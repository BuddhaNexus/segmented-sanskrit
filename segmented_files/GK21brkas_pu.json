{
  "GK21brkas_pu:0": "Buddhasvamin: Brhatkathaslokasamgraha",
  "GK21brkas_pu:1": "Input by Andreas Bigger",
  "GK21brkas_pu:2": "PLAIN TEXT VERSION",
  "GK21brkas_pu:3": "###",
  "GK21brkas_pu:4": "****************************************************************",
  "GK21brkas_pu:5": "[This computer version of the Brhatkathaslokasamgraha of",
  "GK21brkas_pu:6": "Budhasvamin was created between 1997 and 2002. The input is",
  "GK21brkas_pu:7": "based on the text edited by Felix Lacote (Paris, 1908). It was",
  "GK21brkas_pu:8": "meant as a working input for myself at first, though I am willing",
  "GK21brkas_pu:9": "to share it with everyone, who will find it useful. However you",
  "GK21brkas_pu:10": "should know that there are certain deviations from Lac%",
  "GK21brkas_pu:11": "text: Cases of printing mistakes in the edition were silently",
  "GK21brkas_pu:12": "corrected. In a few cases I also adopted a different reading, when",
  "GK21brkas_pu:13": "it seemed to make more sense. It is also an uncorrected version.",
  "GK21brkas_pu:14": "The input is based on the TZ-Format created by Peter Schreiner",
  "GK21brkas_pu:15": "and others, which marks sandhi and composita. Only personal",
  "GK21brkas_pu:16": "names are never marked as composita in this input.",
  "GK21brkas_pu:17": "Andreas Bigger, Basel, 24.3.2002]",
  "GK21brkas_pu:18": "mahākhātā mahāśālā |pury- asty ujjayinīti yā |",
  "GK21brkas_pu:19": "mahāmbhodhimahāśaila |mekhalaiva mahāmahī ||1.1|",
  "GK21brkas_pu:20": "prāsādān yatra paśyantaḥ |saṃtatān haimarājatān |",
  "GK21brkas_pu:21": "merukailāsakūṭebhyaḥ |spṛhayanti na nāgarāḥ ||1.2|",
  "GK21brkas_pu:22": "vedamaurvīvipañcīnāṃ |dhvanayaḥ pratimandiram |",
  "GK21brkas_pu:23": "yatra saṃnipatanto 'pi |na bādhante parasparam ||1.3|",
  "GK21brkas_pu:24": "kṛtaṃ varṇanayā tasyā- |yasyāṃ satatam āsate |",
  "GK21brkas_pu:25": "mahākālaprabhṛtayas |tyaktvā śivapuraṃ gaṇāḥ ||1.4|",
  "GK21brkas_pu:26": "tasyām āsīn mahāseno |mahāsenaḥ kṣitīśvaraḥ |",
  "GK21brkas_pu:27": "yasya devīsahasrāṇi |ṣoḍaśa śrīpater iva ||1.5|",
  "GK21brkas_pu:28": "ciraṃ pālayatas tasya |prajāḥ śāstoktakāriṇaḥ |",
  "GK21brkas_pu:29": "gopālaḥ pālakaś ceti |sutau jātau guṇāmbudhī ||1.6|",
  "GK21brkas_pu:30": "bṛhaspatisamaś cāsya |mantrī bharatarohakaḥ |",
  "GK21brkas_pu:31": "rohantakaḥ surohaś ca |tasyāstāṃ tatsamau sutau ||1.7|",
  "GK21brkas_pu:32": "narendramantriputrāṇāṃ |caturvidyārthavedinām |",
  "GK21brkas_pu:33": "prayogeṣu ca daṣāṇāṃ |yānti sma divasāḥ sukham ||1.8|",
  "GK21brkas_pu:34": "atha gāṃ pālayām āsa |gopālaḥ pitṛpālitām |",
  "GK21brkas_pu:35": "pālako 'pi yavīyastvād |yauvarājyam apālayat ||1.9|",
  "GK21brkas_pu:36": "mantriputrau tu mantritvam |atha bhūmir naveśvarā |",
  "GK21brkas_pu:37": "navamantrikṛtārakṣā |jāyate sma punar vā ||1.10|",
  "GK21brkas_pu:38": "gajarājam atho rājā |dānarājivirājitam |",
  "GK21brkas_pu:39": "adhiṣṭhāya jagatsāraṃ |nirjagāma bahiḥ puraḥ ||1.11|",
  "GK21brkas_pu:40": "taddarśanāśayāyātam |anekaṃ nṛkadambakam |",
  "GK21brkas_pu:41": "bibhyad vyāḍād gajāt tasmād |itaś cetaś ca vidrutam ||1.12|",
  "GK21brkas_pu:42": "kanyakānyatamā tatra |gṛhyamāṇātha hastinā |",
  "GK21brkas_pu:43": "prāṃśuprākārataḥ prāṃśor |agamyāṃ parikhām agāt ||1.13|",
  "GK21brkas_pu:44": "khātapātavyathājāta |saṃjñānāśāt kṣaṇaṃ tataḥ |",
  "GK21brkas_pu:45": "taṭasthā hastipṛṣṭhasthaṃ |sābhāṣata ruṣā nṛpam ||1.14|",
  "GK21brkas_pu:46": "avadhyam avadhīr yas tvaṃ |pitaraṃ tasya kiṃ mayā |",
  "GK21brkas_pu:47": "adhītavedaṃ yo hanti |brāhmaṇaṃ tasya ke mṛgāḥ ||1.15|",
  "GK21brkas_pu:48": "iti kanyāvacaḥ śrutvā |duḥśravaṃ śvapacair api |",
  "GK21brkas_pu:49": "cinteṣu bhinnahṛdayaḥ |praviveśa niveśanam ||1.16|",
  "GK21brkas_pu:50": "ativāhya ca duḥkhena |dinaśeṣaṃ samāsamam |",
  "GK21brkas_pu:51": "janavādopalambhāya |pradoṣe niryayau gṛhāt ||1.17|",
  "GK21brkas_pu:52": "kālakambalasaṃvītaḥ |sāsicarmāsiputrikaḥ |",
  "GK21brkas_pu:53": "samantrāgadasaṃnāhaḥ |saṃcacāra śanaiḥ śanaiḥ ||1.18|",
  "GK21brkas_pu:54": "atha śuśrāva kasmiṃścit |devatāyatane dhvanim |",
  "GK21brkas_pu:55": "abhisārikayā sārdhaṃ |bhāṣamāṇasya kāminaḥ ||1.19|",
  "GK21brkas_pu:56": "hataṃ muṣṭibhir ākāśaṃ |tuṣāṇāṃ kaṇḍanaṃ kṛtam |",
  "GK21brkas_pu:57": "mayā yena tvayā sārdhaṃ |baddhā prītir abuddhinā ||1.20|",
  "GK21brkas_pu:58": "iyam etāvatī velā |khidyamānena yāpitā |",
  "GK21brkas_pu:59": "mayā tvaṃ tu gṛhād eva |na niryāsi pativratā ||1.21|",
  "GK21brkas_pu:60": "kaumāraḥ subhāgo bhartā |yadi nāma priyas tava |",
  "GK21brkas_pu:61": "khalīkṛtaiḥ kim asmābhir |vṛtheva kulaputrakaiḥ ||1.22|",
  "GK21brkas_pu:62": "evamādi tataḥ śrutvā |sā pragalbhābhisārikā |",
  "GK21brkas_pu:63": "vihasya viṭam āha sma |tvādṛśā- hi hatatrapāḥ ||1.23|",
  "GK21brkas_pu:64": "nanu cittaṃ mayārādhyaṃ |tasyāpi bhavataḥ kṛte |",
  "GK21brkas_pu:65": "na hi bhartṝn aviśvāsya |ramante kulaṭā viṭaiḥ ||1.24|",
  "GK21brkas_pu:66": "atha nirmakṣikaṃ bhadra |madhu pātuṃ manorathaḥ |",
  "GK21brkas_pu:67": "jahi ghātaya bālaṃ me |patiṃ nityapramādinam ||1.25|",
  "GK21brkas_pu:68": "atha pāpād asi trastaḥ |sphuṭaṃ nāhaṃ tava priyā |",
  "GK21brkas_pu:69": "nanu durvārarāgāndhaḥ |sutāṃ yāti prajāpatiḥ ||1.26|",
  "GK21brkas_pu:70": "athavālaṃ vivādena |vaidharmyaṃ kiṃ na paśyasi |",
  "GK21brkas_pu:71": "yena rājyasukhāndhena |prajāpālaḥ pitā hataḥ ||1.27|",
  "GK21brkas_pu:72": "suduḥśravam idaṃ śrutvā |gopālo durvacaṃ vacaḥ |",
  "GK21brkas_pu:73": "gacchann anyatra śuśrāva |dhvaniṃ viprasya jalpataḥ ||1.28|",
  "GK21brkas_pu:74": "ayi brāhmaṇi jāgarṣi |nandini krandate śiśuḥ |",
  "GK21brkas_pu:75": "tvaritaṃ yājate dehi |stanyaṃ kaṇṭho 'sya mā śuṣat ||1.29|",
  "GK21brkas_pu:76": "iti śrutvā giraṃ bhartur |vinidrā brāhmaṇī sutam |",
  "GK21brkas_pu:77": "pitṛghātin mriyasveti |nirdayaṃ nirabhartsayat ||1.30|",
  "GK21brkas_pu:78": "āḥ pāpe kim asaṃbhaddhaṃ |pitṛghātinn iti tvayā |",
  "GK21brkas_pu:79": "bālo 'yam uktety enaṃ |brāhmaṇaḥ kupito 'bravīt ||1.31|",
  "GK21brkas_pu:80": "kim āryaputra putreṇa |yadā rājñā pitā hataḥ |",
  "GK21brkas_pu:81": "śrutismṛtivid ity etad |uvāca brāhmaṇī patim ||1.32|",
  "GK21brkas_pu:82": "śrutvaivamādi kaulīnaṃ |praviśyāntaḥpuraṃ nṛpaḥ |",
  "GK21brkas_pu:83": "anayat kṣaṇadāśeṣam |asaṃmīlitalocanaḥ ||1.33|",
  "GK21brkas_pu:84": "atha gāḍhāndhakārāyāṃ |velāyāṃ maṃtriṇau rahaḥ |",
  "GK21brkas_pu:85": "apṛcchat ko 'yam asmāsu |pravādaḥ kathyatām iti ||1.34|",
  "GK21brkas_pu:86": "tatas tāv ūcatus trastau |satrāsaṃ nṛpacoditau |",
  "GK21brkas_pu:87": "kaulīnahetuśrutaye |cittaṃ devāvadhīyatām ||1.35|",
  "GK21brkas_pu:88": "sugṛhītābhidhānasya |pradyotasya pitus tava |",
  "GK21brkas_pu:89": "āsann avyabhicārīṇy |ariṣṭāny aṣṭau mumūrṣataḥ ||1.36|",
  "GK21brkas_pu:90": "uddhārye dhavale keśe |pramādāt kṛṣṇae uddhṛte |",
  "GK21brkas_pu:91": "uddhartāraṃ mahīpālaḥ |kartayām āsa nāpitam ||1.37|",
  "GK21brkas_pu:92": "bhuñjānena ca pāṣāṇe |daśanāgreṇa khaṇḍite |",
  "GK21brkas_pu:93": "kulakramāgato vṛddhaḥ |sūpakāraḥ pramāpitaḥ ||1.38|",
  "GK21brkas_pu:94": "prakṛter viparītatvaṃ |jānann apy evamādibhiḥ |",
  "GK21brkas_pu:95": "prabho vidher vidheyatvād |brāhmaṇān apy abādhata ||1.39|",
  "GK21brkas_pu:96": "bhartur īdṛśi vṛttānte |mantrī tasyāvayoḥ pitā |",
  "GK21brkas_pu:97": "adṛṣṭabhartṛvyasanaḥ |pūrvam evāgamad divam ||1.40|",
  "GK21brkas_pu:98": "śrutamantrivināśas tu |sa rājā rājayakṣmaṇā |",
  "GK21brkas_pu:99": "guruśokasahāyena |sahasaivābhyabhūyata ||1.41|",
  "GK21brkas_pu:100": "tatas tāte divaṃ yāte |yātukāme ca bhūpatau |",
  "GK21brkas_pu:101": "prajāsu ca viraktāsu |jātau svaḥ kiṃkriyākulau ||1.42|",
  "GK21brkas_pu:102": "prāptakālam idaṃ śreya |iti buddhvā prasāritam |",
  "GK21brkas_pu:103": "kaulīnam idam āvābhyāṃ |saparyanteṣv avantiṣu ||1.43|",
  "GK21brkas_pu:104": "krodhabādhitabodhatvād |bādhamānaṃ nijāḥ prajāḥ |",
  "GK21brkas_pu:105": "bandhayām āsa rājānaṃ |rājaputraḥ priyaprajaḥ ||1.44|",
  "GK21brkas_pu:106": "śṛṅkhalātantracaraṇaḥ |svatantrād bhraṃśitaḥ padāt |",
  "GK21brkas_pu:107": "sukhasya mahato dadhyau |sa rājendro gajendravat ||1.45|",
  "GK21brkas_pu:108": "cintāmuṣitanidratvād |āhāraviraheṇa ca |",
  "GK21brkas_pu:109": "sa kṣapāḥ kṣapayan kṣīṇaḥ |saṃvatsaraśatāyatāḥ ||1.46|",
  "GK21brkas_pu:110": "putreṇaivam avastho 'pi |prajāpriyacikīrṣuṇā |",
  "GK21brkas_pu:111": "na mukta eva muktaś ca |yāvat prāṇaiḥ priyair iti ||1.47|",
  "GK21brkas_pu:112": "nidānam idam etasya |kaulīnasya vigarhitam |",
  "GK21brkas_pu:113": "itarad vādhunā devaḥ |prabhur ity atha bhūpatiḥ ||1.48|",
  "GK21brkas_pu:114": "adhomukhaḥ kṣaṇaṃ sthitvā |talāhatamahītalaḥ |",
  "GK21brkas_pu:115": "dṛṣṭvā ca sāsram ākāśam |anātha idam abravīt ||1.49|",
  "GK21brkas_pu:116": "tulyau śukrabṛhaspatyor |yuvāṃ muktvā suhṛttamau |",
  "GK21brkas_pu:117": "anapāyam upāyaṃ kaḥ |prayuñjītaitam īdṛśam ||1.50|",
  "GK21brkas_pu:118": "kiṃ tu sattvavatām eṣa |śaṅkāśūnyadhiyāṃ kramaḥ |",
  "GK21brkas_pu:119": "dṛṣṭādṛṣṭabhayagrasta |cetasāṃ na tu mādṛśām ||1.51|",
  "GK21brkas_pu:120": "tasmat pālayataṃ bhadrau |pālakaṃ pālakaṃ buvaḥ |",
  "GK21brkas_pu:121": "idaṃ tv alīkakaulīnam |aśakto 'ham upekṣitum ||1.52|",
  "GK21brkas_pu:122": "tasyaivaṃ bhāṣamāṇasya |vrīḍādhomukhamantriṇaḥ |",
  "GK21brkas_pu:123": "kūjan prakāśayām āsa |kṣīṇāṃ tāmraśikhaḥ kṣapām ||1.53|",
  "GK21brkas_pu:124": "atha śuśruvire vācaḥ |sūtamāgadhabandinām |",
  "GK21brkas_pu:125": "yaśodhavalitānanta |digantodbudhyatām iti ||1.54|",
  "GK21brkas_pu:126": "dīnadīnaṃ tad ākarṇya |karṇadāraṇam apriyam |",
  "GK21brkas_pu:127": "pidhāya pārthivaḥ karṇāv |uttamāṅgam akampayat ||1.55|",
  "GK21brkas_pu:128": "sa cāvocat pratīhārī |nivāryantām amī mama |",
  "GK21brkas_pu:129": "kṣate kṣārāvadekena |kiṃ phalaṃ bhavatām iti ||1.56|",
  "GK21brkas_pu:130": "āsīc cāsyātha vā dhiṅ mām |evam ātmāpavādinam |",
  "GK21brkas_pu:131": "nanu praśasyam ātmānaṃ |nāham arhāmi ninditum ||1.57|",
  "GK21brkas_pu:132": "niryantraṇavihāreṇa |cirajīvini rājani |",
  "GK21brkas_pu:133": "rājaputreṇa laḍitaḥ |kenānyena yathā mayā ||1.58|",
  "GK21brkas_pu:134": "samucchinnaduruccheda |bāhyābhyantaravairiṇā |",
  "GK21brkas_pu:135": "varṇāśramāḥ svadharmebhyaḥ |kiṃ vā vicalitā mayā ||1.59|",
  "GK21brkas_pu:136": "avantivardhanasamo |nijāhāryaguṇākaraḥ |",
  "GK21brkas_pu:137": "putraḥ punnarakāt trātā |kasyānyasya yathā mama ||1.60|",
  "GK21brkas_pu:138": "athavāstām idaṃ sarvam |ekenaivāsmi vardhitaḥ |",
  "GK21brkas_pu:139": "naravāhanadevena |jāmātrā cakravartinā ||1.61|",
  "GK21brkas_pu:140": "eka eva tu me nāsīd |guṇaḥ so 'py ayam āgataḥ |",
  "GK21brkas_pu:141": "prasādān mantrivṛṣayor |yat tapovanasevanam ||1.62|",
  "GK21brkas_pu:142": "iti niṣkampasaṃkalpaś |codayām āsa mantriṇau |",
  "GK21brkas_pu:143": "sasiṃhāsanam āsthānaṃ |maṇḍape dīyatām iti ||1.63|",
  "GK21brkas_pu:144": "tayos tu gatayoḥ keśān |vāpayitvā savalkalaḥ |",
  "GK21brkas_pu:145": "kamaṇḍalusanāthaś ca |bhūpālo niryayau gṛhāt ||1.64|",
  "GK21brkas_pu:146": "viṣādaviplutākṣeṇa |vakṣonikṣiptapāṇinā |",
  "GK21brkas_pu:147": "dṛśyamāno 'varodhena |viveśāsthānamaṇḍapam ||1.65|",
  "GK21brkas_pu:148": "trāsamlānakapolena |dṛṣṭaḥ pṛthulacakṣuṣā |",
  "GK21brkas_pu:149": "pālakenābravīt taṃ ca |sthita eva sthitaṃ sthitam ||1.66|",
  "GK21brkas_pu:150": "prasādāt tāta tātasya |vatsarājasya ca tvayā |",
  "GK21brkas_pu:151": "buddheḥ svasyāś ca śuddhāyāḥ |kiṃ nāma na parīkṣitam ||1.67|",
  "GK21brkas_pu:152": "ato 'nuśāsitāraṃ tvām |anuśāsati bāliśāḥ |",
  "GK21brkas_pu:153": "yena loke tae ucyante |viyātāḥ pitṛśikṣakāḥ ||1.68|",
  "GK21brkas_pu:154": "etāvat tu mayā vācyaṃ |pitryaṃ siṃhāsanaṃ tvayā |",
  "GK21brkas_pu:155": "varṇāśramaparitrārtham |idam adhyāsyatām iti ||1.69|",
  "GK21brkas_pu:156": "tac cāvaśyam anuṣṭheyam |asmākīnaṃ vacas tvayā |",
  "GK21brkas_pu:157": "mādṛśāṃ hi na vākyāni |vimṛśanti bhavādṛśāḥ ||1.70|",
  "GK21brkas_pu:158": "itīdaṃ pālakaḥ śrutvā |sthitvā cādhomukhaḥ kṣaṇam |",
  "GK21brkas_pu:159": "uttaraṃ cintayām āsa |nāsāgrāhitalocanaḥ ||1.71|",
  "GK21brkas_pu:160": "kṛtakṛtrimaroṣas tu |rājā pālakam abravīt |",
  "GK21brkas_pu:161": "bhoḥ siṃhāsanam āroha |kiṃ tavottaracintayā ||1.72|",
  "GK21brkas_pu:162": "kiṃ cottaraśatenāpi |tvayāhaṃ sopapattinā |",
  "GK21brkas_pu:163": "vegaḥ prāvṛṣi śoṇasya |caraṇeneva durdharaḥ ||1.73|",
  "GK21brkas_pu:164": "iti dvijātayaḥ śrutvā |purohitapuraḥsarāḥ |",
  "GK21brkas_pu:165": "viṣādagadgadagiraḥ |pramṛjyāśru babhāṣire ||1.74|",
  "GK21brkas_pu:166": "pālakas te niyojyatvād |ājñāṃ mā sma vicārayat |",
  "GK21brkas_pu:167": "tvanniyogān niyoktāraḥ |kasmād vayam udāsmahe ||1.75|",
  "GK21brkas_pu:168": "dhriyamāṇe prajāpāle |jyeṣṭhe bhrātari pālakaḥ |",
  "GK21brkas_pu:169": "mṛgendrāsanam ārohan |khaṭvārūḍho bhaven nanu ||1.76|",
  "GK21brkas_pu:170": "rājyāgnim ādadhad vāpi |tvayi varṣaśatāyuṣi |",
  "GK21brkas_pu:171": "parivettāram ātmānam |ayaṃ manyeta ninditam ||1.77|",
  "GK21brkas_pu:172": "tasmād asmān nivartasva |saṃkalpad atibhīṣaṇāt |",
  "GK21brkas_pu:173": "śokajāny aśruvārīṇi |bhavantv ānandajāni naḥ ||1.78|",
  "GK21brkas_pu:174": "baddhāñjalir athovāca |kiṃcin namitakaṃdharaḥ |",
  "GK21brkas_pu:175": "alaṃ vaḥ pīḍayitvā māṃ |vacobhir iti pārthivaḥ ||1.79|",
  "GK21brkas_pu:176": "mayāyam abhyanujñāto |rakṣaṇe ca kṣamaḥ kṣiteḥ |",
  "GK21brkas_pu:177": "khaṭvārūḍho na bhavitā |ninditaḥ śabdavedibhiḥ ||1.80|",
  "GK21brkas_pu:178": "asamarthe ca rājyāgneḥ |pālane patite mayi |",
  "GK21brkas_pu:179": "parivettāpi naivāyaṃ |bhaviṣyati narādhipaḥ ||1.81|",
  "GK21brkas_pu:180": "yac cāpi pihitāḥ karṇā- |ākarṇya patitadhvanim |",
  "GK21brkas_pu:181": "prajābhis tac ca na mṛṣā |mayā hi nihataḥ pitā ||1.82|",
  "GK21brkas_pu:182": "tad idaṃ pātakaṃ kṛtvā |yuṣmatpīḍāpraśāntaye |",
  "GK21brkas_pu:183": "prāyaścittaṃ vrajan kartuṃ |na nivāryo 'smi kenacit ||1.83|",
  "GK21brkas_pu:184": "mayā cātyaktadharmeṇa |yat prajānāṃ kṛte kṛtam |",
  "GK21brkas_pu:185": "tasya pratyupakārāya |pālakaḥ pālyatām ayam ||1.84|",
  "GK21brkas_pu:186": "itīdaṃ prakṛtīr uktvā |pālakaṃ punar abravīt |",
  "GK21brkas_pu:187": "avantivardhanaṃ putraṃ |matprītyā pālayer iti ||1.85|",
  "GK21brkas_pu:188": "vilakṣahasitaṃ kṛtvā |gopālaṃ pālako 'bravīt |",
  "GK21brkas_pu:189": "avantivardhano rājā |rājan kasmān na jāyatām ||1.86|",
  "GK21brkas_pu:190": "satsu bhārtṛṣu bhūpāla |guṇavatsv api bhūbhujaḥ |",
  "GK21brkas_pu:191": "nikṣiptavantaḥ śrūyante |putreṣv eva guruṃ dhuram ||1.87|",
  "GK21brkas_pu:192": "gopālas tam athovāca |bhaviṣyati yuvā yadā |",
  "GK21brkas_pu:193": "tvaṃ ca vṛddhas tadā yuktaṃ |svayam eva kariṣyasi ||1.88|",
  "GK21brkas_pu:194": "evaṃ niruttarāḥ kṛtvā |prakṛtīs tāḥ sapālakāḥ |",
  "GK21brkas_pu:195": "sarvatīrthāmbukalaśair |abhyaṣiñcat sa pālakam ||1.89|",
  "GK21brkas_pu:196": "āropya cainaṃ tvaritaṃ |siṃhāsanam udaṅmukhaḥ |",
  "GK21brkas_pu:197": "nirjagāma purāt svasmād |ekarātroṣito yathā ||1.90|",
  "GK21brkas_pu:198": "atha rājani kānanāvṛte puram āspanditalokalocanām |",
  "GK21brkas_pu:199": "nibhṛtaśvasitāmayadhvaniṃ mṛtakalpāṃ praviveśa pālakaḥ ||1.91|",
  "GK21brkas_pu:200": "atha bibhrad durucchedaṃ |śokaṃ bhrātṛviyogajam |",
  "GK21brkas_pu:201": "utsṛṣṭapṛthivīcintaḥ |pālakaḥ kālam akṣipat ||2.1|",
  "GK21brkas_pu:202": "taṃ purodhaḥprabhṛtayaḥ |kadācid avadan prajāḥ |",
  "GK21brkas_pu:203": "utsīdantīḥ prajā- rājan |nārhasi tvam upekṣitum ||2.2|",
  "GK21brkas_pu:204": "bhrātuḥ puraḥ pratijñāya |dūrakṣāṃ rakṣituṃ kṣitim |",
  "GK21brkas_pu:205": "kiṃ śocasi na śoko 'yam |upāyaḥ kṣitirakṣaṇe ||2.3|",
  "GK21brkas_pu:206": "ṣaṣṭhaṃ pāpāṃśam ādatte |rakṣann api nṛpaḥ prajāḥ |",
  "GK21brkas_pu:207": "nikṣiptakṣitirakṣas tu |sarvam eva na muñcati ||2.4|",
  "GK21brkas_pu:208": "tasmāj jighāṃsatā pāpaṃ |puṇyaṃ copacicīṣatā |",
  "GK21brkas_pu:209": "rājan dhanyāḥ prajāḥ kāryāḥ |sukhaṃ cānububhūṣatā ||2.5|",
  "GK21brkas_pu:210": "na ced arthayamānānāṃ |vacanaṃ naḥ kariṣyasi |",
  "GK21brkas_pu:211": "dhruvaṃ drakṣyasi saṃkrāntā- |deśān rājanvataḥ prajāḥ ||2.6|",
  "GK21brkas_pu:212": "avṛttapūrvam asmābhir |udāsīne tvayi śrutam |",
  "GK21brkas_pu:213": "balād agnigṛhān nītaḥ |puroḍāśaḥ śunā kila ||2.7|",
  "GK21brkas_pu:214": "baṭoś ca bhrāmyato bhikṣāṃ |bhikṣāpātrād anāvṛtāt |",
  "GK21brkas_pu:215": "baṭutvāt kṣiptacittasya |hṛtaḥ kākena modakaḥ ||2.8|",
  "GK21brkas_pu:216": "iti śrutvā sasaṃtrāso |rājā tāḍitadundubhiḥ |",
  "GK21brkas_pu:217": "mṛgendrāsanam adhyāste |sumeruṃ maghavān iva ||2.9|",
  "GK21brkas_pu:218": "tasmin nārūḍhamātre ca |samaṃ vikasitāḥ prajāḥ |",
  "GK21brkas_pu:219": "udayācalakūṭasthe |nalinya iva bhāskare ||2.10|",
  "GK21brkas_pu:220": "athātīte kvacit kāle |viprān papraccha pārthivaḥ |",
  "GK21brkas_pu:221": "dharmam ācakṣatāṃ pūjyāḥ |śuddham ity atha te 'bruvan ||2.11|",
  "GK21brkas_pu:222": "sarvavidyāvidā dharmaḥ |kas tvayā nāvalokitaḥ |",
  "GK21brkas_pu:223": "ācāro 'yam iti vyaktam |anuyuktās tvayā vayam ||2.12|",
  "GK21brkas_pu:224": "rāgādimantaḥ puruṣās |tair uktā hy apramāṇatā |",
  "GK21brkas_pu:225": "sāṃkhyādīnām akāryatvād |vedasyaiva pramāṇatā ||2.13|",
  "GK21brkas_pu:226": "tasmād vedeṣu vihitaṃ |yat tad āsevyatām iti |",
  "GK21brkas_pu:227": "śrutvedaṃ nṛpatir yajñair |īje niḥsaṃkhyadakṣiṇaiḥ ||2.14|",
  "GK21brkas_pu:228": "athotsṛṣṭaprajākāryaṃ |dīkṣāsantānasevayā |",
  "GK21brkas_pu:229": "mantrinau jātasaṃtrāsau |taṃ kadācid avocatām ||2.15|",
  "GK21brkas_pu:230": "uddhṛtaḥ śokapaṅkāt tvaṃ |balibhir dvijakuñjaraiḥ |",
  "GK21brkas_pu:231": "uddhāryaḥ sāṃprataṃ kena |dīkṣāpaṅkād duruttarāt ||2.16|",
  "GK21brkas_pu:232": "kāmārthau yady api tyaktau |sevyāv eva tathāpi tau |",
  "GK21brkas_pu:233": "durlabho hi vinā tābhyāṃ |dharmaḥ suddho nṛpair iti ||2.17|",
  "GK21brkas_pu:234": "upapannam idaṃ śrutvā |pratiśrutya tatheti ca |",
  "GK21brkas_pu:235": "devatāyācanavyagra |strīkam antaḥpuraṃ yayau ||2.18|",
  "GK21brkas_pu:236": "pānābharaṇavāsaḥ srak |priyavāgdānamānitāḥ |",
  "GK21brkas_pu:237": "antaḥpuracarīḥ praiśyāś |cacāra paritoṣitāḥ ||2.19|",
  "GK21brkas_pu:238": "anantaram anujyeṣṭhaṃ |devīḥ saṃmānya bhūpatiḥ |",
  "GK21brkas_pu:239": "vāsukinyā mahādevyā |nināya saha yāminīm ||2.20|",
  "GK21brkas_pu:240": "sa tāmracūḍarutibhir |bandivṛndair vibodhitaḥ |",
  "GK21brkas_pu:241": "upāsiṣṭa puraḥsaṃdhyām |ādivākaradarśanāt ||2.21|",
  "GK21brkas_pu:242": "tato dhavalavāsaḥ srag |alaṃkārānulepanaḥ |",
  "GK21brkas_pu:243": "stūyamāno jayāśīrbhir |āsthānasthānam āgataḥ ||2.22|",
  "GK21brkas_pu:244": "purodhaḥprabhṛtīs tatra |prakṛtīḥ prakṛtipriyaḥ |",
  "GK21brkas_pu:245": "mānayitvā yathāyogyaṃ |sopacāraṃ vyasarjayat ||2.23|",
  "GK21brkas_pu:246": "smayamānas tato rājā |mantriṇāv idam abravīt |",
  "GK21brkas_pu:247": "āpānabhūmir udyāne |ramaṇīyā prakalpyatām ||2.24|",
  "GK21brkas_pu:248": "ko hi yuṣmadvidhasuhṛd |vihitāpatpratikriyaḥ |",
  "GK21brkas_pu:249": "viṣayān na niṣeveta |dṛṣṭādṛṣṭāvirodhinaḥ ||2.25|",
  "GK21brkas_pu:250": "so 'haṃ paurajanaṃ bhṛtyān |antaḥpuravicāriṇaḥ |",
  "GK21brkas_pu:251": "ātmānaṃ ca bhavannāthaṃ |yojayāmi sukhair iti ||2.26|",
  "GK21brkas_pu:252": "atha tau prahvamūrdhānau |svāmyabhiprāyavedinau |",
  "GK21brkas_pu:253": "pānopakaraṇaṃ sarvaṃ |sajjam evety avocatām ||2.27|",
  "GK21brkas_pu:254": "vyāhārya sa tatas tatra |sabālasthavirāṃ purīm |",
  "GK21brkas_pu:255": "vastrābharaṇamālyānna |dānaiḥ prītām akārayat ||2.28|",
  "GK21brkas_pu:256": "padmarāgādiśuktiṣṭham |utpalādyadhivāsitam |",
  "GK21brkas_pu:257": "kṛtajotkāram anyo 'nyaṃ |pīyate sma tato madhu ||2.29|",
  "GK21brkas_pu:258": "madhupānāntarāleṣu |savipañcīsvanaṃ muhuḥ |",
  "GK21brkas_pu:259": "gīyate sma manohāri |naṭādyair nṛtyate sma ca ||2.30|",
  "GK21brkas_pu:260": "vihṛtya dinam evaṃ ca |śītaraśmau divākare |",
  "GK21brkas_pu:261": "visṛjya prakṛtī- rājā |viveśāntaḥpuraṃ tataḥ ||2.31|",
  "GK21brkas_pu:262": "tatrāpi śrutasaṃgīto |dṛṣṭastrīpātranāṭakaḥ |",
  "GK21brkas_pu:263": "pāyitāśeṣabhāryaś ca |paścān nidrām asevata ||2.32|",
  "GK21brkas_pu:264": "evam āsevamānasya |sārtavaṃ viṣayān gatāḥ |",
  "GK21brkas_pu:265": "vivṛddhasukharāgasya |bahavas tasya vāsarāḥ ||2.33|",
  "GK21brkas_pu:266": "sa kadācid dvijādibhyaḥ |saviṣādo nyavedayat |",
  "GK21brkas_pu:267": "svapno mayādya yo dṛṣṭaḥ |praśasyaiḥ śrūyatām asau ||2.34|",
  "GK21brkas_pu:268": "vāhyāvalokanāyāhaṃ |nirgatas tatra dṛṣṭavān |",
  "GK21brkas_pu:269": "mattaṃ mahāntam āyāntaṃ |mātaṅgaṃ vanacāriṇam ||2.35|",
  "GK21brkas_pu:270": "tan madāmodam āghrāya |rājyahasty- api māmakaḥ |",
  "GK21brkas_pu:271": "krodhād unmūlitālāno |yātaḥ prati vanadvipam ||2.36|",
  "GK21brkas_pu:272": "vanyas tu hastam utkṣipya |kiṃcid ākuñcitāṅguliḥ |",
  "GK21brkas_pu:273": "āhūtavān iva yuddhaṃ |sagarvaiḥ kaṇṭhagarjitaiḥ ||2.37|",
  "GK21brkas_pu:274": "madīyenātha nāgena |vegenāpatya dūrataḥ |",
  "GK21brkas_pu:275": "saṃnipāto mahān datto |dantayor vanadantinaḥ ||2.38|",
  "GK21brkas_pu:276": "sphaṭikastambhaśubhrābhyāṃ |dantābhyāṃ tena māmakaḥ |",
  "GK21brkas_pu:277": "dūram utkṣipya nikṣiptas |tato yātaḥ parāṅmukhaḥ ||2.39|",
  "GK21brkas_pu:278": "parājitaṃ pareṇātha |dṛṣṭvā svaṃ rājyahastinam |",
  "GK21brkas_pu:279": "nivarttayitukāmo 'ham |āsannān idam uktavān ||2.40|",
  "GK21brkas_pu:280": "nivartayāmi rājyebhaṃ |śīghram ānayatāṅkuśam |",
  "GK21brkas_pu:281": "śikṣito vatsarājena |hastiśikṣām ahaṃ nanu ||2.41|",
  "GK21brkas_pu:282": "iti mantrayamāṇo 'ham |alabdhaprārthitāṅkuśaḥ |",
  "GK21brkas_pu:283": "pratibuddhaḥ sasaṃtrāsaḥ |kim etad iti cintayan ||2.42|",
  "GK21brkas_pu:284": "iti svapno mayā dṛṣṭaḥ |kṣaṇadāyāḥ parikṣaye |",
  "GK21brkas_pu:285": "phalam iṣṭam aniṣṭaṃ vā |pūjyair atrocyatām iti ||2.43|",
  "GK21brkas_pu:286": "athāniṣṭaphalaṃ svapnaṃ |jānanto 'pi dvijātayaḥ |",
  "GK21brkas_pu:287": "rājopacāracaturāḥ |sthāpayām āsur anyathā ||2.44|",
  "GK21brkas_pu:288": "yau 'sau rājan gajo vanyas |taṃ budhyasva vināyakam |",
  "GK21brkas_pu:289": "yaś cābhiṣekahastī taṃ |rājyavighnaṃ śarīriṇam ||2.45|",
  "GK21brkas_pu:290": "tat te gaṇapatiḥ prītaḥ |prasahyoddharati prabhuḥ |",
  "GK21brkas_pu:291": "tvam apy unmūlitānarthaś |ciraṃ pāhi mahīm iti ||2.46|",
  "GK21brkas_pu:292": "iti duḥśliṣṭam ākarṇya |phalaṃ svapnasya kalpitam |",
  "GK21brkas_pu:293": "sukhaṃ nālabhatāthainam |abrūtāṃ mantriṇāv idam ||2.47|",
  "GK21brkas_pu:294": "śrūyatāṃ deva yad vṛttaṃ |vṛddhasya jagatīpateḥ |",
  "GK21brkas_pu:295": "āvābhyāṃ śrutam etac ca |gṛhe kathayataḥ pituḥ ||2.48|",
  "GK21brkas_pu:296": "mṛgendrāsanam āroḍhuṃ |pradyotena kilecchatā |",
  "GK21brkas_pu:297": "yathāpradhānamilitāḥ |pṛṣṭāḥ svapnaṃ dvijātayaḥ ||2.49|",
  "GK21brkas_pu:298": "mama siṃhāsanasthasya |sthito mūrdhni vihaṃgamaḥ |",
  "GK21brkas_pu:299": "vicitraiḥ saptabhiḥ pakṣaiḥ |ko 'sau vyākriyatām iti ||2.50|",
  "GK21brkas_pu:300": "teṣu nirvacaneṣv eko |dvijaḥ śāṇḍilyanāmakaḥ |",
  "GK21brkas_pu:301": "sakampavacano 'vocan |nīcai.ś cañcalabhīrukaḥ ||2.51|",
  "GK21brkas_pu:302": "rājñā svapnaphalaṃ pṛṣṭāḥ |kiṃ tūṣṇīm āstha kathyatām |",
  "GK21brkas_pu:303": "trasyadbhiḥ paruṣād vāpi |mādṛk kasmān na yujyatām ||2.52|",
  "GK21brkas_pu:304": "aniṣṭam api vaktavyaṃ |svanuṣṭhānapratikriyam |",
  "GK21brkas_pu:305": "duṣkarapratikāre tu |yuktam ittham udāsitum ||2.53|",
  "GK21brkas_pu:306": "iti śrutvā mahāsenaḥ |saṃśayāmṛṣṭamānasaḥ |",
  "GK21brkas_pu:307": "śāṇḍilyam idam aprākṣīd |vivakṣuṃ sphuritādharam ||2.54|",
  "GK21brkas_pu:308": "brahman kathaya viśrabdham |anujñāto dvijair api |",
  "GK21brkas_pu:309": "yasmāt vyāhartum ārabdhaḥ |pratiṣiddho na kenacit ||2.55|",
  "GK21brkas_pu:310": "ity uktaḥ kṣitipālena |vyāhartum upacakrame |",
  "GK21brkas_pu:311": "ahitādi hitāntaṃ ca |śrūyatāṃ deva mā kupaḥ ||2.56|",
  "GK21brkas_pu:312": "yo 'sau saptacchadaḥ pakṣī |so 'śanir duḥśravadhvaniḥ |",
  "GK21brkas_pu:313": "sapta pakṣās tu ye tasya |sapta pakṣān nibodha tān ||2.57|",
  "GK21brkas_pu:314": "sarvathā vistareṇālam |alaṃ siṃhāsanena te |",
  "GK21brkas_pu:315": "kaścid āropyatām etad |yasya necchasi jīvitam ||2.58|",
  "GK21brkas_pu:316": "kañcid adyedam ārūḍham |ardhamāseṣu saptāsu |",
  "GK21brkas_pu:317": "atīteṣv aśanir hanti |patitvā mūrdhani dhruvam ||2.59|",
  "GK21brkas_pu:318": "iti śrutvā sphuratkrodhaḥ |prabhūr bharatarohakam |",
  "GK21brkas_pu:319": "akṣiṇī mukharasyāsya |khanyetām ity acodayat ||2.60|",
  "GK21brkas_pu:320": "yathājñāpayasīty uktvā |badhnan parikaraṃ dvijān |",
  "GK21brkas_pu:321": "mantrī sākṣinikocena |grāhyavākyān asūcayat ||2.61|",
  "GK21brkas_pu:322": "mṛdupūrvaṃ tato viprā- |mahīpālam abodhayan |",
  "GK21brkas_pu:323": "deva nonmattavākyāni |gṛhyante paṭubuddhibhiḥ ||2.62|",
  "GK21brkas_pu:324": "na ca kevalam unmatto |brāhmaṇaś caiṣa mūḍhakaḥ |",
  "GK21brkas_pu:325": "tenāpi nayanoddhāraṃ |naiva nigraham arhati ||2.63|",
  "GK21brkas_pu:326": "kiṃ tu tāvad ayaṃ baddhaḥ |sthāpyatāṃ vidhavāsutaḥ |",
  "GK21brkas_pu:327": "pakṣāḥ sapta gatā- yāvat |tataḥ prāpsyati nigraham ||2.64|",
  "GK21brkas_pu:328": "siṃhāsanam api kṣipram |ārohatu narādhipaḥ |",
  "GK21brkas_pu:329": "lagne 'sminn eva sauvarṇaḥ |parīkṣārthaṃ dvijanmanaḥ ||2.65|",
  "GK21brkas_pu:330": "yadi satyaiva vāg asya |tataḥ satkāram āpsyati |",
  "GK21brkas_pu:331": "viparyaye khalīkāraṃ |manvādiparibhāṣitam ||2.66|",
  "GK21brkas_pu:332": "devo 'pi divasān etān |vidbhiḥ brāhmaṇaiḥ saha |",
  "GK21brkas_pu:333": "kurvadbhiḥ śāntikarmāṇi |mahākālaṃ niṣevatām ||2.67|",
  "GK21brkas_pu:334": "iti śrutvā dvijātibhyo |yuktam ity avadhārya ca |",
  "GK21brkas_pu:335": "bandhayitvā ca śāṇḍilyaṃ |mahākālaṃ yayau nṛpaḥ ||2.68|",
  "GK21brkas_pu:336": "tatra sapta sthitaḥ pakṣān |apaśyad divase 'ntime |",
  "GK21brkas_pu:337": "madhyaṃdine payodālīm |unnamantīṃ raviṃ prati ||2.69|",
  "GK21brkas_pu:338": "atha sā kṣaṇamātreṇa |vyāptānantadigantarā |",
  "GK21brkas_pu:339": "nīlakaṇṭhagalacchāyā |pravṛṣṭā vṛṣṭim aśmanām ||2.70|",
  "GK21brkas_pu:340": "caṇḍaṃ caṭacaṭāghoṣam |udghoṣyāśanir utkaṭaḥ |",
  "GK21brkas_pu:341": "rājapratikṛtiṃ piṣṭvā |tatraivāntardadhe tataḥ ||2.71|",
  "GK21brkas_pu:342": "atha śāṇḍilyam āhvāyya |kṛtvā vigatabandhanam |",
  "GK21brkas_pu:343": "kṣamayitvā ca vipulaiḥ |saṃpradānair atoṣayat ||2.72|",
  "GK21brkas_pu:344": "rājñā cāsya kṛtaṃ nāma |tac ca loke pratiṣṭhitam |",
  "GK21brkas_pu:345": "so 'yaṃ mukharaśāṇḍilyaḥ |siddhādeśo 'nuyujyatām ||2.73|",
  "GK21brkas_pu:346": "tena cāhūya pṛṣṭena |niḥśaṅkena niveditam |",
  "GK21brkas_pu:347": "śṛṇu rājan na kopaṃ ca |pitṛvat kartum arhasi ||2.74|",
  "GK21brkas_pu:348": "yo 'sau vanyo gajaḥ so 'nyo |rājā rājann upāgataḥ |",
  "GK21brkas_pu:349": "bhavadīyo bhavān eva |sarvathā śrūyatām idam ||2.75|",
  "GK21brkas_pu:350": "tvam anyena mahīpāla |mahīpālena rājyataḥ |",
  "GK21brkas_pu:351": "svataḥ pracyāvitas tasmād |yuktam āsthīyatām iti ||2.76|",
  "GK21brkas_pu:352": "iti śrutvā mahīpāle |viṣādānatamūrdhani |",
  "GK21brkas_pu:353": "śanair mukharaśāṇḍilya |pramukhā- niryayur dvijāḥ ||2.77|",
  "GK21brkas_pu:354": "mantrimātrasahāyas tu |rājā kṛtvā avaguṇṭhanam |",
  "GK21brkas_pu:355": "kaḥ syād rājeti cintāvān |niṣasāda nṛpāsane ||2.78|",
  "GK21brkas_pu:356": "siddhādeśasya tu vacaḥ |śraddadhānaḥ surohakaḥ |",
  "GK21brkas_pu:357": "viṣādād dīnayā vācā |mahīpālam abhāṣata ||2.79|",
  "GK21brkas_pu:358": "mahāsenena duḥsvapnaḥ |sa yathā vañcitas tathā |",
  "GK21brkas_pu:359": "vañcaya tvam api kṣipram |atyāsannaphalo hy asau ||2.80|",
  "GK21brkas_pu:360": "tiryagyonigataḥ kaścid |adhyāstāṃ pārthivāsanam |",
  "GK21brkas_pu:361": "devo 'pi divasān kāṃcid |vanavāsī bhavatv iti ||2.81|",
  "GK21brkas_pu:362": "tuṣṇībhūtaṃ tu rājānam |eva bruvati mantriṇi |",
  "GK21brkas_pu:363": "gopālatanayas tatra |viveśāvantivardhanaḥ ||2.82|",
  "GK21brkas_pu:364": "tasya saṃkrīḍamānasya |dūram utpatya kandukaḥ |",
  "GK21brkas_pu:365": "nipatyotpatya ca punaḥ |siṃhāsanatalaṃ gataḥ ||2.83|",
  "GK21brkas_pu:366": "avantivardhanayaśā |bhagini tena coditā |",
  "GK21brkas_pu:367": "siṃhāsanatalād eva |kandukaḥ kṛṣyatām iti ||2.84|",
  "GK21brkas_pu:368": "tayoktaṃ svayam eva tvaṃ |kiṃ na karṣasi kandukam |",
  "GK21brkas_pu:369": "kiṃ cāhaṃ bhavataḥ praiṣyā |yenādiśasi mām iti ||2.85|",
  "GK21brkas_pu:370": "tataḥ paśyeti tām uktvā |tad utkṣipya nṛpāsanam |",
  "GK21brkas_pu:371": "avantivardhano 'nyatra |sthāpayām āsa nirvyathaḥ ||2.86|",
  "GK21brkas_pu:372": "sa tu kandukam ādātum |ārabdhaś ca nṛpeṇa tu |",
  "GK21brkas_pu:373": "siṃhāsanād avaplutya |pariṣvaktas trapānataḥ ||2.87|",
  "GK21brkas_pu:374": "athānantaram āhūya |rājā prakṛtimaṇḍalam |",
  "GK21brkas_pu:375": "uvāca rājaputro 'yam |adya rajye 'bhiṣicyatām ||2.88|",
  "GK21brkas_pu:376": "yuṣmatsamakṣam ukto |ahaṃ bhrātrā jyeṣṭhena gacchatā |",
  "GK21brkas_pu:377": "avantivardhanaṃ putraṃ |matprītyā pālayer iti ||2.89|",
  "GK21brkas_pu:378": "tadādeśāt sutatvāc ca |so 'yaṃ saṃvardhito 'dhunā |",
  "GK21brkas_pu:379": "pitryam āsanam adhyāstāṃ |nyāsaṃ pratyarpitaṃ mayā ||2.90|",
  "GK21brkas_pu:380": "athāsmin saṃkaṭe kārye |pālakena pradarśite |",
  "GK21brkas_pu:381": "sabhāyām ānatāṅgāyāṃ |na kaścid kiṃcid uktavān ||2.91|",
  "GK21brkas_pu:382": "tato dharmārthakāmānāṃ |mātrām ākhyāya pālakaḥ |",
  "GK21brkas_pu:383": "putram āropayām āsa |siṃhāsanam avantiyam ||2.92|",
  "GK21brkas_pu:384": "kṛṣṇājināmbaradharaḥ kṛtakeśanāśaḥ |skandhāvasaktakarako nṛpatiḥ purāṇaḥ |",
  "GK21brkas_pu:385": "adhyāsita munivaraiḥ saha kāśyapena |mandaspṛho 'sitagiriṃ tapase jagāma ||2.93|",
  "GK21brkas_pu:386": "athāvantiṣu jantūnāṃ |kṣudrāṇām api kenacit |",
  "GK21brkas_pu:387": "janyate sma na saṃtāpaḥ |pārthive 'vantivardhane ||3.1|",
  "GK21brkas_pu:388": "evaṃ bahuṣu yāteṣu |vāsareṣu mahīpatiḥ |",
  "GK21brkas_pu:389": "kadācid vāhayitvāśvān |nivṛtto dṛṣṭavān kvacit ||3.2|",
  "GK21brkas_pu:390": "tamālālambidolāntar |vilasantīṃ kumārikām |",
  "GK21brkas_pu:391": "kālindīhradasaṃkrāntāṃ |lolām indukalām iva ||3.3|",
  "GK21brkas_pu:392": "uttarīyāntasaṃsaktam |ākarṣantīṃ śikhaṇḍakam |",
  "GK21brkas_pu:393": "nirmucyamānanirmokaṃ |bhogaṃ bhogavadhūm iva ||3.4|",
  "GK21brkas_pu:394": "dṛśyamānas tayā rājā |tāṃ ca paśyan punaḥ punaḥ |",
  "GK21brkas_pu:395": "āvṛto hayaśālābhiḥ |svaṃ viveśa niveśanam ||3.5|",
  "GK21brkas_pu:396": "tatra saṃkṣiptam āsevya |majjanādi rahogataḥ |",
  "GK21brkas_pu:397": "dolāyamānahṛdayo |dolām eva vyacintayat ||3.6|",
  "GK21brkas_pu:398": "mandāśanābhilāṣasya |mandanidrasya bhūpateḥ |",
  "GK21brkas_pu:399": "mandadharmārthacintasya |divasāḥ katicid gatāḥ ||3.7|",
  "GK21brkas_pu:400": "kadācid atha velāyāṃ |mandaraśmau divākṛti |",
  "GK21brkas_pu:401": "kṣubhitānām ivāśrauṣīt |sa nirghoṣam udanvatām ||3.8|",
  "GK21brkas_pu:402": "didṛkṣuḥ kāraṇaṃ tasya |samudbhūtakutūhale |",
  "GK21brkas_pu:403": "prāsādatalam arohad |antaḥpuracarāvṛtaḥ ||3.9|",
  "GK21brkas_pu:404": "nṛmātaṅgaturaṃgoṣṭra |gavājaiḍakarāsabhān |",
  "GK21brkas_pu:405": "saṃpramardantam adrākṣīn |mātaṅgaṃ saṃghamardanam ||3.10|",
  "GK21brkas_pu:406": "unmūlitamahāvṛkṣaś |cūrṇitaprāṃśumaṃdiraḥ |",
  "GK21brkas_pu:407": "bhṛṅgamālāparīvāraḥ |sa yayau prati pakṣaṇam ||3.11|",
  "GK21brkas_pu:408": "pānaprasaktamātaṅga |maṇḍalaprahitekṣaṇam |",
  "GK21brkas_pu:409": "mātaṅgarājam adrākṣīn |mātaṅgagrāmaṇīs tataḥ ||3.12|",
  "GK21brkas_pu:410": "ādideśa samīpasthāṃ |kanyakām avilambitam |",
  "GK21brkas_pu:411": "hastikīṭo 'yam uddāmo |durdānto damyatām iti ||3.13|",
  "GK21brkas_pu:412": "karāmbhoruhasaṃsparśa |subhagenātha sāmbhasā |",
  "GK21brkas_pu:413": "ārāt siṣeca kariṇaṃ |kare kuñcitapuṣkare ||3.14|",
  "GK21brkas_pu:414": "atha saṃrambhasaṃhārāt |saṃvellitakaraḥ karī |",
  "GK21brkas_pu:415": "vavande caraṇau tasyāḥ |saṃspṛśya śirasā mahīm ||3.15|",
  "GK21brkas_pu:416": "tām avantipatir dṛṣṭvā |dṛṣṭapūrvāṃ tathāgatām |",
  "GK21brkas_pu:417": "citrīyamāṇahṛdayaś |cintayām āsa cetasā ||3.16|",
  "GK21brkas_pu:418": "kiṃ citraṃ yad ayaṃ nāgaḥ |saharāgaḥ sacetanaḥ |",
  "GK21brkas_pu:419": "vaśīkṛtaḥ śarīriṇyā |vaśīkaraṇavidyayā ||3.17|",
  "GK21brkas_pu:420": "iyaṃ hi vītarāgādīn |munīn api nirīkṣitā |",
  "GK21brkas_pu:421": "vaśīkuryād viśantī ca |calayed acalān api ||3.18|",
  "GK21brkas_pu:422": "athendrāyudharāgeṇa |sottarīyeṇa dantayoḥ |",
  "GK21brkas_pu:423": "baddhāṃ dolām adhiṣṭhāya |nāgaṃ yāhīty acodayat ||3.19|",
  "GK21brkas_pu:424": "tato mandatarābhyāsaiś |caraṇaiḥ saṃghamardanaḥ |",
  "GK21brkas_pu:425": "abhistambham agād vīta |bhayapaurajanāvṛtaḥ ||3.20|",
  "GK21brkas_pu:426": "tayoktam ātapaś caṇḍaḥ |saṃtāpayati mām iti |",
  "GK21brkas_pu:427": "aśokapallavaiś chāyām |atha tasyāś cakāra saḥ ||3.21|",
  "GK21brkas_pu:428": "bandhayitvā gajaṃ stambhe |prāsādatalavartinam |",
  "GK21brkas_pu:429": "vanditvā ca mahīpālaṃ |mātaṅgī pakṣaṇaṃ yayau ||3.22|",
  "GK21brkas_pu:430": "mātaṅgīvandanāpūtam |ātmānaṃ prekṣya pārthivaḥ |",
  "GK21brkas_pu:431": "keyaṃ kasya kuto veti |pṛcchati sma surohakam ||3.23|",
  "GK21brkas_pu:432": "sa tasmai kathayām āsa |deva na jñāyate kutaḥ |",
  "GK21brkas_pu:433": "sahasaivedam āyātaṃ |parun mātaṅgapakṣaṇam ||3.24|",
  "GK21brkas_pu:434": "ṛddhimanto 'tra mātaṅgās |teṣām utpalahastakaḥ |",
  "GK21brkas_pu:435": "grāmaṇīs tasya kanyeyaṃ |sutā surasamañjarī ||3.25|",
  "GK21brkas_pu:436": "iti śrutvā praviśyāntar |dhyāyan surasamañjarīm |",
  "GK21brkas_pu:437": "svadehaṃ yāpayām āsa |pittajvaracikitsitaiḥ ||3.26|",
  "GK21brkas_pu:438": "surohakas tu taṃ dṛṣṭvā |mātaṅgīdūṣitāśayam |",
  "GK21brkas_pu:439": "ākhyad aṅgāravatyai sa |tannaptur vṛttam īdṛśam ||3.27|",
  "GK21brkas_pu:440": "sā tu sthitvā kṣaṇaṃ tūṣṇīṃ |vicārastimitekṣaṇā |",
  "GK21brkas_pu:441": "smitāpagamitatrāsaṃ |surohakam abhāṣata ||3.28|",
  "GK21brkas_pu:442": "mātaṅgarūpadhāriṇyo |yathānyā- divyayoṣitaḥ |",
  "GK21brkas_pu:443": "tatheyam api kenāpi |nimittenāgatā mahīm ||3.29|",
  "GK21brkas_pu:444": "kva saṃghamardano vyālaḥ |kva ca taddantalambanam |",
  "GK21brkas_pu:445": "vyāpāro 'yam adivyasya |prekṣitaḥ kena kasyacit ||3.30|",
  "GK21brkas_pu:446": "atha vālaṃ vimarśena |svayaṃ sabandhino gṛham |",
  "GK21brkas_pu:447": "kanyāṃ varayituṃ yāmi |nātmatulyāsti dūtikā ||3.31|",
  "GK21brkas_pu:448": "sātha pravahaṇārūḍhā |vṛddhaviprapuraḥsarā |",
  "GK21brkas_pu:449": "gatvā pakkaṇamadhyasthaṃ |dadarśotpalahastakam ||3.32|",
  "GK21brkas_pu:450": "dūrād eva sa dṛṣṭvā tām |āttakarkaraveṇukaḥ |",
  "GK21brkas_pu:451": "saha mātaṅgasaṃghena |vavande dūram utsṛtaḥ ||3.33|",
  "GK21brkas_pu:452": "athāṅgāravatī yānād |avatīrṇā tam abravīt |",
  "GK21brkas_pu:453": "ahaṃ tvāṃ draṣṭum āyātā |tvam apy eṣa palāyase ||3.34|",
  "GK21brkas_pu:454": "kāryaṃ me mahad āsannam |ādhīnaṃ cāpi tat tvayi |",
  "GK21brkas_pu:455": "dūrotsaraṇam utsṛjya |tena ḍhaukasva mām iti ||3.35|",
  "GK21brkas_pu:456": "tam utsāritamātaṅgaṃ |sāsannāsīnam abravīt |",
  "GK21brkas_pu:457": "mannaptre dīyatāṃ rājñe |rājñī surasamañjarī ||3.36|",
  "GK21brkas_pu:458": "cāṇḍālīsparśanaṃ rājā |nārhatīty evamādibhiḥ |",
  "GK21brkas_pu:459": "na ca grāmeyakālāpais |tvaṃ māṃ bādhitum arhasi ||3.37|",
  "GK21brkas_pu:460": "yaś ca divyābhimānas te |tatrāpīdaṃ mamottaram |",
  "GK21brkas_pu:461": "mamāpi bhadra dauhitraś |cakravartī bhavādṛśām ||3.38|",
  "GK21brkas_pu:462": "ity aṅgāravatīvākyam |ākarṇyotpalahastakaḥ |",
  "GK21brkas_pu:463": "anuktottara evāsyai |tatheti pratipannavān ||3.39|",
  "GK21brkas_pu:464": "atha pracchannam āropya |yugyaṃ surasamañjarīm |",
  "GK21brkas_pu:465": "mṛtasaṃjīvinī naptūr |asāv oṣadhim ānayat ||3.40|",
  "GK21brkas_pu:466": "pariṇīya tu mātaṅgīm |antar antaḥpurād bahiḥ |",
  "GK21brkas_pu:467": "sa buddhyāpi na yāti sma |pratyakṣam api tāṃ smaran ||3.41|",
  "GK21brkas_pu:468": "iyam evāsti tattvena |mithyānyad iti cintayan |",
  "GK21brkas_pu:469": "gandharvanagarākāraṃ |sa saṃsāram amanyata ||3.42|",
  "GK21brkas_pu:470": "gamayan divasān evam |ekadā saha kāntayā |",
  "GK21brkas_pu:471": "sa prāsādagato 'paśyat |pakṣaṇaṃ nirjanaṃgamam ||3.43|",
  "GK21brkas_pu:472": "taṃ ca dṛṣṭvā triyāmānte |mandaṃ surasamañjarī |",
  "GK21brkas_pu:473": "krandantī parimṛjyāśrum |anuyukteti bhūbhṛtā ||3.44|",
  "GK21brkas_pu:474": "kiṃ śūnyaṃ pakkaṇaṃ dṛṣṭvā |rudyate sundari tvayā |",
  "GK21brkas_pu:475": "utānyad asti duḥkhasya |kāraṇaṃ kathyatām iti ||3.45|",
  "GK21brkas_pu:476": "sābravīt kiṃ mamādyāpi |pakkaṇena bavadgateḥ |",
  "GK21brkas_pu:477": "kiṃ tu kāraṇam asty anyad |bhīṣaṇaṃ tan niśāmyatām ||3.46|",
  "GK21brkas_pu:478": "siddhamātaṅgavidyo 'yaṃ |pitā mama maharddhikaḥ |",
  "GK21brkas_pu:479": "saptavarṇapure pūrvaṃ |vāyumukte pure 'vasat ||3.47|",
  "GK21brkas_pu:480": "tatra kālaḥ śvapāko 'sti |vidyādharagaṇādhamaḥ |",
  "GK21brkas_pu:481": "ipphako nāma tasyaiva |pitrāhaṃ ca pratiśrutā ||3.48|",
  "GK21brkas_pu:482": "tātasya viyatāyātaḥ |kadācid atha mārutaḥ |",
  "GK21brkas_pu:483": "rajaḥpiśaṅgabhṛṅgālīm |aharat kusumasrajam ||3.49|",
  "GK21brkas_pu:484": "sā tu saṃdhyām upāsīnaṃ |gaṅgārodhasi nāradam |",
  "GK21brkas_pu:485": "sthāṇusthiraṃ bhujaṃgīva |vilolā paryaveṣṭayat ||3.50|",
  "GK21brkas_pu:486": "vyutthitaś ca samādhes taṃ |dṛṣṭvā lohitalocanaḥ |",
  "GK21brkas_pu:487": "nāradaś caṇḍakopatvād |uccair idam abhāṣata ||3.51|",
  "GK21brkas_pu:488": "śarīropahatā mālā |yeneyaṃ mālabhāriṇā |",
  "GK21brkas_pu:489": "kṣiptā mayi manuṣyeṣu |caṇḍālaḥ sa bhavatv iti ||3.52|",
  "GK21brkas_pu:490": "so 'tha śāpopataptena |pitrā vijñāpito mama |",
  "GK21brkas_pu:491": "tīvrasya brahmaśāpasya |pratīkāro bhavatv iti ||3.53|",
  "GK21brkas_pu:492": "atha kṛpāmbuśamita |krodhajvālākadambakaḥ |",
  "GK21brkas_pu:493": "nāradāgnir uvācedaṃ |mlānam utpalahastakam ||3.54|",
  "GK21brkas_pu:494": "na śakyaḥ pratisaṃhartuṃ |śāpavahnir mayāpy ayam |",
  "GK21brkas_pu:495": "utsṛṣṭaḥ kṛtapuṅkhena |dhānuṣkeṇeva sāyakaḥ ||3.55|",
  "GK21brkas_pu:496": "kiṃ tv anicchāśamāḥ śāpāḥ |prājñair abhimukhā- gatāḥ |",
  "GK21brkas_pu:497": "svalpenāpi hi vañcyante |tena tvam api vañcaya ||3.56|",
  "GK21brkas_pu:498": "pariṇeṣyati gaupālir |bhavatas tanayāṃ yadā |",
  "GK21brkas_pu:499": "tadā tvaṃ dāruṇād asmād |asmacchāpād vimokṣyase ||3.57|",
  "GK21brkas_pu:500": "iti śāpe varaṃ labdhvā |vayaṃ tvatpādapālitāḥ |",
  "GK21brkas_pu:501": "uṣitā- varjitā- duḥkair |ahorātrasamāṃ samām ||3.58|",
  "GK21brkas_pu:502": "sāhaṃ muneḥ prasādena |jātā tvatpādapālikā |",
  "GK21brkas_pu:503": "tenāpi śāntaśāpena |svargād asmān nirākṛtā ||3.59|",
  "GK21brkas_pu:504": "sa kadācid ito dṛṣṭvā |gatam utpalahastakam |",
  "GK21brkas_pu:505": "matkṛte tvām api krūra |ipphakaḥ pīḍayed iti ||3.60|",
  "GK21brkas_pu:506": "nirmātaṅgam idaṃ dṛṣṭvā |mayā pitṛniveśanam |",
  "GK21brkas_pu:507": "caṇḍālabhayaśaṅkinyā |ruditaṃ niḥsahāyayā ||3.61|",
  "GK21brkas_pu:508": "asti cātrāpi sukara |upāyaḥ sa tu duṣkaraḥ |",
  "GK21brkas_pu:509": "mahārājasya sādhyatvāt |pratikūlo hi pārthivaḥ ||3.62|",
  "GK21brkas_pu:510": "yadi vijñāpayantīṃ maṃ |nānyathā vaktum iṣyasi |",
  "GK21brkas_pu:511": "tato vijñāpayiṣyāmi |kartavye tu bhavān prabhuḥ ||3.63|",
  "GK21brkas_pu:512": "athoktaṃ janarājena |yad icchasi tad ucyatām |",
  "GK21brkas_pu:513": "muktvānyastrīkathāṃ bhīru |sarvaṃ saṃpādayāmi te ||3.64|",
  "GK21brkas_pu:514": "athānandajanetrāmbu |siktānanapayodharā |",
  "GK21brkas_pu:515": "atiprasāda ity uktvā |abravīt surasamañjarī ||3.65|",
  "GK21brkas_pu:516": "vidyādharādirājena |vyavasthā sthāpitā yathā |",
  "GK21brkas_pu:517": "hiṃsitavyaḥ sadoṣo 'pi |na antaḥpuragato nṛpaḥ ||3.66|",
  "GK21brkas_pu:518": "itīdaṃ nṛpatiḥ śrutvā |tām uvāca kṛtasmitaḥ |",
  "GK21brkas_pu:519": "anugrahe 'pi yācñeti |yad idaṃ tad idaṃ nanu ||3.67|",
  "GK21brkas_pu:520": "tataś cārabhya divasād |aharniśam avantipaḥ |",
  "GK21brkas_pu:521": "amāvāsyāṃ śaśīvāsīj |janadurlabhadarśanaḥ ||3.68|",
  "GK21brkas_pu:522": "kadācid atha niryāntīṃ |purīm udakadānakam |",
  "GK21brkas_pu:523": "śrutvā harmyāvalīśeṣāṃ |rājāpy āsīt samutsukaḥ ||3.69|",
  "GK21brkas_pu:524": "śaiśavaprāptarājyatvād |indriyānītamānasaḥ |",
  "GK21brkas_pu:525": "tadālpadarśī samayaṃ |visasmāra sa taṃ tataḥ ||3.70|",
  "GK21brkas_pu:526": "prasuptām eva dayitām |āropya śibikāṃ niśi |",
  "GK21brkas_pu:527": "taṭaṃ śivataḍāgasya |citravṛttāntam ānayat ||3.71|",
  "GK21brkas_pu:528": "tatas tan makarākīrṇaṃ |poteneva mahārṇavam |",
  "GK21brkas_pu:529": "plavena vyacarat sārdhaṃ |bhāryayā vītanidrayā ||3.72|",
  "GK21brkas_pu:530": "anujñātāvagāhāṃś ca |paśyan paurakumārakān |",
  "GK21brkas_pu:531": "so 'paśyad dayitāṃ bhītāṃ |mā bhaiṣīr iti cābravīt ||3.73|",
  "GK21brkas_pu:532": "sāvadat pālitā- yena |prajāḥ sarvā- na bibhyati |",
  "GK21brkas_pu:533": "tasyaivorasi tiṣṭhantī |bibhemīti na yujyate ||3.74|",
  "GK21brkas_pu:534": "kiṃ tu yātrānubhūteyam |idānīṃ niṣprayojanam |",
  "GK21brkas_pu:535": "ihāsitam ahaṃ manye |tasmād āvartyatām iti ||3.75|",
  "GK21brkas_pu:536": "yātrāpahṛtacetastvāt |tadvākyam avakarṇayan |",
  "GK21brkas_pu:537": "sabhāryaṃ baddham ātmānam |aikṣatāvantivardhanaḥ ||3.76|",
  "GK21brkas_pu:538": "krandatām atha paurāṇāṃ |paśyatāṃ cordhvacakṣuṣām |",
  "GK21brkas_pu:539": "ipphakaḥ sphuritakrodhaḥ |samutkṣipya jahāra tam ||3.77|",
  "GK21brkas_pu:540": "athāṅgāravatīṃ mūḍhāṃ |pautrāpaharaṇaśravāt |",
  "GK21brkas_pu:541": "hlādayām āsatur vākyaiḥ |sacivau sajalānilaiḥ ||3.78|",
  "GK21brkas_pu:542": "sā tāv uvāca saṃbhrāntā |gatvāsitagiriṃ laghu |",
  "GK21brkas_pu:543": "pālakaḥ śrāvyatāṃ sūnor |vṛttāntam iti tau gatau ||3.79|",
  "GK21brkas_pu:544": "kāśyapapramukhāṃs tatra |namaskṛtya ca tāpasān |",
  "GK21brkas_pu:545": "vanditāyācacakṣāte |pālakāya hṛtaṃ sutam ||3.80|",
  "GK21brkas_pu:546": "atha kaṇṭhagataprāṇaṃ |kāśyapaḥ samajīvayat |",
  "GK21brkas_pu:547": "svantaḥ khalv eṣa vṛttānta |iti vākyāmṛtena tam ||3.81|",
  "GK21brkas_pu:548": "saṃdehaś cen nirīkṣasva |nabhaḥprasthāpitekṣaṇaḥ |",
  "GK21brkas_pu:549": "āyāntīm eva jānīhi |putravārttāṃ śivām iti ||3.82|",
  "GK21brkas_pu:550": "athāgacchantam aikṣanta |nabhaḥprahitadṛṣṭayaḥ |",
  "GK21brkas_pu:551": "cakāsadasicarmāṇaṃ |divi divyaṃ tapasvinaḥ ||3.83|",
  "GK21brkas_pu:552": "so 'vatīrya marunmārgād |asvatantrīkṛtepphakaḥ |",
  "GK21brkas_pu:553": "saha cāvantināthena |kāśyapādīn avandata ||3.84|",
  "GK21brkas_pu:554": "vadhūvanditapāde ca |cetanāvati pālake |",
  "GK21brkas_pu:555": "vidyādharaḥ kathitavān |vṛttāntaṃ munisaṃnidhau ||3.85|",
  "GK21brkas_pu:556": "naravāhanadattasya |vidyādharapateḥ priyam |",
  "GK21brkas_pu:557": "māṃ divākaradevākhyaṃ |jānīta paricārakam ||3.86|",
  "GK21brkas_pu:558": "so 'haṃ himavato gacchan |nabhasā malayācalam |",
  "GK21brkas_pu:559": "upariṣṭād avantīnāṃ |caṇḍālaṃ dṛṣṭavān imam ||3.87|",
  "GK21brkas_pu:560": "apahṛtyāpagacchantaṃ |sadāraṃ medinīpatim |",
  "GK21brkas_pu:561": "ipphakaṃ nāma mātaṅgaṃ |vidyādharakulādhamam ||3.88|",
  "GK21brkas_pu:562": "muñceti ca mayoktaḥ san |yadāyaṃ na vimuktavān |",
  "GK21brkas_pu:563": "tadā yuddhena nirjitya |prāptitaś cakravartinam ||3.89|",
  "GK21brkas_pu:564": "anuyuktaś ca tenāyam |ayaṃ rājā hṛtas tvayā |",
  "GK21brkas_pu:565": "kim ity avocad etena |yan me dārā- hṛtā- iti ||3.90|",
  "GK21brkas_pu:566": "atha bhartrāham ādiṣṭaḥ |saṃyamya prāpyatām ayam |",
  "GK21brkas_pu:567": "sabhāsadbhiḥ sabhāṃ sadbhiḥ |kāśyapādyair adhiṣṭhitām ||3.91|",
  "GK21brkas_pu:568": "vyavahāre vinirjitya |labdhā surasamañjarīm |",
  "GK21brkas_pu:569": "vardhamānakamālāṃ vā |nirjito 'yaṃ sarāsabhām ||3.92|",
  "GK21brkas_pu:570": "aham apy āryuṣaṃ draṣṭuṃ |kāśyapaṃ svaṃ ca mātulam |",
  "GK21brkas_pu:571": "āgantā svaḥ pratijñātaṃ |teṣām āgamanaṃ mayā ||3.93|",
  "GK21brkas_pu:572": "tataḥ saṃmānya rājānaṃ |divyair ambarabhūṣaṇaiḥ |",
  "GK21brkas_pu:573": "āliṅgya ca sasauhārdaṃ |mayā saha visṛṣṭavān ||3.94|",
  "GK21brkas_pu:574": "sa cāyam ipphako baddhaḥ |sadāraś caiṣa bhūpatiḥ |",
  "GK21brkas_pu:575": "cakravartī ca vo draṣṭum |āgantā sāvarodhanaḥ ||3.95|",
  "GK21brkas_pu:576": "te divākaradevasya |śrutvedam ṛṣayo vacaḥ |",
  "GK21brkas_pu:577": "harṣāśrusiktatanavaḥ |kṛcchrād akṣapayan kṣapām ||3.96|",
  "GK21brkas_pu:578": "atha prātar nabhovyāpi |nirabhre vyomni garjitam |",
  "GK21brkas_pu:579": "ākarṇya munayo 'pṛcchan |kim etad iti khecaram ||3.97|",
  "GK21brkas_pu:580": "so 'bravīd eṣa nirghoṣo |dundubhīnāṃ vimāninām |",
  "GK21brkas_pu:581": "vimānagarbhavartitvāt |śrūyate garjitākṛtiḥ ||3.98|",
  "GK21brkas_pu:582": "ayam āyāti naḥ svāmī |vidyādharapatīśvaraḥ |",
  "GK21brkas_pu:583": "garjaddundubhijīmūto |nabhasā dṛśyatām iti ||3.99|",
  "GK21brkas_pu:584": "rohitendradhanurvidyut |balākādyutipiñjaram |",
  "GK21brkas_pu:585": "ambhodānām iva vyāpta |sakalāśānabhastalam ||3.100|",
  "GK21brkas_pu:586": "nānāratnaprabhājāla |karālam atha tāpasaiḥ |",
  "GK21brkas_pu:587": "ārād āyādvimānānāṃ |divo vṛndam adṛśyata ||3.101|",
  "GK21brkas_pu:588": "avatīryāśramadvāri |vimānaṃ cakravartinaḥ |",
  "GK21brkas_pu:589": "sthitam anyāni śailasya |kandarāsānumūrdhasu ||3.102|",
  "GK21brkas_pu:590": "vidyādharādhirājasya |vimānaṃ kamalākṛti |",
  "GK21brkas_pu:591": "padmarāgapalāśānāṃ |ṣaḍviṃśatyā pariṣkṛtam ||3.103|",
  "GK21brkas_pu:592": "svayaṃ garuḍapāṣāṇa |karṇikāmadhyam āsthitaḥ |",
  "GK21brkas_pu:593": "sthitās tasya palāśeṣu |bhāryāś citravibhūṣaṇāḥ ||3.104|",
  "GK21brkas_pu:594": "sabhāryākariṇīyūthaḥ |sa vidyādharakuñjaraḥ |",
  "GK21brkas_pu:595": "sabhāṃ kamalinīm āgāt |phullānanasaroruhām ||3.105|",
  "GK21brkas_pu:596": "abhivādya tatas tatra |kāśyapapramukhān munīn |",
  "GK21brkas_pu:597": "harṣātiśayaniśceṣṭaṃ |vavande mātulaṃ munim ||3.106|",
  "GK21brkas_pu:598": "bhartāram anuyāntībhir |anujyeṣṭhatapasvinaḥ |",
  "GK21brkas_pu:599": "devībhir vanditās tasya |śvaśuras tadanantaram ||3.107|",
  "GK21brkas_pu:600": "anujñātāsanāsīnaṃ |kāśyapaś cakravartinam |",
  "GK21brkas_pu:601": "prasṛṣṭānandanetrāmbur |abravīd gadgadākṣaram ||3.108|",
  "GK21brkas_pu:602": "aprāpteṣṭārthasaṃpatti |vāñchāśīr abhidhīyate |",
  "GK21brkas_pu:603": "āyuṣmatā tu tat prāptam |āśiṣāṃ yad agocaram ||3.109|",
  "GK21brkas_pu:604": "kiṃ tu saṃbhāṣitaiḥ kāryaṃ |pratisaṃbhāṣaṇaṃ yataḥ |",
  "GK21brkas_pu:605": "ācāram anugacchadbhir |asmābhir idam ucyate ||3.110|",
  "GK21brkas_pu:606": "anindyam idam aiśvaryaṃ |sabhāryāsuhṛdas tava |",
  "GK21brkas_pu:607": "mahākalpāvasāne 'pi |kūṭasthaṃ tiṣṭhatām iti ||3.111|",
  "GK21brkas_pu:608": "pālakenānuyuktas tu |vadhūnāṃ gotranāmanī |",
  "GK21brkas_pu:609": "gomukhaḥ kathayām āsa |preritaś cakravartinā ||3.112|",
  "GK21brkas_pu:610": "evamādikathānte ca |cakravartī tapasvinaḥ |",
  "GK21brkas_pu:611": "abravīd ipphakaḥ pūjyā- |mātaṅga anuyujyatām ||3.113|",
  "GK21brkas_pu:612": "kaṃ doṣam ayam uddiśya |yātrāvyāpṛtamānasam |",
  "GK21brkas_pu:613": "sārdhaṃ surasamañjaryā |rājānaṃ hṛtavān iti ||3.114|",
  "GK21brkas_pu:614": "sa pṛṣṭaḥ pratyuvācedaṃ |mahyam utpalahastakaḥ |",
  "GK21brkas_pu:615": "dattvā duhitaraṃ paścād |etasmai dattavān iti ||3.115|",
  "GK21brkas_pu:616": "atha brūhīti pṛṣṭaḥ sann |uvācāvantivardhanaḥ |",
  "GK21brkas_pu:617": "dattvā na dattavān yo 'smai |nanv asau pṛcchyatām iti ||3.116|",
  "GK21brkas_pu:618": "athojjhitāsanaḥ sabhyān |uvācotpalahastakaḥ |",
  "GK21brkas_pu:619": "yathāhāyaṃ tathaivedaṃ |viśeṣaṃ tu nibodhata ||3.117|",
  "GK21brkas_pu:620": "nāradena purā śaptaḥ |kruddhenāhaṃ yathā tathā |",
  "GK21brkas_pu:621": "pratyakṣam eva pūjyānāṃ |divyalocanacakṣuṣām ||3.118|",
  "GK21brkas_pu:622": "tadā mayaiṣa dīrghāyur |bahukṛtvaḥ prabodhitaḥ |",
  "GK21brkas_pu:623": "sutā dattā mayā tubhyam |upayacchasva tām iti ||3.119|",
  "GK21brkas_pu:624": "uktaś caivam uvācāyaṃ |ninditāṃ kaḥ sacetanaḥ |",
  "GK21brkas_pu:625": "kanyakām upayaccheta |śāpadagdhāt kulād iti ||3.120|",
  "GK21brkas_pu:626": "pratyākhyātā yadānena |caṇḍasiṃhādisaṃnidhau |",
  "GK21brkas_pu:627": "avantipataye dattā |tadā surasamañjarī ||3.121|",
  "GK21brkas_pu:628": "saṃdehaś cedamī sarve |vidyādharagaṇeśvarāḥ |",
  "GK21brkas_pu:629": "pṛcchyantām iti pṛṣṭaiś ca |tat tatheti niveditam ||3.122|",
  "GK21brkas_pu:630": "kāśyapas tam athāvocad |avasanno 'si khecara |",
  "GK21brkas_pu:631": "caṇḍasiṃhādibhir yasmāt |pramāṇaiḥ pratipāditaḥ ||3.123|",
  "GK21brkas_pu:632": "asya cāvinayasyedaṃ |prāyaścittaṃ samācara |",
  "GK21brkas_pu:633": "vārāṇasyāṃ mṛtāṅgāni |gaṅgāmbhasi nimajjaya ||3.124|",
  "GK21brkas_pu:634": "pretāvāsakṛtāvāso |vasānaḥ pretacīvaram |",
  "GK21brkas_pu:635": "bhaikṣāśanaś ca varṣānte |muktaśāpo bhaviṣyasi ||3.125|",
  "GK21brkas_pu:636": "athojjayanyāḥ katham apy upāgatair |jarāndhajātyandhajaḍārbhakaiṛ api |",
  "GK21brkas_pu:637": "didṛkṣubhir vatsanarendranandanaṃ |tapovanaṃ sapramadais tadāvṛtam ||3.126|",
  "GK21brkas_pu:638": "atha vidyādharapatiḥ |kāśyapenāryuṣā puraḥ |",
  "GK21brkas_pu:639": "ṛṣimātulamitrāṇāṃ |pṛṣṭo bhāryāgaṇasya ca ||4.1|",
  "GK21brkas_pu:640": "āyuṣman vayam ete ca |tapovittāḥ sapālakāḥ |",
  "GK21brkas_pu:641": "tvatkathāśravaṇotkaṇṭha |niṣkampamanasaḥ sthitāḥ ||4.2|",
  "GK21brkas_pu:642": "aiśvaryaṃ durlabhaṃ labdham |idam āyuṣmatā yathā |",
  "GK21brkas_pu:643": "svīkṛtāś ca yathā vadhvas |tathā naḥ kathyatām iti ||4.3|",
  "GK21brkas_pu:644": "atha vidyādhareśasya |pṛṣṭasyeti tapasvinā |",
  "GK21brkas_pu:645": "trāsāt pṛthutarākṣasya |jātam acchāyam ānanam ||4.4|",
  "GK21brkas_pu:646": "acintayac ca kaṣṭeyam |āpad āpatitā yataḥ |",
  "GK21brkas_pu:647": "atyāsanno 'ticapalaḥ |ko na dahyeta vahninā ||4.5|",
  "GK21brkas_pu:648": "iyam api bhṛśaṃ raktā |prītyāham anayāhṛtaḥ |",
  "GK21brkas_pu:649": "idaṃ sacetanaḥ ko nu |kathayed gurusaṃnidhau ||4.6|",
  "GK21brkas_pu:650": "śūro mayā hataḥ śatrur |māṃ śūraḥ śaraṇaṃ gataḥ |",
  "GK21brkas_pu:651": "iti śūrakathāṃ śūraḥ |kuryāt kaḥ śūrasaṃnidhau ||4.7|",
  "GK21brkas_pu:652": "anākhyāne muneḥ śāpo |mahāpātakam anyathā |",
  "GK21brkas_pu:653": "sulabhānto varaṃ śāpo |dustaraṃ na tu pātakam ||4.8|",
  "GK21brkas_pu:654": "kṛta eva tu gauryā me |prasādaḥ saṃkaṭeṣu mām |",
  "GK21brkas_pu:655": "smarer iti na ca nyāyyaṃ |tām api smartum īdṛśi ||4.9|",
  "GK21brkas_pu:656": "iti cintitamātraiva |purastāc cakravartinaḥ |",
  "GK21brkas_pu:657": "abhāṣata mahāgaurī |prabhopahatabhāskarā ||4.10|",
  "GK21brkas_pu:658": "ṛṣimātulabhāryāṇāṃ |suhṛdāṃ ca sabhūbhujām |",
  "GK21brkas_pu:659": "śrotuṃ yad ucitaṃ yasya |sa tac chroṣyati netaraḥ ||4.11|",
  "GK21brkas_pu:660": "ity uktvā vadane tasya |paṭūbhūtvā sarasvatī |",
  "GK21brkas_pu:661": "caritaṃ kathayām āsa |sā citraṃ cakravartinaḥ ||4.12|",
  "GK21brkas_pu:662": "munimātulamitrāṇi |rājāno dayitāś ca ye |",
  "GK21brkas_pu:663": "ākhyāyamānaṃ caritaṃ |śṛṇvantv acalacetasaḥ ||4.13|",
  "GK21brkas_pu:664": "asti vatseṣu nagarī |kauśāmbī hṛdayaṃ bhuvaḥ |",
  "GK21brkas_pu:665": "saṃniviṣṭānukālindi |tasyām udayano nṛpaḥ ||4.14|",
  "GK21brkas_pu:666": "manāg janapadasyāsya |nagaryāḥ pārthivasya ca |",
  "GK21brkas_pu:667": "kathayeyaṃ yadi guṇān |na kathā kathitā bhavet ||4.15|",
  "GK21brkas_pu:668": "yo hi saptārṇavadvīpāṃ |draṣṭum uccalitaḥ kṣitim |",
  "GK21brkas_pu:669": "ratnāni gaṇayen meroḥ |kadā draṣṭā sa medinīm ||4.16|",
  "GK21brkas_pu:670": "tasmād alaṃ prasaṅgena |kathāvyāsaṅgakāriṇā |",
  "GK21brkas_pu:671": "kathyamānāṃ kathām eva |śṛṇuta prakṛtāṃ mayā ||4.17|",
  "GK21brkas_pu:672": "mahāvarodhanasyāpi |bhāryābuddhir dvaye sthitā |",
  "GK21brkas_pu:673": "tasya vāsavadattāyāṃ |padmāvatyāṃ ca bhūpateḥ ||4.18|",
  "GK21brkas_pu:674": "mahāprabhāvā- nṛpateḥ |śārṅgapāṇer bhujā- iva |",
  "GK21brkas_pu:675": "sakāyā- iva copāyāś |catvāro mitramantriṇaḥ ||4.19|",
  "GK21brkas_pu:676": "ṛṣabhaś ca rumaṇvāṃś ca |tathā yaugandharāyaṇaḥ |",
  "GK21brkas_pu:677": "vasantakaś ceti sa taiḥ |saha kālam ayāpayat ||4.20|",
  "GK21brkas_pu:678": "kadācid āsthānagataṃ |nṛpaṃ vāṇijadārakau |",
  "GK21brkas_pu:679": "jānuspṛṣṭamahī pṛṣṭau |saṃvijñāpayatām idam ||4.21|",
  "GK21brkas_pu:680": "devāvayoḥ pitā yātaḥ |sabhayaṃ makarālayam |",
  "GK21brkas_pu:681": "saha tena sa potena |nāgalokaṃ praveśitaḥ ||4.22|",
  "GK21brkas_pu:682": "jyeṣṭhaś ca tanayas tasya |pitṛbhaktyaiva sāgaram |",
  "GK21brkas_pu:683": "gatas tatraiva ca gataḥ |so 'pi tātagatāṃ gatim ||4.23|",
  "GK21brkas_pu:684": "yac ca no draviṇaṃ sāraṃ |tad gṛhītvā prajāvatī |",
  "GK21brkas_pu:685": "sthitā na mṛgyamāṇāpi |bahukṛtvaḥ prayacchati ||4.24|",
  "GK21brkas_pu:686": "tena deva yadi nyāyyaṃ |pitṛdraviṇam āvayoḥ |",
  "GK21brkas_pu:687": "bhrātṛjāyā tataḥ sā nau |vyutthitā dāpyatām iti ||4.25|",
  "GK21brkas_pu:688": "atha rājāvadat pahvāṃ |pratīhārīṃ yaśodharām |",
  "GK21brkas_pu:689": "duṣkaraṃ kulanārībhī- |rājāsthānapraveśanam ||4.26|",
  "GK21brkas_pu:690": "tena gatvā gṛhaṃ tasyās |tvayā vāṇijayoṣitaḥ |",
  "GK21brkas_pu:691": "sā yadāha sabhāyās tat |samakṣaṃ kathyatām iti ||4.27|",
  "GK21brkas_pu:692": "atha vijñāpayām āsa |yātāyātā yaśodharā |",
  "GK21brkas_pu:693": "vijñāpayati sā yat tad |ākarṇayitum arhatha ||4.28|",
  "GK21brkas_pu:694": "sā dūrād eva māṃ dṛṣṭvā |pratyudgamya sasaṃbhramā |",
  "GK21brkas_pu:695": "svāgtaṃ rājajihvāyā- |ity avocat kṛtasmitā ||4.29|",
  "GK21brkas_pu:696": "atha vetrāsanāsīnāṃ |prayuktārghādisatkriyām |",
  "GK21brkas_pu:697": "sā mām āhāgame kāryam |āryayā jñāpyatām iti ||4.30|",
  "GK21brkas_pu:698": "devādeśe tu kathite |tayoktaṃ paṭulajjayā |",
  "GK21brkas_pu:699": "ārye sarvam idaṃ satyaṃ |devarau me yad āhatuḥ ||4.31|",
  "GK21brkas_pu:700": "kiṃ tu tasyānayor bhrātur |vipannaṃ vahanaṃ śrutam |",
  "GK21brkas_pu:701": "vahanasya punaḥ svāmī |vipanna iti na śrutam ||4.32|",
  "GK21brkas_pu:702": "sāṃyātrikāś ca bahavaḥ |śrutapotavipattayaḥ |",
  "GK21brkas_pu:703": "avipannā- gṛhān eva |śrūyante punar āgatāḥ ||4.33|",
  "GK21brkas_pu:704": "tathā kadācid anayoḥ |sa bhrātā vahanāpadaḥ |",
  "GK21brkas_pu:705": "vimuktaḥ punar āyāyān |mamāvaidhavyalakṣaṇaiḥ ||4.34|",
  "GK21brkas_pu:706": "anyac cāpannasattvāyā- |māso 'yaṃ daśamo mama |",
  "GK21brkas_pu:707": "vartate bhrātṛputro 'pi |kadācid anayor bhavet ||4.35|",
  "GK21brkas_pu:708": "putro me yadi jāyeta |jīvan vā patir āpatet |",
  "GK21brkas_pu:709": "tataḥ svīkṛtasarvasvau |devarau me kva yāsyataḥ ||4.36|",
  "GK21brkas_pu:710": "etan manasi kṛtvārthaṃ |dravyaṃ devarayor aham |",
  "GK21brkas_pu:711": "na nikṣiptavatī śeṣam |āryayā jñāpyatām iti ||4.37|",
  "GK21brkas_pu:712": "iti śrutvā mahīpālo |vāṇijāv idam abravīt |",
  "GK21brkas_pu:713": "kuṭumbācāracaturā |yuktam āha kuṭumbinī ||4.38|",
  "GK21brkas_pu:714": "bhrātṛvye bhavator jāte |bhrātur āgamane 'tha vā |",
  "GK21brkas_pu:715": "ubhayor nobhayorvāpi |yuktaṃ bhokṣyāmahe tadā ||4.39|",
  "GK21brkas_pu:716": "athāniṣṭhitae evāsminn |ālāpe pūritāmbaraḥ |",
  "GK21brkas_pu:717": "tūryagarjitasaṃbhinnas |tāraḥ kalakalo 'bhavat ||4.40|",
  "GK21brkas_pu:718": "sahāsayā ca sahasā |vāsovāsādihastayā |",
  "GK21brkas_pu:719": "vaṇiggaṇikayā rājā |vyajñāpyata viyātayā ||4.41|",
  "GK21brkas_pu:720": "vardhatāṃ naś ciraṃ devo |diṣṭyā prakṛtisaṃpadā |",
  "GK21brkas_pu:721": "vaṇijo bhrātṛjāyāyā- |jātaḥ putro 'nayor iti ||4.42|",
  "GK21brkas_pu:722": "citrīyamāṇacittena |cintitaṃ ca mahībhujā |",
  "GK21brkas_pu:723": "aho putrasya māhātmyaṃ |pratyakṣam anubhūyate ||4.43|",
  "GK21brkas_pu:724": "kuṭumbinaḥ putranāmni |jāte śoṇitabinduke |",
  "GK21brkas_pu:725": "harṣavibhrāntacittānāṃ |vaṇijāṃ paśya ḍambaram ||4.44|",
  "GK21brkas_pu:726": "vaṇijo draviṇasyāyam |ataḥ pālaka ity amī |",
  "GK21brkas_pu:727": "samaṃ harṣaviṣādābhyāṃ |mitrāmitrasamā- gatāḥ ||4.45|",
  "GK21brkas_pu:728": "asmākaṃ tu dhanasyāsya |medinīmaṇḍalasya ca |",
  "GK21brkas_pu:729": "avasāne vinā putrāt |pālakaḥ ko bhaviṣyati ||4.46|",
  "GK21brkas_pu:730": "iti putragatāṃ cintām |upāsīnasya bhūpateḥ |",
  "GK21brkas_pu:731": "dīrghaśvāsasahāyasya |divasāḥ katicid yayuḥ ||4.47|",
  "GK21brkas_pu:732": "tam ekadā sukhāsīnaṃ |senāpatir abhāṣata |",
  "GK21brkas_pu:733": "yātrā mṛgājinodyāne |tvaddṛṣṭyā maṇḍatām iti ||4.48|",
  "GK21brkas_pu:734": "gataś ca dṛṣṭavāṃs tatra |tatra tatra niveśitāḥ |",
  "GK21brkas_pu:735": "viśālāś citraśālāḥ sa |citranyastanarādhipāḥ ||4.49|",
  "GK21brkas_pu:736": "apṛcchac ca rumaṇvantam |ayaṃ kaḥ kaḥ kṣitīśvaraḥ |",
  "GK21brkas_pu:737": "ye caitān anutiṣṭhanti |te ke ke puruṣā- iti ||4.50|",
  "GK21brkas_pu:738": "so 'bravīd eṣa sagaraḥ |kīrtilaṅghitasāgaraḥ |",
  "GK21brkas_pu:739": "ṣaṣtyā putrasahasrāṇāṃ |śūrāṇāṃ parivāritaḥ ||4.51|",
  "GK21brkas_pu:740": "ayaṃ daśaratho rājā |vṛto rāmādibhiḥ sutaiḥ |",
  "GK21brkas_pu:741": "ayaṃ pāṇḍur amī cāsya |tanayāḥ pañca pāṇḍavāḥ ||4.52|",
  "GK21brkas_pu:742": "evamādīn asau dṛṣṭvā |svargiṇaḥ putriṇo nṛpān |",
  "GK21brkas_pu:743": "vicintaś cintayām āsa |citrāṃ yātrām acintayan ||4.53|",
  "GK21brkas_pu:744": "puṇyavanta ime bhūpāḥ |putravanto divaṃ gatāḥ |",
  "GK21brkas_pu:745": "mandapuṇyena yātavyaṃ |manye puṃnarakaṃ mayā ||4.54|",
  "GK21brkas_pu:746": "sa mṛgājinayātrāyāḥ |parītaḥ putracintayā |",
  "GK21brkas_pu:747": "nivṛtyāpaśyad āvantyāṃ |mandirodyānasevinīm ||4.55|",
  "GK21brkas_pu:748": "svakarāmburuhachāyā |saṃlohititapallavam |",
  "GK21brkas_pu:749": "tāmrāśokalatāprāntam |avalambya vyavasthitām ||4.56|",
  "GK21brkas_pu:750": "anādarād anāhitair |mālyacandanabhūṣaṇaiḥ |",
  "GK21brkas_pu:751": "udvegam iva śaṃsantīṃ |mlānānanasaroruhām ||4.57|",
  "GK21brkas_pu:752": "upagamyābravīc caināṃ |kim aśokaḥ saśokayā |",
  "GK21brkas_pu:753": "vandyeta labdhavijayo |rakto bālo niṣevyate ||4.58|",
  "GK21brkas_pu:754": "sābravīt sahasāyāta |bhartṛkāritasaṃbhramā |",
  "GK21brkas_pu:755": "mahārāja kutaḥ śoko |nāmāpi tava gṛhyatām ||4.59|",
  "GK21brkas_pu:756": "kiṃ tu pārāvatīm enāṃ |cañcvā cañcuṣu taṇḍulān |",
  "GK21brkas_pu:757": "āvapantīṃ svaśāvānām |īkṣe putravatīm iti ||4.60|",
  "GK21brkas_pu:758": "āsic ca nṛpateś cintā |yathāhaṃ putracintayā |",
  "GK21brkas_pu:759": "anantayā saṃtatayā |tatheyam api khidyate ||4.61|",
  "GK21brkas_pu:760": "atha tatra kṣaṇaṃ sthitvā |gatvā padmāvatīgṛham |",
  "GK21brkas_pu:761": "adṛṣṭvā tatra tāṃ tasyāḥ |pṛṣṭavān paricārikām ||4.62|",
  "GK21brkas_pu:762": "kva devīty uktayākhyātam |udyāne putrakasya sā |",
  "GK21brkas_pu:763": "mādhavyā sahakārasya |vivāham anutiṣṭhati ||4.63|",
  "GK21brkas_pu:764": "śrutveti vatsarājasya |buddhir āsīd aho mama |",
  "GK21brkas_pu:765": "bhāryāṇāṃ divasā- yānti |saha putramanorathaiḥ ||4.64|",
  "GK21brkas_pu:766": "lokasyānicchataḥ putraiḥ |kīrṇagṛhakarodibhiḥ |",
  "GK21brkas_pu:767": "phalakeṣu kṛtākrandair |avakāśo na labhyate ||4.65|",
  "GK21brkas_pu:768": "asmākam icchatām ekaḥ |kulajīvitakāraṇam |",
  "GK21brkas_pu:769": "na labhyate sutaḥ paśya |vaiparītyaṃ vidher iti ||4.66|",
  "GK21brkas_pu:770": "niryāya sa tataḥ svasmin |mandirodyānamaṇḍape |",
  "GK21brkas_pu:771": "anāgatāgatasuhṛt |parivāra upāviśat ||4.67|",
  "GK21brkas_pu:772": "apṛcchat suhṛdas tatra |bhavatāṃ jīvitauṣadham |",
  "GK21brkas_pu:773": "mūlaṃ kulataroḥ kasya |kiyantaḥ putrakā- iti ||4.68|",
  "GK21brkas_pu:774": "teṣu niṣprativākyeṣu |kiṃcin namitamūrdhasu |",
  "GK21brkas_pu:775": "vasantakaḥ parihasan |praṇayitvād abhās.ata ||4.69|",
  "GK21brkas_pu:776": "svāmibhaktā- vayaṃ deva |svāmivṛttānuvartinaḥ |",
  "GK21brkas_pu:777": "yāvantaḥ svāminaḥ putrās |tāvanto 'smākam apy ataḥ ||4.70|",
  "GK21brkas_pu:778": "tam avocat samīpasthaḥ |śanair yaugandharāyaṇaḥ |",
  "GK21brkas_pu:779": "aprastāve 'pi bhavato |mukham etad anāvṛtam ||4.71|",
  "GK21brkas_pu:780": "putracintārujārtasya |kurvāṇaḥ śalyaghaṭṭanam |",
  "GK21brkas_pu:781": "nanv anekaguṇāṃ bhartur |utpādayasi vedanām ||4.72|",
  "GK21brkas_pu:782": "tasmād evaṃvidhe kāle |bhṛtyavṛttavidā tvayā |",
  "GK21brkas_pu:783": "svāmicittānukulaiva |vṛttir āsthīyatām iti ||4.73|",
  "GK21brkas_pu:784": "so 'bravīt putracintainaṃ |yadi satyena pīḍayet |",
  "GK21brkas_pu:785": "tataḥ piṅgalikaiveyaṃ |devam ārādhayed iti ||4.74|",
  "GK21brkas_pu:786": "athedaṃ nīyakair uktaṃ |yuktaṃ śrutvā mahībhujā |",
  "GK21brkas_pu:787": "yāsau piṅgalikā sā naḥ |putriṇī kathyatām iti ||4.75|",
  "GK21brkas_pu:788": "anantaraṃ ca ḍhaukitvā |jayaśabdapuraḥsaram |",
  "GK21brkas_pu:789": "putravān bhava deveti |brāhmaṇī tam avardhayat ||4.76|",
  "GK21brkas_pu:790": "abhivādya mahīpalas |tām apṛddhad athāryayā |",
  "GK21brkas_pu:791": "āgamyate kutaḥ ke vā |tavāmī bālakā- iti ||4.77|",
  "GK21brkas_pu:792": "gṛhād vāsavadattāyā- |rājann āgamyate mayā |",
  "GK21brkas_pu:793": "bālakāś ca sutā- ete |mameti kathitaṃ tayā ||4.78|",
  "GK21brkas_pu:794": "atha tām abravīd rājā |citram etat tvayoditam |",
  "GK21brkas_pu:795": "na hi bhartrā na ca sutair |bhavitavyaṃ tavedṛśaiḥ ||4.79|",
  "GK21brkas_pu:796": "tvaṃ lekhābhiḥ patighnībhiḥ |sakalaiva karālitā |",
  "GK21brkas_pu:797": "ciraproṣitakāntāyā- |gṛhabhittir iva striyaḥ ||4.80|",
  "GK21brkas_pu:798": "na ca patyā vinā putrair |bhavitavyaṃ yataḥ striyaḥ |",
  "GK21brkas_pu:799": "tasmād idaṃ mahac citraṃ |sphuṭaṃ naḥ kathyatām iti ||4.81|",
  "GK21brkas_pu:800": "athāvocad asau deva |yathāttha na tad anyathā |",
  "GK21brkas_pu:801": "mahatī tu kathā śrotum |icchā cec chrūyatām iyam ||4.82|",
  "GK21brkas_pu:802": "asty avantiṣu viprāṇām |adhivāsaḥ kapiṣṭhalaḥ |",
  "GK21brkas_pu:803": "agnikuṇḍacitasīmā |sphītagodhūmagokulaḥ ||4.83|",
  "GK21brkas_pu:804": "uvāsa brāhmaṇas tatra |somadattas trayīdhanaḥ |",
  "GK21brkas_pu:805": "yasyāntevāsibhir vyāptā |vasudhā vedavedibhiḥ ||4.84|",
  "GK21brkas_pu:806": "patnī vasiṣṭhakalpasya |vāsiṣṭhī tasya suvratā |",
  "GK21brkas_pu:807": "vasiṣṭhapatnīm api yā |sādhuvṛttām alajjayat ||4.85|",
  "GK21brkas_pu:808": "tasya tasyām aputrasya |kāle mahati gacchati |",
  "GK21brkas_pu:809": "utpannolkeva saṃdhyāyāṃ |sutā locanadurbhagā ||4.86|",
  "GK21brkas_pu:810": "somadattas tu tāṃ dṛṣṭvā |strīlakṣaṇaviśāradaḥ |",
  "GK21brkas_pu:811": "patiputradhanair hīnām |ādideśa bhaviṣyatīm ||4.87|",
  "GK21brkas_pu:812": "anarthānāṃ balīyastvād |acireṇaiva durbhagā |",
  "GK21brkas_pu:813": "dhūmaketuśikhevoccaiḥ |paruṣā sā vyavardhata ||4.88|",
  "GK21brkas_pu:814": "bhikṣām ācchidya śiṣyebhyo |bubhukṣākṣapitatrapā |",
  "GK21brkas_pu:815": "aprakṣālitahastaiva |tatsamakṣam abhakṣayat ||4.89|",
  "GK21brkas_pu:816": "durbhagatvād virūpatvāt |kalikāritayā ca tām |",
  "GK21brkas_pu:817": "na kaścid varayām āsa |varaḥ prāptavarām api ||4.90|",
  "GK21brkas_pu:818": "na ca tāṃ somadatto 'pi |kasmaicid aśubhām adāt |",
  "GK21brkas_pu:819": "mā sma yujyata duḥkhena |prāpyaināṃ ninditām iti ||4.91|",
  "GK21brkas_pu:820": "grāmyāgnineva saṃkāra |kūṭikā sāpy adahyata |",
  "GK21brkas_pu:821": "sarvaṃkaṣaprabhāvena |prabalenāṅgajanmanā ||4.92|",
  "GK21brkas_pu:822": "kadācit kaścid āgatya |vācāṭo baṭur uccakaiḥ |",
  "GK21brkas_pu:823": "mastakastho bhayakaraḥ |somadattam abhāṣata ||4.93|",
  "GK21brkas_pu:824": "upādhyāyasya duhitā |mām ākrudhya nirāgasam |",
  "GK21brkas_pu:825": "iṣṭakāloṣṭakair hanti |tenāsau vāryatām iti ||4.94|",
  "GK21brkas_pu:826": "somadattas tataḥ kruddhaḥ |sutāṃ caṇḍam abhartsayat |",
  "GK21brkas_pu:827": "ulke piśācike gaccha |śīghraṃ mama gṛhad iti ||4.95|",
  "GK21brkas_pu:828": "sā tu tat paruṣaṃ śrutvā |manasvijanaduḥśravam |",
  "GK21brkas_pu:829": "smarapīḍāsahatvāc ca |maraṇāya mano dadhe ||4.96|",
  "GK21brkas_pu:830": "araṇyāniṃ tato gatvā |maraṇopāyakāṅkṣayā |",
  "GK21brkas_pu:831": "adrākṣit kvacid uddeśe |prāsādaṃ daityaghātinaḥ ||4.97|",
  "GK21brkas_pu:832": "tasyādūre ca sarasīṃ |kūjatkurarasārasām |",
  "GK21brkas_pu:833": "guñjanmadhukaraśreṇīm |anumātavyarodhasam ||4.98|",
  "GK21brkas_pu:834": "āsīc cāsyā- mayā tāvan |martavyam iti niścitam |",
  "GK21brkas_pu:835": "upāyeṣu tu saṃdehas |tatropāyo 'yam uttamaḥ ||4.99|",
  "GK21brkas_pu:836": "devaṃ mādhavam arcantī |kamalendīvarādibhiḥ |",
  "GK21brkas_pu:837": "paṅkajāvayavāhārāt |kṣīṇā tyakṣyāmi jīvitam ||4.100|",
  "GK21brkas_pu:838": "kṛtapuṇyā mṛtā svargaṃ |yāsyāmi nirupadravam |",
  "GK21brkas_pu:839": "narakaṃ tu na yāsyāmi |strīmṛtyumṛtasaṃkulam ||4.101|",
  "GK21brkas_pu:840": "sākarod iti niścitya |yathāsaṃkalpam ādṛtā |",
  "GK21brkas_pu:841": "rātrau ca baddhaparyaṅkā |devaṃ mādhavam asmarat ||4.102|",
  "GK21brkas_pu:842": "māsamātre gate 'paśyat |svapnānte madhusūdanam |",
  "GK21brkas_pu:843": "varaṃ varaya putrīti |bhāṣamāṇaṃ mudāyutam ||4.103|",
  "GK21brkas_pu:844": "sātha vyajñāpayat prahvā |devaṃ viracitāñjaliḥ |",
  "GK21brkas_pu:845": "maraṇaṃ me jagannātha |prasādaḥ kriyatām iti ||4.104|",
  "GK21brkas_pu:846": "devas tām avadan nedaṃ |devatārādhanāt phalam |",
  "GK21brkas_pu:847": "prāṇihatyāvipāko 'yam |ātmahatyā ca ninditā ||4.105|",
  "GK21brkas_pu:848": "tasmād anyaṃ varaṃ brūhi |patiputradhanādhikam |",
  "GK21brkas_pu:849": "yena hīnāsi vairāgyān |niryātā svagṛhād iti ||4.106|",
  "GK21brkas_pu:850": "sābravīt kṛtapuṇyābhiḥ |patyādiḥ strībhir āpyate |",
  "GK21brkas_pu:851": "ahaṃ tv ācaritāpuṇyā |duḥkhair eva vibhāvitā ||4.107|",
  "GK21brkas_pu:852": "tenālaṃ patiputrādi |cintayā phalahīnayā |",
  "GK21brkas_pu:853": "mṛtyunā śāntim icchāmi |sā me saṃpādyatām iti ||4.108|",
  "GK21brkas_pu:854": "so 'bravīt satyam evedaṃ |kiṃ tu janmāntare tvayā |",
  "GK21brkas_pu:855": "yavāḍhakaḥ pitur gṛhe |brāhmaṇāyopapāditaḥ ||4.109|",
  "GK21brkas_pu:856": "sa ca jātaś caturvedaḥ |svapuṇyair iha janmani |",
  "GK21brkas_pu:857": "surūpaḥ sādhuvṛttaś ca |sa te bhartā bhaviṣyati ||4.110|",
  "GK21brkas_pu:858": "sa ca tvām urvaśīrūpām |eko drakṣyati nāparaḥ |",
  "GK21brkas_pu:859": "krīto yavāḍhakena tvam |iti yāvan na vakṣyasi ||4.111|",
  "GK21brkas_pu:860": "janmāntare ca pūrvasmin |bhakṣayantyās tilās tava |",
  "GK21brkas_pu:861": "aṣṭau nipatitā vahnāv |añjaler viralāṅguleḥ ||4.112|",
  "GK21brkas_pu:862": "te te putrā- bhaviṣyanti |putri candranibhānanāḥ |",
  "GK21brkas_pu:863": "maraṇād dāruṇāt tena |cittam āvartyatām iti ||4.113|",
  "GK21brkas_pu:864": "ity uktvāntarhite deve |pratibuddhā dadarśa sā |",
  "GK21brkas_pu:865": "saśiṣyavargaṃ pitaraṃ |tadgaveṣiṇam āgatam ||4.114|",
  "GK21brkas_pu:866": "tapaḥkṛśāṃ sakaruṇaḥ |pitā kāritapāraṇām |",
  "GK21brkas_pu:867": "śrāmyantīm anayad gehaṃ |viśrāmyantīṃ tarau tarau ||4.115|",
  "GK21brkas_pu:868": "yā sā piṅgalikā deva |devam ārādhya keśavam |",
  "GK21brkas_pu:869": "varaṃ labdhavatī tasmāt |tāṃ mām eva nibodha tām ||4.116|",
  "GK21brkas_pu:870": "ekadā tu caturvedaḥ |sāntevāsī yadṛcchayā |",
  "GK21brkas_pu:871": "gṛham asmākam āyātaḥ |kṛtātithyo dadarśa mām ||4.117|",
  "GK21brkas_pu:872": "mama tātaṃ tu so 'pṛcchad |brahman kasyeyam ātmajā |",
  "GK21brkas_pu:873": "kāntininditacandrābhā |yuktaṃ cet kathyatām iti ||4.118|",
  "GK21brkas_pu:874": "mameti kathite pitrā |māṃ prārthayata sa dvijaḥ |",
  "GK21brkas_pu:875": "pitrā dattaṃ ca vidhivan |muditaḥ pariṇītavān ||4.119|",
  "GK21brkas_pu:876": "tataś cārabhya divasāt |sa siddha iva kiṃkaraḥ |",
  "GK21brkas_pu:877": "na kāṃcin na karoti sma |mamājñāṃ ninditām api ||4.120|",
  "GK21brkas_pu:878": "amī cāṣṭau sutās tasmād |acireṇaiva durlabhāḥ |",
  "GK21brkas_pu:879": "labdhā- mayā sutā- ye 'sya |prasādāl lokadhāriṇaḥ ||4.121|",
  "GK21brkas_pu:880": "iti kāle gate bhartā |māṃ kadācid abhāṣata |",
  "GK21brkas_pu:881": "pṛṣṭhaṃ duḥkhāyamānaṃ me |caṇḍi saṃvāhyatām iti ||4.122|",
  "GK21brkas_pu:882": "anuktapūrvavacanam |uktavantam athābruvam |",
  "GK21brkas_pu:883": "kim ahaṃ bhavatā krītā |pṛṣṭhasaṃvāhiketi tam ||4.123|",
  "GK21brkas_pu:884": "so 'bravin nīcakais trāsād |aṅguṣṭhāgreṇa gāṃ likhan |",
  "GK21brkas_pu:885": "ahaṃ vā kiṃ tvayā krīto |yena preṣyatvam āgataḥ ||4.124|",
  "GK21brkas_pu:886": "tato vismṛtya samayaṃ |bhartāraṃ roṣadūṣitā |",
  "GK21brkas_pu:887": "krīto yavāḍhakenāsi |mayety apriyam abruvam ||4.125|",
  "GK21brkas_pu:888": "asāv api ca māṃ dṛṣṭvā |sahajākāravañcitām |",
  "GK21brkas_pu:889": "saṃnikarṣād apakramya |saṃbhrānta idam abravīt ||4.126|",
  "GK21brkas_pu:890": "api kāsi kutaś cāsi |kenāsi vikṛtā kṛtā |",
  "GK21brkas_pu:891": "kaccit piṅgalikā nāsi |kaś ca nāma yavāḍhakaḥ ||4.127|",
  "GK21brkas_pu:892": "iti tenānuyuktāhaṃ |yathāvṛttam avarṇayam |",
  "GK21brkas_pu:893": "so 'pi saṃjātanirvedo |na jāte kva palāyitaḥ ||4.128|",
  "GK21brkas_pu:894": "tasmin deśāntaraṃ yāte |tāte ca tridaśālayam |",
  "GK21brkas_pu:895": "pitṛbhartṛvihīnāham |enaṃ deśam upāgatā ||4.129|",
  "GK21brkas_pu:896": "svadeśaprītiyogāc ca |devyā vasavadattayā |",
  "GK21brkas_pu:897": "saputrānugṛhītā asmi |bhaktāc chādanarakṣaṇaiḥ ||4.130|",
  "GK21brkas_pu:898": "tena devena yat pṛṣṭaṃ |kutas te bālakā- iti |",
  "GK21brkas_pu:899": "evam ete mayā labdhās |tuṣṭān nārāyaṇād iti ||4.131|",
  "GK21brkas_pu:900": "iti hṛṣtamatir niśāmya tasyāś |caritaṃ putrasamūhalābhahetum |",
  "GK21brkas_pu:901": "sacivaiḥ sahitaś cakāra rājā |sutasaṃprāptiphalaṃ kriyāvicāram ||4.132|",
  "GK21brkas_pu:902": "atha saṃpreṣitāsthānaḥ |sacivān abravīn nṛpaḥ |",
  "GK21brkas_pu:903": "yad bravīmi nibodhantu |bhavantas tat sacetasaḥ ||5.1|",
  "GK21brkas_pu:904": "ṛṇaiḥ kila samāghrātaḥ |puruṣo jāyate tribhiḥ |",
  "GK21brkas_pu:905": "brahmacaryeṣṭisaṃtānair |ṛṣidevasvadhābhujām ||5.2|",
  "GK21brkas_pu:906": "tatrādhigatavedo 'ham |iṣṭāśeṣamahākratuḥ |",
  "GK21brkas_pu:907": "aputratvāt tu pitṛbhir |gṛhītaḥ piṇḍabhojibhiḥ ||5.3|",
  "GK21brkas_pu:908": "na ca putrāṅgasaṃsparśāt |sukhahetur anuttaraḥ |",
  "GK21brkas_pu:909": "sukhibhiḥ sa hi nirdiṣṭaś |candanād api śītalaḥ ||5.4|",
  "GK21brkas_pu:910": "alaṃ cātiprasaṅgena |sarvathā gṛhamedhinām |",
  "GK21brkas_pu:911": "dṛṣṭādṛṣṭasukhaprāpteḥ |putrād anyan na kāraṇam ||5.5|",
  "GK21brkas_pu:912": "tad asti yadi vaḥ kāṅkṣā |niṣprajānāṃ prajāṃ prati |",
  "GK21brkas_pu:913": "ārabhadhvaṃ mayā sārdhaṃ |devatārādhanaṃ tataḥ ||5.6|",
  "GK21brkas_pu:914": "te tu sapramadāḥ śrutvā |rājñaḥ putrārthinaḥ kathām |",
  "GK21brkas_pu:915": "siddhakalpātmasaṃkalpāḥ |pratyūcur darśitasmitāḥ ||5.7|",
  "GK21brkas_pu:916": "putrajanma vaṇigvadhvā |yātrāyāṃ citradarśanam |",
  "GK21brkas_pu:917": "piṅgalīdarśanaṃ ceti |prayogo 'yam anuṣṭhitaḥ ||5.8|",
  "GK21brkas_pu:918": "asmābhiḥ sa ca devena |tathaiva saphalīkṛtaḥ |",
  "GK21brkas_pu:919": "kṛtaḥ kāle prayogo hi |nāphalo jātu jāyate ||5.9|",
  "GK21brkas_pu:920": "tena saṃkalpasadṛśīm |ārabhadhvaṃ kriyām iti |",
  "GK21brkas_pu:921": "sacivair abhyanujñātas |tatheti pratipannavān ||5.10|",
  "GK21brkas_pu:922": "sa puṇye 'hani saṃpūjya |devatāgnidvijanmanaḥ |",
  "GK21brkas_pu:923": "yayau nāgavanodyānaṃ |sadāraḥ saha mantribhiḥ ||5.11|",
  "GK21brkas_pu:924": "māgadhī tu kṛtotsāhā |devyā vāsavadattayā |",
  "GK21brkas_pu:925": "alam āli tavānena |khedeneti nivāritā ||5.12|",
  "GK21brkas_pu:926": "uktā ca nanu bālāsi |mṛṇālītantukomalā |",
  "GK21brkas_pu:927": "anubhūtasukhā cāsi |bhrātur bhartuś ca veśmani ||5.13|",
  "GK21brkas_pu:928": "duḥsahāni tu duḥkhāni |mayā ninditabhāgyayā |",
  "GK21brkas_pu:929": "anubhūtāni tenāhaṃ |śaktā duḥkham upāsitum ||5.14|",
  "GK21brkas_pu:930": "yaś ca me bhavitā putraḥ |sa bhavatyā bhaviṣyati |",
  "GK21brkas_pu:931": "kṛttikāgarbhasaṃbhūto |bhavānyā- iva ṣaṇmukhaḥ ||5.15|",
  "GK21brkas_pu:932": "iti tasyāṃ nivṛttāyāṃ |saha vāsavadattayā |",
  "GK21brkas_pu:933": "tapobhir acirād rājā |rājarājam atoṣayat ||5.16|",
  "GK21brkas_pu:934": "ekadā pratibhuddhau tu |daṃpatī jātasaṃbhramau |",
  "GK21brkas_pu:935": "hā devi hāryaputreti |vyāharantau parasparam ||5.17|",
  "GK21brkas_pu:936": "athopaspṛśya nṛpatir |namaskṛtvā dhanādhipam |",
  "GK21brkas_pu:937": "puraḥ purohitādīnām |ācakhyau svapnam ādṛtaḥ ||5.18|",
  "GK21brkas_pu:938": "adya paśyāmy ahaṃ svapne |vyomni kāmapi devatām |",
  "GK21brkas_pu:939": "prabhāmbhaḥsaṃtativyasta |nabhomaṇḍalanīlatām ||5.19|",
  "GK21brkas_pu:940": "sā mām uktavatī vācā |ghambhīrasukumārayā |",
  "GK21brkas_pu:941": "tvām āhvayati vitteśas |tadāśāṃ gamyatām ataḥ ||5.20|",
  "GK21brkas_pu:942": "mayaum iti pratijñāte |saṃdhyāraktataraṃ karam |",
  "GK21brkas_pu:943": "āropya prasthitā vyomni |diśaṃ vitteśapālitām ||5.21|",
  "GK21brkas_pu:944": "śarveṇeha dhṛtā gaṅgā |pariṇītātra pārvatī |",
  "GK21brkas_pu:945": "ityādīn darśayantī nau |pradeśaṃ pārvatīpituḥ ||5.22|",
  "GK21brkas_pu:946": "nīyamānaḥ krameṇettham |athāhaṃ dṛṣṭavān puraḥ |",
  "GK21brkas_pu:947": "candrapāṣāṇanirmāṇa |prākārām alakāpurīm ||5.23|",
  "GK21brkas_pu:948": "gaṇānāṃ pārvatībhartur |gaṇair agaṇitair yutam |",
  "GK21brkas_pu:949": "yasyā- bāhyam adṛṣṭāntaṃ |kalpapādapakānanam ||5.24|",
  "GK21brkas_pu:950": "nānāmaṇiprabhājāla |kalmāṣaśikharāṇy api |",
  "GK21brkas_pu:951": "śubhrayaty eva harmyāṇi |yasyāṃ rudrenducandrikā ||5.25|",
  "GK21brkas_pu:952": "avatārya tu māṃ dvāre |guhyakeśvaraveśmanaḥ |",
  "GK21brkas_pu:953": "vadati kṣaṇam atraiva |sthīyatām iti devatā ||5.26|",
  "GK21brkas_pu:954": "sā praviśya pratīhāryā |saha nirgamya bhāṣate |",
  "GK21brkas_pu:955": "anujñātapraveśo 'si |devenāgamyatām iti ||5.27|",
  "GK21brkas_pu:956": "bhavanānīva devānāṃ |ṣaḍ atikramya saptame |",
  "GK21brkas_pu:957": "kakṣāntare prakṛṣṭarddhau |paśyāmi draviṇeśvaram ||5.28|",
  "GK21brkas_pu:958": "atha tatrāpsarāḥ kācit |kāṃcid āha nirīkṣya mām |",
  "GK21brkas_pu:959": "sakhi nūnam asāv eṣa |yasyāsau bhavitā sutaḥ ||5.29|",
  "GK21brkas_pu:960": "mayā mantrayamāṇānām |ṛṣīṇām agrataḥ śrutam |",
  "GK21brkas_pu:961": "bharatānām ayaṃ vaṃśe |viśuddhe jāyatām iti ||5.30|",
  "GK21brkas_pu:962": "na caiṣa kevalaṃ dhanyas |tena putreṇa pārthivaḥ |",
  "GK21brkas_pu:963": "so 'pi sādhūpamānasya |putraḥ pātraṃ bhaviṣyati ||5.31|",
  "GK21brkas_pu:964": "tena tat tādṛśaṃ putraṃ |labhatām eṣa bhūpatiḥ |",
  "GK21brkas_pu:965": "asāv api śacīśakra |caritau pitarāv api ||5.32|",
  "GK21brkas_pu:966": "kārye guruṇi saktatvāt |tṛṇīkṛtasurāṅganaḥ |",
  "GK21brkas_pu:967": "sakiṃkaragaṇaṃ prahvaḥ |praṇamāmi dhanādhipam ||5.33|",
  "GK21brkas_pu:968": "manuṣyadharmā tu bhujaṃ |bhujageśvarapīvaram |",
  "GK21brkas_pu:969": "udyamyāha manuṣyendra |svāgataṃ sthīyatām iti ||5.34|",
  "GK21brkas_pu:970": "āsanne ratnacaraṇe |dāpite kanakāsane |",
  "GK21brkas_pu:971": "vyavadhāya tu mām āste |devī nīcaistarāsanā ||5.35|",
  "GK21brkas_pu:972": "svananti parivādinyas |tāḍitā- nāradādibhiḥ |",
  "GK21brkas_pu:973": "anekākārakaraṇaḥ |śrūyate puṣkaradhvaniḥ ||5.36|",
  "GK21brkas_pu:974": "urvaśīmenakārambhā |citralekhākratusthalāḥ |",
  "GK21brkas_pu:975": "gāyantyaḥ kuṭṭitatalā- |nartayante tilottamām ||5.37|",
  "GK21brkas_pu:976": "evaṃprāye ca vṛttānte |kumāro nalakūbaraḥ |",
  "GK21brkas_pu:977": "rājarājasutaḥ krīḍann |āyātaḥ saha bālakaiḥ ||5.38|",
  "GK21brkas_pu:978": "merusāramahāratna |saṃghātakṛtasaṃhatim |",
  "GK21brkas_pu:979": "krīḍāśakaṭikāṃ karṣann |itaś cetaś ca gacchati ||5.39|",
  "GK21brkas_pu:980": "atha skhalitacakrāyās |tasyāḥ kusumasaṃcaye |",
  "GK21brkas_pu:981": "utplutya patitaṃ ratnaṃ |vaiḍūryakṣodakuṭṭime ||5.40|",
  "GK21brkas_pu:982": "atha prasāritakaraḥ |kuvero nalakūbaram |",
  "GK21brkas_pu:983": "mahyam etad dadasveti |tad ratnam udayācata ||5.41|",
  "GK21brkas_pu:984": "nyastaṃ ca rājaputreṇa |rājarājakarodare |",
  "GK21brkas_pu:985": "ratnaṃ paṅkajagarbhastha |bandhūkam iva rājate ||5.42|",
  "GK21brkas_pu:986": "duṣṭalakṣaṇamuktānāṃ |muktānāṃ parivāritam |",
  "GK21brkas_pu:987": "ṣaḍviṃśatyā padmarāgam |aṣṭāśri bahalaprabham ||5.43|",
  "GK21brkas_pu:988": "vittādhipatinā mahyaṃ |dattaṃ devyai ca tan mayā |",
  "GK21brkas_pu:989": "stanayor antare nyastam |anayāpi sphuranmudā ||5.44|",
  "GK21brkas_pu:990": "siṃhaśāvas tato bhūtvā |cañcadvāladhikeśaraḥ |",
  "GK21brkas_pu:991": "vidārya dakṣiṇaṃ kukṣim |etasyāḥ praviśaty asau ||5.45|",
  "GK21brkas_pu:992": "tadavasthām imāṃ dṛṣṭvā |hā devīti vadann aham |",
  "GK21brkas_pu:993": "pratibuddha iti svapnam |ācaṣṭe sma narādhipaḥ ||5.46|",
  "GK21brkas_pu:994": "atha nakṣatraśāstrajñaḥ |siddhādeśaḥ sasaṃmadaḥ |",
  "GK21brkas_pu:995": "ādityaśarmā svapnasya |dvijaḥ phalam avarṇayat ||5.47|",
  "GK21brkas_pu:996": "vijayasva mahārāja |putreṇa dviṣatāṃ gaṇam |",
  "GK21brkas_pu:997": "samādhineva balinā |rāgādīnāṃ balīyasām ||5.48|",
  "GK21brkas_pu:998": "vimānaghanasaṃghāta |sthagitendudivākaraḥ |",
  "GK21brkas_pu:999": "vidyādharasamūhendraḥ |putras tava bhaviṣyati ||5.49|",
  "GK21brkas_pu:1000": "yās tā- muktāparīvārās |tasya ṣaḍviṃśati maṇeḥ |",
  "GK21brkas_pu:1001": "mahākulā bhaviṣyanti |bhāryās tava sutasya tāḥ ||5.50|",
  "GK21brkas_pu:1002": "ye cāṣṭāv aśrayo ratnaṃ |parito lakṣitās tvayā |",
  "GK21brkas_pu:1003": "vidyās tā- viddhi putrasya |bhaviṣyantī bhaviṣyataḥ ||5.51|",
  "GK21brkas_pu:1004": "evaṃ ca sthāpite svapne |rājakīye dvijanmanā |",
  "GK21brkas_pu:1005": "svasvapnaḥ kathitas tatra |devyā vāsavadattayā ||5.52|",
  "GK21brkas_pu:1006": "āryaputreṇa yo dṛṣṭaḥ |sa eva sakalo mayā |",
  "GK21brkas_pu:1007": "kukṣau vidāryamāṇe ca |hāryaputreti bhāṣitam ||5.53|",
  "GK21brkas_pu:1008": "iti śrutavataḥ svapnau |tulyāv ādityaśarmaṇaḥ |",
  "GK21brkas_pu:1009": "bhaviṣyadviṣaye jñāne |dṛḍhatāṃ niścayo gataḥ ||5.54|",
  "GK21brkas_pu:1010": "atha vijñāpayām āsa |rumaṇvān medinīpatim |",
  "GK21brkas_pu:1011": "dṛṣṭaḥ svapno mayā yaḥ sa |śravaṇenānugṛhyatām ||5.55|",
  "GK21brkas_pu:1012": "deve saniyame jāte |cedivatsaniveśinaḥ |",
  "GK21brkas_pu:1013": "devasyāpatyalābhāya |sarve saniyamāḥ sthitāḥ ||5.56|",
  "GK21brkas_pu:1014": "tatrāham adya paśyāmi |svapne garuḍavāhanam |",
  "GK21brkas_pu:1015": "mārgitaś ca mayā dehi |svāmine naḥ prajā- iti ||5.57|",
  "GK21brkas_pu:1016": "sa vihasyoktavān pūrṇaḥ |svāminas te manorathaḥ |",
  "GK21brkas_pu:1017": "tavāpi pūrayāmīti |mahyaṃ bāṇaṃ vitīrṇavān ||5.58|",
  "GK21brkas_pu:1018": "sapraṇāmaṃ tam ādāya |hṛdaye nidadhāmi ca |",
  "GK21brkas_pu:1019": "akālakaumudīṃ cemāṃ |paśyāmi pratibodhitaḥ ||5.59|",
  "GK21brkas_pu:1020": "eṣo 'pi sthāpitaḥ svapnaḥ |prītenādityaśarmaṇā |",
  "GK21brkas_pu:1021": "yādṛśo 'sya suto bhavī |tādṛśaḥ śrūyatām iti ||5.60|",
  "GK21brkas_pu:1022": "sāyako hi guṇenārthī |tasmād asya bhaviṣyati |",
  "GK21brkas_pu:1023": "putraḥ ṣāḍguṇyatattvajño |yuktaś cāyaṃ guṇair guṇaiḥ ||5.61|",
  "GK21brkas_pu:1024": "paratantragatisthānaḥ |khagāmī ca yataḥ śaraḥ |",
  "GK21brkas_pu:1025": "tena rājasutapraiṣyaḥ |khecaraś ca bhaviṣyati ||5.62|",
  "GK21brkas_pu:1026": "athākathayad ātmīyaṃ |svapnaṃ yaugandharāyaṇaḥ |",
  "GK21brkas_pu:1027": "mamādyaikonapañcāśan |maruto darśanaṃ gatāḥ ||5.63|",
  "GK21brkas_pu:1028": "teṣām ekaḥ sphuraddyotaḥ |khadyotanikaradyutim |",
  "GK21brkas_pu:1029": "svaṃ vimucya mudā mahyaṃ |saṃnāhaṃ dattavān iti ||5.64|",
  "GK21brkas_pu:1030": "bhartuḥ saṃnāhasadṛśaḥ |śūro 'dhyavasitaḥ sutaḥ |",
  "GK21brkas_pu:1031": "bhavato bhavitety evaṃ |svapnam āsthāpayad dvijaḥ ||5.65|",
  "GK21brkas_pu:1032": "ṛṣabheṇeti kathitaṃ |dṛṣṭavān asmi gogaṇam |",
  "GK21brkas_pu:1033": "bravīti tatra mām ekā |praviśemāṃ guhām iti ||5.66|",
  "GK21brkas_pu:1034": "tatra praviśatā dṛṣṭāś |catuḥṣaṣṭir mayā kalāḥ |",
  "GK21brkas_pu:1035": "catasraś ca mahāvidyā- |vinyastāś citrakarmaṇi ||5.67|",
  "GK21brkas_pu:1036": "tatra citrīyamāṇo 'haṃ |citraṃ citraṃ vilokayan |",
  "GK21brkas_pu:1037": "bodhito jṛmbhaṇair mandrair |bherīṇāṃ garjitair iti ||5.68|",
  "GK21brkas_pu:1038": "sthapito 'yam iti svapnaḥ |putras tava bhaviṣyati |",
  "GK21brkas_pu:1039": "aśeṣacitravinyasta |kalākuśaladhīr iti ||5.69|",
  "GK21brkas_pu:1040": "dṛṣṭaṃ vasantakenāpi |svapnaṃ kathitam ity atha |",
  "GK21brkas_pu:1041": "dattavān pāvako mahyaṃ |kuṇḍalaṃ rucirojjvalam ||5.70|",
  "GK21brkas_pu:1042": "[The explanation of Vasantakaś dream is missing] ||5.71|",
  "GK21brkas_pu:1043": "iti vyākriyamāṇeṣu |svapneṣu ravisāratheḥ |",
  "GK21brkas_pu:1044": "bhinnaṃ bhābhis tamo jātaṃ |cakoranayanāruṇam ||5.72|",
  "GK21brkas_pu:1045": "komalānilavikṣipta |nalinasparśabodhatāḥ |",
  "GK21brkas_pu:1046": "resur vivādarasitāḥ |sarasīṣu śakuntayaḥ ||5.73|",
  "GK21brkas_pu:1047": "gambhīrapratinirghoṣa |bhīṣitendrāvarodhanaḥ |",
  "GK21brkas_pu:1048": "devatāgārabherīṇām |uccair dhvanir ajṛmbhata ||5.74|",
  "GK21brkas_pu:1049": "avadanta ca vṛndāni |bandināṃ medinīpatim |",
  "GK21brkas_pu:1050": "pūritārthisamūhāśa |tavāśā pūryatām iti ||5.75|",
  "GK21brkas_pu:1051": "yuvā dhīraḥ sabhe yogyo |yajamānasya jāyatām |",
  "GK21brkas_pu:1052": "ityādibhir dvijāś cainaṃ |mantravādyair avardhayan ||5.76|",
  "GK21brkas_pu:1053": "nimittair evamākāraiḥ |kāryasaṃsiddhiśaṃsibhiḥ |",
  "GK21brkas_pu:1054": "ādityaśarmaṇo jātam |aṅgaṃ romāñcakarkaśam ||5.77|",
  "GK21brkas_pu:1055": "padmāvatyā tato harṣād |vivāhae iva nṛtyati |",
  "GK21brkas_pu:1056": "vasantake dhvanattāle |nanarta gaṇikāgaṇaḥ ||5.78|",
  "GK21brkas_pu:1057": "alaṃ cātiprasaṅgena |saṃkṣepād avadhāryatām |",
  "GK21brkas_pu:1058": "vadhūvṛndaparīvārāḥ |pranṛttāḥ śvaśurā- api ||5.79|",
  "GK21brkas_pu:1059": "atiharṣaparītatvād |vitantrīparivādinīḥ |",
  "GK21brkas_pu:1060": "tāḍayanti sma gandharvāḥ |svarāvismṛtasāraṇāḥ ||5.80|",
  "GK21brkas_pu:1061": "evamādau tu vṛttānte |vartamāne mahīpatiḥ |",
  "GK21brkas_pu:1062": "kṛtābhiṣekādividhiḥ |suraviprān apūjayat ||5.81|",
  "GK21brkas_pu:1063": "praviśya stūyamānaś ca |vṛndair brāhmaṇabandinām |",
  "GK21brkas_pu:1064": "pauram antaḥpuraṃ caiva |dānādibhir amānayat ||5.82|",
  "GK21brkas_pu:1065": "māsadvayaparīmāṇe |tataḥ kāle 'tigacchati |",
  "GK21brkas_pu:1066": "devyāṃ sattvasamāveśa |vārttāṃ prāvartayat kṣitau ||5.83|",
  "GK21brkas_pu:1067": "yena yena śrutā vārttā |śabareṇa śukena vā |",
  "GK21brkas_pu:1068": "giriṣṭhaḥ pañjarastho vā |mugdhas tatraiva tatra saḥ ||5.84|",
  "GK21brkas_pu:1069": "striyaḥ prasūtikuśalāḥ |kumārādicikitsakāḥ |",
  "GK21brkas_pu:1070": "garbhakarmavidaś cānye |nityaṃ tāṃ paryacārayan ||5.85|",
  "GK21brkas_pu:1071": "mlāyanmadhūkavicchāya |kapolaṃ jihmalocanam |",
  "GK21brkas_pu:1072": "śvaśrūs tasyā- mukhaṃ dṛṣṭvā |bubudhe dohadavyathām ||5.86|",
  "GK21brkas_pu:1073": "pṛcchati sma ca tāṃ putri |śīghram ācakṣva dohadam |",
  "GK21brkas_pu:1074": "anākhyāte hi garbhasya |vaiphalyam api dṛśyate ||5.87|",
  "GK21brkas_pu:1075": "lajjamānā yadā nāsau |kathayām āsa dohadam |",
  "GK21brkas_pu:1076": "tadā svavṛttaṃ sā vadhvai |vyāhartum upacakrame ||5.88|",
  "GK21brkas_pu:1077": "antarvatnīm apṛcchan mām |ekadā śvaśuras tava |",
  "GK21brkas_pu:1078": "bādhate dohado yas tvāṃ |sa kṣipraṃ kathyatām iti ||5.89|",
  "GK21brkas_pu:1079": "mayā tu praṇayinyāpi |prakṛṣṭataralajjayā |",
  "GK21brkas_pu:1080": "sakhīmukhena kathitaṃ |bahukṛtvo 'nuyuktayā ||5.90|",
  "GK21brkas_pu:1081": "iyaṃ māṃ bādhate śraddhā |sāśu saṃpādyatām iti |",
  "GK21brkas_pu:1082": "sā ca saṃpāditāmātyaiḥ |śatānīkasya śāsanāt ||5.91|",
  "GK21brkas_pu:1083": "bālabhāskarabimbābhā- |dadhānāḥ sānulepanāḥ |",
  "GK21brkas_pu:1084": "vyacaranta purīṃ raktām |ambarābharaṇasrajaḥ ||5.92|",
  "GK21brkas_pu:1085": "raktātapatravyajanā- |raktakambalavāhyakāḥ |",
  "GK21brkas_pu:1086": "raktāśokavanākāra |parivārakadambakāḥ ||5.93|",
  "GK21brkas_pu:1087": "suyamunam athāruhya |padmarāganagāruṇam |",
  "GK21brkas_pu:1088": "digdāhād iva raktānām |apaśyaṃ maṇḍalaṃ diśām ||5.94|",
  "GK21brkas_pu:1089": "atha pakṣānilabhrānta |saṃbhāntajanavīkṣitaḥ |",
  "GK21brkas_pu:1090": "jyeṣṭhaputra ivāgacchad |garuḍasya vihaṃgamaḥ ||5.95|",
  "GK21brkas_pu:1091": "sarasāmiṣagṛddhaś ca |mugdhām ādāya mām asau |",
  "GK21brkas_pu:1092": "agamad gaganaṃ vegāc |chatānīkasya paśyataḥ ||5.96|",
  "GK21brkas_pu:1093": "tataḥ pradeśe kasmiṃscid |avatāritavān sa mām |",
  "GK21brkas_pu:1094": "bhakṣayiṣyan niṣiddhaś ca |kenāpy ākāśam āśrayat ||5.97|",
  "GK21brkas_pu:1095": "paśyāmi sma ca tatra dvau |kṛśāv ṛs.ikumārakau |",
  "GK21brkas_pu:1096": "prabhāmaṇḍalasaṃsarga |piṅgalāṅgau jvalajjaṭau ||5.98|",
  "GK21brkas_pu:1097": "tau mām avocatāṃ devi |mā bhaiṣīr ayam āśramaḥ |",
  "GK21brkas_pu:1098": "vasiṣṭhasyāśritaḥ puṇyām |udayādrer upatyakām ||5.99|",
  "GK21brkas_pu:1099": "āgaccha nanu pāvas tvāṃ |tatrety ukte gatā satī |",
  "GK21brkas_pu:1100": "paśyāmi sma jagajjyeṣṭhaṃ |śreṣṭhatāpasaveṣṭitam ||5.100|",
  "GK21brkas_pu:1101": "vanditaś ca mayā dūrād |āśiṣā mām avardhayat |",
  "GK21brkas_pu:1102": "putri putraṃ vijāyasva |yaśaḥpātram ajarjaram ||5.101|",
  "GK21brkas_pu:1103": "na cotkaṇṭhā tvayā kāryā |svajane matsanāthayā |",
  "GK21brkas_pu:1104": "ādityavaṃśajānāṃ hi |saṃniveśaḥ parāyaṇaḥ ||5.102|",
  "GK21brkas_pu:1105": "iti viśvāsya māṃ vākyair |madhurair evamādibhiḥ |",
  "GK21brkas_pu:1106": "āvāsaḥ kriyatāṃ vadhvā |iti śiṣyān samādiśat ||5.103|",
  "GK21brkas_pu:1107": "kṣipram āvasathaṃ kṛtvā |te śilādāruveṇubhiḥ |",
  "GK21brkas_pu:1108": "khātaśālaparikṣiptaṃ |vasiṣṭhāya nyavedayan ||5.104|",
  "GK21brkas_pu:1109": "tāpasī kṛtasānāthyā |tatrāham avasaṃ sukham |",
  "GK21brkas_pu:1110": "ṛṣibhiḥ kriyamāṇeṣu |garbhasaṃskārakarmasu ||5.105|",
  "GK21brkas_pu:1111": "prasūtā cāsmi daśame |māse putraṃ patiṃ tava |",
  "GK21brkas_pu:1112": "anukūlasavitṛādi |grahasūcitasaṃpadam ||5.106|",
  "GK21brkas_pu:1113": "jātakarma tataḥ kṛtvā |sūryavaṃśaguruḥ svayam |",
  "GK21brkas_pu:1114": "divase dvādaśe nāma |putrasya kṛtavān mama ||5.107|",
  "GK21brkas_pu:1115": "bālo jātaḥ sujāto 'yaṃ |yasmād udayaparvate |",
  "GK21brkas_pu:1116": "tasmād udayano nāma |prasiddhim upayātv iti ||5.108|",
  "GK21brkas_pu:1117": "vede gandharvavede ca |sakalāsu kalāsu ca |",
  "GK21brkas_pu:1118": "sāstreṣu cāstraśastreṣu |buddhir asya vinīyata ||5.109|",
  "GK21brkas_pu:1119": "gacchatsu divaseṣv evaṃ |vasiṣṭhenaiṣa vāritaḥ |",
  "GK21brkas_pu:1120": "mā kadācid bhavān asmād |dūraṃ gā- āśramād iti ||5.110|",
  "GK21brkas_pu:1121": "nisargakarkaśatvāt tu |kṣatrajātes tapovanāt |",
  "GK21brkas_pu:1122": "niryāya mṛgayām eṣa |samakrīḍata kānane ||5.111|",
  "GK21brkas_pu:1123": "ekadā bhrājamāno 'yaṃ |divyaiḥ srakcandanādibhiḥ |",
  "GK21brkas_pu:1124": "abhivāditavān bhīto |vasiṣṭhaṃ darśitasmitam ||5.112|",
  "GK21brkas_pu:1125": "vasiṣṭhaḥ pṛṣṭavān enam |api dṛṣṭāḥ kumārakāḥ |",
  "GK21brkas_pu:1126": "nalinyāṃ prastutakrīḍā- |bhavatā bhoginām iti ||5.113|",
  "GK21brkas_pu:1127": "āma dṛṣṭā- iti prokte |sutena mama nīcakaiḥ |",
  "GK21brkas_pu:1128": "ācakṣva vistareṇeti |vasiṣṭhas tam abhāṣata ||5.114|",
  "GK21brkas_pu:1129": "pṛṣṭenodayenoktam |aham ājñāpitas tvayā |",
  "GK21brkas_pu:1130": "na gantavyaṃ tvayā dūram |etasmād āśramād iti ||5.115|",
  "GK21brkas_pu:1131": "ārabhya ca tataḥ kālāt |kiṃ punaḥ kāraṇaṃ guruḥ |",
  "GK21brkas_pu:1132": "māṃ nivārayatīty āsam |ahaṃ kautūhalākulaḥ ||5.116|",
  "GK21brkas_pu:1133": "so 'haṃ doṣam asaṃcintya |gurvājñābhaṅgasaṃbhavam |",
  "GK21brkas_pu:1134": "dūram adyāśramād asmād |gacchāmi diśam uttarām ||5.117|",
  "GK21brkas_pu:1135": "tatra paśyāmi nalinīṃ |nānāsarasijāṇḍajām |",
  "GK21brkas_pu:1136": "vanavāraṇasaṃkṣobha |saṃghaṭṭitanadāmbhasam ||5.118|",
  "GK21brkas_pu:1137": "tasyām amānuṣākārā- |mayā dṛṣṭāḥ kumārakāḥ |",
  "GK21brkas_pu:1138": "unmajjanto nimajjantas |tarantaś cāruṇekṣaṇāḥ ||5.119|",
  "GK21brkas_pu:1139": "te māṃ taṭastham ālokya |puñjībhūya sasaṃbhramāḥ |",
  "GK21brkas_pu:1140": "dīrghadīrghabhujākṣepair |agādhaṃ jalam āśritāḥ ||5.120|",
  "GK21brkas_pu:1141": "ahaṃ tān uktavān asmi |mā palāyadhvam āsyatām |",
  "GK21brkas_pu:1142": "nanv ahaṃ bhavato draṣṭum |āśramād ṛṣir āgataḥ ||5.121|",
  "GK21brkas_pu:1143": "iti madvacanaṃ śrutvā |teṣām ekena bhāṣitam |",
  "GK21brkas_pu:1144": "kiṃ te 'smābhir mahāsattva |bhāṣitair gamyatām iti ||5.122|",
  "GK21brkas_pu:1145": "satyasatyaṃ na yakṣo 'smi |na piśāco na rākṣasaḥ |",
  "GK21brkas_pu:1146": "tena mā bhaiṣṭa ḍhaukadhvam |iti tān aham uktavān ||5.123|",
  "GK21brkas_pu:1147": "tais tu saṃjātaviśrambhaiḥ |saṃharan vā muhūrtakam |",
  "GK21brkas_pu:1148": "āgaccha prārthito mitra |gṛhaṃ no gamyatām iti ||5.124|",
  "GK21brkas_pu:1149": "mayā tadanurodhena |gacchāmīti pratiśrute |",
  "GK21brkas_pu:1150": "mām ādāya nimagnās te |tasyaiva saraso 'mbhasi ||5.125|",
  "GK21brkas_pu:1151": "athānuditacandrārka |grahanakṣatratārakam |",
  "GK21brkas_pu:1152": "candrasūryamaṇidyota |pradhvastadhvāntasaṃcayam ||5.126|",
  "GK21brkas_pu:1153": "sthavirāturanirvṛtta |virūpajanavarjitam |",
  "GK21brkas_pu:1154": "ramyaharmyāvalīgarbha |jṛmbhitātodyanisvanam ||5.127|",
  "GK21brkas_pu:1155": "aśeṣair viyutaṃ doṣair |aśeṣaiḥ saṃyutaṃ guṇaiḥ |",
  "GK21brkas_pu:1156": "praveśito 'smi muditair |adhiṣṭhānaṃ kumārakaiḥ ||5.128|",
  "GK21brkas_pu:1157": "teṣām ekas tu mām āha |bhogināṃ bhoginām iyam |",
  "GK21brkas_pu:1158": "purī bhogavatī nāma |vasatiḥ kalpajīvinām ||5.129|",
  "GK21brkas_pu:1159": "tanayaḥ kambalasyāham |ayam aśvatarasya tu |",
  "GK21brkas_pu:1160": "anye ca sūnavo 'nyeṣāṃ |nāgasenābhṛtām iti ||5.130|",
  "GK21brkas_pu:1161": "tataḥ kambalaputreṇa |nītvāhaṃ svaṃ gṛhaṃ mahat |",
  "GK21brkas_pu:1162": "grāhitārghādisatkāraḥ |kārito veṣam īdṛśam ||5.131|",
  "GK21brkas_pu:1163": "itare netum aicchanta |svagṛhān māṃ mayoditāḥ |",
  "GK21brkas_pu:1164": "anujānīta mām adya |suhṛdo mā sma kupyata ||5.132|",
  "GK21brkas_pu:1165": "guruṇā pratiṣiddho 'ham |etāṃ bhūmim upāgataḥ |",
  "GK21brkas_pu:1166": "bhītaś ca kupitāt tasmāt |tasmān nayata mām iti ||5.133|",
  "GK21brkas_pu:1167": "te tu mām āhur uttiṣṭha |gamyatāṃ svam idaṃ puram |",
  "GK21brkas_pu:1168": "punar āgacchatā kāryam |anutkaṇṭhabhujaṃgamam ||5.134|",
  "GK21brkas_pu:1169": "tasyām eva ca ramyatvāt |krīḍāmaḥ saṃtataṃ vayam |",
  "GK21brkas_pu:1170": "suhṛdo 'pi yadīcchā syād |gacchet tāṃ nalinīm iti ||5.135|",
  "GK21brkas_pu:1171": "ity uktvā mama tair vaktre |paṭāntenāvaguṇṭhite |",
  "GK21brkas_pu:1172": "uttīrṇam aham ātmānaṃ |paśyāmi sarasas tataḥ ||5.136|",
  "GK21brkas_pu:1173": "iti bhogavatīṃ dṛṣṭvā |so 'ham āyāmi saṃprati |",
  "GK21brkas_pu:1174": "mamāsminn aparādhe ca |pramāṇaṃ bhagavān iti ||5.137|",
  "GK21brkas_pu:1175": "vasiṣṭhas tam athāvocad |upāyo 'yaṃ mayā kṛtaḥ |",
  "GK21brkas_pu:1176": "yena nāgakumārās te |dṛṣṭigocaratāṃ gatāḥ ||5.138|",
  "GK21brkas_pu:1177": "idānīm api taiḥ sārdhaṃ |gatvā bhogavatīṃ tvayā |",
  "GK21brkas_pu:1178": "gāndharvaṃ hastividyā ca |śikṣitavyāḥ savistarāḥ ||5.139|",
  "GK21brkas_pu:1179": "yadi ca grāhayet kiṃcit |tvāṃ nāgādhipatis tataḥ |",
  "GK21brkas_pu:1180": "sanāgamūrchanā grāhyā |vīṇā ghoṣavatī tvayā ||5.140|",
  "GK21brkas_pu:1181": "aṅkam āropitāyāṃ ca |tantryo yasyām anāhatāḥ |",
  "GK21brkas_pu:1182": "madhuraṃ nisvaneyus tāṃ |vidyāṃ ghoṣavatīm iti ||5.141|",
  "GK21brkas_pu:1183": "guror udayanaḥ śrutvā |nāgalokaṃ gatas tataḥ |",
  "GK21brkas_pu:1184": "gate bahutithe kāle |vīṇāpāṇir upāgataḥ ||5.142|",
  "GK21brkas_pu:1185": "kṛtābhivādo guruṇā |pariṣvaktaś ca sāśruṇā |",
  "GK21brkas_pu:1186": "tadviyogāgnitaptāṅgīm |ambām aṅgair aśītayat ||5.143|",
  "GK21brkas_pu:1187": "ekadā tu sukhāsīno |vasiṣṭhas tam abhāṣata |",
  "GK21brkas_pu:1188": "tāta ghoṣavatīghoṣa |saṃgītaṃ śrāvyatām iti ||5.144|",
  "GK21brkas_pu:1189": "tannideśāc ca patyau te |pragīte saha vīṇayā |",
  "GK21brkas_pu:1190": "jagatpracalanācāryo |nabhasvān api nācalat ||5.145|",
  "GK21brkas_pu:1191": "niśceṣṭam āśramaṃ dṛṣṭvā |mūkakeśarivāraṇam |",
  "GK21brkas_pu:1192": "raktāṃ ghoṣavatīṃ muktvā |tuṣṇīm āsīt patis tava ||5.146|",
  "GK21brkas_pu:1193": "uktaś caiṣa vasiṣṭhena |na tvayāsmiṃs tapovane |",
  "GK21brkas_pu:1194": "vādanīyā punar vīṇā |geyaṃ vā śanakair api ||5.147|",
  "GK21brkas_pu:1195": "anye 'pi dhvanayaḥ prāyaś |calayanti samāhitān |",
  "GK21brkas_pu:1196": "samādheḥ kiṃ punar yena |sākṣiṇo 'pi vimohitāḥ ||5.148|",
  "GK21brkas_pu:1197": "tasmād avītarāgāṇāṃ |samādhim avihiṃsatā |",
  "GK21brkas_pu:1198": "dūre tapovanād asmād |vīṇeyaṃ vādyatām iti ||5.149|",
  "GK21brkas_pu:1199": "tataś cārabhya divasād |udayācalacāriṇaḥ |",
  "GK21brkas_pu:1200": "nāgān udayano 'gṛhṇād |ramyair ghoṣavatīrutaiḥ ||5.150|",
  "GK21brkas_pu:1201": "dāntavyālagajārūḍhaḥ |siṃhādivyālavellitaḥ |",
  "GK21brkas_pu:1202": "kvaṇadghoṣavatīpāṇir |āyāti sma tapovanam ||5.151|",
  "GK21brkas_pu:1203": "evaṃ yāti kvacit kāle |bhagavān mām abhāṣata |",
  "GK21brkas_pu:1204": "dārakas taruṇo jātaḥ |kauśāmbīṃ gamyatām iti ||5.152|",
  "GK21brkas_pu:1205": "mayā tu nirvacanayā |kathite 'smin manorathe |",
  "GK21brkas_pu:1206": "guruṇā tīrthasalilair |abhiṣiktaḥ suto mama ||5.153|",
  "GK21brkas_pu:1207": "tac chiṣyās tu tadādiṣṭā- |mām ādāya saputrakām |",
  "GK21brkas_pu:1208": "ākāśena nayanti sma |kṣaṇena nagarīm imām ||5.154|",
  "GK21brkas_pu:1209": "athāhaṃ nagarodyāne |ramye tair avatāritā |",
  "GK21brkas_pu:1210": "muhūrtaṃ preritavatī |gaganāgamanaśramam ||5.155|",
  "GK21brkas_pu:1211": "avatīrya tu te bhartā |krīḍāpuṣkariṇīṃ pituḥ |",
  "GK21brkas_pu:1212": "padmabhañjikayā krīḍan |dṛṣṭa udyānapālakaiḥ ||5.156|",
  "GK21brkas_pu:1213": "tair gatvā kathitaṃ rājñe |deva devakumārakaḥ |",
  "GK21brkas_pu:1214": "adhunaivāgataḥ svargād |gāhate nalinīm iti ||5.157|",
  "GK21brkas_pu:1215": "rājā tu drutam āgatya |dṛṣṭvā devasamaṃ sutam |",
  "GK21brkas_pu:1216": "deva evāyam ity uktvā |praṇāmaṃ kartum udyataḥ ||5.158|",
  "GK21brkas_pu:1217": "tatas tapasvibhiḥ khasthaiḥ |saṃbhrāntaiḥ sa nivāritaḥ |",
  "GK21brkas_pu:1218": "rājann udayanaputraṃ |na namaskartum arhasi ||5.159|",
  "GK21brkas_pu:1219": "saṃdehaś ced imāṃ pṛccha |mahiṣī mṛgayāvatīm |",
  "GK21brkas_pu:1220": "premasaṃbhramasaṃtrāsa |lajjābhiḥ kheditām iti ||5.160|",
  "GK21brkas_pu:1221": "rājā tu tān atho dṛṣṭvā |mām apaśyat sutaṃ tataḥ |",
  "GK21brkas_pu:1222": "muhūrtaṃ cintayitvā tu |vihasan prasthito gṛhān ||5.161|",
  "GK21brkas_pu:1223": "athāyam ṛṣibhiḥ proktaḥ |puraḥsthitvā sasaṃbhramaiḥ |",
  "GK21brkas_pu:1224": "na gantavyaṃ na gantavyaṃ |naiṣa svapno nivartyatām ||5.162|",
  "GK21brkas_pu:1225": "atha vā bhavatu svapnaḥ |svapne 'pi na virudhyate |",
  "GK21brkas_pu:1226": "durlabhenāpi hi svapne |vallabhena samāgamaḥ ||5.163|",
  "GK21brkas_pu:1227": "yac ca brūmas tad ākarṇya |cetaḥkarṇasukhāvaham |",
  "GK21brkas_pu:1228": "tato yasyāsi sāpatyām |ādāya dayitām iti ||5.164|",
  "GK21brkas_pu:1229": "nivṛttāya ca te tasmai |bhāruṇḍaharaṇādikam |",
  "GK21brkas_pu:1230": "ācakṣate sma vṛttāntam |āśramānayanād iti ||5.165|",
  "GK21brkas_pu:1231": "rājā tu putram āliṅgya |harṣamūrchāvicetanaḥ |",
  "GK21brkas_pu:1232": "nipatan dharaṇīpṛṣṭe |putreṇa lambhitaḥ kṣaṇam ||5.166|",
  "GK21brkas_pu:1233": "māṃ ca dṛṣṭvā ciraṃ |dṛṣṭvā devadṛṣṭiviceṣṭayā |",
  "GK21brkas_pu:1234": "niśvāsair akṣipad dīrghair |netrāmbukaṇikāgaṇam ||5.167|",
  "GK21brkas_pu:1235": "baddhāñjalir narapatir |bravīti sma ca tān ṛṣīn |",
  "GK21brkas_pu:1236": "avatāreṇa gurubhiḥ |prasādaḥ kriyatām iti ||5.168|",
  "GK21brkas_pu:1237": "tair uktaṃ na samādiṣṭā- |vasiṣṭhena vayaṃ tataḥ |",
  "GK21brkas_pu:1238": "gacchāmo nāvatīryaiva |svasti tubhyaṃ bhavatv iti ||5.169|",
  "GK21brkas_pu:1239": "tān ayācata bhūpālo |yat kiṃcit svāṅgadhāritam |",
  "GK21brkas_pu:1240": "asmatpāvanam ujjhitvā |yatheṣṭaṃ gamyatām iti ||5.170|",
  "GK21brkas_pu:1241": "mṛgājināni te kṣiptvā |taḍitkāntijaṭāguṇāḥ |",
  "GK21brkas_pu:1242": "tatraivāntardadhuś caṇḍa |marudvyastā- ivāmbudāḥ ||5.171|",
  "GK21brkas_pu:1243": "mṛgājināni tu nṛpo |daivatānīva bhaktimān |",
  "GK21brkas_pu:1244": "pūjayitvā tad udyānaṃ |namnāvocan mṛgājinam ||5.172|",
  "GK21brkas_pu:1245": "sā mṛgājinayātreyaṃ |tataḥ prabhṛti vāsarāt |",
  "GK21brkas_pu:1246": "pravartitā nṛpatinā |prasiddhim agamad bhuvi ||5.173|",
  "GK21brkas_pu:1247": "tataḥ kṛtvā sutaṃ rājā |yuvarājaṃ mṛgājine |",
  "GK21brkas_pu:1248": "praviṣṭo hṛṣṭahṛdayaḥ |prahṛṣṭāṃ nagarīm iti ||5.174|",
  "GK21brkas_pu:1249": "so 'yaṃ mayedṛśo labdhaḥ |putraḥ saṃpādya dohadam |",
  "GK21brkas_pu:1250": "tavāpi dohado yaḥ sa |putri saṃpādyatām iti ||5.175|",
  "GK21brkas_pu:1251": "yadā tu naivākathayal |lajjayā nṛpatis tadā |",
  "GK21brkas_pu:1252": "māgadhīm uktavān pṛccha |dohadaṃ bhaginīm iti ||5.176|",
  "GK21brkas_pu:1253": "padmāvatī tu tāṃ pṛṣṭvā |tadākhyātam avarṇayat |",
  "GK21brkas_pu:1254": "duḥsaṃpādā kila śraddhā |mamety āha śanair iyam ||5.177|",
  "GK21brkas_pu:1255": "atha tām abravīd uccair |hasitvā mṛgayāvatī |",
  "GK21brkas_pu:1256": "mugdhe kiṃ nāma duḥsādhyam |upāyacaturair nṛbhiḥ ||5.178|",
  "GK21brkas_pu:1257": "śrūyatāṃ vā purāvṛttaṃ |mathurāyām abhūn nṛpaḥ |",
  "GK21brkas_pu:1258": "ugraseno mahāsenaḥ |śatrusenāmbudānilaḥ ||5.179|",
  "GK21brkas_pu:1259": "tasya strī guṇasaṃpannā |śucyācārakulodbhavā |",
  "GK21brkas_pu:1260": "āsīn manoramācārā |yā nāmnāpi manoramā ||5.180|",
  "GK21brkas_pu:1261": "kadācid āgate kāle |samṛddhakuṭajārjune |",
  "GK21brkas_pu:1262": "rasanmayūrasāraṅga |meghamaṇḍūkamaṇḍale ||5.181|",
  "GK21brkas_pu:1263": "manoramaṃ gṛhodyānaṃ |praviveśa manoramā |",
  "GK21brkas_pu:1264": "kadambānilam āghrātum |udbhūtaprathamārtavā ||5.182|",
  "GK21brkas_pu:1265": "tadā ca drumilo nāma |dānavo nabhasā vrajan |",
  "GK21brkas_pu:1266": "udyānaśobhayākṛṣṭa |dṛṣṭis tāṃ tatra dṛṣṭavān ||5.183|",
  "GK21brkas_pu:1267": "kṛtograsenarūpeṇa |tena sāpāyacetasā |",
  "GK21brkas_pu:1268": "samagacchata sadyaś ca |sasattvā samapadyata ||5.184|",
  "GK21brkas_pu:1269": "strībhiś ca dohadaṃ pṛṣṭā |kṛcchrād uktavatī hriyā |",
  "GK21brkas_pu:1270": "viṣṇoḥ śoṇitamāṃsāntrair |gamayāmi tṛṣām iti ||5.185|",
  "GK21brkas_pu:1271": "śrutvedam ugrasenena |ciraṃ saṃmantrya mantribhiḥ |",
  "GK21brkas_pu:1272": "sṛṣṭaḥ piṣṭamayo viṣṇur |meṣāmiṣabhṛtodaraḥ ||5.186|",
  "GK21brkas_pu:1273": "mandapradīpakiraṇe |tasyā- vasatimandire |",
  "GK21brkas_pu:1274": "nyastaḥ piṣṭamayo viṣṇuḥ |kṣapāyāṃ kṣapitas tayā ||5.187|",
  "GK21brkas_pu:1275": "duḥsaṃpāde 'pi saṃpanne |dohade 'sminn upāyataḥ |",
  "GK21brkas_pu:1276": "vadhyaṃ yādavasiṃhasya |kaṃsaṃ sutam asuta sā ||5.188|",
  "GK21brkas_pu:1277": "tena bravīmi nāsty eva |duḥsaṃpādā kriyā nṛbhiḥ |",
  "GK21brkas_pu:1278": "tasmāt tavāpi yā śraddhā |sāpi saṃpādyatām iti ||5.189|",
  "GK21brkas_pu:1279": "kathitaṃ ca tataḥ śrutvā |padmāvatyeyam icchati |",
  "GK21brkas_pu:1280": "ambarasthavimānasthā |kṛtsnāṃ draṣṭuṃ mahīm iti ||5.190|",
  "GK21brkas_pu:1281": "athovāca hasann uccaiḥ |krīḍāśīlo vasantakaḥ |",
  "GK21brkas_pu:1282": "devasya dāsabhāryāṇām |ayam eva manorathaḥ ||5.191|",
  "GK21brkas_pu:1283": "mayā tu bhaṇitāḥ sarvā- |dīrghasthambhāvalambinīm |",
  "GK21brkas_pu:1284": "dolām āruhya nabhasā |muhur āyāta yāta ca ||5.192|",
  "GK21brkas_pu:1285": "upāyam anyaṃ patayo |bhavatīnāṃ na jānate |",
  "GK21brkas_pu:1286": "tenākāśagatiśraddhā |tathā ca pūryatām iti ||5.193|",
  "GK21brkas_pu:1287": "tataḥ prahasitā- sarve |rumaṇvān idam abravīt |",
  "GK21brkas_pu:1288": "nivartyatāṃ parīhāsaḥ |prastutaṃ vartyatām iti ||5.194|",
  "GK21brkas_pu:1289": "yaugandharāyaṇenoktaṃ |kim atra paricintyate |",
  "GK21brkas_pu:1290": "asādhāraṇa evāyaṃ |viṣayaḥ śilpinām iti ||5.195|",
  "GK21brkas_pu:1291": "rumaṇvatā tu takṣāṇaḥ |saṃnipātya pracoditāḥ |",
  "GK21brkas_pu:1292": "yantram ākāśasaṃcāri |tvaritaiḥ kriyatām iti ||5.196|",
  "GK21brkas_pu:1293": "athotkramya ciraṃ sarve |mantrayitvā ca śilpinaḥ |",
  "GK21brkas_pu:1294": "rumaṇvantam abhāṣanta |saṃtrāsapraskhaladgiraḥ ||5.197|",
  "GK21brkas_pu:1295": "caturvidhāni jānīmo |vayaṃ yantrāṇi tad yathā |",
  "GK21brkas_pu:1296": "jalāśmapāṃśuyantrāṇi |kāṇḍarāśikṛtāni ca ||5.198|",
  "GK21brkas_pu:1297": "ākāśayantrāṇi punar |yavanāḥ kila jānate |",
  "GK21brkas_pu:1298": "asmākaṃ tu na yātāni |gocaraṃ cakṣuṣām iti ||5.199|",
  "GK21brkas_pu:1299": "tatra ca brāhmaṇaḥ kaścid |abravīd āgrahārikaḥ |",
  "GK21brkas_pu:1300": "bhoḥ sabhe śrūyatāṃ tāvad |yan mayākhyānakaṃ śrutam ||5.200|",
  "GK21brkas_pu:1301": "asti pukvasako nāma |mahāsenasya vardhakī |",
  "GK21brkas_pu:1302": "skandhāvāreṇa sārdhaṃ sa |surāṣṭraviṣayaṃ gataḥ ||5.201|",
  "GK21brkas_pu:1303": "tena tatrāparo dṛṣṭaḥ |surūpaḥ śilpidārakaḥ |",
  "GK21brkas_pu:1304": "viśvilo nāma yaḥ śilpī |sadṛśo viśvakarmaṇā ||5.202|",
  "GK21brkas_pu:1305": "atha pukvasakas tasya |pitaraṃ mayam abravīt |",
  "GK21brkas_pu:1306": "tava putrāya duhitā |dattā ratnāvalī mayā ||5.203|",
  "GK21brkas_pu:1307": "praṣṭavyaś ca tvayā nāhaṃ |kīdṛśī sā guṇair iti |",
  "GK21brkas_pu:1308": "kularūpābhijātyādi |guṇaratnāvalī hi sā ||5.204|",
  "GK21brkas_pu:1309": "saṃpadyate ca naḥ kiṃcin |mahāsenaparigrahāt |",
  "GK21brkas_pu:1310": "tasmāt saṃvardhasiddhyarthaṃ |putraṃ prasthāpayer iti ||5.205|",
  "GK21brkas_pu:1311": "mayena ca pratijñāto |gatvā pukvasako gṛhān |",
  "GK21brkas_pu:1312": "jāmātrāgamanākāṅkṣī |mahāntaṃ kālam akṣipat ||5.206|",
  "GK21brkas_pu:1313": "kṛtvā rājakule karma |kadācid gṛham āgatam |",
  "GK21brkas_pu:1314": "bhaṇati sma na taṃ kaścit |snāhi bhuṅkṣveti cākulaḥ ||5.207|",
  "GK21brkas_pu:1315": "bhāryayā kathitaṃ tasmai |kim etad iti pṛṣṭayā |",
  "GK21brkas_pu:1316": "āgantukena kenāpi |sarvam ākulitaṃ gṛham ||5.208|",
  "GK21brkas_pu:1317": "ātmīyās taṇḍulās tena |randhanāya samarpitāḥ |",
  "GK21brkas_pu:1318": "mandako 'ham amībhir me |maṇḍaḥ saṃpādyatām iti ||5.209|",
  "GK21brkas_pu:1319": "kāṣṭhabhāraśataṃ dagdhaṃ |na ca svidyanti taṇḍulāḥ |",
  "GK21brkas_pu:1320": "tenāyam ākulo lokas |tat kim etad bhaved iti ||5.210|",
  "GK21brkas_pu:1321": "atha pukvasakenoktaṃ |pariṣvajya kuṭumbinīm |",
  "GK21brkas_pu:1322": "gṛhasthe vardhase diṣṭyā |prāptas te duhitur varaḥ ||5.211|",
  "GK21brkas_pu:1323": "kvāsau kvāsau viśvabhadra |iti pṛcchati bhartari |",
  "GK21brkas_pu:1324": "śiraḥ prāvṛtya bhāryāsmai |karmaśālām adarśayat ||5.212|",
  "GK21brkas_pu:1325": "niṣkramya karmaśālātaḥ |satvaraṃ viśvilas tataḥ |",
  "GK21brkas_pu:1326": "abhivāditavān prahvaḥ |prasāritabhujaṃ gurum ||5.213|",
  "GK21brkas_pu:1327": "utkṣipya śvaśureṇāpi |harṣanetrāmbuvarṣiṇā |",
  "GK21brkas_pu:1328": "nirantaraṃ pariṣvaktaś |cirādṛṣṭaḥ suhṛd yathā ||5.214|",
  "GK21brkas_pu:1329": "kṛtārghādisaparyaś ca |pṛṣṭaḥ pukvasakena saḥ |",
  "GK21brkas_pu:1330": "kiṃmayās taṇḍulās tāta |kathyatām iti so 'bravīt ||5.215|",
  "GK21brkas_pu:1331": "ete pāṇḍarakāṣṭhasya |kāṣṭhena taṇḍulā- mayā |",
  "GK21brkas_pu:1332": "ghaṭitā- ghaṭikāmātrāt |karaghāṭataror iti ||5.216|",
  "GK21brkas_pu:1333": "atha pukvasakenoktaṃ |karmedaṃ viśvakarmaṇaḥ |",
  "GK21brkas_pu:1334": "tavāpi śilpisiṃhasya |tṛtīyasya na vidyate ||5.217|",
  "GK21brkas_pu:1335": "adyaiva ca dinaṃ bhadram |ato ratnāvlaīkaraḥ |",
  "GK21brkas_pu:1336": "gṛhyatām iti tenokte |viśvilenoktam om iti ||5.218|",
  "GK21brkas_pu:1337": "ratnāvalyā sa saṃgamya |sphuradujjvalaśobhayā |",
  "GK21brkas_pu:1338": "saṃmīyate sma nāṅgeṣu |daridra iva kāmukaḥ ||5.219|",
  "GK21brkas_pu:1339": "ālekhyavidyādharayor |yathā saṃmukhayos tayoḥ |",
  "GK21brkas_pu:1340": "mahān kālo 'tiyāti sma |nimeṣojjhitacakṣuṣoḥ ||5.220|",
  "GK21brkas_pu:1341": "atha ratnāvalīṃ dṛṣṭvā |vicintām iva viśvilaḥ |",
  "GK21brkas_pu:1342": "kim etad iti saṃdihya |kim etad iti pṛṣṭavān ||5.221|",
  "GK21brkas_pu:1343": "tasyām abhāṣamāṇāyām |ekābhāṣata dārikā |",
  "GK21brkas_pu:1344": "bhartṛdāraka yady asti |śrotum icchā tataḥ śṛṇu ||5.222|",
  "GK21brkas_pu:1345": "syālakās tava jalpanti |pūrvam ekākinīṃ vayam |",
  "GK21brkas_pu:1346": "adhunā saha jāmātrā |puṣṇīmo bhaginīm iti ||5.223|",
  "GK21brkas_pu:1347": "iti śrutvā vanaṃ gatvā |cittvā dārūṇi kāny api |",
  "GK21brkas_pu:1348": "yantrāṇi ghaṭayām āsa |yāvanāny atha viśvilaḥ ||5.224|",
  "GK21brkas_pu:1349": "vṛkṣāyurvedanirdiṣṭaiḥ |pādapāṅgaiś cakāra saḥ |",
  "GK21brkas_pu:1350": "āyurārogyakārīṇi |pākopakaraṇāni ca ||5.225|",
  "GK21brkas_pu:1351": "sahasraguṇamūlyāni |tāni vikrīya tad dhanam |",
  "GK21brkas_pu:1352": "śvaśurāya dadāti sma |sa ca prītas tad ādade ||5.226|",
  "GK21brkas_pu:1353": "evaṃ dineṣu gacchatsu |vidrāṇa iva pukvasaḥ |",
  "GK21brkas_pu:1354": "viśvilādīn samāhūya |saviṣādam abhāṣata ||5.227|",
  "GK21brkas_pu:1355": "aham ājñāpito rājñā |brahmadattaḥ suhṛd mama |",
  "GK21brkas_pu:1356": "kāśideśapatis tena |praṇayād aham arthitaḥ ||5.228|",
  "GK21brkas_pu:1357": "tava pukvasako nāma |takṣāsti kuśalaḥ kila |",
  "GK21brkas_pu:1358": "dharmādhikārakārāya |sa me prasthāpyatām iti ||5.229|",
  "GK21brkas_pu:1359": "tac ca devakulaṃ kṛtvā |svabuddhisamakarmakam |",
  "GK21brkas_pu:1360": "vārāṇasyām avighnena |bhavān āvartatām iti ||5.230|",
  "GK21brkas_pu:1361": "avaśyaṃ ca mayā tatra |gantavyam anujīvinā |",
  "GK21brkas_pu:1362": "martavyaṃ cāsya caṇḍasya |rājño vākyam akurvatā ||5.231|",
  "GK21brkas_pu:1363": "dīrghakālaṃ ca tat karma |daśā ceyam anuttarā |",
  "GK21brkas_pu:1364": "tasmāt pukvasakaḥ sarvaiḥ |sudṛṣṭaḥ kriyatām iti ||5.232|",
  "GK21brkas_pu:1365": "viśvilena tataḥ proktam |alaṃ trāsam upāsya vaḥ |",
  "GK21brkas_pu:1366": "bhṛtyaṃ vārāṇasīṃ yāntam |anujānīta mām iti ||5.233|",
  "GK21brkas_pu:1367": "śvaśureṇābhyanujñātaḥ |prītena ca mahībhujā |",
  "GK21brkas_pu:1368": "dūtaiḥ sa pratidūtaiś ca |saha vārāṇasīṃ gataḥ ||5.234|",
  "GK21brkas_pu:1369": "bahukālaprayāte 'pi |patyau ratnāvalī mukham |",
  "GK21brkas_pu:1370": "saṃtatāśrujalāsāra |dhautaṃ mlānakapolakam ||5.235|",
  "GK21brkas_pu:1371": "āyatāśītaniśvāsaṃ |nāsāgrāhitalocanam |",
  "GK21brkas_pu:1372": "dantāvaraṇasaṃskāra |śūnyam agalitālakam ||5.236|",
  "GK21brkas_pu:1373": "visraṃsamānaraśanaṃ |jaghanaṃ malināṃśukam |",
  "GK21brkas_pu:1374": "na dadhāti sma śokāndhā |bāhū ca skhaladaṅgadau ||5.237|",
  "GK21brkas_pu:1375": "tasyām ittham avasthāyām |amantrayata pukvasaḥ |",
  "GK21brkas_pu:1376": "gṛhiṇīṃ cakitaḥ paśya |niścintāṃ tanayām iti ||5.238|",
  "GK21brkas_pu:1377": "sābravit suṣṭhu paśyāmi |lajjamānā ca te mukham |",
  "GK21brkas_pu:1378": "na darśayāmi nanv evaṃ |straiṇaṃ kim api cāpalam ||5.239|",
  "GK21brkas_pu:1379": "yasyāsamena rūpeṇa |guṇaiś cāgaṇitaiḥ purī |",
  "GK21brkas_pu:1380": "vṛtā na labhate śāntim |apaśyantī tam utsukā ||5.240|",
  "GK21brkas_pu:1381": "darśanasparśanālāpaiś |ciraṃ yā tena lālitā |",
  "GK21brkas_pu:1382": "seyam evam aśoketi |mandabhāgyā bhaṇāmi kim ||5.241|",
  "GK21brkas_pu:1383": "jāyāpatyos tayor itthaṃ |mitho mantrayamāṇayoḥ |",
  "GK21brkas_pu:1384": "dinastokeṣu yāteṣu |garbhaṃ ratnāvalī dadhau ||5.242|",
  "GK21brkas_pu:1385": "kṛtakrodhasmito bhāryām |atha pukvasako 'bravīt |",
  "GK21brkas_pu:1386": "bho paśya dayitāpatye |duhituḥ prakriyām iti ||5.243|",
  "GK21brkas_pu:1387": "bhartṛkopanimittena |tanayādoṣajanmanā |",
  "GK21brkas_pu:1388": "jātena ca nṛpāc caṇḍāt |prākampata bhayena sā ||5.244|",
  "GK21brkas_pu:1389": "āsīd ayaṃ ca vṛttānto |rājñāhṛtaś ca pukvasaḥ |",
  "GK21brkas_pu:1390": "sutādoṣavipākaṃ ca |paśyan rājakulaṃ gataḥ ||5.245|",
  "GK21brkas_pu:1391": "sa vihasya nṛpeṇokto |mā bhaiṣir duhitus tava |",
  "GK21brkas_pu:1392": "jāmātraivāhito garbhas |tac cedam avadhīyatām ||5.246|",
  "GK21brkas_pu:1393": "ye mayā preṣitā- dūtā- |jāmātrā bhavataḥ saha |",
  "GK21brkas_pu:1394": "nivṛttamatrais tair eva |mahyam āveditaṃ yathā ||5.247|",
  "GK21brkas_pu:1395": "ārabhya prathamād eva |prayāṇād eṣa viśvilaḥ |",
  "GK21brkas_pu:1396": "yantrakukkuṭam āsthāya |pradeśe kvāpi yātavān ||5.248|",
  "GK21brkas_pu:1397": "rātrau ca yāmaśeṣāyāṃ |prāvṛtyāgatya mastakam |",
  "GK21brkas_pu:1398": "avijñātaḥ kilāsmābhir |adhyaśeta svasaṃstare ||5.249|",
  "GK21brkas_pu:1399": "kadācit pratibuddheṣu |dūteṣu sa parāgataḥ |",
  "GK21brkas_pu:1400": "pādeṣu patitas teṣām |ayācata viṣaṇṇakaḥ ||5.250|",
  "GK21brkas_pu:1401": "nedaṃ kasyacid ākhyeyaṃ |śilpikasyetarasya vā |",
  "GK21brkas_pu:1402": "ākāśayantravijñānaṃ |survijñānam ayāvanaiḥ ||5.251|",
  "GK21brkas_pu:1403": "khaṭvāghaṭanavijñānam |ivedaṃ pracurībhavet |",
  "GK21brkas_pu:1404": "lokena paribhūyeta |kṣaṇarāgā- hi mānuṣāḥ ||5.252|",
  "GK21brkas_pu:1405": "nindite vandanīye 'sminn |āstāṃ tāvac ca pātakam |",
  "GK21brkas_pu:1406": "dṛṣṭa eva mahān doṣo |jīvanasyāpahāraṇam ||5.253|",
  "GK21brkas_pu:1407": "ahaṃ hi bhāryayā sārdham |uṣitvā rajanīṃ divā |",
  "GK21brkas_pu:1408": "kurvan narapater ājñāṃ |neṣyāmi divasān iti ||5.254|",
  "GK21brkas_pu:1409": "tac ca devakulaṃ tena |ghaṭitaṃ kila tādṛśam |",
  "GK21brkas_pu:1410": "draṣṭum icchā samutpannā |yena duścakṣuṣām api ||5.255|",
  "GK21brkas_pu:1411": "brahmadattena dattaṃ ca |dhanarāśim anuttamam |",
  "GK21brkas_pu:1412": "na gṛhṇāti sma vakti sma |gurur me labhatām iti ||5.256|",
  "GK21brkas_pu:1413": "evam uktvā mahāseno |mahatā dhanarāśinā |",
  "GK21brkas_pu:1414": "sarvasvaharaṇāt trastaṃ |toṣayām āsa pukvasam ||5.257|",
  "GK21brkas_pu:1415": "viśvilo 'pi muhūrtena |vārāṇasyāḥ parāgataḥ |",
  "GK21brkas_pu:1416": "ākāśayantram āsthāya |praviṣṭaś ca gṛhān niśi ||5.258|",
  "GK21brkas_pu:1417": "atīte māsamātre ca |viśvilaṃ pukvaso 'bravīt |",
  "GK21brkas_pu:1418": "adya mām āha nṛpatiḥ |śanair utsārya sasmitam ||5.259|",
  "GK21brkas_pu:1419": "ākāśayantravijñānaṃ |jāmātre kathitaṃ tvayā |",
  "GK21brkas_pu:1420": "yan mahyam api tat sarvam |arthine kathyatām iti ||5.260|",
  "GK21brkas_pu:1421": "mayā tu kathitaṃ tasmai |na tasmai kathitaṃ mayā |",
  "GK21brkas_pu:1422": "tasmai tu kathitaṃ prītaiḥ |śilpibhir yāvanair iti ||5.261|",
  "GK21brkas_pu:1423": "rājñā tu kupitenoktaṃ |nedaṃ lokavaco mṛṣā |",
  "GK21brkas_pu:1424": "śilpinaḥ saha śāṭhyena |jāyanta iti ghuṣyate ||5.262|",
  "GK21brkas_pu:1425": "tam idaṃ śāṭhyam ujjhitvā |mannideśaṃ samācara |",
  "GK21brkas_pu:1426": "anyathā jīvaloko 'yaṃ |sudṛṣṭaḥ kriyatām iti ||5.263|",
  "GK21brkas_pu:1427": "tad rakṣatā mama prāṇān |saputrān anujīvinaḥ |",
  "GK21brkas_pu:1428": "rājñe tad yantravijñānam |arthine kathyatām iti ||5.264|",
  "GK21brkas_pu:1429": "viśvilas tu pratijñāya |śvaśurāya tathāstv iti |",
  "GK21brkas_pu:1430": "rātrau ratnāvalīṃ suptāṃ |pratibodhyedam abravīt ||5.265|",
  "GK21brkas_pu:1431": "āmantraye 'haṃ bhavatīṃ |gacchāmi svagṛhān prati |",
  "GK21brkas_pu:1432": "upāyais tava pitrāham |asmāt sthānād vivāsitaḥ ||5.266|",
  "GK21brkas_pu:1433": "ākāśayantravijñānaṃ |prāptuṃ mattaḥ sa vāñchati |",
  "GK21brkas_pu:1434": "pracchādyaṃ ca tad asmābhir |nidhānaṃ kṛpaṇair iva ||5.267|",
  "GK21brkas_pu:1435": "tad āstāṃ tāvad ātmā me |tava vā dayitaḥ pitā |",
  "GK21brkas_pu:1436": "vijñānasyāsya rakṣāyai |tyajeyaṃ bhavatīṃ api ||5.268|",
  "GK21brkas_pu:1437": "iti ratnāvalī śrutvā |bhartāram idam abravīt |",
  "GK21brkas_pu:1438": "kiṃ cāhaṃ durbhagā yena |bhaktāṃ tyajasi mām iti ||5.269|",
  "GK21brkas_pu:1439": "yānaṃ kukkuṭasaṃsthānam |āsthāya saha bhāryayā |",
  "GK21brkas_pu:1440": "rātrāv ākāśam utpatya |svasthānaṃ viśvilo yayau ||5.270|",
  "GK21brkas_pu:1441": "te caivam aurasān bandhūñ |chilpaguptyai tyajanti ye |",
  "GK21brkas_pu:1442": "te śilpaṃ darśayantīti |kasyeyam asatī matiḥ ||5.271|",
  "GK21brkas_pu:1443": "tasmād amī śaṭhā- baddhāḥ |pīḍyantāṃ tāḍanādibhiḥ |",
  "GK21brkas_pu:1444": "asādhyāḥ sāmadānābhyāṃ |nīcā hi vadhasādhanāḥ ||5.272|",
  "GK21brkas_pu:1445": "iti senāpatiḥ śrutvā |sarvān saṃyamya śilpinaḥ |",
  "GK21brkas_pu:1446": "atāḍayad avocac ca |yantram āyojyatām iti ||5.273|",
  "GK21brkas_pu:1447": "etasminn eva vṛttānte |kaścid āgantuko 'bravīt |",
  "GK21brkas_pu:1448": "ahaṃ karomi vo yantraṃ |mā sma tāḍyanta śilpinaḥ ||5.274|",
  "GK21brkas_pu:1449": "yantropakaraṇaṃ cedam |idānīṃ dīyatām iti |",
  "GK21brkas_pu:1450": "tac ca saṃpāditaṃ sarvam |acireṇa rumaṇvatā ||5.275|",
  "GK21brkas_pu:1451": "teṣu cānyatamaḥ śilpī |tam āgantum abhāṣata |",
  "GK21brkas_pu:1452": "ārohakaparīmāṇaṃ |senānīr anuyujyatām ||5.276|",
  "GK21brkas_pu:1453": "ajñātavāhyasaṃkhyābhir |bahavaḥ śilpino nṛpaiḥ |",
  "GK21brkas_pu:1454": "vipannayantraiḥ śrūyante |mathitāḥ kupitair iti ||5.277|",
  "GK21brkas_pu:1455": "atha tenoktaṃ manye te |varākā- grāmyaśilpikāḥ |",
  "GK21brkas_pu:1456": "kiṃ vā vacobhir bahubhiḥ |kṣaṇam āsthīyatām iti ||5.278|",
  "GK21brkas_pu:1457": "ity uktvā garuḍākāram |acireṇa cakāra saḥ |",
  "GK21brkas_pu:1458": "vimānam ambaropetaṃ |mandārakusumārcitam ||5.279|",
  "GK21brkas_pu:1459": "sa cābhāṣata rājānaṃ |rājan rājajanārdanaḥ |",
  "GK21brkas_pu:1460": "ākramya garuḍaṃ krāma |krāntapūrvāṃ mahīm imām ||5.280|",
  "GK21brkas_pu:1461": "atha rājāvadad devīṃ |devi kiṃ sthīyate 'dhunā |",
  "GK21brkas_pu:1462": "vimānam idam āruhya |yatheṣṭaṃ gamyatām iti ||5.281|",
  "GK21brkas_pu:1463": "avocat sā ca rājānam |aryaputra tvayā vinā |",
  "GK21brkas_pu:1464": "nodyānam api gacchāmi |kuto 'nālambanāṃ divam ||5.282|",
  "GK21brkas_pu:1465": "evaṃ devī bravītīti |rājñokte śilpinoditam |",
  "GK21brkas_pu:1466": "nanu voḍhum idaṃ śaktaṃ |sakalāṃ nagarīm iti ||5.283|",
  "GK21brkas_pu:1467": "sāntaḥpuraparīvāraḥ |sadārasacivas tataḥ |",
  "GK21brkas_pu:1468": "sapauraśreṇivargaś ca |yānam adhyāsta bhūpatiḥ ||5.284|",
  "GK21brkas_pu:1469": "tena ketupatākādi |chāyāvicchuritāmbarām |",
  "GK21brkas_pu:1470": "puṇyam ākāśam āviśya |prāk prācīm agamad diśam ||5.285|",
  "GK21brkas_pu:1471": "dadarśa darśakas tatra |yānaṃ yān nagaropari |",
  "GK21brkas_pu:1472": "devo vidyādharo vāpi |bhoḥ ko 'yam iti cābravīt ||5.286|",
  "GK21brkas_pu:1473": "padmāvatīdvitīyena |sa ca rājñābhivāditaḥ |",
  "GK21brkas_pu:1474": "anujñātaś ca saṃyāto |nṛpaḥ pavanavartmanā ||5.287|",
  "GK21brkas_pu:1475": "iti pradakṣiṇīkṛtya |sa bhuvaṃ sāgarāmbarām |",
  "GK21brkas_pu:1476": "avantinagarīṃ prāyāt |pravṛttodakadānakām ||5.288|",
  "GK21brkas_pu:1477": "yātrānubhavanotkaṇṭhaṃ |jñātvā śilpī mahīpatim |",
  "GK21brkas_pu:1478": "stambhayām āsa tad yantram |athātuṣyan narādhipaḥ ||5.289|",
  "GK21brkas_pu:1479": "pradyotasya tad ālokya |ratnapradyotapiñjaram |",
  "GK21brkas_pu:1480": "kim etad iti saṃdeha |dolādolam abhūn manaḥ ||5.290|",
  "GK21brkas_pu:1481": "mahāṃś ced ayam utpāto |ramaṇīyam ataḥ katham |",
  "GK21brkas_pu:1482": "iṣṭasaṃprāptilambhaś ced |nāsmābhiḥ śrutam īdṛśam ||5.291|",
  "GK21brkas_pu:1483": "saṃdihanmānasasyeti |pradyotasya puraḥ śaram |",
  "GK21brkas_pu:1484": "pātayām āsa vatseśaḥ |śanakair lekhitākṣaram ||5.292|",
  "GK21brkas_pu:1485": "mahāsenas tam ādāya |citram etad avācayat |",
  "GK21brkas_pu:1486": "rājann udayanaś cauraḥ |sadāras tvāṃ namasyati ||5.293|",
  "GK21brkas_pu:1487": "iti śrutvā mahāseno |jāmātaram abhāṣata |",
  "GK21brkas_pu:1488": "caurāya dattam abhayaṃ |tasmād avataratv iti ||5.294|",
  "GK21brkas_pu:1489": "ālokyāvantikauśāmbyāṃ |vimānodakadānake |",
  "GK21brkas_pu:1490": "draṣṭavyeṣu tanūbhūtam |udbhūteṣu kutūhalam ||5.295|",
  "GK21brkas_pu:1491": "kāṃcid velām upāsyaivam |āmantrya śvaśurau tataḥ |",
  "GK21brkas_pu:1492": "lokālokitayānaś ca |kauśāmbyām avarūḍhavān ||5.296|",
  "GK21brkas_pu:1493": "pūjitāmaraviprāgni |gurupaurānujīvinā |",
  "GK21brkas_pu:1494": "ājñāpitaṃ nṛpatinā |śilpī saṃmānyatām iti ||5.297|",
  "GK21brkas_pu:1495": "athābhibhūya prabhayā |suprabhām aciraprabhām |",
  "GK21brkas_pu:1496": "tiṣṭhantīm ambare 'paśyad |devatām avanīśvaraḥ ||5.298|",
  "GK21brkas_pu:1497": "tataś citrīyamāṇaṃ sā |tam abhāṣata pārthivam |",
  "GK21brkas_pu:1498": "pūjitaiva tvayā yat tvāṃ |pūjyaṃ pūjitavaty- aham ||5.299|",
  "GK21brkas_pu:1499": "vijñāpyaṃ śrūyatāṃ cedam |asty ahaṃ guhyakāṅganā |",
  "GK21brkas_pu:1500": "guhyakādhipater āptā |bhadreti paricārikā ||5.300|",
  "GK21brkas_pu:1501": "kadācin nabhasā yāntī |satī dṛṣṭavatī saraḥ |",
  "GK21brkas_pu:1502": "kandarāyāṃ nagendrasya |mahendrasya nabhaḥprabham ||5.301|",
  "GK21brkas_pu:1503": "tatra saṃkrīḍamānaṃ ca |kareṇukaradhāritaiḥ |",
  "GK21brkas_pu:1504": "vījyamānaṃ sarasijaiḥ |kāntārakariyūthapam ||5.302|",
  "GK21brkas_pu:1505": "āsīc ca mama taṃ dṛṣṭvā |karāmṛṣṭavaśāmukham |",
  "GK21brkas_pu:1506": "kartāro hastiśikṣāyāṃ |satyam āhur idaṃ yathā ||5.303|",
  "GK21brkas_pu:1507": "devadānavagandharva |piśacoragarākṣasām |",
  "GK21brkas_pu:1508": "kanyāḥ sujātā- diṅnāgair |nānāsattvās tato gatāḥ ||5.304|",
  "GK21brkas_pu:1509": "tataḥ sapadi nirmāya |hastinīrūpam ātmanā |",
  "GK21brkas_pu:1510": "madāmodavibhinnāmbhas |tad evāvataraṃ saraḥ ||5.305|",
  "GK21brkas_pu:1511": "sāmarṣakariṇīyūtha |kaṭākṣekṣitarūpayā |",
  "GK21brkas_pu:1512": "prītena yūthapatinā |ciram ākrīḍitaṃ mayā ||5.306|",
  "GK21brkas_pu:1513": "athendukiraṇākāra |kiraṇe 'ruṇasārathau |",
  "GK21brkas_pu:1514": "sa gajaḥ kṣālitakaṭaḥ |kaṭakaṃ prāviśad gireḥ ||5.307|",
  "GK21brkas_pu:1515": "ahaṃ tu vyasanasevā |phalam utprekṣya dāruṇam |",
  "GK21brkas_pu:1516": "sadyaḥ kṛtanijākārā |rājarājasabhām agām ||5.308|",
  "GK21brkas_pu:1517": "dhanadasyorum ālambya |tasya yūthapateḥ karam |",
  "GK21brkas_pu:1518": "smarantī tāḍayāmi sma |cāmareṇa dhanādhipam ||5.309|",
  "GK21brkas_pu:1519": "sa kaṭākṣeṇa māṃ dṛṣṭvā |krodhavisphuritādharaḥ |",
  "GK21brkas_pu:1520": "trāsotkampitadikcakraḥ |kṛtavāñ chāpabhājanam ||5.310|",
  "GK21brkas_pu:1521": "dhyāyantyā hastinaṃ yasmāc |cāmareṇāham āhataḥ |",
  "GK21brkas_pu:1522": "tvam avantipates tasmād |abhavye hastinī bhava ||5.311|",
  "GK21brkas_pu:1523": "tatroktaṃ pūrṇabhadreṇa |yakṣeṇāgasi tucchake |",
  "GK21brkas_pu:1524": "prabhunā devadevena |muktaḥ śāpo mahān iti ||5.312|",
  "GK21brkas_pu:1525": "śrutvedaṃ pūrṇabhadro 'pi |śapto yasmāt tvam etayā |",
  "GK21brkas_pu:1526": "śaptayā pīḍitas tasmād |bhava hastī mahān iti ||5.313|",
  "GK21brkas_pu:1527": "śokadīnamukhāv āvāṃ |dṛṣṭvā vittapater abhūt |",
  "GK21brkas_pu:1528": "karaṇotkhātakopasya |navanītanibhaṃ manaḥ ||5.314|",
  "GK21brkas_pu:1529": "abravīc ca yadāhaṃ vāṃ |smariṣyāmi kvacit tadā |",
  "GK21brkas_pu:1530": "śāpād asmād vimokṣyethe |vibhītaṃ mā sma putrakau ||5.315|",
  "GK21brkas_pu:1531": "sāhaṃ bhadravatī jātā |mahāsenasya hastinī |",
  "GK21brkas_pu:1532": "pūrṇabhadro 'pi tasyaiva |nāgo vyālo nalāgiriḥ ||5.316|",
  "GK21brkas_pu:1533": "mahāsenasya bhavane |paratantrasya tiṣṭhataḥ |",
  "GK21brkas_pu:1534": "āvayoś caritaṃ yat tat |sarvaṃ pratyakṣam eva te ||5.317|",
  "GK21brkas_pu:1535": "tadā cāpaharantī tvāṃ |dhanādhipatinā smṛtā |",
  "GK21brkas_pu:1536": "aham aprapya kauśāmbīṃ |vipannā gahane vane ||5.318|",
  "GK21brkas_pu:1537": "na tathā vyasanenāsi |pīḍitas tena tādṛśā |",
  "GK21brkas_pu:1538": "yathā mayi vipannāyāṃ |priyadāraḥ striyām iva ||5.319|",
  "GK21brkas_pu:1539": "yakṣayonim avāpyāhaṃ |tiryagyonim ivāpsarāḥ |",
  "GK21brkas_pu:1540": "tvām eva śocitavatī |seva śaptaṃ śatakratum ||5.320|",
  "GK21brkas_pu:1541": "āsīc ca me kadā nāma |kathaṃ nāma ca bhūpateḥ |",
  "GK21brkas_pu:1542": "kaṃ nāma ca kariṣye 'ham |upakāraṃ manāg iti ||5.321|",
  "GK21brkas_pu:1543": "nītaś cāsi mayā svapne |tadā dhanapateḥ sabhām |",
  "GK21brkas_pu:1544": "bhrāmitaś ca vimānena |sugarbhasthasuto mahīm ||5.322|",
  "GK21brkas_pu:1545": "bhaviṣyantaṃ ca te putraṃ |magnaṃ kasyāṃcid āpadi |",
  "GK21brkas_pu:1546": "vidyādharendram uddhartā |sukham āstāṃ bhavān iti ||5.323|",
  "GK21brkas_pu:1547": "prākārasya tataḥ khaṇḍam |apanīya jagāma sā |",
  "GK21brkas_pu:1548": "yat tad bhadravatīdvāraṃ |kauśāmbyāṃ prathitaṃ bhuvi ||5.324|",
  "GK21brkas_pu:1549": "athāśrūyanta paurāṇāṃ |jalpitāni gṛhe gṛhe |",
  "GK21brkas_pu:1550": "siddhādeśavacaḥ satyaṃ |kṛtaṃ vyomacarair iti ||5.325|",
  "GK21brkas_pu:1551": "sīmantonnayanāntakarmaviratāv autsukyagarbhā purī |",
  "GK21brkas_pu:1552": "pratyāsannakaragṛheva taruṇī kṛcchrān nināya kṣapām |",
  "GK21brkas_pu:1553": "śuddhānte ca śukādipañjaravayaḥkolāhale 'pi śrute |",
  "GK21brkas_pu:1554": "rājā dārakajanmasaṃpadaghanaprahlādam utpraikṣata ||5.326|",
  "GK21brkas_pu:1555": "tataḥ smarasakhe kāle |puṣpayukte niśākare |",
  "GK21brkas_pu:1556": "divākare mṛdukare |devī putraṃ vyajāyata ||6.1|",
  "GK21brkas_pu:1557": "putrajanma narendrasya |jagataḥ sukhajanma ca |",
  "GK21brkas_pu:1558": "śaṅkājanma ca śatrūṇāṃ |samaṃ samabhavat trayam ||6.2|",
  "GK21brkas_pu:1559": "atha saṃbhūya gaṇakair |uktaṃ gaṇitajātakaiḥ |",
  "GK21brkas_pu:1560": "cakravartipitā lokāv |ubhau vijayatām iti ||6.3|",
  "GK21brkas_pu:1561": "tataḥ sacivabhāryāṇāṃ |tasminn eva dine sutāḥ |",
  "GK21brkas_pu:1562": "alpakālāntare jātāḥ |kanīyāṃso nṛpātmajāt ||6.4|",
  "GK21brkas_pu:1563": "kim utsavaḥ kiṃ vyasanaṃ |kiṃ prāṇāḥ prāṇayantu kim |",
  "GK21brkas_pu:1564": "āgataṃ cedivatsānām |iti nāsīd viniścayaḥ ||6.5|",
  "GK21brkas_pu:1565": "jātakarmaṇi nirvṛtte |prāpte ca dvādaśe 'hani |",
  "GK21brkas_pu:1566": "anvarthanāmnas tanayān |akurvan rājamantriṇaḥ ||6.6|",
  "GK21brkas_pu:1567": "vāhanena nareṇaiva |kuvero naravāhanaḥ |",
  "GK21brkas_pu:1568": "naravāhanadatto 'stu |dattas tena yatas tataḥ ||6.7|",
  "GK21brkas_pu:1569": "iti nāma kṛtaṃ rājñā |putrasya sapurodhasā |",
  "GK21brkas_pu:1570": "bhūmihemagajāśvādi |dānaprītadvijanmanā ||6.8|",
  "GK21brkas_pu:1571": "namnā hariśikhaṃ cakre |rumaṇvān ātmajaṃ yataḥ |",
  "GK21brkas_pu:1572": "tasmai vitīrṇavān svapne |devadevaḥ śaraṃ hariḥ ||6.9|",
  "GK21brkas_pu:1573": "yaugandharāyaṇaḥ putraṃ |cakāra marubhūtikam |",
  "GK21brkas_pu:1574": "saṃnāhachadmanā tasmai |yatas taṃ maruto daduḥ ||6.10|",
  "GK21brkas_pu:1575": "cakāra gomukhaṃ putram |ṛṣabhaḥ saṃjñayā yataḥ |",
  "GK21brkas_pu:1576": "svayaṃ gobhiḥ prasannābhiś |citraṃ tasmai pradarśitam ||6.11|",
  "GK21brkas_pu:1577": "putraṃ tapantakaṃ namnā |karoti sma vasantakaḥ |",
  "GK21brkas_pu:1578": "yasmāt taṃ tapanas tasmai |kuṇḍalachadmanā dadau ||6.12|",
  "GK21brkas_pu:1579": "evaṃ labdhaś ca jātaś ca |yaḥ kṛtaṃ nāma yasya ca |",
  "GK21brkas_pu:1580": "aham eva sa te caite |sarve hariśikhādayaḥ ||6.13|",
  "GK21brkas_pu:1581": "te vayaṃ tu yathākālaṃ |kṛtānnaprāśanādayaḥ |",
  "GK21brkas_pu:1582": "avardhāmahi laghv eva |sanāthāḥ pādapā- iva ||6.14|",
  "GK21brkas_pu:1583": "tataḥ kumāravaṭakām |upādhyāyair adhiṣṭhitām |",
  "GK21brkas_pu:1584": "sabrahmacaryakaiś chāttrair |dhātrībhiś cāśrayāmahi ||6.15|",
  "GK21brkas_pu:1585": "avratair eva cāsmābhir |abhyastāḥ sakalāḥ kalāḥ |",
  "GK21brkas_pu:1586": "savratais tu catasro 'pi |vidyāḥ sarvaṃ ca vāṅmayam ||6.16|",
  "GK21brkas_pu:1587": "gacchatsu divaseṣv evam |ekadā marubhūtikaḥ |",
  "GK21brkas_pu:1588": "bālabhāvād anadhyāye |krīḍati sma sakandukaḥ ||6.17|",
  "GK21brkas_pu:1589": "taṃ tu bālasvabhāvena |tasmād ācchidya kandukam |",
  "GK21brkas_pu:1590": "ahaṃ javena mahatā |prayātaḥ pitur antikam ||6.18|",
  "GK21brkas_pu:1591": "athānubadhnan māṃ vegāt |paṭuśvasitasaṃtatiḥ |",
  "GK21brkas_pu:1592": "baddhamuṣṭikaraḥ krodhād |āgato marubhūtikaḥ ||6.19|",
  "GK21brkas_pu:1593": "kiṃ kiṃ tāteti tātena |sa pṛṣṭa idam uktavān |",
  "GK21brkas_pu:1594": "kanduko me hṛto 'nena |tam ayaṃ dāpyatām iti ||6.20|",
  "GK21brkas_pu:1595": "tato rājñā pariṣvajya |dāpitāparakandukaḥ |",
  "GK21brkas_pu:1596": "tarjanītarjitaḥ pitrā |kumāravaṭakāṃ gataḥ ||6.21|",
  "GK21brkas_pu:1597": "aham apy aṅkam āropya |tātena paribhāṣitaḥ |",
  "GK21brkas_pu:1598": "mā sma tāta punar bhrātṝn |kopayeḥ kopanān iti ||6.22|",
  "GK21brkas_pu:1599": "tathāpi pratiṣiddho 'haṃ |keliśīlatayā śiśoḥ |",
  "GK21brkas_pu:1600": "yathainān kopayāmi |sma tathaite mām akopayan ||6.23|",
  "GK21brkas_pu:1601": "abhyāsam ekadā kurvan |nārācaṃ marubhūtikaḥ |",
  "GK21brkas_pu:1602": "icchati sma ca visraṣṭuṃ |mayā ca calitaṃ dhanuḥ ||6.24|",
  "GK21brkas_pu:1603": "asāv api ca nārācaś |calitāc cāpataś cyutaḥ |",
  "GK21brkas_pu:1604": "mālatīmukulaṃ lakṣaṃ |tan mātreṇaiva nāspṛśat ||6.25|",
  "GK21brkas_pu:1605": "utsṛjya kupitaś cāpaṃ |dhāvamānaḥ sa mām anu |",
  "GK21brkas_pu:1606": "āsthānasthamahīpāla |samīpam agamat tataḥ ||6.26|",
  "GK21brkas_pu:1607": "yaugandharāyaṇo dṛṣṭvā |kupitaṃ marubhūtikam |",
  "GK21brkas_pu:1608": "kupito bhartsayitvedam |abhāṣata mahīpatim ||6.27|",
  "GK21brkas_pu:1609": "veditā sarvavidyānām |āsannanavayauvanaḥ |",
  "GK21brkas_pu:1610": "rājaputro mahārāja |yauvarājye 'bhiṣicyatām ||6.28|",
  "GK21brkas_pu:1611": "yāvad yāvad dhi śāstrajñāḥ |śāstrārthān na prayuñjate |",
  "GK21brkas_pu:1612": "tāvat tāvad bhavanty eṣāṃ |kuṇṭhāḥ kāryeṣu buddhayaḥ ||6.29|",
  "GK21brkas_pu:1613": "amī rumaṇvadādīnāṃ |putrā- hariśikhādayaḥ |",
  "GK21brkas_pu:1614": "vijānanto 'pi śāstrāṇi |sutarām andhabuddhayaḥ ||6.30|",
  "GK21brkas_pu:1615": "vastuny alpe 'py anātmajñāḥ |saṃrabdhālohitānanāḥ |",
  "GK21brkas_pu:1616": "prabhum eva jighāṃsanti |mṛgendraṃ markaṭā- iva ||6.31|",
  "GK21brkas_pu:1617": "tad ete 'pi niyojyantām |adhikāreṣu keṣucit |",
  "GK21brkas_pu:1618": "vijñāpanā madīyeyaṃ |saphalīkriyatām iti ||6.32|",
  "GK21brkas_pu:1619": "yaugandharāyaṇavacaḥ subhagaṃ niśamya |prītyā narendrasabham ucchrayitāgrahastam |",
  "GK21brkas_pu:1620": "bhoḥ sādhu sādhunarakuñjarasādhumantrin |ity ujjhitāsanam abhāṣata nirvyavastham ||6.33|",
  "GK21brkas_pu:1621": "tatas tātaḥ sabhāṃ dṛṣṭvā |tathā saṃjātasaṃpadam |",
  "GK21brkas_pu:1622": "yathāpradhānam ābhāṣya |vinītavad abhāṣata ||7.1|",
  "GK21brkas_pu:1623": "kim atra pṛcchyate yatra |kṣiptāṅgirasabuddhayaḥ |",
  "GK21brkas_pu:1624": "apṛṣṭā- eva bhāṣadhve |prītinirvāsitatrapāḥ ||7.2|",
  "GK21brkas_pu:1625": "tena yad rocate sādhu |pūjyebhyaḥ pūjitaṃ dinam |",
  "GK21brkas_pu:1626": "tatrāyaṃ svasutaḥ prītyā |bālaḥ saṃskriyatām iti ||7.3|",
  "GK21brkas_pu:1627": "atha prastāvae etasminn |anujñātapraveśayā |",
  "GK21brkas_pu:1628": "kaliṅgasenayā rājā |dūrād eva namaskṛtaḥ ||7.4|",
  "GK21brkas_pu:1629": "ehīti sā nṛpeṇoktā |na atimantharavikramā |",
  "GK21brkas_pu:1630": "upagamyopaparyaṅkam |adhyāstādiṣṭam āsanam ||7.5|",
  "GK21brkas_pu:1631": "āyuktamauktikastoka |bhūṣaṇā vimalāmbarā |",
  "GK21brkas_pu:1632": "saradvimalahaṃseva |cakāśat kāśacāmarā ||7.6|",
  "GK21brkas_pu:1633": "kaṃdharāmūlavisrasta |ślathabandhaśiroruhā |",
  "GK21brkas_pu:1634": "paścimācalakūṭastha |timirā dyaur ivoṣasi ||7.7|",
  "GK21brkas_pu:1635": "yauvanāntam anuprāptā |prāvṛḍantam ivāpagā |",
  "GK21brkas_pu:1636": "calaccaṭulatākārā |bhṛtāpi nibhṛtākṛtiḥ ||7.8|",
  "GK21brkas_pu:1637": "vinītāpi pragalbheva |sthavireva taruṇy- api |",
  "GK21brkas_pu:1638": "mitavāg api vācālā |vyākhyātavyā hi tanmatiḥ ||7.9|",
  "GK21brkas_pu:1639": "upaviṣṭā puras tasyā- |daśavarṣeva bālikā |",
  "GK21brkas_pu:1640": "tayā me dṛṣṭir ākṛṣṭā |guṇair naur iva mantharā ||7.10|",
  "GK21brkas_pu:1641": "acirasthāpitasphīta |bhaṅgurasnigdhamūrdhajā |",
  "GK21brkas_pu:1642": "nilīnakokilakulā |tanvī cūtalateva sā ||7.11|",
  "GK21brkas_pu:1643": "nimeṣonmeṣaśūnyena |sahajāyām aśobhinā |",
  "GK21brkas_pu:1644": "cakṣuṣā vīkṣyamāṇā māṃ |sahasrākṣam ivākarot ||7.12|",
  "GK21brkas_pu:1645": "rūḍhā dāḍimagarbhābha |daśanodbhāsatiānanā |",
  "GK21brkas_pu:1646": "drāḍimīmukulākāra |vibhaktadaśanacchadā ||7.13|",
  "GK21brkas_pu:1647": "sitasārasanonnadha |mahārajanakañcukā |",
  "GK21brkas_pu:1648": "raktendīvaramāleva |mṛṇāladalabandhanā ||7.14|",
  "GK21brkas_pu:1649": "unnīyante sma bālāyāś |cihnair aṅgāni komalaiḥ |",
  "GK21brkas_pu:1650": "latāyāḥ sahakārasya |phalāni mukulair iva ||7.15|",
  "GK21brkas_pu:1651": "athāpṛcchan mahīpālaḥ |kasyeyaṃ rūpiṇīr iti |",
  "GK21brkas_pu:1652": "duhitṛtvam anuprāptā |nāmāsyāḥ kathyatām iti ||7.16|",
  "GK21brkas_pu:1653": "kaliṅgasenayākhyātaṃ |śocyeyaṃ tanayā mama |",
  "GK21brkas_pu:1654": "yām eva pṛcchati svāmī |bhṛtyāṃ madanamañjukām ||7.17|",
  "GK21brkas_pu:1655": "tataḥ sasneham āhūya |mātar ehīti bhūpatiḥ |",
  "GK21brkas_pu:1656": "ūrūm āropayad bālāṃ |sā cemāṃ vāmalocanām ||7.18|",
  "GK21brkas_pu:1657": "drutam ādityaśarmā ca |gṛhītvā lagnam abravīt |",
  "GK21brkas_pu:1658": "aho citram iti smeram |abhūc ca nṛpater mukham ||7.19|",
  "GK21brkas_pu:1659": "yudhamānarajanmeṣa |viṣāṇonmeṣajanmanā |",
  "GK21brkas_pu:1660": "dhvanināpi na taccakṣur |ākṣiptaṃ nihitaṃ mayi ||7.20|",
  "GK21brkas_pu:1661": "rājā tu vastrābharaṇam |analpam apakalmaṣam |",
  "GK21brkas_pu:1662": "sāmbāyai dāpayitvāsyai |tadāsthānaṃ vyasarjayat ||7.21|",
  "GK21brkas_pu:1663": "antaḥpuraṃ mahīpālaḥ |kumāravaṭakām aham |",
  "GK21brkas_pu:1664": "dīrgham uṣṇaṃ ca viśvasya |bālā svaṃ bhavanaṃ yayau ||7.22|",
  "GK21brkas_pu:1665": "atha puṇye dine rājā |dvijarājajanāvṛtaḥ |",
  "GK21brkas_pu:1666": "svayaṃ bhadrāsanasthaṃ māṃ |yauvarājye 'bhiṣiktavān ||7.23|",
  "GK21brkas_pu:1667": "tathā hariśikhaṃ rājā |mudājñāpitavān iti |",
  "GK21brkas_pu:1668": "yatra prasthāpyate bhartā |gantavyaṃ tava nirvyatham ||7.24|",
  "GK21brkas_pu:1669": "senāpatiś ca mantrī ca |bhavān bhavatu sodyamaḥ |",
  "GK21brkas_pu:1670": "ity ājñāpitavān rājā |prahvaṃ hariśikhaṃ tataḥ ||7.25|",
  "GK21brkas_pu:1671": "khaḍgacarmadharo rakṣed |apramattaḥ prabhuṃ bhavān |",
  "GK21brkas_pu:1672": "ity ājñayā pramuditaṃ |kṛtavān marubhūtikam ||7.26|",
  "GK21brkas_pu:1673": "ādiśad gomukhaṃ bhartū |ramaṇīyaṃ manas tvayā |",
  "GK21brkas_pu:1674": "ramaṇīyaiḥ kriyālāpair |apavādojjhitair iti ||7.27|",
  "GK21brkas_pu:1675": "tapantakam athāvocat |karṇakuṇḍalavṛttinā |",
  "GK21brkas_pu:1676": "na tyājyo bhavatā svāmī |kadācid iti pārthivaḥ ||7.28|",
  "GK21brkas_pu:1677": "tair ahaṃ saṃvṛto 'nyaiś ca |gṛhītachattracāmaraiḥ |",
  "GK21brkas_pu:1678": "maṅgalālaṃkṛtāṅgaś ca |suraviprān avandiṣi ||7.29|",
  "GK21brkas_pu:1679": "pitur mātaram āsīnāṃ |pitaraṃ ca samantriṇam |",
  "GK21brkas_pu:1680": "ambādvayapradhānaṃ ca |sphītaṃ rājāvarodhanam ||7.30|",
  "GK21brkas_pu:1681": "tataḥ puṣparathārūḍhaḥ |prasarpan maṅgaladhvanim |",
  "GK21brkas_pu:1682": "puṣpapallavalājādyām |ākrāmaṃ paritaḥ purīm ||7.31|",
  "GK21brkas_pu:1683": "tataḥ prāptābhiṣeko 'haṃ |sārdhaṃ hariśikhādibhiḥ |",
  "GK21brkas_pu:1684": "svādhikāraparaiḥ krīḍan |saṃvatsaram ayāpayam ||7.32|",
  "GK21brkas_pu:1685": "varṣābhiṣeke nirvṛtte |pūrveṇa samaḍambare |",
  "GK21brkas_pu:1686": "āvṛttyā sarvavidyānāṃ |sthiratām udapādayam ||7.33|",
  "GK21brkas_pu:1687": "evaṃ me samatīteṣu |keṣucid divaseṣv aham |",
  "GK21brkas_pu:1688": "prātar bhojanavelāyāṃ |na paśyāmi sma gomukham ||7.34|",
  "GK21brkas_pu:1689": "na cānena vinā mahyaṃ |nirvāṇam api rocate |",
  "GK21brkas_pu:1690": "tenānena vināsmabhir |abhuktair gamitaṃ dinam ||7.35|",
  "GK21brkas_pu:1691": "jñāyatāṃ gomukhaḥ kveti |mayokte marubhūtikaḥ |",
  "GK21brkas_pu:1692": "unmattakaḥ sa saṃvṛtta |ity avocad gatāgataḥ ||7.36|",
  "GK21brkas_pu:1693": "yadi cātrāryaputrasya |nāsti saṃpratyayas tataḥ |",
  "GK21brkas_pu:1694": "gatvā tapantakas tasya |vikārān prekṣatām iti ||7.37|",
  "GK21brkas_pu:1695": "tatas tapantako gatvā |punar āgatya coktavān |",
  "GK21brkas_pu:1696": "āryaputra na tan mithyā |yad āha marubhūtikaḥ ||7.38|",
  "GK21brkas_pu:1697": "vimalādarśasaṃkrāntaṃ |mukham ālokya gomukhaḥ |",
  "GK21brkas_pu:1698": "kampayitvā śiraḥ krodhān |nirdārayati locane ||7.39|",
  "GK21brkas_pu:1699": "kadācic ca smitaṃ kṛtvā |prasanne netratārake |",
  "GK21brkas_pu:1700": "saṃcārayati karṇāntaṃ |kadācin nāsikāntaram ||7.40|",
  "GK21brkas_pu:1701": "madhūcchiṣṭanigṛṣṭau ca |tāmbūladravalohitau |",
  "GK21brkas_pu:1702": "vivṛtya dūram adharau |dantāntenāpi niśyati ||7.41|",
  "GK21brkas_pu:1703": "vikārān evamākārān |dṛṣṭvā tasyāham āgataḥ |",
  "GK21brkas_pu:1704": "tenāryaputra tvaritaṃ |kriyāsya kriyatām iti ||7.42|",
  "GK21brkas_pu:1705": "athānantaram āgatya |saṃbhogamṛditāmbaraḥ |",
  "GK21brkas_pu:1706": "prāgalbhyān mṛduvailakṣyo |mām avandata gomukhaḥ ||7.43|",
  "GK21brkas_pu:1707": "kaccit svastho 'si bhadreti |mayoktaḥ sann abhāṣata |",
  "GK21brkas_pu:1708": "kim arthaṃ cāham svastho na |hy ahaṃ marubhūtikaḥ ||7.44|",
  "GK21brkas_pu:1709": "yo hi nāgarakaṃ manyo |manyate mām anāmayam |",
  "GK21brkas_pu:1710": "unmattakaṃ sa unmattaḥ |prakṛtibhraṣṭamānasaḥ ||7.45|",
  "GK21brkas_pu:1711": "atha śāstropaniṣadas |tāta yaugandharāyaṇāt |",
  "GK21brkas_pu:1712": "ahaṃ śikṣitum ārabdhaḥ |sa cāpi vyāpṛtaḥ sadā ||7.46|",
  "GK21brkas_pu:1713": "vyācaṣṭe ca tadā mahyam |antaraṃ labhate yadā |",
  "GK21brkas_pu:1714": "tena māṃ mā pratīkṣadhvaṃ |bhojanāyodyatā- iti ||7.47|",
  "GK21brkas_pu:1715": "tataś cārabhya divasāt |sāyam āyātavān ayam |",
  "GK21brkas_pu:1716": "kadācid divase 'nyasmin |dvayos triṣu gateṣu ca ||7.48|",
  "GK21brkas_pu:1717": "ekadā bhojanasyānte |kuto 'py āgatya sādaraḥ |",
  "GK21brkas_pu:1718": "aho śobhantae ity uccaiḥ |prāśaṃsat khaṇḍamodakān ||7.49|",
  "GK21brkas_pu:1719": "mayā tu dāpitān anyān |krudhyann iva vihāya saḥ |",
  "GK21brkas_pu:1720": "balād ākṛṣya gatavān |svayam ucchiṣṭamodakān ||7.50|",
  "GK21brkas_pu:1721": "āryaputra sphuṭībhūtam |unmattatvaṃ priyasya vaḥ |",
  "GK21brkas_pu:1722": "acikitsyaś ca saṃvṛtta |ity avocat tapantakaḥ ||7.51|",
  "GK21brkas_pu:1723": "evam ābharaṇaṃ vāsas |tāmbūlaṃ candanādi ca |",
  "GK21brkas_pu:1724": "labdhalabdhaṃ gacchati sma |gṛhītvā kvāpi gomukhaḥ ||7.52|",
  "GK21brkas_pu:1725": "evaṃprāye ca vṛttānte |kumāravaṭakaṃ gataḥ |",
  "GK21brkas_pu:1726": "niveditābhyāgamano |rumaṇvān mām avandata ||7.53|",
  "GK21brkas_pu:1727": "taṃ tātam iva dṛṣṭvāham |upakrāntaś ca vanditum |",
  "GK21brkas_pu:1728": "tena coddhatahastena |tāta mā meti vāritaḥ ||7.54|",
  "GK21brkas_pu:1729": "uktaṃ ca na tvayā tāta |bālena vāsmadādayaḥ |",
  "GK21brkas_pu:1730": "vandyas tvam adhunā prāpto |loke 'smiṃl lokapālatām ||7.55|",
  "GK21brkas_pu:1731": "anyac ca rājasaṃdeśam |ākhyātum aham āgataḥ |",
  "GK21brkas_pu:1732": "yat tvām āha mahārājaḥ |sabhṛtyaṃ tan nibodhyatām ||7.56|",
  "GK21brkas_pu:1733": "puryām atra śaratkāle |yātrā citrā pravartitā |",
  "GK21brkas_pu:1734": "yā nāgavanayātreti |na kvacin na vikathyate ||7.57|",
  "GK21brkas_pu:1735": "etāvantaṃ ca sā kālaṃ |yuṣmabhyaṃ na prakāśitā |",
  "GK21brkas_pu:1736": "mā bhūd vidyāvighāto vas |tadvyākṣiptadhiyām iti ||7.58|",
  "GK21brkas_pu:1737": "cittāpahāriṇī yātrā |hāryacittā ca bālatā |",
  "GK21brkas_pu:1738": "cittavidyā ca vidyeta |durghaṭas trikasaṃgamaḥ ||7.59|",
  "GK21brkas_pu:1739": "uktaṃ cājāgarūkasya |mandabuddheḥ sukhātmanaḥ |",
  "GK21brkas_pu:1740": "granthabhīroś ca sidhyanti |na śāstrāṇi tapāṃsi ca ||7.60|",
  "GK21brkas_pu:1741": "adhunā buddhaboddhavyāḥ |prāptakomalayauvanāḥ |",
  "GK21brkas_pu:1742": "bhavanto niḥsukhāḥ santaḥ |saṃtapantīva me manaḥ ||7.61|",
  "GK21brkas_pu:1743": "tad asti yadi vaḥ kāṅkṣā |taṃ yātrotsavam īkṣitum |",
  "GK21brkas_pu:1744": "tato yāta nirāśaṅkā- |nāsti ced āsyatām iti ||7.62|",
  "GK21brkas_pu:1745": "mayoktaṃ suhṛdaḥ pṛṣṭvā |yad no niṣpadyate hitam |",
  "GK21brkas_pu:1746": "tad vo vijñāpayiṣyāmi |tāvat pṛcchāmi tān iti ||7.63|",
  "GK21brkas_pu:1747": "rumaṇvatā tataḥ proktaṃ |kapolāgalitāśruṇā |",
  "GK21brkas_pu:1748": "haihayānāṃ kulaṃ tuṅgaṃ |ciraṃ vijayatāṃ jagat ||7.64|",
  "GK21brkas_pu:1749": "bhavatā sādhuvṛttena |gotradāsāḥ kṛtā- vayam |",
  "GK21brkas_pu:1750": "yan naḥ saṃbhāvitāḥ putrāḥ |praśnaprativacaḥkṣamāḥ ||7.65|",
  "GK21brkas_pu:1751": "ity uktvā nirgate tasmin |suhṛdaḥ pṛṣṭavān aham |",
  "GK21brkas_pu:1752": "yasya yad vaḥ sthitaṃ buddhau |tena tat kathyatām iti ||7.66|",
  "GK21brkas_pu:1753": "tato hariśikhenoktaṃ |na me gamanam īpsitam |",
  "GK21brkas_pu:1754": "yataḥ śūnyāni durgāṇi |gṛhyante 'nantarair nṛpaiḥ ||7.67|",
  "GK21brkas_pu:1755": "śrutam evāryaputreṇa |proṣite jagatīpatau |",
  "GK21brkas_pu:1756": "vijñāya nagarīṃ śūnyāṃ |yat tad āruṇinā kṛtam ||7.68|",
  "GK21brkas_pu:1757": "durgasya ca kṛtā rakṣā |rājā ca paritoṣitaḥ |",
  "GK21brkas_pu:1758": "khyāpitaṃ dhīracittatvam |ātmanaś ca bhaved iti ||7.69|",
  "GK21brkas_pu:1759": "tvaṃ kim āttheti pṛṣṭaḥ sann |avocan marubhūtikaḥ |",
  "GK21brkas_pu:1760": "yuktaṃ hariśikhenoktam |ity etac ca tapantakaḥ ||7.70|",
  "GK21brkas_pu:1761": "athoktavān smitamukhaḥ |sāsūya iva gomukhaḥ |",
  "GK21brkas_pu:1762": "kim atra bhaṇyate ko 'nyo |mantrī hariśikhād varaḥ ||7.71|",
  "GK21brkas_pu:1763": "idaṃ tv ācakṣva kenāyaṃ |niyukto durgarakṣaṇe |",
  "GK21brkas_pu:1764": "rakṣataś cāniyuktasya |doṣam andha na paśyasi ||7.72|",
  "GK21brkas_pu:1765": "yuvarājo yuvā vidvān |kṛtāstro mandakautukaḥ |",
  "GK21brkas_pu:1766": "bhavadādisahāyaś ca |kathaṃ yāyād acittatām ||7.73|",
  "GK21brkas_pu:1767": "yac ca rājoditaṃ vakṣye |nāsti ced āsyatām iti |",
  "GK21brkas_pu:1768": "tadāśayaparīkṣārtham |api cet tan na duṣyati ||7.74|",
  "GK21brkas_pu:1769": "ataḥ pustakavinyasta |granthabaddhārthabuddhayaḥ |",
  "GK21brkas_pu:1770": "praśnānugraham arhanti |nedṛśakūṭamantriṇaḥ ||7.75|",
  "GK21brkas_pu:1771": "ahaṃ punar guṇopāya |prayogakuśalo yataḥ |",
  "GK21brkas_pu:1772": "cetasyaiḥ saha saṃparkaḥ |prayogakuśalair mama ||7.76|",
  "GK21brkas_pu:1773": "sukhaṃ naḥ sevituṃ kālo |na ṣāḍguṇyakadarthanām |",
  "GK21brkas_pu:1774": "yac coktaṃ dharmaśāstreṇa |tat tāvad avadhīyatām ||7.77|",
  "GK21brkas_pu:1775": "vayasaḥ karmaṇo 'rthasya |śrutasyābhijanasya ca |",
  "GK21brkas_pu:1776": "veṣavāgbuddhisārūpyam |ācaran vicared iha ||7.78|",
  "GK21brkas_pu:1777": "tenottiṣṭhata gacchāmo |yātrām adbhutadarśanām |",
  "GK21brkas_pu:1778": "krīḍiṣyāmaś ca kāntāsu |sthalīṣu mṛgayām iti ||7.79|",
  "GK21brkas_pu:1779": "tac ca me gomukhenoktaṃ |praviṣṭaṃ hṛdayaṃ yataḥ |",
  "GK21brkas_pu:1780": "yuktasac cānukūlaṃ ca |vacaḥ kasmai na rocate ||7.80|",
  "GK21brkas_pu:1781": "punaś ca gomukhenoktaṃ |yātrāṃ lokasya gacchataḥ |",
  "GK21brkas_pu:1782": "prāsādatalam āruhya |samṛddhir dṛśyatām iti ||7.81|",
  "GK21brkas_pu:1783": "athāham abhraṃlihaśaṅgacakraṃ |dhvajaprabhāpīḍitaśakracāpam |",
  "GK21brkas_pu:1784": "prāsādam āroham udāraśobhaṃ |śaśīva pūrvācalarājakūṭam ||7.82|",
  "GK21brkas_pu:1785": "tatrāpaśyaṃ puradvārān |niryāntīṃ janatām aham |",
  "GK21brkas_pu:1786": "citrālaṃkārasaṃskārāṃ |vācaṃ kavimukhād iva ||8.1|",
  "GK21brkas_pu:1787": "turaṃgarathamātaṅga |kareṇuśibikādibhiḥ |",
  "GK21brkas_pu:1788": "kuṭumbiparivāro 'pi |yatrāgacchad amaṇḍanaḥ ||8.2|",
  "GK21brkas_pu:1789": "iti saṃpaśyamāno 'ham |apaśyaṃ hastinīgatam |",
  "GK21brkas_pu:1790": "niṣkrāmantaṃ rumaṇvantam |āryaveṣasahāyakam ||8.3|",
  "GK21brkas_pu:1791": "adhyāsitavaśāyūtham |ambādvayapuraḥsaram |",
  "GK21brkas_pu:1792": "kañcukyādiparīvāram |antaḥpuram ataḥ param ||8.4|",
  "GK21brkas_pu:1793": "sārdhaṃ makarayaṣṭyā ca |cañcadraktapatākayā |",
  "GK21brkas_pu:1794": "gaṇikāgaṇam ākṛṣṭa |pramattajanamānasam ||8.5|",
  "GK21brkas_pu:1795": "atha māṃ gomukho 'vocad |aryaputra kim āsyate |",
  "GK21brkas_pu:1796": "ayaṃ vaḥ samayo gantum |ity athāham avātaram ||8.6|",
  "GK21brkas_pu:1797": "saṃcārimerukūṭābham |āruhya sasuhṛd ratham |",
  "GK21brkas_pu:1798": "nadannandimṛdaṅgādi |tūryaḥ pracalam adhvagam ||8.7|",
  "GK21brkas_pu:1799": "turaṃgaheṣitais tārair |mandraiś ca gajagarjitaiḥ |",
  "GK21brkas_pu:1800": "śikhaṇḍighanasaṃghāta |nirghoṣae iva jṛmbhitam ||8.8|",
  "GK21brkas_pu:1801": "janasaṃghaṭṭaniṣpiṣṭa |tulākoṭikamekhalam |",
  "GK21brkas_pu:1802": "rājamārgam atikramya |rājadvāram ayāsiṣam ||8.9|",
  "GK21brkas_pu:1803": "suyāmunasthas tatrastham |anujñābhinayena mām |",
  "GK21brkas_pu:1804": "gaccha gaccheti bhūpalaḥ |kṣiptapāṇir acodayat ||8.10|",
  "GK21brkas_pu:1805": "ahaṃ tu taṃ namaskṛtya |harṣam asyābhivardhayan |",
  "GK21brkas_pu:1806": "prātiṣṭhe bandisaṃghāta |prayuktajayaghoṣaṇaḥ ||8.11|",
  "GK21brkas_pu:1807": "prāgdvāreṇa ca niryāya |janasaṃpaddidṛkṣayā |",
  "GK21brkas_pu:1808": "rājamārgam adhiṣṭhāya |mandiraṃ gantum ārabhe ||8.12|",
  "GK21brkas_pu:1809": "athāṣṭābhiḥ śaśāṅkābhaiḥ |kuṅkumasthāsakāṅkitaiḥ |",
  "GK21brkas_pu:1810": "hemabhāṇḍaiḥ pravahaṇaṃ |yuktam ukṣakumārakaiḥ ||8.13|",
  "GK21brkas_pu:1811": "dhavalāmbarasaṃvītaṃ |sajyotsnam iva mandiram |",
  "GK21brkas_pu:1812": "gṛhītamandasaṃcāraṃ |paśyāmi sma samīpagam ||8.14|",
  "GK21brkas_pu:1813": "tatra pravahaṇācchāda |channārdham aham ānanam |",
  "GK21brkas_pu:1814": "apaśyaṃ megharuddhārdham |iva prāleyadīpitam ||8.15|",
  "GK21brkas_pu:1815": "lalāṭataṭavinyasta |mṛdutāmrāṅgulidvayam |",
  "GK21brkas_pu:1816": "nibaddham añjaliṃ cāru |sarojamukulākṛtim ||8.16|",
  "GK21brkas_pu:1817": "kāmopacāravijñāna |śūnyo yasmād ahaṃ tataḥ |",
  "GK21brkas_pu:1818": "na jānāmi sma kenāpi |taṃ baddhaṃ vandanāñjalim ||8.17|",
  "GK21brkas_pu:1819": "atha māṃ gomukho 'vocat |srastena mukuṭena vaḥ |",
  "GK21brkas_pu:1820": "lalāṭam āvṛtaṃ tena |tat samādhīyatām iti ||8.18|",
  "GK21brkas_pu:1821": "athāmṛṣṭe lalāṭānte |mayā dakṣiṇapāṇinā |",
  "GK21brkas_pu:1822": "yāne kanyābhir unmuktas |tasmin kalakalaḥ paṭuḥ ||8.19|",
  "GK21brkas_pu:1823": "anyataś ca mukhaṃ kṛtvā |pārśvaspandanasūcitam |",
  "GK21brkas_pu:1824": "gomukhena smitaṃ sadya |upakṣiptaṃ kathāntaram ||8.20|",
  "GK21brkas_pu:1825": "krīḍāsthānāni paśyantaḥ |kāritāni rumaṇvatā |",
  "GK21brkas_pu:1826": "samāsīdāma kālindīṃ |tarajjananirantarām ||8.21|",
  "GK21brkas_pu:1827": "yat tat pravahaṇaṃ pūrvaṃ |dṛṣṭaṃ dṛṣṭaṃ ca tan mayā |",
  "GK21brkas_pu:1828": "uttāryamāṇaṃ yamunāṃ |sādareṇa rumaṇvatā ||8.22|",
  "GK21brkas_pu:1829": "utsāhitaniṣādena |siddhayātreti vādinā |",
  "GK21brkas_pu:1830": "nāvaḥ saṃcaratā- nāvaṃ |tenaivottāritā- vayam ||8.23|",
  "GK21brkas_pu:1831": "sukhaṃ vihitasaṃbhāre |nadītaṭaniveśite |",
  "GK21brkas_pu:1832": "sthitvā krīḍāgṛhe rātrim |utthitāḥ prasthitās tataḥ ||8.24|",
  "GK21brkas_pu:1833": "nātidūram atikramya |kṛcchrāl labdhāntarāḥ pathi |",
  "GK21brkas_pu:1834": "prāptā- nāgavanodyānaṃ |śobhāninditanandanam ||8.25|",
  "GK21brkas_pu:1835": "saṃtatānantavṛttāntāṃ |nitāntahitakautukaḥ |",
  "GK21brkas_pu:1836": "yātrāṃ paśyan prayāmi sma |janatāṅgulidarśitaḥ ||8.26|",
  "GK21brkas_pu:1837": "senāpatis tu māṃ nītvā |prāṃśu kāñcanatoraṇam |",
  "GK21brkas_pu:1838": "kḹptanānāvidhākrīḍaṃ |yātrāgṛham avaśayat ||8.27|",
  "GK21brkas_pu:1839": "tatrāhaṃ sasuhṛdvargaḥ |krīḍāsnānāśanādikaḥ |",
  "GK21brkas_pu:1840": "kriyāḥ kurvan nayāmi sma |netronmeṣasamaṃ divam ||8.28|",
  "GK21brkas_pu:1841": "atha pradoṣe senānīr |āgatyāsmān abhāṣata |",
  "GK21brkas_pu:1842": "śvaḥ saṃpādayitā krīḍā |yā vaḥ sā kathyatām iti ||8.29|",
  "GK21brkas_pu:1843": "mṛgayeti mayākhyāte |yāte senāpatau vayam |",
  "GK21brkas_pu:1844": "abhinīya niśāṃ prātaḥ |pratiṣṭhāmahe kānanam ||8.30|",
  "GK21brkas_pu:1845": "anye 'pi madanujñātāḥ |prītāḥ paurakumārakāḥ |",
  "GK21brkas_pu:1846": "kareṇukarabhāśvādi |vāhanāḥ saṃghaśo 'vrajan ||8.31|",
  "GK21brkas_pu:1847": "atha duṣparisaṃkhyānam |apaśyaṃ vanarandhragam |",
  "GK21brkas_pu:1848": "pluṣṭasthāṇuvanākāra |pulindabalam agrataḥ ||8.32|",
  "GK21brkas_pu:1849": "tato niryāya pīnāṅgo |nikharvas tāmralocanaḥ |",
  "GK21brkas_pu:1850": "senāpatiḥ siṃhaśatruḥ |senāpatim avandata ||8.33|",
  "GK21brkas_pu:1851": "tenoktaṃ bhrātṛjāyā me |kīdṛśī cintyamekhalā |",
  "GK21brkas_pu:1852": "tau vā śāmbarasāraṅgau |putrau kuśalināv iti ||8.34|",
  "GK21brkas_pu:1853": "siṃhaśatrur avocat taṃ |śivaṃ naḥ sakale kule |",
  "GK21brkas_pu:1854": "yad arthaṃ vayam āhūtās |tat samājñāpyatām iti ||8.35|",
  "GK21brkas_pu:1855": "rumaṇvān abravīd eṣa |kumāraḥ sasuhṛt tava |",
  "GK21brkas_pu:1856": "nyāsas tena sasainyena |prayatnāt pālyatām iti ||8.36|",
  "GK21brkas_pu:1857": "nailahāridrakausumbha |vāsorāśim adāpayat |",
  "GK21brkas_pu:1858": "tailakumbhasahasraṃ ca |rumaṇvān siṃhaśatrave ||8.37|",
  "GK21brkas_pu:1859": "susaṃvihitarakṣaṃ mām |anujñāpya rumaṇvati |",
  "GK21brkas_pu:1860": "nivṛtte gomukhenoktam |aho tātena śobhitam ||8.38|",
  "GK21brkas_pu:1861": "vijñātāsmadabhiprāyo |na nivarteta yad vayam |",
  "GK21brkas_pu:1862": "kumāravaṭakeveyaṃ |bhaved dāruṇayantraṇā ||8.39|",
  "GK21brkas_pu:1863": "tato dvārādimṛgayā |prakārair bahubhir mṛgān |",
  "GK21brkas_pu:1864": "nighnanto ghātayantaś ca |na tṛptim alabhāmahi ||8.40|",
  "GK21brkas_pu:1865": "atha nātham araṇyānyā- |dviṣantaṃ vājikuñjarān |",
  "GK21brkas_pu:1866": "yamāya prahiṇoti sma |mahiṣaṃ marubhūtikaḥ ||8.41|",
  "GK21brkas_pu:1867": "ratnabudbudacitrāṅgās |tato 'dṛśyanta saṃghaśaḥ |",
  "GK21brkas_pu:1868": "carantaḥ saṃcarantaś ca |tatra vātamajā- mṛgāḥ ||8.42|",
  "GK21brkas_pu:1869": "tān hantuṃ darśitotsāhāś |ciraṃ hariśikhādayaḥ |",
  "GK21brkas_pu:1870": "bhagnotsāhā- nyavartanta |vīrebhya iva bhīravaḥ ||8.43|",
  "GK21brkas_pu:1871": "tais tu senāpatiḥ pṛṣṭo |na dṛṣṭāḥ kaiścid īdṛśāḥ |",
  "GK21brkas_pu:1872": "mṛgā- yadi ca jānāsi |tato naḥ kathyatām iti ||8.44|",
  "GK21brkas_pu:1873": "tenoktam aham apy etān |na jānāmi pitā tu me |",
  "GK21brkas_pu:1874": "prastāve kvacid ācaṣṭa |yāṃ vārttāṃ kathayāmi tām ||8.45|",
  "GK21brkas_pu:1875": "utpadyate yadā loke |cakravartī tadā kila |",
  "GK21brkas_pu:1876": "evaṃrūpajavākārā- |dṛśyante mṛgajātayaḥ ||8.46|",
  "GK21brkas_pu:1877": "na ceśvaraśareṇāpi |tripurendhanadāhinā |",
  "GK21brkas_pu:1878": "samāsādayituṃ śakyāḥ |kuta evānyasāyakaiḥ ||8.47|",
  "GK21brkas_pu:1879": "etān pradakṣiṇīkṛtya |yena kṣiptaḥ śaraḥ kila |",
  "GK21brkas_pu:1880": "tūṇam āyāti tasyaiva |vitta taṃ cakravartinam ||8.48|",
  "GK21brkas_pu:1881": "tān ahaṃ baddhasaṃrambhaḥ |prasthitaś ca vihiṃsitum |",
  "GK21brkas_pu:1882": "te ca māṃ dūram ākṛṣya |divaṃ haṃsā- ivāsthitāḥ ||8.49|",
  "GK21brkas_pu:1883": "athāvatīrya turaṃgād |gṛhītaprabalaśramaḥ |",
  "GK21brkas_pu:1884": "ramaṇīyasarastīra |tarucchāyām upāśrayam ||8.50|",
  "GK21brkas_pu:1885": "cirān mṛgayamāṇā- māṃ |turaṃgapadavartmanā |",
  "GK21brkas_pu:1886": "senānubaddhavartmānaḥ |prāptā- hariśikhādayaḥ ||8.51|",
  "GK21brkas_pu:1887": "tataḥ kurvan parīhāsaṃ |mām abhāṣata gomukhaḥ |",
  "GK21brkas_pu:1888": "kiyanto vātahariṇā- |yuṣmābhir nihatā- iti ||8.52|",
  "GK21brkas_pu:1889": "mayoktaṃ na mayaiko 'pi |hataḥ kṣiptas tu yaḥ śaraḥ |",
  "GK21brkas_pu:1890": "pradakṣiṇīkṛtya sa tān |eṣa tūṇaṃ mamāgataḥ ||8.53|",
  "GK21brkas_pu:1891": "atha tenoktam etasya |śararājasya pūjanam |",
  "GK21brkas_pu:1892": "yaś cakravarticihnānāṃ |sphuṭānām agraṇīr iti ||8.54|",
  "GK21brkas_pu:1893": "siṃhaśatrur atha tāmiṣuṃ mudā |gomukhādibhir apūjayat saha |",
  "GK21brkas_pu:1894": "siddhasārthavadhajātasaṃmado |dattakāṅkṣitavarām ivāmbikām ||8.55|",
  "GK21brkas_pu:1895": "tato madāndhavanitā |kapolasthalakauśalam |",
  "GK21brkas_pu:1896": "sarojapattraṃ karajaiś |chettum ārabdha gomukhaḥ ||9.1|",
  "GK21brkas_pu:1897": "pattracchedyaṃ tatas tasyāḥ |saritas taradambhasi |",
  "GK21brkas_pu:1898": "sajīvam iva saṃpannaṃ |calatvāt paṭuraṃhasaḥ ||9.2|",
  "GK21brkas_pu:1899": "anukūlaṃ prasarpantaṃ |praśaṃsantaś ca gomukham |",
  "GK21brkas_pu:1900": "pattracchedyam apaśyāmo |muktāvayavasaṃkaram ||9.3|",
  "GK21brkas_pu:1901": "astmābhir anuyuktaś ca |kathayeti savistaram |",
  "GK21brkas_pu:1902": "gomukho vyākaroti sma |pattracchedasya lakṣaṇam ||9.4|",
  "GK21brkas_pu:1903": "ihāryaputra vijñeyaṃ |pattracchedyaṃ samāsataḥ |",
  "GK21brkas_pu:1904": "tryasraṃ ca caturasraṃ ca |dīrghaṃ vṛttaṃ ca bhedataḥ ||9.5|",
  "GK21brkas_pu:1905": "tryasraiḥ catuṣpadaśailā- |niṣpadyante gṛhādi ca |",
  "GK21brkas_pu:1906": "caturasraiḥ saśālāni |purāṇi puruṣādi ca ||9.6|",
  "GK21brkas_pu:1907": "dīrghe nadanadīmārga |pratānabhujagādayaḥ |",
  "GK21brkas_pu:1908": "vṛtte bhūṣaṇasaṃyoga |śakuntamithunādayaḥ ||9.7|",
  "GK21brkas_pu:1909": "gomukhe kathayaty evam |āgatya marubhūtikaḥ |",
  "GK21brkas_pu:1910": "aho nu mahad āścaryam |āryaputrety abhāṣata ||9.8|",
  "GK21brkas_pu:1911": "asau hariśikhenoktaḥ |sarvam eva bhavādṛśām |",
  "GK21brkas_pu:1912": "kūpakacchapakalpānām |āścaryaṃ sthūlacakṣuṣām ||9.9|",
  "GK21brkas_pu:1913": "paśya duḥśraddadhāneti |tam uktvā marubhūtikaḥ |",
  "GK21brkas_pu:1914": "idam āścaryam ity uccaiḥ |pulinaṃ no vyadarśayat ||9.10|",
  "GK21brkas_pu:1915": "tato hariśikhenoktaṃ |kṛtvā hasitam ulbaṇam |",
  "GK21brkas_pu:1916": "āścaryaṃ pulinaṃ paśya |namas tasmai sacakṣuṣe ||9.11|",
  "GK21brkas_pu:1917": "nimnena salilaṃ yāti |pulinaṃ sikatāsthalam |",
  "GK21brkas_pu:1918": "āścaryaṃ yadi tan mūḍha |dveṣaḥ kaḥ salile tava ||9.12|",
  "GK21brkas_pu:1919": "so 'bravīt kena pulinam |āścaryam iti bhāṣitam |",
  "GK21brkas_pu:1920": "puline yat tad āścaryam |atha vā dṛśyatām iti ||9.13|",
  "GK21brkas_pu:1921": "tenoktaṃ puline santi |sikatāḥ kiṃ tad adbhutam |",
  "GK21brkas_pu:1922": "nety ukte tena dṛṣṭvā tu |pulinaṃ gomukho 'bravīt ||9.14|",
  "GK21brkas_pu:1923": "mā mā bhadramukhaṃ kaścit |paribhūn marubhūtikam |",
  "GK21brkas_pu:1924": "mayā hi puline dṛṣṭaṃ |saṃniviṣṭaṃ padadvayam ||9.15|",
  "GK21brkas_pu:1925": "uktaṃ hariśikhenāpi |yady āścaryaṃ padadvayam |",
  "GK21brkas_pu:1926": "atyāścaryam idaṃ paśya |padakoṭīś caturdaśa ||9.16|",
  "GK21brkas_pu:1927": "tenoktaṃ sānubandhāsu |nāścaryaṃ padakoṭiṣu |",
  "GK21brkas_pu:1928": "idaṃ vicchinnasaṃtānaṃ |tenāścaryaṃ padadvayam ||9.17|",
  "GK21brkas_pu:1929": "tenoktaṃ yadi śeṣāṇi |parāmṛṣṭāni pāṇinā |",
  "GK21brkas_pu:1930": "bhaveyur iti tenoktaṃ |tataḥ syād eva vālukā ||9.18|",
  "GK21brkas_pu:1931": "yeyaṃ tīrataroḥ śākhā |pulinaṃ yāvad āgatā |",
  "GK21brkas_pu:1932": "tayā gatvāvatīrṇaḥ syāt |kaścin nāgarako yadi ||9.19|",
  "GK21brkas_pu:1933": "etām eva samālambya |dūram ālambapallavām |",
  "GK21brkas_pu:1934": "nivarteteti tenokte |parṇākīrṇā mahī bhavet ||9.20|",
  "GK21brkas_pu:1935": "kasya tarhīti tenokte |divyasyety abravīt sa tam |",
  "GK21brkas_pu:1936": "divyānāṃ katamasyeti |sa vidyādharam ādiśat ||9.21|",
  "GK21brkas_pu:1937": "na spṛśanti bhuvaṃ devāḥ |sthūlatvād yakṣarakṣasām |",
  "GK21brkas_pu:1938": "dūraṃ padāni majjanti |pulineṣu viśeṣataḥ ||9.22|",
  "GK21brkas_pu:1939": "tapaḥkṣāmaśarīratvāt |siddhānām ṛṣibhiḥ saha |",
  "GK21brkas_pu:1940": "avyaktāṅgulipārṣṇyādi |nikṣepaṃ jāyate padam ||9.23|",
  "GK21brkas_pu:1941": "anyeṣāṃ ca manuṣyāṇām |upapattyā niyujyate |",
  "GK21brkas_pu:1942": "avagāḍhaṃ bhavaty agre |viparītaṃ tu yoṣitaḥ ||9.24|",
  "GK21brkas_pu:1943": "bhārākrāntaḥ sa cety ukte |bhuyo hariśikho 'bravīt |",
  "GK21brkas_pu:1944": "śilāpādapaśatrūṇāṃ |ko 'sya bhāro bhaved iti ||9.25|",
  "GK21brkas_pu:1945": "śilāyām avagāḍhaṃ syāt |parṇakīrṇaṃ ca pādape |",
  "GK21brkas_pu:1946": "śatrau na śatruṃ puline |ramaṇīye 'vatārayet ||9.26|",
  "GK21brkas_pu:1947": "tasmād asiddhavidyāsya |bhāro vidyādharī yataḥ |",
  "GK21brkas_pu:1948": "na vidyāsiddhim āptvāpi |jāyante paṅguvṛttayaḥ ||9.27|",
  "GK21brkas_pu:1949": "āropitaṃ ca tenāsyā- |jaghanaṃ dakṣiṇaṃ bhujam |",
  "GK21brkas_pu:1950": "nimagnaṃ yena tasyedaṃ |dakṣiṇaṃ kāminaḥ padam ||9.28|",
  "GK21brkas_pu:1951": "patitair uttamāṅgāc ca |keśadhūpādhivāsitaiḥ |",
  "GK21brkas_pu:1952": "mālatīkusumair vāsam |avakīrṇaṃ na paśyasi ||9.29|",
  "GK21brkas_pu:1953": "ramaṇīyatarāṃ caiṣāṃ |na tyakṣyati sa nimagnām |",
  "GK21brkas_pu:1954": "tenānyatrāpi dṛśyantāṃ |padāni nipuṇair iti ||9.30|",
  "GK21brkas_pu:1955": "tataḥ paurair madīyaiś ca |vicinvadbhir itas tataḥ |",
  "GK21brkas_pu:1956": "strīpuṃsayor adṛśyanta |padāni salilāntike ||9.31|",
  "GK21brkas_pu:1957": "sahāsmābhis tam uddeśaṃ |gatvā dṛṣṭvā ca gomukhaḥ |",
  "GK21brkas_pu:1958": "tena nāgarakenāpi |bhāvyam ity etad uktavān ||9.32|",
  "GK21brkas_pu:1959": "kathaṃ vettheti pṛṣṭaś ca |sa vihasyedam uktavān |",
  "GK21brkas_pu:1960": "jñeyaṃ kim atra durjñānam |atha vā kathayāmi vaḥ ||9.33|",
  "GK21brkas_pu:1961": "paracittānuvṛttiś ca |svacittasya ca nigrahaḥ |",
  "GK21brkas_pu:1962": "yeyaṃ nāgarakair uktā |sā nāgarakatā matā ||9.34|",
  "GK21brkas_pu:1963": "mantharaṃ parisarpantīṃ |kāminīm anugacchati |",
  "GK21brkas_pu:1964": "ayaṃ nāgarako yasmād |atikramya na gacchati ||9.35|",
  "GK21brkas_pu:1965": "idānīm eva tau yātau |padavī dṛśyatām iyam |",
  "GK21brkas_pu:1966": "tathā hi caraṇākrānti |natam adyāpi śādvalam ||9.36|",
  "GK21brkas_pu:1967": "iti tām anugacchanto |navāṃ caraṇapaddhatim |",
  "GK21brkas_pu:1968": "saptaparṇam apaśyāma |pravṛttabhramarotsavam ||9.37|",
  "GK21brkas_pu:1969": "tanmūle yāni vṛttāni |raho viharamāṇayoḥ |",
  "GK21brkas_pu:1970": "svayam ācaritānīva |gomukhas tāny avarṇayat ||9.38|",
  "GK21brkas_pu:1971": "iha sā kupitā tasmai |tena ceha prasāditā |",
  "GK21brkas_pu:1972": "ayaṃ sakusumaś cātra |kḹptaḥ pallavasaṃstaraḥ ||9.39|",
  "GK21brkas_pu:1973": "śrāntā cātropaviṣṭā sā |tathā cedaṃ nirūpyatām |",
  "GK21brkas_pu:1974": "āsanaṃ jaghanākrānti |jātajarjarapallavam ||9.40|",
  "GK21brkas_pu:1975": "nidhāya jaghane hastau |vinamayya gurutrikam |",
  "GK21brkas_pu:1976": "iyaṃ vijṛmbhamāṇāyā- |magnāgracaraṇā mahī ||9.41|",
  "GK21brkas_pu:1977": "evaṃ nirūpayantaś ca |saptaparṇatalād vayam |",
  "GK21brkas_pu:1978": "niryāntīm anvagacchāma |tayoś caraṇapaddhatim ||9.42|",
  "GK21brkas_pu:1979": "athāgamyam apaśyāma |candrasūryānalānilaiḥ |",
  "GK21brkas_pu:1980": "mādhavīgahanaṃ veśma |kāminām anivāritam ||9.43|",
  "GK21brkas_pu:1981": "vāruṇīpānasaṃjāta |madabhṛṅgaviluptayā |",
  "GK21brkas_pu:1982": "puṣpavatyā pariṣvaktaṃ |śyāmayā tan nirantaram ||9.44|",
  "GK21brkas_pu:1983": "dṛṣṭvā ca gomukhenoktam |atraivāste sa kāmukaḥ |",
  "GK21brkas_pu:1984": "pracchannaṃ ramaṇīyaṃ ca |na hīdaṃ tyāgam arhati ||9.45|",
  "GK21brkas_pu:1985": "na cāpi darśanaṃ yuktam |āsīnasya yathāsukham |",
  "GK21brkas_pu:1986": "tasmān muhūrtam anyatra |kvacid viśramyatām iti ||9.46|",
  "GK21brkas_pu:1987": "nīlaśītalamūlasya |dūrvayā vaṭaśākhinaḥ |",
  "GK21brkas_pu:1988": "chāyayā ca palāśānām |atiṣṭhāma tale tataḥ ||9.47|",
  "GK21brkas_pu:1989": "gomukhas tu tad ālokya |latāgṛhakam unmukhaḥ |",
  "GK21brkas_pu:1990": "nāsty asāv atra kāmīti |saśiraḥkampam uktavān ||9.48|",
  "GK21brkas_pu:1991": "tato hariśikhenoktaṃ |pūrvam astīti bhāṣase |",
  "GK21brkas_pu:1992": "idānīm api nāstīti |sarvathonmattako bhavān ||9.49|",
  "GK21brkas_pu:1993": "tenoktam idam atrastaṃ |niṣkrāntaṃ mādhavīgṛhāt |",
  "GK21brkas_pu:1994": "śikhaṇḍimithunaṃ kasmān |mūkam andha na paśyasi ||9.50|",
  "GK21brkas_pu:1995": "yadi kaścid bhaved atra |trastam etat tatas tataḥ |",
  "GK21brkas_pu:1996": "muktārtakekam uḍḍīya |vṛkṣadurgaṃ viśed iti ||9.51|",
  "GK21brkas_pu:1997": "tataḥ prasthāpayāmi sma |vicetuṃ parivārakān |",
  "GK21brkas_pu:1998": "calayantaś tu hastāṃs te |śūnyam ākhyaṃl latāgṛham ||9.52|",
  "GK21brkas_pu:1999": "svayaṃ tatrāpy apaśyāma |racitaṃ prastaraṃ mahat |",
  "GK21brkas_pu:2000": "prakīrṇapallavanyāsaṃ |kiśoraluṭhitair iva ||9.53|",
  "GK21brkas_pu:2001": "taruśākhāvasaktaṃ ca |hāranūpuramekhalam |",
  "GK21brkas_pu:2002": "anyatrānyatra ca kṣaumam |ambhoruhadalāruṇam ||9.54|",
  "GK21brkas_pu:2003": "patitārkanikāśaṃ ca |vidyādharadhanaṃ kvacit |",
  "GK21brkas_pu:2004": "varmaratnaṃ sphuradratna |prabhākuñcitalocanam ||9.55|",
  "GK21brkas_pu:2005": "sarvaṃ tad grāhayāmi sma |puruṣair bhūṣaṇādikam |",
  "GK21brkas_pu:2006": "tasmai niryātayiṣyāmi |dṛṣṭāyety atha gomukhaḥ ||9.56|",
  "GK21brkas_pu:2007": "abravīd vairiṇā nūnaṃ |sa nītaḥ saha kāntayā |",
  "GK21brkas_pu:2008": "tābhyāṃ hi paratantrābhyāṃ |bhūṣaṇādīdam ujjhitam ||9.57|",
  "GK21brkas_pu:2009": "dīrghāyuṣkaṃ ca taṃ vitta |snigdhās tasya śiroruhāḥ |",
  "GK21brkas_pu:2010": "lagnāḥ pādapaśākhāyām |adyāpi hi sugandhayaḥ ||9.58|",
  "GK21brkas_pu:2011": "evaṃ nirūpayantaś ca |samantād dattadṛṣṭayaḥ |",
  "GK21brkas_pu:2012": "nātidūram atikramya |kvacit tuṅgatarau vane ||9.59|",
  "GK21brkas_pu:2013": "baddhaṃ skandhe kadambasya |pañcabhir lohaśaṅkubhiḥ |",
  "GK21brkas_pu:2014": "vidyādharam apaśyāma |lepavidyādharācalam ||9.60|",
  "GK21brkas_pu:2015": "athāvatāryatām eṣa |skandhād ity abhidhāya tān |",
  "GK21brkas_pu:2016": "apasṛtya tataś chāyām |āśrayāmi sma śākhinaḥ ||9.61|",
  "GK21brkas_pu:2017": "gomukhas tv abravīn naite |kenacil lohaśaṅkavaḥ |",
  "GK21brkas_pu:2018": "śakyāḥ kraṣṭum upayena |sarvair api surair iti ||9.62|",
  "GK21brkas_pu:2019": "athāham abruvaṃ smṛtvā |rājājalpan mayā śrutam |",
  "GK21brkas_pu:2020": "etā- oṣadhayaḥ pañca |sadāsthāḥ kila varmaṇi ||9.63|",
  "GK21brkas_pu:2021": "viśalyakaraṇī kācit |kācin māṃsavivardhanī |",
  "GK21brkas_pu:2022": "vraṇasaṃrohiṇī kācit |kācid varṇaprasādanī ||9.64|",
  "GK21brkas_pu:2023": "mṛtasaṃjīvanī cāsāṃ |pañcamī paramauṣadhiḥ |",
  "GK21brkas_pu:2024": "yadi varmaṇi tāḥ santi |tābhiḥ saṃjīvyatām iti ||9.65|",
  "GK21brkas_pu:2025": "muhūrtād iva cāgatya |vismito gomukho 'bravīt |",
  "GK21brkas_pu:2026": "prasādād aryaputrasya |jīvitaḥ sa nabhaścaraḥ ||9.66|",
  "GK21brkas_pu:2027": "tā- mahauṣadhayo dṛṣṭā- |nihitās tasya varmaṇi |",
  "GK21brkas_pu:2028": "śalyaprote ca hariṇe |prayuktāḥ kramaśas tataḥ ||9.67|",
  "GK21brkas_pu:2029": "tatra dṛṣṭaprabhāvābhiḥ |sa vidyādharasundaraḥ |",
  "GK21brkas_pu:2030": "akṛtāṅgaḥ kṛtaḥ sadyaḥ |samāśvasyeti bhāṣate ||9.68|",
  "GK21brkas_pu:2031": "jīvitaḥ kena baddho 'ham |ity athāhaṃ tam uktavān |",
  "GK21brkas_pu:2032": "asmākam aryaputreṇa |prakārais caturair iti ||9.69|",
  "GK21brkas_pu:2033": "tenoktaṃ kiṃ ca yuṣmākam |aryaputro 'pi vidyate |",
  "GK21brkas_pu:2034": "āmeti ca mayā prokte |tenoktaṃ na sa mānuṣaḥ ||9.70|",
  "GK21brkas_pu:2035": "asmākam aryaputro 'pi |devo vidyādharo 'pi vā |",
  "GK21brkas_pu:2036": "prasīdantu tam ākhyāta |prasādaṃ cakṣuṣām iti ||9.71|",
  "GK21brkas_pu:2037": "mayoktam aryaputreṇa |vayam ājñāpitā- yathā |",
  "GK21brkas_pu:2038": "jīvayitvābhyanujñeyo mā |sma paśyat sa mām iti ||9.72|",
  "GK21brkas_pu:2039": "kṛtopakāras tvāṃ draṣṭuṃ |nāyam icchati lajjayā |",
  "GK21brkas_pu:2040": "punaḥsaṃdarśanāyātas |tāta prasthīyatām iti ||9.73|",
  "GK21brkas_pu:2041": "atha visrastahastena |dattvā jānunipātanam |",
  "GK21brkas_pu:2042": "viniśvasya ca tenoktaṃ |dainyagadgadayā girā ||9.74|",
  "GK21brkas_pu:2043": "idānīm asmi sumṛtaḥ |prāṇadānopakāriṇam |",
  "GK21brkas_pu:2044": "svāminaṃ yan na paśyāmi |bhaviṣyacakravartinam ||9.75|",
  "GK21brkas_pu:2045": "pradāya yadi me prāṇān |paścāt tāpena khedyate |",
  "GK21brkas_pu:2046": "evaṃ muñcāmi bhūyas tān |na cet paśyatu mām iti ||9.76|",
  "GK21brkas_pu:2047": "mayā datte 'bhyanujñāne |paśyatv evaṃ karotv iti |",
  "GK21brkas_pu:2048": "gāṃ spṛśañ jānuśirasā |sa mām idam abhāṣata ||9.77|",
  "GK21brkas_pu:2049": "vidyādharo 'mṛtagatiḥ |kauśikasya muneḥ sutaḥ |",
  "GK21brkas_pu:2050": "sarvavidyādhareśena |praṇaman dṛśyatām iti ||9.78|",
  "GK21brkas_pu:2051": "ehīha ca mayāhūya |spṛṣṭaḥ pṛṣṭhe nirāmayaḥ |",
  "GK21brkas_pu:2052": "suhṛddṛṣṭyā ca dṛṣṭaḥ san |prahṛṣṭaḥ samupāviśat ||9.79|",
  "GK21brkas_pu:2053": "tato hariśikhenoktam |uktaṃ vṛṣasutena yat |",
  "GK21brkas_pu:2054": "satyaṃ tat priyasaṃbhāṣo |mahānāgarako hy ayam ||9.80|",
  "GK21brkas_pu:2055": "idaṃ śrutvāmitagatir |idam asmān abhāṣata |",
  "GK21brkas_pu:2056": "nedaṃ nāgarakatvaṃ me |śrūyatāṃ ca kathā yathā ||9.81|",
  "GK21brkas_pu:2057": "asti prāleyaśailasya |manonayanahāriṇi |",
  "GK21brkas_pu:2058": "śikhare kauśiko nāma |munis tulyāśmakāñcanaḥ ||9.82|",
  "GK21brkas_pu:2059": "taṃ ca bindumatī nāma |tyaktanandanakānanā |",
  "GK21brkas_pu:2060": "ārādhitavatī yatnāt |sudīrghaṃ kālam apsarāḥ ||9.83|",
  "GK21brkas_pu:2061": "ekadā kauśikenoktā |varaṃ brūhīti sābravīt |",
  "GK21brkas_pu:2062": "yadi me bhagavān prītaḥ |tato 'patyaṃ dadātv iti ||9.84|",
  "GK21brkas_pu:2063": "tena cotpāditaṃ tasyām |apatyayugalaṃ kramāt |",
  "GK21brkas_pu:2064": "ahaṃ ca putraḥ putrī ca |matsvasā matsanāmikā ||9.85|",
  "GK21brkas_pu:2065": "so 'haṃ saṃvardhitas tena |nāsti tad yan na śikṣitam |",
  "GK21brkas_pu:2066": "dhārayāmi ca tadvidyās |tena vidyādharo 'bhavam ||9.86|",
  "GK21brkas_pu:2067": "ekadā pitaraṃ dṛṣṭvā |rudantam aham abruvam |",
  "GK21brkas_pu:2068": "mādṛśaṃ putram utpādya |kiṃ roditi bhavān iti ||9.87|",
  "GK21brkas_pu:2069": "tenoktaṃ cakravartitvaṃ |na te paśyāmi putraka |",
  "GK21brkas_pu:2070": "aṅgād aṅgān madīyāt tu |vṛthā jāto bhavān iti ||9.88|",
  "GK21brkas_pu:2071": "mayoktaṃ mama yaḥ svāmī |sa mahyaṃ kathyatām iti |",
  "GK21brkas_pu:2072": "tenoktaṃ cakracartī yaḥ |sa cāpy anviṣyatām iti ||9.89|",
  "GK21brkas_pu:2073": "mayoktaṃ cakravartitvaṃ |yaiś cihnair avagamyate |",
  "GK21brkas_pu:2074": "dṛṣṭvā tāni dhiyā mahyam |ācaṣṭāṃ bhagavān iti ||9.90|",
  "GK21brkas_pu:2075": "tenoktaṃ śatruṇā baddhaṃ |yas tvāṃ śaṅkubhir āyasaiḥ |",
  "GK21brkas_pu:2076": "jīvayiṣyati jānīyāt |svāminaṃ taṃ bhavān iti ||9.91|",
  "GK21brkas_pu:2077": "mama tv aṅgārako nāma |vyālakaś cābhavat suhṛt |",
  "GK21brkas_pu:2078": "saudaryo gamayāmi sma |tābhyāṃ kālaṃ sukhaṃ saha ||9.92|",
  "GK21brkas_pu:2079": "atha vāyupatho nāma |rājā tena sahāgamam |",
  "GK21brkas_pu:2080": "kāśyapasthalakaṃ nāma |puraṃ mānasalobhanam ||9.93|",
  "GK21brkas_pu:2081": "tatraikadā vicaratā |mayopavanacariṇī |",
  "GK21brkas_pu:2082": "dṛṣṭā kanyāparivārā |kanyakā kusumālikā ||9.94|",
  "GK21brkas_pu:2083": "praśasyavarṇasaṃsthānā |sā me buddhau sthirā sthitā |",
  "GK21brkas_pu:2084": "praśastir iva vinyastā |bhittau vindhyaśilābhṛtaḥ ||9.95|",
  "GK21brkas_pu:2085": "tām ādāya tayā sārdhaṃ |suhṛdbhyāṃ ca manoharāḥ |",
  "GK21brkas_pu:2086": "rataye saṃcarāmi sma |saridgiritarusthalīḥ ||9.96|",
  "GK21brkas_pu:2087": "aṅgārakam athāpaśyaṃ |paśyantaṃ kusumālikām |",
  "GK21brkas_pu:2088": "rāgād apatrapātrāsaṃ |vakragrīvānirīkṣitam ||9.97|",
  "GK21brkas_pu:2089": "lakṣito 'ham aneneti |lakṣayitvā sahānujaḥ |",
  "GK21brkas_pu:2090": "anāmantryaiva māṃ nīco |nīcair utthāya yātavān ||9.98|",
  "GK21brkas_pu:2091": "ahaṃ tu jātavailakṣyāt |saṃraktāc ca tatas trasan |",
  "GK21brkas_pu:2092": "na jānāmi kva yāmīti |cakitaḥ saha kāntayā ||9.99|",
  "GK21brkas_pu:2093": "adya cemāṃ samāsādya |ramaṇīyāṃ nagāpagām |",
  "GK21brkas_pu:2094": "avatīrṇo 'smi puline |komalāmalavāluke ||9.100|",
  "GK21brkas_pu:2095": "suratānubhave yogyaṃ |dṛṣṭvā tac ca susaṃvṛtam |",
  "GK21brkas_pu:2096": "latāgṛham ahaṃ prāptaḥ |phullaśyāmālatāvṛtam ||9.101|",
  "GK21brkas_pu:2097": "yac ca śeṣam aśeṣaṃ tat |kathitaṃ gomukhena vaḥ |",
  "GK21brkas_pu:2098": "tasmād āptopadeśo 'yaṃ |na nāgarakatā mama ||9.102|",
  "GK21brkas_pu:2099": "ko hi vidyādharair baddham |avidyādharasainyapaḥ |",
  "GK21brkas_pu:2100": "mocayen mādṛśaṃ tasmāt |tathedam ṛṣibhāṣitam ||9.103|",
  "GK21brkas_pu:2101": "sevante sevakāḥ sevyān |prajñāprāṇadhanādibhiḥ |",
  "GK21brkas_pu:2102": "yena tenātmarakṣārthaṃ |madvidyā gṛhyatām iti ||9.104|",
  "GK21brkas_pu:2103": "sadyaḥ kṛtopakāreṇa |mayā mandādareṇa ca |",
  "GK21brkas_pu:2104": "na gṛhītābruvaṃ cainam |anugaccha priyām iti ||9.105|",
  "GK21brkas_pu:2105": "abravīc ca dinād asmāt |pareṇāham aharniśam |",
  "GK21brkas_pu:2106": "apramatto bhaviṣyāmi |bhavato deharakṣaṇe ||9.106|",
  "GK21brkas_pu:2107": "smartavyaḥ saṃkaṭe cāham |ity uktvā naḥ praṇamya ca |",
  "GK21brkas_pu:2108": "vegenākāśam utpatya |prāgād aṅgārakaṃ prati ||9.107|",
  "GK21brkas_pu:2109": "ādityaśarmavacanaṃ vacanaṃ ca yakṣyā- |yānaṃ pradakṣiṇam iṣoś ca marunmṛgāṇām |",
  "GK21brkas_pu:2110": "prahlādināmitagateḥ kathitena jātam |utkhātasaṃśayakalaṅkatayā viśuddham ||9.108|",
  "GK21brkas_pu:2111": "atha saṃpāditaṃ tatra |yātrāsthena rumaṇvatā |",
  "GK21brkas_pu:2112": "aśitvodāram āhāraṃ |yātrāyai gantum ārabhe ||10.1|",
  "GK21brkas_pu:2113": "ukṣavṛndārakair yuktam |āsthāya syandanaṃ sukham |",
  "GK21brkas_pu:2114": "haṃsair iva śaśāṅkābhair |vimānaṃ yādasāṃ patiḥ ||10.2|",
  "GK21brkas_pu:2115": "akhaṇḍaśaśibimbābhaṃ |gomukhaś chatram agrahīt |",
  "GK21brkas_pu:2116": "mṛṣṭahāṭakadaṇḍaṃ ca |cāmaraṃ marubhūtikaḥ ||10.3|",
  "GK21brkas_pu:2117": "rathāgrāvasthito raśmīn |ālambata tapantakaḥ |",
  "GK21brkas_pu:2118": "ātatajyadhanuṣpāṇiḥ |pārśvaṃ hariśikho 'bhavat ||10.4|",
  "GK21brkas_pu:2119": "āśitaṃ mṛdughāsānāṃ |śeṣaṃ snāpitapāyitam |",
  "GK21brkas_pu:2120": "mandam mandaṃ ca naḥ sainyaṃ |syandanaṃ parito 'gamat ||10.5|",
  "GK21brkas_pu:2121": "evaṃprāye ca vṛttānte |cāmaraṃ calayan manāk |",
  "GK21brkas_pu:2122": "dṛṣṭvā hariśikhaṃ vākyam |avocan marubhūtikaḥ ||10.6|",
  "GK21brkas_pu:2123": "caratā mṛgayākrīḍām |aryaputreṇa pāpikām |",
  "GK21brkas_pu:2124": "pradāya prāṇinaḥ prāṇān |dharmaḥ prāpto mahān iti ||10.7|",
  "GK21brkas_pu:2125": "tenoktaṃ kim ihāścaryam |anupāsitasādhunā |",
  "GK21brkas_pu:2126": "śramavyāyāmasāreṇa |bhāṣitaṃ yat tvayedṛśam ||10.8|",
  "GK21brkas_pu:2127": "bhūmimitrahiraṇyānāṃ |mitram evātiricyate |",
  "GK21brkas_pu:2128": "tan mūlatvād itarayos |tasmān mitram upārjitam ||10.9|",
  "GK21brkas_pu:2129": "tayoḥ saṃjalpator evam |ahaṃ gomukham abruvam |",
  "GK21brkas_pu:2130": "dharmādīnāṃ pradhānaṃ yat |tad ācaṣṭāṃ bhavān iti ||10.10|",
  "GK21brkas_pu:2131": "tenoktaṃ dharmamitrārthā- |yataḥ kāmaprayojanāḥ |",
  "GK21brkas_pu:2132": "prādhānyaṃ tena kāmasya |kāmaś cecchāsukhātmakaḥ ||10.11|",
  "GK21brkas_pu:2133": "puline hi padaṃ dṛṣṭvā |pūrvam icchā prabhor abhūt |",
  "GK21brkas_pu:2134": "yenedam iha vinyastaṃ |taṃ paśyeyaṃ kathaṃ nv iti ||10.12|",
  "GK21brkas_pu:2135": "taṃ ca dṛṣṭvāryaputreṇa |sukham āsāditaṃ yataḥ |",
  "GK21brkas_pu:2136": "tan na mitraṃ na dharmārthau |kiṃ tu kāmo 'yam arjitaḥ ||10.13|",
  "GK21brkas_pu:2137": "anyo 'py asti mahākāmaḥ |sa yuṣmākaṃ na gocaraḥ |",
  "GK21brkas_pu:2138": "yūyaṃ hi sarvakāmibhyo |bāhyā- dārumanuṣyakāḥ ||10.14|",
  "GK21brkas_pu:2139": "nirdiṣṭāḥ kāmaśāstrajñaiḥ |puruṣās tu caturvidhāḥ |",
  "GK21brkas_pu:2140": "uttamā- madhyamā- hīnāś |caturthās tu nakecana ||10.15|",
  "GK21brkas_pu:2141": "uttamo gomukhas teṣām |aryaputras tu madhyamaḥ |",
  "GK21brkas_pu:2142": "adhamān kathayiṣyāmi |bhavantas tu nakecana ||10.16|",
  "GK21brkas_pu:2143": "tataḥ krodhād vihasyedam |avocan marubhūtikaḥ |",
  "GK21brkas_pu:2144": "aho nāgarakatvaṃ te |niṣpannam anujīvinaḥ ||10.17|",
  "GK21brkas_pu:2145": "api bālabalīvarda |satyam evāsi gomukhaḥ |",
  "GK21brkas_pu:2146": "ko nāma mānuṣamukhaḥ |sann aśuddham udāharet ||10.18|",
  "GK21brkas_pu:2147": "uttamo gomukhas teṣām |aryaputras tu madhyamaḥ |",
  "GK21brkas_pu:2148": "prabhor adhikam ātmānam |itthaṃ kaḥ kathayed iti ||10.19|",
  "GK21brkas_pu:2149": "tenoktaṃ dṛḍhamūḍho 'si |na kiṃcid api budhyase |",
  "GK21brkas_pu:2150": "na hi prabhutvamātreṇa |bhavaty uttamakāmukaḥ ||10.20|",
  "GK21brkas_pu:2151": "yaḥ kāmyate ca kāmī ca |sa pradhānam ahaṃ yathā |",
  "GK21brkas_pu:2152": "akāmī kāmyate yas tu |madhyo 'sāv aryaputravat ||10.21|",
  "GK21brkas_pu:2153": "yas tu kāmayate kāṃcid |akāmāṃ so 'dhamaḥ smṛtaḥ |",
  "GK21brkas_pu:2154": "te nakecana bhaṇyante |ye na kāmyā- na kāminaḥ ||10.22|",
  "GK21brkas_pu:2155": "itīdaṃ lakṣaṇaṃ yeṣāṃ |tān vijānīta kāminaḥ |",
  "GK21brkas_pu:2156": "nakecana bhavantas tu |yena nirlakṣaṇā- iti ||10.23|",
  "GK21brkas_pu:2157": "atha cāmaram ujjhitvā |sphuṭann iva kutūhalāt |",
  "GK21brkas_pu:2158": "apṛcchad garjitamukhaṃ |gomukhaṃ marubhūtikaḥ ||10.24|",
  "GK21brkas_pu:2159": "yoṣin madhukarī yāsāv |upabhoktuṃ vyavasyati |",
  "GK21brkas_pu:2160": "svāmino yauvanamadhu |kvāsau kathaya tām iti ||10.25|",
  "GK21brkas_pu:2161": "tenoktam aryaputrāya |bravīmi yadi pṛcchati |",
  "GK21brkas_pu:2162": "na tubhyaṃ sthalamaṇḍūka |na hi bhasmani hūyate ||10.26|",
  "GK21brkas_pu:2163": "atha baddhāñjaliḥ prahvo |māvocan marubhūtikaḥ |",
  "GK21brkas_pu:2164": "pṛcchyatāṃ sthiragarvo 'yaṃ |prasādaḥ kriyatām iti ||10.27|",
  "GK21brkas_pu:2165": "icchatāpi tam ālāpaṃ |lajjāṃ bhāvayatā mayā |",
  "GK21brkas_pu:2166": "apratyākhyātakathitaṃ |kathayety anumoditam ||10.28|",
  "GK21brkas_pu:2167": "athānandāśrutimire |netre saṃmṛjya gomukhaḥ |",
  "GK21brkas_pu:2168": "saṃkāsya śuddhakaṇṭhaś ca |ramyām akathayat kathām ||10.29|",
  "GK21brkas_pu:2169": "athāham aryaputreṇa |yauvarājye vibhūṣite |",
  "GK21brkas_pu:2170": "abhivādayituṃ devyau |narendrāntaḥpuraṃ gataḥ ||10.30|",
  "GK21brkas_pu:2171": "tatra citraṃ mayā dṛṣṭam |adṛṣṭaṃ divyamānuṣaiḥ |",
  "GK21brkas_pu:2172": "varṇakramaviśuddhyā yad |rājyam asyeva bhūpateḥ ||10.31|",
  "GK21brkas_pu:2173": "padmāvatyā ca pṛṣṭo 'haṃ |kim asmin putra gomukha |",
  "GK21brkas_pu:2174": "paśyasīti tato devi |trayam ity aham uktavān ||10.32|",
  "GK21brkas_pu:2175": "kiṃ punas trayam ity ukte |devyai kathitavān aham |",
  "GK21brkas_pu:2176": "ṛddhiṃ vaḥ śilpināṃ śilpaṃ |bahuratnāṃ ca gām iti ||10.33|",
  "GK21brkas_pu:2177": "atha devyā vihasyoktaṃ |cetasyaḥ khalu gomukhaḥ |",
  "GK21brkas_pu:2178": "acetasyo hi puruṣaḥ |katham evaṃ vaded iti ||10.34|",
  "GK21brkas_pu:2179": "āsīc ca mama tac chrutvā |saṃdehādhyāsitaṃ manaḥ |",
  "GK21brkas_pu:2180": "cetasyaḥ kiṃ nu guṇavān |āho svid doṣavān iti ||10.35|",
  "GK21brkas_pu:2181": "na ca pṛṣṭā mayā devī |sasaṃdehe 'pi cetasi |",
  "GK21brkas_pu:2182": "mā sma budhyata sā bālam |acetasyaṃ ca mām iti ||10.36|",
  "GK21brkas_pu:2183": "apṛṣṭaḥ ko nu kathayec |cetasyam iti cintayan |",
  "GK21brkas_pu:2184": "saṃcaran mandiraṃ ahaṃ |nirgato rājaveśmanaḥ ||10.37|",
  "GK21brkas_pu:2185": "paśyāmi sma rathaṃ yuktaṃ |citracāmaramaṇḍanaiḥ |",
  "GK21brkas_pu:2186": "nirantarakhuranyāsaiḥ |pārasīkais turaṃgamaiḥ ||10.38|",
  "GK21brkas_pu:2187": "rathasya prājitā tasya |puruṣo māṃ vinītavat |",
  "GK21brkas_pu:2188": "pratodagarbham ādhāya |mūrdhany añjalim abravīt ||10.39|",
  "GK21brkas_pu:2189": "bhartṛdāraka vijñāpyam |asmin rājakule vayam |",
  "GK21brkas_pu:2190": "kulakramāgatā- bhṛtyā- |rathavāhanajīvinaḥ ||10.40|",
  "GK21brkas_pu:2191": "so 'ham ājñāpito rājñā |yathaite pṛṣṭhavāhniaḥ |",
  "GK21brkas_pu:2192": "acirād bhavatā rathyāḥ |kriyantāṃ turagā- iti ||10.41|",
  "GK21brkas_pu:2193": "mayā caite yathāśakti |skandhadāntās tvarāvatā |",
  "GK21brkas_pu:2194": "na tu saṃbhāvayāmy etān |kuśalair aparīkṣitān ||10.42|",
  "GK21brkas_pu:2195": "tad evaṃ ratham āruhya |parīkṣyantām amī tvayā |",
  "GK21brkas_pu:2196": "padavākyapramāṇārtha |catureṇa āgamā- iva ||10.43|",
  "GK21brkas_pu:2197": "idamādi tataḥ śrutvā |kṣaṇam ānamitānanaḥ |",
  "GK21brkas_pu:2198": "upacāro bhaved eṣa |satyam evety acintayam ||10.44|",
  "GK21brkas_pu:2199": "lambakarṇam athāpaśyaṃ |vinītaṃ lambaśāṭakam |",
  "GK21brkas_pu:2200": "kāyasthaṃ samaṣīpātraṃ |lekhanīkarṇapūrakam ||10.45|",
  "GK21brkas_pu:2201": "so 'bravīn mahati kleśe |pātitāḥ prabhuṇā vayam |",
  "GK21brkas_pu:2202": "sarvathā dhig imāṃ kṣudrāṃ |śvavṛttim anujīvinaḥ ||10.46|",
  "GK21brkas_pu:2203": "pṛthivyāṃ santi yāvantaś |cetasyāḥ purus.ottamāḥ |",
  "GK21brkas_pu:2204": "acetasyāś ca kartavyaṃ |teṣāṃ lekhyaṃ mayā kila ||10.47|",
  "GK21brkas_pu:2205": "na caikam api paśyāmi |yuktaṃ cetasyalakṣaṇaiḥ |",
  "GK21brkas_pu:2206": "acetasyās tu sakalāṃ |kṣobhayanti mahīm iti ||10.48|",
  "GK21brkas_pu:2207": "pustakadvayahastena |tatra caikena bhāṣitam |",
  "GK21brkas_pu:2208": "prasāritāṅgulīkena |mām uddiśya sakautukam ||10.49|",
  "GK21brkas_pu:2209": "āgatyāryākṛtim amuṃ |nirdākṣiṇyaṃ na paśyasi |",
  "GK21brkas_pu:2210": "ājīvārthacikitsākaṃ |cikitsakam ivādhanam ||10.50|",
  "GK21brkas_pu:2211": "ayaṃ tāvad acetasya |pustakādau niveśyatām |",
  "GK21brkas_pu:2212": "ya evam anunīto 'pi |rathaṃ nāroḍhum icchati ||10.51|",
  "GK21brkas_pu:2213": "aprārthito 'pi yaḥ kaścid |ārohati sa likhyatām |",
  "GK21brkas_pu:2214": "cetasyapustakasyādau |namaskārād anantaram ||10.52|",
  "GK21brkas_pu:2215": "tataś cetasyatālobhād |dūram utplutya satvaraḥ |",
  "GK21brkas_pu:2216": "mā smānyaḥ kaścid ārohad |ity āroham ahaṃ rathaṃ ||10.53|",
  "GK21brkas_pu:2217": "tena vegavatā gacchann |apaśyaṃ gajam agrataḥ |",
  "GK21brkas_pu:2218": "sukhāyamānaṃ madhurair |ālāpair parikarmiṇām ||10.54|",
  "GK21brkas_pu:2219": "hastyārohaṃ rathāroho |vidhārya ratham uktavān |",
  "GK21brkas_pu:2220": "anyato naya mātaṅgaṃ |mā cetasyarathaṃ rudhaḥ ||10.55|",
  "GK21brkas_pu:2221": "tenoktam anyato yātu |cetasyādhyāsito rathaḥ |",
  "GK21brkas_pu:2222": "vihantum aham etasya |necchām icchāmi dantinaḥ ||10.56|",
  "GK21brkas_pu:2223": "apravṛttamadasyāsya |madaḥ sāntvaiḥ pravartate |",
  "GK21brkas_pu:2224": "icchāyāś cāvighātena |tena naḥ kṣamyatām iti ||10.57|",
  "GK21brkas_pu:2225": "avocam atha yantāraṃ |na nāma yadi necchati |",
  "GK21brkas_pu:2226": "ādhoraṇaḥ pathānyena |rathaḥ prasthāpyatām iti ||10.58|",
  "GK21brkas_pu:2227": "evaṃ nāmeti coktvā saḥ |parivartitavān ratham |",
  "GK21brkas_pu:2228": "cetasyāvāsamadhyena |tvāṃ nayāmīti coktavān ||10.59|",
  "GK21brkas_pu:2229": "āsīc ca mama dīrghāyur |ayaṃ bhavatu kuñjaraḥ |",
  "GK21brkas_pu:2230": "rundhatā yena me mārgaṃ |cetasyā- darśitā- iti ||10.60|",
  "GK21brkas_pu:2231": "paśyāmi sma ca vistīrṇa |śilātaladharātalam |",
  "GK21brkas_pu:2232": "mālyabhūṣaṇadhūpādi |prāyapaṇyaṃ vaṇikpatham ||10.61|",
  "GK21brkas_pu:2233": "tam atikramya ramyāgrā- |harmyamālāḥ saniṣkuṭāḥ |",
  "GK21brkas_pu:2234": "saśarīrā- iva nyastā- |vāstuvidyākṛtāṃ dhiyaḥ ||10.62|",
  "GK21brkas_pu:2235": "utkaṭākāracaritāḥ |samadāḥ pramadāḥ kvacit |",
  "GK21brkas_pu:2236": "tādṛśān eva puruṣān |sevamānāḥ parāṅmukhān ||10.63|",
  "GK21brkas_pu:2237": "pṛṣṭhato 'nunayantaṃ ca |yuvānaṃ yuvatiṃ kvacit |",
  "GK21brkas_pu:2238": "tayā nirbhartsyamānaṃ ca |vākyair madhuradāruṇaiḥ ||10.64|",
  "GK21brkas_pu:2239": "ayi ballavakāpehi |kiṃ mā chupasi durbhagām |",
  "GK21brkas_pu:2240": "bahuballavakacchuptāṃ |chupa ballavikām iti ||10.65|",
  "GK21brkas_pu:2241": "calayantīṃ kvacit kāṃcid |vipañcīm añcitāṅgulim |",
  "GK21brkas_pu:2242": "kāṃcit koṇaparāmarśa |śiñjānaparivādinīm ||10.66|",
  "GK21brkas_pu:2243": "iti saṃcaramāṇo 'haṃ |rathena mṛdugāminā |",
  "GK21brkas_pu:2244": "paṭhantīḥ paṭṭikā- vyagrāḥ |paśyāmi sma kumārikāḥ ||10.67|",
  "GK21brkas_pu:2245": "kaḥ punaḥ syād ayaṃ grantha |iti śrotuṃ mayecchatā |",
  "GK21brkas_pu:2246": "dūrāt prahitakarṇena |sphuṭam ākarṇitaṃ yathā ||10.68|",
  "GK21brkas_pu:2247": "sametya pūrvaṃ na svapyāt |suptaṃ ca na parityajet |",
  "GK21brkas_pu:2248": "prāṇāpānau ca yatnena |samaṃ saṃdhārayed iti ||10.69|",
  "GK21brkas_pu:2249": "āsīc ca mama kā- etā- |viṭaśāstram adhīyate |",
  "GK21brkas_pu:2250": "manye sārathinopāyair |ahaṃ veśaṃ praveśitaḥ ||10.70|",
  "GK21brkas_pu:2251": "kāmadevālayaṃ cānyaḥ |kurvan ko 'pi pradakṣiṇam |",
  "GK21brkas_pu:2252": "abhāṣata kṛtārtho 'haṃ |nidrāṃ prāpsyāmi saṃprati ||10.71|",
  "GK21brkas_pu:2253": "yo 'sau vinayagarveṇa |duḥkham āste sa gomukhaḥ |",
  "GK21brkas_pu:2254": "avandhyaṃ yauvanaṃ kartum |eṣa veśaṃ vigāhate ||10.72|",
  "GK21brkas_pu:2255": "avocam atha yantāram |aśobhanam anuṣṭhitam |",
  "GK21brkas_pu:2256": "adhunā tu rathaḥ kṣipraṃ |pratīpaṃ nīyatām iti ||10.73|",
  "GK21brkas_pu:2257": "tenoktaṃ mā trasīr veśān |nedaṃ mātaṅgapakṣaṇam |",
  "GK21brkas_pu:2258": "na ca darśanamātreṇa |kaścid bhavati doṣavān ||10.74|",
  "GK21brkas_pu:2259": "atītaś ca mahān adhvā |śiṣyate stokam antaram |",
  "GK21brkas_pu:2260": "rathaḥ kiṃ pṛṣṭhato yātu |kiṃ puraḥ preryatām iti ||10.75|",
  "GK21brkas_pu:2261": "mayā tu pura ity ukte |tvaritaḥ sārathī ratham |",
  "GK21brkas_pu:2262": "prairayat tatra cāpaśyaṃ |mandiraṃ mandaronnatam ||10.76|",
  "GK21brkas_pu:2263": "rājāvarodhanākāraṃ |dvāsthādhyāsitatoraṇam |",
  "GK21brkas_pu:2264": "yoṣidvarṣavaraprāyaṃ |vinītajanasaṃkulam ||10.77|",
  "GK21brkas_pu:2265": "tasmāt kanyā- viniryāya |hārihārādibhūṣaṇāḥ |",
  "GK21brkas_pu:2266": "kāntibādhitapadminyaḥ |parivārya rathaṃ sthitāḥ ||10.78|",
  "GK21brkas_pu:2267": "tāsām ekābravit prauḍhā |śiroviracitāñjaliḥ |",
  "GK21brkas_pu:2268": "bhartṛdāraka vijñāpyam |āgacchata kileti mām ||10.79|",
  "GK21brkas_pu:2269": "mama tvāsīd aho śaktir |bata puṇyasya karmaṇaḥ |",
  "GK21brkas_pu:2270": "jagataḥ prabhur apy eṣā |yena praiṣyeva bhāṣate ||10.80|",
  "GK21brkas_pu:2271": "acetanair alaṃ puṇyaiḥ |kilaśabdaḥ pralīyatām |",
  "GK21brkas_pu:2272": "yaiḥ kṛtā paratantreyaṃ |lakṣmīr yena ca sūcitā ||10.81|",
  "GK21brkas_pu:2273": "kiṃ tu yāni na yānīti |saṃśayāne kṣaṇaṃ mayi |",
  "GK21brkas_pu:2274": "dainyamlānamukhāmbhojās |tā- niraikṣanta pṛṣṭhataḥ ||10.82|",
  "GK21brkas_pu:2275": "anuyātā ca taddṛṣṭiṃ |dṛṣṭam udghāṭitaṃ mayā |",
  "GK21brkas_pu:2276": "vātāyanaṃ kavāṭastha |maṇijālāṃśubhāsuram ||10.83|",
  "GK21brkas_pu:2277": "tena śṛṅgārasaṃcāraṃ |tālavṛntatrayaṃ calat |",
  "GK21brkas_pu:2278": "vibhrāntagrāhiṇīpāṇi |karaprakarapiñjaram ||10.84|",
  "GK21brkas_pu:2279": "tālavṛttāntarālīnaṃ |mukham unnatakaṇṭhakam |",
  "GK21brkas_pu:2280": "sarastaraṃgarandhrastham |unnālam iva paṅkajam ||10.85|",
  "GK21brkas_pu:2281": "cañcat pradeśinīkaṃ ca |pāṇim uccaiḥ prasāritam |",
  "GK21brkas_pu:2282": "sukumāramarutprāptam |iva vidrumapallavam ||10.86|",
  "GK21brkas_pu:2283": "keyam āhūyatīty etad |avicāryaiva yānataḥ |",
  "GK21brkas_pu:2284": "bhuvam āgatam ātmānam |āśu cetitavān aham ||10.87|",
  "GK21brkas_pu:2285": "uktaḥ sārathinā cāsmi |praṇayaṃ praṇayījanaḥ |",
  "GK21brkas_pu:2286": "karotu saphalaṃ tena |bhartṛputra praviśyatām ||10.88|",
  "GK21brkas_pu:2287": "yāvatīṃ ca bhavān velām |ihāste tāvatīm aham |",
  "GK21brkas_pu:2288": "dhuryān viśramayann āse |jātatīvraśramān iti ||10.89|",
  "GK21brkas_pu:2289": "gaṇikābhis tv ahaṃ tābhir |āraṇyaka iva dvipaḥ |",
  "GK21brkas_pu:2290": "vārīm iva dṛḍhadvārām |ādyāṃ kakṣyāṃ praveśitaḥ ||10.90|",
  "GK21brkas_pu:2291": "praśastair anvitāṃ tatra |pradeśaiḥ puṣkarādibhiḥ |",
  "GK21brkas_pu:2292": "adhīyamānavinayām |apaśyaṃ nāgakanyakām ||10.91|",
  "GK21brkas_pu:2293": "dvitīyāyāṃ tu kakṣyāyāṃ |śilpikauśalaśaṃsinī |",
  "GK21brkas_pu:2294": "karṇīrathapravahaṇe |śibikāṃ ca śivākṛtim ||10.92|",
  "GK21brkas_pu:2295": "praśastalakṣaṇagaṇān |raṇadābharaṇasrajaḥ |",
  "GK21brkas_pu:2296": "nānādeśāṃs tṛtīyāṇāṃ |vājinaḥ sādhuvāhinaḥ ||10.93|",
  "GK21brkas_pu:2297": "caturthyāṃ viruvatkeka |cakoraśukaśārikam |",
  "GK21brkas_pu:2298": "sarāvakukkuṭavrātaṃ |vayaḥpañjaramaṇḍalam ||10.94|",
  "GK21brkas_pu:2299": "kalāvinyāsakuśalair |nānākārāṇi śilpibhiḥ |",
  "GK21brkas_pu:2300": "suvarṇatāratāmrāṇi |kalpitāni tataḥ param ||10.95|",
  "GK21brkas_pu:2301": "ṣaṣṭhyāṃ tu yojyamānāni |gandhaśāstraviśāradaiḥ |",
  "GK21brkas_pu:2302": "dhūpānulepanamlāna |vāsanāni tatas tataḥ ||10.96|",
  "GK21brkas_pu:2303": "saptamyāṃ racyamānāni |raṅgadhūpanavāsanaiḥ |",
  "GK21brkas_pu:2304": "vāsāṃsi paṭṭakauśeya |dūkūlaprabhṛtīni tu ||10.97|",
  "GK21brkas_pu:2305": "aṣṭamyāṃ maṇimuktasya |prakīrṇabahalatviṣaḥ |",
  "GK21brkas_pu:2306": "saṃskārān dṛṣṭavān asmi |niśānavyadhanādikān ||10.98|",
  "GK21brkas_pu:2307": "aṣṭasv api ca kakṣyāsu |mahāmātrādayaś ciram |",
  "GK21brkas_pu:2308": "svakauśalāni śaṃsanto |vighnanti sma gatiṃ mama ||10.99|",
  "GK21brkas_pu:2309": "āgatyāgatya tāḥ kanyāḥ |kāntarūpavibhūṣaṇāḥ |",
  "GK21brkas_pu:2310": "abruvan kāraṇīmūlyād |bhavanto mūḍhabuddhayaḥ ||10.100|",
  "GK21brkas_pu:2311": "ayaṃ kenāpi kāryeṇa |praviśan bhartṛdārakaḥ |",
  "GK21brkas_pu:2312": "durbhagair dhāryate kasmāt |svaśilpakathitair iti ||10.101|",
  "GK21brkas_pu:2313": "hemakuṇḍaladhāriṇyaḥ |pāṇḍarāmbaramūrdhajāḥ |",
  "GK21brkas_pu:2314": "prayuktaratnapuṣpārgham |avocan mām atha striyaḥ ||10.102|",
  "GK21brkas_pu:2315": "dīrghāyuṣā gṛham idaṃ |cintāmaṇisadharmaṇā |",
  "GK21brkas_pu:2316": "alaṃkṛtaṃ ca guptaṃ ca |gamitaṃ ca pavitratām ||10.103|",
  "GK21brkas_pu:2317": "tataḥ saṃgatya cetasyaiś |cetasyagrāmaṇīr bhava |",
  "GK21brkas_pu:2318": "guṇisaṅganimittā- hi |guṇā- guṇavatām iti ||10.104|",
  "GK21brkas_pu:2319": "sūryakāntaśilākānti |nirastatimirāṃ tataḥ |",
  "GK21brkas_pu:2320": "kanyāyūthaparīvāraḥ |prāptaḥ sopānapaddhatim ||10.105|",
  "GK21brkas_pu:2321": "tayā prāsādam āruhya |vākpraspanditavarjite |",
  "GK21brkas_pu:2322": "prasuptae iva saṃsāre |citre dṛṣṭiṃ nyaveśayam ||10.106|",
  "GK21brkas_pu:2323": "kalābhir atha citrābhir |buddhiṃ sarvavidām iva |",
  "GK21brkas_pu:2324": "aprameyaguṇākārāṃ |kanyāṃ kanyābhir āvṛtām ||10.107|",
  "GK21brkas_pu:2325": "anumānopamāśabdau |sudūre tāv upāsatām |",
  "GK21brkas_pu:2326": "pratyakṣeṇāpi tadrūpaṃ |durnirūpaṃ nirūpakaiḥ ||10.108|",
  "GK21brkas_pu:2327": "cakṣur nirīkṣya tasyāṃ hi |mūrchāmuṣitacetanaḥ |",
  "GK21brkas_pu:2328": "pāṣāṇapuruṣākāraḥ |pratyakṣeṇa kim īkṣate ||10.109|",
  "GK21brkas_pu:2329": "neśvareṇa ca dharmeṇa |na pradhānena nāṇubhiḥ |",
  "GK21brkas_pu:2330": "na ca kālasvabhāvādyais |tādṛśī sukarākṛtiḥ ||10.110|",
  "GK21brkas_pu:2331": "alaṃ tadrūpakathayā |tadguṇākhyānadīrghayā |",
  "GK21brkas_pu:2332": "kariṣyatha svayaṃ tasyā- |guṇarūpavicāraṇām ||10.111|",
  "GK21brkas_pu:2333": "tad ahaṃ tāṃ namaskartum |uttamāṅgāhitāñjaliḥ |",
  "GK21brkas_pu:2334": "tadrūpaṃ vismitaḥ paśyaṃs |tūṣṇīm āsaṃ muhūrtakam ||10.112|",
  "GK21brkas_pu:2335": "unnamayya mukhaṃ sāpi |vikasallocanotpalam |",
  "GK21brkas_pu:2336": "ciraṃ gomukha jīveti |māṃ pūrvaṃ samabhāṣata ||10.113|",
  "GK21brkas_pu:2337": "mama tv āsīd aho dhūrtā |mugdhābhā cāpi khalv iyam |",
  "GK21brkas_pu:2338": "evaṃ nirabhimānā ca |yayāhaṃ samayārthitaḥ ||10.114|",
  "GK21brkas_pu:2339": "ninditā ca mayātmīyā |buddhir vāk ca pramādinī |",
  "GK21brkas_pu:2340": "hastau praśastau tābhyāṃ hi |pūrvam eva kṛtāñjaliḥ ||10.115|",
  "GK21brkas_pu:2341": "sarvato hastamātro 'ham |acetanamukhādikaḥ |",
  "GK21brkas_pu:2342": "apramattā- hi jīvanti |mṛtā- eva pramādinaḥ ||10.116|",
  "GK21brkas_pu:2343": "iti cintayate mahyaṃ |tayā dāpitam ānasam |",
  "GK21brkas_pu:2344": "nikharvadantacaraṇaṃ |tatra cāham upāviśam ||10.117|",
  "GK21brkas_pu:2345": "sā ha māṃ kṣaṇam āsīnam |apṛcchad gomukhaḥ kutaḥ |",
  "GK21brkas_pu:2346": "āgacchatīti kathitaṃ |mayā rājakulād iti ||10.118|",
  "GK21brkas_pu:2347": "tayoktaṃ kuśalī rājā |devyau cāntaḥpurāṇi ca |",
  "GK21brkas_pu:2348": "rumaṇvadādayo vāpi |mantriṇaḥ saparigrahāḥ ||10.119|",
  "GK21brkas_pu:2349": "kumār iti tataḥ kiṃcid |ullāpyāsphuṭarephakam |",
  "GK21brkas_pu:2350": "tūṣṇīṃbhūtā kṣaṇaṃ dṛṣṭiṃ |nāsāgre niścalām adhāt ||10.120|",
  "GK21brkas_pu:2351": "pṛṣṭe hariśikhādīnāṃ |krameṇa kuśale tayā |",
  "GK21brkas_pu:2352": "mayā kuśalam ity uktaṃ |mām apṛcchad asau punaḥ ||10.121|",
  "GK21brkas_pu:2353": "jānāmy eva yathā buddhiḥ |sarvaiḥ sarvā sukheditā |",
  "GK21brkas_pu:2354": "prakarṣo yasya yasyāṃ vo |vidyāṃ kathaya tām iti ||10.122|",
  "GK21brkas_pu:2355": "mayoktam aryaputrasya |prāvīṇyaṃ gajanītiṣu |",
  "GK21brkas_pu:2356": "mānuṣair avigahye ca |gāndharvajñānasāgare ||10.123|",
  "GK21brkas_pu:2357": "daṇḍanītau hariśikhaḥ |śāstreṣu marubhūtikaḥ |",
  "GK21brkas_pu:2358": "rathādiyānavidyāsu |niṣṭhāyātas tapantakaḥ ||10.124|",
  "GK21brkas_pu:2359": "mayā tu karabheṇeva |śamīnām agrapallavāḥ |",
  "GK21brkas_pu:2360": "gṛhītāḥ sarvavidyānām |ekadeśā- manīṣitāḥ ||10.125|",
  "GK21brkas_pu:2361": "sābravīd atha vidyānām |āsām āsevanasya kaḥ |",
  "GK21brkas_pu:2362": "bhavatām ucitaḥ kālaḥ |katamad vā vinodanam ||10.126|",
  "GK21brkas_pu:2363": "mayoditaṃ triyāmānte |prabuddhāḥ stutadevatāḥ |",
  "GK21brkas_pu:2364": "maṅgalālaṃkṛtāḥ paścād |itihāsam adhīmahe ||10.127|",
  "GK21brkas_pu:2365": "anujñātās tato vaidyaiḥ |sugandhisnehadhāriṇaḥ |",
  "GK21brkas_pu:2366": "abhyasyāmaḥ sayānāni |niyuddhāny āyudhāni ca ||10.128|",
  "GK21brkas_pu:2367": "tataḥ snātvā ca bhuktvā ca |muhūrtaṃ yāpitaśramāḥ |",
  "GK21brkas_pu:2368": "arthaśāstrāṇi śaṃsanto |mahākāvyāni cāsmahe ||10.129|",
  "GK21brkas_pu:2369": "niśāmukhe tataḥ saudhe |sāndracandraprabhājiti |",
  "GK21brkas_pu:2370": "ramāmahe sukhaṃ kāntair |veṇutantrīrutair iti ||10.130|",
  "GK21brkas_pu:2371": "atha sā nayanāntena |śravaṇāntavisāriṇā |",
  "GK21brkas_pu:2372": "bālikām antikāsīnāṃ |dṛṣṭvāpaśyan madantikam ||10.131|",
  "GK21brkas_pu:2373": "tataḥ kṛcchrād ivotthāya |nitambabharamantharam |",
  "GK21brkas_pu:2374": "mayāsanne niviṣṭā sā |manāg api na lakṣitā ||10.132|",
  "GK21brkas_pu:2375": "evam anyāpi gaṇikā |tṛṇavad gaṇitā mayā |",
  "GK21brkas_pu:2376": "yadāparā tadāyātā |rūpiṇī rūpadevatā ||10.133|",
  "GK21brkas_pu:2377": "sābravīt kaṣṭam āyātam |ito guru guror vacaḥ |",
  "GK21brkas_pu:2378": "itaś cātithisatkāraḥ |kim atra kriyatām iti ||10.134|",
  "GK21brkas_pu:2379": "mayoktaṃ devatābhyo 'pi |guravo guravo yataḥ |",
  "GK21brkas_pu:2380": "tasmād gurur guror ājñā |saiva saṃpādyatām iti ||10.135|",
  "GK21brkas_pu:2381": "sābravīn na tvayotkaṇṭhā |kāryā mitrāṇy apaśyatā |",
  "GK21brkas_pu:2382": "kariṣyati nirutkaṇṭham |ivaṃ tvā padmadevikā ||10.136|",
  "GK21brkas_pu:2383": "mamābhiprāyam ūhitvā |lajjamāneva sābravīt |",
  "GK21brkas_pu:2384": "na yuktam ananujñātaiḥ |preṣyair āsannam āsitum ||10.137|",
  "GK21brkas_pu:2385": "idaṃ tv āstīrṇaparyaṅkaṃ |śaraṇaṃ bhartṛdārakaḥ |",
  "GK21brkas_pu:2386": "praviśya rathasaṃkṣobha |khedaṃ vinayatām iti ||10.138|",
  "GK21brkas_pu:2387": "tat praviśya tadādeśād |vikasadramaṇīyakam |",
  "GK21brkas_pu:2388": "śayanaṃ hemaratnāṅgaṃ |sāpāśrayam apāśrayam ||10.139|",
  "GK21brkas_pu:2389": "pādasthāne tataḥ sthitvā |sābravīt kaḥ karotu vaḥ |",
  "GK21brkas_pu:2390": "mandapuṇyair asaṃbhāvyāṃ |pādasaṃvāhanām iti ||10.140|",
  "GK21brkas_pu:2391": "pādasaṃvāhanaṃ kāryaṃ |bhadraṃ syād yena kenacit |",
  "GK21brkas_pu:2392": "saṃvāhakaviśeṣeṇa |kim atreti mayoditam ||10.141|",
  "GK21brkas_pu:2393": "tayā tv ālambite pāde |pāṇibhyām abhavan mama |",
  "GK21brkas_pu:2394": "nirdoṣe mayi keneyaṃ |prayuktā viṣakanyakā ||10.142|",
  "GK21brkas_pu:2395": "karaṇāny asvatantrāṇi |na jāne kīdṛśaṃ manaḥ |",
  "GK21brkas_pu:2396": "viceṣṭāni ca me 'ṅgāni |dhig anāryām imām iti ||10.143|",
  "GK21brkas_pu:2397": "sā tu saṃvāhya caraṇau |muhūrtam idam abravīt |",
  "GK21brkas_pu:2398": "kathaṃ dāsajano vakṣaḥ |śrāntaṃ vaḥ sevatām iti ||10.144|",
  "GK21brkas_pu:2399": "mama tv āsīt pragalbheyam |anācārā ca yā mama |",
  "GK21brkas_pu:2400": "spṛṣṭapādatalau hastāv |urasy ādhātum icchati ||10.145|",
  "GK21brkas_pu:2401": "mamābhiprāyam ūhitvā |sābravīd darśitasmitā |",
  "GK21brkas_pu:2402": "uraḥ spṛśati vaḥ ko vā |karābhyāṃ mūḍhadhīr iti ||10.146|",
  "GK21brkas_pu:2403": "āsīc ca mama kāpy eṣā |devatā brahmavādinī |",
  "GK21brkas_pu:2404": "paracittajñatā yasmān |nāsti rāgavatām iti ||10.147|",
  "GK21brkas_pu:2405": "tayoktaṃ rathasaṃkṣobha |jātakhedasya vakṣasaḥ |",
  "GK21brkas_pu:2406": "stanotpīḍitakaṃ nāma |saṃvāhanam aninditam ||10.148|",
  "GK21brkas_pu:2407": "yadi vāham anugrāhyā |vakṣo vā prabalaśramam |",
  "GK21brkas_pu:2408": "tato mām anujānīta |bhartṛtantrā hi yoṣitaḥ ||10.149|",
  "GK21brkas_pu:2409": "āsīc ca mama dhīreyaṃ |nirastakaruṇā ca yā |",
  "GK21brkas_pu:2410": "anujñāṃ labhate yāvat |tāvad āste nirākulā ||10.150|",
  "GK21brkas_pu:2411": "athainām abruvaṃ bāle |parāyattaṃ nibodha mām |",
  "GK21brkas_pu:2412": "yaḥ saṃvāhanaśāstrajñaḥ |sa svatantraḥ pravartatām ||10.151|",
  "GK21brkas_pu:2413": "urasā stanasāreṇa |sā madīyam uras tataḥ |",
  "GK21brkas_pu:2414": "saṃvāhayitum ārabdhā |sakampena savepathu ||10.152|",
  "GK21brkas_pu:2415": "sarvathālaṃ visarpantyā |prasaṅgakathayānayā |",
  "GK21brkas_pu:2416": "saṃkṣiptavastu ramye 'rthe |na kadācid virajyate ||10.153|",
  "GK21brkas_pu:2417": "tataḥ krīḍāgṛhāt tasmād |bāhyāṃ tām eva vīthikām |",
  "GK21brkas_pu:2418": "upāgacchaṃ muhūrtāc ca |tām evāryasutāgatā ||10.154|",
  "GK21brkas_pu:2419": "vanditvā prasthitaṃ sā māṃ |kṣaṇam ālokya vismitā |",
  "GK21brkas_pu:2420": "ālapan madhurālāpā |smitapracchāditāratiḥ ||10.155|",
  "GK21brkas_pu:2421": "idaṃ bhavanam ātmīyaṃ |pratyavekṣyaṃ sadā tvayā |",
  "GK21brkas_pu:2422": "dṛśyamāno bhujaṃgo 'pi |kālena paricīyate ||10.156|",
  "GK21brkas_pu:2423": "atha vastrāntam ālambya |madīyaṃ padmadevikā |",
  "GK21brkas_pu:2424": "vijñāpyam asti me kiṃcit |tac ca nādyety abhāṣata ||10.157|",
  "GK21brkas_pu:2425": "tato hṛdayavāsinyā |padmadevikayā saha |",
  "GK21brkas_pu:2426": "tam eva ratham āruhya |kumārāgāram āgamam ||10.158|",
  "GK21brkas_pu:2427": "tatra yuṣmān abhuñjānān |paśyāmi sma mayā vinā |",
  "GK21brkas_pu:2428": "upahāsaṃ ca kurvantaṃ |taṃ tathā marubhūtikam ||10.159|",
  "GK21brkas_pu:2429": "dine 'nyatra ca sevitvā |kṣaṇaṃ yuṣmān ahaṃ punaḥ |",
  "GK21brkas_pu:2430": "gatvāryaduhitur mūlam |āseve padmadevikām ||10.160|",
  "GK21brkas_pu:2431": "uktaś cāryaduhitrāham |adhīrāḥ suhṛdas tava |",
  "GK21brkas_pu:2432": "vṛttānto 'yam atas teṣāṃ |mā gamat karṇagocaram ||10.161|",
  "GK21brkas_pu:2433": "tataḥ pratiṣṭhamānaṃ mām |avocat padmadevikā |",
  "GK21brkas_pu:2434": "tad vaḥ kiṃ vismṛtaṃ kāryam |iti meti mayoditam ||10.162|",
  "GK21brkas_pu:2435": "tayoktaṃ kathayiṣyāmi |punar apy āgatāya te |",
  "GK21brkas_pu:2436": "dhatte saṃdhriyamāṇaṃ hi |rahasyaṃ ramyatām iti ||10.163|",
  "GK21brkas_pu:2437": "athāparasmin divase |gatvāryaduhitur gṛham |",
  "GK21brkas_pu:2438": "śokamūkapravṛddhāsram |apaśyam abalājanam ||10.164|",
  "GK21brkas_pu:2439": "karadvayāvṛtamukhī |stambhe lagnā parāṅmukhī |",
  "GK21brkas_pu:2440": "mandaśabdaṃ mayā dṛṣṭā |krandantī padmadevikā ||10.165|",
  "GK21brkas_pu:2441": "tām apṛcchaṃ mahārājye |vatsarāje surājani |",
  "GK21brkas_pu:2442": "jaṅgamasya kutaḥ śoko |yuvarāje ca rājati ||10.166|",
  "GK21brkas_pu:2443": "na kiṃcid api sāvocan |mayā pṛṣṭāsakṛd yadā |",
  "GK21brkas_pu:2444": "tadā kila viṣaṇṇo 'haṃ |mumoha ca papāta ca ||10.167|",
  "GK21brkas_pu:2445": "tatra caikā pramṛjyāsraṃ |mām avocat sacetanam |",
  "GK21brkas_pu:2446": "tvannāthāślāghanīyeyam |aśocyā padmadevikā ||10.168|",
  "GK21brkas_pu:2447": "asyās tu svāminīṃ paśya |yuvarāje virājati |",
  "GK21brkas_pu:2448": "yasyāḥ śokopataptāyā- |yato rakṣas tato bhayam ||10.169|",
  "GK21brkas_pu:2449": "atha vā paśya tām eva |paśyatām eva pīḍyate |",
  "GK21brkas_pu:2450": "tvādṛśāṃ suhṛdāṃ yasyāḥ |samaduḥkhasajīvanam ||10.170|",
  "GK21brkas_pu:2451": "tadāveditamārgeṇa |gatvā pramadakānanam |",
  "GK21brkas_pu:2452": "dṛṣṭā kamalinīkūle |tatrāryaduhitā mayā ||10.171|",
  "GK21brkas_pu:2453": "mṛṇālaśaivalāmbhoja |nalinīdalasaṃstaram |",
  "GK21brkas_pu:2454": "śoṣayantī saniśvāsair |muhur viparivartanaiḥ ||10.172|",
  "GK21brkas_pu:2455": "mudrikālatikā nāma |dārikā hārikā dṛśaḥ |",
  "GK21brkas_pu:2456": "tadaṅkanyastacaraṇā |dhyāyantī puruṣottamam ||10.173|",
  "GK21brkas_pu:2457": "athopagamya saṃbhrāntas |tāṃ kṛtāñjalir abravam |",
  "GK21brkas_pu:2458": "devī duḥkhāṅgadānena |saṃbhāvayatu mām iti ||10.174|",
  "GK21brkas_pu:2459": "sābravīd alam ākarṇya |pravṛddhasukhabhāginaḥ |",
  "GK21brkas_pu:2460": "tathā mamāpratīkārāṃ |lajjāśokakarīṃ kathām ||10.175|",
  "GK21brkas_pu:2461": "ko hi nandanasaṃcāri |kāminījanakāmukaḥ |",
  "GK21brkas_pu:2462": "taran makaragambhīrāṃ |viśed vaitaraṇīm iti ||10.176|",
  "GK21brkas_pu:2463": "tataḥ prasādayantī tāṃ |mudrikālatikābravīt |",
  "GK21brkas_pu:2464": "bhartṛdārikayā kaścit |smaryate na vimānitaḥ ||10.177|",
  "GK21brkas_pu:2465": "yadi ca svayam ākhyātum |aśaktā bhartṛdārikā |",
  "GK21brkas_pu:2466": "tato mām anujānātu |dhṛṣṭo hi gaṇikājanaḥ ||10.178|",
  "GK21brkas_pu:2467": "evam uktābravīd evam |evaṃ nāma nigadyatām |",
  "GK21brkas_pu:2468": "akṛtvā sāhasaṃ kair vā |mahāl labdho manorathaḥ ||10.179|",
  "GK21brkas_pu:2469": "na cemaṃ gomukhād anyaḥ |śrotum ālāpam arhati |",
  "GK21brkas_pu:2470": "bhedasaṃdhānadakṣo hi |dūtaḥ kārye niyujyate ||10.180|",
  "GK21brkas_pu:2471": "athotsārya tato deśān |mudrikālatikā kathām |",
  "GK21brkas_pu:2472": "mahyam ākhyātum ārabdhā |kṣaṇam adhīyatāṃ manaḥ ||10.181|",
  "GK21brkas_pu:2473": "bharato nāma rājāsīt |trivargāntaparāyaṇaḥ |",
  "GK21brkas_pu:2474": "sa samāhṛtavān kāntāḥ |kumārīr ā mahodadheḥ ||10.182|",
  "GK21brkas_pu:2475": "yugapat pari-niyāham |etāḥ sarvā- rahogatāḥ |",
  "GK21brkas_pu:2476": "sukhāny anubhaviṣyāmi |saṃtatānīty acintayat ||10.183|",
  "GK21brkas_pu:2477": "yasyāś ca prathamaṃ tena |gṛhītaḥ kampanaḥ karaḥ |",
  "GK21brkas_pu:2478": "tasyām eva sa saṃtuṣṭaḥ |śuddhapuṇyārjitākṛtau ||10.184|",
  "GK21brkas_pu:2479": "pariśeṣās tu yās tāsāṃ |manonayanahāriṇaḥ |",
  "GK21brkas_pu:2480": "manoruhakarākārān |aṣṭau prākalpayad gaṇān ||10.185|",
  "GK21brkas_pu:2481": "gaṇe gaṇe ca pramukhāṃ |mukharābharaṇāvṛtām |",
  "GK21brkas_pu:2482": "anujñātāsanacchatra |cāmarām akaron nṛpaḥ ||10.186|",
  "GK21brkas_pu:2483": "tā- gaṇāntargatā- yasmād |anyāsāṃ ca mahattamāḥ |",
  "GK21brkas_pu:2484": "taṃ mahāgaṇikāśabdam |alabhanta narādhipāt ||10.187|",
  "GK21brkas_pu:2485": "mahāguṇās tataś cānyās |tato 'py anyās tataḥ parāḥ |",
  "GK21brkas_pu:2486": "yāvad ghaṭakasaṃghaṭṭa |kaṭhorakaṭayaḥ khalāḥ ||10.188|",
  "GK21brkas_pu:2487": "ya eṣa gaṇikābheda |idānīm api dṛśyate |",
  "GK21brkas_pu:2488": "tataḥ kālāt prabhṛty eva |bharatena pravartitaḥ ||10.189|",
  "GK21brkas_pu:2489": "gaṇamukhyās tu yās tāsām |ekasyāṃ kila saṃtatau |",
  "GK21brkas_pu:2490": "jātā kaliṅgaseneyaṃ |sarasyām iva padminī ||10.190|",
  "GK21brkas_pu:2491": "surāsuroragastrīṇāṃ |nindantī rūpasaṃpadam |",
  "GK21brkas_pu:2492": "anayā tanayā labdhā |seyaṃ madanamañjukā ||10.191|",
  "GK21brkas_pu:2493": "eṣā rājakulaṃ yāntīṃ |dṛṣṭvā mātaram ekadā |",
  "GK21brkas_pu:2494": "aham apy āci yāmīti |punaḥ punar abhāṣata ||10.192|",
  "GK21brkas_pu:2495": "jñātvā tu dṛḍhanirbandhāṃ |sācī duhitaraṃ priyām |",
  "GK21brkas_pu:2496": "gṛhītabālābharaṇām |anayan nṛpasaṃsadam ||10.193|",
  "GK21brkas_pu:2497": "atha rājakulād eṣā |nivṛttā lakṣitā mayā |",
  "GK21brkas_pu:2498": "savikāsaiḥ satoṣeva |kapolanayanādharaiḥ ||10.194|",
  "GK21brkas_pu:2499": "sthitā saṃprasthitāsīnā |niṣīdantī ca saṃtatāḥ |",
  "GK21brkas_pu:2500": "karoti sma sakhīmadhye |rājāsthānagatāḥ kathāḥ ||10.195|",
  "GK21brkas_pu:2501": "dinaśeṣam atiprerya |kṣaṇadāṃ ca sajāgarā |",
  "GK21brkas_pu:2502": "prātaḥ sādaram ādatta |citraṃ maṇḍanam ātmanaḥ ||10.196|",
  "GK21brkas_pu:2503": "prasthitā prasthitām dṛṣṭvā |rājāsthānāya mātaram |",
  "GK21brkas_pu:2504": "tayā pṛṣṭā kva yāsīti |yatra tvam iti cābravīt ||10.197|",
  "GK21brkas_pu:2505": "tayoktam ananujñātaiḥ |putri gantuṃ na labhyate |",
  "GK21brkas_pu:2506": "rājāsthānaṃ tanusnehāḥ |paruṣā- hi narādhipāḥ ||10.198|",
  "GK21brkas_pu:2507": "tena mātar nivartasva |labdhānujñā gamiṣyasi |",
  "GK21brkas_pu:2508": "dhṛṣṭā- hi dveṣyatāṃ yānti |praṇayinyo 'pi yoṣitaḥ ||10.199|",
  "GK21brkas_pu:2509": "madhurāś copapannāś ca |śrutvā mātur imā- giraḥ |",
  "GK21brkas_pu:2510": "kaṭukā durghaṭāś ceyaṃ |manyamānā nyavartata ||10.200|",
  "GK21brkas_pu:2511": "dṛṣṭanaṣṭanidhāneva |daridravaṇigaṅganā |",
  "GK21brkas_pu:2512": "muktanidrāśanālāpā |śayyaikaśaraṇābhavat ||10.201|",
  "GK21brkas_pu:2513": "ekadā prastutakathāḥ |sakhīr iyam abhāṣata |",
  "GK21brkas_pu:2514": "svaptum icchāmy ahaṃ sakhyas |tāvan nirgamyatām iti ||10.202|",
  "GK21brkas_pu:2515": "yātāsu tāsu manasā |yatsatyaṃ mama śaṅkitam |",
  "GK21brkas_pu:2516": "etāḥ prasthāpitāḥ sakhyaḥ |kim akāraṇam etayā ||10.203|",
  "GK21brkas_pu:2517": "yā sakhībhir vinā nidrāṃ |naiva labdhavatī purā |",
  "GK21brkas_pu:2518": "tasyās tā- eva nighnanti |nidrām iti na badhyate ||10.204|",
  "GK21brkas_pu:2519": "cintayitveti tiṣṭhantī |jālavātāyanāvṛtā |",
  "GK21brkas_pu:2520": "maṇḍanavyāpṛtām etāṃ |paśyāmi sma sadarpaṇā ||10.205|",
  "GK21brkas_pu:2521": "abhirājakulaṃ sthitvā |baddhāñjalir abhāṣata |",
  "GK21brkas_pu:2522": "janmāntare 'pi bhūyāsam |ahaṃ tasmin vadhūr iti ||10.206|",
  "GK21brkas_pu:2523": "dukūlapāśam āsajya |kaṃdharāyām anantaram |",
  "GK21brkas_pu:2524": "udalambayad ātmānaṃ |satvarā nāgadantake ||10.207|",
  "GK21brkas_pu:2525": "vegād iṣur ivāgatya |prāṇāpaharaṇodyatam |",
  "GK21brkas_pu:2526": "kaṇṭhapāśaṃ tam etasyāḥ |kālapāśam ivākṣipam ||10.208|",
  "GK21brkas_pu:2527": "śayanīyam athānīya |sajalair vyajanānilaiḥ |",
  "GK21brkas_pu:2528": "balāt pratyānayaṃ saṃjñāṃ |pretarājakulād aham ||10.209|",
  "GK21brkas_pu:2529": "krameṇonmīlya nayane |mantharā tāmratārake |",
  "GK21brkas_pu:2530": "ninīya mayi mattaś ca |pratyāhṛtyedam abravīt ||10.210|",
  "GK21brkas_pu:2531": "tad mitram atikaṣṭād yad |vyasanāt kila rakṣati |",
  "GK21brkas_pu:2532": "vyasane praharantyā tu |śatrutvaṃ darśitaṃ tvayā ||10.211|",
  "GK21brkas_pu:2533": "ahaṃ hi sarvaduḥkānām |idam utpannam ālayam |",
  "GK21brkas_pu:2534": "tvayā jīvitam ujjhantī |vidhṛtā kim akāraṇam ||10.212|",
  "GK21brkas_pu:2535": "ānukūlyena nirvāhya |kālam ekapade tvayā |",
  "GK21brkas_pu:2536": "vighnantyā mama saṃkalpaṃ |darśitā pratikūlatā ||10.213|",
  "GK21brkas_pu:2537": "yad etad ucyate loke |sarvathā na tad anyathā |",
  "GK21brkas_pu:2538": "aśeṣopāyaduḥsādhyo |mitram śatrur mahān iti ||10.214|",
  "GK21brkas_pu:2539": "bruvāṇām ity asaṃbaddham |ity enām aham abruvam |",
  "GK21brkas_pu:2540": "svāmini prabhur ity asmān |upālambhena takṣasi ||10.215|",
  "GK21brkas_pu:2541": "idaṃ kathaya nas tāvad |vyasane 'bhyudaye 'pi vā |",
  "GK21brkas_pu:2542": "svāminyā vayam āyāte |kasmin nābhyantarīkṛtāḥ ||10.216|",
  "GK21brkas_pu:2543": "jātāsi kṛpaṇedānīṃ |dāsavargam apāsya yā |",
  "GK21brkas_pu:2544": "tanum ekākinī tyaktvā |sukham āsitum icchasi ||10.217|",
  "GK21brkas_pu:2545": "duḥkhahetum ataḥ śaṃsa |yadi sādhyaṃ bhaviṣyati |",
  "GK21brkas_pu:2546": "jīviṣyāmas tataḥ sarvā- |mariṣyāmo viparyaye ||10.218|",
  "GK21brkas_pu:2547": "atha sthitvā kṣaṇaṃ tūṣṇīṃ |śanakair idam abravīt |",
  "GK21brkas_pu:2548": "ekajīvaśarīrāyai |kiṃ tubhyam api kathyate ||10.219|",
  "GK21brkas_pu:2549": "atha jānanty api tvaṃ māṃ |nirlajjayitum icchasi |",
  "GK21brkas_pu:2550": "idam ākhyāya te ko vā |strībhyaḥ sāhasikaḥ paraḥ ||10.220|",
  "GK21brkas_pu:2551": "ahaṃ rājakulaṃ yātā |devenāhūya sādaram |",
  "GK21brkas_pu:2552": "dakṣiṇaṃ parighākāram |ūrum āropitā tadā ||10.221|",
  "GK21brkas_pu:2553": "upaviṣṭas tu nṛpater |ūrau vāme nṛpātmajaḥ |",
  "GK21brkas_pu:2554": "mayā dṛṣṭaḥ praviṣṭaś ca |hṛdayaṃ me anivāritaḥ ||10.222|",
  "GK21brkas_pu:2555": "dahane 'pi vasann antar |na dahaty araṇīṃ sa tu |",
  "GK21brkas_pu:2556": "saumyo 'pi puṇyavān asmān |nirdhūmaṃ dagdhum icchati ||10.223|",
  "GK21brkas_pu:2557": "sa hetur asya duḥkhasya |sakṛddarśanam āgataḥ |",
  "GK21brkas_pu:2558": "adhunā śrūyamāṇo 'pi |kiṃ vā vilapitair iti ||10.224|",
  "GK21brkas_pu:2559": "śrutvedam aham asyās tu |jātā yat satyam ākulā |",
  "GK21brkas_pu:2560": "upāyam etam āśaṅkya |samudrotsekaduṣkaram ||10.225|",
  "GK21brkas_pu:2561": "hā heti hasitenoccair |gūhamānā viṣaṇṇatām |",
  "GK21brkas_pu:2562": "etām āśvāsayāmi sma |niḥsārair vacanair iti ||10.226|",
  "GK21brkas_pu:2563": "muñca svāmini saṃtāpam |api vidyādhareśvaram |",
  "GK21brkas_pu:2564": "vaśayeyaṃ tava prītyai |kiṃ punaḥ puruṣeśvaram ||10.227|",
  "GK21brkas_pu:2565": "kiṃ tu tvāravatā śakyaṃ |na labdhaṃ phalam īpsitam |",
  "GK21brkas_pu:2566": "rājāno 'pi hi sāmādīn |krameṇaiva prayuñjate ||10.228|",
  "GK21brkas_pu:2567": "tena dhairyaprakarṣeṇa |manaḥ s.amdhṛtya cañcalam |",
  "GK21brkas_pu:2568": "lokenālakṣitā kāṃścit |sahasva divasān iti ||10.229|",
  "GK21brkas_pu:2569": "taṃ ceyaṃ siddham evārtham |arthibhāvād abudhyata |",
  "GK21brkas_pu:2570": "antaś cākathayat toṣaṃ |vikasan mukhapaṅkajā ||10.230|",
  "GK21brkas_pu:2571": "divase divase caitāṃ |vacobhir madhurānṛtaiḥ |",
  "GK21brkas_pu:2572": "kāryasaṃsiddhasaṃbaddhair |darśitāśām ayāpayam ||10.231|",
  "GK21brkas_pu:2573": "vandhyottarair yadātmānaṃ |vañcyamānām amanyata |",
  "GK21brkas_pu:2574": "moktukāmā tadā prāṇān |punar utprekṣitā mayā ||10.232|",
  "GK21brkas_pu:2575": "tataḥ saṃbhrāntayā gatvā |mayāsyā- mātur antikam |",
  "GK21brkas_pu:2576": "saṃpradhārya tayā sārdham |upāyo 'yam anuṣṭhitaḥ ||10.233|",
  "GK21brkas_pu:2577": "śarīraṃ rājaputrasya |dvitīyam iva gomukhaḥ |",
  "GK21brkas_pu:2578": "sa kenacid upāyena |veśam āśu praveśyatām ||10.234|",
  "GK21brkas_pu:2579": "sa eva sahacāritvād |āneṣyati nṛpātmajam |",
  "GK21brkas_pu:2580": "manaḥśrotraharālāpo |vasantam iva kokilaḥ ||10.235|",
  "GK21brkas_pu:2581": "kaliṅgasenayā cāyaṃ |vṛttāntaḥ kathitas tadā |",
  "GK21brkas_pu:2582": "padmāvatyai tayā cāsi |cetasya iti bhāṣitaḥ ||10.236|",
  "GK21brkas_pu:2583": "tataḥ sārathikāyastha |hastyārohādibhis tathā |",
  "GK21brkas_pu:2584": "dhūrtair asmatprayuktais tvaṃ |veśam etaṃ praveśitaḥ ||10.237|",
  "GK21brkas_pu:2585": "tisṛṇāṃ ca prayuktānām |abhavad bhavataḥ priyā |",
  "GK21brkas_pu:2586": "tantrīṇāṃ varṇatantrīva |madhurā padmadevikā ||10.238|",
  "GK21brkas_pu:2587": "sā tu nirvartitasvārthā |suhṛdarthaparāṅmukhī |",
  "GK21brkas_pu:2588": "na nivedayate tubhyaṃ |svārthabhraṃśaviśaṅkayā ||10.239|",
  "GK21brkas_pu:2589": "nopāyam aparaṃ dṛṣṭvā |prayuktaṃ bhartṛdārikā |",
  "GK21brkas_pu:2590": "asādhyāyataniśvāsā |nirāśā dṛśyatām iti ||10.240|",
  "GK21brkas_pu:2591": "tad idaṃ duḥsahaṃ duḥkhaṃ |yasmād asmākam āgatam |",
  "GK21brkas_pu:2592": "tvadāyattaḥ sa śeṣaś ca |saṃvidhattāṃ bhavān iti ||10.241|",
  "GK21brkas_pu:2593": "athāham abruvaṃ kasmān |nakhacchedyam upekṣayā |",
  "GK21brkas_pu:2594": "kuṭhāracchedyatāṃ nītaṃ |bhavatībhir idaṃ tṛṇam ||10.242|",
  "GK21brkas_pu:2595": "svayam eva tato gatvā |devī vijñāpitā mayā |",
  "GK21brkas_pu:2596": "mucyatām eṣa saṃtāpaḥ |siddhaṃ viddhi prayojanam ||10.243|",
  "GK21brkas_pu:2597": "yuvarājārthinī devī |sa cartaguṇavatsalaḥ |",
  "GK21brkas_pu:2598": "saṃdhātā gomukhaś ceti |dhanyas trikasamāgamaḥ ||10.244|",
  "GK21brkas_pu:2599": "nāsty eva ca mamāyāsaḥ |śaratkāntyunmanā yataḥ |",
  "GK21brkas_pu:2600": "rājahaṃso hi nalinīṃ |svayam evopasarpati ||10.245|",
  "GK21brkas_pu:2601": "alaṃ cālāpajālena |sarvathāhaṃ nṛpātmajam |",
  "GK21brkas_pu:2602": "svāminyai kārayiṣyāmi |praṇāmam acirād iti ||10.246|",
  "GK21brkas_pu:2603": "sābravīn na nasaṃbhāvyam |idaṃ nāgarake tvayi |",
  "GK21brkas_pu:2604": "kiṃ tu prastāvam āsādya |yatethāḥ kāryasiddhaye ||10.247|",
  "GK21brkas_pu:2605": "aprastāvaprayuktā- hi |yānti niṣphalatāṃ kriyāḥ |",
  "GK21brkas_pu:2606": "aniṣṭaphalatāṃ vāpi |kopayitvā prabhūn iti ||10.248|",
  "GK21brkas_pu:2607": "tatas tasyai namaskṛtya |kumāravaṭakām agām |",
  "GK21brkas_pu:2608": "ucchiṣṭān āgataś cāsmi |gṛhītvā modakādikān ||10.249|",
  "GK21brkas_pu:2609": "tāṃ ca vijñāpayāmi sma |rājaputreṇa modakaḥ |",
  "GK21brkas_pu:2610": "svayam ārabhya hastābhyāṃ |yuṣmabhyaṃ prahitā- iti ||10.250|",
  "GK21brkas_pu:2611": "sābravīj jālam apy etad |āśvāsayati mādṛśam |",
  "GK21brkas_pu:2612": "āśvāsanti kṣaṇaṃ dṛṣṭvā |mṛgā- hi mṛgatṛṣṇikām ||10.251|",
  "GK21brkas_pu:2613": "mālyacandanatāmbūla |vāsobhūṣaṇadhūpanaiḥ |",
  "GK21brkas_pu:2614": "yuṣmābhiḥ preṣitānīti |tām āśvāsitavān aham ||10.252|",
  "GK21brkas_pu:2615": "eṣa vijñāpayāmy adya |śvo vijñāpayiteti ca |",
  "GK21brkas_pu:2616": "alabdhāvasaraḥ kālam |etāvantam ayāpayam ||10.253|",
  "GK21brkas_pu:2617": "atha mām abravīd devyāḥ |purato mudrikālatā |",
  "GK21brkas_pu:2618": "aho saṃbhāvanā kāryā |mahānāgarako bhavān ||10.254|",
  "GK21brkas_pu:2619": "praṇāmaṃ kārayāmīti |visphūrjya bhavatā tathā |",
  "GK21brkas_pu:2620": "kim iyaṃ vañcyate mugdhā |patrapuṣpaphalādibhiḥ ||10.255|",
  "GK21brkas_pu:2621": "atha vā tiṣṭha tāvat tvam |aham evānayāmi tam |",
  "GK21brkas_pu:2622": "viraktam api saṃdhātum |alaṃ kauśalam asti naḥ ||10.256|",
  "GK21brkas_pu:2623": "evam uttejjitas tasyā- |gurubhir vacanair aham |",
  "GK21brkas_pu:2624": "phalena jñāsyasīty uktvā |prastāvāvahito 'bhavam ||10.257|",
  "GK21brkas_pu:2625": "yātrāyāṃ tu pravṛttāyām |abhyāse 'tra yad eva me |",
  "GK21brkas_pu:2626": "tan mayā kāritā- yūyaṃ |kṣiptvā hariśikhādikān ||10.258|",
  "GK21brkas_pu:2627": "yat tat pravahaṇaṃ gacchat |pathi yuṣmābhir īkṣitam |",
  "GK21brkas_pu:2628": "tad aryaduhitādhyāsta |vidyudabhram iva dhvanat ||10.259|",
  "GK21brkas_pu:2629": "yatra yat tanmukhasyārddhaṃ |lalāṭanihitāṅguli |",
  "GK21brkas_pu:2630": "yuṣmabhyaṃ darśitaṃ vandyaṃ |tat tayā vandamānayā ||10.260|",
  "GK21brkas_pu:2631": "yac ca vijñāpitā yūyam |ānataṃ mukuṭaṃ manāk |",
  "GK21brkas_pu:2632": "unnamyatām iti mayā |tatrāpīdaṃ prayojanam ||10.261|",
  "GK21brkas_pu:2633": "āsīd āsāṃ praṇāmo 'yam |aryaputreṇa nāgaraḥ |",
  "GK21brkas_pu:2634": "kṛtas toṣayatā kāntām |asmākaṃ svāminīm iti ||10.262|",
  "GK21brkas_pu:2635": "seyaṃ kāmayate devaṃ |devī madanamañjukā |",
  "GK21brkas_pu:2636": "prajñāparākramaprāṇaṃ |lakṣmīr iva narādhipam ||10.263|",
  "GK21brkas_pu:2637": "ayatnopanatā ceyaṃ |na pratyākhyātum arhati |",
  "GK21brkas_pu:2638": "naveva mālatī mālā |lobhanīyaguṇākṛtiḥ ||10.264|",
  "GK21brkas_pu:2639": "daṣṭānaṅgabhujaṃgena |laghu saṃbhāvyatām asau |",
  "GK21brkas_pu:2640": "na hy āśīviṣadagdha |antrāḥ kṣamante divasān iti ||10.265|",
  "GK21brkas_pu:2641": "iti gomukhataḥ śrutvā |kathāṃ navadaśapriyām |",
  "GK21brkas_pu:2642": "tatkathāpahṛtavrīḍaḥ |prakāśam aham abravam ||10.266|",
  "GK21brkas_pu:2643": "tadaiva hṛdaye 'smākaṃ |rājotsaṅganiṣaṇṇayā |",
  "GK21brkas_pu:2644": "aśīrṇaṃ manmathataroḥ |prakīrṇaṃ bījam etayā ||10.267|",
  "GK21brkas_pu:2645": "tadguṇaśravaṇāmbhobhiḥ |sicyamānaṃ tadā tadā |",
  "GK21brkas_pu:2646": "bādhamānaṃ mano jātam |ucchvasatkarkaśāṅkuram ||10.268|",
  "GK21brkas_pu:2647": "tad dohadam ivāsādya |priyāṃ pravahaṇe sthitām |",
  "GK21brkas_pu:2648": "kampaniḥśvāsajananān |amuñjat pallavān iva ||10.269|",
  "GK21brkas_pu:2649": "samāptāvayavo yāvan |manobhavamahātaruḥ |",
  "GK21brkas_pu:2650": "na samākramya mṛdnāti |tāvad darśaya tām iti ||10.270|",
  "GK21brkas_pu:2651": "tenoktaṃ nartanācāryāv |aspardhetāṃ parasparam |",
  "GK21brkas_pu:2652": "tvatpravīṇo 'ham ity uktau |tau ca bhūpatinā kila ||10.271|",
  "GK21brkas_pu:2653": "alaṃ vāṃ kalahaṃ kṛtvā |karmaśāstravidau yuvām |",
  "GK21brkas_pu:2654": "yasya yā kuśalā śiṣyā |sa nartayatu tām iti ||10.272|",
  "GK21brkas_pu:2655": "śvaḥ suyāmunadantāṃ ca |tasmād aryasutāṃ ca naḥ |",
  "GK21brkas_pu:2656": "nṛtyantīṃ nṛpatir draṣṭā |tatra draṣṭāstha tām iti ||10.273|",
  "GK21brkas_pu:2657": "yā svābhāvikarūpakhaṇḍitajagadrūpābhimānā priyā |śṛṅgārādirasaprayogasubhagā jāyeta sā kīdṛśī |",
  "GK21brkas_pu:2658": "ity adhyāsitacetasā katham api prakrāntayā cintayā |",
  "GK21brkas_pu:2659": "paryaṅkāṅkavivartinārtatanunā nītā triyāmā mayā ||10.274|",
  "GK21brkas_pu:2660": "atha nāgarakākāras |tadākārasuhṛdvṛtaḥ |",
  "GK21brkas_pu:2661": "saṃprasthāpya manaḥ pūrvaṃ |nṛpāsthānam agām aham ||11.1|",
  "GK21brkas_pu:2662": "tatra puṣpakasaṃsthāna |mañcasthānaṃ mahīpatim |",
  "GK21brkas_pu:2663": "praṇamya tadanujñātaṃ |mañcāntaram aseviṣi ||11.2|",
  "GK21brkas_pu:2664": "raṅgāṅgaṇam athālokya |kuśalaprekṣakākulam |",
  "GK21brkas_pu:2665": "nṛtyācāryau namaskṛtya |mahīpālam avocatām ||11.3|",
  "GK21brkas_pu:2666": "rājann upāntanepathye |bhṛtye vaḥ samupāgate |",
  "GK21brkas_pu:2667": "draṣṭum icchatha yāṃ pūrvam |ājñāpayata tām iti ||11.4|",
  "GK21brkas_pu:2668": "so 'bravīn nṛtyagītādi |kalāśāstraviśāradaḥ |",
  "GK21brkas_pu:2669": "gomukhaḥ sa ca yām āha |sā pūrvaṃ nṛtyatām iti ||11.5|",
  "GK21brkas_pu:2670": "tābhyām āgatya pṛṣṭaś ca |kā pūrvaṃ nṛtyatām iti |",
  "GK21brkas_pu:2671": "sa suyāmunadanteti |tadupādhyāyam ādiśat ||11.6|",
  "GK21brkas_pu:2672": "tatas tasyāṃ pranṛttāyāṃ |pranṛttā- nṛtyavedinaḥ |",
  "GK21brkas_pu:2673": "raṅgaśeṣas tu niśceṣṭaḥ |suṣuptāvasthāṃ gataḥ ||11.7|",
  "GK21brkas_pu:2674": "pratyāhṛtya tataś ceto |hriyamāṇaṃ balāt tayā |",
  "GK21brkas_pu:2675": "manonetrāṅgasaṃcārair |anāhāryair acintayam ||11.8|",
  "GK21brkas_pu:2676": "nānugantum alaṃ rambhā |nṛttam asyāḥ samenakā |",
  "GK21brkas_pu:2677": "kuta eva parājetum |abalā bālikā priyā ||11.9|",
  "GK21brkas_pu:2678": "rājahaṃsaḥ pipāsāndhaḥ |prāptaḥ paṅkajinīṃ yathā |",
  "GK21brkas_pu:2679": "paṅkāvilajalāṃ paśyet |tathādhyāsam ahaṃ priyām ||11.10|",
  "GK21brkas_pu:2680": "avocaṃ gomukhaṃ cedaṃ |jīyamānāṃ priyām aham |",
  "GK21brkas_pu:2681": "aśaktaḥ prekṣituṃ tena |raṅgān nirgamyatām iti ||11.11|",
  "GK21brkas_pu:2682": "tenoktam icchayā gantum |āgantuṃ vā na labhyate |",
  "GK21brkas_pu:2683": "vatsarājakulāt tena |muhūrtaṃ sthīyatām iti ||11.12|",
  "GK21brkas_pu:2684": "viratāyāṃ tatas tasyāṃ |purāṇārkarucāv iva |",
  "GK21brkas_pu:2685": "jīvalokam iva jyotsnā |priyā raṅgam arañjayat ||11.13|",
  "GK21brkas_pu:2686": "apṛcchaṃ gomukhaṃ cāsāṃ |katamā padmadevikā |",
  "GK21brkas_pu:2687": "mudrikālatikā ceti |sa vihasyedam abravīt ||11.14|",
  "GK21brkas_pu:2688": "kīrtikāntyor iyaṃ madhye |yā lakṣmīr iva rājate |",
  "GK21brkas_pu:2689": "eṣā naḥ svāminī devī |vāmato mudrikālatā ||11.15|",
  "GK21brkas_pu:2690": "na ceyaṃ śakyate jetum |alaṃ vaḥ śaṅkayā yataḥ |",
  "GK21brkas_pu:2691": "dṛṣṭā kena śarajjyotsnā |khadyotaprabhayā jitā ||11.16|",
  "GK21brkas_pu:2692": "mayā vijayamāneyam |anekaṃ nartakīśatam |",
  "GK21brkas_pu:2693": "dṛṣṭā saṃbhāvayāmy asyās |tena nṛttaguṇān iti ||11.17|",
  "GK21brkas_pu:2694": "gomukhābhimukho yāvat |sāvadhānaṃ śṛṇomy aham |",
  "GK21brkas_pu:2695": "tāvaj jaya jayety uccair |vimuktaḥ prekṣakair dhvaniḥ ||11.18|",
  "GK21brkas_pu:2696": "raṅgād dṛṣṭā ca niryāntī |bādhyamāneva sā mayā |",
  "GK21brkas_pu:2697": "dainyavepathuvaivarṇya |viṣādaiḥ sahajair iva ||11.19|",
  "GK21brkas_pu:2698": "tato visarjitāsthānaṃ |namaskṛtya mahīpatim |",
  "GK21brkas_pu:2699": "svam āvāsaṃ vrajāmi sma |kāntācintāpuraḥsaraḥ ||11.20|",
  "GK21brkas_pu:2700": "gomukhaṃ cābravaṃ kasmān |mām idānīm upekṣase |",
  "GK21brkas_pu:2701": "na hy ādeśam upekṣante |tvādṛśā- mādṛśām iti ||11.21|",
  "GK21brkas_pu:2702": "tenoktam aparaḥ kaścit |pratyayārthaṃ visarjyatām |",
  "GK21brkas_pu:2703": "śraddhāsyati na me vākyaṃ |vipralabdhā hi sā mayā ||11.22|",
  "GK21brkas_pu:2704": "eṣām anyatamaṃ yāhi |gṛhītveti mayodite |",
  "GK21brkas_pu:2705": "marubhūtika evātra |yogya ity ayam uktavān ||11.23|",
  "GK21brkas_pu:2706": "ayaṃ hariśikhas tāvan |nītyā vakragatiḥ kṛtaḥ |",
  "GK21brkas_pu:2707": "apāyaśatam ālokya |kadācij jālam ālikhet ||11.24|",
  "GK21brkas_pu:2708": "kathaṃ kaṣṭatame bālo |vyasanānāṃ catuṣṭaye |",
  "GK21brkas_pu:2709": "yatpradhānastriyas tatra |rājaputraḥ pravartyate ||11.25|",
  "GK21brkas_pu:2710": "evam aṅgulibhaṅgena |vicāryālīkapaṇḍitaḥ |",
  "GK21brkas_pu:2711": "vihanyād api naḥ kāryaṃ |tasmād eṣa na yujyate ||11.26|",
  "GK21brkas_pu:2712": "tapantako 'pi bālatvān |mūḍhaḥ śūnyamukho yataḥ |",
  "GK21brkas_pu:2713": "tasmād evaṃvidhe kārye |niyogaṃ nāyam arhati ||11.27|",
  "GK21brkas_pu:2714": "vikramaikarasatvāc ca |samartho marubhūtikaḥ |",
  "GK21brkas_pu:2715": "abhyastasāhasas tasmād |eṣa prasthāpyatām iti ||11.28|",
  "GK21brkas_pu:2716": "tatas tau sahitau yātau |cirāt tu marubhūtikam |",
  "GK21brkas_pu:2717": "prāptaṃ hariśikho 'pṛcchat |kiṃ vṛttaṃ bhavator iti ||11.29|",
  "GK21brkas_pu:2718": "tenoktam āvayos tāvad |veśamadhena gacchatoḥ |",
  "GK21brkas_pu:2719": "āyāty abhimukhī yaiva |saiva yāti parāṅmukhī ||11.30|",
  "GK21brkas_pu:2720": "bhañjantī cāṅgulīḥ krodhād |vadaty āraktalocanā |",
  "GK21brkas_pu:2721": "na spraṣṭavyo na saṃbhāṣyo |gomukhaḥ pāpavān iti ||11.31|",
  "GK21brkas_pu:2722": "kruddhadauvārikākrānta |hāṭakastambhatoraṇaiḥ |",
  "GK21brkas_pu:2723": "kakṣyādvāraiḥ praviṣṭau svaḥ |sthānam aryasutāsthitam ||11.32|",
  "GK21brkas_pu:2724": "tatraikā dārikāvocad |dārikāḥ paśyatādbhutam |",
  "GK21brkas_pu:2725": "dhūrtenānena cāturyād |gomayaṃ pāyasīkṛtam ||11.33|",
  "GK21brkas_pu:2726": "aparādho 'yam etāvat |sarpaḥ prāṇaharaḥ kṛtaḥ |",
  "GK21brkas_pu:2727": "tam eva paśyatānena |vācālena guṇīkṛtam ||11.34|",
  "GK21brkas_pu:2728": "vandamāno yadā kopāt |svāminyā nābhinanditaḥ |",
  "GK21brkas_pu:2729": "saṃbhrāntaś ca vilakṣaś ca |tadā tām āha gomukhaḥ ||11.35|",
  "GK21brkas_pu:2730": "manye niṣkāraṇaṃ kopaṃ |devyāḥ ko nāma mādṛśaḥ |",
  "GK21brkas_pu:2731": "sevakaḥ paricittajñaḥ |svāminaṃ kopayed iti ||11.36|",
  "GK21brkas_pu:2732": "tathānyatamayā kopāt |tālavṛntabhṛtoditam |",
  "GK21brkas_pu:2733": "kathaṃ niṣkāraṇo nāma |kim idaṃ laghu kāraṇam ||11.37|",
  "GK21brkas_pu:2734": "utkaṇṭhādarśam icchantī |kasyāpi cirakāṅkṣitam |",
  "GK21brkas_pu:2735": "tvayā nartayatā kāntā |kim iyaṃ sukham āsitā ||11.38|",
  "GK21brkas_pu:2736": "atha vā tad gataṃ nāma |svāmī kiṃ karaṇaṃ tvayā |",
  "GK21brkas_pu:2737": "paśyann abhimukhaṃ prītyā |sa tathā vimukhīkṛtaḥ ||11.39|",
  "GK21brkas_pu:2738": "bhavān paśyatu vā mā vā |tvadvidheyo yuvā janaḥ |",
  "GK21brkas_pu:2739": "tvam icchasi jayaṃ yasyāḥ |kim asau na parājitā ||11.40|",
  "GK21brkas_pu:2740": "tato bhiyāvanamitaṃ |mukham unnamya gomukhaḥ |",
  "GK21brkas_pu:2741": "uktavān paśyatānarthaṃ |doṣo bhūto guṇo 'pi naḥ ||11.41|",
  "GK21brkas_pu:2742": "yadi prāk svāminī nṛtyet |tayā rājā sutoṣitaḥ |",
  "GK21brkas_pu:2743": "kadācid itarāṃ naiva |paśyed vṛttakutūhalaḥ ||11.42|",
  "GK21brkas_pu:2744": "tadā ca guṇavidveṣī |jano vaktā bhaved yathā |",
  "GK21brkas_pu:2745": "pakṣapātān narendreṇa |dṛṣṭā madanamañjukā ||11.43|",
  "GK21brkas_pu:2746": "itarā yadi nṛtyantī |tena dṛṣṭā bhavet tadā |",
  "GK21brkas_pu:2747": "norvaśīm api paśyet saḥ |kuto madanamañjukām ||11.44|",
  "GK21brkas_pu:2748": "prītyā yaś conmukhaḥ paśyan |kṛtaḥ svāmī parāṅmukhaḥ |",
  "GK21brkas_pu:2749": "mayopāyaḥ prayukto 'sau |katham ity avadhīyatām ||11.45|",
  "GK21brkas_pu:2750": "na suyāmunadantāyāḥ |śakyaḥ kartuṃ parābhavaḥ |",
  "GK21brkas_pu:2751": "kṛtānukaraṇaiḥ sākṣād |bharatenāpi nṛtyatā ||11.46|",
  "GK21brkas_pu:2752": "aryaputre tu vimukhe |yuṣmābhiḥ sā parājitā |",
  "GK21brkas_pu:2753": "sahajair iva vaivarṇya |vivādasvedavepanaiḥ ||11.47|",
  "GK21brkas_pu:2754": "tena bravīmi sevāpi |yāti yady aparādhatām |",
  "GK21brkas_pu:2755": "bhaktyārādhitabhartāraḥ |sevakā- hanta duḥsthitāḥ ||11.48|",
  "GK21brkas_pu:2756": "athavā sāparādho 'pi |dūtaḥ saṃmānam arhati |",
  "GK21brkas_pu:2757": "saṃdeśaśravaṇāt tena |saṃmānayata mām iti ||11.49|",
  "GK21brkas_pu:2758": "atha sātra parāvṛtya |prasādaviśadānanā |",
  "GK21brkas_pu:2759": "īṣadvihasitajyotsnā |salilasnapitādharā ||11.50|",
  "GK21brkas_pu:2760": "ayi candramukhaṃ mā sma |gomukhaṃ puruṣaṃ vada |",
  "GK21brkas_pu:2761": "na hi vatseśvarāsannāḥ |śrūyante strīsuhṛddruhaḥ ||11.51|",
  "GK21brkas_pu:2762": "anālāpena yac cāsi |kṣaṇam āyāsito mayā |",
  "GK21brkas_pu:2763": "tat kṣamasva na hi svāsthā- |bādhante tvādṛśām iti ||11.52|",
  "GK21brkas_pu:2764": "tataḥ sā gomukhenoktā |draṣṭum icchati vaḥ priyaḥ |",
  "GK21brkas_pu:2765": "saṃdehaś ced iyaṃ mudrā |tadīyā dṛśyatām iti ||11.53|",
  "GK21brkas_pu:2766": "tayoktaṃ kumbhakārāṇāṃ |koṭir vasati vaḥ pure |",
  "GK21brkas_pu:2767": "koṭiḥ kim iti nānītā- |na hi te kṣīṇamṛttikāḥ ||11.54|",
  "GK21brkas_pu:2768": "tenoktaṃ kena vānītā |mudrā vā mṛttikāmayī |",
  "GK21brkas_pu:2769": "na hy ārabhyamahākāryāḥ |pramādyanti sacetasaḥ ||11.55|",
  "GK21brkas_pu:2770": "yaugandharāyaṇasutaḥ |priyaṃ mitraṃ priyasya vaḥ |",
  "GK21brkas_pu:2771": "svāminā preṣitaḥ prītyā |dṛśyatāṃ marubhūtikaḥ ||11.56|",
  "GK21brkas_pu:2772": "atha devī namaskṛtya |prītā vijñāpitā mayā |",
  "GK21brkas_pu:2773": "yat saṃdiśati naḥ svāmī |yuṣmabhyaṃ tan niśāmyatām ||11.57|",
  "GK21brkas_pu:2774": "preritaḥ tvām ahaṃ draṣṭuṃ |yena lakṣmīm ivālasaḥ |",
  "GK21brkas_pu:2775": "krīḍatāsmadvidhair eṣa |vilakṣaḥ kriyatām iti ||11.58|",
  "GK21brkas_pu:2776": "prasthitāyāṃ tato devyām |āha māṃ padmadevikā |",
  "GK21brkas_pu:2777": "iyaṃ prasādhyate yāvat |tāvad āstāṃ bhavān iti ||11.59|",
  "GK21brkas_pu:2778": "devyā saha praviśyāntar |muhūrtād iva sā tataḥ |",
  "GK21brkas_pu:2779": "āha prakṛṣṭapramudā |praphullanayanotpalā ||11.60|",
  "GK21brkas_pu:2780": "mayā kaliṅgasenāyai |tayā gatvā rumaṇvate |",
  "GK21brkas_pu:2781": "tenāpi bhūmipataye |vṛttānto 'yaṃ niveditaḥ ||11.61|",
  "GK21brkas_pu:2782": "tenoktaṃ kim ihākhyeyaṃ |taruṇo nanu dārakaḥ |",
  "GK21brkas_pu:2783": "jīvalokasukhāny eṣa |tasmād anubhavatv iti ||11.62|",
  "GK21brkas_pu:2784": "seyaṃ rājñābhyanujñātā |guruṇā manmathena ca |",
  "GK21brkas_pu:2785": "iyam āyāti te paścād |yātu tāvad bhavān iti ||11.63|",
  "GK21brkas_pu:2786": "atha praviśya saṃbhrāntā |pratīhārī nyavedayat |",
  "GK21brkas_pu:2787": "sayāno gomukhaḥ prāha |laghu śrāvaya mām iti ||11.64|",
  "GK21brkas_pu:2788": "mayoktaṃ gomukhas tāvad |ekākī praviśatv iti |",
  "GK21brkas_pu:2789": "sa praviśyoktavān dvāre |devī kiṃ vidhṛteti mām ||11.65|",
  "GK21brkas_pu:2790": "ajñātapramadāsaṅgam |ākulībhūtamānasam |",
  "GK21brkas_pu:2791": "kuru nāgarakaṃ tāvat |tvaṃ mām ity aham uktavān ||11.66|",
  "GK21brkas_pu:2792": "tenoktaṃ yuddhavelāyāṃ |damyante turagā- iti |",
  "GK21brkas_pu:2793": "yad etad ghuṣyate loke |tad etat tathyatāṃ gatam ||11.67|",
  "GK21brkas_pu:2794": "na nāgarakatāṃ prāptum |upadeśena śakyate |",
  "GK21brkas_pu:2795": "iyaṃ hi mokṣavidyeva |prayogāvṛttisādhanā ||11.68|",
  "GK21brkas_pu:2796": "saṃkṣepatas tu vakṣyāmi |yad yad devī kariṣyati |",
  "GK21brkas_pu:2797": "tat tad evānukuryās tvaṃ |dakṣo hi labhate śriyam ||11.69|",
  "GK21brkas_pu:2798": "anuśiṣya sa mām evaṃ |niryāyānīya ca priyām |",
  "GK21brkas_pu:2799": "sukhaṃ supyāstam ity uktvā |yathāsvaṃ sasuhṛdgataḥ ||11.70|",
  "GK21brkas_pu:2800": "tataḥ praviśya dayitā |mām ardhākṣṇā niraikṣata |",
  "GK21brkas_pu:2801": "kṛtaṃ tathaiva ca mayā |vanditena ca vanditā ||11.71|",
  "GK21brkas_pu:2802": "sarvathā yad yad evāham |anayā kāritas tadā |",
  "GK21brkas_pu:2803": "tad evānukaromi sma |nartanācāryaśiṣyavat ||11.72|",
  "GK21brkas_pu:2804": "atha buddhvānukūlaṃ mām |iyam anvarthavedinam |",
  "GK21brkas_pu:2805": "smitvā sotkamparomāñcaṃ |gāḍham aṅgam apīḍayat ||11.73|",
  "GK21brkas_pu:2806": "tato 'ham anapekṣyaiva |tatkṛtānukṛtakramam |",
  "GK21brkas_pu:2807": "aśarīrasya kasyāpi |gato bhūtasya vaśyatām ||11.74|",
  "GK21brkas_pu:2808": "strīpuṃsatām āgatayor |anabhipretanidrayoḥ |",
  "GK21brkas_pu:2809": "pradoṣa eva kṣaṇadā |kṣīṇā kṣaṇavad āvayoḥ ||11.75|",
  "GK21brkas_pu:2810": "prātaḥ pravahaṇenaiva |priyām ādāya gomukhaḥ |",
  "GK21brkas_pu:2811": "mātur evānayad gehaṃ |manmānasapuraḥsarām ||11.76|",
  "GK21brkas_pu:2812": "vardhamānarater evam |atiyāteṣu keṣucit |",
  "GK21brkas_pu:2813": "dineṣu mama saṃprāptaḥ |senānīr idam abravīt ||11.77|",
  "GK21brkas_pu:2814": "adyāṣṭāsu prayāteṣu |muhūrteṣu pravakṣyati |",
  "GK21brkas_pu:2815": "mauhūrtānumato rājā |rātreḥ śāntipuraḥsaram ||11.78|",
  "GK21brkas_pu:2816": "tārayiṣyāmi yamunām |ahaṃ yātrāgataṃ janam |",
  "GK21brkas_pu:2817": "yuṣmābhir api kartavyaṃ |yat tad ājñāpyatām iti ||11.79|",
  "GK21brkas_pu:2818": "mayoktaṃ gomukho gatvā |yuṣmān vijñāpayiṣyati |",
  "GK21brkas_pu:2819": "iti tasmin nate mahyaṃ |gomukhena niveditam ||11.80|",
  "GK21brkas_pu:2820": "adha sakāmukagaṇaḥ |śvo gantā gaṇikāgaṇaḥ |",
  "GK21brkas_pu:2821": "tenaiva sahitā- yūyaṃ |gantāraḥ śanakair iti ||11.81|",
  "GK21brkas_pu:2822": "gomukhena tu vṛttānte |kathite 'smin rumaṇvate |",
  "GK21brkas_pu:2823": "pratiṣṭhe sasuhṛt prātaḥ |pṛṣṭhato janasaṃhateḥ ||11.82|",
  "GK21brkas_pu:2824": "tac ca krīḍāgṛhaṃ prāpya |kalpitaṃ yamunātaṭe |",
  "GK21brkas_pu:2825": "divasaṃ gamayāmi sma |taṃ triyāmāmukhotsukaḥ ||11.83|",
  "GK21brkas_pu:2826": "gomukhānītayā sārdham |āsitvā kāntayā saha |",
  "GK21brkas_pu:2827": "niśāyāṃ yātakalpāyām |apaśyaṃ rudatīm imām ||11.84|",
  "GK21brkas_pu:2828": "kim etad iti pṛṣṭā ca |mayā saṃbhrāntacetasā |",
  "GK21brkas_pu:2829": "yadā noktavatī kiṃcit |tadānyā dārikābravīt ||11.85|",
  "GK21brkas_pu:2830": "apaiti guṇavatsaṅgād |doṣo doṣavatām kila |",
  "GK21brkas_pu:2831": "gaṇikāśabdadoṣas tu |nainām adyāpi muñcati ||11.86|",
  "GK21brkas_pu:2832": "kāśirājasya yā kanyā |vṛtā tubhyaṃ purodhasā |",
  "GK21brkas_pu:2833": "tasyāś cāmaradhāriṇyā |bhavitavyaṃ kilānayā ||11.87|",
  "GK21brkas_pu:2834": "seyam utprekṣya tad duḥkhaṃ |dāruṇaṃ maraṇād api |",
  "GK21brkas_pu:2835": "viṣapānakṛtotsāhā |hātum icchaty asūn iti ||11.88|",
  "GK21brkas_pu:2836": "mayoktam aham apy aṅgaṃ |tvadviyogarujāturam |",
  "GK21brkas_pu:2837": "nityotkṣapitam akṣībaṃ |tyaktvā sthāsyāmy avedanaḥ ||11.89|",
  "GK21brkas_pu:2838": "ity asminn eva samaye |prāptā- hariśikhādayaḥ |",
  "GK21brkas_pu:2839": "vṛttāntam evam ākarṇya |bhīṣaṇaṃ sabhiyo 'bhavan ||11.90|",
  "GK21brkas_pu:2840": "tataḥ saṃbhāṣya suhṛdāv |avocan marubhūtikaḥ |",
  "GK21brkas_pu:2841": "vayam eva v.isaṃ pūrvaṃ |pibāmaḥ kalpyatām iti ||11.91|",
  "GK21brkas_pu:2842": "tato hariśikhenoktaṃ |kvāsau saṃprati gomukhaḥ |",
  "GK21brkas_pu:2843": "yo hi mūlam anarthasya |sa tāvat pāyyatām iti ||11.92|",
  "GK21brkas_pu:2844": "tena gomukham āhvātuṃ |prahitāgatya dārikā |",
  "GK21brkas_pu:2845": "abravīd gomukho vakti |kiṃ mayātaḥ prayojanam ||11.93|",
  "GK21brkas_pu:2846": "dīrghajīvitanāmānam |adhyāyaṃ ciravismṛtam |",
  "GK21brkas_pu:2847": "aham adhyetum ārabhdo |vaidyād prāṇapradād iti ||11.94|",
  "GK21brkas_pu:2848": "tato hariśikhenoktaḥ |kruddhena marubhūtikaḥ |",
  "GK21brkas_pu:2849": "preryamāṇaṃ galāṣṭrābhiḥ |śīghram ānaya taṃ śaṭham ||11.95|",
  "GK21brkas_pu:2850": "[The arrival of Gomukha and the beginning of Hariśikhaś speech is missing] ||11.96|",
  "GK21brkas_pu:2851": "yas tvayā ghaṭito 'narthaḥ |svāmino jīvitaḥ sukham |",
  "GK21brkas_pu:2852": "svāminyā saha saṃyogaḥ |so 'yam evaṃ vijṛmbhate ||11.97|",
  "GK21brkas_pu:2853": "so 'bravīt so 'yam āyāto |vādaḥ saṃprati satyatām |",
  "GK21brkas_pu:2854": "jvariṣyāmīti saṃcintya |maṇḍaṃ pibati muṇḍitaḥ ||11.98|",
  "GK21brkas_pu:2855": "sa kālas tāvad āyātu |svāminī yad viśaṅkitā |",
  "GK21brkas_pu:2856": "tatraiva vidyāma nyañco |pāsyāmas tyajyatāṃ tvarā ||11.99|",
  "GK21brkas_pu:2857": "atha vālaṃ pralāpena |mahīpālaṃ tapantakaḥ |",
  "GK21brkas_pu:2858": "vijñāpayatu tenāsya |dattaḥ pūrvam ayaṃ varaḥ ||11.100|",
  "GK21brkas_pu:2859": "aprasaṅge 'pi bhavatā |kāryā vijñāpinā mayi |",
  "GK21brkas_pu:2860": "siddhiṃ yāsyati cāvaśyaṃ |mā sma śaṅkāṃ karod iti ||11.101|",
  "GK21brkas_pu:2861": "itīmām anukūlābhir |vāgbhir āśyāsya gomukhaḥ |",
  "GK21brkas_pu:2862": "mātur evānayan mūlaṃ |prāviśāma tataḥ purīm ||11.102|",
  "GK21brkas_pu:2863": "kumāravaṭakāsthena |mayānūktas tapantakaḥ |",
  "GK21brkas_pu:2864": "gomukhena yad ākhyātaṃ |tat kāryaṃ sādhyatām iti ||11.103|",
  "GK21brkas_pu:2865": "tapantakas tu sāsphoṭam |idaṃ siddhim iti bruvan |",
  "GK21brkas_pu:2866": "gatvā rājakulaṃ tasmād |āgatyedam abhāṣata ||11.104|",
  "GK21brkas_pu:2867": "rājapādair ahaṃ pṛṣṭas |tāta kiṃ kriyatām iti |",
  "GK21brkas_pu:2868": "śālīnena mayāpy uktaṃ |modako dīyatām iti ||11.105|",
  "GK21brkas_pu:2869": "evaṃ mālāphalādīni |niḥsārāṇi tapantakaḥ |",
  "GK21brkas_pu:2870": "yācate sma prahīṇatvād |gatvā gatvā mahīpatim ||11.106|",
  "GK21brkas_pu:2871": "iti saśarīrayā kṣaṇam iva kṣaṇadāḥ kṣapayan |saha viśarīrayā dayitayā virasān divasān |",
  "GK21brkas_pu:2872": "dinarajanīvihāraviparītam aham caritai |rathacaraṇāhvayasya caritāni viḍambitavān ||11.107|",
  "GK21brkas_pu:2873": "atha māṃ kṛtakartavyaṃ |sukhāsīnam aharmukhe |",
  "GK21brkas_pu:2874": "vādī jita ivācchāyas |trapayā gomukho 'bravīt ||12.1|",
  "GK21brkas_pu:2875": "aham aryasutāṃ nītvā |gṛhaṃ svagṛham āgataḥ |",
  "GK21brkas_pu:2876": "tato 'pi vandituṃ devyau |narendrāntaḥpuraṃ gataḥ ||12.2|",
  "GK21brkas_pu:2877": "vanditā ca vihasyāha |devī padmāvatī yathā |",
  "GK21brkas_pu:2878": "kiṃkāraṇaṃ vadhūr adya |nāsmān āyāti vanditum ||12.3|",
  "GK21brkas_pu:2879": "bhrātrā te kiṃ na muktaiva |na vādyāpi vibudhyate |",
  "GK21brkas_pu:2880": "kopitā vā bhaved bhartrā |śiṣṭā duścaritair iti ||12.4|",
  "GK21brkas_pu:2881": "athāgat- hatoraskā |krandantī padmadevikā |",
  "GK21brkas_pu:2882": "nāsti naḥ svāminīty uktvā |devyor nipatitā puraḥ ||12.5|",
  "GK21brkas_pu:2883": "tato devyau tataḥ śeṣam |aśeṣam avarodhanam |",
  "GK21brkas_pu:2884": "rājā ca śrutavṛttāntaḥ |sāsthāno dhairyam atyajat ||12.6|",
  "GK21brkas_pu:2885": "tataḥ prāpyācirāt saṃjñāṃ |māgadhyā padmadevikā |",
  "GK21brkas_pu:2886": "kathaṃ jānāsi nāstīti |pṛṣṭācaṣṭa niśāmyatām ||12.7|",
  "GK21brkas_pu:2887": "yathaiva gomukhenāsau |svam āvāsaṃ praveśitā |",
  "GK21brkas_pu:2888": "tathaiva kagiti ghrāto |gandho 'smābhir amānuṣaḥ ||12.8|",
  "GK21brkas_pu:2889": "akasmāc ca kṣaṇaṃ nidrāṃ |gacchāmaḥ pratibudhya ca |",
  "GK21brkas_pu:2890": "śūnyām īkṣāmahe śayyām |aśrīkāṃ nalinīm iva ||12.9|",
  "GK21brkas_pu:2891": "tato hā heti vikruṣya |samūrchāḥ kṣaṇam āsmahe |",
  "GK21brkas_pu:2892": "na kvacic ca vicinvatyaḥ |paśyāmaḥ svāminīm iti ||12.10|",
  "GK21brkas_pu:2893": "kaliṅgasenayā tv atra |śokagadgadayoditam |",
  "GK21brkas_pu:2894": "idaṃ tad āgataṃ manya |durvidyādharaceṣṭitam ||12.11|",
  "GK21brkas_pu:2895": "bālikām aham ādāya |pūrvaṃ madanamañcukām |",
  "GK21brkas_pu:2896": "harmyāgre krīḍayāmi sma |candrikāsaṅgaśītale ||12.12|",
  "GK21brkas_pu:2897": "ehi vidyādharā3 ehi |gṛhāṇemāṃ surūpikām |",
  "GK21brkas_pu:2898": "ekām eva mayā labdhāṃ |sutāṃ durlabhikām iti ||12.13|",
  "GK21brkas_pu:2899": "tataś carmāsikeyūra |hārādikarabhāsuraḥ |",
  "GK21brkas_pu:2900": "avātarad divaḥ ko 'pi |divyagandhasragambaraḥ ||12.14|",
  "GK21brkas_pu:2901": "dūrād eva ca māṃ bhītāṃ |mā bhaiṣīr iti sāntvayan |",
  "GK21brkas_pu:2902": "gambhīradhvanivitrasta |tanayām idam abravīt ||12.15|",
  "GK21brkas_pu:2903": "yadi mahyam iyaṃ dattā |satyena tanayā tvayā |",
  "GK21brkas_pu:2904": "tato muñca nayāmy enāṃ |nyāsabhūtā hi kanyakā ||12.16|",
  "GK21brkas_pu:2905": "nāmnā mānasavego 'haṃ |vidyādharagaṇādhipaḥ |",
  "GK21brkas_pu:2906": "sarvavijñeyavijñāna |manojvalitadhīr iti ||12.17|",
  "GK21brkas_pu:2907": "anicchantī tatas tasya |saṃnidhau ciram āsitum |",
  "GK21brkas_pu:2908": "prayatnād dhairyam ādhāya |pragalbheva tam abravam ||12.18|",
  "GK21brkas_pu:2909": "arhaty avaśyam eveyam |īdṛśī tvādṛśaṃ patim |",
  "GK21brkas_pu:2910": "na punar dīyate tāvad |bālikā śaiśavād iti ||12.19|",
  "GK21brkas_pu:2911": "atha mām abhivādyāsāv |ulkāsaṃghātabhāsuraḥ |",
  "GK21brkas_pu:2912": "dṛśyamāno mahāvegaḥ |kṣaṇenāntarhito 'bhavat ||12.20|",
  "GK21brkas_pu:2913": "tena bravīmi tenādya |tat smṛtvā kṣudrabuddhinā |",
  "GK21brkas_pu:2914": "vidyādharādhamenāsau |nītā yadi bhaved iti ||12.21|",
  "GK21brkas_pu:2915": "sarvathā dṛśyate neha |devī madanamañjukā |",
  "GK21brkas_pu:2916": "yad atrānantaraṃ nyāyyaṃ |tad anuṣṭhīyatām iti ||12.22|",
  "GK21brkas_pu:2917": "tataḥ samutpatann eva |śokaḥ krodhena māmakaḥ |",
  "GK21brkas_pu:2918": "preritaḥ pavaneneva |prabalena balāhakaḥ ||12.23|",
  "GK21brkas_pu:2919": "strītaskara durācāra |mūḍha mānasavegaka |",
  "GK21brkas_pu:2920": "tiṣṭha tiṣṭha kva yāsīti |prālapaṃ gaganonmukhaḥ ||12.24|",
  "GK21brkas_pu:2921": "yugapat krodhaśokābhyāṃ |śoṣito 'haṃ krameṇa ca |",
  "GK21brkas_pu:2922": "yathānilatuṣārābhyāṃ |śiśire kamalākaraḥ ||12.25|",
  "GK21brkas_pu:2923": "gomukhas tu nṛpāhutaḥ |pratyāgatyedam abravīt |",
  "GK21brkas_pu:2924": "kim etad iti pṛṣṭena |vṛttānto 'yaṃ mayoditaḥ ||12.26|",
  "GK21brkas_pu:2925": "tataḥ saṃbhramavisrastam |ākarṣann uttarāmbaram |",
  "GK21brkas_pu:2926": "viṣādākulito rājā |prasthito yuṣmadantikam ||12.27|",
  "GK21brkas_pu:2927": "antare ca rumaṇvantam |āha keyaṃ pramāditā |",
  "GK21brkas_pu:2928": "sarvathā khyāpitaṃ lokair |bhavatāṃ nītikauśalam ||12.28|",
  "GK21brkas_pu:2929": "yuktaṃ tadā yadālocya |mahat sīdat prayojanam |",
  "GK21brkas_pu:2930": "vipralabdho 'smi yuṣmābhir |devyā vāsavadattayā ||12.29|",
  "GK21brkas_pu:2931": "adhunā dhriyamāṇe 'pi |samarthasacive mayi |",
  "GK21brkas_pu:2932": "apanītā vadhūḥ kasmād |bālān mama sutād iti ||12.30|",
  "GK21brkas_pu:2933": "sa tam āha nivartadhvam |alaṃ tatra gatena vaḥ |",
  "GK21brkas_pu:2934": "yuṣmān dṛṣṭvā hi sa śiśuḥ |prāṇān api parityajet ||12.31|",
  "GK21brkas_pu:2935": "ājñāpayatha māṃ yac ca |yac ca vijñāpayāmi vaḥ |",
  "GK21brkas_pu:2936": "āsīnān āsane tena |nivṛtya sthīyatām iti ||12.32|",
  "GK21brkas_pu:2937": "upaviṣṭāya cācaṣṭa |sphuṭaṃ divyena sā hṛtā |",
  "GK21brkas_pu:2938": "anāthāpi na vaḥ kācit |kenacit paribhūyate ||12.33|",
  "GK21brkas_pu:2939": "yāvad antaḥpurāṭavyau |yāvac ca gṛhapakṣiṇaḥ |",
  "GK21brkas_pu:2940": "nāsty asau yo na cāsmābhir |īkṣitaś cāracakṣuṣā ||12.34|",
  "GK21brkas_pu:2941": "ākāśe tu na me prajñā |kramate divyagocare |",
  "GK21brkas_pu:2942": "tena vidyādhareṇāsau |hṛteti hṛdaye mama ||12.35|",
  "GK21brkas_pu:2943": "atha vā bhavatūdyāne |yuvarājaḥ parīkṣatām |",
  "GK21brkas_pu:2944": "kadācit kupitā bhartre |tatrāsīta vadhūr iti ||12.36|",
  "GK21brkas_pu:2945": "kupitānāṃ hi bhartṛbhyaḥ |śrūyante kulayoṣitām |",
  "GK21brkas_pu:2946": "sādhubhiḥ kathyamānāni |pañca sthānāni tad yathā ||12.37|",
  "GK21brkas_pu:2947": "śvaśrūbhrātṛnanāndṛṇāṃ |bhartṛmitrasya vā gṛham |",
  "GK21brkas_pu:2948": "duṣṭasaṃcāraśūnyāni |mandiropavanāni vā ||12.38|",
  "GK21brkas_pu:2949": "atrāntare kathitavān |ākhyānaṃ marubhūtikaḥ |",
  "GK21brkas_pu:2950": "prastāve yan mayā pūrvaṃ |śrutaṃ tad avadhīyatām ||12.39|",
  "GK21brkas_pu:2951": "aṣṭāvakrasya duhitā |sāvitrī nāma kanyakā |",
  "GK21brkas_pu:2952": "āsīd yā caritākāraiḥ |sāvitrīm atiricyate ||12.40|",
  "GK21brkas_pu:2953": "aṣṭāvakram ayāciṣṭa |kadācid ṛṣir aṅgirāḥ |",
  "GK21brkas_pu:2954": "brahmann akṛtadāro 'smi |sutā me dīyatām iti ||12.41|",
  "GK21brkas_pu:2955": "so 'bravīd bhavataḥ ko 'nyas |trailokye 'pi varo varaḥ |",
  "GK21brkas_pu:2956": "kiṃ tu datteyam anyasmai |kṣamatāṃ bhagavān iti ||12.42|",
  "GK21brkas_pu:2957": "tasya bhrātā vṛṣo nāma |sa cāṅgirasam abravīt |",
  "GK21brkas_pu:2958": "amṛtā nāma duhitā |mama sā gṛhyatām iti ||12.43|",
  "GK21brkas_pu:2959": "pariṇīya tu tāṃ kanyām |amṛtām amṛtopamām |",
  "GK21brkas_pu:2960": "ātmānam aṅgirā mene |pītāmṛtam ivāmṛtam ||12.44|",
  "GK21brkas_pu:2961": "sā kadācit kathaṃcit taṃ |kāraṇe 'lpe 'pi pīḍitā |",
  "GK21brkas_pu:2962": "upālabdhavatī nātham |ṛṣiputrasya vallabhā ||12.45|",
  "GK21brkas_pu:2963": "cakṣū-raktena bhavatā |sāvitrī svayam arthitā |",
  "GK21brkas_pu:2964": "ahaṃ tv anicchate tubhyaṃ |pitrā dattā balād iti ||12.46|",
  "GK21brkas_pu:2965": "nānāvidhaiḥ sa śapathair |amṛtāṃ parisantvayan |",
  "GK21brkas_pu:2966": "kaṃcid abhyanayat kālam |ekadāstaṃgate ravau ||12.47|",
  "GK21brkas_pu:2967": "paścāt sandhyām upāsīnam |āsīnaṃ maunadhāriṇam |",
  "GK21brkas_pu:2968": "apṛcchad amṛtāgatya |kiṃ dhyāyati bhavān iti ||12.48|",
  "GK21brkas_pu:2969": "tena vanditasaṃdhyena |cirād uktaṃ nanu priye |",
  "GK21brkas_pu:2970": "devīṃ vihāya sāvitrīṃ |kim anyac cintayāmy aham ||12.49|",
  "GK21brkas_pu:2971": "atha sā śrutam ity uktvā |svasminn āśramapādape |",
  "GK21brkas_pu:2972": "devatābhyo namaskṛtya |śarīram udalambayat ||12.50|",
  "GK21brkas_pu:2973": "ākṛṣṭakaṇṭhapāśā ca |puraḥ praikṣata devatām |",
  "GK21brkas_pu:2974": "vidyutpiṅgajaṭābhārāṃ |sākṣamālākamaṇḍalum ||12.51|",
  "GK21brkas_pu:2975": "tato dantaprabhājāla |prabhāsitatapovanā |",
  "GK21brkas_pu:2976": "devatāvocad amṛtām |amṛteneva siñcatī ||12.52|",
  "GK21brkas_pu:2977": "putri mā sma tyaja prāṇān |dustyajān dharmasādhanān |",
  "GK21brkas_pu:2978": "straiṇam ajñānam āśritya |saṃtuṣṭo hi patis tvayā ||12.53|",
  "GK21brkas_pu:2979": "nāṣṭāvakrasya duhitā |sāvitrī tena cintitā |",
  "GK21brkas_pu:2980": "kiṃ tv ahaṃ brahmarudra |ādisaptalokanamaskṛtā ||12.54|",
  "GK21brkas_pu:2981": "sarvathā matprasādāt te |putri putro bhaviṣyati |",
  "GK21brkas_pu:2982": "balena tapasā yasya |na samāno bhaviṣyati ||12.55|",
  "GK21brkas_pu:2983": "iti dattvā varaṃ tasyai |sāvitrī divam āśrayat |",
  "GK21brkas_pu:2984": "amṛtāpi gatāśaṅkā |bhartrā saha sameyuṣī ||12.56|",
  "GK21brkas_pu:2985": "tena bravīmi kupitā |kadācid amṛteva sā |",
  "GK21brkas_pu:2986": "udyānaṃ praviśett tatra |svayam anviṣyatām iti ||12.57|",
  "GK21brkas_pu:2987": "athāhaṃ śibikārūḍhaḥ |prasthito veśam asmṛtiḥ |",
  "GK21brkas_pu:2988": "cakṣuścetoharākārāḥ |paśyan veśyāḥ samūhaśaḥ ||12.58|",
  "GK21brkas_pu:2989": "āsīc ca mama devībhyāṃ |prayogo 'yam anuṣṭhitaḥ |",
  "GK21brkas_pu:2990": "api nāmāsya kasyāṃcit |striyāṃ bhāvo bhaved iti ||12.59|",
  "GK21brkas_pu:2991": "tadāyaṃ mohasaṃkalpo |na hi saṃkalpajanmanaḥ |",
  "GK21brkas_pu:2992": "rater anyāsu saṃkalpaḥ |pramadāsu pravartate ||12.60|",
  "GK21brkas_pu:2993": "tataḥ saṃkalpayann evam |acandrikam ivāmbaram |",
  "GK21brkas_pu:2994": "kāntāmātur gṛhaṃ kāntaṃ |kāntāśūnyam upāgamam ||12.61|",
  "GK21brkas_pu:2995": "prakāśān aprakāśāṃś ca |pradeśān bahuśo bahūn |",
  "GK21brkas_pu:2996": "anviṣyanto bhramāma sma |na cāpaśyāma tatra tām ||12.62|",
  "GK21brkas_pu:2997": "gomukhoddiṣṭamārgaś ca |praviśya gṛhakānanam |",
  "GK21brkas_pu:2998": "pṛcchāmi sma priyāvārttāṃ |sākṣiśākhāmṛgāṇḍajān ||12.63|",
  "GK21brkas_pu:2999": "kebhyaścit kupitaḥ śāpān |kebhyaścid vitaran karān |",
  "GK21brkas_pu:3000": "viḍambayann aśāstrajñam |ity utkaṭarasaṃ naṭam ||12.64|",
  "GK21brkas_pu:3001": "athopagamya tvaritaḥ |prahṛṣṭo marubhūtikaḥ |",
  "GK21brkas_pu:3002": "aryaputrāryaduhitā |mayā dṛṣṭety abhāṣata ||12.65|",
  "GK21brkas_pu:3003": "tatas tasya parāmṛjya |pāṇinā vikasanmukham |",
  "GK21brkas_pu:3004": "api satyam idaṃ saumya |syāt krīḍety aham abravam ||12.66|",
  "GK21brkas_pu:3005": "so 'bravīt satyam apy etat |krīḍā yaiṣātiharṣajā |",
  "GK21brkas_pu:3006": "asatye hy atra yā krīḍā |tad unmattavijṛmbhitam ||12.67|",
  "GK21brkas_pu:3007": "atha vālaṃ vimarśena |mahābhyudayavairiṇā |",
  "GK21brkas_pu:3008": "tvaritaṃ gamyatāṃ yasmān |nārtaḥ kālam udīkṣate ||12.68|",
  "GK21brkas_pu:3009": "paśyāmi sma tato gacchann |aśokaśiśum agrataḥ |",
  "GK21brkas_pu:3010": "raktaṃ kusumasaṃghātam |ayam ābhūmipallavam ||12.69|",
  "GK21brkas_pu:3011": "akāle kim aśokasya |kusumānīti cintayan |",
  "GK21brkas_pu:3012": "tasya skandhe hriyālīnam |apaśyaṃ prāṇadāyinīm ||12.70|",
  "GK21brkas_pu:3013": "āsīc ca mama kiṃ citraṃ |yat pādasparśadohadaḥ |",
  "GK21brkas_pu:3014": "sadyaḥ kusumito 'śokaḥ |prāpya sarvāṅgasaṃgatim ||12.71|",
  "GK21brkas_pu:3015": "idam atra mahat citraṃ |yadālokitam etayā |",
  "GK21brkas_pu:3016": "vanadevatayodyānaṃ |sakalaṃ na vijṛmbhitam ||12.72|",
  "GK21brkas_pu:3017": "sarvathācetanā- vṛkṣāḥ |kāntāyā- darśane sati |",
  "GK21brkas_pu:3018": "subhage nirvikāratvād |aṅgāratuṣabhasmavat ||12.73|",
  "GK21brkas_pu:3019": "athāliṅgitum ārabdhaḥ |sānurāgam ahaṃ ca tām |",
  "GK21brkas_pu:3020": "tayā cāṅgāni saṃhṛtya |mā tāvad iti vāritaḥ ||12.74|",
  "GK21brkas_pu:3021": "tataḥ prasarabhaṅgena |vilakṣam upalakṣya mām |",
  "GK21brkas_pu:3022": "sābravīd aparodho 'yam |aryaputreṇa mṛṣyatām ||12.75|",
  "GK21brkas_pu:3023": "ārādhitavatī yakṣam |ahaṃ kanyā satī yathā |",
  "GK21brkas_pu:3024": "aryaputrasya bhūyāsaṃ |dayitā paricārikā ||12.76|",
  "GK21brkas_pu:3025": "tubhyaṃ kārye ca saṃsiddhe |śamīlājasugandhinā |",
  "GK21brkas_pu:3026": "pānaṃ hastena dāsyāmi |prasīdatu bhavān iti ||12.77|",
  "GK21brkas_pu:3027": "sa ca tasya prasādān me |yātaḥ siddhiṃ manorathaḥ |",
  "GK21brkas_pu:3028": "āyācitaṃ tu yakṣāya |na mayā pratiyācitam ||12.78|",
  "GK21brkas_pu:3029": "tenāhaṃ pānaśauṇḍena |nītā dhanapateḥ sabhām |",
  "GK21brkas_pu:3030": "vṛttāntaḥ kathitaś cāyam |athokto dhanadena saḥ ||12.79|",
  "GK21brkas_pu:3031": "āyācitam iyaṃ tubhyam |acireṇaiva dāsyati |",
  "GK21brkas_pu:3032": "nītvā samarpaya kṣipraṃ |dārakāya vadhūm iti ||12.80|",
  "GK21brkas_pu:3033": "tena cāham ihānītā |gaganāgamanāc ca me |",
  "GK21brkas_pu:3034": "śarīraṃ paruṣībhūtaṃ |vāritā stha tato mayā ||12.81|",
  "GK21brkas_pu:3035": "[The first half of the verse is missing] |",
  "GK21brkas_pu:3036": "tasmai yakṣāya yuṣmābhiḥ |sa me saṃpādyatām iti ||12.82|",
  "GK21brkas_pu:3037": "athāsyai ganikādhyakṣo |rājādeśaṃ nyavedayat |",
  "GK21brkas_pu:3038": "adyārabhya kulastrītvaṃ |bhavatīnāṃ bhavatv iti ||12.83|",
  "GK21brkas_pu:3039": "taṃ cākarṇya mahāmanoratham idaṃ pūrṇaṃ cirāt kāṅkṣitaṃ |",
  "GK21brkas_pu:3040": "naiva prītivikāsihārihasitaṃ dhatte sma kāntāmukham |",
  "GK21brkas_pu:3041": "yācñāvṛttikadarthitair bahubhir apy āptair na hi prārthakāḥ |",
  "GK21brkas_pu:3042": "prītiṃ yānti tathā yathā tanubhir apy arthaiḥ sukhābhyāgataiḥ ||12.84|",
  "GK21brkas_pu:3043": "tato divasam āsitvā |kāntāmātur ahaṃ gṛhe |",
  "GK21brkas_pu:3044": "priyāṃ navavadhūveṣāṃ |pradoṣe pariṇītavān ||13.1|",
  "GK21brkas_pu:3045": "prasādād aryapādānāṃ |kulastrītvam upāgatām |",
  "GK21brkas_pu:3046": "tām ādāya svam āvāsaṃ |pravṛttotsavam āgamam ||13.2|",
  "GK21brkas_pu:3047": "tatra sā sadhanādhyakṣaṃ |taṃ yakṣaṃ kusumādibhiḥ |",
  "GK21brkas_pu:3048": "abhyarcya pānadānena |suduṣtoṣam atoṣayat ||13.3|",
  "GK21brkas_pu:3049": "padmarāgamayīṃ śuktiṃ |padmarāgadravatviṣaḥ |",
  "GK21brkas_pu:3050": "ādāya madhunaḥ pūrṇāṃ |tato mām abravīt priyā ||13.4|",
  "GK21brkas_pu:3051": "maṅgalānāṃ pradhānatvāt |kāryasaṃsiddhidāyinī |",
  "GK21brkas_pu:3052": "eṣā dhanapateḥ śeṣā |svādur āsvādyatām iti ||13.5|",
  "GK21brkas_pu:3053": "mayoktam ananujñātas |tātapādair guṇān api |",
  "GK21brkas_pu:3054": "nāhaṃ sevitum icchāmi |kiṃ punar vyasanaṃ mahat ||13.6|",
  "GK21brkas_pu:3055": "tataḥ sā dṛḍhasaṃrambhā |śapathair avyatikramaiḥ |",
  "GK21brkas_pu:3056": "cirān niruttarīkṛtya |mām anicchum apāyayat ||13.7|",
  "GK21brkas_pu:3057": "pītaikamadhuśuktiṃ ca |māṃ sāpṛcchat kṛtasmitā |",
  "GK21brkas_pu:3058": "kim āsvādam idaṃ pānam |iti pratyabravaṃ tataḥ ||13.8|",
  "GK21brkas_pu:3059": "āpāne madhurāsvādam |anusvāde tu tiktakam |",
  "GK21brkas_pu:3060": "kṣaye kaṣāyakaṭukam |avacchede manāg iti ||13.9|",
  "GK21brkas_pu:3061": "sābravīd vyaktam adyāpi |na jānītha rasaṃ punaḥ |",
  "GK21brkas_pu:3062": "pīyatām iti pītaṃ ca |punas tadvacanād mayā ||13.10|",
  "GK21brkas_pu:3063": "idaṃ kīdṛśam ity asyai |pṛcchatyai kathitaṃ mayā |",
  "GK21brkas_pu:3064": "kim artham api me cittaṃ |gatam asvasthatām iti ||13.11|",
  "GK21brkas_pu:3065": "tayoktam aparāpy ekā |śuktir āsvādyatāṃ tataḥ |",
  "GK21brkas_pu:3066": "gamiṣyaty acirād eva |cittaṃ te svasthatām iti ||13.12|",
  "GK21brkas_pu:3067": "tasyām api ca pītāyām |apaśyaṃ vegavadbhramān |",
  "GK21brkas_pu:3068": "taruprāsādaśailādīn |sthāvarān api jaṅgamān ||13.13|",
  "GK21brkas_pu:3069": "yathā cāhaṃ tayopāyair |agrāmyaiḥ śapathādibhiḥ |",
  "GK21brkas_pu:3070": "anicchan pāyitaḥ pānaṃ |tathā tām apy apāyayam ||13.14|",
  "GK21brkas_pu:3071": "balavadbhyām athākramya |madena madanena ca |",
  "GK21brkas_pu:3072": "yad eva rucitam tābhyāṃ |tat taivāsmi pravartitaḥ ||13.15|",
  "GK21brkas_pu:3073": "yaḥ saṃtoṣayituṃ yakṣaṃ |vivāhaḥ kṛtrimaḥ kṛtaḥ |",
  "GK21brkas_pu:3074": "tena kṛtrimam evāsau |kanyātvaṃ pratipāditā ||13.16|",
  "GK21brkas_pu:3075": "tataḥ prātar upāgamya |madhugandhādhivāsitam |",
  "GK21brkas_pu:3076": "ghrātvā hariśikho veśma |saṃbhrāntamatir uktavān ||13.17|",
  "GK21brkas_pu:3077": "apūrva iva gandho 'yam |aryaputra vibhāvyate |",
  "GK21brkas_pu:3078": "manye 'ryaputrayā yūyam |anicchāḥ pāyitā- iti ||13.18|",
  "GK21brkas_pu:3079": "sa mayoktaḥ sakhe sakhyā |tavāhaṃ pāyito balāt |",
  "GK21brkas_pu:3080": "bhavatāpi rucau satyāṃ |sthīyatāṃ pīyatām iti ||13.19|",
  "GK21brkas_pu:3081": "so 'bravīd vyasanagrāma |grāmaṇyaṃ bhavatām api |",
  "GK21brkas_pu:3082": "pānaṃ sādhu na paśyāmi |kiṃ punar mantriṇām iti ||13.20|",
  "GK21brkas_pu:3083": "mayoktam aryapādeṣu |samitreṣu samāśatam |",
  "GK21brkas_pu:3084": "pālayatsu kim asmākam |ātmabhir vañcitair iti ||13.21|",
  "GK21brkas_pu:3085": "tenoktaṃ mantrisacivair |vijñāpyaṃ kāryam āgatam |",
  "GK21brkas_pu:3086": "anuṣṭhāne punas tasya |svātantryaṃ svāminām iti ||13.22|",
  "GK21brkas_pu:3087": "taṃ pibantaṃ sahāvābhyām |ālokya marubhūtikaḥ |",
  "GK21brkas_pu:3088": "niḥśaṅkaḥ pātum ārabdhas |taṃ ca dṛṣṭvā tapantakaḥ ||13.23|",
  "GK21brkas_pu:3089": "rājamānas tato raktair |aṅgarāgasragambaraiḥ |",
  "GK21brkas_pu:3090": "punar uktapriyālāpo |mām avandata gomukhaḥ ||13.24|",
  "GK21brkas_pu:3091": "tam atyāsannam āsīnam |atimātrapriyaṃvadam |",
  "GK21brkas_pu:3092": "pādau saṃvāhayantaṃ me |kruddho hariśikho 'bravīt ||13.25|",
  "GK21brkas_pu:3093": "unmatta kim asaṃbaddhaṃ |bhāṣamāṇaḥ puraḥ prabhoḥ |",
  "GK21brkas_pu:3094": "udvejayasi bhartāram |apasṛtyāsyatām iti ||13.26|",
  "GK21brkas_pu:3095": "tenoktaṃ mūrkha naivedaṃ |madasāmarthyajṛmbhitam |",
  "GK21brkas_pu:3096": "svāmino niḥsapatnau tu |pādāv icchāmi sevitum ||13.27|",
  "GK21brkas_pu:3097": "yadā tūbhayavaitarddha |bhartṛmūrdhabhir arcitau |",
  "GK21brkas_pu:3098": "bhaviṣyatas tadāsmākaṃ |sasapatnau bhaviṣyataḥ ||13.28|",
  "GK21brkas_pu:3099": "vaitarddhanāmagrahaṇāt |tato madanamañjukā |",
  "GK21brkas_pu:3100": "smitasaṃdarśitaprītir |abravīt sāśrulocanā ||13.29|",
  "GK21brkas_pu:3101": "aho cāturyamādhurya |pradhānaguṇabhūṣaṇāḥ |",
  "GK21brkas_pu:3102": "ālāpā- nirgatāḥ saumyād |gomukhasya mukhād iti ||13.30|",
  "GK21brkas_pu:3103": "mayoktaṃ bhaṇa paśyāmas |tvayā kasmāc ciraṃ sthitam |",
  "GK21brkas_pu:3104": "ko vā tavedam ākāram |ujjvalaṃ kṛtavān iti ||13.31|",
  "GK21brkas_pu:3105": "tenoktaṃ vayam āhūya |māgadhyā rājasaṃnidhau |",
  "GK21brkas_pu:3106": "ājñāpitās tava bhrātrā |pānam āsevitaṃ niśi ||13.32|",
  "GK21brkas_pu:3107": "tena pānagṛhāt pānaṃ |svādyamānaṃ svadeta yat |",
  "GK21brkas_pu:3108": "svayam āsvādya tad bhrātre |tvayā prasthāpyatām iti ||13.33|",
  "GK21brkas_pu:3109": "so 'haṃ devīdvayenāpi |maṇḍayitvā svapāṇibhiḥ |",
  "GK21brkas_pu:3110": "pānāgārāya gamitaḥ |pānādhyakṣapuraḥsaraḥ ||13.34|",
  "GK21brkas_pu:3111": "tatra cāsvādayann eva |tat tat pānaṃ manāṅ manāk |",
  "GK21brkas_pu:3112": "matto 'haṃ preṣayāmi sma |yuṣmabhyam api saṃtatam ||13.35|",
  "GK21brkas_pu:3113": "tasmāt pibata niḥśaṅkāḥ |kāpiśāyanam āsavam |",
  "GK21brkas_pu:3114": "anujnātāḥ sahāmātyair |gurubhir muditair iti ||13.36|",
  "GK21brkas_pu:3115": "sevamānas tataḥ pānaṃ |sakāntāmitramaṇḍalaḥ |",
  "GK21brkas_pu:3116": "divasān gamayāmi sma |prahṛṣṭaparicārakaḥ ||13.37|",
  "GK21brkas_pu:3117": "kadācid ekaparyaṅka |sthitā madanamañjukā |",
  "GK21brkas_pu:3118": "yuṣmābhiḥ sukhasuptāhaṃ |na draṣṭavyety abhāṣata ||13.38|",
  "GK21brkas_pu:3119": "mama tv āsīt kim ity eṣā |nivārayati mām iti |",
  "GK21brkas_pu:3120": "yat satyaṃ sutarāṃ cetaḥ |kutūhalataraṅgitam ||13.39|",
  "GK21brkas_pu:3121": "kadācid ardharātre 'haṃ |sthāvarākārajaṅgame |",
  "GK21brkas_pu:3122": "pāne pariṇatiṃ yāti |pratibuddhaḥ pipāsitaḥ ||13.40|",
  "GK21brkas_pu:3123": "tataḥ parijanaṃ dṛṣṭvā |prasuptam abhavan mama |",
  "GK21brkas_pu:3124": "na yuktaṃ sukhasuptasya |śatror api nibodhanam ||13.41|",
  "GK21brkas_pu:3125": "bhāryā punaḥ śarīrārdham |ato madanamañjukām |",
  "GK21brkas_pu:3126": "pratibodhya jalaṃ yāce |tad dhi me na virūpyate ||13.42|",
  "GK21brkas_pu:3127": "iti nirdhārya tasyāṃ ca |mayā dṛṣṭir nipātitā |",
  "GK21brkas_pu:3128": "yāvad anyaiva sā kāpi |nārīrūpaiva candrikā ||13.43|",
  "GK21brkas_pu:3129": "āsīc ca mama kiṃ yakṣī |kiṃ gandharvī kim apsarāḥ |",
  "GK21brkas_pu:3130": "mānuṣī syāt kulastrī syād |gaṇikā syād iyaṃ na hi ||13.44|",
  "GK21brkas_pu:3131": "yasmād anyatamāpy āsāṃ |lakṣaṇair nopapadyate |",
  "GK21brkas_pu:3132": "tasmād vidyādharī prāptā |kāpi kenāpi hetunā ||13.45|",
  "GK21brkas_pu:3133": "iti nirṇīya nipuṇaṃ |kariṇītālukomalau |",
  "GK21brkas_pu:3134": "gāḍhaṃ saṃvāhayāmi sma |tasyāś caraṇapallavau ||13.46|",
  "GK21brkas_pu:3135": "sā tu saṃtyījatā nidrāṃ |sadyaś caraṇapīḍayā |",
  "GK21brkas_pu:3136": "mām ālokya tathābhūtaṃ |bhītā bhūmāv upāviśat ||13.47|",
  "GK21brkas_pu:3137": "abravīc ca na kartavyam |aryaputreṇa sāhasam |",
  "GK21brkas_pu:3138": "tvādṛśām anukampyo hi |balināṃ pramadājanaḥ ||13.48|",
  "GK21brkas_pu:3139": "tataḥ śrūtveti yat satyam |ātmany evāsmi lajjitaḥ |",
  "GK21brkas_pu:3140": "evaṃ kāriṇam apy eṣā |saṃbhāvayati mām iti ||13.49|",
  "GK21brkas_pu:3141": "sā māṃ lajjitam ālokya |jānusaṃnihitānanam |",
  "GK21brkas_pu:3142": "lajjām apaharantīva |tvaritedam abhāṣata ||13.50|",
  "GK21brkas_pu:3143": "śrūyatāṃ cāpriyaṃ sā te |priyā madanamañjukā |",
  "GK21brkas_pu:3144": "tvadguṇasmaraṇavyagrā |nayate divasān iti ||13.51|",
  "GK21brkas_pu:3145": "āsīn me manasi hṛtā na sā mṛtā sā |yā dṛṣṭer vrajati na gocaraṃ priyā me |",
  "GK21brkas_pu:3146": "jyotsnā hi sphuṭadhavalāpi kaumudīndor |andhānāṃ bahalatamomalīmasaiva ||13.52|",
  "GK21brkas_pu:3147": "tatas tām abravaṃ bhīru |tvam eva hi mama priyā |",
  "GK21brkas_pu:3148": "tathāpi tu vinodena |tiṣṭhāmaḥ kathyatām iti ||14.1|",
  "GK21brkas_pu:3149": "grahītavyāni nāmāni |gurudevadvijanmanām |",
  "GK21brkas_pu:3150": "yasmāt tena viśuddhyarthaṃ |svānam ācaritaṃ tayā ||14.2|",
  "GK21brkas_pu:3151": "asti merugiriprāṃśur |āṣāḍho nāma parvataḥ |",
  "GK21brkas_pu:3152": "śūrapaṇḍitavittāḍhya |vidyādharakulālayaḥ ||14.3|",
  "GK21brkas_pu:3153": "tatra vidyādharasvāmī |vedavān vegavān iti |",
  "GK21brkas_pu:3154": "yaḥ kuberādhikasvo 'pi |niḥsva eva dinātyaye ||14.4|",
  "GK21brkas_pu:3155": "tasyāpi pṛthivī nāma |mahiṣī prāṃśuvaṃśajā |",
  "GK21brkas_pu:3156": "tṛṇāya manyate sthairyād |yā devīṃ pṛthivīm api ||14.5|",
  "GK21brkas_pu:3157": "tau ca putram avindantau |ciraṃ duḥkham atiṣṭhatām |",
  "GK21brkas_pu:3158": "prauḍhāyā- iva kanyāyāḥ |pitarau sadṛśaṃ varam ||14.6|",
  "GK21brkas_pu:3159": "tau manaḥputrikā nāma |kulavidyāṃ sutārthinau |",
  "GK21brkas_pu:3160": "ārādhayitum ārabdhau |tayā coktaṃ prasannayā ||14.7|",
  "GK21brkas_pu:3161": "sarvavidyādharotkṛṣṭa |vidyādharaparākramaḥ |",
  "GK21brkas_pu:3162": "bhavitā bhavatoḥ putraḥ |putrakau duḥkham ujjhatam ||14.8|",
  "GK21brkas_pu:3163": "ekā ca duhitā yasyāḥ |kalāśālī bhaviṣyati |",
  "GK21brkas_pu:3164": "śūraḥ sāṅga ivānaṅgo |vidyādharapatiḥ patiḥ ||14.9|",
  "GK21brkas_pu:3165": "kāle kvacid atīte ca |prasūtā pṛthivī sutam |",
  "GK21brkas_pu:3166": "trivargam akṣataṃ devī |pṛthivīva surakṣitā ||14.10|",
  "GK21brkas_pu:3167": "manaḥputrikayā dattaḥ |sa yasmāt kulavidyayā |",
  "GK21brkas_pu:3168": "tasmān mānasavegākhyaḥ |putraḥ pitrā prasādhitaḥ ||14.11|",
  "GK21brkas_pu:3169": "saṃvatsaratraye 'tīte |jātāyā- duhituḥ kṛtam |",
  "GK21brkas_pu:3170": "nāma vegavatātmīyam |asau vegavatī tataḥ ||14.12|",
  "GK21brkas_pu:3171": "labdheṣṭatanayau tau ca |modamānāv aharniśam |",
  "GK21brkas_pu:3172": "nītavantau ciraṃ kālam |ekāharniśasaṃmitam ||14.13|",
  "GK21brkas_pu:3173": "vegavān ekadā snātaḥ |prīṇitāgnisuradvijaḥ |",
  "GK21brkas_pu:3174": "bhadrāsanastham ātmānaṃ |dadarśa ādarśamaṇḍale ||14.14|",
  "GK21brkas_pu:3175": "atha haṃsam ivāsīnam |añjanācalamūrdhani |",
  "GK21brkas_pu:3176": "mṛṇāladhavalaṃ keśaṃ |dṛṣṭavān ātmamūrdhani ||14.15|",
  "GK21brkas_pu:3177": "tato bhadrāsanaṃ tyaktvā |vasudhāsthaṇḍile sthitaḥ |",
  "GK21brkas_pu:3178": "pṛṣṭo mānasavegena |kim etad iti vegavān ||14.16|",
  "GK21brkas_pu:3179": "tenoktaṃ palitaṃ dṛṣṭvā |manaḥputrikavaṃśajāḥ |",
  "GK21brkas_pu:3180": "tapāṃsi vā niṣevante |vedāntavihitāni vā ||14.17|",
  "GK21brkas_pu:3181": "tat prajāḥ pālayeḥ putra |prajās tvāṃ pālayantu ca |",
  "GK21brkas_pu:3182": "pālitair hi mṛgendro 'pi |kānanair eva pālyate ||14.18|",
  "GK21brkas_pu:3183": "atha mānasavegena |krośantīṣu prajāsu ca |",
  "GK21brkas_pu:3184": "rājā mandasukhotkaṇṭhaḥ |pratiyātas tapovanam ||14.19|",
  "GK21brkas_pu:3185": "bhartrā nivartyamānāpi |vacobhiḥ sopapattibhiḥ |",
  "GK21brkas_pu:3186": "na nivṛttā yadā devī |tadopāyaṃ prayuktavān ||14.20|",
  "GK21brkas_pu:3187": "adyaivāhaṃ cyuto rājyād |adyaiveyaṃ pativratā |",
  "GK21brkas_pu:3188": "na me saṃpādayaty ājñām |aho dharmaḥ satām iti ||14.21|",
  "GK21brkas_pu:3189": "tato hrītā ca bhītā ca |sāśruśreṇiḥ savepathuḥ |",
  "GK21brkas_pu:3190": "pādayoḥ patitā patyur |vyajñāpayad asau śanaiḥ ||14.22|",
  "GK21brkas_pu:3191": "yadā tarhi mayā yūyaṃ |pāvayantas tapovanam |",
  "GK21brkas_pu:3192": "upāsyāḥ pāvanatamaṃ |sa kālaḥ kathyatām iti ||14.23|",
  "GK21brkas_pu:3193": "so 'bravīd durlabhaṃ putraṃ |sthirasiṃhāsanāsthitam |",
  "GK21brkas_pu:3194": "bhartāraṃ vegavatyāś ca |dṛṣṭvā draṣṭāsi mām iti ||14.24|",
  "GK21brkas_pu:3195": "evaṃ caiva ca kalyāṇi |pitā vijñāpyatām iti |",
  "GK21brkas_pu:3196": "uktā vegavatī mātrā |pitaraṃ praṇatābravīt ||14.25|",
  "GK21brkas_pu:3197": "tāta tvayi vanaṃ yāte |ko me dāsyati modakān |",
  "GK21brkas_pu:3198": "kalpavṛkṣaprasūtāni |phalāni kusumāni vā ||14.26|",
  "GK21brkas_pu:3199": "tenoktaṃ yena yenārtho |durlabhenāpi kenacit |",
  "GK21brkas_pu:3200": "tat tan mānasavegas te |bhrātā dātāsyatām iti ||14.27|",
  "GK21brkas_pu:3201": "iti rājyakalatramitraputrān |gṛhadhāmaṃ ca tṛṇāya manyamānaḥ |",
  "GK21brkas_pu:3202": "gurusattvarajastamaḥkalaṅkāṃ |prakṛtiṃ hātum agād vanaṃ narendraḥ ||14.28|",
  "GK21brkas_pu:3203": "śriyaṃ mānasavego 'pi |kadalīdalacañcalām |",
  "GK21brkas_pu:3204": "śaktitrayaprayogajñaḥ |kṛtavān acalācalām ||14.29|",
  "GK21brkas_pu:3205": "atha yāte kvacit kāle |mātaṅgādhipateḥ sutā |",
  "GK21brkas_pu:3206": "āṣāḍhaṃ vāyumukteti |sakhīparivṛtāgamat ||14.30|",
  "GK21brkas_pu:3207": "sā sma vegavatīm āha |rājaputri kim āsyate |",
  "GK21brkas_pu:3208": "uttiṣṭhākāśamārgeṇa |gacchāmo malayācalam ||14.31|",
  "GK21brkas_pu:3209": "śṛṅgakuñjanitambeṣu |tasya ramyeṣu ramyatām |",
  "GK21brkas_pu:3210": "netrāpidhānikākhyāna |putrikākandukair iti ||14.32|",
  "GK21brkas_pu:3211": "tayoktaṃ nāsti me śaktir |gantum ākāśavartmanā |",
  "GK21brkas_pu:3212": "alabdhakulavidyāyāḥ |sakhi tan mṛṣyatām iti ||14.33|",
  "GK21brkas_pu:3213": "upahasya tatas tās tām |uccais tāḍitapāṇayaḥ |",
  "GK21brkas_pu:3214": "ādhatāmbarapakṣāḥ khaṃ |haṃsakanyā- ivāsthitāḥ ||14.34|",
  "GK21brkas_pu:3215": "bhrātur antikam āyātā |sāvegā vegavaty- api |",
  "GK21brkas_pu:3216": "tena coktāṅkam āropya |mātaḥ kiṃ dīyatām iti ||14.35|",
  "GK21brkas_pu:3217": "tayoktaṃ dehi me vidyāṃ |mahārāja sasādhanām |",
  "GK21brkas_pu:3218": "siddhavidyābhir adyāhaṃ |sakhībhir hāsitā yataḥ ||14.36|",
  "GK21brkas_pu:3219": "acireṇaiva dāsyāmi |mātar ity abhidhāya sā |",
  "GK21brkas_pu:3220": "bhrātā visarjitāsāra |bālālaṅkāravañcitā ||14.37|",
  "GK21brkas_pu:3221": "ekadā gaurimuṇḍasya |bhaginī gaurimadyaśāḥ |",
  "GK21brkas_pu:3222": "gatā vegavatīṃ draṣṭum |āṣāḍhaṃ sasakhī sakhīm ||14.38|",
  "GK21brkas_pu:3223": "upahasya ca tāṃ sāpi |vipakṣām iva sārasīm |",
  "GK21brkas_pu:3224": "sapakṣā rājahaṃsīva |gatā prati himācalam ||14.39|",
  "GK21brkas_pu:3225": "vegavaty- api sāsthānaṃ |gatvā bhrātaram abravīt |",
  "GK21brkas_pu:3226": "kim ayaṃ kṣipyate kālo |vidyā me dīyatām iti ||14.40|",
  "GK21brkas_pu:3227": "tenoktam api dāsyāmi |tvarase kim akāraṇam |",
  "GK21brkas_pu:3228": "gurukāryakriyāvyagraṃ |kiṃ na paśyasi mām iti ||14.41|",
  "GK21brkas_pu:3229": "sā gatvā manyubhāreṇa |sphurantīva tvarāvatī |",
  "GK21brkas_pu:3230": "apatan mātur utsaṅge |saṃtapteva vaśā hrade ||14.42|",
  "GK21brkas_pu:3231": "pṛthivī tu samāhūya |sacivau bhartur abravīt |",
  "GK21brkas_pu:3232": "acireṇa pitur mūlaṃ |dārikāṃ nayataṃ yuvām ||14.43|",
  "GK21brkas_pu:3233": "antaraṅgo hi saṃbandhaḥ |putraiḥ pitror akṛtrimaḥ |",
  "GK21brkas_pu:3234": "bhrātaras tu dviṣanty eva |bhrātṝn ekodarān api ||14.44|",
  "GK21brkas_pu:3235": "tau tām ākāśamārgeṇa |nītavantau tapovanam |",
  "GK21brkas_pu:3236": "mārgāyatanamārgeṣu |sāmbhaḥsu gamitaśramām ||14.45|",
  "GK21brkas_pu:3237": "athāsthimayakāyānāṃ |taḍidbabhrujaṭābṛtām |",
  "GK21brkas_pu:3238": "te 'paśyaṃs tatra vṛndāni |tāpasānāṃ tapasyatām ||14.46|",
  "GK21brkas_pu:3239": "pṛcchanti sma ca tatraikam |abhivādya tapasvinam |",
  "GK21brkas_pu:3240": "brahman brūhi tam uddeśaṃ |yatrāste vegavān iti ||14.47|",
  "GK21brkas_pu:3241": "so 'bravīt parvatāgre 'sāv |aṅguṣṭhāgreṇa tiṣṭhati |",
  "GK21brkas_pu:3242": "anugacchati gacchantam |aṃśumantaṃ ca cakṣuṣā ||14.48|",
  "GK21brkas_pu:3243": "parṇaśālā ca tasyeyaṃ |yasyāḥ siṃhamataṅgajau |",
  "GK21brkas_pu:3244": "aṅgaṇe krīḍataḥ prītāv |imau ca śikhipannagau ||14.49|",
  "GK21brkas_pu:3245": "āsannāgamanaś cāsau |dagdhaṃ hi kaṭhinaiḥ karaiḥ |",
  "GK21brkas_pu:3246": "tasyāhlādayituṃ cakṣur |eṣa mandāyate raviḥ ||14.50|",
  "GK21brkas_pu:3247": "tapastāntaṃ tataḥ kāyaṃ |sakāyam iva vegavān |",
  "GK21brkas_pu:3248": "kāyakleśaṃ vahann āgād |vaikhānasamṛgāvṛtaḥ ||14.51|",
  "GK21brkas_pu:3249": "atha vegavatī dṛṣṭvā |vegavantaṃ tathāvidham |",
  "GK21brkas_pu:3250": "abravīn mantriṇau nāyaṃ |mama tātaḥ sa vegavān ||14.52|",
  "GK21brkas_pu:3251": "tasya candraprabhacchattra |prabhāḥ samukuṭaprabhāḥ |",
  "GK21brkas_pu:3252": "prabhāsayanti dhāvantīṃ |puraḥ sāmantasantatim ||14.53|",
  "GK21brkas_pu:3253": "ayaṃ tu siṃhamātaṅga |śārdūlamṛgatāpasaiḥ |",
  "GK21brkas_pu:3254": "tyaktavairaiḥ sahāyāti |nūnaṃ ko 'pīndrajālikaḥ ||14.54|",
  "GK21brkas_pu:3255": "tābhyām uktaṃ sa evāyaṃ |tathā cetthaṃ ca dṛśyate |",
  "GK21brkas_pu:3256": "tādṛśā- eva dṛśyante |tathā cetthaṃ ca sādhavaḥ ||14.55|",
  "GK21brkas_pu:3257": "vandyatāṃ ca pitety uktā |vandamānārdracakṣuṣā |",
  "GK21brkas_pu:3258": "aṅkam āropitā pitrā |rūḍhadarbhāṅkuravraṇam ||14.56|",
  "GK21brkas_pu:3259": "mantriṇāv api bhartāram |ucitāntaravartinau |",
  "GK21brkas_pu:3260": "śirovāgbhir avandetām |atha vegavatoditau ||14.57|",
  "GK21brkas_pu:3261": "āgaccha taṃ mamābhyāśam |alaṃ sthitvātidūrataḥ |",
  "GK21brkas_pu:3262": "janarañjanamātraṃ hi |gataṃ tad rājyanāṭakam ||14.58|",
  "GK21brkas_pu:3263": "āsannasthaṇḍilasthau tau |pṛṣṭavān atha vegavān |",
  "GK21brkas_pu:3264": "rājño mānasavegasya |rājyaṃ no varṇyatām iti ||14.59|",
  "GK21brkas_pu:3265": "tābhyām uktam aśakyaṃ tad |guṇāḍhyenāpi śaṃsitum |",
  "GK21brkas_pu:3266": "tam apekṣya tu rājānaḥ |śeṣāś chattraviḍambakāḥ ||14.60|",
  "GK21brkas_pu:3267": "iyaṃ māṇavikā kasmād |ānīteti ca pṛcchate |",
  "GK21brkas_pu:3268": "vidyālābhārtham ity uktaṃ |tasmai tābhyāṃ savistaram ||14.61|",
  "GK21brkas_pu:3269": "tenoktam acirād eṣā |labdhavidyā gamiṣyati |",
  "GK21brkas_pu:3270": "yuvābhyāṃ nītipannābhyāṃ |sa bālaḥ pālyatām iti ||14.62|",
  "GK21brkas_pu:3271": "vagavaty- api sotsāhā |karoti sma mahat tapaḥ |",
  "GK21brkas_pu:3272": "kalpitāhārakartavyā |phalamūlajalānilaiḥ ||14.63|",
  "GK21brkas_pu:3273": "jalāharaṇasaṃmārga |kusumapracayādibhiḥ |",
  "GK21brkas_pu:3274": "ārādhayad durārādhān |asau vaikhānasān api ||14.64|",
  "GK21brkas_pu:3275": "uccinvantī kadācit sā |phullāṃ kānanamallikām |",
  "GK21brkas_pu:3276": "hā sarpeṇāsmi daṣṭeti |sākrandāgamad āśramam ||14.65|",
  "GK21brkas_pu:3277": "yathāsaṃnihitais tatra |vaikhānasakumārakaiḥ |",
  "GK21brkas_pu:3278": "mā rājadārike bhaiṣīr |ity uktvā parivāritā ||14.66|",
  "GK21brkas_pu:3279": "kvāsau kvāsau khalaḥ sarpa |iti pṛṣṭā kumārakaiḥ |",
  "GK21brkas_pu:3280": "amuṣmin mallikāgulmae |iti tebhyo nyavedayat ||14.67|",
  "GK21brkas_pu:3281": "te tv ālokya tam uddeśam |avocann uccakais tarām |",
  "GK21brkas_pu:3282": "rājaputri na sarpo 'yam |ayaṃ sarpāntakaḥ śikhī ||14.68|",
  "GK21brkas_pu:3283": "dṛṣṭvā prasāritāṃ grīvām |utphaṇāśīviṣopamām |",
  "GK21brkas_pu:3284": "tvayā sarpa iti jñātaṃ |tasmād āśvasyatām iti ||14.69|",
  "GK21brkas_pu:3285": "uṭajāṅgaṇam ānītaḥ |sa mayūraḥ kumārakaiḥ |",
  "GK21brkas_pu:3286": "vicitrair nartito mārgais |tayā kuṭṭitatālayā ||14.70|",
  "GK21brkas_pu:3287": "prekṣaṇīyaṃ ca tad draṣṭum |adṛṣṭaṃ vanavāsibhiḥ |",
  "GK21brkas_pu:3288": "militāḥ sarvae evāsthus |tapovananivāsinaḥ ||14.71|",
  "GK21brkas_pu:3289": "etasminn eva vṛttānte |vegavantam upāgatam |",
  "GK21brkas_pu:3290": "viśrāntam upagamyedam |avocaṃs taṃ tapasvinaḥ ||14.72|",
  "GK21brkas_pu:3291": "rājadārikayā rājaṃs |tapas taptaṃ sudustapam |",
  "GK21brkas_pu:3292": "vayam ārādhitāḥ prītās |tad vidyāṃ labhatām iti ||14.73|",
  "GK21brkas_pu:3293": "tenoktaṃ yadi ca prītā- |no bhavanto 'nujānate |",
  "GK21brkas_pu:3294": "tato gṛhṇātv iyaṃ vidyāḥ |pañcāṅgaparivāritāḥ ||14.74|",
  "GK21brkas_pu:3295": "anayā yat tapas taptam |asmābhiś cedam īdṛśam |",
  "GK21brkas_pu:3296": "tad asyāḥ kulavidyānām |alaṃ bhavatu siddhaye ||14.75|",
  "GK21brkas_pu:3297": "yac ca mānasavegasya |vidyāsiddhiprabhāvitam |",
  "GK21brkas_pu:3298": "balaṃ caturguṇaṃ tasmād |bāleyaṃ pratipadyatām ||14.76|",
  "GK21brkas_pu:3299": "yaś cāsyāḥ ko 'pi dīrghāyur |grahīṣyati varaḥ karam |",
  "GK21brkas_pu:3300": "rājyasya daśamaṃ bhāgaṃ |sa madīyasya bhokṣyati ||14.77|",
  "GK21brkas_pu:3301": "evam uktvā tatas tasyās |tat sarvaṃ kṛtavān pitā |",
  "GK21brkas_pu:3302": "sāpi labdhābhyanujñānā |vegenodapatan nabhaḥ ||14.78|",
  "GK21brkas_pu:3303": "tataḥ kanakalekheva |bhāsā kaṣaśilām asau |",
  "GK21brkas_pu:3304": "piśaṅgabhavatī yāntī |śyāmalām ambarasthalīm ||14.79|",
  "GK21brkas_pu:3305": "dṛṣṭā mānasavegena |saṃbhramabhrāntacakṣuṣā |",
  "GK21brkas_pu:3306": "avātarat tadāsthāne |haṃsīvāmbhojakānane ||14.80|",
  "GK21brkas_pu:3307": "kathaṃcit pratyabhijñāya |lajjiteneva tena sā |",
  "GK21brkas_pu:3308": "āliṅgyotsaṅgam āropya |gamitā mātur antikam ||14.81|",
  "GK21brkas_pu:3309": "mātāpi duhitṛsneham |anādṛtyaiva satvarā |",
  "GK21brkas_pu:3310": "apṛcchad api kalyāṇi |kuśalī vegavān iti ||14.82|",
  "GK21brkas_pu:3311": "kiṃ vāphalapralāpena |sāram evāvadhīyatām |",
  "GK21brkas_pu:3312": "yāsau vegavatī sāhaṃ |tasya vegavataḥ sutā ||14.83|",
  "GK21brkas_pu:3313": "atīte tu kvacit kāle |saśarīreva cārutā |",
  "GK21brkas_pu:3314": "nītā mānasavegena |kāpi bhūmau varāṅganā ||14.84|",
  "GK21brkas_pu:3315": "sā ca tadguṇabhūyiṣṭhāṃ |dṛḍhaṃ dveṣṭi kathām api |",
  "GK21brkas_pu:3316": "kṣīṇadoṣaguṇā sādhvī |kāmastutikathām iva ||14.85|",
  "GK21brkas_pu:3317": "sa kadācit kvacit kācid |dṛṣṭvā tāpasakanyakām |",
  "GK21brkas_pu:3318": "balād bhoktum upakrāntas |tayā coktaṃ sphurad ruṣā ||14.86|",
  "GK21brkas_pu:3319": "yuktaṃ śāpāgninā dagdhuṃ |tvādṛśaṃ pāpacetasam |",
  "GK21brkas_pu:3320": "kiṃ tu vegavataḥ sādhoḥ |putratvaṃ tena mucyase ||14.87|",
  "GK21brkas_pu:3321": "sarvathā śāpanāmānaṃ |pratīcchatu varaṃ bhavān |",
  "GK21brkas_pu:3322": "adhīrahṛdayāḥ prāyas |trāsagamyā- bhavādṛśāḥ ||14.88|",
  "GK21brkas_pu:3323": "balāt kāmayamānasya |niḥkāmāṃ kāñcid aṅganām |",
  "GK21brkas_pu:3324": "bhavataḥ śatadhā mūrdhā |dagdhabuddheḥ sphuṭed iti ||14.89|",
  "GK21brkas_pu:3325": "tatas trastas tataḥ śāpād |akāmāṃ kāminīm asau |",
  "GK21brkas_pu:3326": "api notsahate draṣṭuṃ |kuta eva niṣevitum ||14.90|",
  "GK21brkas_pu:3327": "sa tu mām abravīn mātas |tathā madanamañjukā |",
  "GK21brkas_pu:3328": "protsāhyatāṃ yathā kṣipram |upasarpati mām iti ||14.91|",
  "GK21brkas_pu:3329": "atha bālasvabhāvena |sakutūhalayā mayā |",
  "GK21brkas_pu:3330": "aśokavanikāmadhye |dṛṣṭā madanamañjukā ||14.92|",
  "GK21brkas_pu:3331": "saṃkṣiptam adhitiṣṭhantī |rūḍhaparṇalatoṭajam |",
  "GK21brkas_pu:3332": "mlānacampakamāleva |purāṇakadalīpuṭam ||14.93|",
  "GK21brkas_pu:3333": "parṇaśayyāśirobhāge |nihitaḥ saṃpidhānakaḥ |",
  "GK21brkas_pu:3334": "uṭajābhyantare nyastaḥ |sajalaḥ kalaśas tayā ||14.94|",
  "GK21brkas_pu:3335": "atha lambhitaviśrambhāṃ |mañjukām aham abravam |",
  "GK21brkas_pu:3336": "kas te mānuṣakeṇārthaḥ |kuru vidyādharaṃ patiṃ ||14.95|",
  "GK21brkas_pu:3337": "mugdhe mānuṣakās tāvad |bahurogādyupadravāḥ |",
  "GK21brkas_pu:3338": "vidyādharās tu vidyānāṃ |prabhāvān nirupadravāḥ ||14.96|",
  "GK21brkas_pu:3339": "rājā mānasavegas tu |bhartā te varṇyatāṃ katham |",
  "GK21brkas_pu:3340": "yo vidyādhararājānāṃ |rājā sphītaśriyām iti ||14.97|",
  "GK21brkas_pu:3341": "doṣān api manuṣyāṇāṃ |gṛhṇāmi sma yathā yathā |",
  "GK21brkas_pu:3342": "tathā tathābhavat tasyāḥ |prītisphītākṣam ānanam ||14.98|",
  "GK21brkas_pu:3343": "guṇān vidyādharāṇāṃ tu |gṛhṇāmi sma yathā yathā |",
  "GK21brkas_pu:3344": "tathā tathābhavat tasyāḥ |krodhajihmākṣam ānanam ||14.99|",
  "GK21brkas_pu:3345": "āgantukau yadā caināṃ |prītikrodhāv amuñcatām |",
  "GK21brkas_pu:3346": "gṛhṇāti sma tadā śokaḥ |saniśvāsāsravepathuḥ ||14.100|",
  "GK21brkas_pu:3347": "athāsyāḥ parimṛjyāsram |aśītasparśam abravam |",
  "GK21brkas_pu:3348": "alaṃ bhagini saṃtapya |jīvitaṃ rakṣyatām iti ||14.101|",
  "GK21brkas_pu:3349": "tayā tūktaṃ mayā nedam |ātmaduḥkhena rudyate |",
  "GK21brkas_pu:3350": "aśakyaṃ tu bhayaṃ bhīmam |āhṛtaṃ mandayā mayā ||14.102|",
  "GK21brkas_pu:3351": "sarvavidyākalābhijñaḥ |sarvarūpavatāṃ tulā |",
  "GK21brkas_pu:3352": "kulavidyādhanair yaś ca |tuṅgair api na mādyati ||14.103|",
  "GK21brkas_pu:3353": "sa madvṛttāntam ajñātvā |daśāṃ yāsyati kām api |",
  "GK21brkas_pu:3354": "tataḥ sāntaḥpurāmātya |rāṣṭraḥ somānvayo nṛpaḥ ||14.104|",
  "GK21brkas_pu:3355": "kiṃ tu pratyāśayā prāṇān |ekayā dhārayāmy aham |",
  "GK21brkas_pu:3356": "yad ādiṣṭaḥ sphuṭādeśair |asau vidyādharādibhiḥ ||14.105|",
  "GK21brkas_pu:3357": "vidyālavaviṣādhmātān |vidyādharabhujaṅgakān |",
  "GK21brkas_pu:3358": "vidyādharanarendro 'yaṃ |kartā vāntaviṣān iti ||14.106|",
  "GK21brkas_pu:3359": "tataḥ śrutveti yat satyaṃ |jātāhaṃ jātasaṃśayā |",
  "GK21brkas_pu:3360": "vidyādharanarendraḥ syād |uta na syād asāv iti ||14.107|",
  "GK21brkas_pu:3361": "kiṃ kācid dūtikā yātu |sāpy asaktā parīkṣitum |",
  "GK21brkas_pu:3362": "dūtikā matsamā nāsti |svayam eva vrajāmy ataḥ ||14.108|",
  "GK21brkas_pu:3363": "tataḥ svārthāhitotsāhā |pṛcchāmi sma tava priyām |",
  "GK21brkas_pu:3364": "tava priyāya kiṃ vārtā |tvadīyā dīyatām iti ||14.109|",
  "GK21brkas_pu:3365": "atha kṣaṇam iva dhyātvā |tayoktaṃ smayamānayā |",
  "GK21brkas_pu:3366": "tulyam evāvayoḥ kāryaṃ |śaktau satyāṃ kim āsyate ||14.110|",
  "GK21brkas_pu:3367": "idaṃ hi guru kartavyaṃ |kṣiptakālaṃ ca sīdati |",
  "GK21brkas_pu:3368": "īdṛśaṃ tvādṛśī karma |kāryate katham anyathā ||14.111|",
  "GK21brkas_pu:3369": "iyaṃ maṇḍalitā veṇī |mayā sakhi tavāgrataḥ |",
  "GK21brkas_pu:3370": "daṣṭukāmeva capalā |bhīṣaṇāśīviṣāṅganā ||14.112|",
  "GK21brkas_pu:3371": "dāhyā vā dahaneneyaṃ |mocyā vā gṛdhrajambukaiḥ |",
  "GK21brkas_pu:3372": "aryaputreṇa vā dagdha |dāruṇā gatidāruṇā ||14.113|",
  "GK21brkas_pu:3373": "gatvā cāgaccha doleva |na sthātavyaṃ kvacic ciram |",
  "GK21brkas_pu:3374": "asaṅgā hi gatiḥ sakhyāḥ |kāntaṃ yāntyāḥ smṛter iva ||14.114|",
  "GK21brkas_pu:3375": "ity uktājjukayā kṣipraṃ |nabhasāham ihāgatā |",
  "GK21brkas_pu:3376": "apaśyam aryaputraṃ ca |hā kvāsīti pravādinam ||14.115|",
  "GK21brkas_pu:3377": "aninditam upāyaṃ ca |vicintyātmasamarpaṇe |",
  "GK21brkas_pu:3378": "ajjukārūpayā tubhyam |ātmā saṃdarśito mayā ||14.116|",
  "GK21brkas_pu:3379": "nivāritāś ca yad yūyaṃ |tadāliṅganalālasāḥ |",
  "GK21brkas_pu:3380": "sa doṣaḥ kanyakātvasya |viśuddhakulajanmanaḥ ||14.117|",
  "GK21brkas_pu:3381": "yac cāyācitadānāya |vivāhaḥ kārito mayā |",
  "GK21brkas_pu:3382": "sa ca saṃskartum ātmānaṃ |kvātra yakṣaḥ kva cājjukā ||14.118|",
  "GK21brkas_pu:3383": "yac ca pātum anicchantaḥ |pāyitāḥ stha balān madhu |",
  "GK21brkas_pu:3384": "tatra yat kāraṇaṃ tac ca |prāyaḥ pratyakṣam eva ca ||14.119|",
  "GK21brkas_pu:3385": "na draṣṭavyāsmi supteti |pratiṣiddhāḥ stha yan mayā |",
  "GK21brkas_pu:3386": "tat kutūhalavṛddhyarthaṃ |vāmaśīlā hi bālatā ||14.120|",
  "GK21brkas_pu:3387": "sarvathā vistareṇālam |ajjukā madamañjukā |",
  "GK21brkas_pu:3388": "nītā mānasavegena |lakṣmīr iva durātmanā ||14.121|",
  "GK21brkas_pu:3389": "tad ājñāpaya māṃ kṣipram |imāṃ madanamañjukām |",
  "GK21brkas_pu:3390": "ānayāmi parair nītāṃ |śuddhā nītir iva śriyam ||14.122|",
  "GK21brkas_pu:3391": "āsīc ca mama na nyāyyaṃ |praiṣaṇīyajanocitam |",
  "GK21brkas_pu:3392": "bhartuḥ kārayituṃ karma |bhāryāṃ tuṅgakulodbhavām ||14.123|",
  "GK21brkas_pu:3393": "athainām abruvaṃ caṇḍi |śrutam ehi śayāvahai |",
  "GK21brkas_pu:3394": "na hi tāmraśikhaṇḍānām |adyāpi sphurati dhvaniḥ ||14.124|",
  "GK21brkas_pu:3395": "aham api dhavalenduvaṃśajanmā |kuliśakaṭhorakaniṣṭhikāprakoṣṭhaḥ |",
  "GK21brkas_pu:3396": "priyasamaraparāvarodharuddhān |ahataripuḥ katham āhareya dārān ||14.125|",
  "GK21brkas_pu:3397": "paripāṭyā tataḥ prāptās |trayo hariśikhādayaḥ |",
  "GK21brkas_pu:3398": "prabhāte mām avandanta |na tu vegavataḥ sutām ||15.1|",
  "GK21brkas_pu:3399": "gomukhas tv acirāt prāptaḥ |prathamaṃ mām avandata |",
  "GK21brkas_pu:3400": "asmadāsannam āsīnāṃ |bhaktyā vegavatīṃ tataḥ ||15.2|",
  "GK21brkas_pu:3401": "asau hariśikhenoktaḥ |suṣṭhu khalv asi paṇḍitaḥ |",
  "GK21brkas_pu:3402": "vandyāvandyavicāre hi |paṇḍitāḥ samadarśinaḥ ||15.3|",
  "GK21brkas_pu:3403": "athoktaṃ tena matto 'sti |bhavān evātipaṇḍitaḥ |",
  "GK21brkas_pu:3404": "vandyalakṣaṇayuktāṃ yo |vandyām api na vandate ||15.4|",
  "GK21brkas_pu:3405": "bhaṇa kena na pūjyeyaṃ |yā naḥ pūjyena pūjitā |",
  "GK21brkas_pu:3406": "nanu mandamate lokaḥ |pūjyapūjitapūjakaḥ ||15.5|",
  "GK21brkas_pu:3407": "svāminī svāmisaṃbandhāt |svāmīvārhati vandanām |",
  "GK21brkas_pu:3408": "candrāsannair hi nakṣatrair |lokaḥ kāryāṇi kāryate ||15.6|",
  "GK21brkas_pu:3409": "ityādi vadatas tasya |pakṣam utkarṣayann iva |",
  "GK21brkas_pu:3410": "ahaṃ vegavatīvṛttaṃ |tadvarṇitam avarṇayam ||15.7|",
  "GK21brkas_pu:3411": "vidyādharakumārīṇāṃ |pravṛttāvartanīti te |",
  "GK21brkas_pu:3412": "vandato muditā gatvā |senābhartre nyavedayan ||15.8|",
  "GK21brkas_pu:3413": "tenāpi tātapādebhyas |tair ambābhyāṃ niveditam |",
  "GK21brkas_pu:3414": "harṣadundubhivṛndais tu |nadadbhir vṛtraśatrave ||15.9|",
  "GK21brkas_pu:3415": "gambhīrotpātajīmūta |saṃpātahrādabhīṣaṇe |",
  "GK21brkas_pu:3416": "pramodadhvanite yātaṃ |tanyamāne divāniśam ||15.10|",
  "GK21brkas_pu:3417": "atha senāpatiḥ prāptaḥ |prātar mām idam abravīt |",
  "GK21brkas_pu:3418": "idānīm eva devībhyāṃ |devo vijñāpito yathā ||15.11|",
  "GK21brkas_pu:3419": "dvitīyayā vadhukayā |gṛhīto dārakaḥ svayam |",
  "GK21brkas_pu:3420": "kasyāścid api nāsmabhir |dṛṣṭaḥ pariṇayotsave ||15.12|",
  "GK21brkas_pu:3421": "tena prasādo yady asti |vegavatyā tataḥ saha |",
  "GK21brkas_pu:3422": "naravāhanadattasya |vivāhaḥ kāryatām iti ||15.13|",
  "GK21brkas_pu:3423": "devena tu vihasyoktam |evam astu kim āsyate |",
  "GK21brkas_pu:3424": "mamāpi hi manasy āsīd |ayam eva manorathaḥ ||15.14|",
  "GK21brkas_pu:3425": "kiṃ tu mātā varasyātra |devī bhavatu māgadhī |",
  "GK21brkas_pu:3426": "pitāhaṃ varapakṣe 'sya |samastam avarodhanam ||15.15|",
  "GK21brkas_pu:3427": "astu vāsavadattāyāḥ |sutā vegavataḥ sutā |",
  "GK21brkas_pu:3428": "rumaṇvadādayaḥ pakṣe |tasyā- evaṃ bhavantv iti ||15.16|",
  "GK21brkas_pu:3429": "athāntaḥpuram ambāyāḥ |padmāvatyāḥ suhṛdvṛtaḥ |",
  "GK21brkas_pu:3430": "nīto 'haṃ citravinyāsa |ratnamaṅgalamaṇḍalam ||15.17|",
  "GK21brkas_pu:3431": "sabhartṛbahuputrābhir |nārībhir vegavaty- api |",
  "GK21brkas_pu:3432": "jyeṣṭhāmbābhavanaṃ nītā |kelikolāhalākulam ||15.18|",
  "GK21brkas_pu:3433": "tapantakas tu māgadhyā |preṣitaḥ prekṣituṃ vadhūm |",
  "GK21brkas_pu:3434": "maṣīkālamukhoraskaḥ |kārito jyeṣṭhayāmbayā ||15.19|",
  "GK21brkas_pu:3435": "kampamānaś ca kopena |tataḥ pratyāgato 'bravīt |",
  "GK21brkas_pu:3436": "aryaputra khalīkāraṃ |paśyatemaṃ mamedṛśam ||15.20|",
  "GK21brkas_pu:3437": "śvaśrūs te māṃ khalīkṛtya |sāntarhāsam avocata |",
  "GK21brkas_pu:3438": "kva yāsi jālma labdho 'si |preṣitas tvaṃ caraḥ kila ||15.21|",
  "GK21brkas_pu:3439": "ekaiva mama bāleyam |āyācitaśatārjitā |",
  "GK21brkas_pu:3440": "asyāḥ saubhāgyam utpādyam |avaśyaṃ kārmaṇair mayā ||15.22|",
  "GK21brkas_pu:3441": "mātā jāmātṛkasyaiva |mahākārmaṇakārikā |",
  "GK21brkas_pu:3442": "yayā hastatale bhartā |gurudhairyo 'pi nartitaḥ ||15.23|",
  "GK21brkas_pu:3443": "vardhayantyāś ciraṃ putraṃ |tasyāḥ kārmaṇamālayā |",
  "GK21brkas_pu:3444": "kiṃ mayā preṣitaḥ kaścid |bhavān iva caras tayā ||15.24|",
  "GK21brkas_pu:3445": "ity uktvālambhito bhīmām |ardhacandraparaṃparām |",
  "GK21brkas_pu:3446": "devyāḥ niṣkramitaḥ svasmād |aham antaḥpurād iti ||15.25|",
  "GK21brkas_pu:3447": "tapantakena yā prāptā |tatra gatvā viḍambanā |",
  "GK21brkas_pu:3448": "tām anekaguṇāṃ prāpañ |jyeṣṭhāmbāpreṣitāś carāḥ ||15.26|",
  "GK21brkas_pu:3449": "iti pravṛttavṛttānte |matte 'ntaḥpurasāgare |",
  "GK21brkas_pu:3450": "mayā vegavatīpāṇir |gṛhīto mantrasaṃskṛtaḥ ||15.27|",
  "GK21brkas_pu:3451": "atha gatvā svam āvāsaṃ |vāsāvāsaṃ praviśya ca |",
  "GK21brkas_pu:3452": "anyādṛśaprapañceva |dṛṣṭā vegavatī mayā ||15.28|",
  "GK21brkas_pu:3453": "vyāhṛtā vacanaṃ nādād |agād ālambitāṃśukā |",
  "GK21brkas_pu:3454": "śayanaṃ ca navoḍheva |sevate sma parāṅmukhī ||15.29|",
  "GK21brkas_pu:3455": "upasṛtya śanaiś caināṃ |bravīmi sma vilakṣakaḥ |",
  "GK21brkas_pu:3456": "vrīḍākrīḍākṛtā pīḍā |durbhagā tyajyatām iti ||15.30|",
  "GK21brkas_pu:3457": "tayā tu katham apy uktaṃ |sphuṭitasmitacandrikam |",
  "GK21brkas_pu:3458": "aryaputra kutaḥ krīḍā |gurvājñeyaṃ garīyasī ||15.31|",
  "GK21brkas_pu:3459": "mayā hi śvaśurādeśād |asmin vivāhanāṭake |",
  "GK21brkas_pu:3460": "duṣkarā kṣiptavelāpi |vadhūkābhūmikā kṛtā ||15.32|",
  "GK21brkas_pu:3461": "tathā nāṭayitavyeyam |ujjvalā jāyate yathā |",
  "GK21brkas_pu:3462": "tasmād guruniyogo 'yam |alaṅghyaḥ kṣamyatām iti ||15.33|",
  "GK21brkas_pu:3463": "tayā saha visarpantyā |vivāhakathayānayā |",
  "GK21brkas_pu:3464": "anayaṃ kṣaṇasaṃkṣiptām |āyātām api yāminīm ||15.34|",
  "GK21brkas_pu:3465": "gate tu nātisaṃkṣipte |kāle caṭulasambhramaḥ |",
  "GK21brkas_pu:3466": "tvarāvān skhaladālāpo |mām avocat tapantakaḥ ||15.35|",
  "GK21brkas_pu:3467": "aryaputra mayā dṛṣṭāś |catasraḥ puradevatāḥ |",
  "GK21brkas_pu:3468": "bhrāmyatā- nagarodyāne |dainyamlānānanendavaḥ ||15.36|",
  "GK21brkas_pu:3469": "nṛpasyāniṣṭam āśaṅkya |manye kim api dāruṇam |",
  "GK21brkas_pu:3470": "anyad uccalitāḥ sthānaṃ |vihāyemāṃ purīm iti ||15.37|",
  "GK21brkas_pu:3471": "mayā vegavatī pṛṣṭā |kās tā- iti tayoditam |",
  "GK21brkas_pu:3472": "krodhān mānasavegena |mama sakhyo vivāsitāḥ ||15.38|",
  "GK21brkas_pu:3473": "mama prasādaḥ kriyatāṃ |svayam ādāya tāḥ sakhīḥ |",
  "GK21brkas_pu:3474": "nayanonmeṣamātreṇa |paśya mām āgatām iti ||15.39|",
  "GK21brkas_pu:3475": "utpatantī mayā dṛṣṭā |vegād vegavatī nabhaḥ |",
  "GK21brkas_pu:3476": "āsīnā cāsane svasmin |sakhībhiḥ parivāritā ||15.40|",
  "GK21brkas_pu:3477": "tadāgamanavārttā ca |vyāpajjhagiti medinīm |",
  "GK21brkas_pu:3478": "sadyaḥ svarbhānumuktasya |tārābhartur iva prabhā ||15.41|",
  "GK21brkas_pu:3479": "senāpatir athāgatya |pravīṇair brāhmaṇaiḥ saha |",
  "GK21brkas_pu:3480": "prītisnigdhaviśālākṣaḥ |sapraṇāmam abhāṣata ||15.42|",
  "GK21brkas_pu:3481": "rājā vegavatīm āha |pratyāsannakaragrahāḥ |",
  "GK21brkas_pu:3482": "catasraḥ kila tiṣṭhanti |bhaginyaḥ kanyakās tava ||15.43|",
  "GK21brkas_pu:3483": "mamāpy akṛtavīvāhā- |yuvāno ramyadarśanāḥ |",
  "GK21brkas_pu:3484": "putrās tiṣṭhanti catvāraḥ |śastraśāstrakalāvidaḥ ||15.44|",
  "GK21brkas_pu:3485": "yadi saṃbandhayogyān no |manyate rājadārikā |",
  "GK21brkas_pu:3486": "tatas tā- dārikās tebhyaḥ |putrebhyo me dadātv iti ||15.45|",
  "GK21brkas_pu:3487": "tayoktaṃ dhīragaṇikā |vaktrasaṃkrāntavākyayā |",
  "GK21brkas_pu:3488": "devenānugṛhītāsmi |prasādaiḥ phalitair iti ||15.46|",
  "GK21brkas_pu:3489": "abhūc ca dārikāpakṣe |tadā devī kanīyasī |",
  "GK21brkas_pu:3490": "ahaṃ ca varapakṣe tu |tātaḥ sāntaḥpuro 'bhavat ||15.47|",
  "GK21brkas_pu:3491": "yā samṛddhis tadā dṛṣṭā |vatsarājakule mayā |",
  "GK21brkas_pu:3492": "tām adyāpi na paśyāmi |prāpyāpi śriyam īdṛśam ||15.48|",
  "GK21brkas_pu:3493": "vidyādharakumārīṇāṃ |tato hariśikhādayaḥ |",
  "GK21brkas_pu:3494": "agrahīṣata sasvedān |ambhoruharucaḥ karān ||15.49|",
  "GK21brkas_pu:3495": "nivartitavivāhās tu |rājarājasutā- iva |",
  "GK21brkas_pu:3496": "rājarājagṛhāṇīva |gatāḥ pitṛgṛhāṇi te ||15.50|",
  "GK21brkas_pu:3497": "prabhāte tān ahaṃ prāptān |savrīḍān iva pṛṣṭavān |",
  "GK21brkas_pu:3498": "yātā yasya yathā rātriḥ |sa tathā varṇayatv iti ||15.51|",
  "GK21brkas_pu:3499": "gomukhena tataḥ proktam |uccais tāḍitapāṇinā |",
  "GK21brkas_pu:3500": "tathaiteṣāṃ gatā rātrir |mā sma gacchad yathā punaḥ ||15.52|",
  "GK21brkas_pu:3501": "ayaṃ hariśikhas tāvat |kanyārādhanakovidaḥ |",
  "GK21brkas_pu:3502": "avehi mantriputreti |bhāryayā bhartsitaḥ spṛśan ||15.53|",
  "GK21brkas_pu:3503": "tataḥ śayyāṃ samāliṅgya |kūrmasaṃkocapiṇḍitaḥ |",
  "GK21brkas_pu:3504": "dāruṇām anayad rātriṃ |nidrayāpi nirākṛtaḥ ||15.54|",
  "GK21brkas_pu:3505": "ayaṃ tu ghaṭṭyamāno 'pi |bhāryayām marubhūtikaḥ |",
  "GK21brkas_pu:3506": "śūro 'ham iti bhāryāyāḥ |pādasthānaṃ na muktavān ||15.55|",
  "GK21brkas_pu:3507": "tapantakaḥ punaḥ śayyāṃ |tyaktvā supto mahītale |",
  "GK21brkas_pu:3508": "prakṣālanād dhi paṅkasya |dūrād asparśanaṃ varam ||15.56|",
  "GK21brkas_pu:3509": "tad evaṃ durbhagān etān |kāntāsaṅgamakātarān |",
  "GK21brkas_pu:3510": "pragalbhā- ramayiṣyanti |kathaṃ vidyādharāṅganāḥ ||15.57|",
  "GK21brkas_pu:3511": "tato hariśikhenoktam |aho nāgarako bhavān |",
  "GK21brkas_pu:3512": "bhāryayā yo 'tisaubhāgyād |gṛhād api nirākṛtaḥ ||15.58|",
  "GK21brkas_pu:3513": "yo hi vāsagṛhe suptaḥ |prītayā saha kāntayā |",
  "GK21brkas_pu:3514": "sa kathaṃ paravṛttāntaiḥ |kṣapāṃ kṣapitavān iti ||15.59|",
  "GK21brkas_pu:3515": "tathopahasatām eṣām |ālāpair apayantraṇaiḥ |",
  "GK21brkas_pu:3516": "ramamāṇaḥ kṣaṇaṃ sthitvā |sasuhṛt pānam ācaram ||15.60|",
  "GK21brkas_pu:3517": "athāparasmin divase |vegavatyā nimantritāḥ |",
  "GK21brkas_pu:3518": "sabhāryāḥ suhṛdas te 'pi |tābhir eva sahāgatāḥ ||15.61|",
  "GK21brkas_pu:3519": "mayoktaṃ yasya yasyāś ca |pānaṃ saha na duṣyati |",
  "GK21brkas_pu:3520": "sa tayā sā ca tenaiva |pānam āsevatām iti ||15.62|",
  "GK21brkas_pu:3521": "bhāryāṃ hariśikhasyāpi |pāṇāv ākṛṣya gomukhaḥ |",
  "GK21brkas_pu:3522": "śobhājitamṛṇālinyāṃ |pānabhūmāv upāviśat ||15.63|",
  "GK21brkas_pu:3523": "bhāryayā gomukhasyoktaṃ |yadi labhyaḥ svayaṃgrahaḥ |",
  "GK21brkas_pu:3524": "gṛhītas tarhi niḥśaṅkaṃ |mayā hariśikhaḥ svayam ||15.64|",
  "GK21brkas_pu:3525": "āsīnāyāṃ tatas tasyāṃ |tena sārdham anantaram |",
  "GK21brkas_pu:3526": "tapantakasya gṛhiṇīm |agṛhṇān marubhūtikaḥ ||15.65|",
  "GK21brkas_pu:3527": "marubhūtikabhāryā tu |samupetya tapantakam |",
  "GK21brkas_pu:3528": "abravīt pariśeṣo 'yaṃ |kim anyat kriyatām iti ||15.66|",
  "GK21brkas_pu:3529": "evaṃ saha suhṛddāraiḥ |suhṛdaḥ śuddhabuddhayaḥ |",
  "GK21brkas_pu:3530": "vayaṃ ca sahitā dāraiḥ |krīḍantaḥ sukham āsmahi ||15.67|",
  "GK21brkas_pu:3531": "kadācit kupitā mahyaṃ |yena kenāpi hetunā |",
  "GK21brkas_pu:3532": "mayānunīyamānāpi |suptā vegavatī pṛthak ||15.68|",
  "GK21brkas_pu:3533": "jāgaritvā ciraṃ suptas |tato 'haṃ gāḍhanidrayā |",
  "GK21brkas_pu:3534": "sahasā pratibuddhaś ca |sphurallocanatārakaḥ ||15.69|",
  "GK21brkas_pu:3535": "unmīlya ca cirān netre |bālanidrākaṣāyite |",
  "GK21brkas_pu:3536": "kenāpy apaśyam ātmānaṃ |nīyamānaṃ vihāyasā ||15.70|",
  "GK21brkas_pu:3537": "amarāsuragandharva |piśācapretarākṣasām |",
  "GK21brkas_pu:3538": "ko nu mā nayatīty āsaṃ |saṃdehādhīnamānasaḥ ||15.71|",
  "GK21brkas_pu:3539": "devādīnām ayaṃ sparśo |lakṣaṇair na hi vidyate |",
  "GK21brkas_pu:3540": "tasmād vidyādhareṇāhaṃ |gṛhīto duṣṭabuddhinā ||15.72|",
  "GK21brkas_pu:3541": "śatruhaste gatasyāpi |kṣatriyasya na śobhate |",
  "GK21brkas_pu:3542": "hastapādāstramitrasya |paṅgor iva mudhā vadhaḥ ||15.73|",
  "GK21brkas_pu:3543": "tasmād ahaṃ yathāśakti |vyāyamya dviṣatā saha |",
  "GK21brkas_pu:3544": "mariṣyāmīti nirdhārya |taṃ tāḍayitum udyataḥ ||15.74|",
  "GK21brkas_pu:3545": "atha tena vihasyoktaṃ |sādhu kṣatriyakuñjara |",
  "GK21brkas_pu:3546": "svasyāḥ susadṛśaṃ jāteḥ |karma vyavasitaṃ tvayā ||15.75|",
  "GK21brkas_pu:3547": "vandhyas tu tava saṃkalpaḥ |phūtkāro vāsuker iva |",
  "GK21brkas_pu:3548": "mantrayantritavīryasya |tasmāc cintaya devatām ||15.76|",
  "GK21brkas_pu:3549": "prītaś cāsmi tavānena |śauryaśauṇḍena cetasā |",
  "GK21brkas_pu:3550": "tasmād dadāmi te 'bhīṣṭaṃ |dvayor anyataraṃ varam ||15.77|",
  "GK21brkas_pu:3551": "brūhi kiṃ mriyase dṛṣṭvā |priyāṃ madanamañjukām |",
  "GK21brkas_pu:3552": "kiṃ mahāsāgarādhāraiḥ |pāṭyase makarair iti ||15.78|",
  "GK21brkas_pu:3553": "mama tv āsīn mṛṇālīva |cikkhalāt kaluṣād iyam |",
  "GK21brkas_pu:3554": "arāter api niryātā |bhāratī svacchakomalā ||15.79|",
  "GK21brkas_pu:3555": "yadi nāma priyāṃ dṛṣṭvā |nyaseyaṃ kāyaśṛṅkhalām |",
  "GK21brkas_pu:3556": "tato me śatrumitreṇa |bhaved upakṛtaṃ mahat ||15.80|",
  "GK21brkas_pu:3557": "yaṃ yam eva smaran bhāvaṃ |tyajaty ante kaḍevaram |",
  "GK21brkas_pu:3558": "taṃ tam eva kilāpnoti |tadā tadbhāvabhāvitaḥ ||15.81|",
  "GK21brkas_pu:3559": "yas tu paśyan puraḥ prītyā |priyāṃ prāṇair viyujyate |",
  "GK21brkas_pu:3560": "tayānantaram evāsau |sukṛtī saṃprayujyate ||15.82|",
  "GK21brkas_pu:3561": "iti saṃkalpayann eva |raṇantīṃ kiṅkiṇīm adhaḥ |",
  "GK21brkas_pu:3562": "śṛṇomi sma prabhātendoḥ |paśyāmi sma tanuprabhām ||15.83|",
  "GK21brkas_pu:3563": "tāṃ diśaṃ prahitākṣeṇa |dṛṣṭā vegavatī mayā |",
  "GK21brkas_pu:3564": "nivārabāṇanistriṃsa |prabhādalitacandrikā ||15.84|",
  "GK21brkas_pu:3565": "pīvarakrodhasaṃjāta |prajvalajjvalanadyutiḥ |",
  "GK21brkas_pu:3566": "lokān iva didhakṣantī |pralayānalasaṃtatiḥ ||15.85|",
  "GK21brkas_pu:3567": "sāndraṃ maddarśanād eva |prītiniśvasitānilaiḥ |",
  "GK21brkas_pu:3568": "krodhānalam avicchinnaiḥ |sthūlaiś ca niravāpayat ||15.86|",
  "GK21brkas_pu:3569": "athāṃsayoḥ samāsajya |natayor asicarmaṇī |",
  "GK21brkas_pu:3570": "mūrdhni cāñjalim ādhāya |lajjādīnam abhāṣata ||15.87|",
  "GK21brkas_pu:3571": "vatsarājasutaṃ dāntam |ākāreṇa tam īdṛśam |",
  "GK21brkas_pu:3572": "yuvarājaṃ mahārāja |mā vadhīr bhaginīpatim ||15.88|",
  "GK21brkas_pu:3573": "yathāhaṃ tava mātuś ca |tathāyaṃ mama vallabhaḥ |",
  "GK21brkas_pu:3574": "svadārasahitas tasmād |akṣato mucyatām iti ||15.89|",
  "GK21brkas_pu:3575": "tataḥ saprabalākṣepo |daṣṭadantacchedaḥ sphuran |",
  "GK21brkas_pu:3576": "svasāram abravīd vācā |siṃhaphūtkāraghorayā ||15.90|",
  "GK21brkas_pu:3577": "svayaṃgṛhītanirvārya |dharāgocarabhartṛkām |",
  "GK21brkas_pu:3578": "dhik tvāṃ śāradacandrābha |manaḥputrikapāṃsanīm ||15.91|",
  "GK21brkas_pu:3579": "tasyāḥ puro nihatyainaṃ |yāsau mām avamanyate |",
  "GK21brkas_pu:3580": "tāṃ ca tvāṃ ca tatas tasya |gamayiṣyāmi pṛṣṭhataḥ ||15.92|",
  "GK21brkas_pu:3581": "idānīṃ nihato 'sīti |sā bhrātaram abhāṣata |",
  "GK21brkas_pu:3582": "tenāpi tvaritenāham |abhramadhye nipātitaḥ ||15.93|",
  "GK21brkas_pu:3583": "atha vegavatī dhyātvā |kulavidyām abhāṣata |",
  "GK21brkas_pu:3584": "bhagavatyāryaputro 'yaṃ |svaputra iva rakṣyatām ||15.94|",
  "GK21brkas_pu:3585": "vātamaṇḍalikotkṣiptaṃ |yathā pattraṃ bhramad bhramat |",
  "GK21brkas_pu:3586": "śanaiḥ śanair mahīṃ yāyāt |tathāyaṃ nīyatām iti ||15.95|",
  "GK21brkas_pu:3587": "atha nistriṃśam udgūrya |nirdharmākaruṇaḥ khalaḥ |",
  "GK21brkas_pu:3588": "hantuṃ vegavatīm eva |pravṛttaḥ prārthitas tayā ||15.96|",
  "GK21brkas_pu:3589": "strīṣu svasṛṣu bālāsu |lālitāsv aṅkavakṣasi |",
  "GK21brkas_pu:3590": "nipatanti na nistriṃśāḥ |śūrāṇāṃ tvādṛśām iti ||15.97|",
  "GK21brkas_pu:3591": "sa tu vegavatīmadhye |dukūlasparśabhīluke |",
  "GK21brkas_pu:3592": "vajrasthambhacchidādakṣām |asidhārāṃ nyapātayat ||15.98|",
  "GK21brkas_pu:3593": "atha vegavatīr aṣṭau |pracaṇḍāyudhamaṇḍalāḥ |",
  "GK21brkas_pu:3594": "apaśyaṃ yuddhasaṃnaddhāś |caṇḍikāgaṇikā- iva ||15.99|",
  "GK21brkas_pu:3595": "ekamānasavegasya |madhyaṃ kuliśakarkaśam |",
  "GK21brkas_pu:3596": "rambhāsthambham ivāsāram |alunād asidhārayā ||15.100|",
  "GK21brkas_pu:3597": "tato mānasavegau dvau |vikarālāsibhāsurau |",
  "GK21brkas_pu:3598": "utpannau sakalāv eva |śarīraśakaladvayāt ||15.101|",
  "GK21brkas_pu:3599": "ekā vegavatī kṛttā |bhavanty aṣṭau tathāvidhāḥ |",
  "GK21brkas_pu:3600": "tathā mānasavegau dvau |prāgalbhetām itas tataḥ ||15.102|",
  "GK21brkas_pu:3601": "evaṃ mānasavegānāṃ |vṛndair ambaram āvṛtam |",
  "GK21brkas_pu:3602": "kṣaṇād vegavatīnāṃ ca |yudhyamānaiś caturguṇaiḥ ||15.103|",
  "GK21brkas_pu:3603": "ahaṃ tu tanmahāyuddhaṃ |paśyann eva śanaiḥ śanaiḥ |",
  "GK21brkas_pu:3604": "proṣitāmbhasi gambhīre |patitaḥ kūpasāgare ||15.104|",
  "GK21brkas_pu:3605": "tatas tīvraviṣādo 'pi |vihasya smṛtavān idam |",
  "GK21brkas_pu:3606": "saṃjayasya vacaḥ kaṣṭe |vartamānasya saṃkaṭe ||15.105|",
  "GK21brkas_pu:3607": "dhṛṣṭadyumnād ahaṃ muktaḥ |kathaṃcit krāntavāhanaḥ |",
  "GK21brkas_pu:3608": "patitaḥ sātyakānīke |duṣkṛtī narake yathā ||15.106|",
  "GK21brkas_pu:3609": "kathaṃ duruttarād asmān |mamottāro bhaved iti |",
  "GK21brkas_pu:3610": "upāyaṃ cintayann eva |smarāmi sma kathām imām ||15.107|",
  "GK21brkas_pu:3611": "babhūvur bhrātaraḥ kecit |trayo brāhmaṇadārakāḥ |",
  "GK21brkas_pu:3612": "ekataḥ pūrvajas teṣāṃ |madhyamāntyau dvitatritau ||15.108|",
  "GK21brkas_pu:3613": "taiś cādhītatrayīvidyair |gurur vijñāpitaḥ kila |",
  "GK21brkas_pu:3614": "gurave dātum icchāmaḥ |kāṅkṣitāṃ dakṣiṇām iti ||15.109|",
  "GK21brkas_pu:3615": "tenoktaṃ svagṛhān gatvā |kṛtvā dāraparigraham |",
  "GK21brkas_pu:3616": "utpādyatām apatyaṃ ca |kratubhiś cejyatām iti ||15.110|",
  "GK21brkas_pu:3617": "tair uktam aparā kācid |dakṣiṇā mṛgyatām iti |",
  "GK21brkas_pu:3618": "tenoktam alam etena |graheṇa bhavatām iti ||15.111|",
  "GK21brkas_pu:3619": "tasmān naivātinirbandhān |nivartante sma te yadā |",
  "GK21brkas_pu:3620": "tadā kruddhena guruṇā |yācitā dakṣiṇām imām ||15.112|",
  "GK21brkas_pu:3621": "ekataḥ śvetakarṇānāṃ |gavāṃ kokilavarcasām |",
  "GK21brkas_pu:3622": "kumbhodhnīnāṃ sahasraṃ me |datta sthāta ca mā ciram ||15.113|",
  "GK21brkas_pu:3623": "te tu bhrāṃtvā mahīṃ kṛtsnām |ārūḍhās tuhinācalam |",
  "GK21brkas_pu:3624": "jñātāḥ kila kuvereṇa |kauverīṃ prasthitā- diśam ||15.114|",
  "GK21brkas_pu:3625": "kuverasyāpi kiṃ nāsti |tena te gurudakṣiṇām |",
  "GK21brkas_pu:3626": "dattvā prasthāpitāḥ prītās |tuhinādrer avātaran ||15.115|",
  "GK21brkas_pu:3627": "saṃcaranto bahūn deśāṃś |cārayantaś ca gāḥ śanaiḥ |",
  "GK21brkas_pu:3628": "prāptāś caṇḍeśvarāsannāś |caṇḍārkakiraṇāḥ sthalīḥ ||15.116|",
  "GK21brkas_pu:3629": "kadācid ekatenoktau |gāḥ saṃprekṣya dvitatritau |",
  "GK21brkas_pu:3630": "lobhanīyam idaṃ dravyaṃ |na parityāgam arhati ||15.117|",
  "GK21brkas_pu:3631": "sādhukāraśruter lubdhaḥ |kaścid unmattako yathā |",
  "GK21brkas_pu:3632": "agnipraveśaṃ kurvīta |tathedaṃ naś cikīrṣitam ||15.118|",
  "GK21brkas_pu:3633": "tenedam upapannaṃ ca |guruṇā ca mayoditam |",
  "GK21brkas_pu:3634": "ramaṇīyavipākaṃ ca |vākyaṃ naḥ kriyatām iti ||15.119|",
  "GK21brkas_pu:3635": "athovāca dvitaḥ prīto |yuktam āryeṇa cintitam |",
  "GK21brkas_pu:3636": "na hi svārtheṣu muhyanti |buddhayas tvādṛśām iti ||15.120|",
  "GK21brkas_pu:3637": "ekatas tu tritaṃ dṛṣṭvā |tūṣṇīm āsīnam uktavān |",
  "GK21brkas_pu:3638": "yad atra yuktaṃ tad brūtāṃ |kim udāste bhavān iti ||15.121|",
  "GK21brkas_pu:3639": "tenoktaṃ ninditaṃ kurvan |na kaścin na nivāryate |",
  "GK21brkas_pu:3640": "pitāpi hi viṣaṃ khādan |naiva putrair upekṣyate ||15.122|",
  "GK21brkas_pu:3641": "tena vijñāpayāmi tvāṃ |kriyatāṃ ca vaco mama |",
  "GK21brkas_pu:3642": "buddhivṛddhena hi grāhyaṃ |bālād api subhāṣitam ||15.123|",
  "GK21brkas_pu:3643": "anāryapriyam āryeṇa |na kāryaṃ kāryam īdṛśam |",
  "GK21brkas_pu:3644": "kāryaṃ cen mahyam ātmīyam |aṃśam āryaḥ prayacchatu ||15.124|",
  "GK21brkas_pu:3645": "tam ahaṃ gurave dattvā |dakṣiṇāyopakāriṇe |",
  "GK21brkas_pu:3646": "pratijñābhāravikṣepād |yāsyāmi laghutām iti ||15.125|",
  "GK21brkas_pu:3647": "tataḥ kruddhau ca lubdhau ca |kaniṣṭhaṃ jyeṣṭhamadhyamau |",
  "GK21brkas_pu:3648": "dugdhagardhāndhabuddhitvāt |pramāpayitum icchataḥ ||15.126|",
  "GK21brkas_pu:3649": "taiḥ kadācit pipāsāndhaiḥ |pānthasaṃhātasaṃkulam |",
  "GK21brkas_pu:3650": "adṛśyamānapānīyaṃ |dṛṣṭaṃ kūparasātalam ||15.127|",
  "GK21brkas_pu:3651": "jalam atrāsti nāstīti |saṃdehavinivṛttaye |",
  "GK21brkas_pu:3652": "teṣām anyatamaḥ pānthaḥ |kūpe loṣṭum apātayat ||15.128|",
  "GK21brkas_pu:3653": "tataḥ ṣvād iti kṛtvā taj |jarjaraṃ ghaṭakarparam |",
  "GK21brkas_pu:3654": "babhañja sa ca saṃdehaḥ |pathikānāṃ nyavartata ||15.129|",
  "GK21brkas_pu:3655": "avatīrya tataḥ kūpaṃ |tritaḥ karuṇayāvṛtaḥ |",
  "GK21brkas_pu:3656": "pānthair uttārayām āsa |rajjubhir bhāṇḍamaṇḍalam ||15.130|",
  "GK21brkas_pu:3657": "tena gāvaś ca pānthāś ca |bhrātarau ca mahātmanā |",
  "GK21brkas_pu:3658": "uttāryottārya pānīyaṃ |kṛtāḥ snāpitapāyitāḥ ||15.131|",
  "GK21brkas_pu:3659": "pathikeṣu tu yāteṣu |kṛtārthāv ekatadvitau |",
  "GK21brkas_pu:3660": "kūpae eva tritaṃ tyaktvā |sagoyuthau palāyitau ||15.132|",
  "GK21brkas_pu:3661": "tritas tu ghaṭam ālokya |rajjvaiva saha pātitam |",
  "GK21brkas_pu:3662": "nirāśiś cintayām āsa |kṣaṇam uttārakāraṇam ||15.133|",
  "GK21brkas_pu:3663": "āṃ smṛtaṃ labdham ity uktvā |vedavṛttāntapeśalaḥ |",
  "GK21brkas_pu:3664": "māhendrīm akarod iṣṭiṃ |manasaiva mahāmanāḥ ||15.134|",
  "GK21brkas_pu:3665": "athānantaram unnamya |niśīthadhvāntakarburāḥ |",
  "GK21brkas_pu:3666": "dhanuṣmantas taḍitvanto |ghanā- jalam apātayan ||15.135|",
  "GK21brkas_pu:3667": "śanakaiḥ śanakaiḥ kūpāt |pūryamāṇān navāmbubhiḥ |",
  "GK21brkas_pu:3668": "prataran prataran dhīraṃ |golehyād utthitas tritaḥ ||15.136|",
  "GK21brkas_pu:3669": "gatvā ca stokam adhvānaṃ |gokhurālīṃ nirūpayan |",
  "GK21brkas_pu:3670": "apavargam ivādrākṣīn |mūrtimantaṃ tridaṇḍinam ||15.137|",
  "GK21brkas_pu:3671": "abhivādya tam aprākṣīn |mārge bhagavatā kvacit |",
  "GK21brkas_pu:3672": "na dṛṣṭāv evamākārau |sagoyūthau dvijāv iti ||15.138|",
  "GK21brkas_pu:3673": "tenoktaṃ na mayā dṛṣṭau |tau mahāpāpakāriṇau |",
  "GK21brkas_pu:3674": "yau tvāṃ pātālagambhire |kūpe bhrātaram aujjhatām ||15.139|",
  "GK21brkas_pu:3675": "praṣṭavyāv api na kṣudrau |draṣṭavyāv api na tvayā |",
  "GK21brkas_pu:3676": "yāv evaṃ ninditācārau |praṣṭavyau kuta eva tau ||15.140|",
  "GK21brkas_pu:3677": "tam uvāca tritaḥ krodhād |dhūrtaṃ kaluṣamānasam |",
  "GK21brkas_pu:3678": "duṣṭamaskariṇaṃ dhik tvāṃ |sādhunindāviśāradam ||15.141|",
  "GK21brkas_pu:3679": "jñānendukiraṇavyasta |saṃmohadhvāntasaṃcayāḥ |",
  "GK21brkas_pu:3680": "tādṛśā- eva jānanti |sādhavaṃ na bhavādṛśāḥ ||15.142|",
  "GK21brkas_pu:3681": "tatas tasya parivrājaḥ |śucitāmraghaṭāruṇam |",
  "GK21brkas_pu:3682": "jātaṃ vikasitajyotiḥ |kirīṭābharaṇaṃ śiraḥ ||15.143|",
  "GK21brkas_pu:3683": "śarīraṃ ca sahasrākṣaṃ |karaṃ ca kuliśākulam |",
  "GK21brkas_pu:3684": "kṛtaivamādikākāraḥ |sa jātaḥ sarvathā hariḥ ||15.144|",
  "GK21brkas_pu:3685": "varaṃ brūhīti tenoktas |tritas tuṣṭas tam abravīt |",
  "GK21brkas_pu:3686": "bhrātarau me sapāpau ced |apāpau bhavatām iti ||15.145|",
  "GK21brkas_pu:3687": "punar brūhīti tenoktaḥ |punar apy abravīt tritaḥ |",
  "GK21brkas_pu:3688": "gurū me gurave gās tāḥ |prītau vitaratām iti ||15.146|",
  "GK21brkas_pu:3689": "punaḥ prītatamenoktaṃ |hariṇā yācyatām iti |",
  "GK21brkas_pu:3690": "paryāptam iti tenokte |prītaḥ śakro divaṃ yayau ||15.147|",
  "GK21brkas_pu:3691": "evaṃ mahendradaivatyām |iṣṭiṃ nirvartya mānasīm |",
  "GK21brkas_pu:3692": "tasmāt pātālagambhīrād |avaṭād uttithas tritaḥ ||15.148|",
  "GK21brkas_pu:3693": "tathāham api tām iṣṭiṃ |kiṃ na kuryāṃ manomayīm |",
  "GK21brkas_pu:3694": "yājakais tu vinā yajñaṃ |kṣatriyasya virudhyate ||15.149|",
  "GK21brkas_pu:3695": "tasmād asmād upāyena |kenottiṣṭheyam ity aham |",
  "GK21brkas_pu:3696": "iti ceti ca nirdhārya |smṛtyāmitagatiṃ gataḥ ||15.150|",
  "GK21brkas_pu:3697": "śaṅkubandhanamuktena |tenāhaṃ yācitas tadā |",
  "GK21brkas_pu:3698": "kaṣṭām āpadam āpanno |vidhaye māṃ smarer iti ||15.151|",
  "GK21brkas_pu:3699": "asoḍhaprārthanāduḥkhaṃ |varaṃ tyaktaṃ śarīrakam |",
  "GK21brkas_pu:3700": "na tu pratyupakārāśā |rujājarjaritaṃ dhṛtam ||15.152|",
  "GK21brkas_pu:3701": "evaṃ ca cintayann eva |kūpe kūpataros tale |",
  "GK21brkas_pu:3702": "apaśyam aham ātmānaṃ |taṃ cāmitagatiṃ puraḥ ||15.153|",
  "GK21brkas_pu:3703": "māṃ cāvocat sa vanditvā |harṣaghargharayā girā |",
  "GK21brkas_pu:3704": "yuṣmatsmaraṇapūto 'yaṃ |janaḥ kiṃ kurutām iti ||15.154|",
  "GK21brkas_pu:3705": "khe saṃgrāmayamāṇāyāḥ |saha bhrātrā balīyasā |",
  "GK21brkas_pu:3706": "vegavatyāḥ sahāyatvam |ācareti tam ādiśam ||15.155|",
  "GK21brkas_pu:3707": "tenoktam aryaduhitur |vegavatyāḥ sahāyatām |",
  "GK21brkas_pu:3708": "kartum icchati yo mohān |mahāgauriṃ sa rakṣati ||15.156|",
  "GK21brkas_pu:3709": "ājñā tu prathamaṃ dattā |kartavyaivānujīvinā |",
  "GK21brkas_pu:3710": "ājñāsaṃpattimātreṇa |bhṛtyād bhartā hi bhidyate ||15.157|",
  "GK21brkas_pu:3711": "tāvat sarojajalajadhvajavajralakṣmyā |tvatpādapaṅkajayugaṃ na namāmi yāvat |",
  "GK21brkas_pu:3712": "śatror galadgalasirārudhireṇa mūrdhnā |nābhyarcitaṃ madasilūnaśirodhareṇa ||15.158|",
  "GK21brkas_pu:3713": "athāsau mām avanditvā |nistriṃśakarakaṅkaṭaḥ |",
  "GK21brkas_pu:3714": "ārohad ambaraṃ kāle |mandendugrahacandrike ||16.1|",
  "GK21brkas_pu:3715": "taṃ cotpatantam ākāśaṃ |śaraṃ vālambitatvaram |",
  "GK21brkas_pu:3716": "na pṛcchāmi sma panthānaṃ |deśaṃ nagaram eva vā ||16.2|",
  "GK21brkas_pu:3717": "gāhamānaś ca valmīka |sthāṇukaṇṭakasaṃkaṭām |",
  "GK21brkas_pu:3718": "aṭavīṃ siṃhamātaṅga |puṇḍarīkākulām agām ||16.3|",
  "GK21brkas_pu:3719": "athāmitagatikrodha |vahnibhāseva bhāsitām |",
  "GK21brkas_pu:3720": "apaśyaṃ lohitāyantīṃ |prācīm aruṇaśociṣā ||16.4|",
  "GK21brkas_pu:3721": "kaṃcic cādhvānam ākramya |deśe nātighanadrume |",
  "GK21brkas_pu:3722": "vivādidhvanighaṇṭānām |apaśyaṃ maṇḍalaṃ gavām ||16.5|",
  "GK21brkas_pu:3723": "anumāya tatas tena |vasantaṃ deśam antike |",
  "GK21brkas_pu:3724": "jātāśvāsamatir gacchan |kṣaṇenāraṇyam atyajam ||16.6|",
  "GK21brkas_pu:3725": "tuṣārasamayārambha |bhīyeva kamalākarān |",
  "GK21brkas_pu:3726": "apaśyaṃ dhūsaracchāyān |gacchan dinakarodaye ||16.7|",
  "GK21brkas_pu:3727": "athālikulanīlāgra |vilasatkundakānanam |",
  "GK21brkas_pu:3728": "ālavālaparikṣipta |mūlam udyānam āsadam ||16.8|",
  "GK21brkas_pu:3729": "tatra saṃmārjanavyagram |udyānaparicārakam |",
  "GK21brkas_pu:3730": "pṛṣṭavān asmi kasyedam |udyānam iti so 'bravīt ||16.9|",
  "GK21brkas_pu:3731": "kiṃ ca devakumāro 'pi |divyajñānāmalāśayaḥ |",
  "GK21brkas_pu:3732": "asmadādīn abodhāndhān |saṃdihann iva pṛcchati ||16.10|",
  "GK21brkas_pu:3733": "atha vā kiṃ na etena |mahātmano hi mādṛśaiḥ |",
  "GK21brkas_pu:3734": "krīḍanti tena devena |svayaṃ vijñāyatām iti ||16.11|",
  "GK21brkas_pu:3735": "atha dvitīyam udyānaṃ |ramaṇīyataraṃ tataḥ |",
  "GK21brkas_pu:3736": "praviśyāpaśyam udyāna |mandiraṃ tuṅgatoraṇam ||16.12|",
  "GK21brkas_pu:3737": "praviśāmi sma tatrāham |eko dauvārikaś ca mām |",
  "GK21brkas_pu:3738": "antare vetram ādhāya |tiṣṭheti dvāry adhārayat ||16.13|",
  "GK21brkas_pu:3739": "athāvocad dvitīyas taṃ |dhik tvāṃ nirbuddhacakṣuṣam |",
  "GK21brkas_pu:3740": "nivārayasi yo mohād |enam ambaracāriṇam ||16.14|",
  "GK21brkas_pu:3741": "kiṃ kadācit tvayā dṛṣṭaḥ |śruto vā kaścid īdṛśaḥ |",
  "GK21brkas_pu:3742": "evaṃ vā praviśan dhīraṃ |dharaṇīdhīradhīr iti ||16.15|",
  "GK21brkas_pu:3743": "tenoktam ananujñātaṃ |bhartrā nāradam apy aham |",
  "GK21brkas_pu:3744": "viśantaṃ nānujānāmi |kiṃ punaḥ saumyam īdṛśam ||16.16|",
  "GK21brkas_pu:3745": "ayaṃ tu dhriyamāṇo 'pi |digdantigatidhīrataḥ |",
  "GK21brkas_pu:3746": "praviśaty eva pāruṣya |mātrasārā- hi mādṛśāḥ ||16.17|",
  "GK21brkas_pu:3747": "atha niṣkāraṇotkaṇṭhā |karam udyānamandiram |",
  "GK21brkas_pu:3748": "prāviśaṃ nisvanadvīnaṃ |vinītāṇḍajavānaram ||16.18|",
  "GK21brkas_pu:3749": "tatrāsīnaṃ śilāpaṭṭe |citrapaṭṭopadhānake |",
  "GK21brkas_pu:3750": "apaśyam amarākāraṃ |naraṃ nāgarakeśvaram ||16.19|",
  "GK21brkas_pu:3751": "upasṛtya tam ābhāṣya |bhoḥ sādho sukham āsyate |",
  "GK21brkas_pu:3752": "kaccid vā pratyavekṣyante |bahukṛtvaḥ kalā iti ||16.20|",
  "GK21brkas_pu:3753": "vīṇāvyāsaktacittatvāt |paśyati sma na mām asau |",
  "GK21brkas_pu:3754": "avakṣiptaṃ hi dṛśyāni |manaḥ paśyati nekṣaṇe ||16.21|",
  "GK21brkas_pu:3755": "mayā tu calitā vīṇā |gṛhītvāgre yadā tadā |",
  "GK21brkas_pu:3756": "vīṇātaś cakṣur ākṣipya |mayi nikṣiptavān asau ||16.22|",
  "GK21brkas_pu:3757": "tataḥ saṃbhrāntam utthāya |sraṃsamānottarāmbaraḥ |",
  "GK21brkas_pu:3758": "mām upāveśayat prītas |tasminn eva śilāsane ||16.23|",
  "GK21brkas_pu:3759": "pādacārapariśrāntam |aṅgaṃ saṃvāhya māmakam |",
  "GK21brkas_pu:3760": "prakṣālya ca svayaṃ pādau |dattārghaḥ samupāviśat ||16.24|",
  "GK21brkas_pu:3761": "anuyuktaś ca sa mayā |ko 'yaṃ janapadas tvayā |",
  "GK21brkas_pu:3762": "bhūṣitaḥ katamac cedaṃ |puraṃ saccaritair iti ||16.25|",
  "GK21brkas_pu:3763": "atha tena vihasyoktaṃ |saṃbhāvyā nabhasā gatiḥ |",
  "GK21brkas_pu:3764": "tvādṛśāṃ devaputrāṇām |ajñānaṃ tu na yujyate ||16.26|",
  "GK21brkas_pu:3765": "yo hi deśāntaraṃ yāti |mugdho 'pi dharaṇīcaraḥ |",
  "GK21brkas_pu:3766": "agrato bhāvitaṃ deśaṃ |nābuddhvā saṃprapadyate ||16.27|",
  "GK21brkas_pu:3767": "deśaś candraprakāśo 'yaṃ |candrikāprakaṭā purī |",
  "GK21brkas_pu:3768": "na jñātā pathikeneti |duḥśliṣṭam iva dṛśyate ||16.28|",
  "GK21brkas_pu:3769": "tenāmarakumāras tvam |avatīrṇo vihāyasaḥ |",
  "GK21brkas_pu:3770": "ajñānacchadmanā channaḥ |krīḍituṃ madvidhair iti ||16.29|",
  "GK21brkas_pu:3771": "athāhaṃ cintayitvedam |uttarābhāsam uktavān |",
  "GK21brkas_pu:3772": "dvijo 'haṃ vatsaviṣaye |vasataḥ pitarau mama ||16.30|",
  "GK21brkas_pu:3773": "so 'haṃ karṇasukhācāraḥ |kadācin mantravādinām |",
  "GK21brkas_pu:3774": "śrutvā dārair asaṃtuṣṭo |yakṣīṃ kāṃcid asādhayam ||16.31|",
  "GK21brkas_pu:3775": "sā cāhaṃ ca tataḥ prītau |śaile śaile vane vane |",
  "GK21brkas_pu:3776": "yad vā yad rucitaṃ tasyai |tatra tatrāramāvahi ||16.32|",
  "GK21brkas_pu:3777": "cintitaṃ ca mayā rātrau |na me yakṣyā prayojanam |",
  "GK21brkas_pu:3778": "pātālamantram ārādhya |ramayāmy asurīm iti ||16.33|",
  "GK21brkas_pu:3779": "atherṣyādūṣitadhiyā |tayāhaṃ yakṣakanyayā |",
  "GK21brkas_pu:3780": "ānīya nabhasā nyastaḥ |pure 'smin bhavatām iti ||16.34|",
  "GK21brkas_pu:3781": "tenoktaṃ na na saṃbhāvyā |yakṣarakṣaḥsu caṇḍatā |",
  "GK21brkas_pu:3782": "paścāt tāpagṛhītā tu |na sā yusṃān vimokṣyati ||16.35|",
  "GK21brkas_pu:3783": "ko 'yaṃ janapadaḥ syāt kā |purīti ca yad ucyate |",
  "GK21brkas_pu:3784": "aṅgā janapadaḥ sphītaś |campā ceyaṃ mahāpurī ||16.36|",
  "GK21brkas_pu:3785": "ahaṃ ca dattako nāma |vaṇik paurapuraskṛtaḥ |",
  "GK21brkas_pu:3786": "prasiddhaḥ priyavīṇatvād |vīṇādattakanāmakaḥ ||16.37|",
  "GK21brkas_pu:3787": "athāhūyābravīd ekaṃ |sa karṇe paricārakam |",
  "GK21brkas_pu:3788": "gāḍhaṃ parikaraṃ badhnan |dhāvamānaḥ sa cāgamat ||16.38|",
  "GK21brkas_pu:3789": "kṣaṇena ca parāvṛtya |śvasitaspanditodaraḥ |",
  "GK21brkas_pu:3790": "svāmipravahaṇaṃ prāptam |iti dattakam abravīt ||16.39|",
  "GK21brkas_pu:3791": "athāvatārya muditaḥ |svāṅguler aṅgulīyakam |",
  "GK21brkas_pu:3792": "dattavān dattakas tasmai |śīghrapreṣaṇakāriṇe ||16.40|",
  "GK21brkas_pu:3793": "kṛtāñjalir athovāca |yakṣīkāmuka dhāvyatām |",
  "GK21brkas_pu:3794": "pāvanair dāsabhavanaṃ |pādanikṣepaṇair iti ||16.41|",
  "GK21brkas_pu:3795": "athāruhya pravahaṇaṃ |vīṇādattakavāhakam |",
  "GK21brkas_pu:3796": "gṛhītacārusaṃcāraṃ |campām abhimukho 'gamam ||16.42|",
  "GK21brkas_pu:3797": "śṛṇomi sma ca paurāṇāṃ |jalpatām itaretaram |",
  "GK21brkas_pu:3798": "ciraṃjīvadbhir āścaryaṃ |pṛthivyāṃ kiṃ na dṛśyate ||16.43|",
  "GK21brkas_pu:3799": "kva nāgarakasenānīr |dattakas tuṅgamastakaḥ |",
  "GK21brkas_pu:3800": "kva ca kasyāpi pānthasya |rajjubhāge vyavasthitaḥ ||16.44|",
  "GK21brkas_pu:3801": "athāpareṇa tatroktam |ata evāyumattamaḥ |",
  "GK21brkas_pu:3802": "yena lokottamasyāsya |rajjubhāge vyavasthitaḥ ||16.45|",
  "GK21brkas_pu:3803": "ākārānumitaṃ caitad |guṇasaṃbhārabhāriṇaḥ |",
  "GK21brkas_pu:3804": "nanu cāsya vasanto 'pi |sārathyena vikathyate ||16.46|",
  "GK21brkas_pu:3805": "dṛṣṭavān paritaś cāhaṃ |kvacid utsṛṣṭalāṅgalān |",
  "GK21brkas_pu:3806": "hālikān halamūleṣu |vīṇāvādanatatparān ||16.47|",
  "GK21brkas_pu:3807": "kvacid uddāmagovargaṃ |vaṭe gopālamaṇḍalam |",
  "GK21brkas_pu:3808": "vitantrīs tāḍayadvīṇāḥ |karṇaśūlapradāyinīḥ ||16.48|",
  "GK21brkas_pu:3809": "āsannaś ca puradvāraṃ |vikrayāya prasāritām |",
  "GK21brkas_pu:3810": "vīṇāvayavasaṃpūrṇām |apaśyaṃ śakaṭāvalīm ||16.49|",
  "GK21brkas_pu:3811": "vijarjaritakarṇaś ca |vitantrīdhvanimudgaraiḥ |",
  "GK21brkas_pu:3812": "vyastapadmanidhānābhaṃ |prāpnomi sma vaṇikpatham ||16.50|",
  "GK21brkas_pu:3813": "kuṅkumaṃ kretum āyātaḥ |kaścid vāṇijam abravīt |",
  "GK21brkas_pu:3814": "vīṇāvikṣiptacetasko |vīṇā me dīyatām iti ||16.51|",
  "GK21brkas_pu:3815": "cirād ākarṇya tad vākyaṃ |kupitaḥ sa tam abravīt |",
  "GK21brkas_pu:3816": "vaṇijo 'nye kim utsannā- |yena khādasi mām iti ||16.52|",
  "GK21brkas_pu:3817": "evaṃ vardhakikarmāra |kulālavaruḍādayaḥ |",
  "GK21brkas_pu:3818": "nikṛṣṭajanmakarmāṇaḥ |saktā- vīṇām avādayan ||16.53|",
  "GK21brkas_pu:3819": "atha prāyaṃ ciraṃ dvāraṃ |vīṇādattakaveśmanaḥ |",
  "GK21brkas_pu:3820": "śātakumbhamayaiḥ kumbhair |ambhogarbhaiḥ samaṅgalam ||16.54|",
  "GK21brkas_pu:3821": "tatra yānād avaprutya |prāviśaṃ gṛham ṛddhimat |",
  "GK21brkas_pu:3822": "utthāsnur iva medhāvī |viśālaṃ hṛdayaṃ śriyaḥ ||16.55|",
  "GK21brkas_pu:3823": "dattakas tu puro 'smākaṃ |dāsīdāsam abhāṣata |",
  "GK21brkas_pu:3824": "adyārabhyāsya yuṣmābhir |ājñā saṃpādyatām iti ||16.56|",
  "GK21brkas_pu:3825": "atha vyajñāpayan prahvāḥ |sūpakārāḥ sametya mām |",
  "GK21brkas_pu:3826": "ājñāpayata yuṣmakāṃ |kaḥ pākaḥ sādhyatām iti ||16.57|",
  "GK21brkas_pu:3827": "mama tv āsīn mayā tāvad |brāhmaṇatvaṃ prakāśitam |",
  "GK21brkas_pu:3828": "brāhmaṇāś ca ghṛtakṣīra |guḍādimadhurapriyāḥ ||16.58|",
  "GK21brkas_pu:3829": "tad idaṃ yuktam ity etac |cintayitvedam uktavān |",
  "GK21brkas_pu:3830": "nanu hastapuṭagrāhyaṃ |pāyasaṃ sādhyatām iti ||16.59|",
  "GK21brkas_pu:3831": "atha hastaṃ vidhūyoktaṃ |sūpakāreṇa gacchatā |",
  "GK21brkas_pu:3832": "annasaṃskāraśāstrajñāḥ |kāṃ diśaṃ yāntu saṃprati ||16.60|",
  "GK21brkas_pu:3833": "bhīmasenādibhir yāni |sūdaśāstrāṇi cakrire |",
  "GK21brkas_pu:3834": "karmakaryo 'pi tāny asmin |gṛhe prāyeṇa jānate ||16.61|",
  "GK21brkas_pu:3835": "yakṣīkāmukam āsādya |prabhuṃ bhojanakovidam |",
  "GK21brkas_pu:3836": "anarthakāni jātāni |caritārthāni pāyase ||16.62|",
  "GK21brkas_pu:3837": "aho nāgarakaḥ svāmī |svayaṃ pravahaṇena yaḥ |",
  "GK21brkas_pu:3838": "ālekhyayakṣam ādāya |yakṣīkāmukam āgataḥ ||16.63|",
  "GK21brkas_pu:3839": "sarvathā dhig akāryajñam |aiśvaryajanitaṃ madam |",
  "GK21brkas_pu:3840": "gamitaḥ preṣyatāṃ yena |mādṛśo 'pīdṛśām iti ||16.64|",
  "GK21brkas_pu:3841": "atha mardanaśāstrajñas |taruṇaḥ paricārakaḥ |",
  "GK21brkas_pu:3842": "mamāṅgaṃ gandhatailena |mṛdnāti sma yathāsukham ||16.65|",
  "GK21brkas_pu:3843": "paścād udvartanaṃ snānam |ahatāmbaradhāraṇam |",
  "GK21brkas_pu:3844": "kṛtvā devapraṇāmaṃ ca |prāyaṃ bhojanamaṇḍapam ||16.66|",
  "GK21brkas_pu:3845": "tatra bhojanabhūmiṣṭhaṃ |māṃ namaskṛtya dattakaḥ |",
  "GK21brkas_pu:3846": "sabhrātṛbhāgineyādi |paṅktimadhyae upāviśat ||16.67|",
  "GK21brkas_pu:3847": "kulālacakrapātrī ca |pātrī mama hiraṇmayī |",
  "GK21brkas_pu:3848": "pāyasenenduvarṇena |sūpakāreṇa pūritā ||16.68|",
  "GK21brkas_pu:3849": "pārśve pāyasapātryāś ca |tejasvimaṇibhājane |",
  "GK21brkas_pu:3850": "mahāsāramusārasthe |sthāpite madhusarpiṣī ||16.69|",
  "GK21brkas_pu:3851": "cintitaṃ ca mayā jāto |mahānayam upadravaḥ |",
  "GK21brkas_pu:3852": "madhumāṃsocitaḥ kvāhaṃ |kva cedaṃ ghṛtapāyasam ||16.70|",
  "GK21brkas_pu:3853": "kena nāma prakāreṇa |tyajeyam idam ity aham |",
  "GK21brkas_pu:3854": "vicārya pāyasagrāsaṃ |dagdho 'smīti nirastavān ||16.71|",
  "GK21brkas_pu:3855": "teṣāṃ saṃpratyayārthaṃ ca |haran dāharujaṃ kila |",
  "GK21brkas_pu:3856": "śītapānīyagaṇḍūṣair |mukhaṃ muhur aśītayam ||16.72|",
  "GK21brkas_pu:3857": "ballavas tu puraḥ sthitvā |vīṇādattakam uktavān |",
  "GK21brkas_pu:3858": "nāyaṃ vipraḥ kathaṃ vipraḥ |pradviṣyād ghṛtapāyasam ||16.73|",
  "GK21brkas_pu:3859": "ācaṣṭa mardakaś cedam |āsavāmodavāsitaḥ |",
  "GK21brkas_pu:3860": "niśvāso 'sya mayā ghrātaḥ |śanakair niścarann iti ||16.74|",
  "GK21brkas_pu:3861": "dattako 'pi karāgreṇa |pidhāya mukham ātmanaḥ |",
  "GK21brkas_pu:3862": "kampayitvottamāṅgaṃ ca |taṃ bruvantaṃ nyavārayat ||16.75|",
  "GK21brkas_pu:3863": "abravīc ca payaḥpānaṃ |yūyaṃ pibata pānakam |",
  "GK21brkas_pu:3864": "pānakasyāpi pānena |goṣṭhī saṃmānyatām iti ||16.76|",
  "GK21brkas_pu:3865": "mayā tu jātatarṣeṇa |pāne pariṇatiṃ gate |",
  "GK21brkas_pu:3866": "tat pītaṃ pānasādṛśyāt |pānabuddhyaiva pānakam ||16.77|",
  "GK21brkas_pu:3867": "khaṇḍamāṃsaprakārādyaṃ |nānādhiṣṭhānasaṃkulam |",
  "GK21brkas_pu:3868": "sevitvāhāram agrāmyam |udatiṣṭhaṃ sadattakaḥ ||16.78|",
  "GK21brkas_pu:3869": "saṃmṛṣṭabhojanasthāne |puṣpacchuritakuṭṭime |",
  "GK21brkas_pu:3870": "kāntam adhyāsi paryaṅkaṃ |nyastaṃ tatraiva maṇḍape ||16.79|",
  "GK21brkas_pu:3871": "karpūratriphalānābhi |lavaṅgailāsugandhinā |",
  "GK21brkas_pu:3872": "mukhasya gandharāgau ca |tāmbulenodapādayam ||16.80|",
  "GK21brkas_pu:3873": "evaṃ ca sukham āsīno |vīṇādattakam abravam |",
  "GK21brkas_pu:3874": "vīnonmattir iyaṃ kasmāc |campāyāṃ kathyatām iti ||16.81|",
  "GK21brkas_pu:3875": "tenoktam iha campāyāṃ |sānudāso vaṇikpatiḥ |",
  "GK21brkas_pu:3876": "tasya gandharvadatteti |sutā trailokyasundarī ||16.82|",
  "GK21brkas_pu:3877": "sa ca tāṃ dhriyamāṇo 'pi |varair varaguṇākaraiḥ |",
  "GK21brkas_pu:3878": "abhiprāyeṇa kenāpi |na kasmaicit prayacchati ||16.83|",
  "GK21brkas_pu:3879": "pratyākhyātum aśaktena |yācitena kṣaṇe kṣaṇe |",
  "GK21brkas_pu:3880": "tena śulkam upanyastaṃ |duḥsaṃpādaṃ surair api ||16.84|",
  "GK21brkas_pu:3881": "apūrvaṃ kila gāyantyās |tasyāḥ kim api gītakam |",
  "GK21brkas_pu:3882": "yo 'nuvādayitā vīṇāṃ |pariṇetā sa tām iti ||16.85|",
  "GK21brkas_pu:3883": "mayeyaṃ pariṇetavyā |mayeyam iti nistrapaḥ |",
  "GK21brkas_pu:3884": "na kaścid yo na campāyāṃ |vīṇayonmattakaḥ kila ||16.86|",
  "GK21brkas_pu:3885": "puro nāgarakāṇāṃ ca |catuḥṣaṣṭes tadarthinām |",
  "GK21brkas_pu:3886": "ṣaṣṭhe ṣaṣṭhe gate māse |sā tad gāyati gītakam ||16.87|",
  "GK21brkas_pu:3887": "anena ca prakāreṇa |yātaḥ kālo mahān ayam |",
  "GK21brkas_pu:3888": "na cāpi vīṇayā kaścid |anugacchati tām iti ||16.88|",
  "GK21brkas_pu:3889": "etatkathāvasāne ca |puruṣau śrotriyākṛtī |",
  "GK21brkas_pu:3890": "vīṇādattakam abrūtāṃ |sthavirau vetradhāriṇau ||16.89|",
  "GK21brkas_pu:3891": "śreṣṭhinā preṣitāv āvāṃ |saṃdeśena tvadantikam |",
  "GK21brkas_pu:3892": "yadi sajjā suhṛdgoṣṭhī |samasyā kriyatām iti ||16.90|",
  "GK21brkas_pu:3893": "tenoktaṃ suhṛdaḥ sajjā- |yadi vaḥ susthitā- gṛhāḥ |",
  "GK21brkas_pu:3894": "kalyā gandharvadattā vā |sva eva kriyatām iti ||16.91|",
  "GK21brkas_pu:3895": "tatas taṃ pṛṣṭavān asmi |mahotsāhena cetasā |",
  "GK21brkas_pu:3896": "rūpaṃ gandharvadattāyā- |kīdṛg ity atha so 'bravīt ||16.92|",
  "GK21brkas_pu:3897": "tasyāḥ svakāntipariveṣapaṭāpidhānaṃ |netraprabhāprakarasāritaharmyagarbham |",
  "GK21brkas_pu:3898": "utkṛṣṭavismayavimohitamānasena |rūpaṃ nirūpayitum eva mayā na śakyam ||16.93|",
  "GK21brkas_pu:3899": "atha gandharvadattāyās |tāṃ guṇākārasaṃpadam |",
  "GK21brkas_pu:3900": "samākarṇyaiva karṇābhyāṃ |mano nītaṃ vidheyatām ||17.1|",
  "GK21brkas_pu:3901": "pṛcchāmi sma ca bhūyas tam |api śakyā bhaven mayā |",
  "GK21brkas_pu:3902": "draṣṭuṃ gandharvadatteti |tena coktaṃ na śakyate ||17.2|",
  "GK21brkas_pu:3903": "agāndharveṇa sā draṣṭuṃ |devenāpi na śakyate |",
  "GK21brkas_pu:3904": "yadi cecchatha tāṃ draṣṭuṃ |gāndharvaṃ śikṣyatām iti ||17.3|",
  "GK21brkas_pu:3905": "mayoktaṃ nāradīye 'pi |nivṛtte kila labhyate |",
  "GK21brkas_pu:3906": "gāndharvaśabdas tat tasmād |asmākaṃ kāryatām iti ||17.4|",
  "GK21brkas_pu:3907": "tato vyāharitas tena |vīṇācāryaḥ kharasvaraḥ |",
  "GK21brkas_pu:3908": "naṣṭaśrutisvarajñāno |bhūtiko nāma durbhagaḥ ||17.5|",
  "GK21brkas_pu:3909": "āsīc ca mama taṃ dṛṣṭvā |vikṛtaṃ naravānaram |",
  "GK21brkas_pu:3910": "alaṃ me nāradīyena |kṛtaṃ gandharvadattayā ||17.6|",
  "GK21brkas_pu:3911": "īdṛśaḥ śiṣyatāṃ gatvā |rājyalābho 'pi garhati |",
  "GK21brkas_pu:3912": "anyāyāgatam aiśvaryaṃ |nindanty eva hi sādhavaḥ ||17.7|",
  "GK21brkas_pu:3913": "abhyutthānābhivādābhyāṃ |taṃ vīṇādattakādayaḥ |",
  "GK21brkas_pu:3914": "apūjayan mayā cāsau |na draṣṭum api pāritaḥ ||17.8|",
  "GK21brkas_pu:3915": "atha ruṣṭakaṭākṣeṇa |lohitākṣaḥ sa vīkṣya mām |",
  "GK21brkas_pu:3916": "vīṇādattakadattāyāṃ |pīṭhikāyām upāviśat ||17.9|",
  "GK21brkas_pu:3917": "abravīd dattakas taṃ ca |yakṣībhartur dvijanmanaḥ |",
  "GK21brkas_pu:3918": "bhavān asyopapannasya |nāradīyaṃ karotv iti ||17.10|",
  "GK21brkas_pu:3919": "tenoktaṃ sābhimānatvād |ayaṃ mām avamanyate |",
  "GK21brkas_pu:3920": "na ca pārayate dātuṃ |dāridryāt kākaṇīm api ||17.11|",
  "GK21brkas_pu:3921": "guruśuśrūṣayā vidyā |puṣkalena dhanena vā |",
  "GK21brkas_pu:3922": "na cāsminn ekam apy asti |yady asti pratipadyatām ||17.12|",
  "GK21brkas_pu:3923": "dattakenoktam ācārya |virūpaṃ mantritaṃ tvayā |",
  "GK21brkas_pu:3924": "ko yakṣīkāmukaṃ śakto |daridram iti jalpitum ||17.13|",
  "GK21brkas_pu:3925": "yasya dāsaḥ sadāso 'haṃ |tvaṃ jānāsy eva mādṛśaḥ |",
  "GK21brkas_pu:3926": "sa yakṣīkāmukaḥ kasmād |daridra iti bhaṇyate ||17.14|",
  "GK21brkas_pu:3927": "suvarṇānāṃ śataṃ vāpi |gṛhyatāṃ tvād.śocitam |",
  "GK21brkas_pu:3928": "patite droṇamegho 'pi |na tiṣṭhati jalaṃ sthale ||17.15|",
  "GK21brkas_pu:3929": "nāradādiparīvārāṃ |sa cābhyarcya sarasvatīm |",
  "GK21brkas_pu:3930": "durvyavasthitatantrīkāṃ |vīṇāṃ mahyam upānayat ||17.16|",
  "GK21brkas_pu:3931": "mayā tu sā viparyaksthā |sthāpitāṅke yadā tadā |",
  "GK21brkas_pu:3932": "bhūtiko māṃ dhig ity uktvā |vīṇādattakam uktavān ||17.17|",
  "GK21brkas_pu:3933": "na yakṣīkāmuko mandaḥ |śakyaḥ śikṣayituṃ mayā |",
  "GK21brkas_pu:3934": "vīṇāgrahaṇam apy eṣa |na jānāti sukhaiditaḥ ||17.18|",
  "GK21brkas_pu:3935": "na nāma svayam etena |yadi vīṇā na vāditā |",
  "GK21brkas_pu:3936": "ālekhyavādakāḥ ke 'pi |na dṛṣṭā- naṣṭadṛṣṭinā ||17.19|",
  "GK21brkas_pu:3937": "iti saṃtakṣya māṃ vāgbhir |ātodyaṃ parivartya ca |",
  "GK21brkas_pu:3938": "sa niṣādo niṣādaṃ me |ṣaḍja ity upadiṣṭavān ||17.20|",
  "GK21brkas_pu:3939": "athāmarṣaparītena |dṛḍhaṃ tāḍayatā mayā |",
  "GK21brkas_pu:3940": "catasraḥ pañca vā tantryaś |chinnāś caḍ iti visvarāḥ ||17.21|",
  "GK21brkas_pu:3941": "athokto dattakas tena |tantrīvartakasaṃgraham |",
  "GK21brkas_pu:3942": "akṛtvā kiṃ karoty asya |nāradīyaṃ bhavān iti ||17.22|",
  "GK21brkas_pu:3943": "ahaṃ tu vismṛtacchadmā |chinnatantrīm api kṣaṇam |",
  "GK21brkas_pu:3944": "śrutivāsitakarṇatvān |mṛdu vīṇām avādayam ||17.23|",
  "GK21brkas_pu:3945": "atha visphāritair netrair |utkarṇā- dattakādayaḥ |",
  "GK21brkas_pu:3946": "kim etad iti jalpanto |mām aikṣanta savismayāḥ ||17.24|",
  "GK21brkas_pu:3947": "bhūtikas tu bhayakrodha |lajjāvismayaniṣprabhaḥ |",
  "GK21brkas_pu:3948": "kākatālīyam ity uktvā |gata eva sadakṣiṇaḥ ||17.25|",
  "GK21brkas_pu:3949": "evaṃ ca divasaṃ nitvā |kṛtaprādoṣikāśanaḥ |",
  "GK21brkas_pu:3950": "āvasaṃ śayanāvāsaṃ |mālāghūpādhivāsitam ||17.26|",
  "GK21brkas_pu:3951": "haṃsapakṣāṃśukaprāya |komalāstaraṇāstṛtam |",
  "GK21brkas_pu:3952": "bhāsvadvajraśilāpādam |āseve śayanaṃ tataḥ ||17.27|",
  "GK21brkas_pu:3953": "rūpākṛṣṭajagannetre |yuvatī sārabhūṣaṇe |",
  "GK21brkas_pu:3954": "rūpājīve śanaiḥ pādau |samavāhayatāṃ mama ||17.28|",
  "GK21brkas_pu:3955": "sahajāhāryamādhurya |ramaṇīyatarākṣaraiḥ |",
  "GK21brkas_pu:3956": "vacobhiḥ kila te cittaṃ |madīyaṃ hartum aicchatām ||17.29|",
  "GK21brkas_pu:3957": "vegavatyā vimuktaṃ ca |pratibhānti sma tāni mām |",
  "GK21brkas_pu:3958": "rāsabhīr asitānīva |virasāni svakarṇayoḥ ||17.30|",
  "GK21brkas_pu:3959": "tāni cāśrotukāmena |nidrāvyājaḥ kṛto mayā |",
  "GK21brkas_pu:3960": "atha prasupta evāsmi |nirāśe te ca jagmatuḥ ||17.31|",
  "GK21brkas_pu:3961": "ardhe yāte ca yāminyāḥ |śvāsānumitacetane |",
  "GK21brkas_pu:3962": "dṛṣṭatattva ivāvidyāṃ |nidrām atyajam utkaṭām ||17.32|",
  "GK21brkas_pu:3963": "citrapaṭṭapidhānāyāṃ |tiṣṭhantyāṃ nāgadantake |",
  "GK21brkas_pu:3964": "vīṇādattakavīṇāyāṃ |tato dṛṣṭiṃ nyapātayam ||17.33|",
  "GK21brkas_pu:3965": "mama tv a-sīd avaśyaṃ māṃ |netā śvas tatra dattakaḥ |",
  "GK21brkas_pu:3966": "vīṇā ca vādanīyā syāc |cirotsṛṣṭā ca sā mayā ||17.34|",
  "GK21brkas_pu:3967": "vidyā cārādhyamānāpi |duḥkhena paricīyate |",
  "GK21brkas_pu:3968": "bhaktyā mātuḥ sapatnīva |nisargakuṭilā hi sā ||17.35|",
  "GK21brkas_pu:3969": "vīṇā saṃnihitā ceyaṃ |velā ceyaṃ nirākulā |",
  "GK21brkas_pu:3970": "jijñāse tāvad ity enāṃ |vicāryāhaṃ gṛhītavān ||17.36|",
  "GK21brkas_pu:3971": "utkarṣann apakarṣaṃś ca |kāścit kāścin manāṅ manāk |",
  "GK21brkas_pu:3972": "vyavasthāpayituṃ tantrīḥ |karaśākhabhir aspṛśam ||17.37|",
  "GK21brkas_pu:3973": "athāśṛṇavam ālāpān |svasmād vāsagṛhād bahiḥ |",
  "GK21brkas_pu:3974": "samudrasena godatta |dhāva dhāva sakhe drutam ||17.38|",
  "GK21brkas_pu:3975": "vīṇādattakabhadrasya |gṛheṣu kṛtakarmaṇaḥ |",
  "GK21brkas_pu:3976": "sarasvatī bhagavatī |vīṇāṃ sārayati svayam ||17.39|",
  "GK21brkas_pu:3977": "vīṇāyāḥ sāryamāṇāyāḥ |svanasyodaya īdṛśaḥ |",
  "GK21brkas_pu:3978": "samāptasāraṇāyās tu |kīdṛṅ nāma bhaviṣyati ||17.40|",
  "GK21brkas_pu:3979": "tasmāt sarasvatīvīṇe |dṛṣṭvā śrutvā ca saṃhate |",
  "GK21brkas_pu:3980": "netraśrotrāṇi no yānti |pavitrakaratām iti ||17.41|",
  "GK21brkas_pu:3981": "athāvalambyat tāṃ vīṇāṃ |tvarayā nāgadantake |",
  "GK21brkas_pu:3982": "prāvṛtya saśiraḥpādaṃ |kāyaṃ nidrāṃ kilāgamam ||17.42|",
  "GK21brkas_pu:3983": "nāgarās tu nyavartanta |jalpanto dīnacetasaḥ |",
  "GK21brkas_pu:3984": "kathaṃ sarasvatī kṣudrair |dṛśyate 'smadvidhair iti ||17.43|",
  "GK21brkas_pu:3985": "yāpitāyāṃ tu yāminyāṃ |kṛtapūrvāhṇikakramam |",
  "GK21brkas_pu:3986": "mām anulbaṇaveṣaṃ ca |vanditvā dattako 'bravīt ||17.44|",
  "GK21brkas_pu:3987": "amī nāgarakāḥ prāptāś |citrayānaprasādhanāḥ |",
  "GK21brkas_pu:3988": "tad gandharvasamasyāyai |yuṣmābhir api gamyatām ||17.45|",
  "GK21brkas_pu:3989": "ājñāpayata yānaṃ ca |kareṇuturagādikam |",
  "GK21brkas_pu:3990": "yena vo rocate gantuṃ |tena prasthīyatām iti ||17.46|",
  "GK21brkas_pu:3991": "mayoktaṃ gacchatu bhavān |vāhanena yathāsukham |",
  "GK21brkas_pu:3992": "ahaṃ tu pādacāreṇa |gacchāmi śanakair iti ||17.47|",
  "GK21brkas_pu:3993": "athāsmadanurodhena |māṃ purodhāya dattakaḥ |",
  "GK21brkas_pu:3994": "prasthitaḥ pādacāreṇa |sanāgarakamaṇḍalaḥ ||17.48|",
  "GK21brkas_pu:3995": "amantrayanta yāntaś ca |kruddhā- nāgarakā- mithaḥ |",
  "GK21brkas_pu:3996": "yakṣīkāmukarūpo 'yam |anartho 'smān upāgataḥ ||17.49|",
  "GK21brkas_pu:3997": "vayam asya prasādena |tyaktamaṇḍitavāhanāḥ |",
  "GK21brkas_pu:3998": "āśādīrghāsu rathyāsu |caraṇaiḥ saṃcarāmahe ||17.50|",
  "GK21brkas_pu:3999": "meror droṇīr ivākraman |viśikhā- vistṛtāyatāḥ |",
  "GK21brkas_pu:4000": "apaśyaṃ veśmanāṃ mālās |tasyaiva sirasām iva ||17.51|",
  "GK21brkas_pu:4001": "prāsādeṣu ca jalpantīr |gavākṣapreritekṣaṇāḥ |",
  "GK21brkas_pu:4002": "kokilāsubhagālāpāḥ |śṛṇomi sma kulāṅganāḥ ||17.52|",
  "GK21brkas_pu:4003": "ayi māgadhi vaidehi |malayāvati yāvani |",
  "GK21brkas_pu:4004": "yakṣīkāmukam āyātuṃ |sakhyaḥ paśyata dhāvata ||17.53|",
  "GK21brkas_pu:4005": "khalayā kila yakṣyāyam |īrṣyāmuṣitacetasā |",
  "GK21brkas_pu:4006": "ākāśāt pātitaḥ prāpto |dattakena sujanmanā ||17.54|",
  "GK21brkas_pu:4007": "dhruvaṃ sā rākṣasī yakṣī |yadi vā mṛttikāmayī |",
  "GK21brkas_pu:4008": "kruddhayā mugdhayā vāpi |yayā svārtho na cetitaḥ ||17.55|",
  "GK21brkas_pu:4009": "atha vā sarvam evedam |alīkaṃ pratibhāti mām |",
  "GK21brkas_pu:4010": "kva yakṣīkāmikaḥ kvāyaṃ |kāmaḥ kāmī rater iva ||17.56|",
  "GK21brkas_pu:4011": "iti nirdiśyamāno 'ham |aṅgulībhir itas tataḥ |",
  "GK21brkas_pu:4012": "nayanotpalamālābhir |arcyamānaś ca yātavān ||17.57|",
  "GK21brkas_pu:4013": "atha nāgarakāḥ prāpan |sudhāṃ gṛhapater gṛham |",
  "GK21brkas_pu:4014": "aṅgaṃ gandharvadattāyās |teṣām iva manorathāḥ ||17.58|",
  "GK21brkas_pu:4015": "maṇihāṭakadantādyair |aṅgais tair eva kalpitam |",
  "GK21brkas_pu:4016": "sphuraddivyaprabhāvāt tu |na vidma kiṃmayair iti ||17.59|",
  "GK21brkas_pu:4017": "tataḥ prathamakakṣāyām |apaśyaṃ saṃnidhāpitām |",
  "GK21brkas_pu:4018": "āsanānāṃ catuḥṣaṣṭiṃ |mahāpaṭṭorṇaveṣṭitam ||17.60|",
  "GK21brkas_pu:4019": "teṣu nāgarakaḥ kaścit |kāṃścid āha sma sasmitam |",
  "GK21brkas_pu:4020": "aho mahākhalīkāro |yakṣīkāmukam āgataḥ ||17.61|",
  "GK21brkas_pu:4021": "sānudāsābhyanujñātāḥ |suhṛdo dattakādayaḥ |",
  "GK21brkas_pu:4022": "samāyātāś catuḥṣaṣṭis |tāvanty evāsanāny api ||17.62|",
  "GK21brkas_pu:4023": "yakṣīkāmukam ālokya |pañcaṣaṣṭam anāsanam |",
  "GK21brkas_pu:4024": "yat satyaṃ lajjito 'smīti |tataś coktam ṛjur bhavān ||17.63|",
  "GK21brkas_pu:4025": "āyatto dattako yasya |saputrapaśubāndhavaḥ |",
  "GK21brkas_pu:4026": "tena gandharvadattāpi |sulabhā kim utāsanam ||17.64|",
  "GK21brkas_pu:4027": "pañcaṣaṣṭam adṛṣṭvā tu |nikṣiptaṃ tatra dattakaḥ |",
  "GK21brkas_pu:4028": "dattavān svayam ākṛṣya |mahyam ātmīyam āsanam ||17.65|",
  "GK21brkas_pu:4029": "te 'pi nāgarakāḥ śeṣāḥ |sthite tiṣṭhati dattake |",
  "GK21brkas_pu:4030": "tiṣṭhanti sma sthitā- eva |bhṛtakā- iva bhartari ||17.66|",
  "GK21brkas_pu:4031": "athānyad āsanaṃ dattaṃ |dattakāyojjvalaprabham |",
  "GK21brkas_pu:4032": "sa tad adhyāsta śeṣāś ca |yathāsanam upāviśan ||17.67|",
  "GK21brkas_pu:4033": "tatas triṃśacchataṃ tasmād |gaṇikānāṃ vinirgatam |",
  "GK21brkas_pu:4034": "gṛhād asurakanyānāṃ |mahāsurapurād iva ||17.68|",
  "GK21brkas_pu:4035": "āttaśṛṅgārabhṛṅgārā |kācid āvarjayaj jalam |",
  "GK21brkas_pu:4036": "tāsāṃ pratyekam ekaikā |teṣāṃ pādān adhāvata ||17.69|",
  "GK21brkas_pu:4037": "madīyas tu yayā pādaḥ |pāṇibhyām avalambitaḥ |",
  "GK21brkas_pu:4038": "tayā svedajalenaiva |dhautaḥ ślathaśarīrayā ||17.70|",
  "GK21brkas_pu:4039": "āvarjitavatī yā ca |jalaṃ lulitalocanā |",
  "GK21brkas_pu:4040": "visrastahastayā hastād |bhṛṅgāraḥ pātitas tayā ||17.71|",
  "GK21brkas_pu:4041": "praviśan dhautapādaś ca |śṛṇomi sma prajalpitāḥ |",
  "GK21brkas_pu:4042": "prāṃśuprākāragarbhasthāḥ |śrutihārigiraḥ striyaḥ ||17.72|",
  "GK21brkas_pu:4043": "anartho 'yam upanyastaḥ |sānudāsena dāruṇaḥ |",
  "GK21brkas_pu:4044": "śulkaṃ gandharvadattāyā- |vīṇāvādananāmakam ||17.73|",
  "GK21brkas_pu:4045": "yadi rūpam upanyasyec |chulkaṃ gṛhapatis tataḥ |",
  "GK21brkas_pu:4046": "na yakṣīkāmukād anyaṃ |prāpnuyād bhartṛdārikā ||17.74|",
  "GK21brkas_pu:4047": "vīnāyāṃ tu prayuktāyāṃ |bhagno 'yaṃ no manorathaḥ |",
  "GK21brkas_pu:4048": "hyo yasmād bhūtikenāsya |nāradīyaṃ kṛtaṃ kila ||17.75|",
  "GK21brkas_pu:4049": "idaṃ tāvan mahad duḥkhaṃ |yad yakṣīkāmuko 'nayā |",
  "GK21brkas_pu:4050": "ayaṃ nāsulabhībhūtaḥ |śulkadoṣān na labhyate ||17.76|",
  "GK21brkas_pu:4051": "idaṃ tu duḥsahataraṃ |yad imāṃ bakulāvalīm |",
  "GK21brkas_pu:4052": "anātmajño balāt ko 'pi |gale tāṃ lambayiṣyati ||17.77|",
  "GK21brkas_pu:4053": "vīṇāvādanaśulkeyaṃ |sābhiyogāś ca nāgarāḥ |",
  "GK21brkas_pu:4054": "prajāpatiś ca durlagnaḥ |sarvathā śivam astv iti ||17.78|",
  "GK21brkas_pu:4055": "atha niṣkampakālindī |salilasvacchakuṭṭimām |",
  "GK21brkas_pu:4056": "jvalanmaṇiśilāstambhāṃ |viśālāṃ prāviśaṃ sabhām ||17.79|",
  "GK21brkas_pu:4057": "sabhā nāgarakaiḥ sābhād |bhinnaprabhavibhūṣaṇaiḥ |",
  "GK21brkas_pu:4058": "upatyakāsthalī meroḥ |phullaiḥ kalpadrumair iva ||17.80|",
  "GK21brkas_pu:4059": "atha haṃsa ivotsārya |nalinīdalamaṇḍalam |",
  "GK21brkas_pu:4060": "nirgataḥ kañcukī prerya |tiraskariṇikāmbaram ||17.81|",
  "GK21brkas_pu:4061": "sa nāgarakasaṃghātam |avocad vinayānataḥ |",
  "GK21brkas_pu:4062": "vijñāpayati vaḥ śreṣṭhī |svāgataṃ guṇarāgiṇām ||17.82|",
  "GK21brkas_pu:4063": "bhavadbhir varṇasaṃpannair |antaḥsārair idaṃ gṛham |",
  "GK21brkas_pu:4064": "śātakumbhamayaiḥ pūtaṃ |gaṅgāmbhaḥkalaśair iva ||17.83|",
  "GK21brkas_pu:4065": "yadi sarve samāyātā- |yāto vāgamanaśramaḥ |",
  "GK21brkas_pu:4066": "tato gandharvadattāyai |nirdeśo dīyatām iti ||17.84|",
  "GK21brkas_pu:4067": "te parasparam ālokya |vidrāṇavadanaprabhāḥ |",
  "GK21brkas_pu:4068": "hrītāḥ sadiśam ākāśam |apaśyan proṣitottarāḥ ||17.85|",
  "GK21brkas_pu:4069": "tataḥ kan?cukinā vaktraṃ |kṣaṇād dīnatayā kṛtam |",
  "GK21brkas_pu:4070": "samare kātarasyeva |sannacakṣuḥkapolakam ||17.86|",
  "GK21brkas_pu:4071": "pratyekaṃ ca mukhāny eṣām |avalokya ciraṃ ciram |",
  "GK21brkas_pu:4072": "sa yadā yātum ārabdhas |tadāhūya mayoditaḥ ||17.87|",
  "GK21brkas_pu:4073": "samāptapratikarmā vā |kalyā vā yadi sā tataḥ |",
  "GK21brkas_pu:4074": "āgacchatu kim adyāpi |dṛṣṭair nāgarakair iti ||17.88|",
  "GK21brkas_pu:4075": "etāvataiva dattasya |tat tādṛgmlānam ānanam |",
  "GK21brkas_pu:4076": "jātam ucchvasitaṃ svinna |kapolasthalapīvaram ||17.89|",
  "GK21brkas_pu:4077": "alapat sānudāsasya |prītaḥ parijanas tataḥ |",
  "GK21brkas_pu:4078": "yakṣīkāmuka vandyo 'si |sarvathā śobhitaṃ tvayā ||17.90|",
  "GK21brkas_pu:4079": "vāṅmātreṇāpi bhavataś |cirād ucchvasitā- vayam |",
  "GK21brkas_pu:4080": "avagrahe hi jīmūto |visphūrjann api śobhate ||17.91|",
  "GK21brkas_pu:4081": "tad evaṃ yādṛśaṃ rūpaṃ |yādṛśī cātidhīratā |",
  "GK21brkas_pu:4082": "tādṛśaṃ yadi vijñānaṃ |bhavet kiṃ na bhaved iti ||17.92|",
  "GK21brkas_pu:4083": "eko nāgarakaś caikam |avocad darśitasmitaḥ |",
  "GK21brkas_pu:4084": "uddāmitamukhā- loke |sukhaṃ jīvanti nistrapāḥ ||17.93|",
  "GK21brkas_pu:4085": "ko hi vedajaḍaṃ muktvā |chāndasaṃ chāttram atrapam |",
  "GK21brkas_pu:4086": "madhye mahāmanuṣyāṇām |evam uddāmayen mukham ||17.94|",
  "GK21brkas_pu:4087": "yakṣīkāmukaśabdo 'pi |śabda evāsya kevalam |",
  "GK21brkas_pu:4088": "kva ca priyaguṇā yakṣī |guṇa ṛddhiḥ kva cedṛśaḥ ||17.95|",
  "GK21brkas_pu:4089": "yat kiṃcid api bālānāṃ |cetastoṣāya kalpate |",
  "GK21brkas_pu:4090": "utkaṭena hi nāmnāpi |prāyas tuṣyanti ḍiṇḍikāḥ ||17.96|",
  "GK21brkas_pu:4091": "śrutvedam itareṇoktaṃ |mā sma nindad bhavān imam |",
  "GK21brkas_pu:4092": "ko jānāti manuṣyāṇāṃ |caritaṃ gūḍhacāriṇām ||17.97|",
  "GK21brkas_pu:4093": "yakṣīkāntaḥ prakṛṣṭena |dhārṣṭyenājñāpayann api |",
  "GK21brkas_pu:4094": "yathā paricitaśrīkas |tathā māṃ prati śobhate ||17.98|",
  "GK21brkas_pu:4095": "tato javanikāṃ prerya |kanyā kañcukibhir vṛtā |",
  "GK21brkas_pu:4096": "devī gandharvadattāgād |abhibhūtasabhāprabhā ||17.99|",
  "GK21brkas_pu:4097": "kathayāmi kathaṃ rūpaṃ |tasyāḥ saṃkṣiptam ucyate |",
  "GK21brkas_pu:4098": "pravrajyām āsthitā- nūnam |idānīm apsarogaṇāḥ ||17.100|",
  "GK21brkas_pu:4099": "kalpitaṃ ca sabhāmadhye |padmarāgaśilāmayam |",
  "GK21brkas_pu:4100": "candralekheva saṃdhyābhram |adhyāsta caturantakam ||17.101|",
  "GK21brkas_pu:4101": "tejaso 'bhibhavāt tasyāḥ |saṃkucanti sma nāgarāḥ |",
  "GK21brkas_pu:4102": "bālāyāḥ śaśilekhāyāḥ |puṇḍarīkākarā- iva ||17.102|",
  "GK21brkas_pu:4103": "sātha prajñāvacaḥśūnyāṃ |rūpamātrakaśālinīm |",
  "GK21brkas_pu:4104": "paribhūtavatī goṣṭhīṃ |sabhāstambhāvalīm iva ||17.103|",
  "GK21brkas_pu:4105": "atha dakṣiṇam utkṣipya |karaṃ kañcukinoditam |",
  "GK21brkas_pu:4106": "śrūyatāṃ śreṣṭhino vākyaṃ |bho nāgarakakuñjarāḥ ||17.104|",
  "GK21brkas_pu:4107": "āste gandharvadatteyam |iyaṃ vīṇā ca sāritā |",
  "GK21brkas_pu:4108": "yo vo vādayituṃ śaktaḥ |sa kiṃ tiṣṭhati ḍhaukatām ||17.105|",
  "GK21brkas_pu:4109": "aśeṣair na ca kartavyā |paripāṭir apārthikā |",
  "GK21brkas_pu:4110": "sā hi yuṣmākam asyāś ca |lajjākhedaprayojanā ||17.106|",
  "GK21brkas_pu:4111": "tataḥ svayaṃ bhavadbhiś ca |yasmin vo bhāvanāhitā |",
  "GK21brkas_pu:4112": "yuṣmān ātmānam etāṃ ca |sa kleśān mocayatv iti ||17.107|",
  "GK21brkas_pu:4113": "atha nāgarakāḥ sarve |vīṇādattakam abruvan |",
  "GK21brkas_pu:4114": "tvaṃ naḥ pūjyaḥ pravīṇaś ca |tasmād utthīyatām iti ||17.108|",
  "GK21brkas_pu:4115": "sa yadā kampitaśirā- |necchati sma tadāparaḥ |",
  "GK21brkas_pu:4116": "saṃbhāvitatamas teṣāṃ |gatvā vīṇām avādayat ||17.109|",
  "GK21brkas_pu:4117": "tasmin doṣair asaṃkīrṇān |guṇān madhuratottarān |",
  "GK21brkas_pu:4118": "saṃpādayati śabdo 'bhūd |uccakaiḥ sādhu sādhv iti ||17.110|",
  "GK21brkas_pu:4119": "tato gandharvadattāyāṃ |pragītāyām abhūn mama |",
  "GK21brkas_pu:4120": "are jñātaṃ mayedānīṃ |tenaivāmī vṛthāśramāḥ ||17.111|",
  "GK21brkas_pu:4121": "purā vāmanarūpeṇa |baliṃ chalayatā kila |",
  "GK21brkas_pu:4122": "tripiṣṭapaṃ tribhiḥ krāntaṃ |vikramaiś cakrapāṇinā ||17.112|",
  "GK21brkas_pu:4123": "taṃ ca viśvāvasur nāma |gandharvagaṇasevitaḥ |",
  "GK21brkas_pu:4124": "krāmantaṃ gaganaṃ vegāt |triś cakāra pradakṣiṇam ||17.113|",
  "GK21brkas_pu:4125": "tena ca svayam utpādya |stuvatā garuḍadhvajam |",
  "GK21brkas_pu:4126": "nārāyaṇastutiṃ nāma |gītaṃ gītakam adbhutam ||17.114|",
  "GK21brkas_pu:4127": "nāradena tataḥ prāptaṃ |nāradād vṛtraśatruṇā |",
  "GK21brkas_pu:4128": "arjunena tatas tasmād |virāṭasutayā kila ||17.115|",
  "GK21brkas_pu:4129": "parīkṣit prāpnuyān mātus |tato 'pi janamejayaḥ |",
  "GK21brkas_pu:4130": "iti kramāgataṃ tātas |tātād āgamitaṃ mayā ||17.116|",
  "GK21brkas_pu:4131": "gāndhāragrāmasaṃbaddhaṃ |kva gāndhāraḥ kva mānuṣāḥ |",
  "GK21brkas_pu:4132": "svargān nānyatra gāndhāra |ity āhur nāradādayaḥ ||17.117|",
  "GK21brkas_pu:4133": "tena yo 'yaṃ na jānāti |na ced abhyupagacchati |",
  "GK21brkas_pu:4134": "tad asaṃpādayann eva |jāyate doṣavān asau ||17.118|",
  "GK21brkas_pu:4135": "ahaṃ punar idaṃ jānan |sadyaḥ pariṇamatphalam |",
  "GK21brkas_pu:4136": "puro nāgarakāṇāṃ ca |yathāsāmarthyam utsahe ||17.119|",
  "GK21brkas_pu:4137": "mayi saṃkalpayaty evam |asau nāgarakarṣabhaḥ |",
  "GK21brkas_pu:4138": "smayamāno vilakṣyatvāt |svam evābhajatāsanam ||17.120|",
  "GK21brkas_pu:4139": "tataḥ pratihate tasmin |suhṛdmaṇḍalamaṇḍane |",
  "GK21brkas_pu:4140": "raṅgo bhaṅgam agṛhṇāt sa |nigṛhyajyeṣṭhamallavat ||17.121|",
  "GK21brkas_pu:4141": "atha māṃ janitotsāham |uttiṣṭhāsantam āsanāt |",
  "GK21brkas_pu:4142": "dṛṣṭvā saṃbhāvitājñānaṃ |lajjayāgrāhi dattakaḥ ||17.122|",
  "GK21brkas_pu:4143": "anyena ca nimittena |calito 'haṃ kilāsanāt |",
  "GK21brkas_pu:4144": "tenoktaṃ saṃkaṭāsthānād |anyatra sthīyatām iti ||17.123|",
  "GK21brkas_pu:4145": "tatas tam uktavān asmi |kim idaṃ na tvayā śrutam |",
  "GK21brkas_pu:4146": "pathā sakṛt pravṛttāyāḥ |kiṃ karoty avaguṇṭhanam ||17.124|",
  "GK21brkas_pu:4147": "praviṣṭo 'haṃ suhṛdgoṣṭhīṃ |yathaiva baṭucāpalāt |",
  "GK21brkas_pu:4148": "tathā gandharvadattāpi |dhṛṣtam ājñāpitā mayā ||17.125|",
  "GK21brkas_pu:4149": "tad asyā- baṭuvidyāyāḥ |prāntam aprāpya mādṛśaḥ |",
  "GK21brkas_pu:4150": "hā kaṣṭaṃ vañcito 'smīti |paścāt tāpena khedyate ||17.126|",
  "GK21brkas_pu:4151": "yatra cāmī na lajjante |salajjāḥ suhṛdas tava |",
  "GK21brkas_pu:4152": "tatra nirlajjatāślāghī |lajjayaiva hi lajjate ||17.127|",
  "GK21brkas_pu:4153": "samarthayati mayy evaṃ |dattako 'pi niruttaraḥ |",
  "GK21brkas_pu:4154": "aho sāhasam ity uktvā |tūṣṇīṃbhāvam upeyivān ||17.128|",
  "GK21brkas_pu:4155": "aham apy āsanaṃ tyaktvā |tiryak paśyati dattake |",
  "GK21brkas_pu:4156": "pārśve gandharvadattāyā- |dattam āsanam āsthitaḥ ||17.129|",
  "GK21brkas_pu:4157": "atha kañcukinānītāṃ |vīṇāṃ dṛṣṭvāham uktavān |",
  "GK21brkas_pu:4158": "aparānīyatām ārya |naitāṃ spṛśati mādṛśaḥ ||17.130|",
  "GK21brkas_pu:4159": "udaraṃ dṛṣṭam etasyā- |lūtātantunirantaram |",
  "GK21brkas_pu:4160": "jaḍatāṃ gamitā yena |paṭutantrīparaṃparā ||17.131|",
  "GK21brkas_pu:4161": "smitadarśitadantāgrair |anyataḥ kṣiptadṛṣṭibhiḥ |",
  "GK21brkas_pu:4162": "mām ālokya tathābhūtam |uktaṃ nāgarakair iti ||17.132|",
  "GK21brkas_pu:4163": "brāhmaṇaḥ pūjyatām eṣa |nirlajjāgrapatākayā |",
  "GK21brkas_pu:4164": "yena sāhasam ārabdhaṃ |svaguṇākhyāpanopamam ||17.133|",
  "GK21brkas_pu:4165": "tantrīkiṇakaṭhorāgrā- |viśīrṇakarajātatāḥ |",
  "GK21brkas_pu:4166": "karaśākhāś ca no jātā- |na ca saṃbhāvanedṛśī ||17.134|",
  "GK21brkas_pu:4167": "ayaṃ tu komalāgrabhis |tantrīr aṅgulibhiḥ spṛśan |",
  "GK21brkas_pu:4168": "kadā vādayitā vīṇāṃ |vedavedāṅgapāragaḥ ||17.135|",
  "GK21brkas_pu:4169": "sarvathāyam abhiprāyo |mayaitasyopalakṣitaḥ |",
  "GK21brkas_pu:4170": "prītim utpādayiṣyāmi |tāval locanayor iti ||17.136|",
  "GK21brkas_pu:4171": "yāvad utsāryate vīṇā |yāvac cānīyate 'parā |",
  "GK21brkas_pu:4172": "tāvad gandharvadattāyā- |rūpaṃ paśyāmy avāritaḥ ||17.137|",
  "GK21brkas_pu:4173": "rathyācatvarayātrāsu |vakṣyāmi janasaṃnidhau |",
  "GK21brkas_pu:4174": "īdṛśī tādṛsī dṛṣṭā |rūpiṇī yuvatir mayā ||17.138|",
  "GK21brkas_pu:4175": "lūtātantutataṃ cāyaṃ |vīṇākarparam āha yat |",
  "GK21brkas_pu:4176": "kiṃ tat satyaṃ mṛṣety etad |devair vijñāyatām iti ||17.139|",
  "GK21brkas_pu:4177": "udveṣṭite ca tat tasmin |dṛṣṭaṃ veṣṭanacarmaṇi |",
  "GK21brkas_pu:4178": "tantucakraṃ bhayodbhrānta |lūtāmaṇḍalasaṃkulam ||17.140|",
  "GK21brkas_pu:4179": "atha gandharvadattāyā- |jātam aṅgaṃ nirīkṣya mām |",
  "GK21brkas_pu:4180": "vepathusvedaromāñca |lajjāvidhuram ākulam ||17.141|",
  "GK21brkas_pu:4181": "aparāpi mayā vīṇā |samāsphālya paṭukvaṇā |",
  "GK21brkas_pu:4182": "keśadūṣitatantrīkā |prathameva vivarjitā ||17.142|",
  "GK21brkas_pu:4183": "sānudāsas tato vīṇāṃ |sugandhikusumārcitām |",
  "GK21brkas_pu:4184": "kacchapākāraphalakām |ādāya svayam āgataḥ ||17.143|",
  "GK21brkas_pu:4185": "māṃ ca pradakṣiṇīkṛtya |savikāratanūruhaḥ |",
  "GK21brkas_pu:4186": "gandharvadattām iva tām |adadāt subhagasvanām ||17.144|",
  "GK21brkas_pu:4187": "mayā tu dhautapādena |vīṇāṃ kṛtvā pradakṣiṇām |",
  "GK21brkas_pu:4188": "abhuktāmbarasaṃvītaṃ |pīṭhapṛṣṭham adhiṣṭhitam ||17.145|",
  "GK21brkas_pu:4189": "manāk saṃspṛṣṭamātrāś ca |karaśākhāmukhaiḥ svayam |",
  "GK21brkas_pu:4190": "tantrībandhā- yathāsthānam |asaran dhaivatādikam ||17.146|",
  "GK21brkas_pu:4191": "tatas tantrīṣu gāndhāre |jṛmbhamānāsu mantharam |",
  "GK21brkas_pu:4192": "gandharvadattām avadaṃ |bhīru saṃgīyatām iti ||17.147|",
  "GK21brkas_pu:4193": "sā pragalbhāpi gāndhāram |ākarṇyāmaragocaram |",
  "GK21brkas_pu:4194": "tathā ca dhṛṣṭam ādiṣṭā |bālāśālīnatāṃ gatā ||17.148|",
  "GK21brkas_pu:4195": "tāṃ ca pravartayan bhītāṃ |trapājanitamūkatām |",
  "GK21brkas_pu:4196": "tad eva gītakaṃ divyam |ahaṃ mandam avādayam ||17.149|",
  "GK21brkas_pu:4197": "hṛte tasyās trapāsenau |saṃdarśitapathā yathā |",
  "GK21brkas_pu:4198": "lokaṃ pāvayituṃ puṇyā |prāvartata sarasvatī ||17.150|",
  "GK21brkas_pu:4199": "vṛttibhir dakṣiṇādyābhis |tad gītaṃ gītakaṃ tayā |",
  "GK21brkas_pu:4200": "upary upari pāṇyantaiḥ |pāṇibhir yojitaṃ mayā ||17.151|",
  "GK21brkas_pu:4201": "āsīd idaṃ tamobhūtam |aprajñātam alakṣaṇam |",
  "GK21brkas_pu:4202": "tadgītamātraviṣaya |śrotramātrajagad tadā ||17.152|",
  "GK21brkas_pu:4203": "sabhāyāṃ gāḍhamūrcchāyāṃ |mṛdu tad gītavādinam |",
  "GK21brkas_pu:4204": "paṭubhir dundubhidhvānair |abhibhūtaṃ vimāninām ||17.153|",
  "GK21brkas_pu:4205": "patitāsu saratnāsu |divaḥ kusumavṛṣṭiṣu |",
  "GK21brkas_pu:4206": "kañcukī cetanāprāptān |abhāṣata sabhāsadaḥ ||17.154|",
  "GK21brkas_pu:4207": "bho bho nirmatsarāḥ santaḥ |satyam ākhyāta sādhavaḥ |",
  "GK21brkas_pu:4208": "gītaṃ yad anayānena |kiṃ tat saṃvāditaṃ na hi ||17.155|",
  "GK21brkas_pu:4209": "athodyamitahastais taiḥ |samastair uktam uccakaiḥ |",
  "GK21brkas_pu:4210": "dharmyaśulkārjitām eṣa |kanyakāṃ labhatām iti ||17.156|",
  "GK21brkas_pu:4211": "tiraskariṇikāṃ nītvā |tataḥ kañcukināntarā |",
  "GK21brkas_pu:4212": "bahiṣkṛtā- nāgarakā- |nāstikās tridivād iva ||17.157|",
  "GK21brkas_pu:4213": "nirgacchanti hatacchāyās |te khaṇḍitamanorathāḥ |",
  "GK21brkas_pu:4214": "svabhyastaguṇavaiphalyaṃ |guṇinaḥ kān na tāpayet ||17.158|",
  "GK21brkas_pu:4215": "savīṇādattako 'haṃ tu |śreṣṭhinābhyantarīkṛtaḥ |",
  "GK21brkas_pu:4216": "parīkṣya bahuśo rājñā |sacivo guṇavān iva ||17.159|",
  "GK21brkas_pu:4217": "abhāṣata ca nirgacchaṃs |teṣu nāgarakarṣabhaḥ |",
  "GK21brkas_pu:4218": "yakṣīkāmuka devas tvam |amānuṣaparākramaḥ ||17.160|",
  "GK21brkas_pu:4219": "vayaṃ gandharvadattā ca |sānudāsaś ca sānugaḥ |",
  "GK21brkas_pu:4220": "kṛcchrām āpadam āpannā- |līlayaiva tvayoddhṛtāḥ ||17.161|",
  "GK21brkas_pu:4221": "kāśmaryaḥ khadirāḥ śākāś |campakāś ca saveṇavaḥ |",
  "GK21brkas_pu:4222": "ātodyāṅgārtham utkhātāḥ |prarohantu yathā purā ||17.162|",
  "GK21brkas_pu:4223": "agnihotrāṇi hūyantāṃ |dvijāḥ saṃdhyām upāsatām |",
  "GK21brkas_pu:4224": "kumāryaḥ pariṇīyantāṃ |prasūyantāṃ kulastriyaḥ ||17.163|",
  "GK21brkas_pu:4225": "parivrājakanirgrantha |bhikṣupāśupatādayaḥ |",
  "GK21brkas_pu:4226": "guruvaktrābhisaṃkrāntān |svasiddhāntān adhīyatām ||17.164|",
  "GK21brkas_pu:4227": "śāntavīnopasargatvāt |sakīranagarāḥ sukham |",
  "GK21brkas_pu:4228": "sacampāmagadhāś cāṅgāḥ |svasthāṅgāḥ śeratām iti ||17.165|",
  "GK21brkas_pu:4229": "tato gṛhapatir dīnaḥ |prārthanābhaṅgaśaṅkayā |",
  "GK21brkas_pu:4230": "vīṇādattakam ālokya |prāvocan nīcakaistarām ||17.166|",
  "GK21brkas_pu:4231": "praśastaṃ dinam adyaivaṃ |tenāyaṃ pauruṣārjitaḥ |",
  "GK21brkas_pu:4232": "ślāghyo gandharvadattāyāḥ |karaḥ saṃskrīyatām iti ||17.167|",
  "GK21brkas_pu:4233": "ahaṃ tu sābhilāṣo 'pi |darśitālīkadhīrataḥ |",
  "GK21brkas_pu:4234": "avocaṃ smitasaṃkīrṇām |anāsthāmantharāṃ giram ||17.168|",
  "GK21brkas_pu:4235": "dvijo 'haṃ merukailāsa |tulyāmalakulodbhavaḥ |",
  "GK21brkas_pu:4236": "pariṇetuṃ na me yuktam |asavarṇām imām iti ||17.169|",
  "GK21brkas_pu:4237": "athoktaṃ sānudāsena |viśrabdhaṃ pariṇīyatām |",
  "GK21brkas_pu:4238": "yuṣmākaṃ hi savarṇeyam |utkṛṣṭā vā bhaved iti ||17.170|",
  "GK21brkas_pu:4239": "āsīc ca mama kiṃ mattaḥ |kim unmattaḥ kim ārjavaḥ |",
  "GK21brkas_pu:4240": "ayaṃ yasmād asaṃbaddham |abuddhir iva bhāṣate ||17.171|",
  "GK21brkas_pu:4241": "ahaṃ ceyaṃ ca yady asya |brāhmaṇāv iti niścayaḥ |",
  "GK21brkas_pu:4242": "tato mat katham utkṛṣṭā |brāhmaṇī brāhmaṇād iyam ||17.172|",
  "GK21brkas_pu:4243": "atha imāṃ brāhmaṇīm eṣa |manyate kṣatriyaṃ tu mām |",
  "GK21brkas_pu:4244": "tathā sati kathāpy eṣā |kriyamāṇā virudhyate ||17.173|",
  "GK21brkas_pu:4245": "kiṃ tu saṃbhāvyate nāyam |asaṃbaddhaṃ prabhāṣitum |",
  "GK21brkas_pu:4246": "yena dharmārthaśāstrārtha |kṣuṇṇadhīr iva bhāṣate ||17.174|",
  "GK21brkas_pu:4247": "agrajo 'varajāṃ bhāryāṃ |svīkurvan na praduṣyati |",
  "GK21brkas_pu:4248": "te ca svā caiva nṛpater |ity uktaṃ manunā yataḥ ||17.175|",
  "GK21brkas_pu:4249": "pratyākhyānaṃ ca nitarām |iyaṃ nārhati ninditam |",
  "GK21brkas_pu:4250": "yasmād akhaṇḍitājñena |dāpitā guruṇaiva me ||17.176|",
  "GK21brkas_pu:4251": "yad ahaṃ grāhitas tena |vijñānam atimānuṣam |",
  "GK21brkas_pu:4252": "dāpitā yena tenaiva |tena tenaiva dāpitā ||17.177|",
  "GK21brkas_pu:4253": "na cāvaśyaparigrāhyā |kumārī ciram arhati |",
  "GK21brkas_pu:4254": "sābhilāṣā viśeṣeṇa |pratyākhyānakadarthanām ||17.178|",
  "GK21brkas_pu:4255": "tasmād alaṃ mamānena |nirbandheneti niścitam |",
  "GK21brkas_pu:4256": "arthitāṃ sānudāsasya |tatheti samamānayam ||17.179|",
  "GK21brkas_pu:4257": "atha vaiśravaṇasyeva |sūnorākhaṇḍalātmajaḥ |",
  "GK21brkas_pu:4258": "karaṃ gandharvadattāyāḥ |sasaṃskāram upādade ||17.180|",
  "GK21brkas_pu:4259": "mandaṃ pādatalena tālam anayā yat kuṭṭayantyāciraṃ |",
  "GK21brkas_pu:4260": "gītaṃ mām abhi visphuratkuharitaṃ tāraiḥ subhugnabhruvā |",
  "GK21brkas_pu:4261": "tenaiva pratanūkṛtām apaharann asyāḥ krameṇa trapāṃ |",
  "GK21brkas_pu:4262": "nirvāṇān mahatāntareṇa subhagaṃ saṃsāram ajñāsiṣam ||17.181|",
  "GK21brkas_pu:4263": "gandharvadattayā sārdhaṃ |divasān dattakena ca |",
  "GK21brkas_pu:4264": "yathā rativasantābhyāṃ |smaraḥ sukham ayāpayam ||18.1|",
  "GK21brkas_pu:4265": "atha gandharvadattāyāṃ |gatāyāṃ vandituṃ gurūn |",
  "GK21brkas_pu:4266": "sānudāso namaskṛtya |vadati sma kṛtāsanaḥ ||18.2|",
  "GK21brkas_pu:4267": "yuṣmākaṃ hi savarṇeyam |utkṛṣtā veti yan mayā |",
  "GK21brkas_pu:4268": "yūyaṃ vijñāpitāḥ pūrvaṃ |tad etad avadhīyatām ||18.3|",
  "GK21brkas_pu:4269": "āsīd ihaiva campāyāṃ |mitravarmeti vāṇijaḥ |",
  "GK21brkas_pu:4270": "nāmitro nāpi madhyasthaḥ |sādhor yasyābhavad bhuvi ||18.4|",
  "GK21brkas_pu:4271": "tasya mitravatī nāma |nāmnā susadṛśī priyā |",
  "GK21brkas_pu:4272": "bhāryā maitrīva sādhor yā |śatror api hitaiṣiṇī ||18.5|",
  "GK21brkas_pu:4273": "tayor guṇavatoḥ putraṃ |guṇavantam avindatoḥ |",
  "GK21brkas_pu:4274": "aputrān ātmanaḥ paurāḥ |saputrān api menire ||18.6|",
  "GK21brkas_pu:4275": "ekadā piṇḍapātāya |sānur nāma digambaraḥ |",
  "GK21brkas_pu:4276": "trirātrakṣapaṇakṣamo |vardhamāna ivāgataḥ ||18.7|",
  "GK21brkas_pu:4277": "daṃpatibhyām asau tābhyāṃ |krītābhyāṃ prīṇitas tathā |",
  "GK21brkas_pu:4278": "apṛṣṭo 'pi yathācaṣṭa |dharmān ṛṣabhabhāṣitān ||18.8|",
  "GK21brkas_pu:4279": "praśnādigranthasārajñaś |cittaṃ buddhvā tayor asau |",
  "GK21brkas_pu:4280": "ādideśa sphuṭadeśo |bhāvinaṃ guṇinaṃ sutam ||18.9|",
  "GK21brkas_pu:4281": "yaś ca putras tayor jātas |tasya nāmākarot pitā |",
  "GK21brkas_pu:4282": "ādiṣṭaḥ sānunā yat tat |sānudāso bhavatv iti ||18.10|",
  "GK21brkas_pu:4283": "ekaputro 'py asau pitrā |durlabhatvāc ca vallabhaḥ |",
  "GK21brkas_pu:4284": "vidyāḥ śikṣayatā nīto |bālalīlānabhijñātām ||18.11|",
  "GK21brkas_pu:4285": "upādhyāyai.ś ca sotsāhair |vinītaḥ sa tathā yathā |",
  "GK21brkas_pu:4286": "svadārān eva savrīḍaḥ |paradārān amanyata ||18.12|",
  "GK21brkas_pu:4287": "tenātivinayenāsya |lokabāhyena pārthivaḥ |",
  "GK21brkas_pu:4288": "pitarau suhṛdo dārā- |na kaścin nākulīkṛtaḥ ||18.13|",
  "GK21brkas_pu:4289": "ādiṣṭaḥ sānunā yo 'sau |tayoḥ putraḥ suvṛttayoḥ |",
  "GK21brkas_pu:4290": "aham eva sa vo dāsaḥ |sānudāsas tathāguṇaḥ ||18.14|",
  "GK21brkas_pu:4291": "mama tu dhruvako nāma |dhruvamaitrīsukhaḥ sakhā |",
  "GK21brkas_pu:4292": "sa ca mām abravīn mitra |kriyatāṃ tad bravīmi yat ||18.15|",
  "GK21brkas_pu:4293": "udyānanalinīkūle |sadārāḥ suhṛdas tava |",
  "GK21brkas_pu:4294": "anubhūtajalakrīḍāḥ |khādanti ca pibanti ca ||18.16|",
  "GK21brkas_pu:4295": "bhavatāpi sadāreṇa |tatra gatvā mayā saha |",
  "GK21brkas_pu:4296": "sāphalyaṃ kriyatām adya |rūpayauvanajanmanām ||18.17|",
  "GK21brkas_pu:4297": "dharmārthayoḥ phalaṃ yena |sukham eva nirākṛtam |",
  "GK21brkas_pu:4298": "viphalīkṛtadharmārthāt |pāpakarmā kutas tataḥ ||18.18|",
  "GK21brkas_pu:4299": "janmāntarasukhaprāptyai |yaś ca dharmaṃ niṣevate |",
  "GK21brkas_pu:4300": "tyaktadṛṣṭasukhaḥ so 'pi |vada ko nāma paṇḍitaḥ ||18.19|",
  "GK21brkas_pu:4301": "na cāpi svārthasiddhyarthaṃ |mayā tvaṃ vipralabhyase |",
  "GK21brkas_pu:4302": "tathā hi bhīmasenasya |vākyam ākarṇyatāṃ yathā ||18.20|",
  "GK21brkas_pu:4303": "pratyupasthitakālasya |sukhasya parivarjanam |",
  "GK21brkas_pu:4304": "anāgatasukhāśā ca |naiṣa buddhimatāṃ nayaḥ ||18.21|",
  "GK21brkas_pu:4305": "mayā tu sa vihasyoktas |tucchae eva prayojane |",
  "GK21brkas_pu:4306": "idaṃ saṃrambhagāmbhīryaṃ |śaṅkām iva karoti saḥ ||18.22|",
  "GK21brkas_pu:4307": "yadi pītaṃ na vā pītaṃ |svadārasahitair madhu |",
  "GK21brkas_pu:4308": "lābhaḥ kas tatra hānir vā |rāgo 'yam abhivāsitaḥ ||18.23|",
  "GK21brkas_pu:4309": "rāgāgniḥ prāṇināṃ prāyaḥ |prakṛtyaiva pradīpyate |",
  "GK21brkas_pu:4310": "tam indhayati yan mitra |tatra kiṃ nāma pauruṣam ||18.24|",
  "GK21brkas_pu:4311": "yas taṃ viṣayasaṃkalpa |sarpirindhanam uddhatam |",
  "GK21brkas_pu:4312": "vairāgyavacanāmbhobhir |nirvāpayati sa kṣamaḥ ||18.25|",
  "GK21brkas_pu:4313": "phalaṃ yadi ca dharmasya |sukham īdṛśam iṣyate |",
  "GK21brkas_pu:4314": "dharmasyābhavanirbhūyāt |tatphalasya sukhasya ca ||18.26|",
  "GK21brkas_pu:4315": "yāṃ yathāsukham āsīnām |aśnantīṃ ca striyaṃ prati |",
  "GK21brkas_pu:4316": "nekṣyate pratiṣedhāt sā |katham evaṃ viḍambyate ||18.27|",
  "GK21brkas_pu:4317": "goṣṭhīmaṇḍalamadhyasthā |madopahatacetanā |",
  "GK21brkas_pu:4318": "viṣamūrcchāparīteva |bhartur bhāryā viḍambanā ||18.28|",
  "GK21brkas_pu:4319": "atha vā gacchatu bhavān |yathāsukham ahaṃ punaḥ |",
  "GK21brkas_pu:4320": "na yāsyāmi na dhāsyāmi |dāraiḥ saha sabhām iti ||18.29|",
  "GK21brkas_pu:4321": "sa tataḥ sthirasaṃkalpaṃ |māṃ dṛṣṭvā pratyavasthitam |",
  "GK21brkas_pu:4322": "haste sasmitam ālambya |saviṣāda ivāvadat ||18.30|",
  "GK21brkas_pu:4323": "suhṛdām agrataḥ kṛtvā |pratijñām aham āgataḥ |",
  "GK21brkas_pu:4324": "sānudāso 'yam ānītaḥ |sadāro dṛśyatām iti ||18.31|",
  "GK21brkas_pu:4325": "tenopahasitasyoccaiḥ |suhṛdbhir vadanaṃ mama |",
  "GK21brkas_pu:4326": "pratijñākhaṇḍanamlānaṃ |kathaṃ śakṣyasi vīkṣitum ||18.32|",
  "GK21brkas_pu:4327": "tat prasīdāsatāṃ nāma |dārā- yadi virudhyate |",
  "GK21brkas_pu:4328": "tvayaikena pratijñāyāḥ |sāphalyam upapādyatām ||18.33|",
  "GK21brkas_pu:4329": "sadoṣaṃ yadi pānaṃ ca |svayaṃ mā sma pibas tataḥ |",
  "GK21brkas_pu:4330": "suhṛdaḥ pibataḥ paśya |sadāratanayān iti ||18.34|",
  "GK21brkas_pu:4331": "tatas tatsahito gatvā |puropavanapadminīm |",
  "GK21brkas_pu:4332": "tāṃ tadā dṛṣṭavān asmi |sakalatrāṃ suhṛtsabhām ||18.35|",
  "GK21brkas_pu:4333": "ninditendrāyudhacchāyaiḥ |kusumābharaṇāmbaraiḥ |",
  "GK21brkas_pu:4334": "kṣiptāmbhaḥpadminīcchāyāṃ |sthalīkamalinīm iva ||18.36|",
  "GK21brkas_pu:4335": "tataḥ samañjarījālair |mādhavīcūtapallavaiḥ |",
  "GK21brkas_pu:4336": "kalpitaṃ dhruvako mahyam |uccam āharad āsanam ||18.37|",
  "GK21brkas_pu:4337": "apaśyaṃ tatra cāsīnaḥ |suhṛdaḥ pāyitapriyān |",
  "GK21brkas_pu:4338": "pibataś ca madhu prīta |priyākaratalārpitam ||18.38|",
  "GK21brkas_pu:4339": "kvacid vasantarāgaṃ ca |veṇutantrīrutānvitam |",
  "GK21brkas_pu:4340": "gīyamānaṃ śṛṇomi sma |rudantāś cālikokilāḥ ||18.39|",
  "GK21brkas_pu:4341": "hitvā kurabakāgrāṇi |varṇasaṃsthānacāruṣu |",
  "GK21brkas_pu:4342": "patitāḥ karṇikāreṣu |lūnanāsā- ivālinaḥ ||18.40|",
  "GK21brkas_pu:4343": "āmūlaśikharaṃ phullās |tilakāśokakiṃśukāḥ |",
  "GK21brkas_pu:4344": "asārasya hi jāyante |naṭasyātyutkaṭā- rasāḥ ||18.41|",
  "GK21brkas_pu:4345": "atha kardamadigdhāṅgaḥ |śaivalāvilaśāṭakaḥ |",
  "GK21brkas_pu:4346": "utthitaḥ puruṣaḥ ko 'pi |sarasaḥ sarasas tataḥ ||18.42|",
  "GK21brkas_pu:4347": "ādāya nalinīpatra |puṭaṃ kenāpi pūritam |",
  "GK21brkas_pu:4348": "bhoḥ puṣkaramadhu prāptaṃ |mayeti ca mudāvadat ||18.43|",
  "GK21brkas_pu:4349": "pratiṣiddhaḥ sa caikena |mūrkha mā caṇḍam āraṭīḥ |",
  "GK21brkas_pu:4350": "na puṣkaramadhu prāptaṃ |tvayānartho 'yam arjitaḥ ||18.44|",
  "GK21brkas_pu:4351": "yadi tāvad idaṃ sarve |pibanti suhṛdas tataḥ |",
  "GK21brkas_pu:4352": "paramāṇupramāṇo 'pi |bindur aṃśo na jāyate ||18.45|",
  "GK21brkas_pu:4353": "dīyate yadi vā rājñe |durlabhaṃ pārthivair api |",
  "GK21brkas_pu:4354": "aparaṃ so 'pi yāceta |ratnagṛddhā- hi pārthivāḥ ||18.46|",
  "GK21brkas_pu:4355": "taṃ ca karṇejapāḥ kecid |vakṣyanti priyavādinaḥ |",
  "GK21brkas_pu:4356": "rājann aparam apy asti |tatra prāptam idaṃ yataḥ ||18.47|",
  "GK21brkas_pu:4357": "etāvad eva tatrāsīn |nātiriktam iti bruvan |",
  "GK21brkas_pu:4358": "abhāvam atiriktasya |kenopāyena sādhayet ||18.48|",
  "GK21brkas_pu:4359": "iti protsāhitaḥ pāpair |labdhāsvādaś ca pārthivaḥ |",
  "GK21brkas_pu:4360": "haret sarvasvam asmākaṃ |tasmāt tasmai na dīyate ||18.49|",
  "GK21brkas_pu:4361": "kiṃ tu rasyatarāsvādaṃ |na ca madyaṃ yatas tataḥ |",
  "GK21brkas_pu:4362": "idaṃ puṣkaramadhv eṣa |sānudāsaḥ pibatv iti ||18.50|",
  "GK21brkas_pu:4363": "durlabhatvāt tatas tasya |suhṛdabhyarthanena ca |",
  "GK21brkas_pu:4364": "na ca madyam iti śrutvā |pītavān asmi tan madhu ||18.51|",
  "GK21brkas_pu:4365": "āsīc ca mama ko nāma |ṣaṇṇām eṣa raso bhavet |",
  "GK21brkas_pu:4366": "lakṣyate na hi sādṛśyam |etasya madhurādibhiḥ ||18.52|",
  "GK21brkas_pu:4367": "na cāhaṃ ṣaḍbhir ārabdhaḥ |saṃhatya madhurādibhiḥ |",
  "GK21brkas_pu:4368": "sarvajñair api durjñānā- |yenāsminn ekaśo rasāḥ ||18.53|",
  "GK21brkas_pu:4369": "tena manyatae evāyaṃ |saptamaḥ suraso rasaḥ |",
  "GK21brkas_pu:4370": "rasite 'mṛtam apy asmin |gacched virasatām iti ||18.54|",
  "GK21brkas_pu:4371": "tatas tadrasagandhena |tṛṣā ca gamitatrapaḥ |",
  "GK21brkas_pu:4372": "bādhate māṃ pipāseti |śanair dhruvakam abruvam ||18.55|",
  "GK21brkas_pu:4373": "tena dattaṃ tu tat pītvā |svabhāvāpoḍhamānasaḥ |",
  "GK21brkas_pu:4374": "tat puropavanaṃ vegāc |cakravad bhramad abhramam ||18.56|",
  "GK21brkas_pu:4375": "tataś ca tāramadhuraṃ |dīrghaveṇor ivoṣasi |",
  "GK21brkas_pu:4376": "dīnamantharam aśrauṣaṃ |pramadākranditadhvanim ||18.57|",
  "GK21brkas_pu:4377": "atha gatvā tam uddeśam |apaśyaṃ mādhavīgṛhe |",
  "GK21brkas_pu:4378": "striyaṃ sākṣād ivāsīnāṃ |mādhavīvanadevatām ||18.58|",
  "GK21brkas_pu:4379": "ākhyāyikākathākāvya |nāṭakeṣv api tādṛśī |",
  "GK21brkas_pu:4380": "varṇyamānāpi nāsmābhiḥ |kadācit pramadā śrutā ||18.59|",
  "GK21brkas_pu:4381": "tatas tām abravaṃ sāmnā |bhadre yadi na duṣyati |",
  "GK21brkas_pu:4382": "duḥkhasyāsya tato hetur |mahyam ākhyāyatām iti ||18.60|",
  "GK21brkas_pu:4383": "tato ruditasaṃbhinnaṃ |nīcakair uditaṃ tayā |",
  "GK21brkas_pu:4384": "duḥsahasyāsya duḥkhasya |nanu hetur bhavān iti ||18.61|",
  "GK21brkas_pu:4385": "lajjāprahvaśiraskena |tato nīcair mayoditam |",
  "GK21brkas_pu:4386": "yadīdaṃ matkṛtaṃ duḥkhaṃ |bhīru mā tvaṃ rudas tataḥ ||18.62|",
  "GK21brkas_pu:4387": "yad anantam anantārghaṃ |tan manye draviṇaṃ tṛṇam |",
  "GK21brkas_pu:4388": "śarīrakam apīdaṃ me |kvacid vyāpāryatām iti ||18.63|",
  "GK21brkas_pu:4389": "athāvocad asau smitvā |harṣāśrukaluṣekṣaṇā |",
  "GK21brkas_pu:4390": "anenaiva tvadīyena |śarīreṇāham arthinī ||18.64|",
  "GK21brkas_pu:4391": "ahaṃ hi gaṅgadatteti |yakṣakanyā nabhaścarī |",
  "GK21brkas_pu:4392": "saṃkalpajanmanānalpaṃ |saṃkalpaṃ kāritā tvayi ||18.65|",
  "GK21brkas_pu:4393": "tad ehi gṛham asmākaṃ |satyaṃ mantrayase yadi |",
  "GK21brkas_pu:4394": "śarīrasyāsya te tatra |viniyogo bhavatv iti ||18.66|",
  "GK21brkas_pu:4395": "kṛṣyamāṇas tayā cāhaṃ |pāṇāv ādāya mantharam |",
  "GK21brkas_pu:4396": "asurāntaḥpurākāraṃ |prāviśaṃ bhavaneśvaram ||18.67|",
  "GK21brkas_pu:4397": "tatrāpaśyaṃ striyaṃ gaurīṃ |sitāsitaśiroruhām |",
  "GK21brkas_pu:4398": "sthūlodaravalīlekhāṃ |śuddhasūkṣmāmbarāvṛtām ||18.68|",
  "GK21brkas_pu:4399": "sā mām arghyeṇa saṃbhāvya |mūrddhni cāghrāya sādaram |",
  "GK21brkas_pu:4400": "abravīd adhvakhinno 'si |putra viśramyatām iti ||18.69|",
  "GK21brkas_pu:4401": "ādṛtā cādiśat preṣyāḥ |sānudāsaḥ pipāsitaḥ |",
  "GK21brkas_pu:4402": "tat puṣkaramadhu svādu |śīghram ānīyatām iti ||18.70|",
  "GK21brkas_pu:4403": "mama tv āsīd dhruvaṃ yakṣī |gaṅgadattānyathā kutaḥ |",
  "GK21brkas_pu:4404": "gṛhe puṣkaramadhv asyā- |duṣprāpaṃ mānuṣair iti ||18.71|",
  "GK21brkas_pu:4405": "gandhena puṣkaramadhu |prabhaveṇādhivāsitam |",
  "GK21brkas_pu:4406": "vasantakusumākīrṇaṃ |prāviśaṃ vāsamandiram ||18.72|",
  "GK21brkas_pu:4407": "pītvā ca puṣkaramadhu |prītayā sahitas tayā |",
  "GK21brkas_pu:4408": "asyai pūrvapratijñātaṃ |svaśarīram upāharam ||18.73|",
  "GK21brkas_pu:4409": "svaśarīrapradānena |mahyaṃ pūrvopakāriṇe |",
  "GK21brkas_pu:4410": "sāpi pratyupakārāya |svaśarīraṃ nyavedayat ||18.74|",
  "GK21brkas_pu:4411": "āsīn me yan mayā dattvā |śarīraṃ puṇyam arjitam |",
  "GK21brkas_pu:4412": "tasya kanyāśarīrāptyā |sadyaḥ pariṇataṃ phalam ||18.75|",
  "GK21brkas_pu:4413": "iti tatra ciraṃ sthitvā |pṛcchāmi sma priyāṃ priye |",
  "GK21brkas_pu:4414": "kim idānīṃ suhṛdgoṣṭhī |karītīty atha sābravīt ||18.76|",
  "GK21brkas_pu:4415": "yadi te draṣṭum icchāsti |mayaiva sahitas tataḥ |",
  "GK21brkas_pu:4416": "gatvā paśya suhṛdgoṣṭhīṃ |madātiśayavihvalām ||18.77|",
  "GK21brkas_pu:4417": "mayālambitahastaṃ tvāṃ |na kaścid api paśyati |",
  "GK21brkas_pu:4418": "tenādṛṣṭaḥ suhṛdgoṣṭhyā |viśrabdhaḥ paśyatām iti ||18.78|",
  "GK21brkas_pu:4419": "gatvā tatas tad udyānaṃ |gaṅgadattāvalambitaḥ |",
  "GK21brkas_pu:4420": "paśyāmi sma suhṛdgoṣṭhīṃ |smitavyāvartitānanām ||18.79|",
  "GK21brkas_pu:4421": "atha svābhāvikamukhaḥ |suhṛt kaścid abhāṣata |",
  "GK21brkas_pu:4422": "na dṛśyate sānudāsaḥ |kva nu yāto bhaved iti ||18.80|",
  "GK21brkas_pu:4423": "apareṇoktam āścaryam |adṛṣṭaṃ kiṃ na paśyasi |",
  "GK21brkas_pu:4424": "sānudāsena duḥsādhyā |sādhitā yakṣakanyakā ||18.81|",
  "GK21brkas_pu:4425": "yakṣyāvalambitaḥ pāṇāv |adṛśyo dṛśyatām ayam |",
  "GK21brkas_pu:4426": "sānudāsaḥ suhṛnmadhye |vicaran puṇyavān iti ||18.82|",
  "GK21brkas_pu:4427": "gaṅgadattām athāvocam |adṛśyo yady ahaṃ tataḥ |",
  "GK21brkas_pu:4428": "bhadre katham anenoktam |adṛśyo dṛśyatām iti ||18.83|",
  "GK21brkas_pu:4429": "tataḥ saṃrudhyamāno 'pi |yatnena janasaṃsadā |",
  "GK21brkas_pu:4430": "pravṛttaḥ sahasā hāsaḥ |salilaugha ivolbaṇaḥ ||18.84|",
  "GK21brkas_pu:4431": "teṣām anyatamo nṛtyan |satālahasitadhvaniḥ |",
  "GK21brkas_pu:4432": "mām avocad adṛśyāya |yakṣībhartre namo 'stu te ||18.85|",
  "GK21brkas_pu:4433": "kva puṣkaramadhu kvātra |durlabhā yakṣakanyakā |",
  "GK21brkas_pu:4434": "drākṣāmadhu tvayā pītaṃ |sādhitā ca vilāsinī ||18.86|",
  "GK21brkas_pu:4435": "sarvathā duścikitso 'yaṃ |bhavato vinayāmayaḥ |",
  "GK21brkas_pu:4436": "suhṛdvaidyagaṇenādya |kuśalena cikitsitaḥ ||18.87|",
  "GK21brkas_pu:4437": "sa bhavān gaṅgadattāyā- |gṛhaṃ yātu nirāmayaḥ |",
  "GK21brkas_pu:4438": "suhṛdo 'pi kṛtasvārthāḥ |sarve yāntu yathāyatham ||18.88|",
  "GK21brkas_pu:4439": "ahaṃ tu puṣkaramadhu |cchadmanā chalito 'pi taiḥ |",
  "GK21brkas_pu:4440": "jñātakāntāsavasvādo |na tebhyaḥ kupito 'bhavam ||18.89|",
  "GK21brkas_pu:4441": "āsīc ca mama te dhīrā- |ye svabhyastamadhupriyāḥ |",
  "GK21brkas_pu:4442": "vidūṣitamadhusparśāḥ |pravrajanti mumukṣavaḥ ||18.90|",
  "GK21brkas_pu:4443": "ahaṃ tu sakṛd āsvādya |pramadāmadirārasam |",
  "GK21brkas_pu:4444": "na prāṇimi vinā tasmād |dhiṅ nikṛṣṭaṃ ca mām iti ||18.91|",
  "GK21brkas_pu:4445": "atha gacchati sma ravir astabhūdharaṃ |vasitadrumān adhi śakuntapaṅktayaḥ |",
  "GK21brkas_pu:4446": "madamandam ātmabhavanāni nāgarāḥ |priyayā sahāham api tanniveśanam ||18.92|",
  "GK21brkas_pu:4447": "tatra prasannayā kālaṃ |priyayā ca prasannayā |",
  "GK21brkas_pu:4448": "prasanno dhruvakādīnāṃ |suhṛdām atyavāhayam ||18.93|",
  "GK21brkas_pu:4449": "daśabhir daśabhir yāti |sahasrair divasavyaye |",
  "GK21brkas_pu:4450": "dhanarāśiḥ parikṣīṇaḥ |kālena mahatā mahān ||18.94|",
  "GK21brkas_pu:4451": "kadācic cāham āhūya |nīto dārikayā gṛham |",
  "GK21brkas_pu:4452": "duḥśravaṃ śrāvito mātrā |pituḥ svargādhirohaṇam ||18.95|",
  "GK21brkas_pu:4453": "guruṇā guruśokena |pīḍyamānaṃ ca māṃ nṛpaḥ |",
  "GK21brkas_pu:4454": "samāhvāyyāvadat putra |mitravarmāham eva te ||18.96|",
  "GK21brkas_pu:4455": "kulaputrakavṛttena |sthātavyam adhunā tvayā |",
  "GK21brkas_pu:4456": "sa hīha paraloke ca |sukhāya prāṇinām iti ||18.97|",
  "GK21brkas_pu:4457": "alaṃkṛtāya sa ca me |bhūṣaṇāmbaracandanaiḥ |",
  "GK21brkas_pu:4458": "pitryaṃ śreṣṭhipadaṃ kṛtvā |gṛhaṃ yāhīty abhāṣata ||18.98|",
  "GK21brkas_pu:4459": "kālastoke prayāte ca |sadainyo dhruvako 'bravīt |",
  "GK21brkas_pu:4460": "saśokā gaṅgadattāpi |sā samāśvasyatām iti ||18.99|",
  "GK21brkas_pu:4461": "mayā tūktam idānīṃ me |bālakālaś calo gataḥ |",
  "GK21brkas_pu:4462": "anya evāyam āyātaḥ |kuṭumbabharadāruṇam ||18.100|",
  "GK21brkas_pu:4463": "kva veśavanitāsaktiḥ |kva kuṭumbaparigrahaḥ |",
  "GK21brkas_pu:4464": "na hi vānaraśāvasya |yuktā syandanadhuryatā ||18.101|",
  "GK21brkas_pu:4465": "adhunā gaṅgadattāyā- |bālatā lolatāṃ gatā |",
  "GK21brkas_pu:4466": "mārgam āsevatāṃ sāpi |mātṛmātāmahīgatam ||18.102|",
  "GK21brkas_pu:4467": "durācāraiva sā veśyā |ciraṃ yasyāḥ satīvratam |",
  "GK21brkas_pu:4468": "na hi vedam adhīyānaḥ |śūdraḥ sadbhiḥ praśasyate ||18.103|",
  "GK21brkas_pu:4469": "sadoṣam api na tyājyaṃ |sahajaṃ karma sādhubhiḥ |",
  "GK21brkas_pu:4470": "itīdaṃ vacanaṃ viṣṇoḥ |sāpi saṃmānayatv iti ||18.104|",
  "GK21brkas_pu:4471": "tenoktaṃ gaṇikāsaktiḥ |pratiṣiddhā kuṭumbinām |",
  "GK21brkas_pu:4472": "na tu śokopataptāyā- |gaṇikāyāḥ sabhājanam ||18.105|",
  "GK21brkas_pu:4473": "tad bravīmi samāśvasya |gaṅgadattāṃ samātṛkām |",
  "GK21brkas_pu:4474": "ayam āgata evāsi |tyaja niṣṭhuratām iti ||18.106|",
  "GK21brkas_pu:4475": "tasyām udbhūtarāgatvād |dhruvakābhyarthitena ca |",
  "GK21brkas_pu:4476": "doṣam utprekṣamāṇo 'pi |gata evāsmi tadgṛham ||18.107|",
  "GK21brkas_pu:4477": "atha sā madviyogena |madduḥkhena ca karśitā |",
  "GK21brkas_pu:4478": "krandatparijanā kṛcchrāt |parisaṃsthāpitā mayā ||18.108|",
  "GK21brkas_pu:4479": "mayaiva ca saha snātā |niruptasalilāñjaliḥ |",
  "GK21brkas_pu:4480": "śarāvaṃ madirāpūrṇaṃ |nyasyati sma gṛhāṅgaṇe ||18.109|",
  "GK21brkas_pu:4481": "mātā tu gaṅgadattāyā- |gṛhītacaṣakāvadat |",
  "GK21brkas_pu:4482": "putra duḥkhavinodārthaṃ |tarpaṇaṃ kriyatām iti ||18.110|",
  "GK21brkas_pu:4483": "mama tv āsīt prapañco 'yaṃ |viṣamaḥ prastuto 'nayā |",
  "GK21brkas_pu:4484": "nūnam asmān iyaṃ vṛddhā |mugdhān ākṛṣṭum icchati ||18.111|",
  "GK21brkas_pu:4485": "īdṛśī ca vacodakṣā |sadākṣiṇyaś ca mādṛśaḥ |",
  "GK21brkas_pu:4486": "nirdākṣiṇyā ca devī śrīr |iti jāto 'smi śaṅkitaḥ ||18.112|",
  "GK21brkas_pu:4487": "avaśyaṃ ca madīyā śrīr |gaṅgadattāṃ gamiṣyati |",
  "GK21brkas_pu:4488": "prāyaḥ samānaśīleṣu |sakhyaṃ badhnanti jantavaḥ ||18.113|",
  "GK21brkas_pu:4489": "atha vā gaṅgadattaiva |kṣetraṃ dānasya pūjitam |",
  "GK21brkas_pu:4490": "dānaṃ hi tatra dātavyaṃ |yatra cittaṃ prasīdati ||18.114|",
  "GK21brkas_pu:4491": "iti ceti ca niścitya |trāsāsvāditacetasā |",
  "GK21brkas_pu:4492": "triphalāvirasāsvādaṃ |pānam āsevitaṃ mayā ||18.115|",
  "GK21brkas_pu:4493": "na vartate sakṛt pātum |atas triḥ pīyatām iti |",
  "GK21brkas_pu:4494": "gaṇikāmātur ādeśam |om iti pratyapūjayam ||18.116|",
  "GK21brkas_pu:4495": "yathā yathā ca māṃ mandam |ārohan madirāmadaḥ |",
  "GK21brkas_pu:4496": "pitṛśoko 'pi balavān |avārohat tathā tathā ||18.117|",
  "GK21brkas_pu:4497": "ataḥ paraṃ madādeśān |madīyāḥ paricārikāḥ |",
  "GK21brkas_pu:4498": "madirāmandirān madyam |āharanti sma saṃtatam ||18.118|",
  "GK21brkas_pu:4499": "tadīyāś ca madīyāś ca |gataśokam avekṣya mām |",
  "GK21brkas_pu:4500": "gāyanti sma hasanti sma |kecit tatrārudann api ||18.119|",
  "GK21brkas_pu:4501": "iti vismāritas tābhiḥ |pitṛśokam ahaṃ tadā |",
  "GK21brkas_pu:4502": "divasān gamayāmi sma |surāsmaraparāyaṇaḥ ||18.120|",
  "GK21brkas_pu:4503": "ekadā gaṇikāmātrā |preṣitā gaṇikāvadat |",
  "GK21brkas_pu:4504": "śvaśrūs tvām āha rūkṣo 'si |gātram abhyajyatāṃ tava ||18.121|",
  "GK21brkas_pu:4505": "gaṅgadattāpi paruṣā |jātā snehavivarjanāt |",
  "GK21brkas_pu:4506": "tasmād iyam api sneham |aṅgeṣu nidadhātv iti ||18.122|",
  "GK21brkas_pu:4507": "śāṭakaṃ cāharan mahyaṃ |sthūlaṃ tailamalīmasam |",
  "GK21brkas_pu:4508": "skandhaḥ kaṭukatailena |mrakṣitaś ca tayā mama ||18.123|",
  "GK21brkas_pu:4509": "uktaś cāsmi punar yāvad |dārikāyā- muhūrtakam |",
  "GK21brkas_pu:4510": "abhyaṅgaḥ kriyate tāvad |bhavān avataratv iti ||18.124|",
  "GK21brkas_pu:4511": "athoparipurāt ṣaṣṭham |anantaram avātaram |",
  "GK21brkas_pu:4512": "śilpinas tatra cāpaśyaṃ |ratnasaṃskārakārakān ||18.125|",
  "GK21brkas_pu:4513": "sasaṃbhramaiś ca tair uktaḥ |kṛtāñjaliputair aham |",
  "GK21brkas_pu:4514": "śreṣṭhiputra pravīṇo 'si |tvatto lajjāmahe vayam ||18.126|",
  "GK21brkas_pu:4515": "sarvavidyākalāśilpa |kovidasya puras tava |",
  "GK21brkas_pu:4516": "sarvajñānām api trāsāt |prasaranti na pāṇayaḥ ||18.127|",
  "GK21brkas_pu:4517": "tasmād avataratv asmād |dīrghāyuḥ pañcamaṃ puram |",
  "GK21brkas_pu:4518": "alaṃkaraṇakarmedam |āśu niṣṭhāṃ vrajatv iti ||18.128|",
  "GK21brkas_pu:4519": "evaṃ ca pariśeṣebhyaḥ |kramāc citrakarādibhiḥ |",
  "GK21brkas_pu:4520": "pañcebhyo 'pi purebhyo 'ham |upāyair avatāritaḥ ||18.129|",
  "GK21brkas_pu:4521": "sāntaḥkarmārikābhiś ca |ghaṭadāsībhir aṅgaṇāt |",
  "GK21brkas_pu:4522": "sicyase gomayāmbhobhir |iti nirdhārito bahiḥ ||18.130|",
  "GK21brkas_pu:4523": "śrūyate sma ca tasyaiva |prāsādasyopari dhvaniḥ |",
  "GK21brkas_pu:4524": "bandinaḥ paṭhataḥ ślokam |uccakair uccarann iti ||18.131|",
  "GK21brkas_pu:4525": "jaya rājasiṃha paradantimaṇḍalaṃ |vijitaiva vādimṛgasaṃhatis tvayā |",
  "GK21brkas_pu:4526": "parimaṇḍalagrahapatiprabhāprabhair |guṇakesarāṃśuvisaraś ca rājase ||18.132|",
  "GK21brkas_pu:4527": "cintitaṃ ca mayā manye |praviṣṭaḥ ko 'pyayaṃ viṭaḥ |",
  "GK21brkas_pu:4528": "raṇḍāputrasya yasyaite |śrūyante bandibhir guṇāḥ ||18.133|",
  "GK21brkas_pu:4529": "kuto 'sya guṇagandho 'pi |yena lajjaiva khāditā |",
  "GK21brkas_pu:4530": "veśanārīgrahasthena |svayaṃ khyāpayatā guṇān ||18.134|",
  "GK21brkas_pu:4531": "ity asūyann ahaṃ tasmai |lajjāvarjitakaṃdharaḥ |",
  "GK21brkas_pu:4532": "svagṛhābhimukhaṃ prāyāṃ |pauradhikkārakāritaḥ ||18.135|",
  "GK21brkas_pu:4533": "ya eva māṃ suhṛt kaścid |apaśyat saṃmukhāgatam |",
  "GK21brkas_pu:4534": "sa evāmīlayad dṛṣṭiṃ |hā kiṃ dṛṣṭam iti bruvan ||18.136|",
  "GK21brkas_pu:4535": "yenāṅgaṇena yāmi sma |saṃstutasyaitarasya vā |",
  "GK21brkas_pu:4536": "tatra gomayapānīyaṃ |pātayanti sma nāgarāḥ ||18.137|",
  "GK21brkas_pu:4537": "evaṃprāyaprapañcābhir |janatābhir jugupsitaḥ |",
  "GK21brkas_pu:4538": "apūrvapuruṣākrāntaṃ |svagṛhadvāram āgamam ||18.138|",
  "GK21brkas_pu:4539": "tena ca praviśann eva |pūrvābhyāsād aśaṅkitaḥ |",
  "GK21brkas_pu:4540": "tiṣṭha tiṣṭheti ruṣṭena |dvārapālena vāritaḥ ||18.139|",
  "GK21brkas_pu:4541": "tatas taṃ pṛṣṭavān asmi |śaṅkāmandīkṛtatrapaḥ |",
  "GK21brkas_pu:4542": "bhadra sarvaṃ na jānāmi |tat tvam ākhyāyatām iti ||18.140|",
  "GK21brkas_pu:4543": "tenoktam īdṛśaṃ tattvaṃ |na tvaṃ paragṛhaṃ punaḥ |",
  "GK21brkas_pu:4544": "tiṣṭhaddauvārikadvāram |aśaṅkaḥ praviśer iti ||18.141|",
  "GK21brkas_pu:4545": "mayoktam atha sāsūyaṃ |kiṃ ca mitravatī mṛtā |",
  "GK21brkas_pu:4546": "tenoktaṃ kaccid āyuṣmān |sānudāso bhavān iti ||18.142|",
  "GK21brkas_pu:4547": "ahaṃ tu kaṭukālāpas |tasmān madhurabhāṣiṇaḥ |",
  "GK21brkas_pu:4548": "lajjamānaḥ sthitas tūṣṇīm |atha tenoditaṃ punaḥ ||18.143|",
  "GK21brkas_pu:4549": "jīvaty eva mṛtā tāta |mātā mitravatī tava |",
  "GK21brkas_pu:4550": "spṛhayaty anapatyābhyo |yā strībhyaḥ putravaty- api ||18.144|",
  "GK21brkas_pu:4551": "ekenaiva pravṛddhena |kāmenāgantunā tava |",
  "GK21brkas_pu:4552": "saṃhatāv api dharmārthāv |ucchinnau svakulocitau ||18.145|",
  "GK21brkas_pu:4553": "gṛhaṃ vikrīya niḥsāram |anāthā jananī tava |",
  "GK21brkas_pu:4554": "saha pautreṇa vadhvā ca |kutrāpy anyatra tiṣṭhati ||18.146|",
  "GK21brkas_pu:4555": "yo 'yaṃ prathamakakṣāyāṃ |kurute karma vardhakiḥ |",
  "GK21brkas_pu:4556": "āste mitravatī yatra |tad ayaṃ pṛcchyatām iti ||18.147|",
  "GK21brkas_pu:4557": "sa ca gatvā mayā dṛṣṭaḥ |pratyabhijñāya māṃ cirāt |",
  "GK21brkas_pu:4558": "hā kaṣṭam iti kṛtvoccair |duḥkhaskhalitam abravīt ||18.148|",
  "GK21brkas_pu:4559": "hṛtārthajanadāridryāt |tvatprasādāt saha snuṣā |",
  "GK21brkas_pu:4560": "daridravāṭake tāta |jananī tava tiṣṭhati ||18.149|",
  "GK21brkas_pu:4561": "daridravāṭakaṃ pṛṣṭaḥ |kutreti sa mayā punaḥ |",
  "GK21brkas_pu:4562": "caṇḍālavāṭakādūraṃ |dakṣiṇenety abhāṣata ||18.150|",
  "GK21brkas_pu:4563": "śanaiḥ saṃcaramāṇaś ca |daridragrāmarathyayā |",
  "GK21brkas_pu:4564": "daridrān dṛṣṭavān asmi |kṣayakṣīṇān mṛtākṛtīn ||18.151|",
  "GK21brkas_pu:4565": "atha nimbataror mūle |dattakaṃ nāma putrakam |",
  "GK21brkas_pu:4566": "dṛṣṭavān asmi bahubhir |bālakaiḥ parivāritam ||18.152|",
  "GK21brkas_pu:4567": "bālakānām ayaṃ rājā |te 'nye mantryādayaḥ kila |",
  "GK21brkas_pu:4568": "dadāti sma tatas tebhyaḥ |svāḥ sa kulmāṣapiṇḍikāḥ ||18.153|",
  "GK21brkas_pu:4569": "yas tu teṣāṃ pratīhāraḥ |sa rājāṃśaṃ prakalpitām |",
  "GK21brkas_pu:4570": "kulmāṣapiṇḍikāṃ hṛtvā |kṣudhitatvād abhakṣayat ||18.154|",
  "GK21brkas_pu:4571": "dattako 'pi hṛtasvāṃśas |tāraṃ mātaram āhvayan |",
  "GK21brkas_pu:4572": "agacchat kuṭikām ekāṃ |saṃkārasthagitājirām ||18.155|",
  "GK21brkas_pu:4573": "kaṭaiḥ kṛtaparikṣepāṃ |jaradviralavīraṇaiḥ |",
  "GK21brkas_pu:4574": "anantapaṭalacchidra |praviṣṭātapacandrikām ||18.156|",
  "GK21brkas_pu:4575": "pṛṣṭato dattakasyāhaṃ |gatas tat kuṭikāṅgaṇam |",
  "GK21brkas_pu:4576": "dāsyā ca pratyabhijñāya |mitravatyai niveditam ||18.157|",
  "GK21brkas_pu:4577": "sā tu niṣkramya saṃbhrāntā |mām āliṅgya tathāvidham |",
  "GK21brkas_pu:4578": "gāḍhanidrāprasupteva |nākampata na cāśvasīt ||18.158|",
  "GK21brkas_pu:4579": "sadyaḥ putreṇa saṃyuktā |svāminā ca vinākṛtā |",
  "GK21brkas_pu:4580": "anuṣṇāśītasaṃsparśair |mām asnāpayad aśrubhiḥ ||18.159|",
  "GK21brkas_pu:4581": "nilīnāṃ ca kuṭīkoṇe |paśyāmi sma kuṭumbinīm |",
  "GK21brkas_pu:4582": "alaṃ vā vistaraṃ kṛtvā |mūrtām iva daridratām ||18.160|",
  "GK21brkas_pu:4583": "satuṣaiḥ kodravakaṇair |apanītaṃ mamāṅgataḥ |",
  "GK21brkas_pu:4584": "tadduṣṭaceṭikādattam |ādarāt svayam ambayā ||18.161|",
  "GK21brkas_pu:4585": "lākṣāvṛtabahucchidrā |khaṇḍauṣṭhī śīrṇatālukā |",
  "GK21brkas_pu:4586": "ānītoṣṇodakaṃ dātum |ālukā paragehataḥ ||18.162|",
  "GK21brkas_pu:4587": "snapayantyā ca māṃ bhagnā |karmakaryā pramattayā |",
  "GK21brkas_pu:4588": "athāsyāḥ svāminī caṇḍam |ākrandat taḍitodarī ||18.163|",
  "GK21brkas_pu:4589": "ayi tvayi vipannāyām |ālukādevi gomini |",
  "GK21brkas_pu:4590": "śūnyam adya jagajjātam |adya mātā mṛtā mama ||18.164|",
  "GK21brkas_pu:4591": "mama mātur vivāhe tvaṃ |labdhā jñātikulāt kila |",
  "GK21brkas_pu:4592": "tena tvām anuśocāmi |dvitīyāṃ jananīm iva ||18.165|",
  "GK21brkas_pu:4593": "vilapatyai tathā dīnaṃ |karuṇārdrīkṛtāśayaḥ |",
  "GK21brkas_pu:4594": "śāṭakaṃ pāṭayitvāham |ardhaṃ tasyai vitīrṇavān ||18.166|",
  "GK21brkas_pu:4595": "puṣkariṇyāṃ tataḥ snātvā |pibantīva viṣāṇakāḥ |",
  "GK21brkas_pu:4596": "kāñjikavyañjanaṃ kṛcchrād |bhuñje kodravaudanam ||18.167|",
  "GK21brkas_pu:4597": "atha vālam idaṃ śrutvā |daridracaritaṃ ciram |",
  "GK21brkas_pu:4598": "śrūyamāṇam api hy etad |duḥkhāyaiva bhavādṛśām ||18.168|",
  "GK21brkas_pu:4599": "so 'haṃ katham api kṣiptvā |varṣalakṣāyatāṃ kṣapām |",
  "GK21brkas_pu:4600": "jātadurvāravairāgyaḥ |prātar mātaram abravam ||18.169|",
  "GK21brkas_pu:4601": "tataḥ prakṣapitād dravyād |upādāya caturguṇam |",
  "GK21brkas_pu:4602": "gṛham mayā praveṣṭavyaṃ |na praveṣṭavyam anyathā ||18.170|",
  "GK21brkas_pu:4603": "tasmād ajātaputreva |mātar mṛtasuteva vā |",
  "GK21brkas_pu:4604": "duḥkhakarmavinodena |gamayer divasān iti ||18.171|",
  "GK21brkas_pu:4605": "tayoktaṃ mā gamaḥ putra |tvāṃ sadāraṃ sadārakam |",
  "GK21brkas_pu:4606": "jīvayāmi sukhāsīnaṃ |karmabhir garhitair iti ||18.172|",
  "GK21brkas_pu:4607": "mayoktaṃ vṛddhayā mātrā |jīvyate duḥkhakarmabhiḥ |",
  "GK21brkas_pu:4608": "yaḥ śaktaḥ puruṣas tasya |ślāghyam ekasya jīvitam ||18.173|",
  "GK21brkas_pu:4609": "tenālam avalambyemām |amba kātaratāṃ tava |",
  "GK21brkas_pu:4610": "nanu tātasya dārāḥ stha |sumerugurucetasaḥ ||18.174|",
  "GK21brkas_pu:4611": "ity avasthitanirbandhaḥ |praṇamya jananīm aham |",
  "GK21brkas_pu:4612": "daridravāṭakād ghorān |nirayāṃ nirayād iva ||18.175|",
  "GK21brkas_pu:4613": "ambā dūram anuvrajya |hitaṃ mahyam upādiśat |",
  "GK21brkas_pu:4614": "tāmraliptīṃ vraje putra |yatrāste mātulas tava ||18.176|",
  "GK21brkas_pu:4615": "narāṇāṃ hi vipannānāṃ |śaraṇaṃ mātṛbāndhavāḥ |",
  "GK21brkas_pu:4616": "tyājyās tu nijaśatrutvāt |prājñena pitṛbāndhavāḥ ||18.177|",
  "GK21brkas_pu:4617": "evamādi samādiśya |dattvā caudanamallakam |",
  "GK21brkas_pu:4618": "sā nivṛttā pravṛtto 'haṃ |pathā prāgdeśagāminā ||18.178|",
  "GK21brkas_pu:4619": "paśyāmi sma ca vaideśāñ |jarjaracchattrapādukān |",
  "GK21brkas_pu:4620": "skandhāsaktajaraccarma |sthagikāpacanālikān ||18.179|",
  "GK21brkas_pu:4621": "evamādiprakārās te |tat prakāraṃ nirīkṣya mām |",
  "GK21brkas_pu:4622": "karuṇāgocarībhūtam |abhāṣanta parasparam ||18.180|",
  "GK21brkas_pu:4623": "aho kaṣṭam idaṃ dṛṣṭam |asmābhiś ceṣṭitaṃ vidheḥ |",
  "GK21brkas_pu:4624": "kva sādhuḥ sānudāso 'yaṃ |kveyam etādṛśī daśā ||18.181|",
  "GK21brkas_pu:4625": "atha vā naiva śocyo 'yam |avipannamahādhanaḥ |",
  "GK21brkas_pu:4626": "avipannaguṇānāṃ hi |kiṃ vipannaṃ mahātmanām ||18.182|",
  "GK21brkas_pu:4627": "māṃ cāvocan vayaṃ sarve |bhavataḥ paricārakāḥ |",
  "GK21brkas_pu:4628": "etasmād asahāyatvān |mā sma śaṅkāṃ karor iti ||18.183|",
  "GK21brkas_pu:4629": "atha māṃ ramayantas te |ramaṇīyakathāḥ pathi |",
  "GK21brkas_pu:4630": "agacchan kaṃcid adhvānam |acetitapathaklamam ||18.184|",
  "GK21brkas_pu:4631": "saṃkocitajagacchāye |pratāpena visāriṇā |",
  "GK21brkas_pu:4632": "sarvopari sthite bhānau |saṃprāpaṃ sumahatsaraḥ ||18.185|",
  "GK21brkas_pu:4633": "vañcayitvā tu taddṛṣṭiṃ |dūre snātvāmṛtopamam |",
  "GK21brkas_pu:4634": "tat kodravānnam asneha |lavaṇaṃ bhuktavān aham ||18.186|",
  "GK21brkas_pu:4635": "te 'pi plutair udāttaiś ca |vyāhāraiḥ parito diśam |",
  "GK21brkas_pu:4636": "sānudāsā kva yāsīti |vyāharan māṃ sasaṃbhramāḥ ||18.187|",
  "GK21brkas_pu:4637": "uktavantaś ca māṃ dṛṣṭvā |nivṛttasnānabhojanam |",
  "GK21brkas_pu:4638": "dhik pramādahatān asmān |bhavatā chalitā- vayam ||18.188|",
  "GK21brkas_pu:4639": "asmābhiḥ kāritaṃ kandau |khāditavyam anekadhā |",
  "GK21brkas_pu:4640": "bhavatā ca na saṃbhuktam |etad asmād anarthakam ||18.189|",
  "GK21brkas_pu:4641": "idānīm api yat kiṃcit |tvayā tatropayujyatām |",
  "GK21brkas_pu:4642": "anyathāsmābhir apy adya |sthātavyaṃ kṣudhitair iti ||18.190|",
  "GK21brkas_pu:4643": "tatas tadarthitaḥ kiṃcid |bhakṣayitvā sahaiva taiḥ |",
  "GK21brkas_pu:4644": "sāyāhne prasthito grāmam |agacchaṃ siddhakacchapam ||18.191|",
  "GK21brkas_pu:4645": "tatra māṃ rathyayāyāntaṃ |kaścid dṛṣṭvā kuṭumbikaḥ |",
  "GK21brkas_pu:4646": "praṇipatyābravīd ehi |svagṛhaṃ gamyatām iti ||18.192|",
  "GK21brkas_pu:4647": "anujñātasya pathikaiḥ |praviṣṭasya gṛhaṃ mama |",
  "GK21brkas_pu:4648": "svayaṃ prakṣālayat pādau |vārito 'pi kuṭumbikaḥ ||18.193|",
  "GK21brkas_pu:4649": "abhyaṅgocchādanasnāna |gamitāṅgaśramāya me |",
  "GK21brkas_pu:4650": "dhāturaktam adāt sthūlaṃ |prakṣālaṃ paṭaśāṭakam ||18.194|",
  "GK21brkas_pu:4651": "tataḥ kṣīraudanaprāyaṃ |bhuktvā navatakājjhake |",
  "GK21brkas_pu:4652": "śayanīye niṣaṇṇaṃ mām |avocat sa kuṭumbikaḥ ||18.195|",
  "GK21brkas_pu:4653": "tvadīyas tāta vṛttāntaḥ |sarvaḥ saṃvidito mama |",
  "GK21brkas_pu:4654": "bhānoḥ svarbhānunā grāsaḥ |kasya nekṣaṇagocaraḥ ||18.196|",
  "GK21brkas_pu:4655": "merusāgarasārasya |prasādān mitravarmanaḥ |",
  "GK21brkas_pu:4656": "sahasrāṇi samṛddhāni |mādṛśām anujīvinām ||18.197|",
  "GK21brkas_pu:4657": "ahaṃ siddhārthako nāma |vaṇigbhṛtyaḥ pitus tava |",
  "GK21brkas_pu:4658": "tena tvadīyam evedaṃ |yat kiṃcid draviṇaṃ mama ||18.198|",
  "GK21brkas_pu:4659": "mūlam etad upādāya |vardhantāṃ te vibhūtayaḥ |",
  "GK21brkas_pu:4660": "bahusattvopakāriṇyaḥ |śākhā- iva vanaspateḥ ||18.199|",
  "GK21brkas_pu:4661": "dinastokeṣu yāteṣu |sārthena sahito mayā |",
  "GK21brkas_pu:4662": "tāmraliptīṃ prayātāsi |tāvad viśramyatām iti ||18.200|",
  "GK21brkas_pu:4663": "athopapannam āheti |vicārya saha cetasā |",
  "GK21brkas_pu:4664": "prātiṣṭhe saha sārthena |tena siddharthakena ca ||18.201|",
  "GK21brkas_pu:4665": "tato vicitraśastrāṇāṃ |harṣeṇa sphuṭatām iva |",
  "GK21brkas_pu:4666": "śṛṇomi sma pracaṇḍānāṃ |ḍiṇḍikānāṃ vikatthitām ||18.202|",
  "GK21brkas_pu:4667": "śrūyatāṃ dhātakībhaṅga |pratijñāparvatasthirāḥ |",
  "GK21brkas_pu:4668": "khaṇḍacarmeti me nāma |muṇḍāḥ pāśupatā- vayam ||18.203|",
  "GK21brkas_pu:4669": "sahasram api caurāṇāṃ |śūrāṇāṃ yuddhamūrdhani |",
  "GK21brkas_pu:4670": "na nayeyaṃ yadi svargaṃ |gaccheyaṃ nirayaṃ tataḥ ||18.204|",
  "GK21brkas_pu:4671": "taskarān yadi paśyāmas |tatas tvāṃ devi caṇḍike |",
  "GK21brkas_pu:4672": "pratyagrais tarpayiṣyāmo |mahiṣacchāgaśoṇitaiḥ ||18.205|",
  "GK21brkas_pu:4673": "iti gatvāṭavīmadhye |nadīṃ gambhīrakandarām |",
  "GK21brkas_pu:4674": "āvasāma kṛtāpuṇyāś |caṇḍāṃ vaitaraṇīm iva ||18.206|",
  "GK21brkas_pu:4675": "kṛṣṇapakṣakṣapākālī |praṇādaparihāriṇī |",
  "GK21brkas_pu:4676": "kālarātrir ivāsahyā |pulindapṛtanāpatat ||18.207|",
  "GK21brkas_pu:4677": "tathā kathitavantas te |tām ālokyaiva ḍiṇḍikāḥ |",
  "GK21brkas_pu:4678": "apākrāman parityakta |śastralajjāyaśodhanāḥ ||18.208|",
  "GK21brkas_pu:4679": "luṇṭhyamānāt tv ahaṃ sārthāt |prāṇatrāṇaparāyaṇaḥ |",
  "GK21brkas_pu:4680": "saṃbhramabhrāntadigbhāgaḥ |kāndiśīkaḥ palāyitaḥ ||18.209|",
  "GK21brkas_pu:4681": "taskaro 'yam iti bhraṣṭaḥ |sārthikād api dhāvataḥ |",
  "GK21brkas_pu:4682": "gahanāntaṃ dināntena |vanāntagrāmam āsadam ||18.210|",
  "GK21brkas_pu:4683": "tasya madhena gacchantaṃ |māṃ pariṣvajya vṛddhikā |",
  "GK21brkas_pu:4684": "iti roditum ārabdhā |vṛddhatāghargharadhvaniḥ ||18.211|",
  "GK21brkas_pu:4685": "putra niṣṭhuracitto 'si |yo mām utsannabāndhavām |",
  "GK21brkas_pu:4686": "vṛddhāṃ duḥkhitakām asvāṃ |tyaktvā deśāntaraṃ gataḥ ||18.212|",
  "GK21brkas_pu:4687": "mādṛśīṃ mātaraṃ dīnāṃ |tyaktvā yad upacīyate |",
  "GK21brkas_pu:4688": "tat prayāgagatenāpi |na pāpam apacīyate ||18.213|",
  "GK21brkas_pu:4689": "tīrthayātrākṛtaṃ pāpam |ataḥ kṣapayatā tvayā |",
  "GK21brkas_pu:4690": "mām ārādhayamānena |svagṛhe sthīyatām iti ||18.214|",
  "GK21brkas_pu:4691": "mama tv āsīd aho kaṣṭam |aparo 'yam upadravaḥ |",
  "GK21brkas_pu:4692": "manye mūrtimatī kāpi |vipattir iyam āgatā ||18.215|",
  "GK21brkas_pu:4693": "mādṛśāṃ hi pramattānām |apramattā- vipattayaḥ |",
  "GK21brkas_pu:4694": "saṃtatāḥ saṃnidhīyante |prājñānām iva saṃpadaḥ ||18.216|",
  "GK21brkas_pu:4695": "atha māṃ ciram īkṣitvā |tayoktaṃ lajjamānayā |",
  "GK21brkas_pu:4696": "putra svaputrasādṛśyāt |tvaṃ mayetthaṃ kadarthitaḥ ||18.217|",
  "GK21brkas_pu:4697": "atha vā putra evāsi |mamety uktvānayad gṛham |",
  "GK21brkas_pu:4698": "tatrākarod akhedaṃ māṃ |aṅgābhyaṅgāśanādibhiḥ ||18.218|",
  "GK21brkas_pu:4699": "prabhāte prasthitaś cainām |abhivādyāham abravam |",
  "GK21brkas_pu:4700": "campāyāṃ sānudāsasya |gṛham amba vrajer iti ||18.219|",
  "GK21brkas_pu:4701": "śrāntaśrāntaś ca viśrāntaḥ |pṛṣṭvā panthānam antare |",
  "GK21brkas_pu:4702": "tāmraliptīṃ vrajāmi sma |paribhūtāmarāvatīm ||18.220|",
  "GK21brkas_pu:4703": "bhoḥ sādho gaṅgasattasya |gṛham ākhyāyatām iti |",
  "GK21brkas_pu:4704": "yaṃ yam eva sma pṛcchāmi |sa sa evaivam abravīt ||18.221|",
  "GK21brkas_pu:4705": "tāmraliptyāṃ pure bhrāntas |tvatto dhūrtataro janaḥ |",
  "GK21brkas_pu:4706": "durvidagdhajanālāpo |grāmyanāgarako bhavān ||18.222|",
  "GK21brkas_pu:4707": "iti saṃpṛcchamānāya |yadā mahyaṃ na kaś ca na |",
  "GK21brkas_pu:4708": "ācaṣṭe sma tadā khinnaḥ |sann upāviśam āpaṇe ||18.223|",
  "GK21brkas_pu:4709": "tatra māṃ pṛṣṭavān eko |vaṇik pāṇḍaramastakaḥ |",
  "GK21brkas_pu:4710": "udvigna iva vicchāyaḥ |kiṃ nimittaṃ bhavān iti ||18.224|",
  "GK21brkas_pu:4711": "mayāpi kathitaṃ tasmai |sānukampāya pṛcchate |",
  "GK21brkas_pu:4712": "udvegasya nimittaṃ tat |tenāpi hasitoditam ||18.225|",
  "GK21brkas_pu:4713": "tvām amī kuṭilālāpaṃ |manyante tāmraliptikāḥ |",
  "GK21brkas_pu:4714": "gṛhaṃ hi gaṅgadattasya |na pṛcchanti yathāsthitāḥ ||18.226|",
  "GK21brkas_pu:4715": "paurṇamāsīśaśāṅkasya |yo na jānāti maṇḍalam |",
  "GK21brkas_pu:4716": "na sa jānāti dhūrto vā |gaṅgadattasya mandiram ||18.227|",
  "GK21brkas_pu:4717": "atha vā dharmakāmārthān |kūṭasthān atra paśyasi |",
  "GK21brkas_pu:4718": "pravṛddhāṃś ca viśuddhā:mśu |gaṅgadattasya tad gṛham ||18.228|",
  "GK21brkas_pu:4719": "atha vā gaccha mugdheti |mām uktvā svayam eva saḥ |",
  "GK21brkas_pu:4720": "gaṅgadattagṛhadvāram |anayat prītayācakam ||18.229|",
  "GK21brkas_pu:4721": "tasmān mām āgataṃ śrutvā |dauvārikaparaṃparā |",
  "GK21brkas_pu:4722": "antaḥkakṣāntarasthāya |mātulāya nyavedayat ||18.230|",
  "GK21brkas_pu:4723": "gaṅgaughasyeva patatas |tuṣāragirigahvare |",
  "GK21brkas_pu:4724": "athāntastāragambhīraḥ |pravṛttaḥ kranditadhvaniḥ ||18.231|",
  "GK21brkas_pu:4725": "tataḥ sadārabhṛtyena |tasmān niryāya mandirāt |",
  "GK21brkas_pu:4726": "gaṅgāyāṃ gaṅgadattena |pitre dattaṃ jalaṃ mama ||18.232|",
  "GK21brkas_pu:4727": "tatrāham upabhuñjānaḥ |sāntarduḥkhaṃ mahatsukham |",
  "GK21brkas_pu:4728": "kālastokaṃ nayāmi sma |viṣabhinnam ivāmṛtam ||18.233|",
  "GK21brkas_pu:4729": "ekadā labdhaviśramaṃ |mām abhāṣata mātulaḥ |",
  "GK21brkas_pu:4730": "bhāgineyārthaye yat tvāṃ |tad anuṣṭhātum arhasi ||18.234|",
  "GK21brkas_pu:4731": "yad anantam akupyaṃ ca |draviṇaṃ mama paśyasi |",
  "GK21brkas_pu:4732": "guṇadraviṇarāśes tad |utpannaṃ mitravarmaṇaḥ ||18.235|",
  "GK21brkas_pu:4733": "svasmāt svasmāt tad ādāya |pratijñātāc caturguṇam |",
  "GK21brkas_pu:4734": "draṣṭuṃ tvadvirahamlānāṃ |mātaraṃ parigamyatām ||18.236|",
  "GK21brkas_pu:4735": "tasmiṃś ca kṣīṇae evānyā |gantrī te dravyasaṃhatiḥ |",
  "GK21brkas_pu:4736": "akṣayaprabhavo hy asyā- |gaṅgāyā- himavān iva ||18.237|",
  "GK21brkas_pu:4737": "sve svasmin sati cānante |lipsānyasmin vigarhitā |",
  "GK21brkas_pu:4738": "vijñātasāṅgavedārthaḥ |kaḥ paṭhen mātṛkām iti ||18.238|",
  "GK21brkas_pu:4739": "anuśāsatam ityādi |gaṅgadattam athāvadam |",
  "GK21brkas_pu:4740": "sāre 'rthe dṛḍhanirbandhaṃ |mā māṃ vyāhata mātula ||18.239|",
  "GK21brkas_pu:4741": "pravartyo gurubhiḥ kārye |yatra bālo balād api |",
  "GK21brkas_pu:4742": "svayam eva pravṛttas tair |nivartyeta kathaṃ tataḥ ||18.240|",
  "GK21brkas_pu:4743": "yac coktaṃ māmakair arthaiḥ |kuṭumbaṃ jīvyatām iti |",
  "GK21brkas_pu:4744": "etat sahastapādāya |mādṛśe nopadiśyate ||18.241|",
  "GK21brkas_pu:4745": "mātulād dhanam ādāya |yo jīvati samātṛkaḥ |",
  "GK21brkas_pu:4746": "nanu mātulamātraiva |klībasattvaḥ sa jīvyate ||18.242|",
  "GK21brkas_pu:4747": "sthirasattvaṃ sa buddhvā mām |ālāpair evamādibhiḥ |",
  "GK21brkas_pu:4748": "āptair akārayad bhṛtyaiś |cakṣūrakṣitam ādṛtaiḥ ||18.243|",
  "GK21brkas_pu:4749": "palāyamānaṃ kaḥ śakto |mriyamāṇaṃ ca rakṣitum |",
  "GK21brkas_pu:4750": "iti lokād idaṃ śrutvā |palāynaparo 'bhavam ||18.244|",
  "GK21brkas_pu:4751": "atha sāṃyātrikaṃ kaṃcid |gamiṣyantaṃ mahodadhim |",
  "GK21brkas_pu:4752": "adṛṣṭaḥ kenacid gatvā |vinayenābhyavādayam ||18.245|",
  "GK21brkas_pu:4753": "tasmai ca kathayāmi sma |prakṛṣṭān ātmano guṇān |",
  "GK21brkas_pu:4754": "tṛṣṇādāsīvidheyā hi |kiṃ na kurvanti pātakam ||18.246|",
  "GK21brkas_pu:4755": "ahaṃ campāniveśasya |tanayo mitravarmaṇaḥ |",
  "GK21brkas_pu:4756": "sarvaratnaparīkṣādi |kalākulaviśāradaḥ ||18.247|",
  "GK21brkas_pu:4757": "yuṣmābhiś ca sanāthatvam |aham icchāmi sādhubhiḥ |",
  "GK21brkas_pu:4758": "tvādṛṅnātho hy anatho 'pi |mukhyo nāthavatām iti ||18.248|",
  "GK21brkas_pu:4759": "sa mitravarmaṇo nāma |śrutvaivānandavihvalaḥ |",
  "GK21brkas_pu:4760": "śraddadhāti sma duḥsādhyāṃ |mayi sarvajñatām api ||18.249|",
  "GK21brkas_pu:4761": "avocac ca purābhūma |sanāthā- mitravarmaṇā |",
  "GK21brkas_pu:4762": "adhunā bhavatā tāta |tataḥ prasthīyatām iti ||18.250|",
  "GK21brkas_pu:4763": "atha devadvijagurūn |arcitvā maṅgalojjvale |",
  "GK21brkas_pu:4764": "praśaste tithinakṣatre |bohittham amucad vaṇik ||18.251|",
  "GK21brkas_pu:4765": "taraṅgajaladālayaṃ makaranakracakragrahaṃ |pinākadharakaṃdharaprabham anantam aprakṣayam |",
  "GK21brkas_pu:4766": "mahārṇavanabhastalaṃ lavaṇasindhunauchadmanā |",
  "GK21brkas_pu:4767": "viyatpatharathena tena vaṇijas tataḥ prasthitāḥ ||18.252|",
  "GK21brkas_pu:4768": "kathaṃ vā na vimānaṃ tad |yena mānasaraṃhasā |",
  "GK21brkas_pu:4769": "locanonmeṣamātrena |yojanānāṃ śataṃ gatam ||18.253|",
  "GK21brkas_pu:4770": "tato jalagajendreṇa |jalād unmajjatāhataḥ |",
  "GK21brkas_pu:4771": "viśīrṇabandhanaḥ potaḥ |paṭṭaśaḥ sphutati sma saḥ ||18.254|",
  "GK21brkas_pu:4772": "yasya keśeṣu jīmūtā- |iti gītām anusmaran |",
  "GK21brkas_pu:4773": "daivāt phalakam ālambya |prāpaṃ toyanidhes taṭam ||18.255|",
  "GK21brkas_pu:4774": "kṣaṇaṃ viśramya tatrāhaṃ |hā kiṃ vṛttam iti bruvan |",
  "GK21brkas_pu:4775": "udbhrāntodbhrāntadikkatvād |bhrāntavān sindhurodhasi ||18.256|",
  "GK21brkas_pu:4776": "candanāgarukarpūra |lavaṅgalavalīvanaiḥ |",
  "GK21brkas_pu:4777": "yatrākrāntāḥ saritvantaḥ |śailopāntāḥ samantataḥ ||18.257|",
  "GK21brkas_pu:4778": "kadalīnārikerādi |phalinadrumasaṃkaṭāḥ |",
  "GK21brkas_pu:4779": "āraṇyakair araṇyānyo |bhajyante yatra kuñjaraiḥ ||18.258|",
  "GK21brkas_pu:4780": "śilāpihitapūrvārdhe |darīdvāre tataḥ kvacit |",
  "GK21brkas_pu:4781": "śilāpihitapūrvāṅgīm |aṅganām asmi dṛṣṭavān ||18.259|",
  "GK21brkas_pu:4782": "tato yathāpramāṇena |nirnimeṣ.eṇa cakṣuṣā |",
  "GK21brkas_pu:4783": "ṛjutānirvikāratvān |mām asau trastam aikṣata ||18.260|",
  "GK21brkas_pu:4784": "āsīc ca mama kāpy eṣā |dānavī devatāpi vā |",
  "GK21brkas_pu:4785": "na hi rūpaṃ mayā dṛṣṭaṃ |nāryāḥ kasyāścid īdṛśam ||18.261|",
  "GK21brkas_pu:4786": "atha vā kṣudhitā kāpi |devatārūpakañcukā |",
  "GK21brkas_pu:4787": "mām ihaikākinaṃ dṛṣṭvā |prāptā naktaṃcarāṅganā ||18.262|",
  "GK21brkas_pu:4788": "rākṣasyo hy apsarorūpā- |mādṛśeṣu pramādiṣu |",
  "GK21brkas_pu:4789": "randhreṣu praharantīti |yat tan mām idam āgatam ||18.263|",
  "GK21brkas_pu:4790": "tasmād asmād ahaṃ deśāt |palāye sabhayād iti |",
  "GK21brkas_pu:4791": "prasthitaś cintayitvā ca |sā ca mām ity abhāṣata ||18.264|",
  "GK21brkas_pu:4792": "bhoḥ sādho mā bhavat te bhīr |nāhaṃ naktaṃcarāṅganā |",
  "GK21brkas_pu:4793": "bohitthavyasanabhraṣṭāṃ |viddhi māṃ mānuṣīm iti ||18.265|",
  "GK21brkas_pu:4794": "atha śrutvedam utkṛṣṭāt |sādhvāsād ūrdhvamūrdhajaḥ |",
  "GK21brkas_pu:4795": "trātārau jagato vande |pārvatīparameśvarau ||18.266|",
  "GK21brkas_pu:4796": "āsīc ca mama divyeyam |iti saṃprati niścitam |",
  "GK21brkas_pu:4797": "nirnimeṣā yato yac ca |paricittajñamānasā ||18.267|",
  "GK21brkas_pu:4798": "yady eṣā rākṣasī tasmāt |kva gataḥ syāṃ palāyitaḥ |",
  "GK21brkas_pu:4799": "niścityeti parāvṛtya |bibhyantīm idam abravam ||18.268|",
  "GK21brkas_pu:4800": "yadi tvaṃ mānuṣī satyaṃ |darīdvārād itas tataḥ |",
  "GK21brkas_pu:4801": "nirgatyātmānam ācakṣva |divyā cet pāhi mām iti ||18.269|",
  "GK21brkas_pu:4802": "atha hrīteva sā kiṃcin |netre saṃmīly sāśruṇī |",
  "GK21brkas_pu:4803": "śilānuṣṭhitavastrārdhe |pūrvakāye nyapātayat ||18.270|",
  "GK21brkas_pu:4804": "tataḥ saṃmīlite dṛṣṭvā |tayā netre mamābhavat |",
  "GK21brkas_pu:4805": "nanu mānuṣayoṣaiva |varāky- eṣā nirambarā ||18.271|",
  "GK21brkas_pu:4806": "tataḥ parāṅmukhībhūya |svaśātakam apāṭayam |",
  "GK21brkas_pu:4807": "idaṃ vassveti tām uktvā |tasyai tasyārdham akṣipam ||18.272|",
  "GK21brkas_pu:4808": "chāditacchādanīyāṅgī |bāhuvastrārdhamūrdhajaiḥ |",
  "GK21brkas_pu:4809": "tataḥ svajaghanasphītām |adhyaśeta śilām asau ||18.273|",
  "GK21brkas_pu:4810": "atha nātisamīpasthaḥ |paritrastaḥ parastriyāḥ |",
  "GK21brkas_pu:4811": "bhadre kasyāsi kā veti |tām apṛccham avāṅmukhaḥ ||18.274|",
  "GK21brkas_pu:4812": "mānuṣī mānuṣaṃ dṛṣṭvā |deśe durlabhamānuṣe |",
  "GK21brkas_pu:4813": "labdhabandhur ivāraṇye |viśrabdhārabdha bhāṣitum ||18.275|",
  "GK21brkas_pu:4814": "sādhudharmārthasarvārthaḥ |sārthavāho 'sti sāgaraḥ |",
  "GK21brkas_pu:4815": "rājarājagṛhākāra |gṛhe rājagṛhe pure ||18.276|",
  "GK21brkas_pu:4816": "yāvanīnāmikā yasya |jāyā yavanadeśajā |",
  "GK21brkas_pu:4817": "yā prakṛṣṭe 'pi saubhāgye |patiṃ devam ivārcati ||18.277|",
  "GK21brkas_pu:4818": "tayoḥ sāgaradinnākhyaḥ |putraḥ pitror guṇaiḥ samaḥ |",
  "GK21brkas_pu:4819": "jyeṣṭhaḥ samudradinnaś ca |tatsanāmā ca kanyakā ||18.278|",
  "GK21brkas_pu:4820": "campābhūṣaṇabhūtasya |satpater mitravarmaṇaḥ |",
  "GK21brkas_pu:4821": "sutāya sānudāsāya |sā ca pitrā pratiśrutā ||18.279|",
  "GK21brkas_pu:4822": "sānudāsaś ca rūpeṇa |smareṇa sadṛśaḥ kila |",
  "GK21brkas_pu:4823": "sakalaṃ ca kalājālaṃ |vedeti jagati śrutiḥ ||18.280|",
  "GK21brkas_pu:4824": "atha vā na kalājālaṃ |jālaṃ veda sa kevalam |",
  "GK21brkas_pu:4825": "ko hi nāma kalāśālī |karma tādṛśam ācaret ||18.281|",
  "GK21brkas_pu:4826": "sa hi veśyāhṛtāśeṣa |guṇadraviṇasaṃcayaḥ |",
  "GK21brkas_pu:4827": "samabrāhmaṇacaṇḍālaiś |cauraiḥ sārthavadhe hataḥ ||18.282|",
  "GK21brkas_pu:4828": "tac ca vaiśasam ākarṇya |sānudāsasya duḥśravam |",
  "GK21brkas_pu:4829": "sāgarasya kuṭumbaṃ tat |prasthitaṃ yavanīṃ prati ||18.283|",
  "GK21brkas_pu:4830": "yānapātravipattau ca |vipannaṃ lavaṇāmbhasi |",
  "GK21brkas_pu:4831": "medinīmaṇḍaladhvaṃse |jantūnām iva maṇḍalam ||18.284|",
  "GK21brkas_pu:4832": "yāsau samudradinneti |kanyā ninditalakṣaṇā |",
  "GK21brkas_pu:4833": "na tasyai nirdayenāpi |sindhunā dattam antaram ||18.285|",
  "GK21brkas_pu:4834": "sāgareṇa ca yā kanyā |sānudāsāya kalpitā |",
  "GK21brkas_pu:4835": "sāgareṇa nirastā ca |mandabhāgyāham eva sā ||18.286|",
  "GK21brkas_pu:4836": "kiṃ kartavyaṃ kva gantavyaṃ |kiṃ vṛttaṃ kiṃ nu vartate |",
  "GK21brkas_pu:4837": "iti cintāvinodāham |ihāse priyajīvitā ||18.287|",
  "GK21brkas_pu:4838": "śuktīnāṃ taṭabhinnānāṃ |māṃsair dāvāgnisādhitaiḥ |",
  "GK21brkas_pu:4839": "prajñātaiḥ phalamūlaiś ca |puṣṇāmi viphalāṃ tanum ||18.288|",
  "GK21brkas_pu:4840": "lubdhatvāc ca vaṇigjāter |āhṛtyāhṛtya saikatāt |",
  "GK21brkas_pu:4841": "mauktikasya guhākoṇe |rāśiḥ prāṃśur mayā kṛtaḥ ||18.289|",
  "GK21brkas_pu:4842": "mama tāvad iyaṃ vārttā |tvadīyākhyāyatām iti |",
  "GK21brkas_pu:4843": "iti pṛṣṭasya me cittam |iti cittam abhūt tayā ||18.290|",
  "GK21brkas_pu:4844": "sādudāso 'ham eveti |yady asyai kathayāmy aham |",
  "GK21brkas_pu:4845": "anyad eva kim apy eṣā |mayi saṃbhāvayiṣyati ||18.291|",
  "GK21brkas_pu:4846": "saṃbhāvayatu nāmeyam |ahaṃ punar imāṃ katham |",
  "GK21brkas_pu:4847": "vipanmagnām upekṣeyaṃ |puruṣaḥ san striyam satīm ||18.292|",
  "GK21brkas_pu:4848": "api cedaṃ smarāmy eva |tātapādair yathā vṛtā |",
  "GK21brkas_pu:4849": "pitrā ceyaṃ pratijñātā |tena vyarthā vicāraṇā ||18.293|",
  "GK21brkas_pu:4850": "athetthaṃ kathayāmi sma |campāyām abhavad vaṇik |",
  "GK21brkas_pu:4851": "mitravarmeti yaḥ svastho |yaśasādyāpi tiṣṭhati ||18.294|",
  "GK21brkas_pu:4852": "yasya mitravatī jāyā |sānudāsaḥ sutas tayoḥ |",
  "GK21brkas_pu:4853": "sa tābhyām ekaputratvāj |jñāpitaḥ sakalāḥ kalāḥ ||18.295|",
  "GK21brkas_pu:4854": "asau cālīkapāṇḍityāl |lokavṛttaparāṅmukhaḥ |",
  "GK21brkas_pu:4855": "suhṛdbhir dhūrtacittajñair |dāsyā saṃgamitaḥ saha ||18.296|",
  "GK21brkas_pu:4856": "sānudāsaḥ sa evāhaṃ |sarvasvaṃ me tayā hṛtam |",
  "GK21brkas_pu:4857": "sātha mānarthakaṃ jñātvā |nirvāsayitum aihata ||18.297|",
  "GK21brkas_pu:4858": "athāsminn antare sā māṃ |bhāṣamāṇam abhāṣata |",
  "GK21brkas_pu:4859": "kiṃcit pṛcchāmi yat tan me |yūyam ākhyātum arhatha ||18.298|",
  "GK21brkas_pu:4860": "snānaśāṭakam ānīya |sthūlaṃ tailamalīmasam |",
  "GK21brkas_pu:4861": "prāsādāgre yad uktāḥ stha |dāsyā tat kathyatām iti ||18.299|",
  "GK21brkas_pu:4862": "mayā tūktaṃ tayokto 'haṃ |dārikāyā- muhūrtakam |",
  "GK21brkas_pu:4863": "abhyaṅgaḥ kriyate tasmād |bhavān avataratv iti ||18.300|",
  "GK21brkas_pu:4864": "sāthāpṛcchat pure ṣaṣṭhe |ratnasaṃskārakārakaiḥ |",
  "GK21brkas_pu:4865": "kim uktāḥ śilpibhir yūyam |iti pratyabruvaṃ tataḥ ||18.301|",
  "GK21brkas_pu:4866": "tair ukto 'haṃ pravīno 'si |tvatto lajjāmahe vayam |",
  "GK21brkas_pu:4867": "tasmād asmāt purāt ṣaṣṭhat |pañcamaṃ gamyatām iti ||18.302|",
  "GK21brkas_pu:4868": "ityādi yat tayā pṛṣṭaṃ |vṛttaṃ vṛttaṃ mayākhilam |",
  "GK21brkas_pu:4869": "sārthadhvaṃsāvasānāntaṃ |pratyuktaṃ sakalaṃ mayā ||18.303|",
  "GK21brkas_pu:4870": "atha kūrmāṅganevāṅgair |aṅge 'līnāpi lajjayā |",
  "GK21brkas_pu:4871": "mām āliṅgad apāṅgena |sānaṅgābhyaṅgacāruṇā ||18.304|",
  "GK21brkas_pu:4872": "tatas tāṃ pṛṣṭavān asmi |bhīru kiṃ kriyatām iti |",
  "GK21brkas_pu:4873": "sātha prasārayat svinnaṃ |sphurantaṃ dakṣiṇaṃ karam ||18.305|",
  "GK21brkas_pu:4874": "gambhīraṃ dhvanati tataḥ samudratūrye |gāyatsu śrutimadhuraṃ śilīmukheṣu |",
  "GK21brkas_pu:4875": "nṛtyatsu sphuṭaraṭiteṣu nīlakaṇṭheṣv |ālambe karam ibhatālutāmram asyāḥ ||18.306|",
  "GK21brkas_pu:4876": "tatas tat tādṛśaṃ duḥkhaṃ |potabhaṅgādihetukam |",
  "GK21brkas_pu:4877": "sarvam ekapade naṣṭaṃ |sādhāv apakṛtaṃ yathā ||18.307|",
  "GK21brkas_pu:4878": "pāṣaṇḍino gṛhasthāṃś ca |mokṣasvargābhikāṅkṣiṇaḥ |",
  "GK21brkas_pu:4879": "cintitāṃs tān hasāmi sma |pratyutpannamahāsukhaḥ ||18.308|",
  "GK21brkas_pu:4880": "mīnakūrmakulīrādi |vṛṣyavāricarāmiṣaiḥ |",
  "GK21brkas_pu:4881": "nārikelādibhiś cāṅgam |apuṣāvopabṛmhibhiḥ ||18.309|",
  "GK21brkas_pu:4882": "pulinaiḥ sindhurājasya |muktāvidrumasaṃkaṭaiḥ |",
  "GK21brkas_pu:4883": "rājahaṃsāv ivotkaṇṭhau |prītau samacarāvahi ||18.310|",
  "GK21brkas_pu:4884": "kadācit kuñjaśikharair |acalānāṃ sanirjharaiḥ |",
  "GK21brkas_pu:4885": "saphaladrumasaṃnāhaiḥ |kareṇukalabhāv iva ||18.311|",
  "GK21brkas_pu:4886": "lavaṅgapūgakarpūra |tāmbūlādyair adurlabhaiḥ |",
  "GK21brkas_pu:4887": "nityam aṅgam anaṅgāṅgaiḥ |samaskurva sacandanaiḥ ||18.312|",
  "GK21brkas_pu:4888": "guhālatāgṛhāvāsau |vasitadrumavalkalau |",
  "GK21brkas_pu:4889": "devam ātmabhuvaṃ dhyāntau |jātau svaḥ kāmayoginau ||18.313|",
  "GK21brkas_pu:4890": "tataḥ samudradinnā mām |ity avocat kadācana |",
  "GK21brkas_pu:4891": "bhinnapotavaṇigvṛttam |aryaputra samācara ||18.314|",
  "GK21brkas_pu:4892": "divā prāṃśos taror agre |prāṃśur ucchrīyatāṃ dhvajaḥ |",
  "GK21brkas_pu:4893": "jvalano jyālyatāṃ rātrau |tuṅge sāgararodhasi ||18.315|",
  "GK21brkas_pu:4894": "kadācin nāvikaḥ kaścid |ālokyāvāntaraṃ dvayoḥ |",
  "GK21brkas_pu:4895": "svadeśam ānayed āvāṃ |dharmo 'yaṃ vaṇijām iti ||18.316|",
  "GK21brkas_pu:4896": "yuktam āheti nirdhārya |tathaiva kṛtavān aham |",
  "GK21brkas_pu:4897": "āptānām upadeśo hi |pramāṇaṃ yoṣitām api ||18.317|",
  "GK21brkas_pu:4898": "tatas tuṅgeṣu raṃhantī |bhaṅgaśṛṅgṣu bhaṅgiṣu |",
  "GK21brkas_pu:4899": "madgupaṅktir ivāgacchad |upanaukāruṇodaye ||18.318|",
  "GK21brkas_pu:4900": "tāṃ dviniryāmakārūḍhām |ārūḍhaḥ paṭuraṃhasam |",
  "GK21brkas_pu:4901": "prāgvātālīm ivāmbhodaḥ |prātiṣṭhaṃ dūram antaram ||18.319|",
  "GK21brkas_pu:4902": "paśyāmi sma tataḥ sindhau |bohitthaṃ sthiram asthire |",
  "GK21brkas_pu:4903": "kātarāṇām iva vrāte |sthirasattvam avasthitam ||18.320|",
  "GK21brkas_pu:4904": "tatra vāṇijam adrākṣaṃ |mahādraviṇabhājanam |",
  "GK21brkas_pu:4905": "kailāsae iva śubhāgraṃ |mahāpadmamahānidhim ||18.321|",
  "GK21brkas_pu:4906": "abhivādayamānaṃ ca |māṃ dṛṣṭvā tena saspṛham |",
  "GK21brkas_pu:4907": "bāṣpavaddṛṣṭikaṇṭhena |bhāṣitaṃ praskhaladgirā ||18.322|",
  "GK21brkas_pu:4908": "kiṃ jātiḥ kasya putro 'si |kiṃ vā māteti sarvathā |",
  "GK21brkas_pu:4909": "kiṃ tvayā tāta pṛṣṭena |mitravarmasuto bhavān ||18.323|",
  "GK21brkas_pu:4910": "kathaṃ punar amuṃ deśam |āgato 'sīti pṛcchate |",
  "GK21brkas_pu:4911": "vistareṇa mayā tasmai |sarvapūrvaṃ niveditam ||18.324|",
  "GK21brkas_pu:4912": "tenoktam asi dīrghāyur |jāmātā tanayaś ca me |",
  "GK21brkas_pu:4913": "ātmā sāgaradattaś ca |mitravarmā ca me yataḥ ||18.325|",
  "GK21brkas_pu:4914": "gaccha sāgaradattasya |tanayāṃ tac ca mauktikam |",
  "GK21brkas_pu:4915": "bahunāvikayā nāvā |taṭād ānīyatām iha ||18.326|",
  "GK21brkas_pu:4916": "anyac cāsiddharātro 'haṃ |kiṃ ca potaṃ na paśyasi |",
  "GK21brkas_pu:4917": "avagrahahṛtāmbhaskaṃ |taḍāgam iva riktakam ||18.327|",
  "GK21brkas_pu:4918": "mamedaṃ vahanaṃ riktaṃ |voḍhavyaṃ sāravat tava |",
  "GK21brkas_pu:4919": "naṣṭāśvadagdharathavad |yogaḥ ślāghyo 'yam āvayoḥ ||18.328|",
  "GK21brkas_pu:4920": "mūlyaṃ tasya ca yat tan nau |samabhāgaṃ bhaviṣyati |",
  "GK21brkas_pu:4921": "pūrvaṃ saṃmantritārghas tvaṃ |dharmo 'yaṃ vaṇijām iti ||18.329|",
  "GK21brkas_pu:4922": "tac ca mauktikam ānīya |potas tena prapūritaḥ |",
  "GK21brkas_pu:4923": "samudradinnayā pādau |vāṇijasya ca vanditau ||18.330|",
  "GK21brkas_pu:4924": "tasyai daśasahasrāṇi |vastrāṇy ābharaṇāni ca |",
  "GK21brkas_pu:4925": "tena dattāni vadatā |vadhūs tvaṃ me suteti ca ||18.331|",
  "GK21brkas_pu:4926": "kṛtaṃ cātiprasaṅgena |saṃkṣepaḥ śrūyatām ayam |",
  "GK21brkas_pu:4927": "preritaṃ yānapātraṃ ca |tad vipannaṃ ca pūrvavat ||18.332|",
  "GK21brkas_pu:4928": "jīvite 'pi nirāśena |yānapātre nimajjati |",
  "GK21brkas_pu:4929": "nigṛhītāḥ śikhāmadhye |muktāḥ katipayā- mayā ||18.333|",
  "GK21brkas_pu:4930": "tāś ca vijñāpayāmi sma |parasmin mama janmani |",
  "GK21brkas_pu:4931": "bhagavatyaḥ sadā bhaktam |upatiṣṭhata mām iti ||18.334|",
  "GK21brkas_pu:4932": "evaṃprāye ca vṛttānte |taraṃgāntaratāraṇī |",
  "GK21brkas_pu:4933": "paṭṭaśliṣṭā mayā dṛṣṭā |saṃnikṛṣṭāgatā priyā ||18.335|",
  "GK21brkas_pu:4934": "mām upāhūyamānaiva |sā prasāritapāṇikā |",
  "GK21brkas_pu:4935": "capalena taraṃgeṇa |balād apahṛtābalā ||18.336|",
  "GK21brkas_pu:4936": "tasmai kruddhas taraṃgāya |mahāmoham ahaṃ gataḥ |",
  "GK21brkas_pu:4937": "cetaye yāvad ātmānaṃ |loṭantam udadhes taṭe ||18.337|",
  "GK21brkas_pu:4938": "kāntāṃ muktvā vimuktatvāt |privāviśleṣaviklavaḥ |",
  "GK21brkas_pu:4939": "prakrāman vilapāmi sma |nirjane niravagrahaḥ ||18.338|",
  "GK21brkas_pu:4940": "namas te bhagavan moha |nirvāṇaprītidāyine |",
  "GK21brkas_pu:4941": "kālākālavidāśūnyaṃ |cetanāṃ dhig acetanām ||18.339|",
  "GK21brkas_pu:4942": "mauktikaṃ gṛhyatāṃ nāma |tat te svaṃ svaṃ mahodadhe |",
  "GK21brkas_pu:4943": "sādho sādhvī vipadbandhuḥ |priyā me mucyatām iti ||18.340|",
  "GK21brkas_pu:4944": "yāś ca tāḥ śirasi nyastā- |muktāḥ pote nimajjati |",
  "GK21brkas_pu:4945": "siraḥ kaṇḍūyamānena |tāḥ spṛṣṭāḥ pāṇinā mayā ||18.341|",
  "GK21brkas_pu:4946": "tāḥ parīkṣitavān asmi |tanmātradraviṇas tadā |",
  "GK21brkas_pu:4947": "tat kiṃ parīkṣitaṃ tāsāṃ |yā na dṛṣṭāḥ parīkṣakaiḥ ||18.342|",
  "GK21brkas_pu:4948": "sa śokas tāsu dṛṣṭāsu |yat satyam abhavat tanuḥ |",
  "GK21brkas_pu:4949": "yad etad draviṇaṃ nāma |prāṇā- hy ete bahiścarāḥ ||18.343|",
  "GK21brkas_pu:4950": "śāṭakānte ca tā- buddhvā |dṛḍhayā granthimālayā |",
  "GK21brkas_pu:4951": "velākulena yāmi sma |dhīradhīr draviṇoṣmaṇā ||18.344|",
  "GK21brkas_pu:4952": "kadalīphalacikkhalla |praskhalaccaraṇaḥ kvacit |",
  "GK21brkas_pu:4953": "nārikelajalocchinna |pipāsāvedanaḥ kvacit ||18.345|",
  "GK21brkas_pu:4954": "elāmaricatāmbūla |vallīvellitapallavaiḥ |",
  "GK21brkas_pu:4955": "panasakramūkārāmair |nītadṛk phalabandhuraiḥ ||18.346|",
  "GK21brkas_pu:4956": "golāṅgūlādivikrānta |viśīrṇakususmeṣu ca |",
  "GK21brkas_pu:4957": "kvacic campakaṣaṇḍeṣu |gamayan gamanaśramam ||18.347|",
  "GK21brkas_pu:4958": "dināntakapiśāṅge ca |divasāntadivākare |",
  "GK21brkas_pu:4959": "dhāvaddhenudhanoddhūta |dhūlīkaṃ grāmam āsadam ||18.348|",
  "GK21brkas_pu:4960": "tatas tatra vasaty arthaṃ |yaṃ yaṃ yāce sma kaṃcana |",
  "GK21brkas_pu:4961": "dhanninuṃ colliditi ca |bravīti sma hasan sa saḥ ||18.349|",
  "GK21brkas_pu:4962": "athaikena dvibhāṣeṇa |gṛhaṃ nītvā kuṭumbinā |",
  "GK21brkas_pu:4963": "jāmāteva cirāt prāptaḥ |priyaḥ prītyāsmi satkṛtaḥ ||18.350|",
  "GK21brkas_pu:4964": "taṃ ca svaśayanāsannam |apṛcchaṃ rajanīmukhe |",
  "GK21brkas_pu:4965": "deśo 'yaṃ katamaḥ sādho |katamad vātra pattanam ||18.351|",
  "GK21brkas_pu:4966": "tenoktaṃ pāṇḍyadeśo 'yam |anudakṣiṇasāgaram |",
  "GK21brkas_pu:4967": "mahāpadmanidhiprāpti |ramyaṃ yatrārthidarśanam ||18.352|",
  "GK21brkas_pu:4968": "itaś ca pāṇḍyamathurā |grāmān mṛduni yojane |",
  "GK21brkas_pu:4969": "viśramya rajanīm atra |prātar gantāsi tām iti ||18.353|",
  "GK21brkas_pu:4970": "suptena priyayā sārdham |asuptenārthacintayā |",
  "GK21brkas_pu:4971": "saṃkṣiptā ca nirastā ca |yāpitā yāminī mayā ||18.354|",
  "GK21brkas_pu:4972": "prātaḥ krośadvayātītaḥ |kadalīṣaṇḍasaṃvṛtam |",
  "GK21brkas_pu:4973": "pānthasaṃhātasaṃbādham |apaśyaṃ sattramaṇḍapam ||18.355|",
  "GK21brkas_pu:4974": "paśyāmi sma ca vaideśān |kriyamāṇakṣurakriyān |",
  "GK21brkas_pu:4975": "abhyaṅgocchādanācchāda |bhojanādyaiś ca satkṛtān ||18.356|",
  "GK21brkas_pu:4976": "kṛtakṣaurādikarmā tu |labdhavastrottamāśanaḥ |",
  "GK21brkas_pu:4977": "pṛṣṭo 'smi sattrapatinā |śayyāsthaḥ śarvarīmukhe ||18.357|",
  "GK21brkas_pu:4978": "kvacit kaścit tvayā dṛṣṭaḥ |prājño vāṇijadārakaḥ |",
  "GK21brkas_pu:4979": "sānudāsa iti prāṃśuḥ |śyāmas tāmrāntalocanaḥ ||18.358|",
  "GK21brkas_pu:4980": "tatas taṃ pṛṣṭavān asmi |sānudāsena kiṃ tava |",
  "GK21brkas_pu:4981": "kasya vā sānudāso 'sāv |iti tenoditaṃ tataḥ ||18.359|",
  "GK21brkas_pu:4982": "gaṅgadattābhidhānasya |tāmraliptīvibhūṣaṇaḥ |",
  "GK21brkas_pu:4983": "guṇavān bhāgineyo 'sau |gataḥ potena sāgaram ||18.360|",
  "GK21brkas_pu:4984": "sa ca potaḥ kilāmbhodhau |prabhañjanaparāhataḥ |",
  "GK21brkas_pu:4985": "praviśīrṇaḥ payaḥpūrṇaḥ |payodhara ivāmbare ||18.361|",
  "GK21brkas_pu:4986": "vārttā ceyaṃ prasarpantī |mūrchātiśayadāyinī |",
  "GK21brkas_pu:4987": "krūrāśīviṣayoṣeva |gaṅgaddattam amūrchayat ||18.362|",
  "GK21brkas_pu:4988": "tenāpi sarvadeśeṣu |kāntāreṣu tareṣu ca |",
  "GK21brkas_pu:4989": "pravartitāni sattrāṇi |velātaṭapureṣu ca ||18.363|",
  "GK21brkas_pu:4990": "kadācit sānudāsasya |potāpetasya jīvataḥ |",
  "GK21brkas_pu:4991": "pānthaḥ kaścit kvacit |satre pravṛttiṃ kathayed iti ||18.364|",
  "GK21brkas_pu:4992": "tat te yadi sa dīrghāyur |āyuṣmandarśanaṃ gataḥ |",
  "GK21brkas_pu:4993": "ācakṣva nas tato dīnā- |janatā jīvyatām iti ||18.365|",
  "GK21brkas_pu:4994": "mama tv āsīt pratijñāyāḥ |kiyatsaṃpāditaṃ mayā |",
  "GK21brkas_pu:4995": "asmai yad aham ātmānam |ācakṣe 'pahatatrapaḥ ||18.366|",
  "GK21brkas_pu:4996": "tasmād iti bravīmīti |viniścityedam abravam |",
  "GK21brkas_pu:4997": "sānudāsaḥ punaḥ potam |āruhya gatavān iti ||18.367|",
  "GK21brkas_pu:4998": "prātaś ca pāṇḍyamathurām |āścaryaśataśālinīm |",
  "GK21brkas_pu:4999": "prāyaṃ pūritasarvecchāṃ |cintāmaṇiśilām iva ||18.368|",
  "GK21brkas_pu:5000": "tasyām adhyāsi bhinnābha |ratnapañjarasaṃkulam |",
  "GK21brkas_pu:5001": "agastyapītapānīya |sāgarākāram āpaṇam ||18.369|",
  "GK21brkas_pu:5002": "tatrālaṃkāram ādāya |dvāv upāgamatāṃ narau |",
  "GK21brkas_pu:5003": "tasya caiktaraḥ kretā |vikretānyataras tayoḥ ||18.370|",
  "GK21brkas_pu:5004": "tau taṃ vāṇijam abrūtāṃ |ratnatattvavidā tvayā |",
  "GK21brkas_pu:5005": "ucitaṃ bhūṣaṇasyāsya |mūlyam ākhyāyatām iti ||18.371|",
  "GK21brkas_pu:5006": "tenāpi tac ciraṃ dṛṣṭvā |na jānāmīti bhāṣite |",
  "GK21brkas_pu:5007": "tau māṃ niścalayā dṛṣṭyā |dṛṣṭavantam apṛcchatām ||18.372|",
  "GK21brkas_pu:5008": "niścalasnigdhayā dṛṣṭyā |suṣṭhu dṛṣṭam idaṃ tvayā |",
  "GK21brkas_pu:5009": "manyāvahe vijānāti |mūlyam asya bhavān iti ||18.373|",
  "GK21brkas_pu:5010": "anāsthottānahastena |tataḥ smitvā mayoditam |",
  "GK21brkas_pu:5011": "naivedam atidurjñānaṃ |kiṃ mudhevākulau yuvām ||18.374|",
  "GK21brkas_pu:5012": "koṭir asya samaṃ mūlyaṃ |ratnatattvavido viduḥ |",
  "GK21brkas_pu:5013": "tasmād adhikam ūnaṃ vā |kretṛvikrāyakecchayā ||18.375|",
  "GK21brkas_pu:5014": "atha vikrāyakas toṣān |muktāśrur mām avocata |",
  "GK21brkas_pu:5015": "yadīyaṃ mūlyam etasya |dhanaṃ dhanyās tato vayam ||18.376|",
  "GK21brkas_pu:5016": "api bhūṣaṇam etan me |koṭimūlyaṃ bhaved iti |",
  "GK21brkas_pu:5017": "sadaiva me manasy āsīd |ayam eva manorathaḥ ||18.377|",
  "GK21brkas_pu:5018": "atheti krāyakeṇoktaṃ |mamāpy āsīn manorathaḥ |",
  "GK21brkas_pu:5019": "api nāma labheyāham |idaṃ koṭyeti cetasi ||18.378|",
  "GK21brkas_pu:5020": "tatas tāv astuvātāṃ māṃ |namas te viśvakarmaṇe |",
  "GK21brkas_pu:5021": "ko hi mānuṣadurbodham |idaṃ budhyate mānuṣaḥ ||18.379|",
  "GK21brkas_pu:5022": "krayavikrayakāmābhyām |āvābhyāṃ bahuśaḥ purī |",
  "GK21brkas_pu:5023": "dravyasyāsya parīkṣārthaṃ |parikrāntā samantataḥ ||18.380|",
  "GK21brkas_pu:5024": "pṛthivī mūlyam asyeti |kaścid āha parīkṣakaḥ |",
  "GK21brkas_pu:5025": "ajānan kākinīty anyo |na kiṃcid iti cāparaḥ ||18.381|",
  "GK21brkas_pu:5026": "tvatkṛtena tu mūlyena |janitaṃ nau mahatsukham |",
  "GK21brkas_pu:5027": "etad ekārthayor āsīd |abhīṣṭam ubhayor api ||18.382|",
  "GK21brkas_pu:5028": "ityādi tau praśastāya |prādiṣātāṃ sasaṃmadau |",
  "GK21brkas_pu:5029": "ayutaṃ me suvarṇānāṃ |sasārābharaṇāmbaram ||18.383|",
  "GK21brkas_pu:5030": "atha vārttām imāṃ śrutvā |nṛpeṇāhūya sādaram |",
  "GK21brkas_pu:5031": "parīkṣito 'smi ratnāni |varjitāni parīkṣakaiḥ ||18.384|",
  "GK21brkas_pu:5032": "bahubhṛtyaṃ bahudhanaṃ |bahuvṛttāntaniṣkuṭam |",
  "GK21brkas_pu:5033": "viśālaṃ bahuśālaṃ ca |prītaḥ prādāt sa me gṛham ||18.385|",
  "GK21brkas_pu:5034": "ataḥ param ahaṃ tasyām |āsaṃ puri parīkṣakaḥ |",
  "GK21brkas_pu:5035": "dharmeṇaiva ca māṃ kaścin |na parīkṣām akārayat ||18.386|",
  "GK21brkas_pu:5036": "evaṃ ca vasatas tatra |mameyam abhavan matiḥ |",
  "GK21brkas_pu:5037": "kena nāmālpamūlyena |mahālābho bhaved iti ||18.387|",
  "GK21brkas_pu:5038": "upalabhyas tato lokāt |karpāso guṇavān iti |",
  "GK21brkas_pu:5039": "tasya kailāsakūṭābhān |sapta kūṭān akārayam ||18.388|",
  "GK21brkas_pu:5040": "dhik karpāsakathaṃ tucchāṃ |sarvathā mūṣakeṇa te |",
  "GK21brkas_pu:5041": "pradīpaśikhayā kūṭā- |gamitā- bhasmakūṭatām ||18.389|",
  "GK21brkas_pu:5042": "mathurāyāṃ ca maryādā |gṛhaṃ yasya pradīpyate |",
  "GK21brkas_pu:5043": "prakṣipyate sa tatraiva |sakuṭumbo raṭann iti ||18.390|",
  "GK21brkas_pu:5044": "atha hastadvitīyo 'ham |iyaṃ dig iti saṃbhraman |",
  "GK21brkas_pu:5045": "udīcīṃ diśam uddiśya |kāndiśīkaḥ palāyitaḥ ||18.391|",
  "GK21brkas_pu:5046": "dhāvitvā ca triyāmārdham |aharardhaṃ ca raṃhasā |",
  "GK21brkas_pu:5047": "durgād utkramya supto 'haṃ |vaṭamule mahāśramaḥ ||18.392|",
  "GK21brkas_pu:5048": "athāṃśumati śītāṃśau |praśāntaprabalaśramaḥ |",
  "GK21brkas_pu:5049": "janatādhvanim aśrauṣam |abhito vaṭam utkaṭam ||18.393|",
  "GK21brkas_pu:5050": "āsīc ca mama hā kaṣṭaṃ |hanta naṣṭo 'smi saṃprati |",
  "GK21brkas_pu:5051": "jvalati jvalane kṣipto |nirghṛnair draviḍair iti ||18.394|",
  "GK21brkas_pu:5052": "atha kanthājaracchattra |pādukādiparicchadān |",
  "GK21brkas_pu:5053": "adrākṣaṃ pathikākalpāñ |jalpato gauḍabhāṣayā ||18.395|",
  "GK21brkas_pu:5054": "hā mātar jīvito 'smīti |tān ālokyāśvasaṃ tataḥ |",
  "GK21brkas_pu:5055": "rakṣomukto hi nāśvasyāt |ko vā dṛṣṭvā narān naraḥ ||18.396|",
  "GK21brkas_pu:5056": "āstīrṇaparṇaśayyās te |tato nyastaparicchadāḥ |",
  "GK21brkas_pu:5057": "parito mām upāsīnāḥ |samapṛcchanta viśramāḥ ||18.397|",
  "GK21brkas_pu:5058": "āgacchati kuto deśān |nagarād vā bhavān iti |",
  "GK21brkas_pu:5059": "mayāpi kathitaṃ tebhyaḥ |pāṇḍyadeśapurād iti ||18.398|",
  "GK21brkas_pu:5060": "atha taiḥ saspṛhaiḥ pṛṣṭaṃ |mathurāyāṃ tvayā yadi |",
  "GK21brkas_pu:5061": "sānudāso vaṇigdṛṣṭas |tato naḥ kathyatām iti ||18.399|",
  "GK21brkas_pu:5062": "mayoktaṃ sānudāsākhyo |vaṇik tatra na vidyate |",
  "GK21brkas_pu:5063": "bhavantaḥ katamat tatra |pṛcchantīty ucyatām iti ||18.400|",
  "GK21brkas_pu:5064": "tatas te kathayanti sma |tāmraliptyāṃ vaṇikpatiḥ |",
  "GK21brkas_pu:5065": "gaṅgadatto guṇān yasya |na na veda bhavān api ||18.401|",
  "GK21brkas_pu:5066": "ye guṇān na vidus tasya |sadvīpāt prāṅmahodadheḥ |",
  "GK21brkas_pu:5067": "vyāpinyā kīrtitān kīrtyā |na jātās te 'tha vā mṛtāḥ ||18.402|",
  "GK21brkas_pu:5068": "svasrīyaḥ sānudāso 'sya |potabhaṅgāt kila cyutaḥ |",
  "GK21brkas_pu:5069": "adhyāste pāṇḍyamathurāṃ |kṛtakarpāsasaṃgrahaḥ ||18.403|",
  "GK21brkas_pu:5070": "gaṅgadattas tu pānthebhyaḥ |pravṛttim upalabhya tām |",
  "GK21brkas_pu:5071": "āhūyāha sma suhṛdaḥ |prītāṃś ca paricārakān ||18.404|",
  "GK21brkas_pu:5072": "ye me śoṇitam āyānti |gṛhītvā dakṣiṇāpathāt |",
  "GK21brkas_pu:5073": "tān ahaṃ suhṛdaḥ sphītais |toṣayāmi dhanair iti ||18.405|",
  "GK21brkas_pu:5074": "tad vayaṃ gaṅgadattena |tam ānetuṃ visarjitāḥ |",
  "GK21brkas_pu:5075": "yadi cāsau tvayā dṛṣṭas |tad ācaṣṭāṃ bhavān iti ||18.406|",
  "GK21brkas_pu:5076": "mama tv āsīd varaṃ kṣiptas |tatraivāhaṃ vibhāvasau |",
  "GK21brkas_pu:5077": "na tv apūrṇapratijñena |mātur ānanam īkṣitum ||18.407|",
  "GK21brkas_pu:5078": "athetthaṃ kathayāmi sma |sānudāsas tapasvikaḥ |",
  "GK21brkas_pu:5079": "karpāse jvalati kṣiptaḥ |pāṇḍyair niṣkaruṇair iti ||18.408|",
  "GK21brkas_pu:5080": "tatas tāḍitavakṣaskās |tāram āraṭya te ciram |",
  "GK21brkas_pu:5081": "iti saṃmantrayante sma |viṣādakṣāmavācakāḥ ||18.409|",
  "GK21brkas_pu:5082": "gaṅgadattārthitā- yūyaṃ |sānudāsārtham āgatāḥ |",
  "GK21brkas_pu:5083": "tasmai tanmṛtyuvṛttāntaṃ |kathaṃ śakṣyatha śaṃsitum ||18.410|",
  "GK21brkas_pu:5084": "vārttāṃ cemām upaśrutya |vaivasvatahasāśivām |",
  "GK21brkas_pu:5085": "campāyāṃ tāmraliptyāṃ ca |jīvitavyaṃ na kenacit ||18.411|",
  "GK21brkas_pu:5086": "tad ātmānaṃ parityajya |svāmino bhavatānṛṇāḥ |",
  "GK21brkas_pu:5087": "gaṅgadatto 'pi tadvārttām |anyato labhatām iti ||18.412|",
  "GK21brkas_pu:5088": "te kāṣṭhaskandham ādīpya |praveṣṭumanasas tataḥ |",
  "GK21brkas_pu:5089": "stuvanto devatāḥ svāḥ svāḥ |paryakrāman pradakṣiṇam ||18.413|",
  "GK21brkas_pu:5090": "mama tv āsīd aho kaṣṭaṃ |baddho 'haṃ naraśambaraḥ |",
  "GK21brkas_pu:5091": "sotsāhair api durlaṅghyaṃ |jālaṃ jālmaiḥ prasāritam ||18.414|",
  "GK21brkas_pu:5092": "athoccair āraṭāmi sma |bho bho tyajata sāhasam |",
  "GK21brkas_pu:5093": "sānudāsaḥ sa evāhaṃ |vidheyo bhavatām iti ||18.415|",
  "GK21brkas_pu:5094": "viṣādena tatas teṣām |asavo niryiyāsavaḥ |",
  "GK21brkas_pu:5095": "asmatsaṃprāptiharṣeṇa |jātāḥ kaṇṭhopakaṇṭhagāḥ ||18.416|",
  "GK21brkas_pu:5096": "śeṣatvād āyuṣas te 'pi |vinivṛttapriyāsavaḥ |",
  "GK21brkas_pu:5097": "harṣārdrāḥ samakūrdanta |tālakṣobhitakānanāḥ ||18.417|",
  "GK21brkas_pu:5098": "te stuvantas tato hṛṣṭāḥ |sugataṃ saugatā- iva |",
  "GK21brkas_pu:5099": "bahukṛtvaḥ parikramya |mām avandata mūrdhibhiḥ ||18.418|",
  "GK21brkas_pu:5100": "te 'tha māṃ śibikārūḍhaṃ |nātidīrghaiḥ prayānakaiḥ |",
  "GK21brkas_pu:5101": "nidhilābhād iva prītās |tāmraliptīm aneṣata ||18.419|",
  "GK21brkas_pu:5102": "atha kṣitipateḥ putraṃ |pariṇetum ivāgatam |",
  "GK21brkas_pu:5103": "hṛṣṭaḥ pratyudagacchan māṃ |mātulaḥ sphītaḍambaraḥ ||18.420|",
  "GK21brkas_pu:5104": "vyāsenāpi na śakyo 'sau |vyāsenākhyātum utsavaḥ |",
  "GK21brkas_pu:5105": "samāsena tavākhyāmi |vākkuṇṭhānām ayaṃ vidhiḥ ||18.421|",
  "GK21brkas_pu:5106": "tiṣṭhantu tāvad akalaṅkakuṭumbidārāḥ |śītāṃśubhāsvadanilair api ye na dṛṣṭāḥ |",
  "GK21brkas_pu:5107": "sindūrapāṭalitakhaṇḍanaṭair naṭadbhir |nagnāṭakair api narendrapatheṣu gītam ||18.422|",
  "GK21brkas_pu:5108": "vidyāvṛttais tato viprair |gaṅgadattaḥ svayaṃ ca mām |",
  "GK21brkas_pu:5109": "madhurair upapannaiś ca |vacanair ity abodhayat ||18.423|",
  "GK21brkas_pu:5110": "pitā me dhriyate bhartā |bhṛtyān āttena kiṃ mama |",
  "GK21brkas_pu:5111": "ātmanāyāsiteneti |prāg abhūs tvam upekṣakaḥ ||18.424|",
  "GK21brkas_pu:5112": "adhunā jananījāyā |prajāgurujanādibhiḥ |",
  "GK21brkas_pu:5113": "avaśyabharaṇīyaiś ca |rakṣyaiś ca paravān bhavān ||18.425|",
  "GK21brkas_pu:5114": "tad bhavadbhartṛke tatra |varge proṣitabhartṛke |",
  "GK21brkas_pu:5115": "asārathāv iva rathe |dhruvaṃ yan na bravīmi tat ||18.426|",
  "GK21brkas_pu:5116": "tasmād utkaṇṭhayotkaṇṭhaṃ |tvayi tāta didṛkṣayā |",
  "GK21brkas_pu:5117": "svakuṭumbam anukaṇṭhaṃ |kuru yāhi gṛhān iti ||18.427|",
  "GK21brkas_pu:5118": "ekadā k.amcid adrākṣam |āceraṃ nāma vāṇijam |",
  "GK21brkas_pu:5119": "suvarṇabhūmaye yāntam |anantaiḥ saha vāṇijaiḥ ||18.428|",
  "GK21brkas_pu:5120": "tair gatvā saha potena |kaṃcid adhvānam ambudheḥ |",
  "GK21brkas_pu:5121": "taṭe bohittham ujjhitvā |prātiṣṭhāmahi rodhasā ||18.429|",
  "GK21brkas_pu:5122": "athābhraṃlihaśṛṅgasya |pādaṃ pādapasaṃkaṭam |",
  "GK21brkas_pu:5123": "āvasāma nagendrasya |lohitāyati bhāsvati ||18.430|",
  "GK21brkas_pu:5124": "tatas tatrāhṛtāhārān |niṣaṇṇān parṇasaṃstare |",
  "GK21brkas_pu:5125": "ity asmān anuśāsti sma |sārthavāhaḥ kṣapākṣaye ||18.431|",
  "GK21brkas_pu:5126": "tridhā pṛṣṭheṣu badhnīta |pātheyasthagikā dṛḍham |",
  "GK21brkas_pu:5127": "grīvāsu tailakutupān |samāsajata vāṇijāḥ ||18.432|",
  "GK21brkas_pu:5128": "etāś ca komalāḥ sthūlāḥ |śoṣadoṣādivarjitāḥ |",
  "GK21brkas_pu:5129": "hastair vetralatā- gāḍham |ālambyārohatācalam ||18.433|",
  "GK21brkas_pu:5130": "latām anīdṛśīṃ mohād |yaḥ kaścid avalambate |",
  "GK21brkas_pu:5131": "pramīto himavaty asmin |sa prayāti parāṃ gatim ||18.434|",
  "GK21brkas_pu:5132": "eṣa vetrapatho nāma |sarvotsāhavighātakṛt |",
  "GK21brkas_pu:5133": "suvarṇāśāpravṛttānāṃ |mahān iva vināyakaḥ ||18.435|",
  "GK21brkas_pu:5134": "evamādi tataḥ śrutvā |viṣaṇṇair asmadādibhiḥ |",
  "GK21brkas_pu:5135": "hemagardhagrahagrastais |tathaiva tad anuṣṭhitam ||18.436|",
  "GK21brkas_pu:5136": "athaiko dūram ārūḍhaś |chinnavetralatāśikhaḥ |",
  "GK21brkas_pu:5137": "kṣuraprakṣuritajyākaḥ |kṣoṇīṃ śūra ivāgamat ||18.437|",
  "GK21brkas_pu:5138": "vayam evācalāgraṃ tad |āruhya paridevya ca |",
  "GK21brkas_pu:5139": "nirupya ca jalaṃ tasmai |tatraivāneṣmahi kṣapām ||18.438|",
  "GK21brkas_pu:5140": "prātar mahāntam adhvānaṃ |gatvāpaśyāma nimnagām |",
  "GK21brkas_pu:5141": "gavāśvājaiḍakākāra |pāṣāṇakulasaṃkulām ||18.439|",
  "GK21brkas_pu:5142": "athāceraḥ puraḥsthitvā |pānthān uccair avārayat |",
  "GK21brkas_pu:5143": "mā mā spṛkṣata vāry etad |bho bho tiṣṭhata tiṣṭhata ||18.440|",
  "GK21brkas_pu:5144": "mūḍhaiḥ spṛṣṭam idaṃ yair yais |te te pāṣāṇatāṃ gatāḥ |",
  "GK21brkas_pu:5145": "atha vā svayam evaināṃ |suhṛdaḥ kiṃ na paśyatha ||18.441|",
  "GK21brkas_pu:5146": "vaṃśān paśyatha yān asyāḥ |parasmin saritas taṭe |",
  "GK21brkas_pu:5147": "arvākkūlaṃ nudaty enān |paṭuḥ parataṭānilaḥ ||18.442|",
  "GK21brkas_pu:5148": "kārśyakaumalasaṃkotha |śoṣadoṣāvidūṣitam |",
  "GK21brkas_pu:5149": "eṣām anyatamaṃ gāḍhaṃ |gṛhṇīdhvaṃ maskaraṃ karaiḥ ||18.443|",
  "GK21brkas_pu:5150": "vāte mantharatāṃ yāte |maskarāt tuṅgatāṃ gatāt |",
  "GK21brkas_pu:5151": "parasminn āpagapāre |śanakair avarohata ||18.444|",
  "GK21brkas_pu:5152": "kothaśoṣādidoṣaṃ tu |yo 'valambeta maskaram |",
  "GK21brkas_pu:5153": "sa tataḥ patito gacchec |chailasthiraśarīratām ||18.445|",
  "GK21brkas_pu:5154": "eṣa veṇupatho nāma |mahāpathavibhīṣaṇaḥ |",
  "GK21brkas_pu:5155": "kuśalaiḥ kuśalenāśu |nirviṣādaiś ca laṅghyate ||18.446|",
  "GK21brkas_pu:5156": "yathāsurabilaṃ bālaḥ |śāsanān mantravādinaḥ |",
  "GK21brkas_pu:5157": "praviveśāvicāryaiva |tathāsmabhis tad īhitam ||18.447|",
  "GK21brkas_pu:5158": "teṣām ekaṃ kṛśād vaṃśād |viśīrṇād apatat tataḥ |",
  "GK21brkas_pu:5159": "śilābhūtāṃ tanuṃ tyaktvā |gatiṃ māheśvarīm agāt ||18.448|",
  "GK21brkas_pu:5160": "avatīrya tu vaṃśebhyas |taktvā dūreṇa tāṃ nadīm |",
  "GK21brkas_pu:5161": "tasmai salilam anyasya |amadāma nyavasāma ca ||18.449|",
  "GK21brkas_pu:5162": "vāhayitvā ca panthānaṃ |yojanadvayasaṃ prage |",
  "GK21brkas_pu:5163": "bhujaṃgasyātisaṃkṣiptām |adrākṣaṃ padavīṃ tataḥ ||18.450|",
  "GK21brkas_pu:5164": "tasyāś cobhayato bhīmam |adṛṣṭāntaṃ rasātalam |",
  "GK21brkas_pu:5165": "andhāndhakārasaṃghāta |vitrāsitatamonudam ||18.451|",
  "GK21brkas_pu:5166": "athācero 'vadat pānthān |dāruparṇatṛṇādibhiḥ |",
  "GK21brkas_pu:5167": "ārdraśuṣkair araṇyānī |sadhūmā kriyatām iyam ||18.452|",
  "GK21brkas_pu:5168": "etāṃ dṛṣṭvā saparyāṇāñ |chārdūlājinakaṅkaṭān |",
  "GK21brkas_pu:5169": "chāgān vikretum āyānti |kirātāḥ parito diśaḥ ||18.453|",
  "GK21brkas_pu:5170": "tān krīṇīyāta kausumbha |nailaśākalikāmbaraiḥ |",
  "GK21brkas_pu:5171": "khaṇḍataṇḍulasindūra |lavaṇasnehanair api ||18.454|",
  "GK21brkas_pu:5172": "chāgapṛṣṭhāni cāruhya |gṛhītāyataveṇavaḥ |",
  "GK21brkas_pu:5173": "atigāhata cādhvānaṃ |kālabhrūdaṇḍabhaṅguram ||18.455|",
  "GK21brkas_pu:5174": "ādāya yadi cānye 'pi |kāñcanaṃ kāñcanākarāt |",
  "GK21brkas_pu:5175": "anenaiva nivarteran |pathā pānthāḥ kadācana ||18.456|",
  "GK21brkas_pu:5176": "tatas tair asmadīyaiś ca |saṃmukhīnair ihāntare |",
  "GK21brkas_pu:5177": "rasātalaṃ praveṣṭavyaṃ |sasuvarṇamanorathaiḥ ||18.457|",
  "GK21brkas_pu:5178": "na mahāsaṃkaṭād asmān |mārgād utkramya vidyate |",
  "GK21brkas_pu:5179": "chāgapaṅkter avasthānaṃ |na nivartitum antaram ||18.458|",
  "GK21brkas_pu:5180": "tasmād abhyastakuntena |vīreṇa pratibhāvatā |",
  "GK21brkas_pu:5181": "anubhūtasamīkena |paṅkteḥ prasthīyatāṃ puraḥ ||18.459|",
  "GK21brkas_pu:5182": "samarthas tādṛg eko 'pi |hantuṃ paraparaṃparām |",
  "GK21brkas_pu:5183": "na parābhāvyate yāvad |apareṇa pareṇa saḥ ||18.460|",
  "GK21brkas_pu:5184": "ayaṃ cājapatho nāma |śrūyamāṇo vibhīṣaṇaḥ |",
  "GK21brkas_pu:5185": "dṛśyamāno viśeṣeṇa |bhṛguḥ pātārthinām iva ||18.461|",
  "GK21brkas_pu:5186": "ity ācere bruvaty evaṃ |prāṃśukodaṇḍamaṇḍalā |",
  "GK21brkas_pu:5187": "āgacchan mlecchapṛtanā |chāgapūgapuraḥsarā ||18.462|",
  "GK21brkas_pu:5188": "teṣu tu pratiyāteṣu |niṣkārya krayavikrayau |",
  "GK21brkas_pu:5189": "snātvāvandanta kradantaḥ |pānthāḥ śaṃkarakeśavau ||18.463|",
  "GK21brkas_pu:5190": "atha pānthāsthitā dīrghā |prasthitā chāgasaṃtatiḥ |",
  "GK21brkas_pu:5191": "raṃhasiny- api niṣkampā |nivāte naur ivāmbhasi ||18.464|",
  "GK21brkas_pu:5192": "tasyāś ca pathikaśreṇyāḥ |saptamaḥ paścimād aham |",
  "GK21brkas_pu:5193": "āceraś cābhavat ṣaṣṭhaḥ |pṛṣṭhato 'nantaro mama ||18.465|",
  "GK21brkas_pu:5194": "evaṃprāye ca vṛttānte |dūrād āśrūyatoccakaiḥ |",
  "GK21brkas_pu:5195": "vaṃśānāṃ tāḍyamānānāṃ |puraḥ ṣṭhā ṣṭhoditasvanaḥ ||18.466|",
  "GK21brkas_pu:5196": "chāgānāṃ puruṣāṇāṃ ca |dhīrāṇām api sādakaḥ |",
  "GK21brkas_pu:5197": "majjatāṃ dhvāntajambāle |me me hā heti ca dhvaniḥ ||18.467|",
  "GK21brkas_pu:5198": "sarvathā kṣaṇamātreṇa |prakṣīṇā paravāhinī |",
  "GK21brkas_pu:5199": "ekaśeṣāsmadīyā yā |saptamapramukhā sthitā ||18.468|",
  "GK21brkas_pu:5200": "atha mām avaśāsti sma |grāmaṇīḥ kim udāsyate |",
  "GK21brkas_pu:5201": "ekakaḥ puruṣaś cāyaṃ |paraḥ svar nīyatām iti ||18.469|",
  "GK21brkas_pu:5202": "paras tu vaṃśam ujjhitvā |baddhvā mūrdhani cāñjalim |",
  "GK21brkas_pu:5203": "hatasvapānthasārthatvād |anātho mām anāthata ||18.470|",
  "GK21brkas_pu:5204": "ekaśākhāvaśeṣasya |madvaṃśasyāvasīdataḥ |",
  "GK21brkas_pu:5205": "śākhācchedena nocchedam |atyantaṃ kartum arhasi ||18.471|",
  "GK21brkas_pu:5206": "eka eva priyaḥ putraḥ |pitror aham acakṣuṣoḥ |",
  "GK21brkas_pu:5207": "andhayaṣṭhis tayos tasmād |bhrātar māṃ mā vadhīr iti ||18.472|",
  "GK21brkas_pu:5208": "āsīc ca mama dhik prāṇān |pāpapāṃsuvidhūsarān |",
  "GK21brkas_pu:5209": "dhig dhig eva suvarṇaṃ tat |prāpyaṃ prāṇivadhena yat ||18.473|",
  "GK21brkas_pu:5210": "tasmān nihantu mām eṣa |varākaḥ priyajīvitaḥ |",
  "GK21brkas_pu:5211": "prāṇā- yasyopayujyante |pitror duścakṣuṣor iti ||18.474|",
  "GK21brkas_pu:5212": "atha roṣavis.ādābhyām |āceras tāmraniṣprabhaḥ |",
  "GK21brkas_pu:5213": "ambūkṛtam acovan māṃ |vācā niṣṭhuramandayā ||18.475|",
  "GK21brkas_pu:5214": "are bālabalīvarda |kālākālāvicakṣaṇaḥ |",
  "GK21brkas_pu:5215": "kva kṛpāṇocitaḥ kālaḥ |kva kṛpā kṛpaṇocitā ||18.476|",
  "GK21brkas_pu:5216": "aho kāruṇikatvaṃ te |siddhaṃ siddhāntavedinaḥ |",
  "GK21brkas_pu:5217": "ekasya kṣudrakasyārthe |yaḥ ṣoḍaśa jighāṃsati ||18.477|",
  "GK21brkas_pu:5218": "sacchāge nihate hyasmiñ |jīvitāḥ syuś caturdaśa |",
  "GK21brkas_pu:5219": "ahate tu sahānena |bhavatā ca hatā vayam ||18.478|",
  "GK21brkas_pu:5220": "na cāpi rakṣituṃ kṣudram |ātmānaṃ dustyajaṃ tyajet |",
  "GK21brkas_pu:5221": "ātmā tu satataṃ rakṣyo |dārair api dhanair api ||18.479|",
  "GK21brkas_pu:5222": "ityādi bhagavadgītā |mātraṃ daṇḍakam īrayan |",
  "GK21brkas_pu:5223": "sa pārtham iva māṃ viṣṇuḥ |karma krūram akārayat ||18.480|",
  "GK21brkas_pu:5224": "athāhaṃ prabalavrīḍo |garhamāṇaś ca karmavat |",
  "GK21brkas_pu:5225": "caraṇeṣu paracchāgaṃ |sukumāram atāḍayam ||18.481|",
  "GK21brkas_pu:5226": "chāgapote tatas tasmin |dhvāntasindhau nimajjati |",
  "GK21brkas_pu:5227": "pānthasāṃyātriko magnaḥ |sahaiva dhanatṛṣṇayā ||18.482|",
  "GK21brkas_pu:5228": "vayaṃ tu durgamān mārgāt |prakṣīṇasvalpasainikāḥ |",
  "GK21brkas_pu:5229": "bhāratād iva saṃgrāmāt |saptaśeṣā- hatodyamāḥ ||18.483|",
  "GK21brkas_pu:5230": "taṃ ca deśaṃ parikramya |prāpya viṣṇupadītaṭam |",
  "GK21brkas_pu:5231": "aśrumiśrāṃ pramītebhyaḥ |prādāma salilāñjalim ||18.484|",
  "GK21brkas_pu:5232": "tatas tat tādṛśaṃ duḥkhaṃ |bādhitaṃ no bubhukṣayā |",
  "GK21brkas_pu:5233": "śarīravedanā nāsti |dehināṃ hi kṣudhāsamā ||18.485|",
  "GK21brkas_pu:5234": "athāsaṃpāditāhārān |parṇaśayyādhiśāyinaḥ |",
  "GK21brkas_pu:5235": "mandanidrākulākṣān naḥ |prabodhyāha sma nāyakaḥ ||18.486|",
  "GK21brkas_pu:5236": "amī chāgāḥ pramāpyantāṃ |tatas tanmāṃsam adyatām |",
  "GK21brkas_pu:5237": "sīvyantām ajinair bhastrās |teṣāṃ viparivartitaiḥ ||18.487|",
  "GK21brkas_pu:5238": "tathā ca paridhīyantāṃ |muktvā vighnakṛtaṃ ghṛṇām |",
  "GK21brkas_pu:5239": "yathā tāsām asṛkklinnaṃ |yad antas tad bahir bhavet ||18.488|",
  "GK21brkas_pu:5240": "pakṣavanta ivāhāryā- |darīdāritacañcavaḥ |",
  "GK21brkas_pu:5241": "hemabhūmer imāṃ bhūmim |āgacchanti vihaṃgamāḥ ||18.489|",
  "GK21brkas_pu:5242": "māṃsapiṇḍadhiyā te 'smān |nabhasādāya cañcubhiḥ |",
  "GK21brkas_pu:5243": "suvarṇabhūmaye yānti |tat tat saṃpādyatām iti ||18.490|",
  "GK21brkas_pu:5244": "athāham abravaṃ brūte |janatā yat tathaiva tat |",
  "GK21brkas_pu:5245": "tyajyatāṃ tat suvarṇaṃ yac |chinatti śravaṇe iti ||18.491|",
  "GK21brkas_pu:5246": "yenāhaṃ durgamān mārgād |dharmeṇaiva tu durgateḥ |",
  "GK21brkas_pu:5247": "tāritaś chāganāgena |hanyāṃ taṃ nirghṛṇaḥ katham ||18.492|",
  "GK21brkas_pu:5248": "tasmād alaṃ suvarṇena |prāṇair evātha vā kṛtam |",
  "GK21brkas_pu:5249": "yena tenaiva dattebhyas |tebhyo hanyāṃ suhṛttamam ||18.493|",
  "GK21brkas_pu:5250": "athācero 'vadat pānthān |ajaḥ svaḥ svaḥ pramāpyatām |",
  "GK21brkas_pu:5251": "ayaṃ tu sānudāsīyaḥ |sudūre mucyatām iti ||18.494|",
  "GK21brkas_pu:5252": "teṣām ekatamaḥ pānthas |tam ajaṃ kvāpi nītavān |",
  "GK21brkas_pu:5253": "daṇḍālambitakṛttiś ca |pratāgatyedam uktavān ||18.495|",
  "GK21brkas_pu:5254": "chāgena sānudāsasya |mayānyaḥ parivartitaḥ |",
  "GK21brkas_pu:5255": "tadīyaṃ cedam ānītam |ajinaṃ dṛśyatām iti ||18.496|",
  "GK21brkas_pu:5256": "mayā tu pratyabhijñāya |tasyaivājasya carma tat |",
  "GK21brkas_pu:5257": "uktaṃ nāsau tvayā muktaḥ |prāṇair muktaḥ priyair iti ||18.497|",
  "GK21brkas_pu:5258": "athāptavacanād bhīmaṃ |samudrataraṇād api |",
  "GK21brkas_pu:5259": "yuktihīnaṃ tad asmābhir |nabhogamanam iṅgitam ||18.498|",
  "GK21brkas_pu:5260": "tato durbhaganihrādaiḥ |pāṇḍucchavibhir aṇḍajaiḥ |",
  "GK21brkas_pu:5261": "śāradair iva jīmūtaiḥ |sāśam ākāśam āvṛtam ||18.499|",
  "GK21brkas_pu:5262": "tatpakṣatimarutpiṣṭa |guruskandhanago nagaḥ |",
  "GK21brkas_pu:5263": "śakraśastraśikhākṛtta |pattracakra ivābhavat ||18.500|",
  "GK21brkas_pu:5264": "atha kaṇṭhagataprāṇān |asmān ādāya khaṃ khagāḥ |",
  "GK21brkas_pu:5265": "ākrāman sapta saptāpi |garutmanta ivoragān ||18.501|",
  "GK21brkas_pu:5266": "pariśiṣṭo 'paras teṣāṃ |sa ca madgrāhiṇo balāt |",
  "GK21brkas_pu:5267": "niraṃśatvān nirāṃśaso |mām evācchetum aihata ||18.502|",
  "GK21brkas_pu:5268": "atha raudram abhūd yuddhaṃ |gṛdhrayoḥ svārthagṛddhayoḥ |",
  "GK21brkas_pu:5269": "yathāmbaracaratrāsi |daśakaṇṭhajaṭāyuṣoḥ ||18.503|",
  "GK21brkas_pu:5270": "paryāyeṇāham ākṛṣṭaś |cañcoś cañcau patatriṇoḥ |",
  "GK21brkas_pu:5271": "kaccic ca skhalitas tasyāḥ |khastaḥ śaṃkaram asmaram ||18.504|",
  "GK21brkas_pu:5272": "vajrakoṭikaṭhorābhiś |cañcūcaraṇakoṭibhiḥ |",
  "GK21brkas_pu:5273": "kuṭṭitaṃ tat tayoś carma |jātaṃ tita:ujarjaram ||18.505|",
  "GK21brkas_pu:5274": "tato niṣkuṣitaś cāhaṃ |kuṭṭitāc carmakañcukāt |",
  "GK21brkas_pu:5275": "patitaḥ sarasi kvāpi |śobhāvismitamānase ||18.506|",
  "GK21brkas_pu:5276": "tatra śoṇitaśoṇāni |ghṛṣṭvā gātrāṇi paṅkajaiḥ |",
  "GK21brkas_pu:5277": "snātas tarpitadevaś ca |paścād amṛtam āharam ||18.507|",
  "GK21brkas_pu:5278": "tattaṭe kṣaṇam āsitvā |niṣadya ca gataśramaḥ |",
  "GK21brkas_pu:5279": "apūrvabahuvṛttāntaṃ |dṛṣṭavān asmi tad vanam ||18.508|",
  "GK21brkas_pu:5280": "yatra vismṛtavān asmi |duḥkhaṃ bhāruṇḍayuddhajam |",
  "GK21brkas_pu:5281": "asipattravanāpetaḥ |saṃcarann iva nandane ||18.509|",
  "GK21brkas_pu:5282": "śīrṇadurvaṇaparṇo vā |vidyuddāhahato 'pi vā |",
  "GK21brkas_pu:5283": "apuṣpaḥ phalahīno vā |yatraiko 'pi na pādapaḥ ||18.510|",
  "GK21brkas_pu:5284": "kadambamālatīkunda |mādhavīmallikādayaḥ |",
  "GK21brkas_pu:5285": "bhṛṅgānīkaiḥ sadā yatra |kṛṣṇakalmāṣapallavāḥ ||18.511|",
  "GK21brkas_pu:5286": "caturaṅgulatuṅgaiś ca |nīlakaṇṭhagalāsitaiḥ |",
  "GK21brkas_pu:5287": "śaśorṇasukumāraiś ca |tṛṇair bhūṣitabhūtalam ||18.512|",
  "GK21brkas_pu:5288": "yatra kesariśārdūla |śikhaṇḍibhujagādayaḥ |",
  "GK21brkas_pu:5289": "vratayanti dayāvantaḥ |parṇapuṣpajalānilān ||18.513|",
  "GK21brkas_pu:5290": "anivṛttadidṛkṣaś ca |kānanaṃ parito bhraman |",
  "GK21brkas_pu:5291": "kasyāpi caraṇaiḥ kṣuṇṇām |adrākṣaṃ padavīm iva ||18.514|",
  "GK21brkas_pu:5292": "tayā saṃcaramāṇaś ca |mantharaṃ dūram antaram |",
  "GK21brkas_pu:5293": "vāmanobhayarodhaskām |agambhīrāmbhasaṃ nadīm ||18.515|",
  "GK21brkas_pu:5294": "tāṃ ca kāñcanagāhādi |ratnakāñcanavālukām |",
  "GK21brkas_pu:5295": "uttīryācarya ca snānam |ārciṣaṃ devatāgurūn ||18.516|",
  "GK21brkas_pu:5296": "sarittaṭopakaṇṭhe ca |kadalīkānanāvṛtam |",
  "GK21brkas_pu:5297": "tapaḥkānanam adrākṣaṃ |baddhaparyaṅkavānaram ||18.517|",
  "GK21brkas_pu:5298": "tatrāciradyutipiśaṅgajaṭaṃ munīndram |aikṣe nikharvakuśaviṣṭarapṛṣṭhabhājam |",
  "GK21brkas_pu:5299": "ājyāhutistimitanīrasadāruyoni |kuṇḍodarāhitam ivāhavanīyam agnim ||18.518|",
  "GK21brkas_pu:5300": "taṃ vanditum upāsarpam |utsarpatsaumyacandrikam |",
  "GK21brkas_pu:5301": "sāntasaṃtāpakasparśam |uṣṇāṃśum iva haimanam ||18.519|",
  "GK21brkas_pu:5302": "athāsau saṃmadāsrārdra |kapolo mām abhāṣata |",
  "GK21brkas_pu:5303": "kuśalaṃ sānudāsāya |śreṣṭhine bhavatām iti ||18.520|",
  "GK21brkas_pu:5304": "mama tv āsīt tato nāma |divyaṃ cakṣus tapasvinām |",
  "GK21brkas_pu:5305": "sarvaṃ paśyati yenārthaṃ |māṃsacakṣur agocaram ||18.521|",
  "GK21brkas_pu:5306": "yan me yādṛcchikaṃ nāma |yac ca vyāpārahetukam |",
  "GK21brkas_pu:5307": "tat kīrtitam anenādya |na kadācid api śrutam ||18.522|",
  "GK21brkas_pu:5308": "iti vicintitavantaṃ mām |āsthitādiṣṭaviṣṭaram |",
  "GK21brkas_pu:5309": "vrīḍāmantharam āha sma |smitveti munipuṃgavaḥ ||18.523|",
  "GK21brkas_pu:5310": "tvayā yac cintitaṃ tāta |tataḥ prati tathaiva tat |",
  "GK21brkas_pu:5311": "nāmamātrakathā nāti |citraṃ hi tapasaḥ phalam ||18.524|",
  "GK21brkas_pu:5312": "dhruvakādyair yathā madyam |upāyaiḥ pāyito bhavān |",
  "GK21brkas_pu:5313": "yathā vadhukayodyāne |saṃgato gaṅgadattayā ||18.525|",
  "GK21brkas_pu:5314": "yāvad bhāruṇḍasaṃgrāmād |yamadraṃṣṭrāntarād iva |",
  "GK21brkas_pu:5315": "vimuktas tvam iha prāptaḥ |sarvaṃ tad viditaṃ mama ||18.526|",
  "GK21brkas_pu:5316": "anubhūtā tvayā tāta |yānapātravipattayaḥ |",
  "GK21brkas_pu:5317": "laṅghitāś ca sudurlaṅghyāḥ |śailakāntāranimnagāḥ ||18.527|",
  "GK21brkas_pu:5318": "yad arthaṃ cāyam āyāsaḥ |prāptaḥ kṛcchratamas tvayā |",
  "GK21brkas_pu:5319": "mitravaty- eva tat sarvaṃ |mātā te kathayiṣyati ||18.528|",
  "GK21brkas_pu:5320": "sakalaś cāyam ārambhaḥ |suvarṇaprāptaye tava |",
  "GK21brkas_pu:5321": "tac ca saṃprāptadeśīyam |ato mā viṣadad bhavān ||18.529|",
  "GK21brkas_pu:5322": "tvādṛśaḥ sthirasattvasya |mādṛśādeśakāriṇaḥ |",
  "GK21brkas_pu:5323": "suprāpaṃ prājñasotsāhaiḥ |suvarṇaṃ kva gamiṣyati ||18.530|",
  "GK21brkas_pu:5324": "parṇaśālāśayenātaḥ |pādapāvayavāśinā |",
  "GK21brkas_pu:5325": "ahaḥkatipayāny asminn |āśrame sthīyatām iti ||18.531|",
  "GK21brkas_pu:5326": "athābhilaṣitāsvādaṃ |mṛjaujaḥpuṣṭivardhanam |",
  "GK21brkas_pu:5327": "vāneyam āharann annaṃ |kṛṣṭapacyam ahaṃ dviṣan ||18.532|",
  "GK21brkas_pu:5328": "parṇaśālāntarāstīrṇe |śayānaḥ parṇasaṃstare |",
  "GK21brkas_pu:5329": "tuṅgaparyaṅkam adveṣaṃ |gaṅgadattāniveśanam ||18.533|",
  "GK21brkas_pu:5330": "iti vismṛtaduḥkho 'pi |sukhāsvādair amānuṣaiḥ |",
  "GK21brkas_pu:5331": "daridravāṭakasthāyāḥ |satataṃ mātur adhyagām ||18.534|",
  "GK21brkas_pu:5332": "ākāśapathayānāntāḥ |praśaṃsāmi sma cāpadaḥ |",
  "GK21brkas_pu:5333": "suvarṇaprāptaye prāptā |yā vipat saṃpad eva sā ||18.535|",
  "GK21brkas_pu:5334": "ekadā taṃ mahātmānam |abhitaḥ prāptam ambarāt |",
  "GK21brkas_pu:5335": "mūrtaṃ puṇyam ivādrākṣaṃ |vimānaṃ merubhāsvaram ||18.536|",
  "GK21brkas_pu:5336": "kanyās tasmān nirakrāman |dyutidyotitakānanāḥ |",
  "GK21brkas_pu:5337": "sendracāpād ivāmbhodāt |krāntāt saudāmanīlatā ||18.537|",
  "GK21brkas_pu:5338": "tatas tāḥ saṃparikramya |praṇamya ca yatiprabhum |",
  "GK21brkas_pu:5339": "vihāyastalam ākrāmann |indor iva marīcayaḥ ||18.538|",
  "GK21brkas_pu:5340": "ekā tu na gatā tāsām |aṅkam āropya tāṃ muniḥ |",
  "GK21brkas_pu:5341": "pramodagadgadālāpaḥ |pramṛṣṭākṣīm abhāṣata ||18.539|",
  "GK21brkas_pu:5342": "putri gandharvadatte 'yaṃ |sānudāsaḥ pitā tvayā |",
  "GK21brkas_pu:5343": "asmān api tiraskṛtya |śraddhayārādhyatām iti ||18.540|",
  "GK21brkas_pu:5344": "taṃ cāham atisatkāram |amanye 'tiviḍambanām |",
  "GK21brkas_pu:5345": "vandyamāno mahāgauryā |krīḍayā pramatho yathā ||18.541|",
  "GK21brkas_pu:5346": "sā kadācin mayā pṛṣṭā |ko 'yaṃ kā vā tvam ity atha |",
  "GK21brkas_pu:5347": "śrūyatām iti bhāṣitvā |tayor vṛttam avartayat ||18.542|",
  "GK21brkas_pu:5348": "bharadvājasagotro 'yam |upadhānaṃ tapasvinām |",
  "GK21brkas_pu:5349": "vidyādharabharadvājo |yad vidyāsādhanodyataḥ ||18.543|",
  "GK21brkas_pu:5350": "mahatas tapasaś cāsya |vyathamānaḥ puraṃdaraḥ |",
  "GK21brkas_pu:5351": "āsanenācalābhena |calatā calitaḥ kila ||18.544|",
  "GK21brkas_pu:5352": "śacy-āliṅganakāle 'pi |dhyātvā kaṃcit tapasvinam |",
  "GK21brkas_pu:5353": "viṣādākulacetasko |duḥkhaṃ jīvati vāsavaḥ ||18.545|",
  "GK21brkas_pu:5354": "nāradāt tu bharadvājam |upalabhya tapasvinam |",
  "GK21brkas_pu:5355": "hariṇā suprabhādiṣṭā |gandharvādhipateḥ sutā ||18.546|",
  "GK21brkas_pu:5356": "rūpayauvanasaubhāgyair |garvitām urvaśīm api |",
  "GK21brkas_pu:5357": "atiśeṣe tvam ity eṣā |pratītiḥ piṣṭapatraye ||18.547|",
  "GK21brkas_pu:5358": "bharadvājam ato gatvā |tvam ārādhaya sundari |",
  "GK21brkas_pu:5359": "tathā te rūpasaubhāgye |saphalībhavatām iti ||18.548|",
  "GK21brkas_pu:5360": "suprabhātha muner asya |vacaḥprekṣitaceṣṭitaiḥ |",
  "GK21brkas_pu:5361": "śṛṅgārair aicchad ākraṣṭuṃ |satattvālamabanaṃ manaḥ ||18.549|",
  "GK21brkas_pu:5362": "yadā nāśakad ākraṣṭum |abdair bahutithair api |",
  "GK21brkas_pu:5363": "tadā karmakarīkarma |nirvedād akarod asau ||18.550|",
  "GK21brkas_pu:5364": "puṣpoccayajalāhāra |kuṭīsaṃmārjanādibhiḥ |",
  "GK21brkas_pu:5365": "toṣito 'yam avocat tāṃ |varaḥ kas te bhavatv iti ||18.551|",
  "GK21brkas_pu:5366": "tayoktaṃ spṛhayanti sma |yasmai tridaśayoṣitaḥ |",
  "GK21brkas_pu:5367": "tan me bhagavatā dhairyāt |saubhāgyaṃ durbhagīkṛtam ||18.552|",
  "GK21brkas_pu:5368": "niṣprayojanacārutva |bhūṣaṇasragvilepanam |",
  "GK21brkas_pu:5369": "saubhāgyamātrakaṃ straiṇaṃ |kāmakāmeṣu bhartṛṣu ||18.553|",
  "GK21brkas_pu:5370": "tena vijñāpayāmy etat |prītaś ced dayase varam |",
  "GK21brkas_pu:5371": "jagato 'pi varas tasmād |bhavān evāstu no varaḥ ||18.554|",
  "GK21brkas_pu:5372": "taruṇīnāṃ hi kanyānāṃ |cetojakṣuṇṇacetasām |",
  "GK21brkas_pu:5373": "cetaścakṣupriyāt puṃsaḥ |kīdṛśo 'nyo varād varaḥ ||18.555|",
  "GK21brkas_pu:5374": "tasmād apriyarāgo 'pi |bhagavān anukampayā |",
  "GK21brkas_pu:5375": "vaśitvād rāgam ālambya |saubhāgyaṃ me dadātv iti ||18.556|",
  "GK21brkas_pu:5376": "anurodhāc ca tenāsyām |ekaiva janitā sutā |",
  "GK21brkas_pu:5377": "ciram ārādhito bhaktyā |virakto 'pi hi rajyate ||18.557|",
  "GK21brkas_pu:5378": "sā tu suprabhayā nītvā |pitryaṃ viśvāvasoḥ puram |",
  "GK21brkas_pu:5379": "vardhitā ca vinītā ca |vidyāsu ca kalāsu ca ||18.558|",
  "GK21brkas_pu:5380": "atha gandharvarājas tām |ānīya duhituḥ sutām |",
  "GK21brkas_pu:5381": "abhāṣata bharadvājaṃ |nāmāsyāḥ kriyatām iti ||18.559|",
  "GK21brkas_pu:5382": "astu gadharvadatteyaṃ |mahyaṃ dattā yatas tvayā |",
  "GK21brkas_pu:5383": "iti tasyāḥ kṛtaṃ nāma |bharadvājena sārthakam ||18.560|",
  "GK21brkas_pu:5384": "suprabhāyāṃ tu yā kanyā |bharadvājād ajāyata |",
  "GK21brkas_pu:5385": "nāmnā gandharvadatteti |vitta mām eva tām iti ||18.561|",
  "GK21brkas_pu:5386": "ekadā kṛṣṇaśarvaryāṃ |paśyāmi sma śiloccayam |",
  "GK21brkas_pu:5387": "jātarūpaśilājāla |jyotir ujjvalitadrumam ||18.562|",
  "GK21brkas_pu:5388": "mama tv āsīd ayaṃ śailo |hiraṇmayaśilaḥ sphuṭam |",
  "GK21brkas_pu:5389": "kalyāṇaṃ kāñcanaṃ cāsminn |asmatkalyāṇakāraṇam ||18.563|",
  "GK21brkas_pu:5390": "nirdhāryeti suvarṇāśā |pāśayantritacetasā |",
  "GK21brkas_pu:5391": "viśālā parṇaśālāsau |śilābhiḥ pūritā mayā ||18.564|",
  "GK21brkas_pu:5392": "tās tu prātaḥ śilā- dṛṣṭvā |pṛṣṭo gandharvadattayā |",
  "GK21brkas_pu:5393": "kim etad iti tasyai ca |yathāvṛttaṃ nyavedayam ||18.565|",
  "GK21brkas_pu:5394": "tayā tu kathitaṃ pitre |mām āhūya sa cāvadat |",
  "GK21brkas_pu:5395": "āyuṣman na hiraṇmayyaḥ |śilā- eva hi tāḥ śilāḥ ||18.566|",
  "GK21brkas_pu:5396": "oṣadhīnām idaṃ jyotir |dhvānte hāṭakasaprabham |",
  "GK21brkas_pu:5397": "bhāsvadbhāsābhibhāvinyā |muktaṃ rātrau vijṛmbhate ||18.567|",
  "GK21brkas_pu:5398": "dṛṣṭavān asi sauvarṇās |tatsaṃparkād imāḥ śilāḥ |",
  "GK21brkas_pu:5399": "paśyante ca diśaḥ pītās |tṛṣṇātimiramīlitāḥ ||18.568|",
  "GK21brkas_pu:5400": "aham eva suvarṇaṃ ca |campāṃ pratigamaṃ ca te |",
  "GK21brkas_pu:5401": "acirāt saṃvidhāsyāmi |tat tyajākulatām iti ||18.569|",
  "GK21brkas_pu:5402": "yāś ca tās tuṣṭatuṣṭena |muhūrtenāhṛtāḥ śilāḥ |",
  "GK21brkas_pu:5403": "tā- mayā duḥkhaduḥkhena |sarvāhṇena nirākṛtāḥ ||18.570|",
  "GK21brkas_pu:5404": "ekadā kacchapīṃ vīṇāṃ |mahyaṃ dattvāvadat muniḥ |",
  "GK21brkas_pu:5405": "yad bravīmi tad ākarṇya |tvam anuṣṭhātum arhasi ||18.571|",
  "GK21brkas_pu:5406": "gandharvadattayā yas te |madvṛttānto niveditaḥ |",
  "GK21brkas_pu:5407": "sa tathaiva yatas tasmād |asmākam iyam ātmajā ||18.572|",
  "GK21brkas_pu:5408": "vidyādharapateś ceyaṃ |bhāvino bhāginī priyā |",
  "GK21brkas_pu:5409": "na hi sāgarajanmā śrīḥ |śrīpater anyam arhati ||18.573|",
  "GK21brkas_pu:5410": "tena campām iyaṃ nītvā |deyā te cakravartine |",
  "GK21brkas_pu:5411": "cihnair yaiś ca sa vijñeyaḥ |kriyantāṃ tāni cetasi ||18.574|",
  "GK21brkas_pu:5412": "ṣaṣṭhe ṣaṣṭhe bhavān māse |gandharvān saṃnipātayet |",
  "GK21brkas_pu:5413": "puras teṣām iyaṃ gāyād |geyaṃ nārāyaṇastutim ||18.575|",
  "GK21brkas_pu:5414": "yas tu saṃvādayet kaścid |gandharvas teṣu vīṇayā |",
  "GK21brkas_pu:5415": "vādayet tac ca yas tasmai |dadyāḥ svatanayām iti ||18.576|",
  "GK21brkas_pu:5416": "sarvathā bhavatāṃ yad yad |vṛttaṃ gandharvasaṃsadi |",
  "GK21brkas_pu:5417": "vīṇāvādanaparyantaṃ |tat tat tena niveditam ||18.577|",
  "GK21brkas_pu:5418": "athāvāṃ munir āha sma |khinnau sthaḥ putrakau ciram |",
  "GK21brkas_pu:5419": "khedocchedāya tac campāṃ |pratiṣṭhethāṃ yuvām iti ||18.578|",
  "GK21brkas_pu:5420": "tatas taṃ praṇipatyāhaṃ |calitaḥ pracalo mudā |",
  "GK21brkas_pu:5421": "yāmatrayaṃ triyāmāyā- |yāpayitvā prasuptavān ||18.579|",
  "GK21brkas_pu:5422": "athāmānuṣam aśrauṣaṃ |dāravīmātravīṇayoḥ |",
  "GK21brkas_pu:5423": "saveṇunisvanaṃ svānaṃ |manaḥśravaṇavallabham ||18.580|",
  "GK21brkas_pu:5424": "satāmraśikharāsāni |tāraṃ maṅgalavādinām |",
  "GK21brkas_pu:5425": "nidrātyājanadakṣāṇi |bandināṃ vanditāni ca ||18.581|",
  "GK21brkas_pu:5426": "ātmānam atha nirnidro |jātarūpāṅgapañjaram |",
  "GK21brkas_pu:5427": "paryaṅkam adhitiṣṭhantam |adrākṣaṃ ratnapiñjaram ||18.582|",
  "GK21brkas_pu:5428": "citracīnāṃśukāstīrṇam |ambaraṃ svacchakuṭṭime |",
  "GK21brkas_pu:5429": "mṛṣṭahāṭakadaṇḍālī |taṭite paṭamaṇḍape ||18.583|",
  "GK21brkas_pu:5430": "nīlaratnaśilotsaṅge |vitānāvṛtabhāskare |",
  "GK21brkas_pu:5431": "vīṇāparicayavyagrām |āsīnāṃ suprabhāsutām ||18.584|",
  "GK21brkas_pu:5432": "vicitrojjvalavarṇaṃ ca |suveṣākārabhartṛkam |",
  "GK21brkas_pu:5433": "goṇībhir hemapūrṇābhiḥ |pūrṇaṃ paṭakuṭīkulam ||18.585|",
  "GK21brkas_pu:5434": "krīṇato maṇihemādi |vikrīṇānāṃś ca vāṇijān |",
  "GK21brkas_pu:5435": "samāhitaiś ca sīmāntān |saṃkaṭān auṣṭrakaukṣakaiḥ ||18.586|",
  "GK21brkas_pu:5436": "sarvathā duṣkaraṃ mandair |alaṃ kṛtvātivistaram |",
  "GK21brkas_pu:5437": "svapne 'pi na narair dṛṣṭā |samṛddhiḥ kaiścid apy asau ||18.587|",
  "GK21brkas_pu:5438": "bhāradvājīm athāpṛcchaṃ |mātaḥ kim idam adbhutam |",
  "GK21brkas_pu:5439": "gandharvanagaraṃ māyā |svapno vāyaṃ bhaved iti ||18.588|",
  "GK21brkas_pu:5440": "bharadvājārjitasyedaṃ |tapaḥkalpataroḥ phalam |",
  "GK21brkas_pu:5441": "aprameyaprabhāvaṃ hi |sadbhiḥ sucaritaṃ tapaḥ ||18.589|",
  "GK21brkas_pu:5442": "tasmād idam anantatvād |dhanam icchāvyayakṣamam |",
  "GK21brkas_pu:5443": "bhūmer anyatra sarvatra |satpātrādau nidhīyatām ||18.590|",
  "GK21brkas_pu:5444": "āyacintāṃ parityajya |vyayacintāparo bhava |",
  "GK21brkas_pu:5445": "āyasthānaṃ hi te 'sty eva |munikāñcanaparvataḥ ||18.591|",
  "GK21brkas_pu:5446": "kadā paśyāmi jananīm |iti cākulatāṃ tyaja |",
  "GK21brkas_pu:5447": "sārthasthānād itaś campā |nanu krośeṣu pañcasu ||18.592|",
  "GK21brkas_pu:5448": "sa ca me svapnam āyādi |viṣayaḥ saṃśayas tayā |",
  "GK21brkas_pu:5449": "niścayātmikayā sadyaḥ |prajñayeva nivartitaḥ ||18.593|",
  "GK21brkas_pu:5450": "atha dhruvakam adrākṣaṃ |vailakṣyān namitānanam |",
  "GK21brkas_pu:5451": "dhūrtaṃ tādṛgvidhair eva |suhṛdbhiḥ parivāritam ||18.594|",
  "GK21brkas_pu:5452": "tam utthāyātha paryaṅkāt |parirabhya ca sādaram |",
  "GK21brkas_pu:5453": "adhyasthāpayam ātmīyāṃ |śayyāṃ gatavilakṣatam ||18.595|",
  "GK21brkas_pu:5454": "saṃbhāṣaṇapariṣvaṅga |śātakumbhāsanādibhiḥ |",
  "GK21brkas_pu:5455": "suhṛdgaṇam anujyeṣṭham |udāraiḥ paryatoṣayam ||18.596|",
  "GK21brkas_pu:5456": "ataḥ paramaśeṣaiva |naṭannaṭapuraḥsarā |",
  "GK21brkas_pu:5457": "pravṛddhapramadonmādā |campā taṃ sārtham āvṛṇot ||18.597|",
  "GK21brkas_pu:5458": "praharṣotkarṣavicchinna |niśvāsānilasaṃtatiḥ |",
  "GK21brkas_pu:5459": "amṛtaiva janaḥ kaścic |cirāt kaścid udaśvasat ||18.598|",
  "GK21brkas_pu:5460": "susvādenānnapātena |ratnavāsaḥsragādibhiḥ |",
  "GK21brkas_pu:5461": "sphītair hemātisargaiś ca |pauraśreṇim avardhayam ||18.599|",
  "GK21brkas_pu:5462": "yaiś ca gomayapānīyaṃ |kṣiptaṃ mama puraḥsarāḥ |",
  "GK21brkas_pu:5463": "uddhṛtās te viśeṣeṇa |dāridryanirayān mayā ||18.600|",
  "GK21brkas_pu:5464": "atha dhruvakam ābhāṣe |bhadra raudratarākṛteḥ |",
  "GK21brkas_pu:5465": "daridravāṭakād ambā |svam evānīyatāṃ gṛham ||18.601|",
  "GK21brkas_pu:5466": "yāvan mātreṇa vikrītaṃ |draviṇena tad ambayā |",
  "GK21brkas_pu:5467": "tataḥ śataguṇenāpi |kretur niṣkretum arhasi ||18.602|",
  "GK21brkas_pu:5468": "tādṛśīm īśvarām ambāṃ |daridrakuṭikāgatām |",
  "GK21brkas_pu:5469": "draṣṭuṃ śaknoti yas tasya |kṣudrakān dhig asūn iti ||18.603|",
  "GK21brkas_pu:5470": "tatas tena vihasyoktaṃ |kva devī kva daridratā |",
  "GK21brkas_pu:5471": "kena bhāgīrathī dṛṣṭā |vicchinnajalasaṃhatiḥ ||18.604|",
  "GK21brkas_pu:5472": "tad eva bhavanaṃ devyāḥ |samṛddhiḥ saiva cācalā |",
  "GK21brkas_pu:5473": "ujjvalā tu tvayedānīṃ |kumudvatyā- ivendunā ||18.605|",
  "GK21brkas_pu:5474": "iti tat kṣaṇasaṃkṣiptaṃ |kṣiptvā sakṣaṇadaṃ dinam |",
  "GK21brkas_pu:5475": "suprātaḥ prāviśaṃ campāṃ |dhanādhipa ivālakām ||18.606|",
  "GK21brkas_pu:5476": "rathyābhir viśikhābhiś ca |śreṇiśreṇipuraḥsaraḥ |",
  "GK21brkas_pu:5477": "gatvā narendram adrākṣaṃ |surendram iva bhāsvaram ||18.607|",
  "GK21brkas_pu:5478": "vandanāya tato dūrād |dharaṇīm aham āśliṣam |",
  "GK21brkas_pu:5479": "asāv api mudāhūya |mām āśliṣad akaitavam ||18.608|",
  "GK21brkas_pu:5480": "sāravadbhir anantaiś ca |mām asau bhūṣaṇāmbaraiḥ |",
  "GK21brkas_pu:5481": "satkṛtyājñāpayat putra |jananī dṛśyatām iti ||18.609|",
  "GK21brkas_pu:5482": "tataḥ sumerusāreṇa |ratnakāñcanarāśinā |",
  "GK21brkas_pu:5483": "duṣpūraṃ pūrayāmi sma |rājñas tṛṣṇārasātalam ||18.610|",
  "GK21brkas_pu:5484": "narendraparivāreṇa |pratītenāvṛtas tataḥ |",
  "GK21brkas_pu:5485": "paṭhadbhiś ca tato viprair |ātmīyam agamaṃ gṛham ||18.611|",
  "GK21brkas_pu:5486": "mandadhvanimṛdaṅgādau |tasminn uddāmatāṇḍave |",
  "GK21brkas_pu:5487": "paurair harṣakṛtotsāhair |na kṣuṇṇaḥ katham apy aham ||18.612|",
  "GK21brkas_pu:5488": "ambām athārghajalapātrabhṛtaṃ nirīkṣya |dūrād apāsarad asau janatā vihastā |",
  "GK21brkas_pu:5489": "pūrṇād ivāndhatamasāni tuṣārakānter |āryāt pṛthag janaśatāni hi saṃbhramanti ||18.613|",
  "GK21brkas_pu:5490": "labdhāntaras tataḥ pādau |śirasā mātur aspṛśam |",
  "GK21brkas_pu:5491": "sāpi sārdhapayaḥpātrā |patati sma mamopari ||18.614|",
  "GK21brkas_pu:5492": "cirāc ca labdhaniśvāsā |mām udasthāpayat tataḥ |",
  "GK21brkas_pu:5493": "anayat pāṇinākṛṣya |gṛhābhyantaramaṇḍapam ||18.615|",
  "GK21brkas_pu:5494": "devadvijagurūṃs tatra |sadurgatavanīpakān |",
  "GK21brkas_pu:5495": "sphītaiḥ parijanaṃ ca svaṃ |vibhavaiḥ samayojayam ||18.616|",
  "GK21brkas_pu:5496": "tato nivartitāhāra |paryantakaraṇasthitiḥ |",
  "GK21brkas_pu:5497": "prāviśaṃ mātur ādeśād |āvāsaṃ gurucārutam ||18.617|",
  "GK21brkas_pu:5498": "tatrāsīnaś ca paryaṅke |mahītalasamāsanām |",
  "GK21brkas_pu:5499": "apaśyaṃ prathamāṃ jāyāṃ |karaśākhāvṛtānanām ||18.618|",
  "GK21brkas_pu:5500": "tasyāḥ karuṇayā netre |mārjatā saṃtatāśruṇī |",
  "GK21brkas_pu:5501": "gaṅgadattā mayā dṛṣṭā |śliṣṭabhittiḥ parāṅmukhī ||18.619|",
  "GK21brkas_pu:5502": "vāṅmātreṇāpi yat satyaṃ |na sā saṃmānitā mayā |",
  "GK21brkas_pu:5503": "smaranti hi tiraskārān |munayo 'pi garīyasaḥ ||18.620|",
  "GK21brkas_pu:5504": "tac cāvāsagṛhaṃ dṛṣṭvā |kusumasthagitakṣiti |",
  "GK21brkas_pu:5505": "sindhurodhaḥ smarāmi sma |phullanānālatāgṛham ||18.621|",
  "GK21brkas_pu:5506": "samudradinnayā sārdham |anubhūtaṃ ca tatra yat |",
  "GK21brkas_pu:5507": "sthitaprasthitagītādi |viśrabdhācaritaṃ mayā ||18.622|",
  "GK21brkas_pu:5508": "mama tv āsīd varaṃ duḥkham |anubhūtaṃ mahan mayā |",
  "GK21brkas_pu:5509": "hṛdayād vyāvṛtād yena |kvāpi priyatamā gatā ||18.623|",
  "GK21brkas_pu:5510": "duḥkhaśūnyaṃ tu tad dṛṣṭvā |randhrān veṣaṇatatparā |",
  "GK21brkas_pu:5511": "adhunā niranukrośā |sā praviṣṭānivāritā ||18.624|",
  "GK21brkas_pu:5512": "praviṣṭā hṛdayaṃ sā me |yathāvāsagṛhaṃ tathā |",
  "GK21brkas_pu:5513": "praviśed api nāmeyaṃ |durghaṭo 'yaṃ manorathaḥ ||18.625|",
  "GK21brkas_pu:5514": "sā hi hi mām āhvayaty eva |paritrāyasva mām iti |",
  "GK21brkas_pu:5515": "taraṃgapāṇinākṛṣya |hṛtā pāpena sindhunā ||18.626|",
  "GK21brkas_pu:5516": "iti cintāturaṃ sā māṃ |harṣatyājitadhīratā |",
  "GK21brkas_pu:5517": "praviśya tvarayāliṅgad |aṅgais tuṅgatanūruham ||18.627|",
  "GK21brkas_pu:5518": "atyantānupapannaṃ tu |dṛṣṭvā tasyāḥ samāgamam |",
  "GK21brkas_pu:5519": "tām eva dhyātavān asmi |sindhubhaṅgāgratāraṇīm ||18.628|",
  "GK21brkas_pu:5520": "vismṛtāparavṛttāntas |tadāsaktamanastayā |",
  "GK21brkas_pu:5521": "tām evāśvāsayāmi sma |mā sma bhīrur bhaver iti ||18.629|",
  "GK21brkas_pu:5522": "atha bhīteva sāvocat |svagṛhe vartate bhavān |",
  "GK21brkas_pu:5523": "vipannavahanaḥ kaṣṭe |na tu kṣārāmbhudhāv iti ||18.630|",
  "GK21brkas_pu:5524": "tataḥ kṣārāmbudher bhīmāt |pratyāhṛtamanās tayā |",
  "GK21brkas_pu:5525": "gṛhaṃ tat paritaḥ paśyann |apaśyaṃ vanitādvayam ||18.631|",
  "GK21brkas_pu:5526": "smaratā ca sadācāraṃ |sapatnījanasaṃnidhau |",
  "GK21brkas_pu:5527": "vakṣaḥsthāpi satī nāsau |dorbhyām āliṅgitā mayā ||18.632|",
  "GK21brkas_pu:5528": "athāvasthāntare tasmin |dārasaṃnidhisaṃkaṭe |",
  "GK21brkas_pu:5529": "asrāvitā mamāgacchad |ambātrāsākulekṣaṇā ||18.633|",
  "GK21brkas_pu:5530": "samudradinnayā sārdham |ucchrite saṃbhramān mayi |",
  "GK21brkas_pu:5531": "ambā śayanam adhyāste |śeṣās tv āsata bhūtale ||18.634|",
  "GK21brkas_pu:5532": "tataḥ kiṃcid ivāmbāyai |yat satyaṃ kupito 'bhavam |",
  "GK21brkas_pu:5533": "akālajñā hi mātāpi |putreṇa paribhūyate ||18.635|",
  "GK21brkas_pu:5534": "athāmbayā vihasyoktam |akālajñeti mā grahīḥ |",
  "GK21brkas_pu:5535": "nanu sarvajñakalpasya |bhāryāhaṃ mitravarmaṇaḥ ||18.636|",
  "GK21brkas_pu:5536": "tvadbhāryāsaṃnidhāv asminn |āgamiṣyam ahaṃ yadi |",
  "GK21brkas_pu:5537": "vyanaśiṣyan mahat kāryaṃ |tac cedam avadhīyatām ||18.637|",
  "GK21brkas_pu:5538": "āyācitaśatair jātaḥ |putraḥ putratvam āvayoḥ |",
  "GK21brkas_pu:5539": "vardhitaḥ śikṣitaś cāsi |pitrā vidyācatuṣṭayam ||18.638|",
  "GK21brkas_pu:5540": "parivrācchakyanirgrantha |granthābhyāsāc ca sarvadā |",
  "GK21brkas_pu:5541": "kuṭumbapālanālāpas |tava jāto 'tidurbhagaḥ ||18.639|",
  "GK21brkas_pu:5542": "tataḥ samantrinā rājñā |saṃmantrya gurubhiś ca te |",
  "GK21brkas_pu:5543": "suhṛdbhir dhruvakādyais tvam |udyāne madhu pāyitaḥ ||18.640|",
  "GK21brkas_pu:5544": "gaṅgadattā ca tair eva |yojitā bhavatā saha |",
  "GK21brkas_pu:5545": "tayā tathā kṛtaś cāsi |yathā vettha tvam eva tat ||18.641|",
  "GK21brkas_pu:5546": "prakāreṇa ca yena tvaṃ |gṛhaṃ nivāsitas tayā |",
  "GK21brkas_pu:5547": "jananyai gaṅgadattāyāḥ |kathito bhūbhṛtaiva saḥ ||18.642|",
  "GK21brkas_pu:5548": "daridravāṭake yac ca |rātriṃdivam asi sthitaḥ |",
  "GK21brkas_pu:5549": "tad evaikam asau rājñā |kalpitaś cāraṇādibhiḥ ||18.643|",
  "GK21brkas_pu:5550": "jānāty eva ca dīrghāyuḥ |kva campā kva daridratā |",
  "GK21brkas_pu:5551": "paurṇamāsī kṣapā kena |dṛṣṭā dhvāntamalīmasā ||18.644|",
  "GK21brkas_pu:5552": "sarvadaiva hi campāyām |asmin balini pālake |",
  "GK21brkas_pu:5553": "balāv iva mahīpāle |balirājyaṃ na durlabham ||18.645|",
  "GK21brkas_pu:5554": "yāṃ ca rātriṃ bhavān suptas |tasmin durgatavāṭake |",
  "GK21brkas_pu:5555": "mama khaṭvātale tasmiñ |chayitaṃ gaṅgadattayā ||18.646|",
  "GK21brkas_pu:5556": "tasyāḥ prabhṛti bhīmāyā- |yāvad adyatanīṃ niśām |",
  "GK21brkas_pu:5557": "atrāntare niṣaṇṇeyaṃ |matkhaṭvātalabhūtale ||18.647|",
  "GK21brkas_pu:5558": "yac ca tad dhanam etasyai |tvayā dattaṃ tad etayā |",
  "GK21brkas_pu:5559": "bhāṇḍāgāre tava nyastam |aśeṣaṃ kṛtalekhakam ||18.648|",
  "GK21brkas_pu:5560": "tad iyaṃ sānurāgatvād |bhavaddarśanakāṅkṣiṇī |",
  "GK21brkas_pu:5561": "smṛtvā mithyātiraskāraṃ |na tiraskāram arhati ||18.649|",
  "GK21brkas_pu:5562": "bhavatā paribhūtā ca |sapatnījanasaṃnidhau |",
  "GK21brkas_pu:5563": "kātarā pramadābhāvāt |prāṇān api parityajet ||18.650|",
  "GK21brkas_pu:5564": "etan manasi kṛtvārtham |akāle 'py aham āgatā |",
  "GK21brkas_pu:5565": "sīdad gurutarārthānāṃ |kaḥ kālo nāma kāryiṇām ||18.651|",
  "GK21brkas_pu:5566": "eṣa te gaṅgadattāyā- |vṛttāntaḥ kathito 'dhunā |",
  "GK21brkas_pu:5567": "vadhūḥ samudradinnāpi |yathāyātā tathā śṛṇu ||18.652|",
  "GK21brkas_pu:5568": "daridravāṭakādyais tvaṃ |pathikaiḥ saha nirgataḥ |",
  "GK21brkas_pu:5569": "prayuktās te nṛpeṇaiva |sa ca siddhārthako vaṇik ||18.653|",
  "GK21brkas_pu:5570": "antare yac ca te vṛttaṃ |sārthadhvaṃsādi bhīṣaṇam |",
  "GK21brkas_pu:5571": "tāmraliptīpraveśāntaṃ |śiṣṭaṃ siddhārthakena tat ||18.654|",
  "GK21brkas_pu:5572": "bhraṣṭena vahanabhraṃśād |bhrāmyatā jaladhes taṭe |",
  "GK21brkas_pu:5573": "yathā samudradinnāyāḥ |pāṇir ālambitas tvayā ||18.655|",
  "GK21brkas_pu:5574": "punaś ca bhinnapotaś ca |pāṇḍyapuryāṃ ca yat tava |",
  "GK21brkas_pu:5575": "vṛttaṃ karpāsadāhāntaṃ |tāmralipty-āgamaś ca yaḥ ||18.656|",
  "GK21brkas_pu:5576": "gaṅgadattena tan mahyaṃ |saṃtatair lekhahāribhiḥ |",
  "GK21brkas_pu:5577": "khyāpitaṃ yāvad ācero |bhavantaṃ kvāpi nītavān ||18.657|",
  "GK21brkas_pu:5578": "ataḥ paraṃ bhavadvārttāṃ |vicchinnatvād avindatī |",
  "GK21brkas_pu:5579": "nairāśyakṛtanirvedāt |paralokotsukābhavam ||18.658|",
  "GK21brkas_pu:5580": "evaṃprāye ca vṛttānte |dauvārikaniveditau |",
  "GK21brkas_pu:5581": "samudradinnayā sārdhaṃ |syālau prāviśatāṃ tataḥ ||18.659|",
  "GK21brkas_pu:5582": "prayuktārghyādisatkārau |kṣaṇaṃ tau gamitaśramau |",
  "GK21brkas_pu:5583": "vilakṣyāvīkṣamāṇau mām |ābhāṣyesam avocatām ||18.660|",
  "GK21brkas_pu:5584": "tava putrāya pitrā nas |tanayeyaṃ pratiśrutā |",
  "GK21brkas_pu:5585": "sa ca yauvanamūḍhatvāt |svīkṛto gaṅgadattayā ||18.661|",
  "GK21brkas_pu:5586": "tayā ca svīkṛtasvasya |gacchato mātulālayam |",
  "GK21brkas_pu:5587": "na śakyate yad ākhyātuṃ |pulindaiḥ kila tat kṛtam ||18.662|",
  "GK21brkas_pu:5588": "vaiśasaṃ duḥśravaṃ śrutvā |tat sūnor mitravarmaṇaḥ |",
  "GK21brkas_pu:5589": "niṣpratyāśaṃ kuṭumbaṃ naḥ |prasthitaṃ yavanān prati ||18.663|",
  "GK21brkas_pu:5590": "atha bohittham āsthāya |pūjitadvijadevatāḥ |",
  "GK21brkas_pu:5591": "saṃbhāvyavyasanadhvaṃsaṃ |samagāhāma sāgaram ||18.664|",
  "GK21brkas_pu:5592": "tataḥ prajavinaṃ potaṃ |taṃ pracaṇḍaḥ prabhañjanaḥ |",
  "GK21brkas_pu:5593": "mṛgendra iva nāgendraṃ |prasphurantaṃ prabhinnavān ||18.665|",
  "GK21brkas_pu:5594": "vayaṃ tu karmasāmarthyāt |taraṃgaiḥ śaragatvaraiḥ |",
  "GK21brkas_pu:5595": "ārūḍhāḥ paṭṭapṛṣṭhāni |prāpitā jaladhes taṭam ||18.666|",
  "GK21brkas_pu:5596": "vadhūs tv ekārṇavāmbhodhau |lolakallolasaṃkule |",
  "GK21brkas_pu:5597": "bhrāntamegha ivodbhrāntā |vyomni sārasakanyakā ||18.667|",
  "GK21brkas_pu:5598": "muktvā samudradinnāśām |arthāśāṃ ca mahāśrubhiḥ |",
  "GK21brkas_pu:5599": "yavanastham agacchāma |mātāmahagṛhaṃ tataḥ ||18.668|",
  "GK21brkas_pu:5600": "tatrāsmākaṃ kuṭumbaṃ tad |dūrād utsukam āgatam |",
  "GK21brkas_pu:5601": "samṛddhe sarasīvāsīt |tṛptaṃ haṃsakadambakam ||18.669|",
  "GK21brkas_pu:5602": "etha yāte kvacit kāle |pitā vām ittham ādiśat |",
  "GK21brkas_pu:5603": "āsāte kim udāsīnau |bhavantau sthavirāv iva ||18.670|",
  "GK21brkas_pu:5604": "taruṇau sakalau svasthau |vārttāvidyāviśāradau |",
  "GK21brkas_pu:5605": "svajanānnena jīvantau |kum ucyethe janair yuvām ||18.671|",
  "GK21brkas_pu:5606": "tasmān muktāpravālādi |sāraṃ sāgarasaṃbhavam |",
  "GK21brkas_pu:5607": "gṛhītvā yānapātreṇa |sindhur uttāryatām iti ||18.672|",
  "GK21brkas_pu:5608": "tatheti ca pratijñāya |tathaivāvām akurvahi |",
  "GK21brkas_pu:5609": "śliṣṭapaṭṭām athādrākṣva |tarantīṃ rudatīṃ striyam ||18.673|",
  "GK21brkas_pu:5610": "aspṛśantaḥ karair enāṃ |parastrīm upanaukayā |",
  "GK21brkas_pu:5611": "āropayata bohittham |ity avocāva vāhakān ||18.674|",
  "GK21brkas_pu:5612": "tāṃ cārūḍhām apṛcchāma |parastrīti parāṅmukhau |",
  "GK21brkas_pu:5613": "mātaḥ kasyāsi kā veti |sā ca nīcair avocata ||18.675|",
  "GK21brkas_pu:5614": "vācā pratyabhijānāmi |ciram abhyastayā yuvām |",
  "GK21brkas_pu:5615": "kaccit sāgaradattasya |bhavantau tanayāv iti ||18.676|",
  "GK21brkas_pu:5616": "tatas tasyāś cirābhyastaṃ |pratyabhijñāya tad vacaḥ |",
  "GK21brkas_pu:5617": "kaccit samudradinnāsi |sundarīty avadāva tām ||18.677|",
  "GK21brkas_pu:5618": "ākrandantī tatas tāram |āvayor vāmadakṣiṇe |",
  "GK21brkas_pu:5619": "sāparāṅmukhayor jaṅghe |bāhubhyāṃ gāḍham āśliṣat ||18.678|",
  "GK21brkas_pu:5620": "abhāṣata ca hā tāta |hā mamāmbā priyātmajā |",
  "GK21brkas_pu:5621": "dhikkāraḥ sāgaraṃ pāpaṃ |yena tau kvāpi yāpitau ||18.679|",
  "GK21brkas_pu:5622": "hāryaputra kva yāto 'si |hatasneha vihāya mām |",
  "GK21brkas_pu:5623": "āpannapriyadārāṇāṃ |naiṣa dharmaḥ satām iti ||18.680|",
  "GK21brkas_pu:5624": "athāryaputraśabdena |bhayasaṃśayahetunā |",
  "GK21brkas_pu:5625": "niḥsnehīkṛtacetaskāv |abhāṣāvahi tām iti ||18.681|",
  "GK21brkas_pu:5626": "alaṃ sundari kranditvā |jīvataḥ pitarau tava |",
  "GK21brkas_pu:5627": "āryaputraḥ punar yas te |sa nau niścīyatām iti ||18.682|",
  "GK21brkas_pu:5628": "tataḥ śrutapitṛkṣemā |sā śokojjhitamānasā |",
  "GK21brkas_pu:5629": "āvāṃ mā bhaiṣṭam ity uktvā |svaṃ vṛttaṃ vṛttam abravīt ||18.683|",
  "GK21brkas_pu:5630": "asty ahaṃ vahanād bhraṣṭā |bhrāmyantī jaladhes taṭe |",
  "GK21brkas_pu:5631": "yasmai dattāsmi yuṣmābhis |tam adrākṣaṃ vipadgatam ||18.684|",
  "GK21brkas_pu:5632": "saṃvāditasvavṛttena |gṛhītas tena me karaḥ |",
  "GK21brkas_pu:5633": "jāyante hi supuṇyānām |utsavā- vyasaneṣv api ||18.685|",
  "GK21brkas_pu:5634": "sa mām alālayad bāla |nārīlālanapeśalaḥ |",
  "GK21brkas_pu:5635": "tathā yathā priyatamau |nāsmaraṃ pitarāv api ||18.686|",
  "GK21brkas_pu:5636": "athādya potam āruhya |samāyataṃ yadṛcchayā |",
  "GK21brkas_pu:5637": "prasthitau svaḥ svadeśāya |vipannaḥ sa ca pūrvavat ||18.687|",
  "GK21brkas_pu:5638": "sa ca vāṃ bhāginībhartā |sākrandāyāḥ puro mama |",
  "GK21brkas_pu:5639": "saṃpraty eva taraṃgeṇa |gamitaḥ kvāpi vairiṇā ||18.688|",
  "GK21brkas_pu:5640": "nabhasvajjavanair bhaṅgair |bhaṅgurair āvṛtaḥ sa ca |",
  "GK21brkas_pu:5641": "akasmāj jātaśatrubhyāṃ |bhavadbhyāṃ cāham uddhṛtā ||18.689|",
  "GK21brkas_pu:5642": "satvathā tadviyogāgni |taptāny aṅgāni sāgare |",
  "GK21brkas_pu:5643": "śīte śītalayiṣyāmi |muñcataṃ māṃ yuvām iti ||18.690|",
  "GK21brkas_pu:5644": "upapannair athālāpair |janitapratyayau tayā |",
  "GK21brkas_pu:5645": "utpannaparamānandāv |āliṅgāma parasparam ||18.691|",
  "GK21brkas_pu:5646": "vipannapotayor āsīd |yuvayoḥ saṃgamo yathā |",
  "GK21brkas_pu:5647": "bhaviṣyati tathā bhūyaś |citraṃ hi caritaṃ vidheḥ ||18.692|",
  "GK21brkas_pu:5648": "evamādibhir ālāpaiś |cetovikṣepahetubhiḥ |",
  "GK21brkas_pu:5649": "parisaṃsthāpayantau tām |atarāva mahodadhim ||18.693|",
  "GK21brkas_pu:5650": "tac ca muktāpravālādi |gurumūlyaṃ yad āhṛtam |",
  "GK21brkas_pu:5651": "sahasraguṇalābhaṃ tad |āvābhyāṃ parivartitam ||18.694|",
  "GK21brkas_pu:5652": "vadhūḥ samudradinnā te |gurusāraṃ ca taddhanam |",
  "GK21brkas_pu:5653": "sarvam arpitam āvābhyāṃ |tubhyaṃ tat parigṛhyatām ||18.695|",
  "GK21brkas_pu:5654": "vahanadhvaṃsamuktānāṃ |sametānāṃ ca bandhubhiḥ |",
  "GK21brkas_pu:5655": "evaṃ samudradinnā ca |tvatputrasya nidarśanam ||18.696|",
  "GK21brkas_pu:5656": "pūrvavat sānudaso 'pi |muktaḥ potavipattitaḥ |",
  "GK21brkas_pu:5657": "āgamiṣyati tad devi |muñca kātaratām iti ||18.697|",
  "GK21brkas_pu:5658": "ity uktvā sadhanaskandhāṃ |nikṣipya bhāginīṃ mayi |",
  "GK21brkas_pu:5659": "susatkāraprayuktau tau |yathāgatam agacchatām ||18.698|",
  "GK21brkas_pu:5660": "evaṃ samudradinneyam |āgatā bhavato gṛham |",
  "GK21brkas_pu:5661": "daivapauruṣayuktasya |śrīr iva ślāghyajanmanaḥ ||18.699|",
  "GK21brkas_pu:5662": "tad etān bhavato dārān |dharmacāritrarakṣitān |",
  "GK21brkas_pu:5663": "rakṣantyā gurumāninyā |carite caritaṃ mayā ||18.700|",
  "GK21brkas_pu:5664": "vrīḍitadraviṇeśasya |samṛddhyā divyayānayā |",
  "GK21brkas_pu:5665": "pitrā tulyo bhavatv eṣa |śāpo nāśaṃsitas tava ||18.701|",
  "GK21brkas_pu:5666": "tasmād dhanam idaṃ bhuñjan |bhuñjānaś ca yathāgamam |",
  "GK21brkas_pu:5667": "devatānāṃ pitṝṇāṃ ca |yātv ānṛṇyaṃ bhavān iti ||18.702|",
  "GK21brkas_pu:5668": "[The final verse seems to be missing] ||18.703|",
  "GK21brkas_pu:5669": "snidhair dāraiḥ suhṛdbhiś ca |maitrīmātranibandhanaiḥ |",
  "GK21brkas_pu:5670": "campāyāṃ ramamāṇasya |kālaḥ kaścid agād mama ||19.1|",
  "GK21brkas_pu:5671": "ekadā prāsakaiḥ krīḍan |saha gandharvadattayā |",
  "GK21brkas_pu:5672": "sahasā pramadāveṣam |apaśyaṃ puruṣaṃ puraḥ ||19.2|",
  "GK21brkas_pu:5673": "kapālaśikhipiñchābhyāṃ |virājitakaradvayam |",
  "GK21brkas_pu:5674": "ayuktendradhanuśchāya |śṛṅgāragalakaṇṭhikam ||19.3|",
  "GK21brkas_pu:5675": "gandharvadattayā cāsau |dattasvāsanayā svayam |",
  "GK21brkas_pu:5676": "prakṣālya caraṇau bhaktyā |svālaṃkārair alaṃkṛtaḥ ||19.4|",
  "GK21brkas_pu:5677": "tac ca me gurugāmbhīryaṃ |kvāpi nītam asūyayā |",
  "GK21brkas_pu:5678": "yathā kesariśāvasya |gandhahastijighāṃsayā ||19.5|",
  "GK21brkas_pu:5679": "mamāsīd iyam evātra |sadoṣā kulamāninī |",
  "GK21brkas_pu:5680": "eṣa strīpuruṣaḥ śocyo |yo na strī na pumān iti ||19.6|",
  "GK21brkas_pu:5681": "mām uddiśya tatas tena |krodhāruṇitacakṣuṣā |",
  "GK21brkas_pu:5682": "vadatā nihato 'sīti |vimuktaḥ śikhipicchakaḥ ||19.7|",
  "GK21brkas_pu:5683": "sa me keśakalāpāgram |īṣad āmṛśya yātavān |",
  "GK21brkas_pu:5684": "nāgeṣur iva karṇāstraḥ |kirīṭāgraṃ kirīṭinaḥ ||19.8|",
  "GK21brkas_pu:5685": "svayam eva ca tat tasya |kapālam apatat karāt |",
  "GK21brkas_pu:5686": "niḥsthāmnaḥ kuñjarasyeva |vidhānaṃ vinaśiṣyataḥ ||19.9|",
  "GK21brkas_pu:5687": "so 'tha grāmeyakeneva |dhiyā dhūrto 'tisaṃdhitaḥ |",
  "GK21brkas_pu:5688": "dhūmrachāyaḥ śanair jalpan |dhig dhiṅ mām iti nirgataḥ ||19.10|",
  "GK21brkas_pu:5689": "atha gandharvadattā māṃ |dīptāmarṣam aśaṅkitā |",
  "GK21brkas_pu:5690": "savāḍavam upāsarpan |nimnageva mahārṇavam ||19.11|",
  "GK21brkas_pu:5691": "mama tv āsīd aho strīṇām |atrāsamatrapaṃ manaḥ |",
  "GK21brkas_pu:5692": "yat pureva pragalbheyam |upasarpati mām iti ||19.12|",
  "GK21brkas_pu:5693": "sā mām avocad bhīteva |śītalībhavata kṣaṇam |",
  "GK21brkas_pu:5694": "kiṃcid vijñāpayāmy eṣa |yātu vaḥ krodhapāvakaḥ ||19.13|",
  "GK21brkas_pu:5695": "ayaṃ vikaciko nāma |gaurīśikharavāsinaḥ |",
  "GK21brkas_pu:5696": "vidyādharapater bhrātā |gaurimuṇḍasya sādhakaḥ ||19.14|",
  "GK21brkas_pu:5697": "bhūtavrataṃ ca nāmedaṃ |bahuvidhnaṃ caraty ayam |",
  "GK21brkas_pu:5698": "samāpte 'sminn avighnena |vandhyāḥ syur no manorathaḥ ||19.15|",
  "GK21brkas_pu:5699": "yā ca pūjayate taṃ strī |gaurīvratavicāriṇam |",
  "GK21brkas_pu:5700": "tasyai varaṃ mahāgaurī |dayate śāpam anyathā ||19.16|",
  "GK21brkas_pu:5701": "vijñāpayāmi saṃkṣiptaṃ |krodhād anyo mahābalaḥ |",
  "GK21brkas_pu:5702": "vihantā sarvasiddhīnāṃ |nāsti vighnavināyakaḥ ||19.17|",
  "GK21brkas_pu:5703": "siddhakalpaṃ ca tasyedaṃ |khaṇḍayatyā mahāvratam |",
  "GK21brkas_pu:5704": "tuṣṭayā toṣitā gaurī |mayā yūyaṃ ca roṣitāḥ ||19.18|",
  "GK21brkas_pu:5705": "tad etasyāsya yuṣmabhyaṃ |kruddhebhyaḥ krudhyatas tathā |",
  "GK21brkas_pu:5706": "gaurībhraṣṭā mahāvidyā |vidyeva tanumedhasaḥ ||19.19|",
  "GK21brkas_pu:5707": "tena yuṣmākam evedaṃ |kāryaṃ kurvāṇayā guru |",
  "GK21brkas_pu:5708": "yan mayā roṣitā yūyam |etan me mṛṣyatām iti ||19.20|",
  "GK21brkas_pu:5709": "sa ca krodhagrahaś caṇḍaḥ |śanakaiḥ śanakair mama |",
  "GK21brkas_pu:5710": "dayitāmantravādinyā |hṛdayād apasarpitaḥ ||19.21|",
  "GK21brkas_pu:5711": "iti saṃjanitotsāhas |tayāhaṃ mantrasādhanaiḥ |",
  "GK21brkas_pu:5712": "āsīnaḥ sānudāsena |kadācid iti bhāṣitaḥ ||19.22|",
  "GK21brkas_pu:5713": "āsīd ihaiva campāyām |iṣṭabhāryo mahīpatiḥ |",
  "GK21brkas_pu:5714": "tena dohadakaṃ pṛṣṭā |bhāryāvocat trapāvatī ||19.23|",
  "GK21brkas_pu:5715": "krīḍanmakarakumbhīra |kulīrajhaṣakacchape |",
  "GK21brkas_pu:5716": "krīḍeyaṃ saha yuṣmābhir |jale jalanidher iti ||19.24|",
  "GK21brkas_pu:5717": "rājñāpi magadhair sāṅgair |bandhayitvāśu nimnagām |",
  "GK21brkas_pu:5718": "saraḥ sāgaravistāram |avandhyājñena khānitam ||19.25|",
  "GK21brkas_pu:5719": "tatra nakrādisaṃsthāna |dāruyantranirantare |",
  "GK21brkas_pu:5720": "vimānākārapotasthau |tau rājānau viceratuḥ ||19.26|",
  "GK21brkas_pu:5721": "ārabhya ca tataḥ kālāt |tatra yātrā pravartitā |",
  "GK21brkas_pu:5722": "āhṛṣṭaparapuṣṭeṣu |divaseṣu mahībhujā ||19.27|",
  "GK21brkas_pu:5723": "te caite divasāḥ prāptāḥ |paṭukokilakūjitāḥ |",
  "GK21brkas_pu:5724": "sā ca yātreyam āyātā |ramyāmṛtabhujām api ||19.28|",
  "GK21brkas_pu:5725": "iṣyate yadi ca draṣṭuṃ |saha gandharvadattayā |",
  "GK21brkas_pu:5726": "asmadādiparīvārais |tataḥ sā dṛśyatām iti ||19.29|",
  "GK21brkas_pu:5727": "abhinīya tato rātriṃ |prātaḥ pravahaṇāśritaḥ |",
  "GK21brkas_pu:5728": "nirgacchāmi sma campāyāḥ |pauranetrotpalārcitaḥ ||19.30|",
  "GK21brkas_pu:5729": "cakṣurmanoharārāma |cchāyām adhyāsitaṃ tataḥ |",
  "GK21brkas_pu:5730": "pakkaṇaṃ dṛṣṭavān asmi |rājarājapurojjvalam ||19.31|",
  "GK21brkas_pu:5731": "tasya madhye ca mātaṅgaṃ |gandhamātaṅgadhīratam |",
  "GK21brkas_pu:5732": "kālam apy ujjvalāyāmaṃ |ghanāghanam ivāmbudam ||19.32|",
  "GK21brkas_pu:5733": "kālindīnīlakālīṃ ca |vṛddhāṃ piṅgaśiroruhām |",
  "GK21brkas_pu:5734": "dīptasaudāmanīcakrāṃ |prāvṛṣeṇyām iva kṣapām ||19.33|",
  "GK21brkas_pu:5735": "dolālilāvilolā ca |tatrādṛśyata kanyakā |",
  "GK21brkas_pu:5736": "nīlanīrajamāleva |komalānilalāsitā ||19.34|",
  "GK21brkas_pu:5737": "cintitaṃ ca mayā kāntā |yadi me kālikā bhavet |",
  "GK21brkas_pu:5738": "iyam eva tatas tanvī |kṣiptakuṅkumagauratā ||19.35|",
  "GK21brkas_pu:5739": "sthānāc cācalitaivāsau |dṛṣṭyā māṃ dūram anvagāt |",
  "GK21brkas_pu:5740": "mālayeva palāśānām |aṃśumantaṃ suvarcalā ||19.36|",
  "GK21brkas_pu:5741": "tāṃ cāliṅgitavān asmi |dṛṣṭyā dūrībhavann api |",
  "GK21brkas_pu:5742": "nitāntasnigdhayā prācīṃ |prabhayeva divākaraḥ ||19.37|",
  "GK21brkas_pu:5743": "snigdhe dṛṣṭī- visarjyeti |dūtikāpratidūtike |",
  "GK21brkas_pu:5744": "tayā mama mayā tasyā- |nītāḥ prāṇā- vidheyatām ||19.38|",
  "GK21brkas_pu:5745": "athārāmān abhikrudhyann |āvayor vyavadhāyakān |",
  "GK21brkas_pu:5746": "mātaṅgīṃ manasāgacchaṃ |śarīreṇa mahāsaraḥ ||19.39|",
  "GK21brkas_pu:5747": "sa ca yātrotsavaś citro |mayānyāhitacetasā |",
  "GK21brkas_pu:5748": "tatrasthenaiva no dṛṣṭaḥ |saṃsāra iva yoginā ||19.40|",
  "GK21brkas_pu:5749": "atha yātrotsave tatra |pītveva madhu bhāskaraḥ |",
  "GK21brkas_pu:5750": "mandamandaparispandas |tāmramaṇḍalatām ayāt ||19.41|",
  "GK21brkas_pu:5751": "mama tv āsīd yathā devaḥ |prācīṃ kamalinīpriyaḥ |",
  "GK21brkas_pu:5752": "aprasādyaiva tāṃ bhānuḥ |pratīcim upasarpati ||19.42|",
  "GK21brkas_pu:5753": "tathā gandharvadattāyāḥ |pura evānuvarṇya tām |",
  "GK21brkas_pu:5754": "mātaṅgīm anusarpāmi |yathā rājā tathā prajāḥ ||19.43|",
  "GK21brkas_pu:5755": "atha vā mānuṣair eva |yaḥ panthāḥ kāmibhir gataḥ |",
  "GK21brkas_pu:5756": "tam evānugamiṣyāmi |na devacaritaṃ caret ||19.44|",
  "GK21brkas_pu:5757": "sānudāsam athāvocaṃ |bharadvājātmajā tvayā |",
  "GK21brkas_pu:5758": "pūrvam eva sayānena |nagarīm abhinīyatām ||19.45|",
  "GK21brkas_pu:5759": "paścāj janasamūhasya |gacchantyāḥ pathi pāṃsavaḥ |",
  "GK21brkas_pu:5760": "parādhūsarayanty asyāḥ |sotpalāmalakāvalīm ||19.46|",
  "GK21brkas_pu:5761": "śobhāṃ yātrikalokasya |paśyan praviśataḥ puram |",
  "GK21brkas_pu:5762": "purastād aham āyāmi |saha nāgarakair iti ||19.47|",
  "GK21brkas_pu:5763": "atha gandharvadattāyāṃ |pravṛttāyāṃ puraṃ prati |",
  "GK21brkas_pu:5764": "dārike dve parāvṛtya |vanditvā mām avocatām ||19.48|",
  "GK21brkas_pu:5765": "āvām ājñāpite devyā |svāminaṃ nirvinodanam |",
  "GK21brkas_pu:5766": "vinodayatam ālāpair |yuvām aparuṣair iti ||19.49|",
  "GK21brkas_pu:5767": "tatas te madayitvāhaṃ |toṣayitvā ca bhūṣaṇaiḥ |",
  "GK21brkas_pu:5768": "paṭuvegena yānena |pakkaṇāntikam āgamam ||19.50|",
  "GK21brkas_pu:5769": "sāpi tatraiva dolāyāṃ |sthitā mātaṅgasundarī |",
  "GK21brkas_pu:5770": "gacchantam iva nirvyājam |āgacchantaṃ samaikṣata ||19.51|",
  "GK21brkas_pu:5771": "viśrabdham atha tāṃ draṣṭuṃ |śanair yānam acodayam |",
  "GK21brkas_pu:5772": "tatas tad api saṃprāptaṃ |javena kulaṭādvayam ||19.52|",
  "GK21brkas_pu:5773": "āsīc ca mama yal loke |prasiddham abhidhīyate |",
  "GK21brkas_pu:5774": "śreyāṃsi bahuvighnāni |bhavantīti tathaiva tat ||19.53|",
  "GK21brkas_pu:5775": "duḥkhena ca gṛhaṃ gatvā |śūnyaḥ saṃmānya ca priyām |",
  "GK21brkas_pu:5776": "nidrām abhilaṣāmi sma |mātaṅgīsaṃgamāśayā ||19.54|",
  "GK21brkas_pu:5777": "ardharātre tu sahasā |pratibuddhā muneḥ sutā |",
  "GK21brkas_pu:5778": "prayukte mayi ye dāsyau |te pānīyam ayācata ||19.55|",
  "GK21brkas_pu:5779": "dhautapramṛṣṭavadanā |svāditānanabhūṣaṇā |",
  "GK21brkas_pu:5780": "upaveśya puro 'kleśair |apṛcchad bandhakīdvayam ||19.56|",
  "GK21brkas_pu:5781": "aryaputreṇa mātaṅgī |tayā vā lolanetrayā |",
  "GK21brkas_pu:5782": "dṛṣṭo 'yaṃ taraleneti |tatas tābhyāṃ niveditam ||19.57|",
  "GK21brkas_pu:5783": "na tathā sāryaputreṇa |prekṣitā jīrṇakanyakā |",
  "GK21brkas_pu:5784": "netrābhyām animeṣābhyām |aryaputras tayā yathā ||19.58|",
  "GK21brkas_pu:5785": "tataḥ prāk pratibuddhaṃ mām |apṛcchat suprabhāsutā |",
  "GK21brkas_pu:5786": "jāgratha svapithety uccair |jāgramīti mayoditam ||19.59|",
  "GK21brkas_pu:5787": "tayoktam ayam ārambho |yuṣmākaṃ dṛśyate yathā |",
  "GK21brkas_pu:5788": "tathā nalinikāṃ nūnaṃ |kartum icchasi mām iti ||19.60|",
  "GK21brkas_pu:5789": "kvāsau nalinikā kā vā |kasya veti mayodite |",
  "GK21brkas_pu:5790": "bharadvājasutākhyātum |upākrāmata vṛttakam ||19.61|",
  "GK21brkas_pu:5791": "asti paścāt samudrānte |svācāradhanavatprajam |",
  "GK21brkas_pu:5792": "nagaraṃ kānanadvīpaṃ |mahendranagaropamam ||19.62|",
  "GK21brkas_pu:5793": "amahendraguṇas tatra |manujendraḥ prajāpriyaḥ |",
  "GK21brkas_pu:5794": "putro manoharas tasya |saṃjñāyāpi manoharaḥ ||19.63|",
  "GK21brkas_pu:5795": "viditāśeṣavedyo 'pi |gandhaśāstrapriyo 'dhikam |",
  "GK21brkas_pu:5796": "nānāruciṣu sattveṣu |kasyacit kiṃcid īpsitam ||19.64|",
  "GK21brkas_pu:5797": "suhṛdau bakulāśokau |vasantasyeva tasya yau |",
  "GK21brkas_pu:5798": "vasantam iva taṃ premṇā |na kadācid amuñcatām ||19.65|",
  "GK21brkas_pu:5799": "kadācid dvārapālena |vanditvā rājasūnave |",
  "GK21brkas_pu:5800": "kumārāvasathasthāya |samitrāya niveditam ||19.66|",
  "GK21brkas_pu:5801": "yuṣmān sumaṅgalo nāma |buddhagandhānuśāsanaḥ |",
  "GK21brkas_pu:5802": "agrāmyo dhīravacanaḥ |kasmād api didṛkṣate ||19.67|",
  "GK21brkas_pu:5803": "gaccha praveśayety uktvā |dvārapālaṃ manoharaḥ |",
  "GK21brkas_pu:5804": "vilepanam upādatta |dhūpaṃ ca tvarito 'dahat ||19.68|",
  "GK21brkas_pu:5805": "sumaṅgalo 'py anujñātaḥ |praviśya dvāradeśataḥ |",
  "GK21brkas_pu:5806": "śiro nipīḍya pāṇibhyāṃ |saṃkocyāṅgam apāsarat ||19.69|",
  "GK21brkas_pu:5807": "anena mama dhūpena |gandhamālyavivādinā |",
  "GK21brkas_pu:5808": "āghrātena śiraḥśūlam |utpannam iti cāvadat ||19.70|",
  "GK21brkas_pu:5809": "ākṛṣṭe sthagikāyāś ca |svasyāḥ phalakasaṃpuṭe |",
  "GK21brkas_pu:5810": "manoharaṃ muhuḥ paśyan |svayaṃ dhūpam ayojayat ||19.71|",
  "GK21brkas_pu:5811": "tataḥ kṛtanamaskāraḥ |sa manoharam abravīt |",
  "GK21brkas_pu:5812": "sumanogandhasaṃvādī |dhūpo 'yaṃ dāhyatām iti ||19.72|",
  "GK21brkas_pu:5813": "tataḥ sabakulāśokas |tasmin gandhe manoharaḥ |",
  "GK21brkas_pu:5814": "pratīto gandhaśāstrajñaṃ |sumaṅgalam apūjayat ||19.73|",
  "GK21brkas_pu:5815": "evaṃ ca kṛtasatkāro |rājaputraṃ sumaṅgalaḥ |",
  "GK21brkas_pu:5816": "dinais tricaturair eva |caturaḥ paryatoṣayat ||19.74|",
  "GK21brkas_pu:5817": "ekadā bakulāśoka |sumaṅgalapuraḥsaraḥ |",
  "GK21brkas_pu:5818": "manoharām agād draṣṭuṃ |yakṣasattrāṃ manoharaḥ ||19.75|",
  "GK21brkas_pu:5819": "tatra tatra tatas tena |paśyatā tat tad adbhutam |",
  "GK21brkas_pu:5820": "yakṣīpratikṛtir dṛṣṭā |vinyastā citrakarmaṇi ||19.76|",
  "GK21brkas_pu:5821": "nirjīvāpi sphurantīva |mūkāpi mṛduvāg iva |",
  "GK21brkas_pu:5822": "citre nyastāpi sā tena |citte nyastātirāgiṇā ||19.77|",
  "GK21brkas_pu:5823": "draṣṭavyaṃ cānyad ujjhitvā |ramaṇaṃ cittacakṣuṣām |",
  "GK21brkas_pu:5824": "sumanogandhadhūpādyais |tām evaikām asevata ||19.78|",
  "GK21brkas_pu:5825": "balavanmanmathāpāsta |bhogyābhogyavicāraṇaḥ |",
  "GK21brkas_pu:5826": "nitambād ambaraṃ tasyāḥ |sa kilākraṣṭum aihata ||19.79|",
  "GK21brkas_pu:5827": "citrabhittim atha tyaktvā |sāpi padmeva padminīm |",
  "GK21brkas_pu:5828": "viṣṇor vakṣa iva śyāmam |asevata nabhastalam ||19.80|",
  "GK21brkas_pu:5829": "uvāca rājaputraṃ ca |nāmnāhaṃ sukumārikā |",
  "GK21brkas_pu:5830": "yakṣī yakṣapateḥ śāpāt |prāptālekhyaśarīratām ||19.81|",
  "GK21brkas_pu:5831": "tena kṣaṇikaroṣeṇa |nārīṣu ca dayālunā |",
  "GK21brkas_pu:5832": "śāpāntam arthitenāham |iti nidhyāya dhīritā ||19.82|",
  "GK21brkas_pu:5833": "citranyastatanuṃ yas tvāṃ |manuṣyo 'bhibhaviṣyati |",
  "GK21brkas_pu:5834": "sa eva kṛtaśāpāntas |tava bhartā bhaviṣyati ||19.83|",
  "GK21brkas_pu:5835": "iti tvaṃ rājarājena |bhartā me pratipāditaḥ |",
  "GK21brkas_pu:5836": "sadṛśo varadānena |śāpo 'pi hi mahātmanām ||19.84|",
  "GK21brkas_pu:5837": "yadi te 'sti mayi prītis |tataḥ krīḍatsurāsuram |",
  "GK21brkas_pu:5838": "śailaṃ śrīkuñjanāmānaṃ |yakṣāvāsaṃ vrajer iti ||19.85|",
  "GK21brkas_pu:5839": "athāntardhiṃ gatā yakṣī |mahāmohaṃ manoharaḥ |",
  "GK21brkas_pu:5840": "taṃ cālokya tathāvasthaṃ |viṣādaṃ bakulādayaḥ ||19.86|",
  "GK21brkas_pu:5841": "labdhasaṃjñaś ca tair uktaḥ |śrutvā yakṣīkathām asau |",
  "GK21brkas_pu:5842": "alam ākulatāṃ gatvā |sulabhā sukumārikā ||19.87|",
  "GK21brkas_pu:5843": "yady asau durgamaḥ śailas |tatas taṃ sukumārikā |",
  "GK21brkas_pu:5844": "yuṣmatsaṃbhogam icchantī |na tathā kathayed iti ||19.88|",
  "GK21brkas_pu:5845": "ekadā pitaraṃ draṣṭuṃ |sa gataḥ sasuhṛdgaṇaḥ |",
  "GK21brkas_pu:5846": "siddhayātraṃ parāvṛttam |apaśyat potavāṇijam ||19.89|",
  "GK21brkas_pu:5847": "rājño dattamahāratnaḥ |sa rājñā kṛtasatkriyaḥ |",
  "GK21brkas_pu:5848": "pṛṣṭas tena bhavān kiṃ kim |āścaryaṃ dṛṣṭavān iti ||19.90|",
  "GK21brkas_pu:5849": "tenoktam ambudhes tīre |devena vasatā satā |",
  "GK21brkas_pu:5850": "dṛṣṭaṃ kiṃ nāma nāścaryam |āścaryanidhir ambudhiḥ ||19.91|",
  "GK21brkas_pu:5851": "kiṃ tv ekadāham adrākṣaṃ |hṛtapoto nabhasvatā |",
  "GK21brkas_pu:5852": "sāndrahemaprabhāpiṅgaṃ |tuṅgaśṛṅgasrajaṃ nagam ||19.92|",
  "GK21brkas_pu:5853": "kim etad iti pṛṣṭaś ca |mayā niryāmako 'vadat |",
  "GK21brkas_pu:5854": "vṛddhair eṣa samākhyātaḥ |śrīkuñjaḥ śṛṅgavān iti ||19.93|",
  "GK21brkas_pu:5855": "evamādi nivedyāsau |vāṇijaḥ svagṛhān agāt |",
  "GK21brkas_pu:5856": "rājaputro 'pi rājānaṃ |natvā vāṇijam anvagāt ||19.94|",
  "GK21brkas_pu:5857": "pradadāv atha sarvasvaṃ |tasmai trāsena vāṇijaḥ |",
  "GK21brkas_pu:5858": "rājaputrād gṛhaprāptād |āḍhyaḥ ko nāma na traset ||19.95|",
  "GK21brkas_pu:5859": "tenāpi sumanomālā |mātram ālabhya bhāṣitam |",
  "GK21brkas_pu:5860": "na satkārakhalīkāram |arhanti śiśavo guroḥ ||19.96|",
  "GK21brkas_pu:5861": "kiṃ tu yas tātapādebhyaḥ |śrīkuñjaḥ kathitas tvayā |",
  "GK21brkas_pu:5862": "sa kutūhaline mahyaṃ |spaṣṭam ākhyāyatām iti ||19.97|",
  "GK21brkas_pu:5863": "pratyāśvastas tatas tasya |vacobhir madhurair asau |",
  "GK21brkas_pu:5864": "śrīkuñjaṃ sahitaṃ cihnair |ity ākhyātuṃ pracakrame ||19.98|",
  "GK21brkas_pu:5865": "athaikadā madeneva |mahāvyālo mataṅgajaḥ |",
  "GK21brkas_pu:5866": "marutā tyājitasthairyo |yātaḥ potaḥ svatantratām ||19.99|",
  "GK21brkas_pu:5867": "praśāntotpātavātatvāt |sāgare cāmbarasthire |",
  "GK21brkas_pu:5868": "citrākārān apaśyāma |prāṇino jalacāriṇaḥ ||19.100|",
  "GK21brkas_pu:5869": "kvacit kesariśārdūla |dvīpikhaḍgarkṣaśambarān |",
  "GK21brkas_pu:5870": "yūthaśaḥ prastutakrīḍān |unmajjananimajjanaiḥ ||19.101|",
  "GK21brkas_pu:5871": "anyatrāviddhakarṇānāṃ |strīpuṃsānām avāsasām |",
  "GK21brkas_pu:5872": "dhvanimātrakabhāṣāṇāṃ |dvaṃdvāni paśudharmaṇām ||19.102|",
  "GK21brkas_pu:5873": "kvacid utpatatas tuṅgān |nāgān āyatapakṣatīn |",
  "GK21brkas_pu:5874": "pakṣacchedabhayālīnān |nagān iva mahārṇavāt ||19.103|",
  "GK21brkas_pu:5875": "avāc ca sahasā modaḥ |kauveryāḥ pavanāhṛtaḥ |",
  "GK21brkas_pu:5876": "yasyāghrāṇāya saṃpannaṃ |manye ghrāṇam ayaṃ jagat ||19.104|",
  "GK21brkas_pu:5877": "drakṣyantaḥ saṃbhavaṃ tasya |sakutūhaladṛṣṭayaḥ |",
  "GK21brkas_pu:5878": "dūrād girim apaśyāma |ratnakūṭasthakiṃnaram ||19.105|",
  "GK21brkas_pu:5879": "kim etad iti prṣṭaś ca |mayā niryāmako 'bravīt |",
  "GK21brkas_pu:5880": "vṛddhair eṣa samākhyātaḥ |śrīkuñjaḥ śṛṅgavān iti ||19.106|",
  "GK21brkas_pu:5881": "ityādi kathitaṃ tena |yad yat tat tan manoharaḥ |",
  "GK21brkas_pu:5882": "sahasāgaradigdeśaṃ |spaṣṭaṃ saṃpuṭake 'likhat ||19.107|",
  "GK21brkas_pu:5883": "āgamayya tataḥ potam |āptaniryāmakāsthitam |",
  "GK21brkas_pu:5884": "bakulādisahāyo 'sāv |agāhata mahārṇavam ||19.108|",
  "GK21brkas_pu:5885": "anukūlamahāvega |samīrapreritena saḥ |",
  "GK21brkas_pu:5886": "āsīdad acireṇaiva |potena diśam īpsitām ||19.109|",
  "GK21brkas_pu:5887": "sadṛśaiḥ sphalakasthānāṃ |cihnair janitaniścayaḥ |",
  "GK21brkas_pu:5888": "manaścakṣuḥśarīraiḥ saḥ |śrīkuñjaṃ yugapad gataḥ ||19.110|",
  "GK21brkas_pu:5889": "ambhodhijalakallola |dhautanīlopalaṃ tataḥ |",
  "GK21brkas_pu:5890": "ākāśāśaviśāloccaṃ |potaḥ sopānam āsadat ||19.111|",
  "GK21brkas_pu:5891": "tatraiva suhṛdas tyaktvā |yad utkaṇṭho manoharaḥ |",
  "GK21brkas_pu:5892": "tena śailāgram ārohad |dharmeneva tripiṣṭapam ||19.112|",
  "GK21brkas_pu:5893": "yakṣastrīpuṃsavṛndaiś ca |prekṣyamāṇaḥ sasaṃmadaiḥ |",
  "GK21brkas_pu:5894": "saṃkalpacakṣuṣā paśyann |agacchat sukumārikām ||19.113|",
  "GK21brkas_pu:5895": "tatra kāścid abhāṣanta |kṛtārthā sukumārikā |",
  "GK21brkas_pu:5896": "yayāsminn āhitaṃ prema |narāmarakumārake ||19.114|",
  "GK21brkas_pu:5897": "surāsuranarāṇāṃ hi |kasyāyaṃ na manoharaḥ |",
  "GK21brkas_pu:5898": "yo vṛtaḥ sahajāhāryaiḥ |śarīrādiguṇair iti ||19.115|",
  "GK21brkas_pu:5899": "prakrīḍantīm athāpaśyad |viśāle mandirājire |",
  "GK21brkas_pu:5900": "sve saṃkalpamaye yakṣīṃ |vakṣasīva manoharaḥ ||19.116|",
  "GK21brkas_pu:5901": "pratyudgamya tayā cāsau |rūpājīvāpragalbhayā |",
  "GK21brkas_pu:5902": "svinnakaṇṭakite pāṇau |gṛhītvāntaḥ praveśitaḥ ||19.117|",
  "GK21brkas_pu:5903": "tasyāḥ pitaram adrākṣīt |tatrārabdhadurodaram |",
  "GK21brkas_pu:5904": "raktākṣaṃ śātakaumbhābhaṃ |samadaṃ medurodaram ||19.118|",
  "GK21brkas_pu:5905": "upaveśya ca tenāṅke |ghrātvā mūrdhni mahoharaḥ |",
  "GK21brkas_pu:5906": "śvaśrūḥ paśyety anujñātaḥ |praviveśāvarodhanam ||19.119|",
  "GK21brkas_pu:5907": "yatra saṃpūrṇatāruṇyāḥ |karṇikārasragujjvalāḥ |",
  "GK21brkas_pu:5908": "śvaśrūśvaśurayos tasya |pitāmahyo 'pi yoṣitaḥ ||19.120|",
  "GK21brkas_pu:5909": "abhivādya ca tās tatra |sa tābhir abhinanditaḥ |",
  "GK21brkas_pu:5910": "anujñātaś ca sasnehaṃ |prāviśat kanyakāgṛham ||19.121|",
  "GK21brkas_pu:5911": "divyasya madhunaḥ pānaṃ |divyatantrīrutiśrutiḥ |",
  "GK21brkas_pu:5912": "divyastrīsaṃprayogāś ca |manoharamano 'haran ||19.122|",
  "GK21brkas_pu:5913": "ity asau kṣaṇam āsīnaḥ |sukumārikayoditaḥ |",
  "GK21brkas_pu:5914": "atītā- divasāḥ pañca |kumāra pratigamyatām ||19.123|",
  "GK21brkas_pu:5915": "devalokaikadeśo 'yaṃ |yat tato 'smin na labhyate |",
  "GK21brkas_pu:5916": "sthātuṃ mānuṣamātreṇa |pañcamād divasāt param ||19.124|",
  "GK21brkas_pu:5917": "bhavantaṃ ca parityajya |gaccheyuḥ potavāhakāḥ |",
  "GK21brkas_pu:5918": "vahanasvāminaṃ pañca |pratīkṣante dināni te ||19.125|",
  "GK21brkas_pu:5919": "śrutvedaṃ rājaputrasya |devaputrasya yādṛśī |",
  "GK21brkas_pu:5920": "svargataś cyavamānasya |dhyāmadhyāmābhavat prabhā ||19.126|",
  "GK21brkas_pu:5921": "taṃ dṛṣṭvā tādṛśākāram |avocat sukumārikā |",
  "GK21brkas_pu:5922": "adyārabhya gamiṣyāmi |tavaivāhaṃ gṛhān iti ||19.127|",
  "GK21brkas_pu:5923": "sa tayā dhīrito gatvā |potam udvignavāhakam |",
  "GK21brkas_pu:5924": "tatraiva suhṛdo 'paśyad |divyaratnāmbarasrajaḥ ||19.128|",
  "GK21brkas_pu:5925": "sthitāḥ stha divasān etān |kva kathaṃ veti coditāḥ |",
  "GK21brkas_pu:5926": "tena te kathayanti sma |yathā yūyaṃ tathā vayaṃ ||19.129|",
  "GK21brkas_pu:5927": "sukumārikayādiṣṭāḥ |prahṛṣṭā- guhyakāṅganāḥ |",
  "GK21brkas_pu:5928": "asmān upacaranti sma |surān iva surāṅganāḥ ||19.130|",
  "GK21brkas_pu:5929": "mahādevam upāsīnā- |mṛtā- gacchanti mānuṣāḥ |",
  "GK21brkas_pu:5930": "sevamānā- vayaṃ devaṃ |devatām amṛtā- gatāḥ ||19.131|",
  "GK21brkas_pu:5931": "iti yakṣīkathāraktā- |mahādhvānaṃ mahābhayam |",
  "GK21brkas_pu:5932": "tāsām evānubhāvena |saṃterus te mahodadhim ||19.132|",
  "GK21brkas_pu:5933": "vyāpārair ujjhitaṃ sarvais |trivargaprāptihetubhiḥ |",
  "GK21brkas_pu:5934": "prāviśaṃs tadviyogārtaṃ |śūnyarājapathaṃ puram ||19.133|",
  "GK21brkas_pu:5935": "athaikā brāhmaṇī vṛddhā |kim artham api nirgatā |",
  "GK21brkas_pu:5936": "avaguṣṭhitamūrdhānaṃ |paśyati sma manoharam ||19.134|",
  "GK21brkas_pu:5937": "tam asau pratyabhijñāya |paritoṣaskhaladgatiḥ |",
  "GK21brkas_pu:5938": "gatvā dhyānaparāsthānaṃ |mahīpālam atoṣayat ||19.135|",
  "GK21brkas_pu:5939": "mantriprabhṛtayas tena |vāritāḥ puravāsinaḥ |",
  "GK21brkas_pu:5940": "mā vocad dārakaṃ kaścit |kva gato 'bhūd bhavān iti ||19.136|",
  "GK21brkas_pu:5941": "rājaputro 'pi rājānam |avandata vilakṣakaḥ |",
  "GK21brkas_pu:5942": "so 'pi tasyāṅkam āropya |harati sma vilakṣatām ||19.137|",
  "GK21brkas_pu:5943": "svaṃ ca mandiram āgatya |sa sumaṅgalam uktavān |",
  "GK21brkas_pu:5944": "gandhaśāstraphalaṃ sāraṃ |dhūpam āyojyatām iti ||19.138|",
  "GK21brkas_pu:5945": "adyāgacchati yuṣmākaṃ |sakhībhiḥ sahitā sakhī |",
  "GK21brkas_pu:5946": "sugandhitāpradhānaṃ ca |ratam āhur aninditam ||19.139|",
  "GK21brkas_pu:5947": "gandharājaś ca yo 'smākaṃ |ghuṣyate yakṣakardamaḥ |",
  "GK21brkas_pu:5948": "sa kardamasamas tāsām |ato 'sau yakṣakardamaḥ ||19.140|",
  "GK21brkas_pu:5949": "tasmād ādaram āsthāya |śāstram adya prakāśyatām |",
  "GK21brkas_pu:5950": "dhanurvedasya kṛtsnasya |viddhasāraṃ hi sauṣṭhavam ||19.141|",
  "GK21brkas_pu:5951": "iti protsāhitas tena |svārthena ca sumaṅgalaḥ |",
  "GK21brkas_pu:5952": "dhūpasnānīyagandhādi |yathādeśam ayojayat ||19.142|",
  "GK21brkas_pu:5953": "manoharas tu sasuhṛt |kṛtakāmukaḍambaraḥ |",
  "GK21brkas_pu:5954": "āsannadayitāśūnyāṃ |duḥkhaśayyām asevata ||19.143|",
  "GK21brkas_pu:5955": "tataḥ sa tādṛśo gandhas |tathāyatnena sādhitaḥ |",
  "GK21brkas_pu:5956": "preritaḥ paṭunānyena |samīreṇeva toyadaḥ ||19.144|",
  "GK21brkas_pu:5957": "bhāsā vicchāyayantīva |candrakāntādicandrikām |",
  "GK21brkas_pu:5958": "praviśya sahasāchyāsta |paryaṅkaṃ sukumārikā ||19.145|",
  "GK21brkas_pu:5959": "tataḥ sasmitam ālokya |bakulādīn uvāca sā |",
  "GK21brkas_pu:5960": "sasahāyāham āyātā |yāta viśramyatām iti ||19.146|",
  "GK21brkas_pu:5961": "praṇamya teṣu yāteṣu |kumārasukumārike |",
  "GK21brkas_pu:5962": "yathā tathāvidhotkaṇṭhe |tathāgamayatāṃ niśām ||19.147|",
  "GK21brkas_pu:5963": "saṃbhogaramaṇīyaiś ca |śarīrair bakulādayaḥ |",
  "GK21brkas_pu:5964": "prabhāte rājaputrāya |rātrivṛttaṃ nyavedayan ||19.148|",
  "GK21brkas_pu:5965": "rātrau rātrau sametānāṃ |viyuktānāṃ divā divā |",
  "GK21brkas_pu:5966": "iti saṃvatsaro yātas |tābhis teṣām acetitatḥ ||19.149|",
  "GK21brkas_pu:5967": "ekadā syandamānāśruḥ |sākrandā sā tam abravīt |",
  "GK21brkas_pu:5968": "svādhīnānāṃ parādhīnaiḥ |saha saṃgatir īdṛśī ||19.150|",
  "GK21brkas_pu:5969": "adyārabhya mayā devaḥ |sevitavyo dhaneśvaraḥ |",
  "GK21brkas_pu:5970": "sakhīsahitayā varṣaṃ |gṛhītabrahmacaryayā ||19.151|",
  "GK21brkas_pu:5971": "pitarau vandituṃ cāham |aṣṭamy-ādiṣu parvasu |",
  "GK21brkas_pu:5972": "svagṛhāya gamiṣyāmi |tatra gacched bhavān iti ||19.152|",
  "GK21brkas_pu:5973": "tvatsaṅgasubhagā yā dik |tām api prekṣya jīvyate |",
  "GK21brkas_pu:5974": "ninditāmṛtapānena |kiṃ punar darśanena te ||19.153|",
  "GK21brkas_pu:5975": "tasyām uktveti yātāyām |āyātā- bakulādayaḥ |",
  "GK21brkas_pu:5976": "khaṃ paśyantam apaśyaṃs tam |iyaṃ yātīti vādinam ||19.154|",
  "GK21brkas_pu:5977": "tataḥ sabakulāśoke |saśoke pārthivātmaje |",
  "GK21brkas_pu:5978": "toṣagadgadavāg uccair |abhāṣata sumaṅgalaḥ ||19.155|",
  "GK21brkas_pu:5979": "kim astāne viṣādena |potam āruhya māmakam |",
  "GK21brkas_pu:5980": "dṛṣṭamārgā- muhūrtena |yāmas taṃ guhyakācalam ||19.156|",
  "GK21brkas_pu:5981": "dhyāyantas tatra tāḥ kāntāḥ |paśyantaś cāntarāntarā |",
  "GK21brkas_pu:5982": "saṃgamāśādhanaprāṇā- |yāpayāma samām iti ||19.157|",
  "GK21brkas_pu:5983": "tataḥ sa tena potena |prasthitaś ca mahārṇavam |",
  "GK21brkas_pu:5984": "sa ca potaḥ samīreṇa |dūraṃ hṛtvā vipāditaḥ ||19.158|",
  "GK21brkas_pu:5985": "rājaputras tu dayitāṃ |siddhāṃ vidyām iva smaran |",
  "GK21brkas_pu:5986": "tāṃ na cetitavān eva |vipattiṃ māradāruṇām ||19.159|",
  "GK21brkas_pu:5987": "uttīrṇasyaiva jaladher |velārodhāsi sarpataḥ |",
  "GK21brkas_pu:5988": "caurasainyena saṃyamya |tasyālaṃkaraṇaṃ hṛtam ||19.160|",
  "GK21brkas_pu:5989": "tatas taskarasainyaṃ tad |vājisainyena sarvataḥ |",
  "GK21brkas_pu:5990": "veṣṭitaṃ kuṭṭitaṃ baddham |udbaddhaṃ pādapeṣu ca ||19.161|",
  "GK21brkas_pu:5991": "ekaś cārutarākāraḥ |puruṣaḥ praṇipatya tam |",
  "GK21brkas_pu:5992": "kariṇīpṛṣṭham āropya |sasainyaḥ prasthitaḥ puraḥ ||19.162|",
  "GK21brkas_pu:5993": "adūraṃ cāntaraṃ gatvā |bandistutiguṇānvayaḥ |",
  "GK21brkas_pu:5994": "manoharaḥ puraṃ prāpat |kuṅkumāliptacatvaram ||19.163|",
  "GK21brkas_pu:5995": "ratnavandanamālānāṃ |sa śṛṇvan paṭuśiñjitam |",
  "GK21brkas_pu:5996": "āgacchat kalarāsānāṃ |nānāpattrisrajām iva ||19.164|",
  "GK21brkas_pu:5997": "purānurūpaśobhaṃ ca |prāviśat sa nṛpālayam |",
  "GK21brkas_pu:5998": "viśālamaṇḍapāsīnaṃ |śakrākāraṃ narādhipam ||19.165|",
  "GK21brkas_pu:5999": "avatīrya ca hastinyāḥ |sa rājānam avandata |",
  "GK21brkas_pu:6000": "gāḍham āliṅgya tenāpi |ciraṃ prītyā nirūpitaḥ ||19.166|",
  "GK21brkas_pu:6001": "śarīrāvayavān dṛṣṭvā |muhus tasyāvadat tataḥ |",
  "GK21brkas_pu:6002": "kutaḥ sumaṅgalād anyaś |cakṣuṣmān iti bhūpatiḥ ||19.167|",
  "GK21brkas_pu:6003": "āsīc ca rājaputrasya |sa evāyaṃ sumaṅgalaḥ |",
  "GK21brkas_pu:6004": "bhaved aham iva bhraṣṭaḥ |potabhaṅgabhayād iti ||19.168|",
  "GK21brkas_pu:6005": "gaccha viśramya tāteti |rājñoktaḥ prāviśat puram |",
  "GK21brkas_pu:6006": "apaśyan natamūrdhānaṃ |sa tam eva sumaṅgalam ||19.169|",
  "GK21brkas_pu:6007": "pṛcchati sma ca taṃ bhadra |mitre prāṇasame tava |",
  "GK21brkas_pu:6008": "bhujau me bakulāśokau |kaccit kuśalināv iti ||19.170|",
  "GK21brkas_pu:6009": "tenoktaṃ bakulāśokau |gṛhān kuśalinau gatau |",
  "GK21brkas_pu:6010": "yathā cāham ihāyātas |tathāśrotuṃ prasīdata ||19.171|",
  "GK21brkas_pu:6011": "punaruktaguṇākhyānam |etat nāgapuraṃ puram |",
  "GK21brkas_pu:6012": "dṛṣṭam eva hi yuṣmābhir |nṛpaś caiṣa puraṃdaraḥ ||19.172|",
  "GK21brkas_pu:6013": "jayanta iti putro 'sya |śūraḥ cāruḥ kaviḥ paṭuḥ |",
  "GK21brkas_pu:6014": "sa yena yūyam ānītāḥ |sāgaropāntakānanāt ||19.173|",
  "GK21brkas_pu:6015": "sutā nalinikā nāma |nṛpates tasya tādṛśī |",
  "GK21brkas_pu:6016": "yasyā- na pramadāloke |na cāsti sadṛśo varaḥ ||19.174|",
  "GK21brkas_pu:6017": "varaṃ varayatā tasyāḥ |pitrā dvīpāntarāṇy api |",
  "GK21brkas_pu:6018": "guṇarūpāntarajñāna |śālinaḥ prahitā- hatāḥ ||19.175|",
  "GK21brkas_pu:6019": "anena ca prapañcena |yadā kālo bahurgataḥ |",
  "GK21brkas_pu:6020": "tadā mām ayam āhūya |sadainyasmitam uktavān ||19.176|",
  "GK21brkas_pu:6021": "tvaṃ na kevalam asmākaṃ |sarvādhyakṣagaṇāgraṇīḥ |",
  "GK21brkas_pu:6022": "nātho 'pi bhava nas tāta |saṃkaṭād uddharann itaḥ ||19.177|",
  "GK21brkas_pu:6023": "kulaśīlavayorūpair |yaḥ syād asyāḥ samo varaḥ |",
  "GK21brkas_pu:6024": "ādareṇa tam anviṣyes |tyaja śrīmadirārujam ||19.178|",
  "GK21brkas_pu:6025": "bhūrisāradhanāḍhyo 'pi |guṇadraviṇadurgataḥ |",
  "GK21brkas_pu:6026": "durgatebhyaḥ sudūreṇa |śocanīyaḥ satām iti ||19.179|",
  "GK21brkas_pu:6027": "tato nalinikārūpam |ālikhya phalake mayā |",
  "GK21brkas_pu:6028": "mahī sāṣṭādaśadvīpā |parikrāntā varārthinā ||19.180|",
  "GK21brkas_pu:6029": "yadā tu paṭuyatno 'pi |nālabhe varam īpsitam |",
  "GK21brkas_pu:6030": "tadā tyaktumanaḥ prāṇān |prāvivikṣaṃ mahodadhim ||19.181|",
  "GK21brkas_pu:6031": "gataś ca kānanadvīpaṃ |dṛṣṭavān asmi saṃcaran |",
  "GK21brkas_pu:6032": "yuṣmadguṇakathāsaktāḥ |saṃtatāḥ sādhusaṃpadaḥ ||19.182|",
  "GK21brkas_pu:6033": "tataḥ sa me sthirādhairyas |tādṛṅmaraṇaniścayaḥ |",
  "GK21brkas_pu:6034": "jyotsnayeva tamorāśir |yuṣmatkīrtyā nirākṛtaḥ ||19.183|",
  "GK21brkas_pu:6035": "gandhaśāstravyasanino |yuṣmān buddhvā ca lokataḥ |",
  "GK21brkas_pu:6036": "ātmāpi gandhaśāstrajñas |tadā vaḥ śrāvito mayā ||19.184|",
  "GK21brkas_pu:6037": "tulyajñānasvabhāvā- hi |bhartṝṇām anujīvinaḥ |",
  "GK21brkas_pu:6038": "rañjayanti manaḥ kṣipraṃ |guṇair api nirākṛtāḥ ||19.185|",
  "GK21brkas_pu:6039": "gandhamālyavisaṃvādī |dhūpo yac cāpi dāhitaḥ |",
  "GK21brkas_pu:6040": "suhṛdbhiḥ saha yuṣmābhir |ahaṃ jijñāsitas tadā ||19.186|",
  "GK21brkas_pu:6041": "yac ca yojitavān asmi |gandhamālyānuvādinam |",
  "GK21brkas_pu:6042": "dhūpaṃ tat phalake nyastām |apaśyaṃ bhartṛdārikām ||19.187|",
  "GK21brkas_pu:6043": "tām ālokya tato yuṣmān |manye 'haṃ dhanyajanmanām |",
  "GK21brkas_pu:6044": "ātmano rājaputryāś ca |vidhātuś ca kṛtārthatām ||19.188|",
  "GK21brkas_pu:6045": "so 'haṃ svārthaparo yuṣmān |apahartum ito gataḥ |",
  "GK21brkas_pu:6046": "yāvad yuṣmadguṇair eva |hṛtaḥ sādhumanoharaiḥ ||19.189|",
  "GK21brkas_pu:6047": "tathāpi satkṛto yuṣmān |hartum evāham udyataḥ |",
  "GK21brkas_pu:6048": "pāpam adhyācaranty eva |bhṛtyā bhartṛpriyepsavaḥ ||19.190|",
  "GK21brkas_pu:6049": "puṇyair nalinikāyāś ca |yuṣmatsaṃgamahetubhiḥ |",
  "GK21brkas_pu:6050": "sevācārāpadeśena |gataiva sukumārikā ||19.191|",
  "GK21brkas_pu:6051": "idaṃ cāntaram āsādya |mayā yūyaṃ tvarāvatā |",
  "GK21brkas_pu:6052": "saṃnidhāpitapotena |samudram avatāritāḥ ||19.192|",
  "GK21brkas_pu:6053": "pradeśe yatra cāmbhodhir |vipannaṃ vahanaṃ vahet |",
  "GK21brkas_pu:6054": "vipannavahanas tatra |na ca kaścana vidyate ||19.193|",
  "GK21brkas_pu:6055": "tena tau bakulāśokāv |avipannau gṛhān gatau |",
  "GK21brkas_pu:6056": "idaṃ ca puram āyātā- |yathā yūyaṃ tathā vayam ||19.194|",
  "GK21brkas_pu:6057": "tasmān nalinikādyaiva |yuṣmābhir anugamyatām |",
  "GK21brkas_pu:6058": "na hi śrīḥ svayam āyāntī |kālātikramam arhati ||19.195|",
  "GK21brkas_pu:6059": "manoharas tu tāṃ prāpya |sarvākāramanoharām |",
  "GK21brkas_pu:6060": "yathākāmam upābhuṅkta |karī kamālinīm iva ||19.196|",
  "GK21brkas_pu:6061": "sumaṅgalena sā coktā |mā sma śethāḥ pṛthaṅniśi |",
  "GK21brkas_pu:6062": "patyus te dayitā yakṣī |maivaṃ naiṣīd asāv iti ||19.197|",
  "GK21brkas_pu:6063": "kupitā rājaputrāya |rājaputrī kadācana |",
  "GK21brkas_pu:6064": "unnidraiva sanidreva |suptā kila pṛthak kṣaṇam ||19.198|",
  "GK21brkas_pu:6065": "atha sevāvadhau pūrṇe |varṣānte sukumārikā |",
  "GK21brkas_pu:6066": "śayitaṃ pṛthag āsādya |manoharam apāharat ||19.199|",
  "GK21brkas_pu:6067": "yathā nalinikābhartā |sukumārikayā hṛtaḥ |",
  "GK21brkas_pu:6068": "yuṣmān api hared eṣā |tathā mātaṅgakanyakā ||19.200|",
  "GK21brkas_pu:6069": "manyadhve yādṛśīm enāṃ |kanyakā neyam īdṛśī |",
  "GK21brkas_pu:6070": "na hi caṇḍālakanyāsu |rajyante devasūnavaḥ ||19.201|",
  "GK21brkas_pu:6071": "idaṃ nalinikāvṛttaṃ |smṛtvā yūyaṃ mayoditāḥ |",
  "GK21brkas_pu:6072": "na me nalinikāvārttā |virasāntā bhaved iti ||19.202|",
  "GK21brkas_pu:6073": "ananyagatasaṃkalpam |evaṃ māṃ mā sma kalpayaḥ |",
  "GK21brkas_pu:6074": "iti jihmaṃ puras tasyāḥ |kāmukācāram ācaram ||19.203|",
  "GK21brkas_pu:6075": "gandharvadattāvacanāt priyatvaṃ |mātaṅgakanyā sutarām agān me |",
  "GK21brkas_pu:6076": "madaṃ vidhatte madirā prakṛtyā |kim aṅga kāntānanasaṅgaramyā ||19.204|",
  "GK21brkas_pu:6077": "iti śeṣaṃ vasantasya |tanupāṭalakuṅmalam |",
  "GK21brkas_pu:6078": "divasāṃś ca nayāmi sma |subhagānilacandanān ||20.1|",
  "GK21brkas_pu:6079": "ekadā dattakenāham |āgatya hasatoditaḥ |",
  "GK21brkas_pu:6080": "aryaputra vicitraṃ vaḥ |krīḍāsthānam upāgatam ||20.2|",
  "GK21brkas_pu:6081": "rājamārge mayā dṛṣṭā |vṛddhā strī bhāsvaraprabhā |",
  "GK21brkas_pu:6082": "nāgarair devi devīti |vandyamānā varārthibhiḥ ||20.3|",
  "GK21brkas_pu:6083": "sā cāha prabhavantīva |dāraka pratigṛhyatām |",
  "GK21brkas_pu:6084": "tava bhartre mayā dattā |kanyājinavatīti mām ||20.4|",
  "GK21brkas_pu:6085": "uktā sā ca mayā devi |bhṛtyatvāt paravān aham |",
  "GK21brkas_pu:6086": "dṛṣṭvā svāminam āyāmi |tat kṣaṇaṃ kṣamyatām iti ||20.5|",
  "GK21brkas_pu:6087": "sa mayoktas tayā sākaṃ |hasantaḥ sukham āsmahe |",
  "GK21brkas_pu:6088": "tenāgacchatu sātraiva |madvacaś cedam ucyatām ||20.6|",
  "GK21brkas_pu:6089": "bahūn saṃpṛcchya kanyāyāḥ |kāryau dānapratigrahau |",
  "GK21brkas_pu:6090": "praṣṭavyāḥ santi cāsmākaṃ |tāvat pṛcchāmi tān aham ||20.7|",
  "GK21brkas_pu:6091": "anyac cāgamyatām etad |gṛhaṃ yadi na duṣyati |",
  "GK21brkas_pu:6092": "tvādṛśātithisatkāraḥ |kāraṇaṃ śreyasām iti ||20.8|",
  "GK21brkas_pu:6093": "tataḥ prasthāpito gatvā |pratyāgatya ca dattakaḥ |",
  "GK21brkas_pu:6094": "mām abhāṣata bhāratyā |gambhīrabhayagarbhayā ||20.9|",
  "GK21brkas_pu:6095": "yuṣmatsaṃdeśam ākarṇya |tayoktaṃ bhīmahāsayā |",
  "GK21brkas_pu:6096": "aho mahākulīnānām |ācāraḥ sādhusevinām ||20.10|",
  "GK21brkas_pu:6097": "kim atrodayano rājā |praṣṭavyaḥ suhṛdā tava |",
  "GK21brkas_pu:6098": "devī vāsavadattā vā |kiṃ vā magadhavaṃśajā ||20.11|",
  "GK21brkas_pu:6099": "rumaṇvadādayaḥ kiṃ vā |kiṃ vā hariśikhādayaḥ |",
  "GK21brkas_pu:6100": "āha yat santi me kecit |tāvat pṛcchāmi tān iti ||20.12|",
  "GK21brkas_pu:6101": "ājñāpayati yac caiṣa |mām ihāgamyatām iti |",
  "GK21brkas_pu:6102": "kim evam apamānyante |guravo gurusevibhiḥ ||20.13|",
  "GK21brkas_pu:6103": "atha vā kim ahaṃ tasya |samīpaṃ kim asau mama |",
  "GK21brkas_pu:6104": "acirād yāsyatīty etat |sa evānubhaviṣyati ||20.14|",
  "GK21brkas_pu:6105": "ity uktvā niścarantībhir |jvālāmālābhir ānanāt |",
  "GK21brkas_pu:6106": "dagdhvā campaikadeśaṃ sā |maholkeva tirohitā ||20.15|",
  "GK21brkas_pu:6107": "mama tv āsīd vidagdheyaṃ |vṛddhā vipraśnikā dhruvam |",
  "GK21brkas_pu:6108": "indrajālābhiyuktā vā |māyākārī bhaved iti ||20.16|",
  "GK21brkas_pu:6109": "bharadvājasutāyās tu |tīvraḥ saṃtrāsakāraṇaḥ |",
  "GK21brkas_pu:6110": "asmaddhṛdayasaṃtāpī |paritāpajvaro 'bhavat ||20.17|",
  "GK21brkas_pu:6111": "mṛṇālānilamuktālī |jalārdrapaṭacandanaiḥ |",
  "GK21brkas_pu:6112": "asmadaṅgapariśvaṅgair |nāsyās tāpo nyavartata ||20.18|",
  "GK21brkas_pu:6113": "tataḥ śakradhanuḥsampā |balākācakralāñchanaiḥ |",
  "GK21brkas_pu:6114": "nirambudāmbaracchāyaiś |channam ambaram ambudaiḥ ||20.19|",
  "GK21brkas_pu:6115": "saṃtāpam apanetuṃ ca |sāsāraiḥ paścimānilaiḥ |",
  "GK21brkas_pu:6116": "samārohāma harmyasya |sāndraśubhrasudhaṃ śiraḥ ||20.20|",
  "GK21brkas_pu:6117": "tatrāruddhapraṇālādi |dāsīda-sottarāmbaraiḥ |",
  "GK21brkas_pu:6118": "pāścātyamarudādyoti |jaḍaṃ jalam adhārayam ||20.21|",
  "GK21brkas_pu:6119": "tatrānyeṣām uromātre |majjantaḥ kubjavāmanāḥ |",
  "GK21brkas_pu:6120": "śanakaiḥ śāntasaṃtāpāṃ |bhāradvājīm ahāsayat ||20.22|",
  "GK21brkas_pu:6121": "iti naḥ krīḍato dṛṣṭvā |prāsādāgramahāhrade |",
  "GK21brkas_pu:6122": "jale rantum ivoṣṇāṃśuḥ |prāviśat paścimārṇavam ||20.23|",
  "GK21brkas_pu:6123": "bharadvājatanūjā tu |niṣevya śiśiraṃ ciram |",
  "GK21brkas_pu:6124": "praśāntāgantusaṃtāpā |śītapīḍāturābhavat ||20.24|",
  "GK21brkas_pu:6125": "tām urobāhuvāsobhiḥ |samācchādya nirantaram |",
  "GK21brkas_pu:6126": "viśītāṃ kṛtavān asmi |tāpaśītāpahāribhiḥ ||20.25|",
  "GK21brkas_pu:6127": "apanītapidhānaiś ca |praṇālair makarānanaiḥ |",
  "GK21brkas_pu:6128": "prāsādāt prāsravat toyaṃ |sumeror iva nirjharaiḥ ||20.26|",
  "GK21brkas_pu:6129": "prakīrṇasalilakrīḍā |pīḍanacchinnabhūṣaṇam |",
  "GK21brkas_pu:6130": "munipītāmbudhicchāyaṃ |harmyāgraṃ tad adṛśyata ||20.27|",
  "GK21brkas_pu:6131": "tasminn abhinavāmbhoda |kumbhāmbhaḥkṣālanāmale |",
  "GK21brkas_pu:6132": "dānaiḥ paricarāmi sma |samānaiḥ paricārakān ||20.28|",
  "GK21brkas_pu:6133": "iti kānte triyāmādau |gamite mānitapriyaḥ |",
  "GK21brkas_pu:6134": "upāyi prabalāṃ nidrāṃ |sukhaduḥkhābhibhāvinīm ||20.29|",
  "GK21brkas_pu:6135": "yāte ca kṣaṇadāpāde |kaṭhorasparśabodhitaḥ |",
  "GK21brkas_pu:6136": "gambhīrekṣaṇam adrākṣaṃ |naraṃ vyāttāsyakandaram ||20.30|",
  "GK21brkas_pu:6137": "anumāya ca taṃ pretaṃ |mantragarbham upāgatam |",
  "GK21brkas_pu:6138": "kvāpi māṃ netum icchantaṃ |netum aicchaṃ yamālayam ||20.31|",
  "GK21brkas_pu:6139": "bharadvājātmajā trastā |mā sma nidrāṃ jahād iti |",
  "GK21brkas_pu:6140": "na taṃ tatra nihanmi sma |bhīṣaṇāraṭiśaṅkitaḥ ||20.32|",
  "GK21brkas_pu:6141": "tuṣārajaḍam āropya |svapṛṣṭaṃ kāṣṭhaniṣṭhuram |",
  "GK21brkas_pu:6142": "sa māṃ sopānamārgeṇa |prāsādāgrād avātarat ||20.33|",
  "GK21brkas_pu:6143": "tatprabhāvāc ca nidrāndhāḥ |suptā- jāgarikāḥ kṣitau |",
  "GK21brkas_pu:6144": "kakṣārakṣās tam adrākṣur |na niryāntam acetanāḥ ||20.34|",
  "GK21brkas_pu:6145": "niṣkrāntaś ca parāvṛtya |kakṣādvāraṃ yad aikṣata |",
  "GK21brkas_pu:6146": "kavāṭasaṃpuṭas tatra |śanair aghaṭayat svayam ||20.35|",
  "GK21brkas_pu:6147": "gṛhād dūram atītaś ca |jānubhyāṃ tam atāḍayam |",
  "GK21brkas_pu:6148": "prahāraḥ sa tu me jāto |jānupīḍāprayojanaḥ ||20.36|",
  "GK21brkas_pu:6149": "yac ca kiṃcid ahaṃ draṣṭum |aicchaṃ paṭukutūhalaḥ |",
  "GK21brkas_pu:6150": "kulaputraḥ sa tatra sma |kiṃcit kālaṃ na gacchati ||20.37|",
  "GK21brkas_pu:6151": "āśākāśaviśālāsu |viśikhāsu prasāritāḥ |",
  "GK21brkas_pu:6152": "apaśyaṃ dvīpināṃ kṛttīs |tathedam abhavan mama ||20.38|",
  "GK21brkas_pu:6153": "etāvanti kutaḥ santi |dvīpicarmāṇi kānane |",
  "GK21brkas_pu:6154": "āstīrṇāni kim arthaṃ vā |kenāpi viśikhāsv iti ||20.39|",
  "GK21brkas_pu:6155": "yāvat prāsādam ālābhyo |jālavātāyanacyutaiḥ |",
  "GK21brkas_pu:6156": "saṃtatair vitatā rathyā |pradīpārciḥkadambakaiḥ ||20.40|",
  "GK21brkas_pu:6157": "apanītavitarkaś ca |tair gataḥ stokam antaram |",
  "GK21brkas_pu:6158": "prāsāde kvacid aśrauṣaṃ |vacaḥ kasyāpi kāminaḥ ||20.41|",
  "GK21brkas_pu:6159": "ayi candraka kiṃ śeṣe |nanu bhrātar vibudhyatām |",
  "GK21brkas_pu:6160": "nākarṇayasi kūjantam |ulūkaṃ subhagadhvanim ||20.42|",
  "GK21brkas_pu:6161": "asmai daśasahasrāṇi |dīyantāṃ bhūṣaṇāni ca |",
  "GK21brkas_pu:6162": "ayaṃ naḥ sukhahetūnām |agraṇīḥ suhṛdām iti ||20.43|",
  "GK21brkas_pu:6163": "anantaraṃ ca sāraṅga |dardūrāmbhodabandhunā |",
  "GK21brkas_pu:6164": "utkaṇṭhāgarbhakaṇṭhena |nīlakaṇṭhena kūjitam ||20.44|",
  "GK21brkas_pu:6165": "tataḥ kāmī jvalatkrodhaś |candrakaṃ caṇḍam abravīt |",
  "GK21brkas_pu:6166": "duṣṭasya caṭakasyāsya |mastakaś chidyatām iti ||20.45|",
  "GK21brkas_pu:6167": "mayā tarkayatā cedaṃ |viruddham iti niścitam |",
  "GK21brkas_pu:6168": "ājñātam anayor nyāyye |saṃmānanavimānane ||20.46|",
  "GK21brkas_pu:6169": "bhāryā nāgarakasyāsya |parasaṃkrāntamānasā |",
  "GK21brkas_pu:6170": "ekaparyaṅkasuptāpi |suptā bhartuḥ parāṅmukhī ||20.47|",
  "GK21brkas_pu:6171": "tayolūkadhvaniṃ śrutvā |bhīrunārīvibhīṣaṇam |",
  "GK21brkas_pu:6172": "trastayātaḥ parāvṛtya |gāḍham āliṅgitaḥ patiḥ ||20.48|",
  "GK21brkas_pu:6173": "tato viraktabhāryeṇa |bhāryāraktena cāmunā |",
  "GK21brkas_pu:6174": "ulūkabhayapūrvo 'pi |kāntāśleṣo 'bhinanditaḥ ||20.49|",
  "GK21brkas_pu:6175": "tena pūjām ulūkasya |suhṛdaḥ kṛtavān ayam |",
  "GK21brkas_pu:6176": "yenāsya vimukhī kāntā |trāsād abhimukhī kṛtā ||20.50|",
  "GK21brkas_pu:6177": "śrutvā ca śikhinaḥ kekāḥ |kāntotkaṇṭhāvidhāyinīḥ |",
  "GK21brkas_pu:6178": "patyuḥ kaṇṭhaṃ parityajya |sthitā bhūyaḥ parāṅmukhī ||20.51|",
  "GK21brkas_pu:6179": "tenānena mayūrasya |mastakaś chedito ruṣā |",
  "GK21brkas_pu:6180": "yenāsyābhimukhī kāntā |kūjatā vimukhī kṛtā ||20.52|",
  "GK21brkas_pu:6181": "athātītya tam uddeśam |aśrauṣaṃ madaviddhayoḥ |",
  "GK21brkas_pu:6182": "kṛtanigrahayor vācaṃ |kulaṭāviṭayor yathā ||20.53|",
  "GK21brkas_pu:6183": "manoghrāṇaharā gandhā |yayā pratanutuṅgayā |",
  "GK21brkas_pu:6184": "āghrātā mama sā nāsā |tvatkṛte vikṛtā kṛtā ||20.54|",
  "GK21brkas_pu:6185": "kartarīpāśasaṃkāśau |purā maṇḍitakuṇḍalau |",
  "GK21brkas_pu:6186": "karṇau mama tathā bhūtau |bhavatāṃ bhavato yathā ||20.55|",
  "GK21brkas_pu:6187": "sāham evaṃvidhā jātā |vipralabdhā khalu tvayā |",
  "GK21brkas_pu:6188": "kṛtaghna tvam apīdānīm |avajānāsi mām iti ||20.56|",
  "GK21brkas_pu:6189": "athāvocat patis tasyāḥ |kiṃ māṃ indasi nandini |",
  "GK21brkas_pu:6190": "mayāpi nanu yat prāptaṃ |tvadarthaṃ tan na dṛśyate ||20.57|",
  "GK21brkas_pu:6191": "devāḥ kusumadhūpādyaiḥ |pitaraḥ piṇḍavāribhiḥ |",
  "GK21brkas_pu:6192": "samastās tarpitā- yena |dakṣiṇābhir dvijātayaḥ ||20.58|",
  "GK21brkas_pu:6193": "śūrādhiṣṭhitapṛṣṭhānāṃ |cūrṇitapratidantinām |",
  "GK21brkas_pu:6194": "yena cāsisanāthena |nikṛttāḥ kariṇāṃ karāḥ ||20.59|",
  "GK21brkas_pu:6195": "pṛthulāḥ komalās tuṅgāḥ |pīnāḥ satkṛtacandanāḥ |",
  "GK21brkas_pu:6196": "ātmaśeṣaparastrīṇāṃ |yena bhuktāḥ payodharāḥ ||20.60|",
  "GK21brkas_pu:6197": "sa me vāmetaraḥ pāṇiḥ |phullatāmarasāruṇaḥ |",
  "GK21brkas_pu:6198": "kṛttaḥ śastreṇa saṃdhānād |bandhanād iva pallavaḥ ||20.61|",
  "GK21brkas_pu:6199": "adhunā vāmapādasya |śṛṇu caṇḍi parākramam |",
  "GK21brkas_pu:6200": "yena krāntā samudrāntā |tīrthasnānāya medinī ||20.62|",
  "GK21brkas_pu:6201": "yena cāntaḥpurārakṣa |parikṣiptena līlayā |",
  "GK21brkas_pu:6202": "vapraprākāraparikhāḥ |śatakṛtvo vilaṅghitāḥ ||20.63|",
  "GK21brkas_pu:6203": "so 'yaṃ mārutasaṃcāras |tāmras tuṅganakhāṅguliḥ |",
  "GK21brkas_pu:6204": "pādo me yādṛśo jātas |tādṛśaḥ kasya kathyatām ||20.64|",
  "GK21brkas_pu:6205": "atha vā yaḥ samudrasya |tulayā tulayej jalam |",
  "GK21brkas_pu:6206": "sa guṇān pāṇipādasya |gaṇayen mandadhīr girā ||20.65|",
  "GK21brkas_pu:6207": "sarvathā dhig adhīraṃ māṃ |yas tvādṛśyāḥ striyaḥ puraḥ |",
  "GK21brkas_pu:6208": "ātmanaḥ pāṇipādasya |praśaṃsāmi guṇān iti ||20.66|",
  "GK21brkas_pu:6209": "athānyatra śṛṇomi sma |pādaḥ ślokasya śobhanaḥ |",
  "GK21brkas_pu:6210": "āgatas taṃ likhāmy āśu |datta me vartikām iti ||20.67|",
  "GK21brkas_pu:6211": "evaṃ cānantavṛttāntaṃ |campāṃ paśyan kutūhalī |",
  "GK21brkas_pu:6212": "āgacchaṃ nagarīdvāram |uttaraṃ pretavāhanaḥ ||20.68|",
  "GK21brkas_pu:6213": "mama tv āsīn na mām eṣa |gataprāṇo jighāṃsati |",
  "GK21brkas_pu:6214": "uttareṇa hi nīyante |na dvāreṇa jighāṃsitum ||20.69|",
  "GK21brkas_pu:6215": "cintayann iti niryātaḥ |prākāraṃ samayā vrajan |",
  "GK21brkas_pu:6216": "kṣīṇamāṃsakam adrākṣaṃ |bālakaṃ gatajīvakam ||20.70|",
  "GK21brkas_pu:6217": "athācintayam ālokya |kṣaṇaṃ bālacikitsitam |",
  "GK21brkas_pu:6218": "śoṣitaḥ śuṣkaraivatyā |varāko 'yaṃ mṛtaḥ śiśuḥ ||20.71|",
  "GK21brkas_pu:6219": "yadi jīvantam adrakṣyaṃ |likhitvā maṇḍalaṃ tataḥ |",
  "GK21brkas_pu:6220": "atrāsye maraṇād enam |iṣṭvā krūragrahān iti ||20.72|",
  "GK21brkas_pu:6221": "dṛṣṭavān asmi cānyatra |citravastravibhūṣaṇam |",
  "GK21brkas_pu:6222": "puruṣaṃ proṣitaprāṇam |athedam abhavan mama ||20.73|",
  "GK21brkas_pu:6223": "rajjuśastrāgnipānīya |jarājvaragarakṣudhām |",
  "GK21brkas_pu:6224": "nāyam anyatamenāpi |kena nāma mṛto bhavet ||20.74|",
  "GK21brkas_pu:6225": "aye nūnam ayaṃ kāmī |kāmayitvānyakāminīm |",
  "GK21brkas_pu:6226": "nidrāsukham upāsīnaḥ |pratibuddhaḥ pipāsitaḥ ||20.75|",
  "GK21brkas_pu:6227": "sukhasupteti cānena |na sā strī pratibodhitā |",
  "GK21brkas_pu:6228": "gavākṣasthodapātrastham |udakaṃ pītam ātmanā ||20.76|",
  "GK21brkas_pu:6229": "apanītapidhānaṃ ca |dṛṣṭvā taj jalabhājanam |",
  "GK21brkas_pu:6230": "svaviṣānaladāhāndhaḥ |praviṣṭaḥ prāg bhujaṃgamaḥ ||20.77|",
  "GK21brkas_pu:6231": "tena tadviṣam udgīrṇaṃ |tena tad dūṣitaṃ jalam |",
  "GK21brkas_pu:6232": "tena pītena mūḍho 'yaṃ |sadyaḥ prāṇair viyojitaḥ ||20.78|",
  "GK21brkas_pu:6233": "tasyāś ca parakāminyā- |dārikābhiḥ sasaṃbhramam |",
  "GK21brkas_pu:6234": "prākāraśṛṅgarandhreṇa |nikṣiptaḥ parikhātaṭe ||20.79|",
  "GK21brkas_pu:6235": "amṛto yadi dṛṣṭaḥ syāj |jīvitaḥ syād ayaṃ mayā |",
  "GK21brkas_pu:6236": "mantramaṇḍalamudrāṇām |upāṃśusmaraṇād iti ||20.80|",
  "GK21brkas_pu:6237": "athānyatrāham adrākṣaṃ |ninditāsurakanyakām |",
  "GK21brkas_pu:6238": "aśokaśākhiśākhāyām |udbaddhāṃ kām api striyam ||20.81|",
  "GK21brkas_pu:6239": "aṅgaiḥ kusumasindūra |kuṅkumālaktakojjvalaiḥ |",
  "GK21brkas_pu:6240": "nīlārdhorukasaṃvīta |viśālajaghanasthalām ||20.82|",
  "GK21brkas_pu:6241": "nikṣiptaṃ ca tayādūraṃ |karacchuritacandrikam |",
  "GK21brkas_pu:6242": "cīnapaṭṭāṃśukanyastam |anarghyaṃ ratnamaṇḍanam ||20.83|",
  "GK21brkas_pu:6243": "kim artham anayā straiṇaṃ |kṛtaṃ sāhasam ity aham |",
  "GK21brkas_pu:6244": "parāmṛśya bahūn pakṣān |idaṃ niścitavān dhiyā ||20.84|",
  "GK21brkas_pu:6245": "iyaṃ pativratā yoṣin |nūnaṃ bhartuś ca vallabhā |",
  "GK21brkas_pu:6246": "na vimānitavān etāṃ |patiḥ parihasann api ||20.85|",
  "GK21brkas_pu:6247": "tena suptena mattena |jijñāsākupitena vā |",
  "GK21brkas_pu:6248": "gṛhītaṃ nāma kasyāścit |pramadāyāḥ pramādinā ||20.86|",
  "GK21brkas_pu:6249": "tena cāśrutapūrveṇa |vajrapātapramāthinā |",
  "GK21brkas_pu:6250": "gāḍhaṃ tāḍitayā krūraṃ |kṛtaṃ karmedam etayā ||20.87|",
  "GK21brkas_pu:6251": "sarvathā putradārāṇāṃ |pitābhartṛsamo ripuḥ |",
  "GK21brkas_pu:6252": "nāsti yas tānitasnehāl |lālayaty eva kevalam ||20.88|",
  "GK21brkas_pu:6253": "varaṃ cātitiraskāro |bālānāṃ nātilālanā |",
  "GK21brkas_pu:6254": "dṛśyante hy avasīdanto |dhīmanto 'py atilālitāḥ ||20.89|",
  "GK21brkas_pu:6255": "vasanābharaṇaṃ yac ca |bhūtale svayam ujjhitam |",
  "GK21brkas_pu:6256": "tat taskarakarasparśa |parihārārtham etayā ||20.90|",
  "GK21brkas_pu:6257": "niścaurā cedṛśī campā |yan merugurur apy ayam |",
  "GK21brkas_pu:6258": "alaṃkāro 'py asatkāraḥ |saṃkāra iva dṛśyate ||20.91|",
  "GK21brkas_pu:6259": "etāni cānyāni ca nāgarāṇāṃ |paśyan vicitrāṇi viceṣṭitāni |",
  "GK21brkas_pu:6260": "citānalālokahṛtāndhakāram |agaccham ujjīvajanādhivāsam ||20.92|",
  "GK21brkas_pu:6261": "athāpaśyaṃ śivās tatra |trāsitāḥ piśitāśinīḥ |",
  "GK21brkas_pu:6262": "dīnabhīṣaṇaphetkārāḥ |kukkuraiḥ kharabukkitaiḥ ||20.93|",
  "GK21brkas_pu:6263": "ujjhitāmbaram udbāhu |prakīrṇakacasaṃcayam |",
  "GK21brkas_pu:6264": "paritaḥ kuṇapaṃ nṛtyaḍ |ḍākinīmaṇḍalaṃ kvacit ||20.94|",
  "GK21brkas_pu:6265": "kvacit puruṣam utkhaḍgam |upāttaghaṭakarparam |",
  "GK21brkas_pu:6266": "mahāmāṃsaṃ mahāsattvāḥ |krīyatām iti vādinam ||20.95|",
  "GK21brkas_pu:6267": "saśastrapuruṣavrāta |rakṣitāśācatuṣṭayam |",
  "GK21brkas_pu:6268": "sādhakaṃ siddhinistriṃśam |utpatantaṃ nabhaḥ kvacit ||20.96|",
  "GK21brkas_pu:6269": "ityādibahuvṛttāntaṃ |paśyatā pretaketakam |",
  "GK21brkas_pu:6270": "yātrāṃ yā gacchatā dṛṣṭā |sā dṛṣṭā sthavirā mayā ||20.97|",
  "GK21brkas_pu:6271": "vaṭamūle citāvahnau |vāmahastārpitasruvā |",
  "GK21brkas_pu:6272": "haṃkārāntena mantreṇa |juhvatī naraśoṇitam ||20.98|",
  "GK21brkas_pu:6273": "taṃ ca pretam asau dṛṣṭvā |sādhitādeśam āgatam |",
  "GK21brkas_pu:6274": "guruharṣavi/ālākṣī |karmaśeṣaṃ samāpayat ||20.99|",
  "GK21brkas_pu:6275": "taṃ ca dattārghasatkāram |avocat kṛtakarmaṇe |",
  "GK21brkas_pu:6276": "svāgataṃ candravaktrāya |kumāro mucyatām iti ||20.100|",
  "GK21brkas_pu:6277": "mama tv āsīd aho kaṣṭā |candramasyāpad āgatā |",
  "GK21brkas_pu:6278": "yena kākamukhasyāsya |mukham etena tulyate ||20.101|",
  "GK21brkas_pu:6279": "sa tu māṃ śanakair muktvā |bāhujaṅghaṃ prasārya ca |",
  "GK21brkas_pu:6280": "dakṣiṇābhimukhas tāram |āraṭyāpatitaḥ kṣitau ||20.102|",
  "GK21brkas_pu:6281": "atha mātaṅgavṛddhā mām |avocad dattaviṣṭarā |",
  "GK21brkas_pu:6282": "śmaśānam āgato 'smīti |khedaṃ mā manaso gamaḥ ||20.103|",
  "GK21brkas_pu:6283": "śmaśāne bhagavān rudraḥ |sarudrāṇīvināyakaḥ |",
  "GK21brkas_pu:6284": "samātṛpramathānīkas |trisaṃdhyaṃ saṃnidhīyate ||20.104|",
  "GK21brkas_pu:6285": "yatra rudraḥ surās tatra |sarve haripuraḥsarāḥ |",
  "GK21brkas_pu:6286": "na hy anyatra tuṣārāṃśur |anyatrāsya marīcayaḥ ||20.105|",
  "GK21brkas_pu:6287": "mokṣasvargārthakāmāś ca |śrūyante bahavo dvijāḥ |",
  "GK21brkas_pu:6288": "prāptāḥ pretavane siddhiṃ |tasmān nedam amaṅgalam ||20.106|",
  "GK21brkas_pu:6289": "yadarthaṃ tvaṃ mamānītas |tad etat saṃniśāmyatām |",
  "GK21brkas_pu:6290": "na hi niṣkāraṇaḥ khedas |tvādṛśām upapadyate ||20.107|",
  "GK21brkas_pu:6291": "āsīn mātaṅganāthendraḥ |kṣuṇṇaśatrur mataṅgajaḥ |",
  "GK21brkas_pu:6292": "śarīrīva mahadbāhor |mahāsiṃhaḥ patir mama ||20.108|",
  "GK21brkas_pu:6293": "ahaṃ dhanamatī nāma |mantraśaktiś ca yā mama |",
  "GK21brkas_pu:6294": "sā dineṣu gamiṣyatsu |vijñātā bhavatā svayam ||20.109|",
  "GK21brkas_pu:6295": "caṇḍasiṃhaṃ mahāsiṃhaḥ |putram utpādya niṣṭhitaḥ |",
  "GK21brkas_pu:6296": "phalabhāram ivānantaṃ |dhanaḥ kusumasaṃcayaḥ ||20.110|",
  "GK21brkas_pu:6297": "sutājinavatī nāma |caṇḍasiṃhasya kanyakā |",
  "GK21brkas_pu:6298": "rātriṃ divam asūyanti |yasyai tridaśakanyakāḥ ||20.111|",
  "GK21brkas_pu:6299": "tayā mahāsaroyātrām |asmābhiḥ saha yātayā |",
  "GK21brkas_pu:6300": "bhāradvājīdvitīyas tvaṃ |dṛṣṭaḥ pravahaṇāśritaḥ ||20.112|",
  "GK21brkas_pu:6301": "athāvasthābhavat tasyāḥ |kāpi durjñānakāraṇā |",
  "GK21brkas_pu:6302": "durlabhe bhavati strīṇāṃ |dṛṣṭe tvādṛśi yādṛśī ||20.113|",
  "GK21brkas_pu:6303": "sakhībhir anuyuktāsau |bahuśaḥ kleśakāraṇam |",
  "GK21brkas_pu:6304": "yadā nākathayaj jñātā |mantraśaktyā mayā tadā ||20.114|",
  "GK21brkas_pu:6305": "prārthanābhaṅgajaṃ duḥkham |asaṃcintya svayaṃ mayā |",
  "GK21brkas_pu:6306": "pautryāḥ prāṇaparitrāṇaṃ |kariṣyantyā bhavān vṛtaḥ ||20.115|",
  "GK21brkas_pu:6307": "dīrghāyuṣā yadā cāhaṃ |paribhūtā tathā tvayā |",
  "GK21brkas_pu:6308": "sādhayitvā tathā pretaṃ |tvam ihānāyito mayā ||20.116|",
  "GK21brkas_pu:6309": "tenājinavatīṃ tubhyaṃ |prayacchāmi balād api |",
  "GK21brkas_pu:6310": "mālām adhārayanto 'pi |labhante hi divaukasaḥ ||20.117|",
  "GK21brkas_pu:6311": "sātha paścānmukhī sthitvā |pautrīm ehīty abhāṣata |",
  "GK21brkas_pu:6312": "athādṛśyata tatraiva |sāpy anāgatm āgatā ||20.118|",
  "GK21brkas_pu:6313": "cedivatseśadāyādaṃ |mayā mantrair vaśīkṛtam |",
  "GK21brkas_pu:6314": "varaṃ pāṇau gṛhāṇeti |tām avocat pitāmahī ||20.119|",
  "GK21brkas_pu:6315": "madīyaṃ ca tadīyena |svinnaṃ svinnena pāṇinā |",
  "GK21brkas_pu:6316": "sphurantaṃ sphuratāgṛhṇād |dakṣiṇaṃ dakṣiṇena sā ||20.120|",
  "GK21brkas_pu:6317": "tasyāḥ kararucā tāmre |dṛṣṭapātaiḥ sitāsitaiḥ |",
  "GK21brkas_pu:6318": "apaśyaṃ kuṅkumābhe 'pi |svakare varṇasaṃkaram ||20.121|",
  "GK21brkas_pu:6319": "atha mām avadad vṛddhā |śvaśuro dṛśyatām iti |",
  "GK21brkas_pu:6320": "tatas tām avadaṃ devi |jano 'yaṃ paravān iti ||20.122|",
  "GK21brkas_pu:6321": "tataḥ puruṣam adrākṣam |arkamaṇḍalabhāsuram |",
  "GK21brkas_pu:6322": "āvartayantam utkāntiṃ |candrakāntākṣamaṇḍalam ||20.123|",
  "GK21brkas_pu:6323": "dhanamatyā mamākhyātam |ayaṃ vidyādhareśvaraḥ |",
  "GK21brkas_pu:6324": "gaurimuṇḍo mahāgaurīm |ārādhayitum icchati ||20.124|",
  "GK21brkas_pu:6325": "vyālakāṅgārakau cāsya |bhrātārau paricārakau |",
  "GK21brkas_pu:6326": "yāv etau pārśvayor asya |bhujāv iva mahābalau ||20.125|",
  "GK21brkas_pu:6327": "yenāmitagatir baddhaḥ |kadambe mocitas tvayā |",
  "GK21brkas_pu:6328": "so 'yam aṅgārako yo 'sau |jahāra kusumālikām ||20.126|",
  "GK21brkas_pu:6329": "ārabhya ca tataḥ kālād |gaurimuṇḍaḥ sahānujaḥ |",
  "GK21brkas_pu:6330": "dviṣantam antaraṃ prāpya |bhavantaṃ hantum icchati ||20.127|",
  "GK21brkas_pu:6331": "tena mānasavegaś ca |gaurimuṇḍādayaś ca te |",
  "GK21brkas_pu:6332": "anantāś ca mahāntaś ca |bhaviṣyantaś ca śatravaḥ ||20.128|",
  "GK21brkas_pu:6333": "pramattam asahāyaṃ ca |divyasāmarthyadurgatam |",
  "GK21brkas_pu:6334": "tvām etadviparītāriṃ |pāntu devagurudvijāḥ ||20.129|",
  "GK21brkas_pu:6335": "tan nāyaṃ tava saṃbandhaḥ |kanyāmātraprayojanaḥ |",
  "GK21brkas_pu:6336": "caṇḍasiṃhasahāyo 'pi |mahad asya prayojanam ||20.130|",
  "GK21brkas_pu:6337": "mama tv abhūd abhūn mitram |eko 'mitagatir mama |",
  "GK21brkas_pu:6338": "idānīṃ caṇḍasiṃho 'pi |sumahābalamātṛkaḥ ||20.131|",
  "GK21brkas_pu:6339": "iti saṃkalpayann eva |chāyācchuritacandrikam |",
  "GK21brkas_pu:6340": "vimānam aham adrākṣam |avarūḍhaṃ vihāyasaḥ ||20.132|",
  "GK21brkas_pu:6341": "gacchatāpi sthireṇeva |tena mānasaraṃhasā |",
  "GK21brkas_pu:6342": "kham agacchann ivāgacchaṃ |vahaneneva sāgaram ||20.133|",
  "GK21brkas_pu:6343": "athāpaśyaṃ vimānasya |dūrād avanimaṇḍalam |",
  "GK21brkas_pu:6344": "lokālokādiparyantam |ādarśaparimaṇḍalam ||20.134|",
  "GK21brkas_pu:6345": "idam īdṛśam ākāśam |anāvaraṇam īkṣyate |",
  "GK21brkas_pu:6346": "sa tu nāsti pradeśo 'sya |yo vimānair anāvṛtaḥ ||20.135|",
  "GK21brkas_pu:6347": "apsaraḥśatasaṃbādhaṃ |sakrīḍāgiriniṣkuṭam |",
  "GK21brkas_pu:6348": "nikṛṣṭasyāpi devasya |vimānaṃ yojanāyatam ||20.136|",
  "GK21brkas_pu:6349": "so 'ham evam anantāni |kāntimanti mahānti ca |",
  "GK21brkas_pu:6350": "gacchāmi sma vimānāni |paśyann āyānti yānti ca ||20.137|",
  "GK21brkas_pu:6351": "kasminn api tato deśe |kasyāpi śikhare gireḥ |",
  "GK21brkas_pu:6352": "kasyām api diśi sphītam |adṛśyata puraḥ puram ||20.138|",
  "GK21brkas_pu:6353": "tasmāc codapatad bhāsvad |vimānaṃ vyāpnuvan nabhaḥ |",
  "GK21brkas_pu:6354": "śṛṅgāt prāgacalasyeva |sahasrakaramaṇḍalam ||20.139|",
  "GK21brkas_pu:6355": "māmakena vimānena |saha tat samagacchata |",
  "GK21brkas_pu:6356": "śarīram iva mātaṅgyāḥ |śarīreṇa nirantaram ||20.140|",
  "GK21brkas_pu:6357": "kṛṣṇāṅgaśyāmatuṅgāṅgas |tāmrāpāṅgāyatekṣaṇaḥ |",
  "GK21brkas_pu:6358": "āgamat puruṣas tasmāt |prabhāva iva dehavān ||20.141|",
  "GK21brkas_pu:6359": "tatas taṃ pratyabhijñāya |dṛṣṭaṃ yātrāmahotsave |",
  "GK21brkas_pu:6360": "kathitaṃ dhanamatyāhaṃ |caṇḍasiṃham avandiṣi ||20.142|",
  "GK21brkas_pu:6361": "asau cānandajasveda |stimitair uttanūruhaiḥ |",
  "GK21brkas_pu:6362": "aṅgair aṅgaṃ samāliṅgya |snehādraiḥ karkaśair api ||20.143|",
  "GK21brkas_pu:6363": "apasṛtya tato dūraṃ |namayitvonnataṃ śiraḥ |",
  "GK21brkas_pu:6364": "jyogbhartar jaya deveti |sa mām uktvedam abravīt ||20.144|",
  "GK21brkas_pu:6365": "asmābhiḥ sevakaiḥ kāryam |idaṃ yuṣmāsu bhartṛṣu |",
  "GK21brkas_pu:6366": "āliṅganaṃ tu bhartṝṇāṃ |bhṛtyaiḥ paribhavo mahān ||20.145|",
  "GK21brkas_pu:6367": "bālo 'pi nāvamantavyo |jāmāteti bhavādṛśaḥ |",
  "GK21brkas_pu:6368": "mahatī devatā hy eṣā |tvādṛgrūpeṇa tiṣṭhati ||20.146|",
  "GK21brkas_pu:6369": "ityādi bahu tat tan māṃ |yāvad eva vadaty asau |",
  "GK21brkas_pu:6370": "caṇḍasiṃhapuraṃ tāvat |tumulotsavam āsadam ||20.147|",
  "GK21brkas_pu:6371": "tasya kiṃ varṇyate yatra |viśālaṃ viśikhātalam |",
  "GK21brkas_pu:6372": "citraṃ citrair mahāratnair |indrāṇījaghanocitaiḥ ||20.148|",
  "GK21brkas_pu:6373": "etena parikhāśāla |prāsādasurasadmanām |",
  "GK21brkas_pu:6374": "avaśyādheyaśobhānām |ākhyātaṃ rāmaṇīyakam ||20.149|",
  "GK21brkas_pu:6375": "tasya kiṃ varṇyate yasya |māṇavāḥ smitimānasāḥ |",
  "GK21brkas_pu:6376": "na stanyam api yāvante |jananīr api bālakāḥ ||20.150|",
  "GK21brkas_pu:6377": "tasya kiṃ varṇyate yatra |paśupālasutair api |",
  "GK21brkas_pu:6378": "sakalāḥ sakalā vidyā |mātṛkevānuśīlitāḥ ||20.151|",
  "GK21brkas_pu:6379": "tasya kiṃ varṇyate yatra |yoginām eva kevalam |",
  "GK21brkas_pu:6380": "prakṣayo na ca jāyante |rathyāḥ prāsādasaṃkaṭāḥ ||20.152|",
  "GK21brkas_pu:6381": "yena doṣeṇa saṃsārāt |paritrasyanti mokṣavaḥ |",
  "GK21brkas_pu:6382": "sa tasmin mokṣaśāstreṣu |śrūyate kapilādibhiḥ ||20.153|",
  "GK21brkas_pu:6383": "yac ca dūṣitasaṃsārair |vastudoṣair adūṣitam |",
  "GK21brkas_pu:6384": "akalmaṣaguṇāt tasmād |ramaṇīyatamaṃ kutaḥ ||20.154|",
  "GK21brkas_pu:6385": "na cedaṃ caṇḍasiṃhasya |puram ekaṃ praśasyate |",
  "GK21brkas_pu:6386": "anyeṣām api siddhānām |īdṛśāny adhikāny api ||20.155|",
  "GK21brkas_pu:6387": "avaruhya ca bhūmiṣṭhāt |tasmād ambaramandirāt |",
  "GK21brkas_pu:6388": "prāviśaṃ kanyakāgāraṃ |hasitāmbaramandiram ||20.156|",
  "GK21brkas_pu:6389": "tasmin parijano divyaiḥ |prakārair mām upācarat |",
  "GK21brkas_pu:6390": "kim artham api cāhutā |mātrājinavatī gatā ||20.157|",
  "GK21brkas_pu:6391": "sā yadā tan niśāśeṣam |uttaraṃ ca divāniśam |",
  "GK21brkas_pu:6392": "nāgataiva tad āsīn me |tvarāturamater matiḥ ||20.158|",
  "GK21brkas_pu:6393": "darśanasmitasaṃbhāṣā |sparśanāliṅganādibhiḥ |",
  "GK21brkas_pu:6394": "samastair asamastaiś ca |ramayanti priyāḥ priyān ||20.159|",
  "GK21brkas_pu:6395": "kiraṇair indulekheva |gataiva saha tair asau |",
  "GK21brkas_pu:6396": "aham apy eṣa tiṣṭhāmi |duḥkhasaṃtaptamānasaḥ ||20.160|",
  "GK21brkas_pu:6397": "tat kim etat kathaṃ nv etad |ityādi bahu cintayan |",
  "GK21brkas_pu:6398": "vivāhavighnasaṃbhrāntam |aikṣe sāntaḥpuraṃ puram ||20.161|",
  "GK21brkas_pu:6399": "āsīc ca mama campāyāḥ |preto mām anayan niśi |",
  "GK21brkas_pu:6400": "jyeṣṭhakṛṣṇacaturdaśyām |ārdrasthe tārakāpatau ||20.162|",
  "GK21brkas_pu:6401": "nūnam āṣāḍhaśuklādau |pañcamyām uttarāsu ca |",
  "GK21brkas_pu:6402": "phalguṇīṣu vivāho 'yaṃ |rājñā kārayitāvayoḥ ||20.163|",
  "GK21brkas_pu:6403": "ayaṃ mahākulo rājā |śrutismṛtiviśāradaḥ |",
  "GK21brkas_pu:6404": "tad brāhmeṇa vivāhena |sūnoḥ saṃskāram icchati ||20.164|",
  "GK21brkas_pu:6405": "upāsya caturaḥ kaṣṭān |pāvakān iva vāsarān |",
  "GK21brkas_pu:6406": "tāṃ prāpaṃ kanyakām ante |tapaḥsiddhim ivepsitām ||20.165|",
  "GK21brkas_pu:6407": "ghanāghanāmbhodharajālakālīm |adṛṣṭatārāgaṇarājabimbām |",
  "GK21brkas_pu:6408": "tayā saha prāvṛṣamāsi ramyām |aśuklapakṣāntaniśām ivaikām ||20.166|",
  "GK21brkas_pu:6409": "saikadā saparīvārā |nibhṛtakranditadhvaniḥ |",
  "GK21brkas_pu:6410": "anuyuktā mayā kaccin |nṛpaḥ kuśalavān iti ||20.167|",
  "GK21brkas_pu:6411": "tayā tu pratiṣiddhāpi |dārikā megharājikā |",
  "GK21brkas_pu:6412": "nivedayitum ārabdhā |śrūyatāṃ bhartṛdāraka ||20.168|",
  "GK21brkas_pu:6413": "pūrvaṃ vikaciko nāma |svacchandaḥ khecarādhamaḥ |",
  "GK21brkas_pu:6414": "svais tyaktaḥ sāparādhatvāt |kiṃcit kālam ihāsthitaḥ ||20.169|",
  "GK21brkas_pu:6415": "kanyā sarvasya dṛśyeti |tenāsau bhartṛdārikām |",
  "GK21brkas_pu:6416": "āsīnāṃ pitur utsaṅge |dṛṣṭvā rājānam uktavān ||20.170|",
  "GK21brkas_pu:6417": "duhitā tava yady eṣā |tato mahyaṃ pradīyatām |",
  "GK21brkas_pu:6418": "madīyaguṇasaṃkhyā ca |buddhaiva bhavatām iti ||20.171|",
  "GK21brkas_pu:6419": "tenoktaṃ kena na jñātāḥ |prasiddhā- hi guṇās tava |",
  "GK21brkas_pu:6420": "kiṃ tu komalajanmeyaṃ |prauḍhā tāvad bhavatv iti ||20.172|",
  "GK21brkas_pu:6421": "tenāpy āmantrya rājānaṃ |svadeśāya gamiṣyatā |",
  "GK21brkas_pu:6422": "āyoṣidbālagopālam |ālāpaḥ śrāvitaḥ pure ||20.173|",
  "GK21brkas_pu:6423": "rājñā mahyaṃ sasatkāraṃ |dattājinavatī sutā |",
  "GK21brkas_pu:6424": "diṣṭyā vṛddhir bhavaty adya |mameva bhavatām iti ||20.174|",
  "GK21brkas_pu:6425": "sa bhartṛdārikāṃ śrutvā |bhartṛdārakabhartṛkām |",
  "GK21brkas_pu:6426": "vismṛtopakṛtaḥ krodhād |āha rājānam atrapaḥ ||20.175|",
  "GK21brkas_pu:6427": "bhavataḥ ko 'yaṃ ācāraḥ |sadācārābhimāninaḥ |",
  "GK21brkas_pu:6428": "yad dattvā tanayāṃ mahyam |anyasmai dattavān iti ||20.176|",
  "GK21brkas_pu:6429": "atha vālam upālabhya |bhavantam abhayatrapam |",
  "GK21brkas_pu:6430": "sutā vā vyavahāro vā |yuddhaṃ vā dīyatām iti ||20.177|",
  "GK21brkas_pu:6431": "athāha vihasan rājā |na yuddhaṃ na mamātmajām |",
  "GK21brkas_pu:6432": "labdhum arhati dīrghāyur |vyavahāras tu dīyate ||20.178|",
  "GK21brkas_pu:6433": "ity uktvā taṃ mahīpālaḥ |samantrigaṇamātṛkaḥ |",
  "GK21brkas_pu:6434": "vāyumuktamahādhyakṣaṃ |saptaparṇapuraṃ gataḥ ||20.179|",
  "GK21brkas_pu:6435": "yuvām api rucau satyāṃ |śobhitāśāvihāyasau |",
  "GK21brkas_pu:6436": "tatraiva sahitau yātaṃ |rohiṇīśaśināv iva ||20.180|",
  "GK21brkas_pu:6437": "mayoktaṃ bhīru mā bhaiṣīḥ |kiṃnarīkaṇṭhi mā rudaḥ |",
  "GK21brkas_pu:6438": "megharājyā yathākhyātaṃ |jitaḥ sa capalas tathā ||20.181|",
  "GK21brkas_pu:6439": "iti tasyāḥ paritrāsa |tuṣāramlāpitaṃ mayā |",
  "GK21brkas_pu:6440": "sāntvabālātapasparśān |mukhāmbhojaṃ vikāśitam ||20.182|",
  "GK21brkas_pu:6441": "mām ādāya tataḥ pāṇau |sā gatvāmbaravartmanā |",
  "GK21brkas_pu:6442": "saptaparṇapurodyāne |saptaparṇapure sthitā ||20.183|",
  "GK21brkas_pu:6443": "abravīc ca nirutkaṇṭhaiḥ |kṣaṇam ekam ihāsyatām |",
  "GK21brkas_pu:6444": "yāvad emi sakhīṃ dṛṣṭvā |vanditvā ca gurūn iti ||20.184|",
  "GK21brkas_pu:6445": "tasyām utpatya yātāyām |udyāne saṃcarann aham |",
  "GK21brkas_pu:6446": "sthūlamauktikavarṇāni |saptaparṇāni dṛṣṭavān ||20.185|",
  "GK21brkas_pu:6447": "taiś ca grathitavān asmi |kadalīpaṭutantubhiḥ |",
  "GK21brkas_pu:6448": "bandhūkataralaṃ hāram |utpalaiś churitodaram ||20.186|",
  "GK21brkas_pu:6449": "padmarāgendranīlādi |nānāratnopalaprabhaiḥ |",
  "GK21brkas_pu:6450": "kusumaiḥ kalpayāmi sma |kambūnūpuramekhalāḥ ||20.187|",
  "GK21brkas_pu:6451": "avatīrya tato vyomnaḥ |sā priyā priyavādinī |",
  "GK21brkas_pu:6452": "nirjitaḥ sa durātmeti |hṛṣṭā mām apy aharṣayat ||20.188|",
  "GK21brkas_pu:6453": "katham ity anuyuktā ca |mayā sādaram abravīt |",
  "GK21brkas_pu:6454": "anuyogam upekṣante |vivakṣanto 'pi vācakāḥ ||20.189|",
  "GK21brkas_pu:6455": "vāyumūlān mayā gatvā |vanditāntaḥpurastriyā |",
  "GK21brkas_pu:6456": "vāyumuktā sakhī dṛṣṭā |kanyāntaḥpuravartinī ||20.190|",
  "GK21brkas_pu:6457": "tatrāhaṃ kṣaṇam āsīnā |jitajīmūtagarjitām |",
  "GK21brkas_pu:6458": "pradhvanantīṃ śṛṇomi sma |bherīṃ bhairavagarjitām ||20.191|",
  "GK21brkas_pu:6459": "kim etad iti pṛṣṭā sā |saṃbhramotkarṇayā mayā |",
  "GK21brkas_pu:6460": "sakhī svāṃ dārikām āha |yāhi vijñāyatām iti ||20.192|",
  "GK21brkas_pu:6461": "sā muhūrtād ivāgatya |śvasitotkampitastanī |",
  "GK21brkas_pu:6462": "vardhase devi diṣṭyeti |mām uktvoktavatī punaḥ ||20.193|",
  "GK21brkas_pu:6463": "bherīṃ tāḍitavān eṣa |gatvā vikacikaḥ sabhām |",
  "GK21brkas_pu:6464": "vāyumuktākṣadarśanāś |ca samāyātāḥ sabhāsadaḥ ||20.194|",
  "GK21brkas_pu:6465": "te tam āhur bhavān kasmād |bherīṃ tāḍitavān iti |",
  "GK21brkas_pu:6466": "āryaveṣaḥ sa tān āha |puraḥ sthitvā nirāsanaḥ ||20.195|",
  "GK21brkas_pu:6467": "caṇḍasiṃhaḥ sutāṃ dattvā |mahyaṃ nagarasaṃnidhau |",
  "GK21brkas_pu:6468": "anyasmin dattavān yatra |nāgaraṃ pṛcchyatām iti ||20.196|",
  "GK21brkas_pu:6469": "ucyatām iti coktena |tātena kila saṃsadā |",
  "GK21brkas_pu:6470": "megharājyā yad ākhyātaṃ |tad evākhyātam āha ca ||20.197|",
  "GK21brkas_pu:6471": "madīyapuravāstavyān |sākṣiṇaś cāyam āha yān |",
  "GK21brkas_pu:6472": "pṛcchyantāṃ te 'pi teṣāṃ ced |aviruddhā pramāṇatā ||20.198|",
  "GK21brkas_pu:6473": "athoktaṃ vāyumuktena |saṃbhāṣitasabhāsadā |",
  "GK21brkas_pu:6474": "nṛpater manukalpasya |kim etasya parīkṣayā ||20.199|",
  "GK21brkas_pu:6475": "na hi prāmāṇyarājasya |jijñāsāsaṃśayacchidaḥ |",
  "GK21brkas_pu:6476": "pratyakṣasyānumānena |pramāṇatvaṃ pramīyate ||20.200|",
  "GK21brkas_pu:6477": "tasmāt pratyarthinā rājñā |vyavahāre parājitaḥ |",
  "GK21brkas_pu:6478": "arthī vikacikaḥ kanyām |anyāṃ mṛgayatām iti ||20.201|",
  "GK21brkas_pu:6479": "tato vikacikaḥ kruddhaḥ |jhaṭity utthāya saṃsadaḥ |",
  "GK21brkas_pu:6480": "utpatya nabhasā gacchann |uccair āha sabhāsadaḥ ||20.202|",
  "GK21brkas_pu:6481": "dhik khalān khalu caṇḍālān |pakṣapātahatāñ jaḍān |",
  "GK21brkas_pu:6482": "aham eva hi kartavye |kartavye buddhivān iti ||20.203|",
  "GK21brkas_pu:6483": "āsīc ca mama yat satyam |āśaṅkākaluṣaṃ manaḥ |",
  "GK21brkas_pu:6484": "kasmin punar asau kārye |kartavye buddhimān iti ||20.204|",
  "GK21brkas_pu:6485": "tatas tais tām alaṃkṛtya |śaratkusumabhūṣaṇaiḥ |",
  "GK21brkas_pu:6486": "śarīraśaradākāra |taskarām idam abravam ||20.205|",
  "GK21brkas_pu:6487": "priyākhyānaprahṛṣṭena |vibhramābharaṇaṃ mayā |",
  "GK21brkas_pu:6488": "tavāropitam aṅgeṣu |subhagāṅgi virājate ||20.206|",
  "GK21brkas_pu:6489": "sā tatas tān alaṃkārān |dviṣatī kaṇṭakān iva |",
  "GK21brkas_pu:6490": "mām avocad vidhūyāṅgam |asūyāmantharasmitā ||20.207|",
  "GK21brkas_pu:6491": "aparāsv api bhāryāsu |yuṣmābhir idam āhitam |",
  "GK21brkas_pu:6492": "na hi dṛṣṭaṃ vinābhyāsāt |kriyākauśalam īdṛśam ||20.208|",
  "GK21brkas_pu:6493": "tasmān nirmālyatulyena |na kāryam amunā mama |",
  "GK21brkas_pu:6494": "kā hi durlabham ātmānaṃ |kitavaiḥ paribhāvayet ||20.209|",
  "GK21brkas_pu:6495": "mama tv āsīd apūrveyam |asyā- viṣamaśīlatā |",
  "GK21brkas_pu:6496": "upāyair durnivartyaiva |prāṇāmaśapathādibhiḥ ||20.210|",
  "GK21brkas_pu:6497": "nārī ca laghusāratvāt |taraṃgaśreṇicañcalā |",
  "GK21brkas_pu:6498": "naukeva pratikūlāśu |kuśalaiḥ parivartyate ||20.211|",
  "GK21brkas_pu:6499": "bhāryājñātigṛhe vāsaś |ciraṃ daurbhāgyakāraṇam |",
  "GK21brkas_pu:6500": "yadi vipratyayaḥ kaścid |bhartāraṃ kiṃ na paśyasi ||20.212|",
  "GK21brkas_pu:6501": "bhartrā te cāṭukāreṇa |bhāryāṃ toṣayatā kila |",
  "GK21brkas_pu:6502": "tat kṛtaṃ durvidagdhena |yena bhāryaiva roṣitā ||20.213|",
  "GK21brkas_pu:6503": "subhagaṃ karaṇaṃ yad yat |samācarati durbhagaḥ |",
  "GK21brkas_pu:6504": "sutarāṃ tena tenāsya |daurbhāgyam upacīyate ||20.214|",
  "GK21brkas_pu:6505": "sarvathā vārayiṣyāmi |putrān api bhaviṣyataḥ |",
  "GK21brkas_pu:6506": "mā ciraṃ putrakāḥ sthāta |bhāryājñātigṛheṣv iti ||20.215|",
  "GK21brkas_pu:6507": "tayā tu manmukhaṃ dṛṣṭvā |hrītatrastavilakṣayā |",
  "GK21brkas_pu:6508": "asnigdhasmitayā hā hā |kim etad iti bhāṣitam ||20.216|",
  "GK21brkas_pu:6509": "ataḥ param ayukto 'yaṃ |prapañca iti tām aham |",
  "GK21brkas_pu:6510": "anayaṃ vepamānāṅgīm |āliṅgyotsaṅgam aṅganām ||20.217|",
  "GK21brkas_pu:6511": "sā tu labdhasamāśvāsā |dīrghikātīrthavartinī |",
  "GK21brkas_pu:6512": "aryaputra prasīdeti |vyāharat tāram āturā ||20.218|",
  "GK21brkas_pu:6513": "paśyāmi sma tataḥ khasthaṃ |taṃ vidyādharapāṃsanam |",
  "GK21brkas_pu:6514": "paritaḥ sphuritasphīta |maṇḍalāgrāṃśumaṇḍalam ||20.219|",
  "GK21brkas_pu:6515": "roṣabhīṣaṇaghoṣeṇa |tenoktaṃ dharaṇīcara |",
  "GK21brkas_pu:6516": "te paśyata iyaṃ kāntā |hriyate dhriyatām iti ||20.220|",
  "GK21brkas_pu:6517": "krodhāpahatadhairyatvād |vācyāvācyāvivecinā |",
  "GK21brkas_pu:6518": "saṃbhāvitasvasāreṇa |mayāsāv iti bhartsitaḥ ||20.221|",
  "GK21brkas_pu:6519": "ākāśagocaro 'smīti |kiṃ tvaṃ nīca vikatthase |",
  "GK21brkas_pu:6520": "kāko 'pi hi nabhaścārī |na ca muñcati nīcatām ||20.222|",
  "GK21brkas_pu:6521": "yaḥ siṃhaśirasi nyasya |kākaś caraṇam utpatet |",
  "GK21brkas_pu:6522": "na tena paribhūtaḥ syāt |kesarī dharaṇīcaraḥ ||20.223|",
  "GK21brkas_pu:6523": "evam uttejyamāno 'pi |nāvatīrṇaḥ sa bhūtalam |",
  "GK21brkas_pu:6524": "paritaś cakitaḥ paśyan |sāvajñānam ivābravīt ||20.224|",
  "GK21brkas_pu:6525": "sthalakacchapakalpāya |vainateyaparākramaḥ |",
  "GK21brkas_pu:6526": "tvādṛśe mādṛśaḥ krudhyan |kena pāpān na śocyatām ||20.225|",
  "GK21brkas_pu:6527": "ity uktvā karuṇākrandāṃ |tām asau khecarādhamaḥ |",
  "GK21brkas_pu:6528": "bhuvaḥ śyena iva śyāmām |ādāyodapatad divam ||20.226|",
  "GK21brkas_pu:6529": "athāpaśyaṃ mahājvālā |jvālasaṃkucitāmbarām |",
  "GK21brkas_pu:6530": "āpatantīṃ divaṃ devīm |utpātolkām ivāśivām ||20.227|",
  "GK21brkas_pu:6531": "caṇḍavidyādharānīka |parivāraṃ ca bhūpatim |",
  "GK21brkas_pu:6532": "mahākālam iva kruddhaṃ |gaṇāmaragaṇānugam ||20.228|",
  "GK21brkas_pu:6533": "uttānavadanaś cāhaṃ |caṇḍasiṃham anuvrajan |",
  "GK21brkas_pu:6534": "anyatraiva gataḥ kvāpi |diṅmohamuṣitasmṛtiḥ ||20.229|",
  "GK21brkas_pu:6535": "bhrāmyatā śrāmyatā rūkṣa |vṛkṣeṣūpavane ghane |",
  "GK21brkas_pu:6536": "cirād ākarṇito dhīrād |uccakair uccaran dhvaniḥ ||20.230|",
  "GK21brkas_pu:6537": "he he kālākṣi kālākṣi |gaṅge gaṅge mahīti ca |",
  "GK21brkas_pu:6538": "vatsalānāṃ vivatsānāṃ |rambhaś ca subhago gavām ||20.231|",
  "GK21brkas_pu:6539": "gatvā ca tvarayāpaśyaṃ |yāṣṭīkaṃ pālam agrataḥ |",
  "GK21brkas_pu:6540": "kulatthasthūlapulakam |urujaṅghoruvistṛtam ||20.232|",
  "GK21brkas_pu:6541": "pratimallabhujānāma |bandhuraskandhakaṃdharam |",
  "GK21brkas_pu:6542": "vegavaccarpaṭātāḍa |kiṇakarkaśakarṇakam ||20.233|",
  "GK21brkas_pu:6543": "tatas tam abravaṃ sāmnā |satataṃ mahitaṃ gavām |",
  "GK21brkas_pu:6544": "bhraṣṭaḥ panthā mamāṭavyāṃ |tam ākhyātu bhavān iti ||20.234|",
  "GK21brkas_pu:6545": "tenoktaṃ gokule rātriṃ |gamayitvā gataśramaḥ |",
  "GK21brkas_pu:6546": "prage draṣṭā svapanthānaṃ |tadeta svagṛhān iti ||20.235|",
  "GK21brkas_pu:6547": "gatvā tena sahāpaśyaṃ |ghoṣam āsannagokulam |",
  "GK21brkas_pu:6548": "mandramanthadhvanikṣipta |mandarāsphālitārṇavam ||20.236|",
  "GK21brkas_pu:6549": "akuṭṭimasamā- yatra |sāṅgaṇoṭajabhūmayaḥ |",
  "GK21brkas_pu:6550": "haridgomayasaṃmārga |saṃprasāritamānasāḥ ||20.237|",
  "GK21brkas_pu:6551": "bandhūkacūtakāstambaiḥ |parikṣiptoṭajāṅgaṇaiḥ |",
  "GK21brkas_pu:6552": "yatra nābhīranārīṇāṃ |paribhūtaṃ karādharam ||20.238|",
  "GK21brkas_pu:6553": "yatra tumbīlatājālaiḥ |kuṭīpaṭalarodhibhiḥ |",
  "GK21brkas_pu:6554": "lajjitāḥ paṅkajinyo 'pi |kalikāṅgulitārjitāḥ ||20.239|",
  "GK21brkas_pu:6555": "yasminn adṛṣṭadurdarśa |pāṃsusaṃkārasaṃkaṭāḥ |",
  "GK21brkas_pu:6556": "niravācyatalā- rathyāḥ |kūrdaduddāmatarṇakāḥ ||20.240|",
  "GK21brkas_pu:6557": "karṇikārāmalair aṅgaiḥ |pṛthulair jaghanasthalaiḥ |",
  "GK21brkas_pu:6558": "sa tādṛṅmalinaḥ strīṇāṃ |yatra veṣo vibhūṣitaḥ ||20.241|",
  "GK21brkas_pu:6559": "vanagokulavṛddhatvād |yatra gopā- gavārjavāḥ |",
  "GK21brkas_pu:6560": "gopyas tu caturācārā- |naṭīr apy atiśerate ||20.242|",
  "GK21brkas_pu:6561": "evamādiprakāreṇa |ghoṣeṇa hṛtamānasam |",
  "GK21brkas_pu:6562": "māṃ gopaḥ svagṛhaṃ nītvā |gṛhiṇīm āhvayan mudā ||20.243|",
  "GK21brkas_pu:6563": "sudevaduhitaḥ kvāsi |nanu gopāladārike |",
  "GK21brkas_pu:6564": "devas te gṛham āyātaḥ |sa bhaktyārādhyatām iti ||20.244|",
  "GK21brkas_pu:6565": "tataḥ payodaśakalāt |sā kaleva kalāvataḥ |",
  "GK21brkas_pu:6566": "gṛhān niragamad gaurī |prakīrṇatanucandrikā ||20.245|",
  "GK21brkas_pu:6567": "dārudantaśilāmayyaḥ |pratimās tāvad āsatām |",
  "GK21brkas_pu:6568": "na tāṃ vedhāḥ kṣamaḥ sraṣṭuṃ |madhūcchiṣṭamayīm api ||20.246|",
  "GK21brkas_pu:6569": "bhāvabhir vartamānaiś ca |kavibhiḥ kim udāhṛtaiḥ |",
  "GK21brkas_pu:6570": "na tāṃ varṇayituṃ śaktau |vyāsavālmīkināv api ||20.247|",
  "GK21brkas_pu:6571": "sā māṃ gomayapīṭhasthaṃ |svaseva svacchamānasā |",
  "GK21brkas_pu:6572": "āśiraḥpādam aśrāntā |saṃvāhitavatī ciram ||20.248|",
  "GK21brkas_pu:6573": "yaṃ yam evopasāraṃ sā |tuccham apy ācaren mayi |",
  "GK21brkas_pu:6574": "sarvam anvasahe taṃ taṃ |dākṣiṇyakṣayaśaṅkayā ||20.249|",
  "GK21brkas_pu:6575": "salilaiḥ kāṃsyapātrasthair |adhāvac caraṇau mama |",
  "GK21brkas_pu:6576": "sottamāṅgeṣu cāṅgeṣu |navanītam adān mudā ||20.250|",
  "GK21brkas_pu:6577": "ucchādya kaṇakalkena |tatra stīmitamastakaḥ |",
  "GK21brkas_pu:6578": "lodhrakarbūramustābhir |ghṛṣṭo 'haṃ snapitas tayā ||20.251|",
  "GK21brkas_pu:6579": "aśitvā cāśanaṃ medhyam |alpānnaṃ bahugorasam |",
  "GK21brkas_pu:6580": "vipāpmānam ivātmānam |amanye madyapāyinam ||20.252|",
  "GK21brkas_pu:6581": "kalpayitvā tu me gopaḥ |śayyāṃ valkalapallavaiḥ |",
  "GK21brkas_pu:6582": "etat te gṛham ity uktvā |aṃsabhāro vrajam avrajat ||20.253|",
  "GK21brkas_pu:6583": "mama tv āsīd ayaṃ manye |vītarāgādibandhanaḥ |",
  "GK21brkas_pu:6584": "sakleśaḥ ko nu viśvasyād |dāreṣu ca pareṣu ca ||20.254|",
  "GK21brkas_pu:6585": "sādhāraṇakalatrāṇām |īrśyākṣobhitacetasām |",
  "GK21brkas_pu:6586": "tiraścām api dṛśyante |prakāśamaraṇā- raṇāḥ ||20.255|",
  "GK21brkas_pu:6587": "ayaṃ tu dayitān dārān |munimānasahāriṇaḥ |",
  "GK21brkas_pu:6588": "mayi nikṣipya yātīti |vyakta eṣa sa puṃgavaḥ ||20.256|",
  "GK21brkas_pu:6589": "atha vā niṣpravīṇeṣu |bahirvṛttikuṭumbiṣu |",
  "GK21brkas_pu:6590": "nārītantreṣu tantreṣu |kim ācāraparīkṣayā ||20.257|",
  "GK21brkas_pu:6591": "rajakadhvajagopāla |mālākāranaṭastriyaḥ |",
  "GK21brkas_pu:6592": "dṛśyante yāḥ sadācārāḥ |sā tāsāṃ bālaśīlatā ||20.258|",
  "GK21brkas_pu:6593": "eṣā tu gopayoṣāpi |rūpiṇy- api taruṇy- api |",
  "GK21brkas_pu:6594": "evaṃ gambhīradhairyeti |durbodhāḥ parabuddhayaḥ ||20.259|",
  "GK21brkas_pu:6595": "cintām etāṃ kurvataḥ kāryavandhyām |āsīt sā me sopakāraiva rātrīḥ |",
  "GK21brkas_pu:6596": "sadyaḥ kāntākaṇṭhaviśleṣaduḥkham |ārāt sahyaṃ cetasā yan na soḍham ||20.260|",
  "GK21brkas_pu:6597": "tataḥ prātaḥ sa māṃ gopaḥ |kṛpālur iva tattvavit |",
  "GK21brkas_pu:6598": "ghorāt kāntārasaṃsārād |acira-d udatārayat ||20.261|",
  "GK21brkas_pu:6599": "eṣa te saṃbhavagrāmaḥ |prāṃśuprāgvaṃśakānanaḥ |",
  "GK21brkas_pu:6600": "dṛśyante yasya sīmāntāḥ |sīramantaḥ sasaṃkaṭāḥ ||20.262|",
  "GK21brkas_pu:6601": "deśāntaram abhipretam |atra viśramya gamyatām |",
  "GK21brkas_pu:6602": "iti mām idam uktvāsau |nivṛttaḥ kṛtabandhanaḥ ||20.263|",
  "GK21brkas_pu:6603": "athekṣugahanachāyāḥ |kṣiptaśāradikātapāḥ |",
  "GK21brkas_pu:6604": "sevamānaḥ prayāmi sma |saṃtapto bhānubhānubhiḥ ||20.264|",
  "GK21brkas_pu:6605": "vikāśikumudārāmāḥ |praśaṃsan sarasīḥ kvacit |",
  "GK21brkas_pu:6606": "sthalīr iva nidāghānte |phullāviralakandarāḥ ||20.265|",
  "GK21brkas_pu:6607": "kvacid garbhitaśālīni |śāleyāni kutūhalī |",
  "GK21brkas_pu:6608": "sagundrāgahanānīva |palvalāni vilokayan ||20.266|",
  "GK21brkas_pu:6609": "kvacid utkūlakālindī |sarāmbhaḥpūritair iva |",
  "GK21brkas_pu:6610": "kṛtahaṃsadvijātīryaiḥ |sarobhiḥ prīṇitekṣaṇaḥ ||20.267|",
  "GK21brkas_pu:6611": "sattvākārasatīkāra |komalāpāṇḍupāṃsubhiḥ |",
  "GK21brkas_pu:6612": "kṛṣṭair ākṛṣṭadṛṣṭiś ca |jāhnavīpulinair iva ||20.268|",
  "GK21brkas_pu:6613": "evamādiśaratkāla |kāntivismāritapriyaḥ |",
  "GK21brkas_pu:6614": "gacchan puruṣam adrākṣaṃ |grāmād āyāntam antike ||20.269|",
  "GK21brkas_pu:6615": "sa tu māṃ ciram īkṣitvā |bravīti sma savismayaḥ |",
  "GK21brkas_pu:6616": "citram āryakaniṣṭhasya |yūyaṃ susadṛśā- iti ||20.270|",
  "GK21brkas_pu:6617": "mama tv āsīd asaṃdigdhaṃ |dṛṣṭavān eṣa gomukham |",
  "GK21brkas_pu:6618": "na hi tasmād ṛte kaścid |asti matsadṛśaḥ kṣitau ||20.271|",
  "GK21brkas_pu:6619": "pṛcchāmi sma ca taṃ bhadra |sa kaniṣṭhaḥ kva tiṣṭhati |",
  "GK21brkas_pu:6620": "kīdṛśā vā vinodena |gamayed divasān iti ||20.272|",
  "GK21brkas_pu:6621": "tatas tenoktam atraiva |grāme gṛhapatir dvijaḥ |",
  "GK21brkas_pu:6622": "asti sādhāraṇārthārthaḥ |priyavādī prasannakaḥ ||20.273|",
  "GK21brkas_pu:6623": "ekadā brāhmaṇaḥ pṛṣṭas |tena brahmasabhāṃ gataḥ |",
  "GK21brkas_pu:6624": "āgataḥ katamād deśāt |kim arthaṃ vā bhavān iti ||20.274|",
  "GK21brkas_pu:6625": "tenoktam āgatāv āvām |avantiviṣayād dvijau |",
  "GK21brkas_pu:6626": "bhrātarau sa ca me jyeṣṭho |yātrāyām anyato gataḥ ||20.275|",
  "GK21brkas_pu:6627": "tad gaveṣayamāṇo 'ham |etaṃ grāmam upāgataḥ |",
  "GK21brkas_pu:6628": "chāttrāṇām atra sarveṣām |upapannaḥ samāgamaḥ ||20.276|",
  "GK21brkas_pu:6629": "ity ukte tena tenoktam |idaṃ vaḥ sadhanaṃ gṛham |",
  "GK21brkas_pu:6630": "yena yenātra vaḥ kāryaṃ |tat tad ādīyatām iti ||20.277|",
  "GK21brkas_pu:6631": "gṛhe gṛhapates tasya |kṣamāvān api śīlataḥ |",
  "GK21brkas_pu:6632": "trastabhṛtyakṛtārādho |durvāsovad vasaty asau ||20.278|",
  "GK21brkas_pu:6633": "hālikatvān na jānāmi |jñātā kiṃ kim asāv iti |",
  "GK21brkas_pu:6634": "yanmātraṃ tu vijānāmi |tanmātraṃ kathayāmi vaḥ ||20.279|",
  "GK21brkas_pu:6635": "chāttrais tāvat kim uddiṣṭair |aprāptasakalāgamaiḥ |",
  "GK21brkas_pu:6636": "ācāryā- api vidyāsu |tasyaiva chāttratāṃ gatāḥ ||20.280|",
  "GK21brkas_pu:6637": "iti cāhuḥ kim asmābhir |vṛthaivātmāvasādibhiḥ |",
  "GK21brkas_pu:6638": "viśvakarmātha vā brahmā |kasmān nāyam upāsitaḥ ||20.281|",
  "GK21brkas_pu:6639": "evamādivinodo 'sāv |āryajyeṣṭhaṃ pratīkṣate |",
  "GK21brkas_pu:6640": "utkaṇṭhaḥ sarvataḥ paśyañ |jīmūtam iva cātakaḥ ||20.282|",
  "GK21brkas_pu:6641": "āryajyeṣṭho bhavān eva |yadi tal laghu kathyatām |",
  "GK21brkas_pu:6642": "akālakaumudī grāme |sahasā jṛmbhatām iti ||20.283|",
  "GK21brkas_pu:6643": "āma saumya sa evāham |iti saṃvādito mayā |",
  "GK21brkas_pu:6644": "ūrdhvacūḍaḥ sa vegena |prati grāmam adhāvata ||20.284|",
  "GK21brkas_pu:6645": "sahasā tena cotkṣipto |grāme trāsitakātaraḥ |",
  "GK21brkas_pu:6646": "utthitas toṣanirghoṣas |tālasaṃpātasaṃkulaḥ ||20.285|",
  "GK21brkas_pu:6647": "viniḥsṛtya tato grāmād |gomukho vikasanmukhaḥ |",
  "GK21brkas_pu:6648": "dūrād eva yathādīrgham |apatan mama pādayoḥ ||20.286|",
  "GK21brkas_pu:6649": "bālair āliṅgitaiḥ putrair |dāraiś ca na tathā priyaiḥ |",
  "GK21brkas_pu:6650": "janyate janitā prītis |tena me suhṛdā yathā ||20.287|",
  "GK21brkas_pu:6651": "prasannavadanaṃ cārāt |tad ākhyātaṃ prasannakam |",
  "GK21brkas_pu:6652": "āliṅgya sahitas tena |saṃbhavagrāmam āsadam ||20.288|",
  "GK21brkas_pu:6653": "ubheṭīkūṭapaṭala |prāsādādigatā ca mām |",
  "GK21brkas_pu:6654": "grāmīṇā janatā yāntam |aṅgulībhir adarśayat ||20.289|",
  "GK21brkas_pu:6655": "prītānucaravargeṇa |prasannakaniveśane |",
  "GK21brkas_pu:6656": "kṛtāsukarasatkāraḥ |prerayaṃ divasaṃ kṣaṇam ||20.290|",
  "GK21brkas_pu:6657": "śayanīyagṛhasthaṃ ca |mām abhāṣata gomukhaḥ |",
  "GK21brkas_pu:6658": "nītavantaḥ kathaṃ yūyam |iyato divasān iti ||20.291|",
  "GK21brkas_pu:6659": "ghoṣavāsāvasāne ca |svavṛtte kathite mayā |",
  "GK21brkas_pu:6660": "pṛṣṭaḥ svavṛtta ācaṣṭa |gomukhaḥ priyavistaraḥ ||20.292|",
  "GK21brkas_pu:6661": "asty ahaṃ svagṛhāt prātar |yuṣmān sevitum āgataḥ |",
  "GK21brkas_pu:6662": "pratibuddhān na cāpaśyaṃ |pāṇḍāv api divākare ||20.293|",
  "GK21brkas_pu:6663": "saṃbhrāntamatprayuktā ca |praviśya paricārikā |",
  "GK21brkas_pu:6664": "hā śūnyam iti sākrandā |nirgatā vāsamandirāt ||20.294|",
  "GK21brkas_pu:6665": "tataḥ savatsakauśāmbī |kranditahrādapūritāḥ |",
  "GK21brkas_pu:6666": "vindhyākāśadiśaś caṇḍam |āraṭann iva pīḍitāḥ ||20.295|",
  "GK21brkas_pu:6667": "atha tāḍitahastena |mā mā bhaiṣṭeti vādinā |",
  "GK21brkas_pu:6668": "ādityaśarmaṇā lokaḥ |siddhādeśena vāritaḥ ||20.296|",
  "GK21brkas_pu:6669": "sa cāvocan mahīpālam |alaṃ gatvā viṣaṇṇatām |",
  "GK21brkas_pu:6670": "na hy adarśanamātreṇa |bhānoḥ saṃbhāvyate cyutiḥ ||20.297|",
  "GK21brkas_pu:6671": "yasya vegavatī rakṣā |kṣamāsaṃrakṣaṇakṣamā |",
  "GK21brkas_pu:6672": "brahmajātir ivāvadhyā |sa kasmād duḥsthatām iyāt ||20.298|",
  "GK21brkas_pu:6673": "atha vottiṣṭhata snāta |juhatāśnīta gāyata |",
  "GK21brkas_pu:6674": "paścād vārttopalambhāya |viyad ālocyatām iti ||20.299|",
  "GK21brkas_pu:6675": "idaṃ śrutvāpi naivāsīt |kasmaicid aśane ruciḥ |",
  "GK21brkas_pu:6676": "utkaṇṭhāviṣayād anyat |kiṃ sotkaṇṭhāya rocate ||20.300|",
  "GK21brkas_pu:6677": "athottānamukhāḥ paurāḥ |khaṃ paśyantaḥ samantataḥ |",
  "GK21brkas_pu:6678": "vicchinnābhralavākāraṃ |kim apy aikṣanta pūrvataḥ ||20.301|",
  "GK21brkas_pu:6679": "kim etad iti paurāṇāṃ |yāvad vākyaṃ samāpyate |",
  "GK21brkas_pu:6680": "tāvad āsannam adrākṣaṃ |puro 'mitagatiṃ divaḥ ||20.302|",
  "GK21brkas_pu:6681": "śarapātāntare cāsya |vadhūveṣavibhūṣaṇām |",
  "GK21brkas_pu:6682": "vegavattanayāṃ devīṃ |yāntīm antaḥpuraṃ prati ||20.303|",
  "GK21brkas_pu:6683": "atha vyajñāpayaṃ devaṃ |deva prājñaptikauśikiḥ |",
  "GK21brkas_pu:6684": "diṣṭyāmitagatiḥ prāptaḥ |prītyā saṃbhāvyatām iti ||20.304|",
  "GK21brkas_pu:6685": "sa tu mām abravīt karṇe |kathaṃ katham ayaṃ mayā |",
  "GK21brkas_pu:6686": "vidyādharo manuṣyeṇa |satā saṃmānyatām iti ||20.305|",
  "GK21brkas_pu:6687": "tatas tam uktavān asmi |yayā hariśikhādayaḥ |",
  "GK21brkas_pu:6688": "tayāmitagatir dṛṣṭyā |viśrabdhaṃ dṛśyatām iti ||20.306|",
  "GK21brkas_pu:6689": "āgacchāgaccha tāteti |sa tam āhūtam āgatam |",
  "GK21brkas_pu:6690": "prasāritabhujaḥ prahvam |āmṛśat pṛṣṭhamūrdhani ||20.307|",
  "GK21brkas_pu:6691": "so 'pi nyubjikayā dūram |apasṛtya praṇamya ca |",
  "GK21brkas_pu:6692": "āhūtaḥ punar ādiṣṭam |adhyāstānuccam āsanam ||20.308|",
  "GK21brkas_pu:6693": "taṃ rājā kṣaṇam āsīnam |akhedam idam uktavān |",
  "GK21brkas_pu:6694": "bhrātuḥ kathaya vṛttāntam |iti tenoditaṃ tataḥ ||20.309|",
  "GK21brkas_pu:6695": "rājñā mānasavegena |cakravartī nabhastalāt |",
  "GK21brkas_pu:6696": "pātito 'ndhatame kūpe |svavīryāc cotthitas tataḥ ||20.310|",
  "GK21brkas_pu:6697": "vegavaty- api sakrodhā |jitvā bhrātaram ambare |",
  "GK21brkas_pu:6698": "iyaṃ matsahitāgatya |gatā rājāvarodhanam ||20.311|",
  "GK21brkas_pu:6699": "yuvarājo 'pi campāyāṃ |vīṇādattakaveśmani |",
  "GK21brkas_pu:6700": "sukhaṃ tiṣṭhati mā bhūt tad |viśaṅkā bhavatām iti ||20.312|",
  "GK21brkas_pu:6701": "mātarau putra paśyeti |samādiṣṭo mahībhujā |",
  "GK21brkas_pu:6702": "sa mayā sahito gatvā |devyau dūrād avandata ||20.313|",
  "GK21brkas_pu:6703": "kṣaṇaṃ cāntaḥpure sthitvā |niryātaḥ sa mayoditaḥ |",
  "GK21brkas_pu:6704": "vistareṇa sakhe mahyaṃ |bhartur vṛttaṃ nivedyatām ||20.314|",
  "GK21brkas_pu:6705": "bhidyante na rahasyāni |gurūṇāṃ saṃnidhau tathā |",
  "GK21brkas_pu:6706": "yathābhinnarahasyānām |aśaṅkaiḥ suhṛdām iti ||20.315|",
  "GK21brkas_pu:6707": "athoktaṃ tena yady evaṃ |vivikte kvacid āsyatām |",
  "GK21brkas_pu:6708": "na hīdaṃ śakyam ākhyātuṃ |na śrotuṃ prasthitair iti ||20.316|",
  "GK21brkas_pu:6709": "athāntaḥpuraniryūhe |nirākṛtamahājane |",
  "GK21brkas_pu:6710": "āsīnāya sa me vṛttaṃ |yuṣmadvṛttam avartayat ||20.317|",
  "GK21brkas_pu:6711": "asty ahaṃ yuvarājena |mocitaḥ śaṅkubandhanāt |",
  "GK21brkas_pu:6712": "tenaiva ca kṛtānujñaḥ |prāyām aṅgārakaṃ prati ||20.318|",
  "GK21brkas_pu:6713": "cakravartibhayāc cāsau |tyaktavān kusumālikām |",
  "GK21brkas_pu:6714": "balavatsaṃśrayāt kena |durbalena na bhīyate ||20.319|",
  "GK21brkas_pu:6715": "so 'ham ādāya viśrabdhaṃ |tvatsakhīm āśrame pituḥ |",
  "GK21brkas_pu:6716": "avasaṃ divasān etān |kadācit kāśyapasthale ||20.320|",
  "GK21brkas_pu:6717": "adya cānugṛhīto 'smi |smaratā cakravartinā |",
  "GK21brkas_pu:6718": "sa ca gatvā mayā dṛṣṭas |tiṣṭhann avaṭasaṃkaṭe ||20.321|",
  "GK21brkas_pu:6719": "sa cāvaṭataṭastho mām |ājñayānugṛhītavān |",
  "GK21brkas_pu:6720": "yudhyāmānāṃ saha bhrātrā |rakṣa vegavatīm iti ||20.322|",
  "GK21brkas_pu:6721": "utpatya ca mayā dṛṣṭā |nirjitā bhrātṛśātravā |",
  "GK21brkas_pu:6722": "utkhātanijarāgeva |yoginīcakravartinī ||20.323|",
  "GK21brkas_pu:6723": "sā tu māṃ praṇataṃ dūrād |ājñāpitavatī laghu |",
  "GK21brkas_pu:6724": "bhrātaḥ prajñaptim āvartya |svāmī vijñāyatām iti ||20.324|",
  "GK21brkas_pu:6725": "tāṃ vijñāpitavān asmi |devi campānivāsinaḥ |",
  "GK21brkas_pu:6726": "bhavane dattakasyāste |tatra saṃbhāvyatām iti ||20.325|",
  "GK21brkas_pu:6727": "atha dūreṇa māṃ jitvā |vegād vegavatī gatā |",
  "GK21brkas_pu:6728": "prāvṛḍjaḍam ivāmbhodaṃ |samīraṇaparaṃparā ||20.326|",
  "GK21brkas_pu:6729": "prāpya cāticirāc campām |ahaṃ dattakaveśmani |",
  "GK21brkas_pu:6730": "dṛṣṭavān mānuṣādṛśyāṃ |devīṃ devasya saṃnidhau ||20.327|",
  "GK21brkas_pu:6731": "nāgabhogāṅkaparyaṅke |niṣaṇṇaṃ ca nabhaḥpatim |",
  "GK21brkas_pu:6732": "jagatpatim ivānanta |bhujaṅgotsaṅgaśāyinam ||20.328|",
  "GK21brkas_pu:6733": "pṛṣṭaś ca yuvarājena |sādareṇaiva dattakaḥ |",
  "GK21brkas_pu:6734": "rūpaṃ gandharvadattāyāḥ |kīdṛg ity ucyatām iti ||20.329|",
  "GK21brkas_pu:6735": "vegavatyā tataḥ krodha |dainyavailakṣyadhūmrayā |",
  "GK21brkas_pu:6736": "paśyāmitagate bhartur |ācāram iti bhāṣitam ||20.330|",
  "GK21brkas_pu:6737": "varṇitaṃ dattakenāpi |rūpaṃ tasyās tathā yathā |",
  "GK21brkas_pu:6738": "sadyo vikasitaṃ bhartur |devyās tu mlānam ānanam ||20.331|",
  "GK21brkas_pu:6739": "athoktaṃ śanakair bhartrā |dattakaḥ kūpakacchapaḥ |",
  "GK21brkas_pu:6740": "yena gandharvadattāyā- |rūpam eṣa praśaṃsati ||20.332|",
  "GK21brkas_pu:6741": "yadi paśyed ayaṃ mugdhaḥ |priyāṃ madanamañjukām |",
  "GK21brkas_pu:6742": "dūre gandharvadattāstāṃ |rambhām api na varṇayet ||20.333|",
  "GK21brkas_pu:6743": "uktaś cāryaduhitrāhaṃ |kampayitvā śanaiḥ śiraḥ |",
  "GK21brkas_pu:6744": "bahu śrotavyam atrāsti |nipuṇaṃ śrūyatām iti ||20.334|",
  "GK21brkas_pu:6745": "punar apy uktavān svāmī |sā tathāpi priyā priyā |",
  "GK21brkas_pu:6746": "priyāṃ vegavatīṃ prāpya |yat satyaṃ vismṛtaiva me ||20.335|",
  "GK21brkas_pu:6747": "tataḥ sadyas tadaṅgāni |lajjāmukulitāny api |",
  "GK21brkas_pu:6748": "adrākṣaṃ vikasantīva |tuṅgībhūtais tanūruhaiḥ ||20.336|",
  "GK21brkas_pu:6749": "uktaś cāsmi tayā smitvā |bhrātar gacchāva saṃprati |",
  "GK21brkas_pu:6750": "yāvannāparam etena |kiṃcid durvaca ucyate ||20.337|",
  "GK21brkas_pu:6751": "ekena paṭunānekaṃ |dūṣyate madhuraṃ vacaḥ |",
  "GK21brkas_pu:6752": "viṣatoyalaveneva |dugdhakuṇḍam urūdaram ||20.338|",
  "GK21brkas_pu:6753": "yāvatyā velayā devyā |vākyam ityādi kalpitam |",
  "GK21brkas_pu:6754": "devaḥ saṃcintya tāvatyā |paścād ūhitavān idam ||20.339|",
  "GK21brkas_pu:6755": "yathā prāpya dvitīyāṃ me |vismṛtā prathamā priyā |",
  "GK21brkas_pu:6756": "tṛtīyāyās tatha prāptyā |dvitīyā vismariṣyate ||20.340|",
  "GK21brkas_pu:6757": "kāvyastrīvastracandreṣu |prāyeṇa viguṇeṣv api |",
  "GK21brkas_pu:6758": "apurāṇeṣu rajyante |svabhāvād eva jantavaḥ ||20.341|",
  "GK21brkas_pu:6759": "tena gandharvadattāyāḥ |śulkaṃ saṃpādyatām aham |",
  "GK21brkas_pu:6760": "prasahya svīkariṣyāmi |kṛṣṇām iva dhanaṃjayaḥ ||20.342|",
  "GK21brkas_pu:6761": "iti dāruṇayā patyur |iyaṃ vācā vimohitā |",
  "GK21brkas_pu:6762": "dṛṣṭyā dṛṣṭiviṣasyeva |niśceṣṭā vasudhām agāt ||20.343|",
  "GK21brkas_pu:6763": "tataḥ kiṃkāryamūḍhena |mayā katham api prabhuḥ |",
  "GK21brkas_pu:6764": "pratīkāraśatāvadhyaṃ |vṛttāntaṃ taṃ na bodhitaḥ ||20.344|",
  "GK21brkas_pu:6765": "utthāya ca sasaṃjñeyaṃ |divam utpatya bhāṣate |",
  "GK21brkas_pu:6766": "vandamānā guroḥ pādān |kṣapayāmi śarīrakam ||20.345|",
  "GK21brkas_pu:6767": "athavā kuru bandhutvaṃ |bhrātaḥ kāṣṭhāni saṃhara |",
  "GK21brkas_pu:6768": "rājadvāre śmaśāne vā |yas tiṣṭhati sa bāndhavaḥ ||20.346|",
  "GK21brkas_pu:6769": "duḥkhāni hy anubhūyante |saśarīraiḥ śarīribhiḥ |",
  "GK21brkas_pu:6770": "duḥkhādhikaraṇaṃ tan me |śarīraṃ dahyatām iti ||20.347|",
  "GK21brkas_pu:6771": "mayokteyaṃ kva devasya |devī vegavataḥ sutā |",
  "GK21brkas_pu:6772": "kva cāsadṛśam etat te |vadanān nirgataṃ vacaḥ ||20.348|",
  "GK21brkas_pu:6773": "yadi tyaktaśarīrāṇāṃ |śarīraṃ na punar bhavet |",
  "GK21brkas_pu:6774": "tato naiva virudhyeran |nātmānair ātmyavādibhiḥ ||20.349|",
  "GK21brkas_pu:6775": "cittavṛttinirodhena |yat khinnair mokṣubhiś ciram |",
  "GK21brkas_pu:6776": "mustāgranthipramāṇena |tad viṣeṇaiva labhyate ||20.350|",
  "GK21brkas_pu:6777": "tasmān nāstikyam ujjhitvā |sarvasarvajñaninditam |",
  "GK21brkas_pu:6778": "dharmādhikaraṇaṃ devi |śarīraṃ pālyatām iti ||20.351|",
  "GK21brkas_pu:6779": "tayā tu sarvam evedam |aśrutvā śūnyacetasā |",
  "GK21brkas_pu:6780": "nanu saṃhara dārūṇi |kiṃ cireṇeti bhāṣitam ||20.352|",
  "GK21brkas_pu:6781": "mayoktaṃ yadi yuṣmākam |ayaṃ cetasi niścayaḥ |",
  "GK21brkas_pu:6782": "aham eva tataḥ pūrvaṃ |praviśāmi citām iti ||20.353|",
  "GK21brkas_pu:6783": "athāhaṃ paruṣālāpam |uktaḥ kupitayā tayā |",
  "GK21brkas_pu:6784": "mām anumriyamāṇas tvam |ucyase kiṃ janair iti ||20.354|",
  "GK21brkas_pu:6785": "athainām uktavān asmi |satyam etad virudhyate |",
  "GK21brkas_pu:6786": "jīvitaṃ tu mahādoṣaṃ |tathā ca śrūyatāṃ kathā ||20.355|",
  "GK21brkas_pu:6787": "asyās tv ākāśae āsāno |duḥśliṣṭālāpakarpaṭām |",
  "GK21brkas_pu:6788": "cittam ākṣiptavān asmi |kathākanthāṃ prasārayan ||20.356|",
  "GK21brkas_pu:6789": "asti bhāgīrathīkacchaḥ |prāṃśukāśaśarākāraḥ |",
  "GK21brkas_pu:6790": "badarīkhadiraprāya |kāntāratarudurgamaḥ ||20.357|",
  "GK21brkas_pu:6791": "sphītasīmāntaluṇṭhākāḥ |khaḍgiśambarataskarāḥ |",
  "GK21brkas_pu:6792": "durgarājaṃ yam āśritya |rājabhyo 'pi na bibhyati ||20.358|",
  "GK21brkas_pu:6793": "prabhāvād yasya śārdūlair |viralīkṛtagokulaiḥ |",
  "GK21brkas_pu:6794": "goṣṭhaśvā- iva gāyante |mattā- mṛgayudantinaḥ ||20.359|",
  "GK21brkas_pu:6795": "yac ca gharmāntavādāgni |jvālājanitavedanam |",
  "GK21brkas_pu:6796": "payaḥśvetapayaḥpūrair |nirvāpayati jāhnavī ||20.360|",
  "GK21brkas_pu:6797": "tatrānyatra śarastambe |badarījhāṭaveṣṭite |",
  "GK21brkas_pu:6798": "bilaṃ kṛtvā śatadvāram |uvāsa kila mūṣika ||20.361|",
  "GK21brkas_pu:6799": "vāneyaiḥ pāvanair annair |jāhnavīyaiś ca vāribhiḥ |",
  "GK21brkas_pu:6800": "sa bhṛtyān bibharām āsa |vaikhānasa ivāśrame ||20.362|",
  "GK21brkas_pu:6801": "kadācit proṣite tasminn |āhārāhārakāṅkṣiṇi |",
  "GK21brkas_pu:6802": "gṛham asyāgaman mitram |ākhur nagaragocaraḥ ||20.363|",
  "GK21brkas_pu:6803": "āsīnaś cārghyapādyābhyām |asau mūṣikayārcitaḥ |",
  "GK21brkas_pu:6804": "tām apṛcchat kva yāto naḥ |sakhā sakhi bhaved iti ||20.364|",
  "GK21brkas_pu:6805": "tayāhārārhtam ity ukte |prasthitaṃ tam uvāca sā |",
  "GK21brkas_pu:6806": "ayam āyāti te bhrātā |sumuhūrtam udīkṣyatām ||20.365|",
  "GK21brkas_pu:6807": "asatkāre gṛhād yāte |kṛtaghne 'pi sa te sakhā |",
  "GK21brkas_pu:6808": "nidrāhārābhilāṣābhyāṃ |saptarātraṃ viyujyate ||20.366|",
  "GK21brkas_pu:6809": "tvaṃ punas tasya mitraṃ ca |cirāc ca gṛham āgataḥ |",
  "GK21brkas_pu:6810": "nirātithyaś ca yāmīti |vṛṣas tvam aviṣāṇakaḥ ||20.367|",
  "GK21brkas_pu:6811": "yāvac ceyaṃ kathā tāvan |nirgranthāṅgamalīmasaiḥ |",
  "GK21brkas_pu:6812": "dhūmair dhūsarito bhānuḥ |svarbhānutimirair iva ||20.368|",
  "GK21brkas_pu:6813": "anantaraṃ ca sāṅgāra |bhasmasaṃtānahāriṇaḥ |",
  "GK21brkas_pu:6814": "apavanta nabhasvanto |gaṅgātāṇḍavahetavaḥ ||20.369|",
  "GK21brkas_pu:6815": "tataḥ pṛṣatagokarṇa |paraṃparaparaṃparāḥ |",
  "GK21brkas_pu:6816": "laṅghitodbhrāntaśārdūlāḥ |prādhāvann abhi jāhnavīm ||20.370|",
  "GK21brkas_pu:6817": "athāsau mūṣikaḥ pāpas |tām āmantrya sasaṃbhramaḥ |",
  "GK21brkas_pu:6818": "apagantum upakrāntas |tayā saṃbhrāntayoditaḥ ||20.371|",
  "GK21brkas_pu:6819": "aho nagaravāsitvaṃ |devareṇa prakāśitam |",
  "GK21brkas_pu:6820": "mahāsāhasam ārabdham |ātmānaṃ yena rakṣatā ||20.372|",
  "GK21brkas_pu:6821": "nāgarāḥ kila bhāṣante |dharmārthagranthakovidāḥ |",
  "GK21brkas_pu:6822": "ātmārthe sakalāṃ jahyāt |paṇḍitaḥ pṛthivīm iti ||20.373|",
  "GK21brkas_pu:6823": "tvadīyena tu mitreṇa |mitrāmitrā- vipadgatāḥ |",
  "GK21brkas_pu:6824": "śarīranirapekṣeṇa |svaguṇā- iva rakṣitāḥ ||20.374|",
  "GK21brkas_pu:6825": "atha vā kṛtam ālāpair |akālo 'yam udāsitum |",
  "GK21brkas_pu:6826": "dāvadāhabhayād bālān |paritrāyasva putrakān ||20.375|",
  "GK21brkas_pu:6827": "bahūn etān ahaṃ mugdhān |anunmīlitalocanān |",
  "GK21brkas_pu:6828": "pañcarātraprasūtatvāt |saṃcārayitum akṣamā ||20.376|",
  "GK21brkas_pu:6829": "tvaṃ punaḥ puruṣaḥ śaktaḥ |priyāpatyaś ca yatnataḥ |",
  "GK21brkas_pu:6830": "tuṅgagaṅgātaṭīṃ yena |saṃcāraya sutān iti ||20.377|",
  "GK21brkas_pu:6831": "sa tu pāpākhur ālambya |saṃbhrāntavyāghravāladhim |",
  "GK21brkas_pu:6832": "muṣikām avakarṇyaiva |gaṅgārodhaḥ parāgamat ||20.378|",
  "GK21brkas_pu:6833": "tataḥ pāṣāṇavarṣasya |patataḥ kuṭṭimeṣv iva |",
  "GK21brkas_pu:6834": "utthitaḥ paritaḥ kacchaṃ |paṭuḥ paṭapaṭādhvaniḥ ||20.379|",
  "GK21brkas_pu:6835": "athālocya bubhukṣos taṃ |kakṣaṃ kakṣaṃ vibhāvasoḥ |",
  "GK21brkas_pu:6836": "sarvaṃ jvālāc chalenāṅgaṃ |jihvāmayam ivābhavat ||20.380|",
  "GK21brkas_pu:6837": "dāvakālānalaḥ stamba |kakṣasaṃsāram āyatam |",
  "GK21brkas_pu:6838": "dagdhvā nirindhanaḥ śāntaḥ |prāpya gaṅgātaṭāmbaram ||20.381|",
  "GK21brkas_pu:6839": "tataḥ paṭumarudvyasta |bhamsaskandhavasuṃdharaḥ |",
  "GK21brkas_pu:6840": "kṣaṇena dadṛśe kacchaḥ |prāṃśuvalmīkasaṃkulaḥ ||20.382|",
  "GK21brkas_pu:6841": "etasminn īdṛśe kāle |śaṅkāgrastaḥ sa mūṣikaḥ |",
  "GK21brkas_pu:6842": "anumāya cirāc cihnair |ājagāma svam ālayam ||20.383|",
  "GK21brkas_pu:6843": "tatrāpaśyat tataḥ kāntām |antargṛham acetanām |",
  "GK21brkas_pu:6844": "jvālāvyatikaroṣṇābhir |utsvinnāṃ dhūmavartibhiḥ ||20.384|",
  "GK21brkas_pu:6845": "sarvān āliṅgya sarvāṅgaiḥ |śāvakān gatajīvakān |",
  "GK21brkas_pu:6846": "dīrghanidrām upāsīnām |asaṃmīlitalocanān ||20.385|",
  "GK21brkas_pu:6847": "atha mūḍhaś ciraṃ sthitvā |prabuddho vilalāpa saḥ |",
  "GK21brkas_pu:6848": "vilāpaikavinodā- hi |bandhuvyasanapīḍitāḥ ||20.386|",
  "GK21brkas_pu:6849": "mahābhūtāni bhūtāni |bhūtānāṃ bhūtaye kila |",
  "GK21brkas_pu:6850": "mahābhūtena bhūtāṅge |bhavatā kim idaṃ kṛtam ||20.387|",
  "GK21brkas_pu:6851": "varaṃ brahmavadhādīni |pātakāni mahānty api |",
  "GK21brkas_pu:6852": "na punar yat tvayā pāpa |duṣkaraṃ duṣkṛtaṃ kṛtam ||20.388|",
  "GK21brkas_pu:6853": "nanu brahmavadhādīni |yānti niṣkṛtibhiḥ kṣayam |",
  "GK21brkas_pu:6854": "śaraṇāgatabālastrī |kṛtahatyās tu duḥkṣayāḥ ||20.389|",
  "GK21brkas_pu:6855": "yasmān niṣkaruṇenedaṃ |dagdham ākhukulaṃ tvayā |",
  "GK21brkas_pu:6856": "daśajanmasahasrāṇi |tasmād ākhur bhaviṣyasi ||20.390|",
  "GK21brkas_pu:6857": "atha vā nirdahatv eṣa |dīptaśāpahutāśanaḥ |",
  "GK21brkas_pu:6858": "tam eva capalaṃ yena |sarvabhakṣaḥ kṛto bhavān ||20.391|",
  "GK21brkas_pu:6859": "ityādi vilapantaṃ taṃ |sametya sa suhṛd dhruvaḥ |",
  "GK21brkas_pu:6860": "mūṣikair aparaiḥ sārdham |alīkam avadad vacaḥ ||20.392|",
  "GK21brkas_pu:6861": "svayam eva sakhe sakhyā |strītvād vāmasvabhāvayā |",
  "GK21brkas_pu:6862": "mayi prārthayamāne 'pi |kuṭumbam avasāditam ||20.393|",
  "GK21brkas_pu:6863": "daśakṛtvo mayokteyaṃ |bhavatī sahitā mayā |",
  "GK21brkas_pu:6864": "gaṅgākūlaṃ tribhir vāraiḥ |śāvakān nayatām iti ||20.394|",
  "GK21brkas_pu:6865": "asaṃbhrāntā ca mām āha |kātarāṇāṃ bhavādṛśām |",
  "GK21brkas_pu:6866": "apāyaśatadarśinyaḥ |svacchavṛtte 'pi buddhayaḥ ||20.395|",
  "GK21brkas_pu:6867": "vetasvannaḍvalopāntam |antare palvalaṃ mahat |",
  "GK21brkas_pu:6868": "nīlāviralaparṇāś ca |jambūvañjularājayaḥ ||20.396|",
  "GK21brkas_pu:6869": "na cāgner asti sāmarthyam |adāhyaṃ dagdhum īdṛśam |",
  "GK21brkas_pu:6870": "so 'tidūreṇa vicchinnaḥ |katham asmān dahed iti ||20.397|",
  "GK21brkas_pu:6871": "sa tu mitrīyamāṇas taṃ |ciram ālokya pṛṣṭavān |",
  "GK21brkas_pu:6872": "evam uktaḥ prajāvatyā |bhavān kiṃ kṛtavān iti ||20.398|",
  "GK21brkas_pu:6873": "tenoktaṃ vāmaśīlatvād |yadeyaṃ pratyavasthitā |",
  "GK21brkas_pu:6874": "niṣpratyāśas tadā prāṇān |ahaṃ rakṣitavān iti ||20.399|",
  "GK21brkas_pu:6875": "lajjamāne nate tasmin |sthite 'sādhāvadhomukhe |",
  "GK21brkas_pu:6876": "ākhur anyatamas teṣāṃ |tam asādhum abhāṣata ||20.400|",
  "GK21brkas_pu:6877": "tuṣān gopayatā tyaktāḥ |prājñena kalamās tvayā |",
  "GK21brkas_pu:6878": "rakṣatā sutyajān prāṇāṃs |tyaktā- yad dustyajā- guṇāḥ ||20.401|",
  "GK21brkas_pu:6879": "prāṇānāṃ ca guṇānāṃ ca |viśeṣaḥ syāt kiyān iti |",
  "GK21brkas_pu:6880": "mīmāṃsitvā ciraṃ devāḥ |sāmyam eṣām akalpayan ||20.402|",
  "GK21brkas_pu:6881": "tān prajāpatir āhaitya |mā kṛdhvaṃ viṣamaṃ samam |",
  "GK21brkas_pu:6882": "taraṃgataralāḥ prāṇā- |guṇā- merusthirā- iti ||20.403|",
  "GK21brkas_pu:6883": "atha vā mṛta eva tvam |utkrāntaṃ paśya te yaśaḥ |",
  "GK21brkas_pu:6884": "ayaśomaraṇāt trastā- |yaśojīvā- hi sādhavaḥ ||20.404|",
  "GK21brkas_pu:6885": "sakhe sāvāgninā dagdhaṃ |tvatkuṭumbaṃ mamāgrataḥ |",
  "GK21brkas_pu:6886": "ahaṃ jīvita ity etat |ko brūyān mūṣikād ṛte ||20.405|",
  "GK21brkas_pu:6887": "iti te tam upālabhya |parisaṃsthāpya cetaram |",
  "GK21brkas_pu:6888": "kuṭumbaṃ cāsya saṃskṛtya |pratijagmur yathāgatam ||20.406|",
  "GK21brkas_pu:6889": "sa cākhur mūṣikaśreṇyā |tasmād ārabhya vāsarāt |",
  "GK21brkas_pu:6890": "āsanasthānasaṃbhāṣā |saṃbhogair varjitaḥ kṛtaḥ ||20.407|",
  "GK21brkas_pu:6891": "ahaṃ tu svāminīṃ dṛṣṭvā |pavitritacitānalām |",
  "GK21brkas_pu:6892": "akṣatāṅgaḥ svayaṃ mandaḥ |kiṃ vakṣyāmi puraḥ prabhoḥ ||20.408|",
  "GK21brkas_pu:6893": "caturvargasya dharmāder |hetuḥ sādhusamāgamaḥ |",
  "GK21brkas_pu:6894": "sādhubhir varjyamānasya |naṣṭam etac catuṣṭayam ||20.409|",
  "GK21brkas_pu:6895": "tad gariṣṭhād ato doṣāl |laghiṣṭhaṃ maraṇaṃ mayā |",
  "GK21brkas_pu:6896": "aṅgīkṛtam alaṃ prāṇair |akīrtimalinair iti ||20.410|",
  "GK21brkas_pu:6897": "yāvac ca samayaṃ baddhvā |kathā parisamāpyate |",
  "GK21brkas_pu:6898": "tāvad āvām anuprāptāv |āsthānaṃ bhavatām iti ||20.411|",
  "GK21brkas_pu:6899": "tataḥ sa satkṛto rājñā |vasanābharaṇādibhiḥ |",
  "GK21brkas_pu:6900": "prītaḥ prītaṃ mahīpālaṃ |praṇipatya tiro 'bhavat ||20.412|",
  "GK21brkas_pu:6901": "tatrāciragate devaṃ |senāpatir abhāṣata |",
  "GK21brkas_pu:6902": "tantreṇa saha gacchantu |campāṃ hariśikhādayaḥ ||20.413|",
  "GK21brkas_pu:6903": "rājaputrasya nāgantuṃ |na sthātuṃ tatra yujyate |",
  "GK21brkas_pu:6904": "pānthasyevāsahāyasya |purādhiṣṭhānavāsinaḥ ||20.414|",
  "GK21brkas_pu:6905": "śatāni pañca nāgānām |abhyastāstraniṣādinām |",
  "GK21brkas_pu:6906": "tāvanty eva sahasrāṇi |tādṛśām eva vājinām ||20.415|",
  "GK21brkas_pu:6907": "pattayaś ca pratiṣṭhantāṃ |vājisaṃkhyācaturguṇāḥ |",
  "GK21brkas_pu:6908": "pattirakṣyā- hi mātaṅgāḥ |karmaṇyāḥ samareṣv iti ||20.416|",
  "GK21brkas_pu:6909": "prāptakālam idaṃ stutvā |rājā senāpater vacaḥ |",
  "GK21brkas_pu:6910": "tantreṇa sāhitān asmān |prāhiṇod yuṣmadantikam ||20.417|",
  "GK21brkas_pu:6911": "atha vindhyācalacchāyāṃ |guñjadvānarakuñjarām |",
  "GK21brkas_pu:6912": "ākrāmantaḥ prayāmaḥ sma |svacchaśailasarijjalām ||20.418|",
  "GK21brkas_pu:6913": "saṃniviṣṭaṃ ca tat tantram |anyasmin vindhyasānuṣu |",
  "GK21brkas_pu:6914": "dhvanatpaṭahaśṛṅgaṃ ca |cauracakram upāgatam ||20.419|",
  "GK21brkas_pu:6915": "adṛṣṭatarupāṣāṇa |śakuntamṛgacāraṇaḥ |",
  "GK21brkas_pu:6916": "dṛṣṭaḥ pulīndrabhāvena |vindhyaḥ pariṇamann iva ||20.420|",
  "GK21brkas_pu:6917": "tataḥ pulindrakodaṇḍa |ṣaṇḍamuktaiḥ śilīmukhaiḥ |",
  "GK21brkas_pu:6918": "saṃtatair vayam ākrāntāḥ |śalabhair iva śālayaḥ ||20.421|",
  "GK21brkas_pu:6919": "atha nāgādhirūḍhena |saināpatyena tat kṛtam |",
  "GK21brkas_pu:6920": "pratyakṣam api yad dṛṣṭaṃ |na kaścit samabhāvayat ||20.422|",
  "GK21brkas_pu:6921": "tatkarabhramitaprāsa |cakraprāntaparāgatāḥ |",
  "GK21brkas_pu:6922": "parāvṛtya parān eva |parāghnanparamārgaṇāḥ ||20.423|",
  "GK21brkas_pu:6923": "bhrāntakuntaparikṣiptaṃ |na śarīram adṛśyata |",
  "GK21brkas_pu:6924": "tasya bāhusahasraṃ tu |phalena samabhāvyata ||20.424|",
  "GK21brkas_pu:6925": "ākrāntacaturāśeṣu |vindhyakāntāravāsiṣu |",
  "GK21brkas_pu:6926": "tadvisṛṣṭān apaśyāma |yugapat patataḥ śarān ||20.425|",
  "GK21brkas_pu:6927": "sphuratkiraṇanistriṃśa |pāṇir yaugandharāyaṇiḥ |",
  "GK21brkas_pu:6928": "dṛṣṭaḥ sarveṇa sarveṣāṃ |pulīndrāṇāṃ puraḥ sthitaḥ ||20.426|",
  "GK21brkas_pu:6929": "sarvathānena saṃdṛṣṭaṃ |paracakram udāyudham |",
  "GK21brkas_pu:6930": "tadāsannavimānasthair |dṛṣṭam apsarasāṃ gaṇaiḥ ||20.427|",
  "GK21brkas_pu:6931": "pratipakṣakṣayaṃ ghoram |akarot taṃ tapantakaḥ |",
  "GK21brkas_pu:6932": "kṛtabrahmāstramokṣeṇa |droṇenāpi na yaḥ kṛtaḥ ||20.428|",
  "GK21brkas_pu:6933": "mayāpi saturaṃgeṇa |tatra tatrābhidhāvatā |",
  "GK21brkas_pu:6934": "niṣprayojanayatnena |sve pare copahāsitāḥ ||20.429|",
  "GK21brkas_pu:6935": "tatas taskaracakreṇa |vyatibhinnaṃ bhavadbalam |",
  "GK21brkas_pu:6936": "nīhāranikareṇeva |bhāsvatkarakadambakam ||20.430|",
  "GK21brkas_pu:6937": "etasminn ākule kāle |śālaskandhāvṛtaḥ paraḥ |",
  "GK21brkas_pu:6938": "dṛḍhaṃ marmaṇi bāṇena |matturaṃgam atāḍayat ||20.431|",
  "GK21brkas_pu:6939": "turaṃgas tu tathā pāda |tāḍanāny avicintayan |",
  "GK21brkas_pu:6940": "sthāṇupāṣāṇagartāṃś ca |yathāvegam adhāvata ||20.432|",
  "GK21brkas_pu:6941": "dināntena ca nirgatya |gahanād vindhyakānanāt |",
  "GK21brkas_pu:6942": "sthita evāmucat prāṇān |paścāt kāyam apātayat ||20.433|",
  "GK21brkas_pu:6943": "tataḥ saṃhṛtya dārūṇi |gurūṇi ca bahūni ca |",
  "GK21brkas_pu:6944": "tasyānuṣthitavān asmi |saṃskāraṃ sodakakriyam ||20.434|",
  "GK21brkas_pu:6945": "diṅmohabhrāntacetāś ca |prāṃśum āruhya śākhinam |",
  "GK21brkas_pu:6946": "etaṃ grāmakam adrākṣam |ārād ākulagokulam ||20.435|",
  "GK21brkas_pu:6947": "āgataś cāham etena |sādhunārādhitas tathā |",
  "GK21brkas_pu:6948": "yathā gurur yathā devo |yathā rājā yathāv varaḥ ||20.436|",
  "GK21brkas_pu:6949": "taṃ ca taskarasenānyam |aghnan hariśikhādayaḥ |",
  "GK21brkas_pu:6950": "iti mahyam iyaṃ vārttā |kathitā pathikair iti ||20.437|",
  "GK21brkas_pu:6951": "kāntāsuhṛdguṇakathāśravaṇotsukasya |ramyā vinidranayanasya gatā mamāsau |",
  "GK21brkas_pu:6952": "sarvendriyārthajanitāni hi sevyamānā |dīrghāsvavṛttir iva hanti sukhāni nidrā ||20.438|",
  "GK21brkas_pu:6953": "tatra mitraprakāṇḍena |gomukhena vinoditaḥ |",
  "GK21brkas_pu:6954": "māsam āsiṣi vipraiś ca |prasannaiḥ saprasannakaiḥ ||21.1|",
  "GK21brkas_pu:6955": "ekadā gomukhenoktaṃ |yojane grāmakād itaḥ |",
  "GK21brkas_pu:6956": "avimuktāvimuktatvāt |puṇyā vārāṇasī purī ||21.2|",
  "GK21brkas_pu:6957": "āprāgjyotiṣakaśmīra |dvārakātāmraparṇi yat |",
  "GK21brkas_pu:6958": "tat sarvaṃ sulabhaṃ tasyāṃ |manohārivinodanam ||21.3|",
  "GK21brkas_pu:6959": "kadācic copalabhyeta |tatra pānthāt kutaścana |",
  "GK21brkas_pu:6960": "vārttā hariśikhādīnām |ataḥ sāgamyatām iti ||21.4|",
  "GK21brkas_pu:6961": "tam uktvā yuktam āttheti |taṃ cāmantrya prasannakam |",
  "GK21brkas_pu:6962": "sākrandāt saṃbhavagrāmāt |prati vārāṇasīm agām ||21.5|",
  "GK21brkas_pu:6963": "atha stokāntarātītaṃ |mām abhāṣata gomukhaḥ |",
  "GK21brkas_pu:6964": "vahāni kim ahaṃ yuṣmān |yūyaṃ vahata mām iti ||21.6|",
  "GK21brkas_pu:6965": "cintitaṃ ca mayā hanta |vinaṣṭaḥ khalu gomukhaḥ |",
  "GK21brkas_pu:6966": "yūyaṃ māṃ vahatety eṣa |no brūyāt katham anyathā ||21.7|",
  "GK21brkas_pu:6967": "āsanasyāpi yaś chāyāṃ |madīyasya namasyati |",
  "GK21brkas_pu:6968": "ariṣṭāviṣṭatāṃ muktvā |katham itthaṃ sa vakṣyati ||21.8|",
  "GK21brkas_pu:6969": "sa mayoktaḥ sadainyena |bhavān gurupadaśramaḥ |",
  "GK21brkas_pu:6970": "tan madīyam aśaṅkena |pṛṣṭham āruhyatām iti ||21.9|",
  "GK21brkas_pu:6971": "tena coktaṃ vilakṣeṇa |mā grahīta yathā śrutam |",
  "GK21brkas_pu:6972": "neyaṃ saṃbhāvyate cintā |jātāriṣṭe 'pi mādṛśi ||21.10|",
  "GK21brkas_pu:6973": "kiṃ tu yaḥ kiṃcid ācaṣṭe |pānthasya pathikaḥ pathi |",
  "GK21brkas_pu:6974": "voḍhā bhavati tasyāsau |khedavismaraṇād iti ||21.11|",
  "GK21brkas_pu:6975": "sa mayokto bhavān eva |sarvavṛttāntapeśalaḥ |",
  "GK21brkas_pu:6976": "ākhyātuṃ ca vijānāti |yat tataḥ kathayatv iti ||21.12|",
  "GK21brkas_pu:6977": "tenoktaṃ pañca kathyante |kathāvastūni kovidaiḥ |",
  "GK21brkas_pu:6978": "dharmārthasukhanirvāṇa |cikitsāḥ sahavistarāḥ ||21.13|",
  "GK21brkas_pu:6979": "tatra sattvopakārārthā |kāyavāṅmānasakriyā |",
  "GK21brkas_pu:6980": "prabhavaḥ sarvadharmāṇāṃ |jagatī jagatām iva ||21.14|",
  "GK21brkas_pu:6981": "yenopāyena mitratvaṃ |yānti madhyasthaśatravaḥ |",
  "GK21brkas_pu:6982": "sarvārthānām asau hetur |guṇānām iva sajjanaḥ ||21.15|",
  "GK21brkas_pu:6983": "parastrīgaṇikātyāgaḥ |saṃtoṣo mandaroṣatā |",
  "GK21brkas_pu:6984": "nātisaktiś ca dāreṣu |sukhaṃ duḥkhaṃ viparyayaḥ ||21.16|",
  "GK21brkas_pu:6985": "sāṅgasya sukharāgāder |anaṅgasya ca dehinaḥ |",
  "GK21brkas_pu:6986": "saṃbandhābhāvam atyantaṃ |nirvāṇaṃ vidur īśvarāḥ ||21.17|",
  "GK21brkas_pu:6987": "ardharātre 'pi bhuñjānaḥ |paramārthabubhukṣitaḥ |",
  "GK21brkas_pu:6988": "kūṭavaidyaparityāgī |rogair dūreṇa varjyate ||21.18|",
  "GK21brkas_pu:6989": "dṛṣṭasaṃsārasārāṇām |ṛṣīṇāṃ ko hi mādṛśaḥ |",
  "GK21brkas_pu:6990": "asāro gurusārāṇi |darśanāni viḍambayet ||21.19|",
  "GK21brkas_pu:6991": "tena yat kiṃcid ucchāstraṃ |bālabhāvād udāhṛtam |",
  "GK21brkas_pu:6992": "śukavāśitaniḥsāram |idaṃ me mṛṣyatām iti ||21.20|",
  "GK21brkas_pu:6993": "idamādīḥ kathāḥ śṛṇvan |nirantarasurālayām |",
  "GK21brkas_pu:6994": "gaṅgābharaṇam ākhyātāṃ |prāpaṃ vārāṇasīṃ tataḥ ||21.21|",
  "GK21brkas_pu:6995": "tatra bāhyaniviṣṭasya |śūnyasya purasadmanaḥ |",
  "GK21brkas_pu:6996": "jaraddārusudhācitram |adhyatiṣṭhāma maṇḍapam ||21.22|",
  "GK21brkas_pu:6997": "gomukhas tu kṣaṇaṃ sthitvā |mām avocad gataśramam |",
  "GK21brkas_pu:6998": "muhūrtakam anutkaṇṭhair |iha yuṣmābhir āsyatām ||21.23|",
  "GK21brkas_pu:6999": "yatra sthātavyam asmābhir |upalabhya tam āśrayam |",
  "GK21brkas_pu:7000": "āgacchāmīti mām uktvā |calair uccalitaḥ padaiḥ ||21.24|",
  "GK21brkas_pu:7001": "gatvā ṣoḍaśaviṃśāni |padāni sahasā sthitaḥ |",
  "GK21brkas_pu:7002": "tataḥ kim api niścitya |nivṛtto mām abhāṣata ||21.25|",
  "GK21brkas_pu:7003": "yad idaṃ yuṣmadaṅgeṣu |divyaṃ bhūṣaṇam āhitam |",
  "GK21brkas_pu:7004": "idam ādāya gacchāmi |sthātuṃ nāsyeha yujyate ||21.26|",
  "GK21brkas_pu:7005": "tridaṇḍipāṇḍarāṅgādi |pāṣaṇḍaiś chadmakaṅkaṭaiḥ |",
  "GK21brkas_pu:7006": "vārāṇasī mahācaurais |tīrthadhvāṅkṣair adhiṣṭhitā ||21.27|",
  "GK21brkas_pu:7007": "yuṣmān ekākino dṛṣṭvā |sālaṅkārān nirāyudhān |",
  "GK21brkas_pu:7008": "teṣāṃ sāhasikaḥ kaścid |anarthaṃ cintayed iti ||21.28|",
  "GK21brkas_pu:7009": "evaṃ bhavatu nāmeti |mayāsāv anumoditaḥ |",
  "GK21brkas_pu:7010": "tadābharaṇam ādāya |prāviśat tvaritaḥ puram ||21.29|",
  "GK21brkas_pu:7011": "athāciragate tasmin |parivrāḍbrahmacāriṇau |",
  "GK21brkas_pu:7012": "paricaṅkramaṇaśrāntau |tasminn eva nyasīdatām ||21.30|",
  "GK21brkas_pu:7013": "āsīc ca mama tāv etau |nūnaṃ pāṣaṇḍitaskarau |",
  "GK21brkas_pu:7014": "nirāyudhāsahāyaṃ māṃ |muṣituṃ kila vāñchataḥ ||21.31|",
  "GK21brkas_pu:7015": "tad eteṣāṃ sahasreṣu |sakṛpāṇakareṣv api |",
  "GK21brkas_pu:7016": "gavām ivodviṣāṇānāṃ |matir me mantharādarā ||21.32|",
  "GK21brkas_pu:7017": "ūrumūlasthaśastreṣu |pravrajyākaṅkaṭeṣu yaḥ |",
  "GK21brkas_pu:7018": "prayuṅkte nirghṛṇaḥ śastraṃ |ko 'nyaḥ klībatamas tataḥ ||21.33|",
  "GK21brkas_pu:7019": "evamādivikalpaṃ mām |asāv ālokya maskarī |",
  "GK21brkas_pu:7020": "nirāśa iva vidrāṇo |brahmacāriṇam uktavān ||21.34|",
  "GK21brkas_pu:7021": "jalpākagrathitair granthaiḥ |sāṃkhyayogādibhir vayam |",
  "GK21brkas_pu:7022": "vipralabdhāḥ sukhaṃ tyaktvā |mokṣamārge kila sthitāḥ ||21.35|",
  "GK21brkas_pu:7023": "yathā tṛṇam upādātum |ambarāmbhojam eva vā |",
  "GK21brkas_pu:7024": "kaścin mahat tapaḥ kuryān |mokṣārtho nas tathā śramaḥ ||21.36|",
  "GK21brkas_pu:7025": "tṛṇavatsulabho mokṣo |yadi khedo 'phalas tataḥ |",
  "GK21brkas_pu:7026": "atha khāmbojaduṣprāpas |tato naṣṭā- mumukṣavaḥ ||21.37|",
  "GK21brkas_pu:7027": "paralokasya sadbhāve |hetuḥ sarvajñabhāṣitaḥ |",
  "GK21brkas_pu:7028": "sarvajñasyāpi sadbhāvaḥ |pañcadivyapramāṇakaḥ ||21.38|",
  "GK21brkas_pu:7029": "yo 'py upādīyate hetuḥ |sarvajñāstitvasiddhaye |",
  "GK21brkas_pu:7030": "so 'py asiddhaviruddhādi |doṣāśīviṣadūṣitaḥ ||21.39|",
  "GK21brkas_pu:7031": "tad alaṃ viṭavācāṭa |ghaṭitaiḥ kāvyakarpaṭaiḥ |",
  "GK21brkas_pu:7032": "sevamānā- yathācchandam |āsmahe viṣayān iti ||21.40|",
  "GK21brkas_pu:7033": "brahmacārī tu sāvegaḥ |parivrājakam uktavān |",
  "GK21brkas_pu:7034": "prasāritas tvayā kasmād |asāro malladaṇḍakaḥ ||21.41|",
  "GK21brkas_pu:7035": "pratijñāhetudṛṣṭāntāḥ |sādhavas tāvad āsatām |",
  "GK21brkas_pu:7036": "sarvatantrāviruddhena |siddhāntenaiva bādhyase ||21.42|",
  "GK21brkas_pu:7037": "asattāṃ paralokasya |śuṣkatarkeṇa sādhayan |",
  "GK21brkas_pu:7038": "vitaṇḍāvādavārttārtaḥ |sādhu śocyo bhaviṣyasi ||21.43|",
  "GK21brkas_pu:7039": "atha vāstām idaṃ tāvad |idaṃ tāvan nigadyatām |",
  "GK21brkas_pu:7040": "smṛtīnāṃ viṭakāvyatvaṃ |kathaṃ veda bhavān iti ||21.44|",
  "GK21brkas_pu:7041": "tenoktaṃ mānuṣāṇāṃ ca |prāyaḥ sarvaśarīriṇām |",
  "GK21brkas_pu:7042": "nandīśapramukhair uktam |ahaṃ jānāmi lakṣaṇam ||21.45|",
  "GK21brkas_pu:7043": "yaś caiṣa puruṣaḥ ko 'pi |pānthaḥ pāṃsulapādakaḥ |",
  "GK21brkas_pu:7044": "eṣa vidyādharendrāṇām |indraḥ kila bhaviṣyati ||21.46|",
  "GK21brkas_pu:7045": "enaṃ dṛṣṭvādhitiṣṭhantam |etaṃ jarjaramaṇḍapam |",
  "GK21brkas_pu:7046": "malladaṇḍakaniḥsārān |utprekṣe sakalāgamān ||21.47|",
  "GK21brkas_pu:7047": "adṛṣṭārthāḥ kila granthā- |dṛṣṭārthair gāruḍādibhiḥ |",
  "GK21brkas_pu:7048": "arthavanto 'numīyante |yācakair iva dāyakāḥ ||21.48|",
  "GK21brkas_pu:7049": "yathā ca viṭakāvyatvān |mṛṣā puruṣalakṣaṇam |",
  "GK21brkas_pu:7050": "śrutismṛtipurāṇādi |tathā saṃbhāvyatām iti ||21.49|",
  "GK21brkas_pu:7051": "itaras tam athāvocad |atītabhavasaṃcitam |",
  "GK21brkas_pu:7052": "iṣṭāniṣṭaphalaṃ karma |daivam āhur vicakṣaṇāḥ ||21.50|",
  "GK21brkas_pu:7053": "yac cedaṃ lakṣaṇaṃ nāma |śarīreṣu śarīriṇām |",
  "GK21brkas_pu:7054": "etad daivābhidhānasya |lakṣaṇaṃ pūrvakarmaṇaḥ ||21.51|",
  "GK21brkas_pu:7055": "na cāpuruṣakārasya |daivaṃ phalati kasyacit |",
  "GK21brkas_pu:7056": "kālakāraṇasāmagrīm |īśvaro 'pi hy apekṣate ||21.52|",
  "GK21brkas_pu:7057": "ayaṃ tu taruṇaḥ kalyaḥ |kāntikṣiptasurāsuraḥ |",
  "GK21brkas_pu:7058": "kuṇṭhayā gaṇḍamaṇḍānāṃ |mandaceṣṭatayā samaḥ ||21.53|",
  "GK21brkas_pu:7059": "yathā dhanur adhānuṣkaṃ |yathā bījam avāpakam |",
  "GK21brkas_pu:7060": "sattāmātraphalaṃ puṃsas |tathā daivam apauruṣam ||21.54|",
  "GK21brkas_pu:7061": "parivrāḍ abravīd daivaṃ |pauruṣād balavattaram |",
  "GK21brkas_pu:7062": "jñāpakaṃ cāsya pakṣasya |śrūyatāṃ yan mayā śrutam ||21.55|",
  "GK21brkas_pu:7063": "asti sindhutaṭe grāmo |brahmasthalakanāmakaḥ |",
  "GK21brkas_pu:7064": "tatrāsīd vedaśarmeti |caturvedo dvijottamaḥ ||21.56|",
  "GK21brkas_pu:7065": "tasya yo 'nyatamaḥ śiṣyaḥ |pāṭhaṃ prati dṛḍhodyamaḥ |",
  "GK21brkas_pu:7066": "tasmād eva ca sa chātrair |āhūyata dṛḍhodyamaḥ ||21.57|",
  "GK21brkas_pu:7067": "tamobhedakanāmnaś ca |gṛhasthasya gṛhe sadā |",
  "GK21brkas_pu:7068": "dāpitaṃ bhojanaṃ tasya |ācchādanaṃ vedaśarmaṇā ||21.58|",
  "GK21brkas_pu:7069": "tatra bhinnatamā- nāma |parivrāṭ pāñcarātrikaḥ |",
  "GK21brkas_pu:7070": "vāsam āvasathe tasya |karoti sma dṛḍhodyamaḥ ||21.59|",
  "GK21brkas_pu:7071": "anena ca prakāreṇa |paṭuśraddhānamedhasā |",
  "GK21brkas_pu:7072": "adhītaṃ daśabhir varṣais |tena vedacatuṣṭayam ||21.60|",
  "GK21brkas_pu:7073": "atha bhinnatamāḥ kṛtvā |varṇāśramakathāṃ ciram |",
  "GK21brkas_pu:7074": "praśāntajanasaṃpāte |pradoṣe tam abhāṣata ||21.61|",
  "GK21brkas_pu:7075": "bahugomahiṣībhūmi |dāsīdāsam idaṃ mayā |",
  "GK21brkas_pu:7076": "tantrasthānam upāntaṃ ca |cāṭādibhyaś ca rakṣitam ||21.62|",
  "GK21brkas_pu:7077": "dhyānādhyāyapradhānaṃ ca |vihitaṃ bhikṣukarma yat |",
  "GK21brkas_pu:7078": "vaiśyakarmābhiyuktasya |tasya nāmāpi nāsti me ||21.63|",
  "GK21brkas_pu:7079": "adhunā tu vacaḥkāya |parispandāpahāriṇī |",
  "GK21brkas_pu:7080": "paralokasamāsannā |jarātandrīr ivāgatā ||21.64|",
  "GK21brkas_pu:7081": "gṛhamedhivratasthānām |alasānāṃ svakarmasu |",
  "GK21brkas_pu:7082": "dharmasādhanam uddiṣṭam |ṛṣibhis tīrthasevanam ||21.65|",
  "GK21brkas_pu:7083": "āha vedāntavādaś ca |tārakaṃ brahma tantrayet |",
  "GK21brkas_pu:7084": "etasmān na vimuñceyur |avimuktaṃ mumukṣavaḥ ||21.66|",
  "GK21brkas_pu:7085": "śvaḥ prasthātāsmahe tasmāt |prātar vārāṇasīṃ prati |",
  "GK21brkas_pu:7086": "buddhadharme praśastā hi |dharmasya tvaritā gatiḥ ||21.67|",
  "GK21brkas_pu:7087": "bhavatāpi śrutismṛtyoḥ |prāmāṇyam anujānatā |",
  "GK21brkas_pu:7088": "niyogenaiva kartavyaḥ |patnīputraparigrahaḥ ||21.68|",
  "GK21brkas_pu:7089": "gṛhasthāśramadharmaś ca |gavādidhanasādhanaḥ |",
  "GK21brkas_pu:7090": "na ca pratigrahād anyad |viprasya dhanasādhanam ||21.69|",
  "GK21brkas_pu:7091": "tat sukhopanataṃ caitad |anindyam atibhūri ca |",
  "GK21brkas_pu:7092": "sadāsīdāsam asmākaṃ |dhanam ādīyatām iti ||21.70|",
  "GK21brkas_pu:7093": "tenoktaṃ yuṣmadādiṣṭam |akāryam api mādṛśaḥ |",
  "GK21brkas_pu:7094": "na vikalpayituṃ śaktaḥ |kiṃ punar nyāyyam īdṛśam ||21.71|",
  "GK21brkas_pu:7095": "kiṃ tv āmantrya pitṛsthānau |vidyājīvitadāyinau |",
  "GK21brkas_pu:7096": "kartāsmi bhavadādeśam |ativāhya niśām iti ||21.72|",
  "GK21brkas_pu:7097": "yātāyāṃ tu triyāmāyāṃ |tam āmantrayituṃ gatam |",
  "GK21brkas_pu:7098": "saṃpratiṣṭhāsamāno 'pi |ciraṃ bhikṣur udaikṣata ||21.73|",
  "GK21brkas_pu:7099": "yadā tu divasārdhe 'pi |gate chāttraḥ sa nāgataḥ |",
  "GK21brkas_pu:7100": "taṃ gaveṣayituṃ bhikṣuḥ |svayam eva tadā gataḥ ||21.74|",
  "GK21brkas_pu:7101": "sa tu tenāṅgaṇe dṛṣṭas |tamobhedakaveśamanaḥ |",
  "GK21brkas_pu:7102": "śanaiś caṅkramaṇaṃ kurvan |nīcaiś cāmnāyamānasam ||21.75|",
  "GK21brkas_pu:7103": "uktaṃ ca bhavatā kasmād |iyacciram iha sthitam |",
  "GK21brkas_pu:7104": "athārthenaiva tenārthas |tathā naḥ kathyatām iti ||21.76|",
  "GK21brkas_pu:7105": "tatas tenoktam etasmin |gṛhe kenāpi hetunā |",
  "GK21brkas_pu:7106": "vyagraḥ parijanaḥ sarvas |tatra tatrābhidhāvati ||21.77|",
  "GK21brkas_pu:7107": "yāṃ yām eva ca pṛcchāmi |kim etad iti dārikām |",
  "GK21brkas_pu:7108": "sā sā mām āha saṃrabdhā |śivaṃ dhyātu bhavān iti ||21.78|",
  "GK21brkas_pu:7109": "taṃ cādyāpi na pṛcchāmi |tamobhedakam ākulam |",
  "GK21brkas_pu:7110": "tenāhaṃ nāgataḥ kṣipraṃ |sakāśaṃ bhavatām iti ||21.79|",
  "GK21brkas_pu:7111": "atha bhinnatamāḥ smitvā |dṛḍhodyamam abhāṣata |",
  "GK21brkas_pu:7112": "yenāyam ākulo lokas |tad ahaṃ kathayāmi te ||21.80|",
  "GK21brkas_pu:7113": "tamobhedakabhāryāyāḥ |prasūtiḥ pratyupasthitā |",
  "GK21brkas_pu:7114": "ayaṃ parijanas tatra |tatratatrākulākulaḥ ||21.81|",
  "GK21brkas_pu:7115": "dārikā jāyate cāsya |tāṃ ca tvaṃ pariṇeṣyasi |",
  "GK21brkas_pu:7116": "sā ca rāgagrahāviṣṭā |duṣṭaceṣṭā bhaviṣyati ||21.82|",
  "GK21brkas_pu:7117": "iti tasmin kṛtādeśe |gate svavivadhaṃ prati |",
  "GK21brkas_pu:7118": "itaraś cintayām āsa |śaṅkākampitamānasaḥ ||21.83|",
  "GK21brkas_pu:7119": "brāhmaṇī brāhmaṇasyāsya |yadi kanyāṃ vijāyate |",
  "GK21brkas_pu:7120": "tato bhinnatamovākyam |abhūtārthaṃ na jāyate ||21.84|",
  "GK21brkas_pu:7121": "stobhāveśaviṣāccheda |kriyāsu vyaktaśaktibhiḥ |",
  "GK21brkas_pu:7122": "śeṣāṇām api mantrāṇāṃ |sāmarthyam anumīyate ||21.85|",
  "GK21brkas_pu:7123": "iti cintayatas tasya |dīno gṛhapatir gṛhāt |",
  "GK21brkas_pu:7124": "hā daivaṃ khalam ityādi |lapan nīcair vinirgataḥ ||21.86|",
  "GK21brkas_pu:7125": "kṣaṇāc ca śvagṛhītasya |mārjārasyeva kūjataḥ |",
  "GK21brkas_pu:7126": "antarbhavanam udbhūtaḥ |śvāgāraparuṣaśrutiḥ ||21.87|",
  "GK21brkas_pu:7127": "tataḥ prasādhitā- nāryo |lajjāprāvṛtamastakāḥ |",
  "GK21brkas_pu:7128": "pakṣadvāreṇa nirjagmur |nairāśyottānapāṇayaḥ ||21.88|",
  "GK21brkas_pu:7129": "paricārakavargaś ca |śocadbandhukadambakam |",
  "GK21brkas_pu:7130": "amantrayata vāmasya |vidheḥ kiṃ kriyatām iti ||21.89|",
  "GK21brkas_pu:7131": "evaṃprāyaprapañce tu |gṛhe tasmin dṛḍhodyamaḥ |",
  "GK21brkas_pu:7132": "siddhapravrajitādeśa |jātabhītir acintayat ||21.90|",
  "GK21brkas_pu:7133": "parivrājakavākyena |tathābhūtena sādhitam |",
  "GK21brkas_pu:7134": "daivaṃ puruṣakāreṇa |janāḥ paśyantu bādhitam ||21.91|",
  "GK21brkas_pu:7135": "sindhudeśaṃ parityajya |de/ād deśaṃ parivrajan |",
  "GK21brkas_pu:7136": "ayaṃ pariharāmy enāṃ |dūrataḥ kardamām iti ||21.92|",
  "GK21brkas_pu:7137": "evamādi vimṛśyāsāv |asaṃmantryaiva saṃskṛtān |",
  "GK21brkas_pu:7138": "daśayojanam adhvānam |ekāhena palāyitaḥ ||21.93|",
  "GK21brkas_pu:7139": "sadvīpāṃ ca parikramya |varṣair dvādaśabhir mahīm |",
  "GK21brkas_pu:7140": "gaṅgātaṭam upāgacchat |tīrthopāsanakāmyayā ||21.94|",
  "GK21brkas_pu:7141": "athātapapipāsārtaś |chāyāsalilavāñchayā |",
  "GK21brkas_pu:7142": "kasmiṃścid brāhmaṇagrāme |kaṃcana prāviśad gṛham ||21.95|",
  "GK21brkas_pu:7143": "tatra cālindakāsīnām |arkatūlābhamūrdhajām |",
  "GK21brkas_pu:7144": "yayāce brāhmaṇīm amba |pānīyaṃ dāpyatām iti ||21.96|",
  "GK21brkas_pu:7145": "sā tv abhāṣata saṃbhrāntā |hale putri tamālike |",
  "GK21brkas_pu:7146": "āsanodakam ādāya |laghu nirgamyatām iti ||21.97|",
  "GK21brkas_pu:7147": "tataḥ pīṭhālukāhastā |vasitāsitakañcukā |",
  "GK21brkas_pu:7148": "āpiṅgāpāntakeśāntā |kanyakā niragād gṛhāt ||21.98|",
  "GK21brkas_pu:7149": "diśas taralayā dṛṣṭyā |paśyantī saṃtatasmitā |",
  "GK21brkas_pu:7150": "paṅgubhaṅgurasaṃcārā |cirāt prāpad dṛḍhodyamam ||21.99|",
  "GK21brkas_pu:7151": "āsyatām atra mitreti |vadantyā śūnyayā tayā |",
  "GK21brkas_pu:7152": "pīṭhabuddhyā puras tasya |nikṣiptaṃ jalabhājanam ||21.100|",
  "GK21brkas_pu:7153": "atha tām abravīd vṛddhā |muktvaitām avinītatām |",
  "GK21brkas_pu:7154": "apareṇodapātreṇa |jalam āvarjyatām iti ||21.101|",
  "GK21brkas_pu:7155": "sā tu kṛtrimasaṃtrāsa |janitotkaṭavepathuḥ |",
  "GK21brkas_pu:7156": "antarhasitabhugnauṣṭhī |vṛddhājñāṃ samapādayat ||21.102|",
  "GK21brkas_pu:7157": "tato gataśramaṃ vṛddhā |pṛcchati sma dṛḍhodyamam |",
  "GK21brkas_pu:7158": "āgacchati kuto deśāt |kaṃ vā yāti bhavān iti ||21.103|",
  "GK21brkas_pu:7159": "tenoktaṃ na sa deśo 'sti |nāgacchāmi yataḥ kṣitau |",
  "GK21brkas_pu:7160": "yac ca brūtha kva yāsīti |tatra viñāpayāmi vaḥ ||21.104|",
  "GK21brkas_pu:7161": "kasmiṃścid brāhmaṇagrāme |kurvan baṭukapāṭhanām |",
  "GK21brkas_pu:7162": "saṃtuṣṭo grāmavāsobhir |ninīṣe divasān iti ||21.105|",
  "GK21brkas_pu:7163": "tatas tam abravīd vṛddhā |nītijñaiḥ satyam ucyate |",
  "GK21brkas_pu:7164": "na hy ataptena lohena |taptaṃ saṃdhīyate kvacit ||21.106|",
  "GK21brkas_pu:7165": "mama dvau putranaptārāv |adhunaivopanītakau |",
  "GK21brkas_pu:7166": "tau ca saṃyojitau puṇyair |arthināv arthinā tvayā ||21.107|",
  "GK21brkas_pu:7167": "bhavān adhyāpanenārthī |tau cādhyayanakāṅkṣiṇau |",
  "GK21brkas_pu:7168": "naṣṭāśvadagdharathavad |yogo 'stu bhavatām iti ||21.108|",
  "GK21brkas_pu:7169": "tatas tasyai pratijñāya |tau baṭū pāṭhayann asau |",
  "GK21brkas_pu:7170": "antevāsigaṇaṃ cānyam |asthāt saṃvatsaradvayam ||21.109|",
  "GK21brkas_pu:7171": "ekadā tām abhāṣanta |vṛddhām āgatya bāndhavāḥ |",
  "GK21brkas_pu:7172": "kasmād dṛḍhodyamāyeyaṃ |dīyate na tamālikā ||21.110|",
  "GK21brkas_pu:7173": "ye jāmātṛguṇās teṣāṃ |kaścid asti kvacid vare |",
  "GK21brkas_pu:7174": "dṛḍhodyame punaḥ paśya |yadi kaṃcin na paśyasi ||21.111|",
  "GK21brkas_pu:7175": "durlabhaḥ sulabhībhūtas |tasmāt svīkriyatām ayam |",
  "GK21brkas_pu:7176": "kena vanyaḥ karī vārīm |āgataḥ svayam ujjhitaḥ ||21.112|",
  "GK21brkas_pu:7177": "iti tair bodhitā vṛddhā |pratītā tān ayācata |",
  "GK21brkas_pu:7178": "yady evaṃ svayam evāyaṃ |pūjyair abhyarthyatām iti ||21.113|",
  "GK21brkas_pu:7179": "te tatas tam abhāṣanta |bhautika brahmacāriṇā |",
  "GK21brkas_pu:7180": "āmnātāś cāvabuddhāś ca |vedāḥ sasmṛtayas tvayā ||21.114|",
  "GK21brkas_pu:7181": "avaśyaṃ cādhunā kāryaḥ |śuddhapatnīparigrahaḥ |",
  "GK21brkas_pu:7182": "uraḥkaṇṭhauṣṭhaśoṣasya |mā bhūd vaiphalyam anyathā ||21.115|",
  "GK21brkas_pu:7183": "ataḥ pratīṣyatām eṣā |sarvaśuddhā tamālikā |",
  "GK21brkas_pu:7184": "jyeṣṭhaṃ jyeṣṭhāśramasyāṅgaṃ |trayī vidyeva dehinī ||21.116|",
  "GK21brkas_pu:7185": "evamādi sa tair uktaḥ |kṣaṇam etad acintayat |",
  "GK21brkas_pu:7186": "yuktaṃ yad brāhmaṇair uktam |atra tāvat kim ucyate ||21.117|",
  "GK21brkas_pu:7187": "yaś cāsau sindhuviṣaye |dūṣitaḥ kṛtyayā tayā |",
  "GK21brkas_pu:7188": "pāre sāgaravat so 'pi |dūratvāt sudurāgamaḥ ||21.118|",
  "GK21brkas_pu:7189": "atha daivena saiveyam |ānītā sindhudeśataḥ |",
  "GK21brkas_pu:7190": "sūcīsūtragate daivāt |tataḥ kaḥ kutra mokṣyate ||21.119|",
  "GK21brkas_pu:7191": "evamādi sa niścitya |pratiśrutya tatheti ca |",
  "GK21brkas_pu:7192": "pariṇīya ca tāṃ kanyāṃ |saṃvatsaram ayāpayat ||21.120|",
  "GK21brkas_pu:7193": "atha yātatriyāmāyāṃ |triyāmāyāṃ dṛḍhodyamaḥ |",
  "GK21brkas_pu:7194": "jṛmbhāveditanidrāntāṃ |pṛcchati sma tamālikām ||21.121|",
  "GK21brkas_pu:7195": "brūhi sundari paśyāma |kuṭumbasyāsya kaḥ prabhuḥ |",
  "GK21brkas_pu:7196": "keyaṃ bhavati te vṛddhā |kāv etau baṭukāv iti ||21.122|",
  "GK21brkas_pu:7197": "tayā tv āyataniśvāsa |kathitāyataduḥkhayā |",
  "GK21brkas_pu:7198": "srutāśrukaṇikāśreṇyā |kathitaṃ skhaladakṣaram ||21.123|",
  "GK21brkas_pu:7199": "asyā- brāhmaṇavṛddhāyāḥ |priyaḥ sādhur abhūt patiḥ |",
  "GK21brkas_pu:7200": "yasya vidyādhanais tṛptāḥ |śiṣyayājakayācakāḥ ||21.124|",
  "GK21brkas_pu:7201": "tena cāśeṣavedāya |kṣamādiguṇaśāline |",
  "GK21brkas_pu:7202": "duhitā gṛhajāmātre |chāttrāya pratipāditā ||21.125|",
  "GK21brkas_pu:7203": "tāḍitaś caraṇenāpi |yaḥ kṣamāvān abhūt purā |",
  "GK21brkas_pu:7204": "sa jāmātṛtayā krodhād |gamitaḥ kṛṣṇasarpatām ||21.126|",
  "GK21brkas_pu:7205": "mahāntam api saṃmānaṃ |manyamāno vimānatām |",
  "GK21brkas_pu:7206": "śvaśrūśvaśurayoḥ khedam |ātmanaś cākarod vṛthā ||21.127|",
  "GK21brkas_pu:7207": "ekadā parihāsena |syālakas tam abhāṣata |",
  "GK21brkas_pu:7208": "durvāsaḥsadṛśas tāta |durārādho bhavān iti ||21.128|",
  "GK21brkas_pu:7209": "yady evaṃ durdurūḍhena |kiṃ mayārādhitena vaḥ |",
  "GK21brkas_pu:7210": "ity uktvā mantharālāpaḥ |sadāro gata eva saḥ ||21.129|",
  "GK21brkas_pu:7211": "śvaśrūśvaśuramitrāṇām |avakarṇya kadarthanām |",
  "GK21brkas_pu:7212": "nirapekṣaṃ svadeśāya |sindhudeśāya yātavān ||21.130|",
  "GK21brkas_pu:7213": "tatra ca grāmam adhyāsya |brahmasthalakanāmakam |",
  "GK21brkas_pu:7214": "acirān nityakāmyāni |karmāṇi niravartayat ||21.131|",
  "GK21brkas_pu:7215": "tasya tasyāṃ ca bhāryāyāṃ |kālarātrisamā sutā |",
  "GK21brkas_pu:7216": "yamau ca tanayau jātau |yamakālau kulasya yau ||21.132|",
  "GK21brkas_pu:7217": "aham eva ca sā kanyā |tau caitau kākatālukau |",
  "GK21brkas_pu:7218": "yair mātāpitarāv eva |bālair eva samāhitau ||21.133|",
  "GK21brkas_pu:7219": "sindhudeśaikadeśaś ca |sindhunā caṇḍaraṃhasā |",
  "GK21brkas_pu:7220": "durvāragurupūreṇa |sahasākṛṣya nīyate ||21.134|",
  "GK21brkas_pu:7221": "atha mātāpitṛbhyāṃ nas |tadbhayād avadhāritam |",
  "GK21brkas_pu:7222": "mātāmahagṛhaṃ yāntu |bālā- me niviśantv iti ||21.135|",
  "GK21brkas_pu:7223": "tataḥ śaṅkeṣubhinnas tām |abhāṣata dṛḍhodyamaḥ |",
  "GK21brkas_pu:7224": "śeṣaṃ sujñānam evāsyāḥ |kathāyāḥ sthīyatām iti ||21.136|",
  "GK21brkas_pu:7225": "āsīc cāsya sa sarvajñaḥ |parivrājakabhāskaraḥ |",
  "GK21brkas_pu:7226": "sphuṭaṃ bhinnatamā- eva |bhinnājñānatamā- yataḥ ||21.137|",
  "GK21brkas_pu:7227": "anubhūtau tathābhūtau |tadādeśau mayādhunā |",
  "GK21brkas_pu:7228": "tṛtīyaparihārāya |tyajāmi pṛthivīm iti ||21.138|",
  "GK21brkas_pu:7229": "atha dvādaśavarṣāni |bhrāṃtvā dvīpāntarāṇi saḥ |",
  "GK21brkas_pu:7230": "nirviṇṇaś cintayām āsa |kiṃcid dhavalamūrdhajaḥ ||21.139|",
  "GK21brkas_pu:7231": "ādiṣṭaṃ yat parivrājā |tat tayonmādamattayā |",
  "GK21brkas_pu:7232": "kālenaitāvatā nūnam |akṛtyaṃ kṛtyayā kṛtam ||21.140|",
  "GK21brkas_pu:7233": "asmābhiś ca na vedoktaṃ |na vedāntoktamohitam |",
  "GK21brkas_pu:7234": "vraṇair iva visarpadbhiḥ |kvāpītaṃ puruṣāyuṣam ||21.141|",
  "GK21brkas_pu:7235": "tena vārāṇasīṃ gatvā |tīrthopāsanahetukam |",
  "GK21brkas_pu:7236": "puṇyaṃ svargaphalaṃ kurvann |ayāmi divasān iti ||21.142|",
  "GK21brkas_pu:7237": "tataḥ sāgaram uttīrya |gaṅgāsāgaram āgamat |",
  "GK21brkas_pu:7238": "tato vārāṇasīṃ prāpad |amuñcann eva jāhnavīm ||21.143|",
  "GK21brkas_pu:7239": "pāviśann eva cāpaśyan |naradhātuparicchadam |",
  "GK21brkas_pu:7240": "skhaladālāpasaṃcāraṃ |mahāpāśupataṃ puraḥ ||21.144|",
  "GK21brkas_pu:7241": "taṃ cānu sphaṭikaprāya |karṇakaṇṭhavibhūṣaṇām |",
  "GK21brkas_pu:7242": "madirātāmrajihmākṣāṃ |vicitragalakaṇṭhikām ||21.145|",
  "GK21brkas_pu:7243": "dviguṇīkurvatīṃ mārgaṃ |vaṅkair gatinivartanaiḥ |",
  "GK21brkas_pu:7244": "amuktanijanirmokāṃ |bhujaṃgīm iva yoṣitam ||21.146|",
  "GK21brkas_pu:7245": "sā tu kāpālikenoktā |drutam ehi kapālini |",
  "GK21brkas_pu:7246": "na yāvad avimuktasya |dhūpavelātivartate ||21.147|",
  "GK21brkas_pu:7247": "huṃhuṃkārādibhiḥ stutvā |saṃsthātrayaparaṃ dhruvam |",
  "GK21brkas_pu:7248": "tataḥ śuṇḍikaśāleṣu |mārgayāmi surām iti ||21.148|",
  "GK21brkas_pu:7249": "evaṃprāye ca vṛttānte |ciraṃ dṛṣṭvā dṛḍhodyamam |",
  "GK21brkas_pu:7250": "papāta pādayos tasya |tārākrandā kapālinī ||21.149|",
  "GK21brkas_pu:7251": "punaḥ kāpāliknoktaṃ |muñca brāhmaṇam adhvagam |",
  "GK21brkas_pu:7252": "parihāsaś ciraṃ caṇḍi |viruddhas tyajyatām iti ||21.150|",
  "GK21brkas_pu:7253": "sābravīd eṣa me bhartā |daivataiḥ pratipāditaḥ |",
  "GK21brkas_pu:7254": "tvaṃ tu dhṛṣṭaviṭo bhūtvā |kiṃ vyāharasi mām iti ||21.151|",
  "GK21brkas_pu:7255": "taṃ ca prapañcam ālokya |sa pradeśaḥ sakautukaiḥ |",
  "GK21brkas_pu:7256": "janair agaṇitair vyāptaḥ |śramaṇabrāhmaṇādibhiḥ ||21.152|",
  "GK21brkas_pu:7257": "sā cāvocac caturveda |riktavedo 'si sarvathā |",
  "GK21brkas_pu:7258": "savedaḥ ko hi nirvedaṃ |vedoktaiḥ karmabhir vrajet ||21.153|",
  "GK21brkas_pu:7259": "na tvayotpāditāḥ putrā- |nāgnihotram upāsitam |",
  "GK21brkas_pu:7260": "nārcitāḥ pitaraḥ piṇḍair |vāyubhūtena hiṇḍitam ||21.154|",
  "GK21brkas_pu:7261": "tvayā dṛḍhodyama tyaktā |sāhaṃ mandā tamālikā |",
  "GK21brkas_pu:7262": "kulāt kulam aṭantīdaṃ |carāmi kulaṭāvratam ||21.155|",
  "GK21brkas_pu:7263": "avṛddhakulavāsinyas |taruṇyaḥ pativarjitāḥ |",
  "GK21brkas_pu:7264": "yair aduṣṭāḥ striyo dṛṣṭās |te dṛṣṭāḥ kenacit kvacit ||21.156|",
  "GK21brkas_pu:7265": "tena tyaktavatā dārān |yat tvayā pāpam arjitam |",
  "GK21brkas_pu:7266": "tān eva bharamāṇena |tat samucchidyatām iti ||21.157|",
  "GK21brkas_pu:7267": "atha lajjāviṣādāndham |ūcur viprā- dṛḍhodyamam |",
  "GK21brkas_pu:7268": "bhagavatyā yad uktaṃ tat |tattvataḥ kathyatām iti ||21.158|",
  "GK21brkas_pu:7269": "tenātmanaś ca tasyāś ca |dvijādijanasaṃnidhau |",
  "GK21brkas_pu:7270": "brahmasthalakavāsādi |yad vṛttaṃ tan niveditam ||21.159|",
  "GK21brkas_pu:7271": "athoktaṃ brāhmaṇair brahman |brāhmaṇī parigṛhyatām |",
  "GK21brkas_pu:7272": "raktadāraparityāgam |ācaranti na sādhavaḥ ||21.160|",
  "GK21brkas_pu:7273": "yac ca kiṃcid akartavyam |anāthyād anayā kṛtam |",
  "GK21brkas_pu:7274": "tasya kṛcchratamaiḥ kṛcchrair |viśuddhiḥ kriyatām iti ||21.161|",
  "GK21brkas_pu:7275": "tenoktaṃ yādṛśaṃ pāpaṃ |prāyaścittair apohyate |",
  "GK21brkas_pu:7276": "pūjyānām eva tad buddham |idaṃ budhyata yādṛśam ||21.162|",
  "GK21brkas_pu:7277": "hīnavarṇābhigāminyaḥ |pātakinyaḥ kila striyaḥ |",
  "GK21brkas_pu:7278": "iyaṃ tv aśubhasāvarṇaṃ |yam upāste sa dṛśyatām ||21.163|",
  "GK21brkas_pu:7279": "tad upāstām iyaṃ bhadrā |yam upāsac chivaṃ dhruvam |",
  "GK21brkas_pu:7280": "sukhānāṃ copahartāraṃ |mahāpāśupataṃ patim ||21.164|",
  "GK21brkas_pu:7281": "ity uktavati sā tasminn |uvācopacitatrapā |",
  "GK21brkas_pu:7282": "ā mṛtyos tvatsamīpasthā |nayāmi divasān iti ||21.165|",
  "GK21brkas_pu:7283": "athaiko brāhmaṇas teṣu |dṛḍhodyamam abhāṣata |",
  "GK21brkas_pu:7284": "madīyā duhitā brahman |rūpiṇī pariṇīyatām ||21.166|",
  "GK21brkas_pu:7285": "dhanaṃ me dhanadasyeva |saiva caikā sutā yataḥ |",
  "GK21brkas_pu:7286": "tatas tasya ca tasyāś ca |bhaved bhartā bhavān iti ||21.167|",
  "GK21brkas_pu:7287": "āsīc cāsya kim adyāpi |syān na syād iti cintayā |",
  "GK21brkas_pu:7288": "parivrājakavākyaṃ hi |kṛtārthīkṛtam etayā ||21.168|",
  "GK21brkas_pu:7289": "pratijñāya ca tāṃ kanyāṃ |dadānād brāhmaṇāt svayam |",
  "GK21brkas_pu:7290": "samahādraviṇaskandhām |upayeme dṛḍhodyamaḥ ||21.169|",
  "GK21brkas_pu:7291": "tamālikāpi saṃhārya |keśān kāṣāyacīvarā |",
  "GK21brkas_pu:7292": "dṛḍhodyamagṛhāsannā |vasatī kālam akṣipat ||21.170|",
  "GK21brkas_pu:7293": "dṛḍhoyamo 'pi saṃtataṃ |dvijātikarma sādhayan |",
  "GK21brkas_pu:7294": "harottamāṅgalālitām |upāsta jahnukanyakām ||21.171|",
  "GK21brkas_pu:7295": "tat tena yena kṛtaduṣkarapauruṣeṇa |vākyaṃ na bhinnatamasaḥ kṛtam apramāṇam |",
  "GK21brkas_pu:7296": "śūreṇa daivahariṇā prabhuṇā prasahya |tasmāj jitaḥ puruṣakāragajādhirājaḥ ||21.172|",
  "GK21brkas_pu:7297": "tataḥ kiṃcid vihasyoktaḥ |parivrāḍ brahmacāriṇā |",
  "GK21brkas_pu:7298": "yathā puruṣakārasya |prādhānyaṃ tan niśāmyatām ||22.1|",
  "GK21brkas_pu:7299": "āsīd ujjayanīvāsī |sārthakārthaparigrahaḥ |",
  "GK21brkas_pu:7300": "vaṇik sāgaradattākhyaḥ |sāgarāgādhamānasaḥ ||22.2|",
  "GK21brkas_pu:7301": "sāgaraṃ tena yātena |muktapotena gacchatā |",
  "GK21brkas_pu:7302": "aparaḥ prekṣitaḥ potas |taraladhvajalakṣaṇaḥ ||22.3|",
  "GK21brkas_pu:7303": "aṅgāpotam amuṃ yena |potaṃ prerayateti saḥ |",
  "GK21brkas_pu:7304": "yāvan niryāmakān āha |tāvat potau samīyatuḥ ||22.4|",
  "GK21brkas_pu:7305": "tataḥ sāgaradattas taṃ |potasvāminam uktavān |",
  "GK21brkas_pu:7306": "yūyaṃ ye vā yatas tyā vā |tan naḥ pratyucyatām iti ||22.5|",
  "GK21brkas_pu:7307": "tenoktaṃ buddhavarmāhaṃ |vaṇig rājagṛhālayaḥ |",
  "GK21brkas_pu:7308": "bhavantaḥ ke kuto veti |tataḥ so 'pi nyavedayat ||22.6|",
  "GK21brkas_pu:7309": "atha kāvyakathāpāna |tantrīgītadurodaraiḥ |",
  "GK21brkas_pu:7310": "savinodau jagāhāte |tau durgādhaṃ mahodadhim ||22.7|",
  "GK21brkas_pu:7311": "gatvā ca kāñcanadvīpam |upāntānantakāñcanau |",
  "GK21brkas_pu:7312": "prāptavantau parāvṛtya |samudrataṭapattanam ||22.8|",
  "GK21brkas_pu:7313": "atha sāgaradattena |buddhavarmeti bhāṣitaḥ |",
  "GK21brkas_pu:7314": "prītir naḥ sthiratāṃ yāyād |yathā saṃpādyatāṃ tathā ||22.9|",
  "GK21brkas_pu:7315": "bhāryāyāṃ gurugarbhāyāṃ |niragaccham ahaṃ gṛhāt |",
  "GK21brkas_pu:7316": "tasyāś ca divasir ebhir |jātam anyatarad dvayoḥ ||22.10|",
  "GK21brkas_pu:7317": "duhitā cet tato dattā |bhavatputrāya sā mayā |",
  "GK21brkas_pu:7318": "putraś cet tvaṃ tatas tasmai |dadyāḥ svatanayām iti ||22.11|",
  "GK21brkas_pu:7319": "tenoktaṃ mahad āścaryam |iyam eva hi no matiḥ |",
  "GK21brkas_pu:7320": "atha vā kim ihāścaryam |ekam evāvayor vapuḥ ||22.12|",
  "GK21brkas_pu:7321": "iti tau kṛtasaṃbandhau |pariṣvajya parasparam |",
  "GK21brkas_pu:7322": "mahāmahiṣasārthābhyāṃ |yathāsthānam agacchatām ||22.13|",
  "GK21brkas_pu:7323": "praṇipatya ca rājānāv |avantimagadhādhipau |",
  "GK21brkas_pu:7324": "tatprayuktātisatkārau |yayatuḥ svagṛhān prati ||22.14|",
  "GK21brkas_pu:7325": "tatra satkriyamāṇau ca |satkurvāṇau ca saṃtatam |",
  "GK21brkas_pu:7326": "bandhubhir brāhmaṇādīṃś ca |gamayām āsatur dinam ||22.15|",
  "GK21brkas_pu:7327": "tataḥ sāgaradattasya |paryaṅkam adhitiṣṭhataḥ |",
  "GK21brkas_pu:7328": "utsaṅge dārikā nyastā |virājatkundamālikā ||22.16|",
  "GK21brkas_pu:7329": "kasyeyaṃ kundamāleti |sa bhāryām anuyuktavān |",
  "GK21brkas_pu:7330": "sāpi kasyāparasyeti |śanair ācaṣṭa lajjitā ||22.17|",
  "GK21brkas_pu:7331": "tena coktam idaṃ yādṛg |bālikā kundamālikā |",
  "GK21brkas_pu:7332": "yayoḥ syād īdṛśaḥ putraḥ |pitarau tau saputrakau ||22.18|",
  "GK21brkas_pu:7333": "tasmād duhitṛmāteti |mā gās tvaṃ bhīru bhīrutām |",
  "GK21brkas_pu:7334": "na kīrtijananī vidyā |nindyā bhavitum arhati ||22.19|",
  "GK21brkas_pu:7335": "tām ityādi samāśyasya |payonidhisamāgamam |",
  "GK21brkas_pu:7336": "buddhavarmasakhitvaṃ ca |tasyai kathitavān asau ||22.20|",
  "GK21brkas_pu:7337": "kasyeyaṃ kundamāleti |tām apṛcchad yataḥ pitā |",
  "GK21brkas_pu:7338": "prasiddhā tasya nāmnāpi |sā tataḥ kundamālikā ||22.21|",
  "GK21brkas_pu:7339": "buddhavarmāpi papraccha |nirālāpāṃ kuṭumbinīm |",
  "GK21brkas_pu:7340": "tasmin garbhe tavotpannaṃ |yat tan naḥ kathyatām iti ||22.22|",
  "GK21brkas_pu:7341": "atha vāmanam ekākṣaṃ |rūkṣaṃ tundiladanturam |",
  "GK21brkas_pu:7342": "lambauṣṭhaṃ bhugnapṛṣṭhaṃ ca |sā taṃ putraṃ samarpayat ||22.23|",
  "GK21brkas_pu:7343": "so 'bravīt kiṃ vṛthaivāyaṃ |dhṛtaḥ kurubhakas tvayā |",
  "GK21brkas_pu:7344": "kasmād īkṣaṇikāṃ pṛṣṭvā |garbha eva na pātitaḥ ||22.24|",
  "GK21brkas_pu:7345": "yaḥ sa sāgaradattena |saha saṃbandhakaḥ kṛtaḥ |",
  "GK21brkas_pu:7346": "vikṛtākṛtinānena |sa pretena nirākṛtaḥ ||22.25|",
  "GK21brkas_pu:7347": "saṃdiśed yadi nāmāsāv |ahaṃ duhitṛvān iti |",
  "GK21brkas_pu:7348": "tadā kiṃ pratisaṃdeśyaṃ |mayāhaṃ putravān iti ||22.26|",
  "GK21brkas_pu:7349": "bhāryāṃ cāvocad āgacched |dūto mālavakād yadi |",
  "GK21brkas_pu:7350": "enaṃ kurubhakaṃ tasmai |na kaścit kathayed iti ||22.27|",
  "GK21brkas_pu:7351": "ayaṃ kurubhakaḥ kasmād |iti yat taṃ pitābravīt |",
  "GK21brkas_pu:7352": "vyāharanti sma taṃ paurās |tataḥ kurubhakākhyayā ||22.28|",
  "GK21brkas_pu:7353": "athātīte kvacit kāle |buddhivarmā rahaḥ sthitaḥ |",
  "GK21brkas_pu:7354": "lekhaṃ sāgaradattena |prasthāpitam avācayat ||22.29|",
  "GK21brkas_pu:7355": "sv asti rājagṛhe pūjyaṃ |buddhavarmāṇam ūrjitam |",
  "GK21brkas_pu:7356": "ujjayanyāḥ pariṣvajya |vijñāpayati sāgaraḥ ||22.30|",
  "GK21brkas_pu:7357": "sakhyās te duhitā jātā |śreyolakṣaṇabhūṣaṇā |",
  "GK21brkas_pu:7358": "rūpeṇa sadṛśī yasyāḥ |pramadā na bhaviṣyati ||22.31|",
  "GK21brkas_pu:7359": "tavāpi yadi bhāryāyāḥ |putro jātaḥ śivaṃ tataḥ |",
  "GK21brkas_pu:7360": "kanyā ced vāmaśīlena |devena muṣitā- vayam ||22.32|",
  "GK21brkas_pu:7361": "nirnimittāpi hi prītir |yā na saṃbandhabṛṃhitā |",
  "GK21brkas_pu:7362": "śrīr utsāhasanātheva |prayāti sthiratām iti ||22.33|",
  "GK21brkas_pu:7363": "tataḥ satkṛtya taṃ dūtam |apṛcchad gṛhiṇīṃ vaṇik |",
  "GK21brkas_pu:7364": "tasminn evaṃ gate kārye |brūhi kiṃ kriyatām iti ||22.34|",
  "GK21brkas_pu:7365": "tayoktaṃ dvyaṅgulaprajñā- |jānīyur vā striyaḥ kiyat |",
  "GK21brkas_pu:7366": "kiṃ tu pṛṣṭeti vakṣyāmi |pṛṣṭadhṛṣṭā hi mādṛśī ||22.35|",
  "GK21brkas_pu:7367": "satyānṛtaṃ vaṇikvṛttaṃ |parityājyaṃ na vāṇijaiḥ |",
  "GK21brkas_pu:7368": "sahajaṃ hi tyajan vṛttaṃ |durvṛtta iti nindyate ||22.36|",
  "GK21brkas_pu:7369": "putras tāvat tavotpannas |tatra kānṛtavāditā |",
  "GK21brkas_pu:7370": "ye punas tasya doṣās tān |mithyā bhaṇa guṇā- iti ||22.37|",
  "GK21brkas_pu:7371": "ākhyāyante hi sarvārthāḥ |kṛtrimair eva nāmabhiḥ |",
  "GK21brkas_pu:7372": "āhur madhurakaṃ kecit |taṃ tādṛṅmārakaṃ viṣam ||22.38|",
  "GK21brkas_pu:7373": "kārye hi guruṇi prāpte |mithyā satyam apīṣyate |",
  "GK21brkas_pu:7374": "aśvatthāmā hato drauṇir |ity ūce kiṃ na pāṇḍavaḥ ||22.39|",
  "GK21brkas_pu:7375": "dhanagardhaparādhīnāḥ |kālahuṃkāradāruṇe |",
  "GK21brkas_pu:7376": "krīḍākamalinīṃ yānti |tvadvidhāḥ kṣārasāgare ||22.40|",
  "GK21brkas_pu:7377": "sāṃyātrikapates tasya |duhitā bhavato gṛhe |",
  "GK21brkas_pu:7378": "na vināmbhodhisāreṇa |praveṣṭā dhanarāśinā ||22.41|",
  "GK21brkas_pu:7379": "tasmān mā smāvamanyadhvam |adhanyair durlabhāṃ śriyam |",
  "GK21brkas_pu:7380": "kṛcchrāyāsaśataprāpyāṃ |na kṛcchrādhigatām iti ||22.42|",
  "GK21brkas_pu:7381": "ityādivacanaṃ tasyāḥ |sūktam ity abhinandya saḥ |",
  "GK21brkas_pu:7382": "dadau sāgaradattāya |saṃdeśaṃ dūtasaṃnidhau ||22.43|",
  "GK21brkas_pu:7383": "vaktavyaḥ suhṛd asmākam |asmākam api dārakaḥ |",
  "GK21brkas_pu:7384": "utpannas tādṛśo yasya |kathitā katham ākṛtiḥ ||22.44|",
  "GK21brkas_pu:7385": "atha vā ye guṇāḥ ke 'pi |tasya śārīramānasāḥ |",
  "GK21brkas_pu:7386": "svayam evāsi tān dṛṣṭā |kiṃ nas taiḥ kathitair iti ||22.45|",
  "GK21brkas_pu:7387": "ityādi bahu saṃkīrṇam |asau saṃdiśya sādaram |",
  "GK21brkas_pu:7388": "dūtaṃ prasthāpayām āsa |sapātheyapradeśanam ||22.46|",
  "GK21brkas_pu:7389": "evam aṣṭāv atikrāntāḥ |samā- dūtasamāgamaiḥ |",
  "GK21brkas_pu:7390": "atha dūtaḥ sphuṭālāpo |buddhavarmāṇam uktavān ||22.47|",
  "GK21brkas_pu:7391": "ahaṃ sāgaradattena |sakalatreṇa bhāṣitaḥ |",
  "GK21brkas_pu:7392": "jāmātaram anālokya |mā smāgacchad bhavān iti ||22.48|",
  "GK21brkas_pu:7393": "tan mām ujjayanīṃ yūyaṃ |yadi gacchantam icchatha |",
  "GK21brkas_pu:7394": "taṃ me dārakam ākhyāta |tadīyāṃś ca guṇān iti ||22.49|",
  "GK21brkas_pu:7395": "tena tu kṣaṇam utprekṣya |samagrasmṛtinoditam |",
  "GK21brkas_pu:7396": "āste mātulaśāle 'sau |tāmraliptyāṃ paṭhann iti ||22.50|",
  "GK21brkas_pu:7397": "anenāpi prapañcena |catuṣpañca samā- yayuḥ |",
  "GK21brkas_pu:7398": "atha tricaturāḥ prāpur |dūtāś caturabhāṣiṇaḥ ||22.51|",
  "GK21brkas_pu:7399": "te cādṛtam anādṛtya |buddhavarmāṇam abruvan |",
  "GK21brkas_pu:7400": "āha saṃbandhinī yat tvāṃ |sadāraṃ tan niśāmyatām ||22.52|",
  "GK21brkas_pu:7401": "amī saṃvatsarā- yātās |trayodaśacaturdaśāḥ |",
  "GK21brkas_pu:7402": "adyāpi ca na paśyāmo |vayaṃ jāmātur ākṛtim ||22.53|",
  "GK21brkas_pu:7403": "dṛṣṭasya kila paṇyasya |bhavataḥ krayavikrayau |",
  "GK21brkas_pu:7404": "iti lokapravādo 'yaṃ |bhavatāpi na kiṃ śrutaḥ ||22.54|",
  "GK21brkas_pu:7405": "tvaṃ yac cāttha paṭhann āste |tāmraliptyām asāv iti |",
  "GK21brkas_pu:7406": "idam apy atidurbaddhaṃ |savyājam iva vācakam ||22.55|",
  "GK21brkas_pu:7407": "yeṣāṃ karma ca vṛttiś ca |vihite pāṭhapāṭhane |",
  "GK21brkas_pu:7408": "teṣām api paricchinnaḥ |pāṭhakālaḥ kiyān api ||22.56|",
  "GK21brkas_pu:7409": "tvadīyena tu putreṇa |tyaktasarvānyakarmaṇā |",
  "GK21brkas_pu:7410": "paṭhatā sakalaṃ janma |neyam ity asamañjasam ||22.57|",
  "GK21brkas_pu:7411": "tasmāt krīḍām imāṃ tyaktvā |yamahāsavibhīṣaṇām |",
  "GK21brkas_pu:7412": "atra vā tāmraliptyāṃ vā |dārako darśyatām iti ||22.58|",
  "GK21brkas_pu:7413": "iti yāvad asau tāvat |pūjyair viśramyatām iti |",
  "GK21brkas_pu:7414": "tān uktvā gṛhiṇīm ūce |buddhavarmā sasaṃbhramaḥ ||22.59|",
  "GK21brkas_pu:7415": "anutprekṣyaiva mandena |doṣam āgāminaṃ mayā |",
  "GK21brkas_pu:7416": "dūrāśāgrastacittena |pramadāvacanaṃ kṛtam ||22.60|",
  "GK21brkas_pu:7417": "tvatputrasya hi ye doṣāḥ |kāṇadanturatādayaḥ |",
  "GK21brkas_pu:7418": "kālenaitāvatā teṣāṃ |katamaḥ prakṣayaṃ gataḥ ||22.61|",
  "GK21brkas_pu:7419": "vardhamāṇe śarīre hi |nijā- doṣāḥ śarīriṇām |",
  "GK21brkas_pu:7420": "sutarām upacīyante |śarīrāvayavā- iva ||22.62|",
  "GK21brkas_pu:7421": "tasmād darśaya dūtebhyaḥ |putraṃ haragaṇākṛtim |",
  "GK21brkas_pu:7422": "atha vā paṇḍitenaivam |upāyaś cintyatām iti ||22.63|",
  "GK21brkas_pu:7423": "tayā coktaṃ mayopāyaḥ |kīdṛśo 'py atra cintitaḥ |",
  "GK21brkas_pu:7424": "yady asau rocate tubhyaṃ |tataḥ prastūyatām iti ||22.64|",
  "GK21brkas_pu:7425": "ucyatām iti tenoktā |karṇe kim api sābravīt |",
  "GK21brkas_pu:7426": "so 'pi śobhanam ity uktvā |tam upāyaṃ prayuktavān ||22.65|",
  "GK21brkas_pu:7427": "vivikte brāhmaṇaṃ mitraṃ |tatpratigrahajīvinam |",
  "GK21brkas_pu:7428": "priyālāpaśataprītam |ayācata sadīnataḥ ||22.66|",
  "GK21brkas_pu:7429": "śvetakākaprasiddhasya |mama putrasya ye guṇāḥ |",
  "GK21brkas_pu:7430": "ākāraś ca prakāraś ca |yādṛk kiṃ tasya kathyate ||22.67|",
  "GK21brkas_pu:7431": "yac ca sāgaradattena |mayā ca paribhāṣitam |",
  "GK21brkas_pu:7432": "buddhaṃ tad bhavataḥ sarvaṃ |sahadūtasamāgamam ||22.68|",
  "GK21brkas_pu:7433": "tena nas tena sauhārdaṃ |suhṛdā sthiratāṃ naya |",
  "GK21brkas_pu:7434": "atha vā svārtha evāyaṃ |tava dhiṅ māṃ mudhākulam ||22.69|",
  "GK21brkas_pu:7435": "ya eṣa bhavataḥ putro |yajñaguptaḥ surūpavān |",
  "GK21brkas_pu:7436": "śrutismṛtyāditattvajñaḥ |kalāsu ca viśāradaḥ ||22.70|",
  "GK21brkas_pu:7437": "eṣa sāgaradattasya |tanayām upayacchatām |",
  "GK21brkas_pu:7438": "tādṛśīm eva cānīya |matputrāya prayacchatu ||22.71|",
  "GK21brkas_pu:7439": "yac ca ratnasuvarṇādi |lapsyate draviṇaṃ tataḥ |",
  "GK21brkas_pu:7440": "tasyāṃśas tava bhāvīti |lajjate kathayānayā ||22.72|",
  "GK21brkas_pu:7441": "evamādi sa tenoktaḥ |sotsāhaṃ svārthatṛṣṇayā |",
  "GK21brkas_pu:7442": "abravīt tvadvidheyaiḥ kiṃ |madvidhaiḥ prārthitair iti ||22.73|",
  "GK21brkas_pu:7443": "yajñaguptam athāhūya |saṃnidhau buddhavarmaṇaḥ |",
  "GK21brkas_pu:7444": "pitā śrāvitavān etaṃ |vṛttāntaṃ pūrvamantritam ||22.74|",
  "GK21brkas_pu:7445": "tenoktaṃ guruvākyāni |yuktimantītarāṇi vā |",
  "GK21brkas_pu:7446": "śiśubhir na vicāryāṇi |tasmād evaṃ bhavatv iti ||22.75|",
  "GK21brkas_pu:7447": "tataḥ katicid āsitvā |divasān buddhavarmaṇā |",
  "GK21brkas_pu:7448": "yajñaguptaḥ svalaṃkāraḥ |saṃbandhibhyaḥ pradarśitaḥ ||22.76|",
  "GK21brkas_pu:7449": "abravīc cāyam āyātas |tāmraliptyāḥ sa dārakaḥ |",
  "GK21brkas_pu:7450": "ākāraś ca guṇāś cāsya |dṛśyantāṃ yādṛśā- iti ||22.77|",
  "GK21brkas_pu:7451": "tatas tair vismitair uktam |anindyā kundamālikā |",
  "GK21brkas_pu:7452": "saha bālavasantena |yad anena sameṣyati ||22.78|",
  "GK21brkas_pu:7453": "guṇānāṃ tv etadīyānām |anveṣaṇam anarthakam |",
  "GK21brkas_pu:7454": "dṛśyate nirguṇānāṃ hi |nedṛśākāradhīratā ||22.79|",
  "GK21brkas_pu:7455": "kiṃ tu nāmāsya duḥśliṣṭam |ayaṃ kurubhakaḥ kila |",
  "GK21brkas_pu:7456": "na hi kubjapalāśākhyā |pārijātasya yujyate ||22.80|",
  "GK21brkas_pu:7457": "atha vā duḥśravaṃ nāma |śrūyate mahatām api |",
  "GK21brkas_pu:7458": "kledur ity ucyate candro |mātariśveti mārutaḥ ||22.81|",
  "GK21brkas_pu:7459": "na cāpi guṇavad vācya |vācakaṃ paribhūyate |",
  "GK21brkas_pu:7460": "āśrayasya hi daurbalyād |āśritaḥ paribhūyate ||22.82|",
  "GK21brkas_pu:7461": "sarvathā sārthavāhasya |prasūtādya kuṭumbinī |",
  "GK21brkas_pu:7462": "yuvayor adya sauhārdaṃ |gataṃ kūṭasthanityatām ||22.83|",
  "GK21brkas_pu:7463": "tasmād āśutaraṃ gatvā |tyaktanidrāśanādikām |",
  "GK21brkas_pu:7464": "vardhayāmo vayaṃ diṣṭyā |sārthavāhakuṭumbinīm ||22.84|",
  "GK21brkas_pu:7465": "bhavadbhir api puṇyāhe |varayātrā pravartyatām |",
  "GK21brkas_pu:7466": "na hīdānīṃ vivāhasya |kaścid asti vighātakaḥ ||22.85|",
  "GK21brkas_pu:7467": "ity uktvā teṣu yāteṣu |sāravatprābhṛteṣu saḥ |",
  "GK21brkas_pu:7468": "yajñaguptaṃ varīkṛtya |varayātrāṃ vyasarjayat ||22.86|",
  "GK21brkas_pu:7469": "yo 'sau kurubhakas taṃ ca |yajñaguptaṃ cakāra saḥ |",
  "GK21brkas_pu:7470": "saṃjñayā yajñaguptaṃ tu |varaṃ kurubhakaṃ vaṇik ||22.87|",
  "GK21brkas_pu:7471": "kalpitabrāhmaṇākalpas |tulahemāṅgulīyakaḥ |",
  "GK21brkas_pu:7472": "śreṣṭhiputro 'pi jāmātur |āsīt tatra vayasyakaḥ ||22.88|",
  "GK21brkas_pu:7473": "varayātrā cirāt prāpad |avantinagarīṃ tataḥ |",
  "GK21brkas_pu:7474": "utkāntikāntavṛttāntāṃ |yakṣasenālakām iva ||22.89|",
  "GK21brkas_pu:7475": "siprātaṭe niviṣṭaṃ ca |janyāvāsakam āvasat |",
  "GK21brkas_pu:7476": "vasantopahṛtaśrīka |purodyānamanoharam ||22.90|",
  "GK21brkas_pu:7477": "tṛṇīkṛtamahākālās |tad ahaḥ sakutūhalāḥ |",
  "GK21brkas_pu:7478": "atṛptadṛṣṭayo 'paśyan |varaṃ pauraparaṃparāḥ ||22.91|",
  "GK21brkas_pu:7479": "sa cojjayanakair dhūrtair |vaṅkavācakapaṇḍitaiḥ |",
  "GK21brkas_pu:7480": "veṇuvīṇāpravīṇaiś ca |kāṃcid velām ayāpayat ||22.92|",
  "GK21brkas_pu:7481": "athāsau syālakenoktaḥ |kalpitāhārabhūṣiṇā |",
  "GK21brkas_pu:7482": "sajjaṃ vaḥ pānam annaṃ ca |kim ādhve bhujyatām iti ||22.93|",
  "GK21brkas_pu:7483": "sa cānekāsanām ekām |ālokya manubhūmikām |",
  "GK21brkas_pu:7484": "kena kenātra bhoktavyam |iti syālakam uktavān ||22.94|",
  "GK21brkas_pu:7485": "tenoktaṃ jātarūpāṅgaṃ |tuṅgavidrumapādakam |",
  "GK21brkas_pu:7486": "yūyaṃ madhyamam adhyādhvam |āsanaṃ paṭuvāsanam ||22.95|",
  "GK21brkas_pu:7487": "ye caite dattavetrāṅge |yuṣmān ubhayataḥ same |",
  "GK21brkas_pu:7488": "ete jyeṣṭhakaniṣṭhau te |syālakāv adhitiṣṭhataḥ ||22.96|",
  "GK21brkas_pu:7489": "pārśvayor ubhayor dīrghā |yā cāsanaparaṃparā |",
  "GK21brkas_pu:7490": "tavāsyām upaveṣṭavyaṃ |śeṣayā syālamālayā ||22.97|",
  "GK21brkas_pu:7491": "varas tu kṣaṇam avyūha |syālam etad abhāṣata |",
  "GK21brkas_pu:7492": "asmābhiḥ saha yuṣmābhir |na kāryaṃ pānabhojanam ||22.98|",
  "GK21brkas_pu:7493": "gotrācāro 'yam asmākaṃ |tāvat pānaṃ na sevyate |",
  "GK21brkas_pu:7494": "bhujyate vāparaiḥ sārdhaṃ |yāvan na pariṇīyate ||22.99|",
  "GK21brkas_pu:7495": "pariṇīya nivṛttena |labdhājñena satā pituḥ |",
  "GK21brkas_pu:7496": "kāryam etan na vā kāryaṃ |vinādeśād guror iti ||22.100|",
  "GK21brkas_pu:7497": "evaṃ nāmety anujñātaḥ |śvaśureṇa varaḥ pṛthak |",
  "GK21brkas_pu:7498": "durmanāyitasaṃbandhī |pūtam āhāram āharat ||22.101|",
  "GK21brkas_pu:7499": "yāte yāme ca yāminyā |garjadvāditramaṇḍalaḥ |",
  "GK21brkas_pu:7500": "gṛhaṃ sāgaradattasya |pariṇetum agād asau ||22.102|",
  "GK21brkas_pu:7501": "tatrālambitavān vadhvāḥ |sphuraccāmīkaraṃ karam |",
  "GK21brkas_pu:7502": "smaran guruvaco dhīryān |nirvikārakaro varaḥ ||22.103|",
  "GK21brkas_pu:7503": "sa cātrāgniṃ parikramya |caṇḍaśūlākulaḥ kila |",
  "GK21brkas_pu:7504": "pāṇibhyām udaraṃ dhṛtvā |mumoha ca papāta ca ||22.104|",
  "GK21brkas_pu:7505": "praśāntocchvāsaniḥśvāse |tasmin saṃmīlitekṣaṇe |",
  "GK21brkas_pu:7506": "mūkitoddāmadhūryeṇa |kranditena vijṛmbhitam ||22.105|",
  "GK21brkas_pu:7507": "śvaśrūr jāmātaraṃ dṛṣṭvā |tāḍitoraḥśirās tataḥ |",
  "GK21brkas_pu:7508": "uccair bhartṛsamāvasthām |ākrośat kundamālikām ||22.106|",
  "GK21brkas_pu:7509": "hā hatāsi vinaṣṭāsi |dhik tvāṃ pracchannarākṣasīm |",
  "GK21brkas_pu:7510": "jitapradyumnarūpo 'yaṃ |patir utsādito yayā ||22.107|",
  "GK21brkas_pu:7511": "tvam eva na mṛtā kasmād |ahaṃ vā duḥkhabhāginī |",
  "GK21brkas_pu:7512": "yayā tvaṃ sakalaṃ janma |draṣṭavyāmṛtayā mṛtā ||22.108|",
  "GK21brkas_pu:7513": "kathaṃ jīvati sā yā strī |bālaiva mṛtabhartṛkā |",
  "GK21brkas_pu:7514": "dūrāntaragariṣṭho hi |nārīṇāṃ jīvitāt patiḥ ||22.109|",
  "GK21brkas_pu:7515": "yā ca mātā sutām iṣṭāṃ |cārutāśīlaśālinīm |",
  "GK21brkas_pu:7516": "śaktā vidhavikāṃ draṣṭuṃ |jyeṣṭhā kālasya sā svasā ||22.110|",
  "GK21brkas_pu:7517": "ityādi vilapanty- eva |sā ca niśceṣṭanābhavat |",
  "GK21brkas_pu:7518": "hṛdayodarasaṃdhiś ca |jāmātuḥ spanditaḥ śanaiḥ ||22.111|",
  "GK21brkas_pu:7519": "tataḥ paurasamūhasya |jāmātari tathāvidhe |",
  "GK21brkas_pu:7520": "harṣahāsāṭṭahāsānām |āsīn nāntaram ambare ||22.112|",
  "GK21brkas_pu:7521": "śanakaiś ca sa niḥśvasya |jihmasphuritapakṣmaṇī |",
  "GK21brkas_pu:7522": "udamīlayad ātāmre |locane gurutārake ||22.113|",
  "GK21brkas_pu:7523": "tataḥ sāgaradattena |kṛtas tādṛṅ mahotsavaḥ |",
  "GK21brkas_pu:7524": "vṛddhatālabdhaputreṇa |yo nṛpeṇāpi duṣkaraḥ ||22.114|",
  "GK21brkas_pu:7525": "kim etad iti pṛṣṭaś ca |sa vaidyaiḥ pratyuvāca tān |",
  "GK21brkas_pu:7526": "āmāśayagataṃ śūlaṃ |bādhate guru mām iti ||22.115|",
  "GK21brkas_pu:7527": "atha vāsagṛhasthasya |vaidyā- jāmātur ādṛtāḥ |",
  "GK21brkas_pu:7528": "śūlasyāmanidānasya |kṛtavantaś cikitsitam ||22.116|",
  "GK21brkas_pu:7529": "śūlair āyāsyamānasya |labdhanidrasya cāntare |",
  "GK21brkas_pu:7530": "tasya jāgradvadhūkasya |katham apy agaman niśā ||22.117|",
  "GK21brkas_pu:7531": "nāgarātiviṣāmustā |kvathapānāvatarpitaḥ |",
  "GK21brkas_pu:7532": "asnehālpatarāhāraḥ |so 'bhavat pratyahaḥ kṛśaḥ ||22.118|",
  "GK21brkas_pu:7533": "svayaṃ bheṣajapeṣādi |vyāpṛtā kundamālikā |",
  "GK21brkas_pu:7534": "vismṛteva vadhūlajjāṃ |bhartṛmāndyabhayāturā ||22.119|",
  "GK21brkas_pu:7535": "tataḥ patim upāsīnāṃ |sa kubjaḥ kundamālikām |",
  "GK21brkas_pu:7536": "aṅgeṣu bhayasannāṅgīṃ |kurvan kelīṃ kilāspṛśat ||22.120|",
  "GK21brkas_pu:7537": "abravīc ca vimuñcainaṃ |kirāṭam apaṭuṃ viṭam |",
  "GK21brkas_pu:7538": "devatāgurubhir dattaṃ |kāntaṃ toṣaya mām iti ||22.121|",
  "GK21brkas_pu:7539": "athotthāya tataḥ sthānād |bhartṛśayyātiraskṛtā |",
  "GK21brkas_pu:7540": "keyaṃ kelir anāryeti |vadhūr bhartāram abravīt ||22.122|",
  "GK21brkas_pu:7541": "sa tāṃ sasmitam āha sma |mā sma grāmeyikā bhava |",
  "GK21brkas_pu:7542": "kā hi nāgarikaṃmanyā |hāsyāt naṭabaṭos traset ||22.123|",
  "GK21brkas_pu:7543": "dhaninām īdṛśāḥ kṣudrāḥ |prāyo vācālatāphalāḥ |",
  "GK21brkas_pu:7544": "na hi mūkaṃ śukaṃ kaścic |ciraṃ dharati pañjare ||22.124|",
  "GK21brkas_pu:7545": "tasmāt krīḍanakād asmād |abaddhabhāṣamāṇakāt |",
  "GK21brkas_pu:7546": "hasataḥ spṛśataś cāṅgaṃ |bhīru mā vitrasīr iti ||22.125|",
  "GK21brkas_pu:7547": "tena sā bodhitāpy evaṃ |sadācārakulodbhavā |",
  "GK21brkas_pu:7548": "caṇḍābhir ghaṭadāsībhis |taṃ bhuktaṃ nirabhartsayat ||22.126|",
  "GK21brkas_pu:7549": "āsīc ca yajñaguptasya |yāvad evaiṣa mūḍhakaḥ |",
  "GK21brkas_pu:7550": "rahasyaṃ na bhinatty etat |tāvan nyāyyam ito gatam ||22.127|",
  "GK21brkas_pu:7551": "taṃ kadācid abhāṣanta |bhiṣajo niṣphalakriyāḥ |",
  "GK21brkas_pu:7552": "pānāhāravihāreṣu |kim icchati bhavān iti ||22.128|",
  "GK21brkas_pu:7553": "tataḥ kṣāmatarālāpas |tān avocac cirād asau |",
  "GK21brkas_pu:7554": "pitarau draṣṭum icchāmi |priyaputrau priyāv iti ||22.129|",
  "GK21brkas_pu:7555": "atha sāgaradattāya |vaidyair evaṃ niveditam |",
  "GK21brkas_pu:7556": "evaṃ vadati jāmātā |tac ca pratividhīyatām ||22.130|",
  "GK21brkas_pu:7557": "yad yad vaidyena kartavyam |āmāśayacikitsitam |",
  "GK21brkas_pu:7558": "kṛtam apy akṛtaṃ tat tad |etasmiñ jātam āture ||22.131|",
  "GK21brkas_pu:7559": "svadeśāya tu yāto 'yaṃ |bhaved api nirāmayaḥ |",
  "GK21brkas_pu:7560": "jagatprasiddhisiddhaṃ hi |suhṛddarśanam auṣadham ||22.132|",
  "GK21brkas_pu:7561": "dhātrīpradhānaparivāracamūsanāthām |ambhodhisāradhanahāramahoṣṭrayūthām |",
  "GK21brkas_pu:7562": "śyāmāṃ niśām iva kṛśena tuṣārabhāsā |prāsthāpayat saha vareṇa vaṇiktanūjām ||22.133|",
  "GK21brkas_pu:7563": "prayāṇakaiś ca yāvadbhir |agād rājagṛhaṃ varaḥ |",
  "GK21brkas_pu:7564": "śreṣṭhī ca dviguṇān prītān |prāhiṇot paricārakān ||22.134|",
  "GK21brkas_pu:7565": "anyajāmātṛvārttābhyāṃ |dvābhyāṃ dvābhyāṃ prayāṇakāt |",
  "GK21brkas_pu:7566": "nivartitavyaṃ yuṣmābhir |iti cāsāv uvāca tān ||22.135|",
  "GK21brkas_pu:7567": "prathamād vāsakād yau ca |nivṛttau paricārakau |",
  "GK21brkas_pu:7568": "śreṣṭhine kathitaṃ tābhyāṃ |varaḥ svastho manāg iti ||22.136|",
  "GK21brkas_pu:7569": "yathā yathā ca yāti sma |vāsakān uttarottarān |",
  "GK21brkas_pu:7570": "śanakaiḥ śanakair māndyam |atyajat sa tathā tathā ||22.137|",
  "GK21brkas_pu:7571": "anyāt tu vāsakād anyau |nivṛttaparicārakau |",
  "GK21brkas_pu:7572": "varaṃ sāgaradattāya |hṛṣṭapuṣṭāṅgam ākhyatām ||22.138|",
  "GK21brkas_pu:7573": "athāsāv iti harṣāndhas |tyaktapātraparīkṣaṇaḥ |",
  "GK21brkas_pu:7574": "ācaturvedacaṇḍālaṃ |vitatāra nidhīn api ||22.139|",
  "GK21brkas_pu:7575": "kṛtrimas tu varaḥ prātas |tyaktajāmātṛḍambaraḥ |",
  "GK21brkas_pu:7576": "gṛhītabrāhmaṇākalpaḥ |prasthitaḥ padagaḥ pathi ||22.140|",
  "GK21brkas_pu:7577": "vaiṣeṇāgantunā muktaḥ |sa reje nijayā śriyā |",
  "GK21brkas_pu:7578": "sendracāpataḍiddāmnā |ghaneneva niśākaraḥ ||22.141|",
  "GK21brkas_pu:7579": "varapravahaṇaṃ tac ca |kundamālikayāsthitam |",
  "GK21brkas_pu:7580": "āruroha varākāraḥ |prītaḥ kurubhakaḥ khalaḥ ||22.142|",
  "GK21brkas_pu:7581": "taṃ dṛṣṭvā vikṛtākāraṃ |jitaśaṃkarakiṃkaram |",
  "GK21brkas_pu:7582": "pravidhūya vadhūr aṅgaṃ |locane samamīlayat ||22.143|",
  "GK21brkas_pu:7583": "vadhūvaram atha draṣṭuṃ |sakalā sakutūhalā |",
  "GK21brkas_pu:7584": "niragāt tyaktakartavyā |javanā janatā purāt ||22.144|",
  "GK21brkas_pu:7585": "tau ca durbaddhasambandhau |muktālohaguḍāv iva |",
  "GK21brkas_pu:7586": "dṛṣṭvā dhutakaraiḥ paurair |adhikṣiptaḥ prajāpatiḥ ||22.145|",
  "GK21brkas_pu:7587": "kāmacāreṇa kāmo 'pi |tāvan naiva praśasyate |",
  "GK21brkas_pu:7588": "kiṃ punar yaḥ sadācāraḥ |sargahetur bhavādṛśaḥ ||22.146|",
  "GK21brkas_pu:7589": "sarvathā vāmaśīlānāṃ |tvam eva parameśvaraḥ |",
  "GK21brkas_pu:7590": "yenaitāv apsaraḥpretau |duryojyau yojitāv iti ||22.147|",
  "GK21brkas_pu:7591": "buddhavarmāpi niryāya |sarvaśreṇipuraḥsaraḥ |",
  "GK21brkas_pu:7592": "vadhūm abhyanayat kāntyā |jitarājagṛhaṃ gṛham ||22.148|",
  "GK21brkas_pu:7593": "aṅkasthavadhukas tatra |sa cāvocat kuṭumbinīm |",
  "GK21brkas_pu:7594": "iyam evāstu te putras |tanayā ca vadhūr iti ||22.149|",
  "GK21brkas_pu:7595": "manyamāneṣu māneṣu |vandamāneṣu bandiṣu |",
  "GK21brkas_pu:7596": "naṭādiṣu ca nṛtyatsu |sārkaṃ tad agamad dinam ||22.150|",
  "GK21brkas_pu:7597": "atha cakṣurmanaḥkāntam |āvāsaṃ kundamālikā |",
  "GK21brkas_pu:7598": "yajñaguptavayasyena |kubjakena sahāviśat ||22.151|",
  "GK21brkas_pu:7599": "tatra śayyāsamīpastham |āsthitā citram āsanam |",
  "GK21brkas_pu:7600": "vadhūr varavayasyo 'pi |tadanantaram unnatam ||22.152|",
  "GK21brkas_pu:7601": "cintayantas tataḥ tatra |sarve mohāndhamānasāḥ |",
  "GK21brkas_pu:7602": "amūlāgrāṇi pattrāṇi |lilikhur namitānanāḥ ||22.153|",
  "GK21brkas_pu:7603": "asminn acintayat kaṣṭe |vṛttānte kundamālikā |",
  "GK21brkas_pu:7604": "api nāmaiṣa māṃ muktvā |brāhmaṇo na vrajed iti ||22.154|",
  "GK21brkas_pu:7605": "āsīt kurubhakasyāpi |vivikte rantum icchataḥ |",
  "GK21brkas_pu:7606": "api nāmaiṣa niryāyād |bahir vāsagṛhād iti ||22.155|",
  "GK21brkas_pu:7607": "yajñaguptas tayor buddhvā |tat kālocitam iṅgitam |",
  "GK21brkas_pu:7608": "gamanaṃ cātmanaḥ śreyas |tato nirgantum aihata ||22.156|",
  "GK21brkas_pu:7609": "sā tam ucchalitaṃ dṛṣṭvā |saviṣādam abhāṣata |",
  "GK21brkas_pu:7610": "dārān āpadgatān muktvā |prasthitaḥ kva bhavān iti ||22.157|",
  "GK21brkas_pu:7611": "tenoktaṃ yasya dārās tvaṃ |vidhātrā parikalpitā |",
  "GK21brkas_pu:7612": "āpannāsmīti mā vocas |tiṣṭhantī tasya saṃnidhau ||22.158|",
  "GK21brkas_pu:7613": "tat samālabhatām eṣa |tvadāliṅganacumbanam |",
  "GK21brkas_pu:7614": "vayaṃ tu kharadharmāṇo |bhāramātrasya bhāginaḥ ||22.159|",
  "GK21brkas_pu:7615": "ittham uktvā sa cānyābhiḥ |preṣyābhiḥ saha niryayau |",
  "GK21brkas_pu:7616": "anicchām aicchad ākraṣṭuṃ |grāmyaḥ kurubhakaś ca tām ||22.160|",
  "GK21brkas_pu:7617": "tatas tāratarārāvaiḥ |śroṇīcaraṇabhūṣaṇaiḥ |",
  "GK21brkas_pu:7618": "vyāharantīva taṃ vipraṃ |nirjagāma javena sā ||22.161|",
  "GK21brkas_pu:7619": "mattapramattapaure ca |nṛtyadbhṛtyanirantare |",
  "GK21brkas_pu:7620": "yajñaguptas tayā naiva |dṛṣṭas tatra gṛhāṅgaṇe ||22.162|",
  "GK21brkas_pu:7621": "eṣa yāty eṣa yātīti |sādṛśyabhrāntivañcitā |",
  "GK21brkas_pu:7622": "yaṃ kaṃcid api sā yāntam |anvayāsīt tadāśayā ||22.163|",
  "GK21brkas_pu:7623": "rabhasena ca niryāya |rathyāpatham avātarat |",
  "GK21brkas_pu:7624": "hiṇḍīvāditrabhītā ca |kumbhakārakuṭīgamāt ||22.164|",
  "GK21brkas_pu:7625": "tatra kāpālikaṃ dṛṣṭvā |suṣuptaṃ madamūrchayā |",
  "GK21brkas_pu:7626": "suśliṣṭā hanta rakṣeyam |ity adhyavasitaṃ tayā ||22.165|",
  "GK21brkas_pu:7627": "athābharaṇam unmucya |mahāsāraṃ śarīrataḥ |",
  "GK21brkas_pu:7628": "abhyastavaṇigācārā |babandha dṛḍham ambare ||22.166|",
  "GK21brkas_pu:7629": "khaṭvāṅgādikam ādāya |kāpālikaparicchadam |",
  "GK21brkas_pu:7630": "ghūrṇamānā madād grāmaṃ |bāhyaṃ niragamat purāt ||22.167|",
  "GK21brkas_pu:7631": "tatra ca brāhmaṇī kācit |tayā śvetaśiroruhā |",
  "GK21brkas_pu:7632": "svagṛhālindakāsīnā |dṛṣṭā karpāsakarttrikā ||22.168|",
  "GK21brkas_pu:7633": "ekākiny- eva sā daivaṃ |ninditvā karuṇasvanā |",
  "GK21brkas_pu:7634": "dhik kṣudraṃ buddhavarmāṇam |iti sakrodham abravīt ||22.169|",
  "GK21brkas_pu:7635": "tām apṛcchad asāv ārye |nirvyājaguṇaśālinaḥ |",
  "GK21brkas_pu:7636": "sādhoḥ kiṃ duṣkṛtaṃ tasya |nindyate yad asāv iti ||22.170|",
  "GK21brkas_pu:7637": "tayoktam atimugdho vā |dhūrto vā bhagavann asi |",
  "GK21brkas_pu:7638": "tadīyaṃ duṣkṛtaṃ yena |prakāśam api na śrutam ||22.171|",
  "GK21brkas_pu:7639": "atha vā śroṣyati bhavān |anyatas tat suduḥśravam |",
  "GK21brkas_pu:7640": "mādṛśī tu na śaktaiva |vaktuṃ prakṛtikātarā ||22.172|",
  "GK21brkas_pu:7641": "yāvac cedam asāv āha |tāvad uccais tarāṃ pure |",
  "GK21brkas_pu:7642": "ḍiṇḍimadhvanisaṃbhinnā |paribabhrāma ghoṣaṇā ||22.173|",
  "GK21brkas_pu:7643": "aho rājasamādeśo |yo vadhūṃ buddhavarmaṇaḥ |",
  "GK21brkas_pu:7644": "nāgaraḥ kaścid ācaṣṭe |sa dāridryeṇa mucyate ||22.174|",
  "GK21brkas_pu:7645": "yaḥ punaḥ svagṛhe mohāt |pracchādayati taṃ nṛpaḥ |",
  "GK21brkas_pu:7646": "pāṭayaty adhanaṃ kṛtvā |dāruṇaiḥ krakacair iti ||22.175|",
  "GK21brkas_pu:7647": "athedaṃ brāhmaṇī śrutvā |netrāmbuplāvitānanā |",
  "GK21brkas_pu:7648": "paritoṣaparādhīnā |jahāsa ca ruroda ca ||22.176|",
  "GK21brkas_pu:7649": "abravīc ca kim āścaryaṃ |yad ujjayaniko janaḥ |",
  "GK21brkas_pu:7650": "nātisaṃdhīyate dhūrtair |mūladevasamair iti ||22.177|",
  "GK21brkas_pu:7651": "sādhu sādhu mahāprājñe |sujāte kundamālike |",
  "GK21brkas_pu:7652": "yayā sakubjakaḥ pāpo |buddhavarmātisaṃdhitaḥ ||22.178|",
  "GK21brkas_pu:7653": "yathā rājagṛhaṃ putri |tvayedaṃ sukham āsitam |",
  "GK21brkas_pu:7654": "yajñaguptena saṃgamya |tvayāpi sthīyatāṃ tathā ||22.179|",
  "GK21brkas_pu:7655": "ityādi bruvatīṃ śrutvā |cintayām āsa tām asau |",
  "GK21brkas_pu:7656": "niṣkāraṇajanany- eṣā |gopāyiṣyati mām iti ||22.180|",
  "GK21brkas_pu:7657": "śanaiś cākathayat tasyai |vṛttaṃ vṛttāntam ātmanaḥ |",
  "GK21brkas_pu:7658": "gāḍham āliṅgya sā caināṃ |prītā prāveśayad gṛham ||22.181|",
  "GK21brkas_pu:7659": "avatārya ca tatrāsyās |tāṃ kāpālikataṇḍikām |",
  "GK21brkas_pu:7660": "tadbhāraparikhinnāni |gātrāṇi paryavāhayat ||22.182|",
  "GK21brkas_pu:7661": "abhyajya snapayitvā ca |sukhoṣṇaiḥ salilair asau |",
  "GK21brkas_pu:7662": "sthūlaceladalāstīrṇe |śayane samaveśayat ||22.183|",
  "GK21brkas_pu:7663": "paridhāya ca tām eva |bībhatsām asthiśṛṅkhalām |",
  "GK21brkas_pu:7664": "bhrāmyatsaṃbhrāntapauraṃ tat |sā prātaḥ prāviśat puram ||22.184|",
  "GK21brkas_pu:7665": "kiṃnimittam ayaṃ lokaḥ |saṃcaraty ākulākulaḥ |",
  "GK21brkas_pu:7666": "iti pṛṣṭavatī kaṃcid |asau puranivāsinam ||22.185|",
  "GK21brkas_pu:7667": "tenoktam iha ca sthāne |śreṣṭhino buddhavarmaṇaḥ |",
  "GK21brkas_pu:7668": "putraḥ kurubhako nāma |svanāmavikṛtākṛtiḥ ||22.186|",
  "GK21brkas_pu:7669": "tasmai cānyena ṣaṇḍhena |pariṇīya dvijanmanā |",
  "GK21brkas_pu:7670": "śailūṣeṇeva lubdhena |svabhāryā pratipāditā ||22.187|",
  "GK21brkas_pu:7671": "sā taṃ kurubhakaṃ tyaktvā |mārgayantī ca taṃ dvijam |",
  "GK21brkas_pu:7672": "pradoṣe kvāpy apakrāntā |lokas tenāyam ākulaḥ ||22.188|",
  "GK21brkas_pu:7673": "tatas tatas tayā śrutvā |sāntaḥsmitamudāhṛtam |",
  "GK21brkas_pu:7674": "bhadra ṣaṇḍhasya tasyāśu |gṛhaṃ nayata mām iti ||22.189|",
  "GK21brkas_pu:7675": "tatas tanmadhurālāpa |raktapaurapuraḥsarā |",
  "GK21brkas_pu:7676": "yajñaguptagṛhaṃ prāpad |brahmanirghoṣabhūṣaṇam ||22.190|",
  "GK21brkas_pu:7677": "tatra cāgnigṛhadvāri |vyākhyānakaraṇākulam |",
  "GK21brkas_pu:7678": "sāntevāsinam āsīnaṃ |yajñaguptaṃ dadarśa sā ||22.191|",
  "GK21brkas_pu:7679": "tato nidhāya khaṭvāṅgaṃ |racitasvastikāsanā |",
  "GK21brkas_pu:7680": "ko 'yaṃ vyākhyāyate grantha |ity apṛcchat samatsarā ||22.192|",
  "GK21brkas_pu:7681": "so 'bravīd bhagavann eṣā |mānavī dharmasaṃhitā |",
  "GK21brkas_pu:7682": "etasyāṃ cāturāśramyaṃ |cāturvarṇyaṃ ca varṇyate ||22.193|",
  "GK21brkas_pu:7683": "tayoktaṃ kim alīkena |na hīyaṃ dharmasaṃhitā |",
  "GK21brkas_pu:7684": "lokāyatam idaṃ manye |nirmaryādajanapriyam ||22.194|",
  "GK21brkas_pu:7685": "kva dharmasaṃhitā kvedam |adharmacaritaṃ tava |",
  "GK21brkas_pu:7686": "na hi vaidyaḥ svaśāstrajñaḥ |kuṣṭhī māṃsaṃ niṣevate ||22.195|",
  "GK21brkas_pu:7687": "vyācakhyānena vipreṇa |mānavīṃ dharmasaṃhitām |",
  "GK21brkas_pu:7688": "vyatikrāntasavarṇena |pariṇītā varā tvayā ||22.196|",
  "GK21brkas_pu:7689": "sā cākhaṇḍaśarīreṇa |surūpeṇa kalāvidā |",
  "GK21brkas_pu:7690": "yūnā ca kāṇakuṇṭhāya |matkuṇāya kilārpitā ||22.197|",
  "GK21brkas_pu:7691": "tan māheśvara pṛcchāmi |kim artham idam īdṛśam |",
  "GK21brkas_pu:7692": "tvayā kṛtam akartavyaṃ |yuktaṃ cet kathyatām iti ||22.198|",
  "GK21brkas_pu:7693": "so 'bravīd bhagavan yuktam |ayuktaṃ vā bhavatv idam |",
  "GK21brkas_pu:7694": "vidheyair avikāryārthād |guruvākyād anuṣṭhitam ||22.199|",
  "GK21brkas_pu:7695": "tathā hi jāmadagnyena |durlaṅghyād vacanāt pituḥ |",
  "GK21brkas_pu:7696": "mātuḥ kṛttaṃ śiras tatra |kim āha bhagavān iti ||22.200|",
  "GK21brkas_pu:7697": "tayoktaṃ divyavṛttāntā |nādivyasya nidarśanam |",
  "GK21brkas_pu:7698": "na hi rudreṇa pīteti |pibanti brāhmaṇāḥ surām ||22.201|",
  "GK21brkas_pu:7699": "na ca prājñena kartavyaṃ |sarvam eva guror vacaḥ |",
  "GK21brkas_pu:7700": "guruḥ kiṃ nāma na brūyād |duḥkhakrodhādibādhitaḥ ||22.202|",
  "GK21brkas_pu:7701": "tīvraśūlāturaśirāḥ |putraṃ brūyāt pitā yadi |",
  "GK21brkas_pu:7702": "śiro me chinddhi putreti |kiṃ kāryaṃ tena tat tathā ||22.203|",
  "GK21brkas_pu:7703": "yac ca mātuḥ śiraḥ kṛttaṃ |rāmeṇa vacanāt pituḥ |",
  "GK21brkas_pu:7704": "tat tasyaiva prabhāvena |sadyaḥ saṃghaṭitaṃ punaḥ ||22.204|",
  "GK21brkas_pu:7705": "tvayā tu guruvākyena |kṛtākartavyakarmaṇā |",
  "GK21brkas_pu:7706": "divyaprabhāvahīnena |tat kathaṃ kāryam anyathā ||22.205|",
  "GK21brkas_pu:7707": "idānīm api tām eva |bhavān vineṣyati priyām |",
  "GK21brkas_pu:7708": "guruvākyaṃ kṛtaṃ pūrvaṃ |yad gataṃ gatam eva tat ||22.206|",
  "GK21brkas_pu:7709": "tasyām ityuktavākyāyām |asāv āsīn niruttaraḥ |",
  "GK21brkas_pu:7710": "vādivācye hi nirdoṣe |kiṃ vācyaṃ prativādinaḥ ||22.207|",
  "GK21brkas_pu:7711": "evaṃ ca ciram āsitvā |nabhomadhyagate ravau |",
  "GK21brkas_pu:7712": "bhikṣāvelāpadeśena |tam āmantyoccacāla sā ||22.208|",
  "GK21brkas_pu:7713": "tena coktā svam evedam |ṛddhimac ca gṛhaṃ tava |",
  "GK21brkas_pu:7714": "tenātraiva sadāhāraṃ |karotu bhagavān iti ||22.209|",
  "GK21brkas_pu:7715": "tatas tayā vihasyoktaṃ |nāstikasya bhavādṛśaḥ |",
  "GK21brkas_pu:7716": "asaṃbhojyam abhojyatvād |annaṃ kāpālikair api ||22.210|",
  "GK21brkas_pu:7717": "kṛtvāpi tu mahat pāpaṃ |paścāt tāpaṃ karoti yaḥ |",
  "GK21brkas_pu:7718": "punaḥsaṃvaraṇaṃ cāsau |yāti bhojyānnatām iti ||22.211|",
  "GK21brkas_pu:7719": "evamādi tam uktvāsau |gatvā ca brāhmaṇīgṛham |",
  "GK21brkas_pu:7720": "apanīya ca taṃ veṣam |ācaran majjanādikam ||22.212|",
  "GK21brkas_pu:7721": "taṃ ca kāpālikaṃ kalpaṃ |sāyam ādāya sā punaḥ |",
  "GK21brkas_pu:7722": "yajñaguptagṛhaṃ gatvā |dinaśe.am ayāpayat ||22.213|",
  "GK21brkas_pu:7723": "annakālaṃ ca rātriṃ ca |nayantī brāhmaṇīgṛhe |",
  "GK21brkas_pu:7724": "śeṣaṃ ca yajñaguptasya |sānayad divasān bahūn ||22.214|",
  "GK21brkas_pu:7725": "kadācic cābhavat tasyās |tṛṣṇāvaśagacetasā |",
  "GK21brkas_pu:7726": "akāryam idam etena |kṛtaṃ karma dvijanmanā ||22.215|",
  "GK21brkas_pu:7727": "tena śakyo mayānetum |ayaṃ darśitatṛṣṇayā |",
  "GK21brkas_pu:7728": "kārye hi sulabhopāye |na muhyanti sumedhasaḥ ||22.216|",
  "GK21brkas_pu:7729": "atha muktālatām ekām |aruṇāṃ taralāṃśubhiḥ |",
  "GK21brkas_pu:7730": "asau vikrāpayām āsa |tayā brāhmaṇavṛddhayā ||22.217|",
  "GK21brkas_pu:7731": "hemarūpyaṃ ca tanmūlyam |āhatānāhataṃ śuci |",
  "GK21brkas_pu:7732": "tāmrakumbhayuganyastaṃ |sīmānte nihitaṃ tayā ||22.218|",
  "GK21brkas_pu:7733": "atha dhātukriyāvāda |nidhivādāśrayair asau |",
  "GK21brkas_pu:7734": "ālāpaiś ciram āsitvā |yajñaguptam abhāṣata ||22.219|",
  "GK21brkas_pu:7735": "ekarātraṃ vased grāme |pañcarātraṃ muniḥ pure |",
  "GK21brkas_pu:7736": "iti pravrajitācāram |etaṃ veda bhavān iti ||22.220|",
  "GK21brkas_pu:7737": "etāvantam ahaṃ kālaṃ |vatsa rājagṛhe sthitaḥ |",
  "GK21brkas_pu:7738": "tyaktapravrajitācāras |tad abhavat prītivañcitaḥ ||22.221|",
  "GK21brkas_pu:7739": "gṛhiṇo 'pi hi sīdanti |snehaśṛṅkhalayantritāḥ |",
  "GK21brkas_pu:7740": "viraktāḥ svaśarīre 'pi |niḥsaṅgāḥ kiṃ mumukṣavaḥ ||22.222|",
  "GK21brkas_pu:7741": "tena vārāṇasīṃ gantum |aham icchāmi saṃprati |",
  "GK21brkas_pu:7742": "tīrthadarśanatantrā hi |somasiddhāntavādinaḥ ||22.223|",
  "GK21brkas_pu:7743": "anyac cāhaṃ vijānāmi |dāridryavyādhivaidyakam |",
  "GK21brkas_pu:7744": "mahākālamataṃ nāma |nidhānotpāṭanāgamam ||22.224|",
  "GK21brkas_pu:7745": "mayā ca dhyānakhinnena |vanānte parisarpatā |",
  "GK21brkas_pu:7746": "ujjvalair lakṣitaś cihnaiḥ |kenāpi nihito nidhiḥ ||22.225|",
  "GK21brkas_pu:7747": "yadi cāsti mayi prītis |tataḥ svīkriyatām asau |",
  "GK21brkas_pu:7748": "saphalāḥ khalu saṃparkāḥ |sādhubhis tvādṛśair iti ||22.226|",
  "GK21brkas_pu:7749": "yajñaguptas tam utkhāya |nidhiṃ tatsahitas tataḥ |",
  "GK21brkas_pu:7750": "sadhīrāptataracchāttraḥ |pracchannaṃ gṛham ānayat ||22.227|",
  "GK21brkas_pu:7751": "tatra pitre nidhānaṃ tat |prītaḥ kathitavān asau |",
  "GK21brkas_pu:7752": "mahākālamatajñātvaṃ |tasya kāpālikasya ca ||22.228|",
  "GK21brkas_pu:7753": "tam uvāca pitā putraṃ |tyaktvā vedān anarthakān |",
  "GK21brkas_pu:7754": "mahābhiks.or mahājñānaṃ |mahākālamataṃ paṭha ||22.229|",
  "GK21brkas_pu:7755": "divyaṃ cakṣur idaṃ tāta |mahākālamataṃ matam |",
  "GK21brkas_pu:7756": "nidhigarbhāṃ naro yena |chidrāṃ paśyati medinīm ||22.230|",
  "GK21brkas_pu:7757": "mahāpāśupatas tasmān |mahākāla iva tvayā |",
  "GK21brkas_pu:7758": "mahākālamatasyārthe |yatnād ārādhyatām iti ||22.231|",
  "GK21brkas_pu:7759": "iti protsāhitas tena |mahākālamatārthinā |",
  "GK21brkas_pu:7760": "yajñagupto bravīti sma |prasthitāṃ kundamālikām ||22.232|",
  "GK21brkas_pu:7761": "aham apy anugacchāmi |bhavantaṃ tīrtham asthiram |",
  "GK21brkas_pu:7762": "dṛṣṭādṛṣṭamahāśreyaḥ |kāraṇaṃ mādṛśām iti ||22.233|",
  "GK21brkas_pu:7763": "tayā tu vāryamāṇo 'pi |vācā mandaprayatnayā |",
  "GK21brkas_pu:7764": "mahākālamataprepsur |asau naiva nivṛttavān ||22.234|",
  "GK21brkas_pu:7765": "atha vārāṇasīṃ gatvā |yajñaguptāya sā dadau |",
  "GK21brkas_pu:7766": "ratnaṃ nātimahāmūlyam |iti cainam abhāṣata ||22.235|",
  "GK21brkas_pu:7767": "asya ratnasya mūlyena |yathāsukham ihāsyatām |",
  "GK21brkas_pu:7768": "na tu tāruṇyamūḍhena |saṃbhāṣyā gaṇikā tvayā ||22.236|",
  "GK21brkas_pu:7769": "tvādṛṅ navadaśaprāyaḥ |śrotriyaḥ sakutūhalaḥ |",
  "GK21brkas_pu:7770": "veśyāvaśyaḥ svadārāṇāṃ |yāty avaśyam avaśyatām ||22.237|",
  "GK21brkas_pu:7771": "gaṇikāḍākinībhiś ca |pītasarvāṅgalohitaḥ |",
  "GK21brkas_pu:7772": "yaj jīvati tad āścaryaṃ |kva dharmaḥ kva yaśaḥsukhe ||22.238|",
  "GK21brkas_pu:7773": "ityādim ādeśam asau tadīyaṃ |tathety anujñāya tathā cakāra |",
  "GK21brkas_pu:7774": "ārādhyavākyāni hi bhūtikāmāḥ |sevāvidhijñā- na vikalpayanti ||22.239|",
  "GK21brkas_pu:7775": "caturaḥ pañca vā māsān |vārāṇasyāṃ vihṛtya tau |",
  "GK21brkas_pu:7776": "naimiṣaṃ jagmatus tasmād |gaṅgādvāraṃ tataḥ kurūn ||22.240|",
  "GK21brkas_pu:7777": "kurubhyaḥ puṣkaraṃ tatra |gamayitvā ghanāgamam |",
  "GK21brkas_pu:7778": "kārttikānte mahāpuṇyaṃ |dṛṣṭavantau mahālayam ||22.241|",
  "GK21brkas_pu:7779": "yajñaguptam athāvocad |ekadā kundamālikā |",
  "GK21brkas_pu:7780": "bahudraviṇam utpādya |dadāmi bhavate nidhim ||22.242|",
  "GK21brkas_pu:7781": "tam ādāya gṛhān gaccha |dṛṣṭādṛṣṭārthasādhanam |",
  "GK21brkas_pu:7782": "trivargeṇa hi yujyante |gṛhasthā- gṛhamedhinaḥ ||22.243|",
  "GK21brkas_pu:7783": "aśrutaśrutayo mūḍhā- |raṇḍā- nirvasavo 'pi vā |",
  "GK21brkas_pu:7784": "bhavanti khalu dharmārthaṃ |tīrthayātrāparāyaṇāḥ ||22.244|",
  "GK21brkas_pu:7785": "aham apy adhunā gacchāmy |avantinagarīṃ prati |",
  "GK21brkas_pu:7786": "sā hi kāpālikālīnā |gaṇikānām ivākaraḥ ||22.245|",
  "GK21brkas_pu:7787": "mahāpāśupatās tatra |niśātaśitapaṭṭiśāḥ |",
  "GK21brkas_pu:7788": "yātrāyāṃ kila yudhyante |yuddhamātraprayojanāḥ ||22.246|",
  "GK21brkas_pu:7789": "tatra kāpālikaḥ kaścin |nihanyād api māṃ balī |",
  "GK21brkas_pu:7790": "kākatālīyamokṣā- hi |śastrapañjaracāriṇaḥ ||22.247|",
  "GK21brkas_pu:7791": "ujjayanyāṃ ca yat pāpaṃ |duṣkṛtaṃ kṛtavān asi |",
  "GK21brkas_pu:7792": "svargavad brahmaghātena |tena sā durgamā tvayā ||22.248|",
  "GK21brkas_pu:7793": "tenāyāsaphalaṃ tatra |viśaṅke gamanaṃ tava |",
  "GK21brkas_pu:7794": "prāvṛtya ca tataḥ paśya |sanidhiḥ pitarāv iti ||22.249|",
  "GK21brkas_pu:7795": "āsīc cāsya prasannau me |pādāv asya mahātmanaḥ |",
  "GK21brkas_pu:7796": "hanta saṃprati saṃprāptaṃ |mahākālamataṃ mayā ||22.250|",
  "GK21brkas_pu:7797": "loko hi prāṇasaṃdehe |prāṇadhāraṇakāraṇam |",
  "GK21brkas_pu:7798": "sarvam apy ujjhati sphītaṃ |kim u grantham anarthakam ||22.251|",
  "GK21brkas_pu:7799": "ciram ārādhitaś cāyaṃ |nirapekṣaḥ svajīvite |",
  "GK21brkas_pu:7800": "mahākālamataṃ tan me |kathaṃ nāma na dāsyati ||22.252|",
  "GK21brkas_pu:7801": "yaṃ ca doṣam ahaṃ tatra |kṛtavān guruśāsanāt |",
  "GK21brkas_pu:7802": "tasya pracchādanopāyo |yat kiṃcid iva tucchakaḥ ||22.253|",
  "GK21brkas_pu:7803": "māṃ devakulakoṇeṣu |līnaṃ kālapaṭaccaram |",
  "GK21brkas_pu:7804": "paruṣākulakeśaṃ ca |na kaścil lakṣayaiṣyati ||22.254|",
  "GK21brkas_pu:7805": "yuktam ityādi nirdhārya |so 'bravīt kundamālikām |",
  "GK21brkas_pu:7806": "kiṃ cāntevāsināṃ yuktaṃ |moktum ācāryam āpadi ||22.255|",
  "GK21brkas_pu:7807": "yā gatir bhavataḥ saiva |mamāpi sahacāriṇaḥ |",
  "GK21brkas_pu:7808": "na hi gacchati pūrṇendau |kalaṅko 'sya na gacchati ||22.256|",
  "GK21brkas_pu:7809": "ityādi vadato valgu |jātasaṃmadamānasā |",
  "GK21brkas_pu:7810": "anujñātavatī tasya |gamanaṃ kundamālikā ||22.257|",
  "GK21brkas_pu:7811": "athāvantipurīṃ gatvā |yajñaguptam uvāca sā |",
  "GK21brkas_pu:7812": "iha bhadravaṭe bhadra |vinayasva pathiśramam ||22.258|",
  "GK21brkas_pu:7813": "āgacchāmi nidhiṃ dṛṣṭvā |nihitaṃ kenacit kvacit |",
  "GK21brkas_pu:7814": "yāvat tāvat tvayotkaṇṭhā |na kāryā mām apaśyatā ||22.259|",
  "GK21brkas_pu:7815": "ujjayanyāṃ nidhānāni |durlabhāni yatas tataḥ |",
  "GK21brkas_pu:7816": "āśaṅke ciram ātmānaṃ |paribhrāntam itas tataḥ ||22.260|",
  "GK21brkas_pu:7817": "āyuṣmantaḥ prajāvanto |apitṛvanto 'pi vā samāḥ |",
  "GK21brkas_pu:7818": "na hy aujjayanakāḥ paurāḥ |sthirān nidadhate nidhīn ||22.261|",
  "GK21brkas_pu:7819": "evamādi tam uktvāsau |gatvā siprāsarittaṭam |",
  "GK21brkas_pu:7820": "muktvā kāpālikākalpam |amalām akarot tanum ||22.262|",
  "GK21brkas_pu:7821": "kundaśubhraparīdhānā |śaṅkhasphaṭikamaṇḍanā |",
  "GK21brkas_pu:7822": "śaraddyaur iva sābhāsīj |jyotsnātārākulākulā ||22.263|",
  "GK21brkas_pu:7823": "bhinnavarṇāṃ ca bhindantī |stanābhyāṃ kaṇṭhakaṇṭhikām |",
  "GK21brkas_pu:7824": "jālaśikyasthitālābūḥ |sā pratasthe sapiṇḍikā ||22.264|",
  "GK21brkas_pu:7825": "tataḥ kāpālikā- mattāḥ |pibanto baddhamaṇḍalāḥ |",
  "GK21brkas_pu:7826": "vyāharanti sma tām uccaiḥ |kuñcitāṅgulipāṇayaḥ ||22.265|",
  "GK21brkas_pu:7827": "ehy ehi taralāpāṅgi |yas te kāpālikaḥ priyaḥ |",
  "GK21brkas_pu:7828": "tena sārdhaṃ yathāśraddhaṃ |pānam āsevyatām iti ||22.266|",
  "GK21brkas_pu:7829": "tatas tatrāpi sā tebhyaḥ |prakṛtyā pratibhāvatī |",
  "GK21brkas_pu:7830": "tān atidrutayā gatyā |jagāma ca jagāda ca ||22.267|",
  "GK21brkas_pu:7831": "paśyantīṃ ca ramaṇīyāṃ |spṛśyamānāṃ ca bhīṣaṇām |",
  "GK21brkas_pu:7832": "alaṃ bhagavatāṃ dṛṣṭvā |māṃ dṛṣṭiviṣakanyakām ||22.268|",
  "GK21brkas_pu:7833": "patir mama hi gandharvaḥ |krūratājitarākṣasaḥ |",
  "GK21brkas_pu:7834": "īrṣyāvān apramattaś ca |sadā rakṣati mām asau ||22.269|",
  "GK21brkas_pu:7835": "tena mām abhiyuñjānā |kandarpaśaratāḍitā |",
  "GK21brkas_pu:7836": "yameneva kṣayaṃ nītā |koṭir yuṣmādṛśām iti ||22.270|",
  "GK21brkas_pu:7837": "tataḥ kāpālikair uktam |uktaṃ yad anayā śriyā |",
  "GK21brkas_pu:7838": "tan na kevalam etasyām |adhikaṃ copapadyate ||22.271|",
  "GK21brkas_pu:7839": "trailokye 'nidratāhetor |asyāḥ kāntākṛteḥ kṛte |",
  "GK21brkas_pu:7840": "āścaryaṃ yan na yudhyante |brahmaviṣṇumaheśvarāḥ ||22.272|",
  "GK21brkas_pu:7841": "tasmād gandharvam anyaṃ vā |kaṃcit trailokyasundaram |",
  "GK21brkas_pu:7842": "anugṛhṇātu sasnehair |iyam ālokitair iti ||22.273|",
  "GK21brkas_pu:7843": "tataḥ sā parikarṣantī |sapāṣaṇḍigaṇā purīm |",
  "GK21brkas_pu:7844": "āśīḥkalakalonnītam |agacchad bhavanaṃ pituḥ ||22.274|",
  "GK21brkas_pu:7845": "hṛṣṭārthe vargasaṃbādhaṃ |saptakakṣaṃ praviśya tat |",
  "GK21brkas_pu:7846": "mātur vāsagṛhadvāri |bhikṣāṃ dehīti cābravīt ||22.275|",
  "GK21brkas_pu:7847": "gṛhād gṛhītabhikṣā ca |niryāya paricārikā |",
  "GK21brkas_pu:7848": "āśiraścaraṇāṅguṣṭham |apaśyat kundamālikām ||22.276|",
  "GK21brkas_pu:7849": "cirāc ca pratyabhijñāya |ghnatī sahṛdayaṃ śiraḥ |",
  "GK21brkas_pu:7850": "praviśya kathayām āsa |svāminyai śanakair asau ||22.277|",
  "GK21brkas_pu:7851": "utsannāsi vinaṣṭāsi |yasyās te dharaṇīdhṛtā |",
  "GK21brkas_pu:7852": "śirīṣāmālikālolā |duhitā kundamālikā ||22.278|",
  "GK21brkas_pu:7853": "sā hi kāpālikākalpa |kalaṅkāṃ dadhatī tanum |",
  "GK21brkas_pu:7854": "iyaṃ tiṣṭhati te dvāri |svayaṃ vā dṛśyatām iti ||22.279|",
  "GK21brkas_pu:7855": "idam ākarṇya niṣkrāntā |sā tāṃ dṛṣṭvā tathāvidhām |",
  "GK21brkas_pu:7856": "vācyatām anapekṣyaiva |snehād etac cacāra sā ||22.280|",
  "GK21brkas_pu:7857": "bibheda lavaśaḥ picchaṃ |kapālaṃ ca kapālaśaḥ |",
  "GK21brkas_pu:7858": "ciccheda guḍikāṃ śaśvat |śaṅkhasphatikamaṇḍanam ||22.281|",
  "GK21brkas_pu:7859": "pāṭayitvā ca tāṃ tasyās |tantuśaḥ kaṇṭhakaṇṭhikām |",
  "GK21brkas_pu:7860": "maṅgalasnānaśuddhāntāṃ |śuddhāntam anayat tataḥ ||22.282|",
  "GK21brkas_pu:7861": "tatrainām abravīn mātā |mātarviśrabdham ucyatām |",
  "GK21brkas_pu:7862": "kim etad evam eveti |sā tatas tām abhāṣata ||22.283|",
  "GK21brkas_pu:7863": "akasmād bhrāntir ambāyāḥ |kathaṃ tava sutā satī |",
  "GK21brkas_pu:7864": "asatībhir api kṣiptaṃ |caret kāpālikavratam ||22.284|",
  "GK21brkas_pu:7865": "āstāṃ tāvat kathā ceyaṃ |tātapādān ihāhvaya |",
  "GK21brkas_pu:7866": "asti me guru kartavyaṃ |sādhyate tac ca tair iti ||22.285|",
  "GK21brkas_pu:7867": "atha sāgaradattas tām |ālokya vyāhṛtāgataḥ |",
  "GK21brkas_pu:7868": "kiṃ kim etat kathaṃ ceti |śaśaṅke viṣasāda ca ||22.286|",
  "GK21brkas_pu:7869": "taṃ ca dṛṣṭvā tathābhūtam |atrastā kundamālikā |",
  "GK21brkas_pu:7870": "āśvāsayitum āliṅgya |vavande vijahāsa ca ||22.287|",
  "GK21brkas_pu:7871": "abravīc cainam āśvastam |āste bhadravaṭāśrame |",
  "GK21brkas_pu:7872": "jāmātā tava sa syālais |tasmād ānāyyatām iti ||22.288|",
  "GK21brkas_pu:7873": "tadādiṣṭaiś ca saṃrabdhair |gṛhītaḥ syālakair asau |",
  "GK21brkas_pu:7874": "labdho 'si putracaureti |mṛṣā paruṣabhāṣibhiḥ ||22.289|",
  "GK21brkas_pu:7875": "kiṃ tiṣṭhasi śaṭhottiṣṭha |pratiṣṭha svapuraṃ prati |",
  "GK21brkas_pu:7876": "tvām āhūyati rājeti |sasmitāś cainam abruvan ||22.290|",
  "GK21brkas_pu:7877": "tatas tān pratyabhijñāya |saṃbhāvya vadhabandhane |",
  "GK21brkas_pu:7878": "mānastokam ṛcaṃ japtvā |śikhābandhaṃ cakāra saḥ ||22.291|",
  "GK21brkas_pu:7879": "sasāntvaṃ cābravīd aṅga |kṣaṇam etad udīkṣyatām |",
  "GK21brkas_pu:7880": "mama kāpāliko mitraṃ |yāvad āyāty asāv iti ||22.292|",
  "GK21brkas_pu:7881": "sa tais tāraṃ vihasyoktas |tvaṃ yan mitram udīkṣase |",
  "GK21brkas_pu:7882": "sa gataḥ prathamaṃ tatra |tenaiva grāhito bhavān ||22.293|",
  "GK21brkas_pu:7883": "niṣprayojanasauhārdā- |vacaḥsadṛ/acetasaḥ |",
  "GK21brkas_pu:7884": "suhṛdo 'pi virajyante |khalānāṃ tvādṛśām iti ||22.294|",
  "GK21brkas_pu:7885": "taṃ viṣaṇṇaṃ prahṛṣṭās te |mūkaṃ bahupaṭusvanāḥ |",
  "GK21brkas_pu:7886": "gṛhītvā gṛham ājagmuḥ |prītabandhujanāvṛtam ||22.295|",
  "GK21brkas_pu:7887": "tatra sāgaradattena |prītikaṇṭakitatvacā |",
  "GK21brkas_pu:7888": "pariṣvaktasya jāmātuḥ |saprāṇam abhavad vapuḥ ||22.296|",
  "GK21brkas_pu:7889": "kṛtārghādisaparyaś ca |sa nivartitabhojanaḥ |",
  "GK21brkas_pu:7890": "adhyaśeta mahāśayyāṃ |ramyamaṇḍapasaṃstṛtām ||22.297|",
  "GK21brkas_pu:7891": "tatrāsya śvaśurau syālāḥ |syālabhāryāś ca sātmajāḥ |",
  "GK21brkas_pu:7892": "āptāś ca śreṣṭhinaḥ paurāḥ |paritaḥ samupāviśan ||22.298|",
  "GK21brkas_pu:7893": "sāthāgacchad vaṇikkanyā |madhurābharaṇakvaṇā |",
  "GK21brkas_pu:7894": "vācālakalahaṃseva |niṣkalaṅkāmbarā śarat ||22.299|",
  "GK21brkas_pu:7895": "guravaḥ satkṛtā mūrdhnā |vācā savayasas tayā |",
  "GK21brkas_pu:7896": "yajñaguptaḥ punar dṛṣṭyā |sarāgāñjanagarbhayā ||22.300|",
  "GK21brkas_pu:7897": "adhyāsya ca puraḥ pitror |asau vāmanam āsanam |",
  "GK21brkas_pu:7898": "vivāhādiyathāvṛttam |ātmavṛttaṃ nyavedayat ||22.301|",
  "GK21brkas_pu:7899": "āsīc ca yajñaguptasya |dhig dhiṅ me viphalāḥ kalāḥ |",
  "GK21brkas_pu:7900": "dvyaṅgulaprajñayā yo |ahaṃ vañcitaḥ kulakanyayā ||22.302|",
  "GK21brkas_pu:7901": "atha vā dvyaṅgulaprajñāḥ |puruṣā- eva mādṛśāḥ |",
  "GK21brkas_pu:7902": "kuśāgrīyadhiyo yoṣā- |yāsāṃ karmesam īdṛśam ||22.303|",
  "GK21brkas_pu:7903": "kim ataḥ paramāścaryaṃ |yan nāgarikayānayā |",
  "GK21brkas_pu:7904": "tiṣṭhatāṃ gatisaṃsthāne |svaro 'pi parivartitaḥ ||22.304|",
  "GK21brkas_pu:7905": "virāṭanagare pārthaiḥ |kathaṃ mūḍhātmabhiḥ sthitam |",
  "GK21brkas_pu:7906": "iti ye vicikitseyus |teṣām eṣā nidarśanam ||22.305|",
  "GK21brkas_pu:7907": "sarvathā guruvākyena |yan mayā caritaṃ mahat |",
  "GK21brkas_pu:7908": "tasmād asmy anayaivādya |mocitaḥ pātakād iti ||22.306|",
  "GK21brkas_pu:7909": "vṛttāntaṃ caitad ākarṇya |prahṛṣṭena mahībhṛtā |",
  "GK21brkas_pu:7910": "sahajāmātṛkānītā |svagṛhaṃ kundamālikā ||22.307|",
  "GK21brkas_pu:7911": "tasmin bahumahāgrāmaṃ |dānaṃ bahusuvarṇakam |",
  "GK21brkas_pu:7912": "sa dattvā yajñaguptāya |sasmitas tām abhāṣata ||22.308|",
  "GK21brkas_pu:7913": "yathā dvijātikarmabhyo |na hīyate patis tava |",
  "GK21brkas_pu:7914": "tvayā dhīratayā putri |tathā saṃpādyatām iti ||22.309|",
  "GK21brkas_pu:7915": "tayātidhairyāṅkuśavāriterṣyayā |dvijātikanyāṃ pariṇāyitaḥ patiḥ |",
  "GK21brkas_pu:7916": "na hi kṣitīśān avilaṅghyaśāsanān |vilaṅghayanti priyajīvitaśriyaḥ ||22.310|",
  "GK21brkas_pu:7917": "dvijātikanyāṃ ratiputrakāmyayā |sukhāya śuddhāya ca kundamālikām |",
  "GK21brkas_pu:7918": "niṣevamānaḥ sukṛtaṃ ca saṃtataṃ |nināya vipraḥ saphalaṃ samāśatam ||22.311|",
  "GK21brkas_pu:7919": "paugaṇḍāya vitīrṇayāpi vidhinā yasmād vaṇikkanyayā |",
  "GK21brkas_pu:7920": "citropāyaparaṃparācaturayā prāptaḥ patir vāñchitaḥ |",
  "GK21brkas_pu:7921": "saṃtoṣakṣatasattvasattvadayitaḥ saṃsevitaḥ kātarais |",
  "GK21brkas_pu:7922": "tasmāt pauruṣamārutena balinā daivādrir unmūlitaḥ ||22.312|",
  "GK21brkas_pu:7923": "ity ākhyāya kathitau ca |mithaḥ pravrajitau gatau |",
  "GK21brkas_pu:7924": "drutapravahaṇārūḍho |gomukhaś ca parāgataḥ ||23.1|",
  "GK21brkas_pu:7925": "mām avocat sa vanditvā |prītidāsaḥ punarvasuḥ |",
  "GK21brkas_pu:7926": "sarvanāgarakaśreṇi |grāmaṇīr dṛśyatām iti ||23.2|",
  "GK21brkas_pu:7927": "atha praṇatam adrākṣam |anulbaṇavibhūṣaṇam |",
  "GK21brkas_pu:7928": "yuvānam api vainītyāl |lajjitasthaviraṃ naram ||23.3|",
  "GK21brkas_pu:7929": "gomukhākhyātamāhātmyaṃ |taṃ cāliṅgitavān aham |",
  "GK21brkas_pu:7930": "saṃbhāvitaguṇāḥ sadbhir |arhanty eva ca satkriyām ||23.4|",
  "GK21brkas_pu:7931": "atha yānaṃ samāruhya |tat punarvasuvāhakam |",
  "GK21brkas_pu:7932": "sāṃyātrika ivāmbhodhiṃ |tadāvāsam avātaram ||23.5|",
  "GK21brkas_pu:7933": "sevitāhāraparyanta |śarīrasthitisādhanaḥ |",
  "GK21brkas_pu:7934": "dinaśeṣaṃ nayāmi sma |gītiśrutivinodanaḥ ||23.6|",
  "GK21brkas_pu:7935": "tataḥ suptajane kāle |pṛṣṭavān asmi gomukham |",
  "GK21brkas_pu:7936": "katham eṣa tvayā prāptaḥ |suhṛd ity atha so 'bravīt ||23.7|",
  "GK21brkas_pu:7937": "śrūyatām asty ahaṃ yuṣmān |vanditvā punar āgataḥ |",
  "GK21brkas_pu:7938": "na ca kaṃcana paśyāmi |yogyam āśrayadāyinam ||23.8|",
  "GK21brkas_pu:7939": "tataś cintitavān asmi |dhanavidyādidāyinām |",
  "GK21brkas_pu:7940": "saṃbhavaḥ sarvasādhūnāṃ |nāsti rājakulād ṛte ||23.9|",
  "GK21brkas_pu:7941": "yogakṣemaprayuktā- hi |prāyaḥ sajjanasaṃsadaḥ |",
  "GK21brkas_pu:7942": "rājadvāraṃ vigāhante |samudram iva sindhavaḥ ||23.10|",
  "GK21brkas_pu:7943": "rājadvāraṃ tato gatvā |yāciṣye kaṃcid āśrayam |",
  "GK21brkas_pu:7944": "rājadvāraṃ hi kāryāṇāṃ |dvāram uktaṃ budhair iti ||23.11|",
  "GK21brkas_pu:7945": "nigrahānugrahaprāpta |lokakolāhalākulam |",
  "GK21brkas_pu:7946": "tad gatvā smṛtavān asmi |pretādhipadhanādhipau ||23.12|",
  "GK21brkas_pu:7947": "mahāmanuṣyacaritaḥ |puruṣo 'yaṃ vibhāvyate |",
  "GK21brkas_pu:7948": "āśrayaprārthanā tasmān |nāsmin saṃpadyate mṛṣā ||23.13|",
  "GK21brkas_pu:7949": "ayam anyaḥ suveṣo 'pi |kīnāśavirasākṛtiḥ |",
  "GK21brkas_pu:7950": "tena saṃbhāvyate nāsmāt |prārthanāphalam aṇv api ||23.14|",
  "GK21brkas_pu:7951": "puruṣaṃ puruṣaṃ tatra |ciram itthaṃ vicārayan |",
  "GK21brkas_pu:7952": "abhyantarāt pratīhāraṃ |dṛṣṭavān asmi nirgatam ||23.15|",
  "GK21brkas_pu:7953": "svastikāranamaskāra |jyotkārān sa ca kāryiṇām |",
  "GK21brkas_pu:7954": "pratimānitavān sarvān |sakṛn namitamastakaḥ ||23.16|",
  "GK21brkas_pu:7955": "atha vijñāpanāmātraṃ |paśyadbhiḥ kāryasādhanam |",
  "GK21brkas_pu:7956": "kāryibhir yugapat tatra |kāryavijñāpanā kṛtā ||23.17|",
  "GK21brkas_pu:7957": "tebhyas tenāpi sāmānyam |ekam evottaraṃ kṛtam |",
  "GK21brkas_pu:7958": "bhavataḥ sumukho rājā |mā tvariṣṭa bhavān iti ||23.18|",
  "GK21brkas_pu:7959": "sa pratīhāraveṣaṃ ca |vārabāṇādim aṅgataḥ |",
  "GK21brkas_pu:7960": "avatārya samīpasthe |nyastavān paricārake ||23.19|",
  "GK21brkas_pu:7961": "taṃ ca dṛṣṭvā samāptaiva |samāśrayagaveṣaṇā |",
  "GK21brkas_pu:7962": "na hi dṛṣṭasuvarṇādriḥ |tāmraṃ dhamati vātikaḥ ||23.20|",
  "GK21brkas_pu:7963": "svastikṛtvā tatas tasmai |svagṛhān pratigacchate |",
  "GK21brkas_pu:7964": "māṃ muhuḥ paśyatā prītyā |tenaiva sahito 'gamam ||23.21|",
  "GK21brkas_pu:7965": "gṛhe ca kṛtasatkāram |asau mām anuyuktavān |",
  "GK21brkas_pu:7966": "āgacchati kutaḥ kiṃ vā |mad icchati bhavān iti ||23.22|",
  "GK21brkas_pu:7967": "mayoktaṃ bhrātarāv āvāṃ |dvijau dvāv āgamārthinau |",
  "GK21brkas_pu:7968": "vidyāsthānam idaṃ śrutvā |avantideśāt samāgatau ||23.23|",
  "GK21brkas_pu:7969": "iha vāsitum icchāvo |yuṣmatkṛtaparigrahau |",
  "GK21brkas_pu:7970": "balavattaragupto hi |kṛśo 'pi balavān iti ||23.24|",
  "GK21brkas_pu:7971": "tenoktaṃ tvādṛśām etad |guṇagrahaṇakāṅkṣiṇām |",
  "GK21brkas_pu:7972": "agrāmyālāparūpāṇāṃ |svagṛhaṃ bhavatām iti ||23.25|",
  "GK21brkas_pu:7973": "muhūrtaṃ tatra cāsīnaḥ |śrutavān aham utthitam |",
  "GK21brkas_pu:7974": "kṣubhitāmbhodhikallola |kolāhalam iva kṣaṇam ||23.26|",
  "GK21brkas_pu:7975": "māṃ tadākarṇanotkarṇam |asau sasmitam uktavān |",
  "GK21brkas_pu:7976": "kiṃ tvam etan na vettheti |na vedeti mayoditam ||23.27|",
  "GK21brkas_pu:7977": "ayaṃ punarvasur nāma |dātā vāṇijadārakaḥ |",
  "GK21brkas_pu:7978": "vṛtaḥ kitavasaṃghena |dīvyati dyūtamaṇḍape ||23.28|",
  "GK21brkas_pu:7979": "yadā vijayate dyūte |sa sarvaṃ draviṇaṃ tadā |",
  "GK21brkas_pu:7980": "vitaraty arthivargāya |tasyaiṣa tumulo dhvaniḥ ||23.29|",
  "GK21brkas_pu:7981": "jīyamāne punas tasmiñ |jānumūrdhasthamastakāḥ |",
  "GK21brkas_pu:7982": "viṣādamuṣitālāpā- |dhyāyanti śivam arthinaḥ ||23.30|",
  "GK21brkas_pu:7983": "yadi kautūhalaṃ tatra |tato 'sau dṛśyatām iti |",
  "GK21brkas_pu:7984": "pratīhāreṇa kathite |tataś cintitavān aham ||23.31|",
  "GK21brkas_pu:7985": "nītividyāvayovṛddhair |amātyaiḥ kiṃ prayojanam |",
  "GK21brkas_pu:7986": "yeṣāṃ yantritavākkāyair |agrato duḥkham āsyate ||23.32|",
  "GK21brkas_pu:7987": "yaḥ samānavayaḥśīlo |muktahastaḥ sakiṃcana |",
  "GK21brkas_pu:7988": "vyasanī ca svatantraś ca |so 'smākam adhunā suhṛt ||23.33|",
  "GK21brkas_pu:7989": "tasmād dyūtasabhām eva |yāmi draṣṭuṃ punarvasum |",
  "GK21brkas_pu:7990": "nirdhāryeti tam āmantrya |dyūtakārasabhām agām ||23.34|",
  "GK21brkas_pu:7991": "sākīrṇā devanavyagraiḥ |sabhā kitavacandrakaiḥ |",
  "GK21brkas_pu:7992": "sarasīvāmiṣāsvāda |gṛddhair bakakadambakaiḥ ||23.35|",
  "GK21brkas_pu:7993": "tatrānyatamayor akṣān |dīvyator akṣadhūrtayoḥ |",
  "GK21brkas_pu:7994": "akṣaḥ koṇena patitaḥ |saṃdigdhapadapañcakaḥ ||23.36|",
  "GK21brkas_pu:7995": "pañcako 'yaṃ padaṃ nedaṃ |padam etan na pañcakaḥ |",
  "GK21brkas_pu:7996": "iti jātā tayoḥ spardhā |parasparajayaiṣiṇoḥ ||23.37|",
  "GK21brkas_pu:7997": "tayor ekatareṇoktaṃ |madhyasthaḥ pṛcchyatām iti |",
  "GK21brkas_pu:7998": "pratyuktam itareṇāpi |yathecchasi tathāstv iti ||23.38|",
  "GK21brkas_pu:7999": "athaikaḥ puruṣaḥ prāṃśuḥ |pṛṣṭas tābhyām anāgaraḥ |",
  "GK21brkas_pu:8000": "katarat paśyasi spaṣṭaṃ |padapañcakayor iti ||23.39|",
  "GK21brkas_pu:8001": "tatra cānyatamenoccair |uktam utkṣiptapāṇinā |",
  "GK21brkas_pu:8002": "dīrghatvād eṣa nirbuddhir |ato 'nyaḥ pṛcchyatām iti ||23.40|",
  "GK21brkas_pu:8003": "tataḥ pṛṣṭo 'paro hrasvaḥ |so 'pi tena nivāritaḥ |",
  "GK21brkas_pu:8004": "nedṛśāḥ praśnam arhanti |bahudoṣā- hi khaṭvakāḥ ||23.41|",
  "GK21brkas_pu:8005": "atha māṃ dṛṣṭavantau tau |pṛṣṭavantau ca sādaram |",
  "GK21brkas_pu:8006": "sādho yadi na doṣo 'sti |tato nau chinddhi saṃśayam ||23.42|",
  "GK21brkas_pu:8007": "tvaṃ na dīrgho na ca hrasvas |tasmāt prājño na duṣṭadhīḥ |",
  "GK21brkas_pu:8008": "tena madhyapramāṇatvād gaccha |madhyasthatām iti ||23.43|",
  "GK21brkas_pu:8009": "cintitaṃ ca mayā kaṣṭaḥ |khalasaṃdigdhanirṇayaḥ |",
  "GK21brkas_pu:8010": "pāradraviṇagṛddheṣu |kitaveṣu viśeṣataḥ ||23.44|",
  "GK21brkas_pu:8011": "avaśyaṃ tu kalājñānaṃ |khyāpanīyaṃ kalāvidā |",
  "GK21brkas_pu:8012": "aprakāśaṃ hi vijñānaṃ |kṛpaṇārthanirarthakam ||23.45|",
  "GK21brkas_pu:8013": "na ca dyūtakalānyatra |kitavebhyaḥ prakāśyate |",
  "GK21brkas_pu:8014": "na hi prayuñjate prājñāḥ |veśād anyatra vaiśikam ||23.46|",
  "GK21brkas_pu:8015": "dyūte jeṣyati yaś cātra |sa me mitraṃ bhaviṣyati |",
  "GK21brkas_pu:8016": "dhanavanmitralābhaṃ hi |nidhilābhādikaṃ viduḥ ||23.47|",
  "GK21brkas_pu:8017": "ityādi bahu niścitya |puras teṣāṃ savistaram |",
  "GK21brkas_pu:8018": "akṣāṣṭāpadaśārīṇām |ākhyaṃ bhūmeś ca lakṣaṇam ||23.48|",
  "GK21brkas_pu:8019": "tataḥ saṃdigdhapātasya |tasyāhaṃ koṇapātinaḥ |",
  "GK21brkas_pu:8020": "supiṣṭamiṣṭakākṣodam |akṣasyopari dattavān ||23.49|",
  "GK21brkas_pu:8021": "athāsāv iṣṭakākṣodaḥ |padasyopari yo 'patat |",
  "GK21brkas_pu:8022": "so 'patat sakalo bhūmau |pañcakasyopari sthitaḥ ||23.50|",
  "GK21brkas_pu:8023": "tatas tān uktavān asmi |yo bhāgaḥ pañcakāṅkitaḥ |",
  "GK21brkas_pu:8024": "tasyottānatvam utkṛṣṭaṃ |kṣodas tatra yataḥ sthitaḥ ||23.51|",
  "GK21brkas_pu:8025": "etāvan mama vijñānam |ity uktvāvasthite mayi |",
  "GK21brkas_pu:8026": "aho sādhv iti nirghoṣaḥ |samantāt sahasotthitaḥ ||23.52|",
  "GK21brkas_pu:8027": "tatas tatroditaṃ kaiścid |ayam akṣaviśāradau |",
  "GK21brkas_pu:8028": "dhruvaṃ vijayate dūrān |nalakuntīsutāv iti ||23.53|",
  "GK21brkas_pu:8029": "te 'paraiḥ kupitair uktā- |jitau nalayudhiṣṭhirau |",
  "GK21brkas_pu:8030": "ayaṃ jayati jetārāv |api puṣakarasaubalau ||23.54|",
  "GK21brkas_pu:8031": "iti praśasyamānaṃ māṃ |tiryag dṛṣṭvā samatsaraḥ |",
  "GK21brkas_pu:8032": "padavādī jito yo 'sāv |asau mantharam uktavān ||23.55|",
  "GK21brkas_pu:8033": "yeṣāṃ dyūtapaṇābhāvas |te kim artham ihāsate |",
  "GK21brkas_pu:8034": "dyūtasthāne hi kiṃ kṛtyaṃ |pravīṇaiḥ prāśnikair iti ||23.56|",
  "GK21brkas_pu:8035": "āsīc ca mama kasmān māṃ |kaulaṭeyaḥ kṣipaty ayam |",
  "GK21brkas_pu:8036": "yo 'haṃ trailokyasāreṇa |paṇena paṇavān iti ||23.57|",
  "GK21brkas_pu:8037": "atha nikṣipya sakrodhaṃ |yauṣmākaṃ bhūṣaṇaṃ bhuvi |",
  "GK21brkas_pu:8038": "ehi dīvyāva mitreti |tam ahaṃ dhūrtam uktavān ||23.58|",
  "GK21brkas_pu:8039": "sa ca dhūrtair alaṃkāraḥ |prasarpadbahalaprabhaḥ |",
  "GK21brkas_pu:8040": "dṛṣṭas tṛṣṇāviśālākṣaiḥ |pataṃgair iva pāvakaḥ ||23.59|",
  "GK21brkas_pu:8041": "athāsau krodhalobhābhyām |akṣadhūrtaḥ pratāritaḥ |",
  "GK21brkas_pu:8042": "mayā saha sasaṃrambham |akṣān ārabdha devitum ||23.60|",
  "GK21brkas_pu:8043": "tena cāhaṃ tribhiḥ pātair |anakṣakuśalaḥ kila |",
  "GK21brkas_pu:8044": "prabuddhair gardhagṛddhena |sahasratritayaṃ jitaḥ ||23.61|",
  "GK21brkas_pu:8045": "tatas tat sakṛd unmocya |sahasratritayaṃ mayā |",
  "GK21brkas_pu:8046": "lakṣam ekena pātena |jitaḥ sa kitavādhamaḥ ||23.62|",
  "GK21brkas_pu:8047": "vijayāj jṛmbhitotsāhaḥ |śaṅkitaś ca parājayāt |",
  "GK21brkas_pu:8048": "na virantuṃ na vā rantum |asāv aśakad ākulaḥ ||23.63|",
  "GK21brkas_pu:8049": "dīvya vā dehi vā lakṣaṃ |saumyeti ca mayoditaḥ |",
  "GK21brkas_pu:8050": "vailakṣyād ghaṭṭayann akṣān |na kiṃcit pratipannavān ||23.64|",
  "GK21brkas_pu:8051": "etasminn antare bhṛtyaṃ |svam avocat punarvasuḥ |",
  "GK21brkas_pu:8052": "kitavo 'yam idaṃ lakṣam |acalaṃ dāpyatām iti ||23.65|",
  "GK21brkas_pu:8053": "māṃ cāyaṃ svaṃ gṛhaṃ nītvā |harṣād ṛjutanūruhaḥ |",
  "GK21brkas_pu:8054": "tathā pūjitavān devaṃ |haraṃ dattavaraṃ yathā ||23.66|",
  "GK21brkas_pu:8055": "māṃ cāvocad dhanaṃ yat tad |bhavadbhiḥ kitavārjitam |",
  "GK21brkas_pu:8056": "tad udgrāhyedam ānītaṃ |lakṣaṃ te gṛhyatām iti ||23.67|",
  "GK21brkas_pu:8057": "mayāpy uktam upānte yad |draviṇaṃ tvatparigrahāt |",
  "GK21brkas_pu:8058": "sādhitaṃ bhavatā yac ca |tasya svāmī bhavān iti ||23.68|",
  "GK21brkas_pu:8059": "uktaṃ cānena yan nāma |yuṣmābhiḥ svayam arjitam |",
  "GK21brkas_pu:8060": "svāmino yūyam evāsya |dhanasyety atra kā kathā ||23.69|",
  "GK21brkas_pu:8061": "yad apīdaṃ mayāvāptaṃ |yuṣmatsvāmikam eva tat |",
  "GK21brkas_pu:8062": "adhigacchati yad dāso |bhartur eva hi tad dhanam ||23.70|",
  "GK21brkas_pu:8063": "yac ca pṛcchāmi tan mahyaṃ |prasāde sati kathyatām |",
  "GK21brkas_pu:8064": "bhūtalaṃ yūyam āyātāḥ |kiṃ nimittaṃ tripiṣṭapāt ||23.71|",
  "GK21brkas_pu:8065": "manye saty api devatve |bhavadbhiḥ krīḍayāhṛtaiḥ |",
  "GK21brkas_pu:8066": "ākārāntaranirmāṇaṃ |nātyantam anuśīlitam ||23.72|",
  "GK21brkas_pu:8067": "tathā ca varṇasaṃsthāna |kalāvijñānasaṃpadaḥ |",
  "GK21brkas_pu:8068": "dṛṣṭāḥ kena manuṣyeṣu |yādṛśo bhavatām iti ||23.73|",
  "GK21brkas_pu:8069": "tena yat satyam ity ukte |duḥkham āśitavān aham |",
  "GK21brkas_pu:8070": "dūreṇa hy atinindāyā- |duḥkhahetur atistutiḥ ||23.74|",
  "GK21brkas_pu:8071": "vārāṇasīpraveśeṣu |pratīhārāya pṛcchate |",
  "GK21brkas_pu:8072": "yan mayā kāryam ākhyātaṃ |tad evāsmai niveditam ||23.75|",
  "GK21brkas_pu:8073": "athānenoktam āścaryaṃ |jyeṣṭhasya jagatāṃ guṇaiḥ |",
  "GK21brkas_pu:8074": "tvādṛśasyāpi yo jyeṣṭhaḥ |kīdṛśaḥ sa bhaviṣyati ||23.76|",
  "GK21brkas_pu:8075": "kiṃ vānena vimardena |jyeṣṭhas tiṣṭhati yatra saḥ |",
  "GK21brkas_pu:8076": "sarvatīrthādhike deśe |taṃ prāpayata mām iti ||23.77|",
  "GK21brkas_pu:8077": "athainam aham ādāya |gatavān bhavadantikam |",
  "GK21brkas_pu:8078": "yac cottaram atas tatra |pratyakṣaṃ bhavatām api ||23.78|",
  "GK21brkas_pu:8079": "iti kṣipram ayaṃ labdho |mayā vaḥ paricārakaḥ |",
  "GK21brkas_pu:8080": "na hiṃsanti na sarvatra |śriyaḥ puṇyavatām iti ||23.79|",
  "GK21brkas_pu:8081": "tatas tam uktavān asmi |vipadas tena durlabhāḥ |",
  "GK21brkas_pu:8082": "phalaṃ sucaritasyaiva |hṛdayaṃ yasya gomukhaḥ ||23.80|",
  "GK21brkas_pu:8083": "kiṃ tu saṃśrayamātreṇa |pīḍanīyaḥ punarvasuḥ |",
  "GK21brkas_pu:8084": "parānnaṃ hi vṛthābhuktaṃ |duḥkhāyaiva satām iti ||23.81|",
  "GK21brkas_pu:8085": "evamādibhir ālāpair |ardham ardhaṃ ca nidrayā |",
  "GK21brkas_pu:8086": "nītavān asmi yāminyāḥ |prātaś cāgāt punarvasuḥ ||23.82|",
  "GK21brkas_pu:8087": "taṃ ca vanditamatpādam |avocad iti gomukhaḥ |",
  "GK21brkas_pu:8088": "ballavaḥ kuśalaḥ kaścit |kutaścana gaveṣyatām ||23.83|",
  "GK21brkas_pu:8089": "tvadanyasya gṛhe nānnam |aryajyeṣṭhena sevitam |",
  "GK21brkas_pu:8090": "parapākanivṛttā- hi |sādhuvṛttā- dvijātayaḥ ||23.84|",
  "GK21brkas_pu:8091": "ādarārādhitaś cāyaṃ |tvadīyaṃ paribhuktavān |",
  "GK21brkas_pu:8092": "ārādhanānurodho hi |caritaṃ mahatām iti ||23.85|",
  "GK21brkas_pu:8093": "pratyākhyānavicittas tu |tam āha sma punarvasuḥ |",
  "GK21brkas_pu:8094": "yady evaṃ jagadīśānāṃ |kiṃ nāsti bhavatām iti ||23.86|",
  "GK21brkas_pu:8095": "acirāc ca tadānītau |saṃbhāvyaguṇasaṃpadau |",
  "GK21brkas_pu:8096": "ākārakṣiptanāsatyāv |apaśyaṃ puruṣau puraḥ ||23.87|",
  "GK21brkas_pu:8097": "tau ca māṃ ciram ālokya |vadanaṃ ca parasparam |",
  "GK21brkas_pu:8098": "prasārya sabhujān pādāñ |jayety uktvā bhuvaṃ gatau ||23.88|",
  "GK21brkas_pu:8099": "tau cāhūya mayāyātau |spṛṣṭapṛṣṭhau sabhājitau |",
  "GK21brkas_pu:8100": "vanditvā punar abrūtāṃ |brūta kiṃ kriyatām iti ||23.89|",
  "GK21brkas_pu:8101": "tatas tau gomukhenoktau |bhavantau kila ballavau |",
  "GK21brkas_pu:8102": "satyaṃ ced idam āryasya |pākaḥ saṃsādhyatām iti ||23.90|",
  "GK21brkas_pu:8103": "tau ca prītau pratijñāya |nikartya nakhamūrdhajān |",
  "GK21brkas_pu:8104": "snātau soṣṇīṣamūrdhānau |mahānasam agacchatām ||23.91|",
  "GK21brkas_pu:8105": "atha vā tiṣṭhati vyāsaḥ |samāsaḥ śrūyatām ayam |",
  "GK21brkas_pu:8106": "sarvā tābhyām apūrveva |prakriyā saṃprasāritā ||23.92|",
  "GK21brkas_pu:8107": "yāvatyā cāparaḥ sthālīm |adhiśrayati ballavaḥ |",
  "GK21brkas_pu:8108": "tāvatyā velayā tābhyāṃ |pāka eva samāpitaḥ ||23.93|",
  "GK21brkas_pu:8109": "tato nirvartitasnāna |devatānalatarpaṇaḥ |",
  "GK21brkas_pu:8110": "āhārasthānam adhyāsi |viprapaṅktinirantaram ||23.94|",
  "GK21brkas_pu:8111": "pañca tittirayaḥ pakvāś |catvāraḥ kukkuṭā- iti |",
  "GK21brkas_pu:8112": "āhāro yaiḥ praśastas tair |aśitaṃ prākṛtāśanam ||23.95|",
  "GK21brkas_pu:8113": "āhāraṃ yadi severan |sakṛt tam amṛtāśanam |",
  "GK21brkas_pu:8114": "samutsṛṣṭāmṛtāhārā- |bhaveyur nāmarās tadā ||23.96|",
  "GK21brkas_pu:8115": "tataḥ samāpitāhāraḥ |karṇe gomukham abravam |",
  "GK21brkas_pu:8116": "sūdābhyāṃ bhuktabhaktābhyām |ayutaṃ dīyatām iti ||23.97|",
  "GK21brkas_pu:8117": "sa gatvā sahitas tābhyāṃ |cirāc cāgatya kevalaḥ |",
  "GK21brkas_pu:8118": "smitasaṃsūcitaprītir |upākramata bhāṣitum ||23.98|",
  "GK21brkas_pu:8119": "mayā yāv uditāv etau |na yūvām etad arhatha |",
  "GK21brkas_pu:8120": "avasthāsādṛśaṃ kiṃ tu |yat kiṃcid gṛhyatām iti ||23.99|",
  "GK21brkas_pu:8121": "tayor ekatareṇātha |bhartur dauḥsthityavartinaḥ |",
  "GK21brkas_pu:8122": "na yuktaṃ dhanam ādātum |āvābhyām iti bhāṣitam ||23.100|",
  "GK21brkas_pu:8123": "sa kruddhenetareṇokto |dhik tvāṃ dīnatarāśayam |",
  "GK21brkas_pu:8124": "jitatrailokyavitteśaṃ |vitteśaṃ yo 'nukampase ||23.101|",
  "GK21brkas_pu:8125": "mahāpadmasahasrāṇi |yat prasādād vimāninām |",
  "GK21brkas_pu:8126": "susthitāni bhaviṣyanti |dauḥsthityaṃ tasya kīdṛśam ||23.102|",
  "GK21brkas_pu:8127": "prayacchaty ayutaṃ yaś ca |pākasyaikasya niṣkrayam |",
  "GK21brkas_pu:8128": "duḥsthitas tādṛśo yasya |susthitas tasya kīdṛśaḥ ||23.103|",
  "GK21brkas_pu:8129": "evamādi bruvann eva |sa mālyam iva tad dhanam |",
  "GK21brkas_pu:8130": "dhārayitvā kṣaṇaṃ mūrdhnā |prasthāya prāptavān gṛham ||23.104|",
  "GK21brkas_pu:8131": "athainaṃ pṛṣṭavān asmi |paṭukautūhalākulaḥ |",
  "GK21brkas_pu:8132": "divyam aiśvaryam āgāmi |kathaṃ veda bhavān iti ||23.105|",
  "GK21brkas_pu:8133": "tatas tenoktam asyaiva |brahmadattasya bhūpateḥ |",
  "GK21brkas_pu:8134": "śatayajñādhikaśrīkaḥ |pañcayajñaḥ pitābhavat ||23.106|",
  "GK21brkas_pu:8135": "cikitsāsūdaśāstrajñaḥ |śilpitve 'py aśaṭho 'bhavat |",
  "GK21brkas_pu:8136": "dvitīya iva tasyātmā |devavān iti ballavaḥ ||23.107|",
  "GK21brkas_pu:8137": "śarīram etad āyattaṃ |mameti kṛtabuddhinā |",
  "GK21brkas_pu:8138": "rājñā tasmai svarājyasya |daśamo 'ṃśaḥ prakalpitaḥ ||23.108|",
  "GK21brkas_pu:8139": "nandopanandanāmānau |tasya sūdapateḥ sutau |",
  "GK21brkas_pu:8140": "īdṛśākāravijñānāv |āvām eva ca viddhi tau ||23.109|",
  "GK21brkas_pu:8141": "bālābhyām eva cāvābhyāṃ |sūdaśāstracikitsite |",
  "GK21brkas_pu:8142": "sahajñānaprayogābhyāṃ |kulavidyeti śikṣite ||23.110|",
  "GK21brkas_pu:8143": "ekadā nau pitāvocat |putrakau śṛṇutaṃ hitam |",
  "GK21brkas_pu:8144": "śrotāraṃ guruvākyānāṃ |na spṛśanti vipattayaḥ ||23.111|",
  "GK21brkas_pu:8145": "padavākyapramāṇāni |kāvyāni vividhāni ca |",
  "GK21brkas_pu:8146": "bhavadbhyāṃ śikṣitavyāni |citrādiś ca kalāgaṇaḥ ||23.112|",
  "GK21brkas_pu:8147": "kadācid ajitaṃ jetuṃ |yāto yātavyamaṇḍalam |",
  "GK21brkas_pu:8148": "śāstrakāvyakathālāpair |vinodaṃ prabhur icchati ||23.113|",
  "GK21brkas_pu:8149": "vijñāya tu tadāsthānam |asaṃnihitapaṇḍitam |",
  "GK21brkas_pu:8150": "vinodaṃ tasya kuryātaṃ |śāstrālāpādibhir yuvām ||23.114|",
  "GK21brkas_pu:8151": "pragalbhāḥ pratibhāvanto |bahuvṛttāntapaṇḍitāḥ |",
  "GK21brkas_pu:8152": "prakāśitamanovṛttair |bhṛtyāḥ krīḍanti bhartṛbhiḥ ||23.115|",
  "GK21brkas_pu:8153": "ekavidyaḥ punas tatra |pragalbho 'pi tapasvikaḥ |",
  "GK21brkas_pu:8154": "svavidyālāpaparyāya |khinnaś ciram udīkṣate ||23.116|",
  "GK21brkas_pu:8155": "abhyastabahuvidyaś ca |nirviparyāyamānasaḥ |",
  "GK21brkas_pu:8156": "gatasaṃśayaduḥkhatvāt |sukhināṃ parameśvaraḥ ||23.117|",
  "GK21brkas_pu:8157": "utsāhena ca śikṣethām |āyuraiśvaryalakṣaṇam |",
  "GK21brkas_pu:8158": "dīrghāyur vittavanto hi |saṃsevyāḥ sevakair iti ||23.118|",
  "GK21brkas_pu:8159": "tac ca pitrājñayāśeṣam |āvābhyām anuśīlitam |",
  "GK21brkas_pu:8160": "ramyāsvādaṃ ca pathyaṃ ca |ko 'vamanyeta bheṣajam ||23.119|",
  "GK21brkas_pu:8161": "tad vidyādharacakrasya |cakravartī bhaviṣyati |",
  "GK21brkas_pu:8162": "jyaiṣṭhacandrasahasrāṃśu |dīrghāyuś ceti nau matiḥ ||23.120|",
  "GK21brkas_pu:8163": "tena prasāritāṅgābhyām |āvābhyām eṣa vanditaḥ |",
  "GK21brkas_pu:8164": "na hi vandanasāmānyam |arhanti bahuvanditāḥ ||23.121|",
  "GK21brkas_pu:8165": "bahavo hīha tiṣṭhanti |brāhmaṇās tīrthakukkuṭāḥ |",
  "GK21brkas_pu:8166": "śiraḥspandanamātreṇa |tān āvāṃ pūjayāvahe ||23.122|",
  "GK21brkas_pu:8167": "tasmād yasmād asaṅgena |sarvatrāgamacakṣuṣā |",
  "GK21brkas_pu:8168": "jyeṣṭhasya dṛṣṭam aiśvaryam |ataḥ śraddhīyatām iti ||23.123|",
  "GK21brkas_pu:8169": "prajñaptikauśikasutapramukhair uktaṃ |nandasya niścitataraṃ vacanāt tad āsīt |",
  "GK21brkas_pu:8170": "bhāvaṃ hi saṃśayatamaḥ paṭalāpinaddham |udbhāvayanty avitathā- vacanapradīpāḥ ||23.124|",
  "GK21brkas_pu:8171": "atha nandopanandābhyāṃ |sevyamānaḥ svakarmaṇā |",
  "GK21brkas_pu:8172": "punarvasugṛhe stokān |divasān avasaṃ sukhī ||24.1|",
  "GK21brkas_pu:8173": "kadācin mandirāgrasthaḥ |kurvann āśāvalokanam |",
  "GK21brkas_pu:8174": "śramaṇāṃ dṛṣṭavān asmi |śiṣyāsaṃghapuraḥsarīm ||24.2|",
  "GK21brkas_pu:8175": "kavibhis tair anātmajñair |buddhir āyāsyate vṛthā |",
  "GK21brkas_pu:8176": "ye tasyā- varṇasaṃsthāne |varṇayanti hatatrapāḥ ||24.3|",
  "GK21brkas_pu:8177": "sarvathā taṃ vidhātāraṃ |dhig yat kiṃcanakāriṇam |",
  "GK21brkas_pu:8178": "yenākāraviruddho 'syām |ācāro durbhagaḥ kṛtaḥ ||24.4|",
  "GK21brkas_pu:8179": "sarvo hi viniyogārtham |arthaḥ sarveṇa sṛjyate |",
  "GK21brkas_pu:8180": "ghaṭayitvā ghaṭaḥ kena |loṣṭena śakalīkṛtaḥ ||24.5|",
  "GK21brkas_pu:8181": "dhātrā punar iyaṃ sṛṣṭā |komaleva mṛṇālinī |",
  "GK21brkas_pu:8182": "śoṣitā tuhineneti |dhik tasya khalatām iti ||24.6|",
  "GK21brkas_pu:8183": "tatas tāṃ ciram ālokya |nirnimiṣeṇa cakṣuṣā |",
  "GK21brkas_pu:8184": "gomukhaḥ sphuritotsāhaḥ |pṛcchati sma punarvasum ||24.7|",
  "GK21brkas_pu:8185": "alaṃkṛtapurīmārgair |ūrugauravamantharaiḥ |",
  "GK21brkas_pu:8186": "eṣā pravrajitā bhadra |kva gacchati gatair iti ||24.8|",
  "GK21brkas_pu:8187": "tenoktam ṛṣidatteyam |ārhataṃ dharmam āsthitā |",
  "GK21brkas_pu:8188": "vītarāgatayā siddhān |atiśete jinān api ||24.9|",
  "GK21brkas_pu:8189": "eṣā bālasakhīṃ dṛṣṭvā |satataṃ rājadārikām |",
  "GK21brkas_pu:8190": "kanyakāntaḥpurād eti |yāti svaśayanāsanam ||24.10|",
  "GK21brkas_pu:8191": "ityādi kathayitvāsāv |ṛṣidattām avandata |",
  "GK21brkas_pu:8192": "ambike sahaśiṣyāyās |te namo 'stu namo 'stv iti ||24.11|",
  "GK21brkas_pu:8193": "taṃ ca pravrajitāvocad |asaṃbhāṣyo bhavān iti |",
  "GK21brkas_pu:8194": "kim artham iti tenokte |tayoktam avadhīyatām ||24.12|",
  "GK21brkas_pu:8195": "jñānādhikṣiptasarvajñau |rūpavismāritasmarau |",
  "GK21brkas_pu:8196": "dvijau jyeṣṭhakaniṣṭhākhyau |tvadgṛhe kila tiṣṭhataḥ ||24.13|",
  "GK21brkas_pu:8197": "tat saṃdarśanasaṃbhāṣā |janitaṃ ca sukhaṃ tvayā |",
  "GK21brkas_pu:8198": "draviṇaṃ kṛpaṇeneva |pracchannam upabhujyate ||24.14|",
  "GK21brkas_pu:8199": "suhṛtsādhāraṇaṃ yasya |sukhaṃ sa paramaṃ sukhī |",
  "GK21brkas_pu:8200": "sukhasaṃvaraṇāyāsād |viparītas tu duḥkhitaḥ ||24.15|",
  "GK21brkas_pu:8201": "suhṛdbhiḥ kupitais tasmād |asaṃbhāṣyaḥ kṛto bhavān |",
  "GK21brkas_pu:8202": "teṣām atrānayopāyaḥ |samarthaś cintyatām iti ||24.16|",
  "GK21brkas_pu:8203": "athoccair gomukhenoktam |acireṇa punarvasuḥ |",
  "GK21brkas_pu:8204": "[The second half of the verse is missing] ||24.17|",
  "GK21brkas_pu:8205": "[The first half of the verse is missing] |",
  "GK21brkas_pu:8206": "sahanandopanandaś ca |jināyatanamaṇḍapam ||24.18|",
  "GK21brkas_pu:8207": "arhatas tatra vanditvā |saṃghaṃ cīvaravāsasam |",
  "GK21brkas_pu:8208": "ṛṣidattāṃ ca tad datte |viṣṭare samupāviśam ||24.19|",
  "GK21brkas_pu:8209": "avalambitabāhus tu |muktakakṣaś ca gomukhaḥ |",
  "GK21brkas_pu:8210": "sthitvā devakuladvāre |jinastotram udāharat ||24.20|",
  "GK21brkas_pu:8211": "namo 'stu sarvasiddhebhyaḥ |sādhubhyaś ca namo 'stu vaḥ |",
  "GK21brkas_pu:8212": "ṛṣabhapramukhebhyaś ca |sarvajñebhyo namo 'stv iti ||24.21|",
  "GK21brkas_pu:8213": "sādhu śrāvaka dhanyo 'si |yaḥ sarvajñaṃ namasyasi |",
  "GK21brkas_pu:8214": "ityādi bahu nirgranthāḥ |prītyāstuvata gomukham ||24.22|",
  "GK21brkas_pu:8215": "athāyam ṛṣidattāyāḥ |pādau gāḍhaṃ nipīḍayan |",
  "GK21brkas_pu:8216": "abravīt suprasannau me |bhavantau bhavatām iti ||24.23|",
  "GK21brkas_pu:8217": "tayā tv asya prayuktāśīr |asmākaṃ laghuśāsane |",
  "GK21brkas_pu:8218": "śrāvakasyāpi saṃvādyā |pratipattir bhavatv iti ||24.24|",
  "GK21brkas_pu:8219": "athoktam upanandena |vīṇāgoṣṭhī pravartyatām |",
  "GK21brkas_pu:8220": "eṣa saṃnihitaḥ saṃghaḥ |sakalaḥ suhṛdām iti ||24.25|",
  "GK21brkas_pu:8221": "anyenoktam anāyāte |pravīṇe gaṅgarakṣite |",
  "GK21brkas_pu:8222": "asaṃnihitahaṃseva |nalinī nīravā sabhā ||24.26|",
  "GK21brkas_pu:8223": "tasmān mahāpratīhāraṃ |bhavanto gaṅgarakṣitam |",
  "GK21brkas_pu:8224": "udīkṣantām iti tataḥ |saṃprāpto gaṅgarakṣitaḥ ||24.27|",
  "GK21brkas_pu:8225": "taṃ dṛṣṭvā nāgarair uktam |āryajyeṣṭhasya vāsya vā |",
  "GK21brkas_pu:8226": "ākhyāta nipuṇaṃ dṛṣṭvā |kataro rūpavān iti ||24.28|",
  "GK21brkas_pu:8227": "āsīc ca mama yat satyaṃ |satyam evāsmi rūpavān |",
  "GK21brkas_pu:8228": "gaṅgarakṣitarūpeṇa |rūpaṃ me sadṛśaṃ yataḥ ||24.29|",
  "GK21brkas_pu:8229": "yadīyam etadīyena |rūpeṇāpy upacaryate |",
  "GK21brkas_pu:8230": "upamānam upādeyaḥ |so 'pi rūpavatām iti ||24.30|",
  "GK21brkas_pu:8231": "vanditvā jinam agranthān |ṛṣidattāṃ ca māṃ ca saḥ |",
  "GK21brkas_pu:8232": "upāviśat punaś coktam |upanandena pūrvavat ||24.31|",
  "GK21brkas_pu:8233": "tataḥ pravrajitāha sma |śreṣṭhini priyadarśane |",
  "GK21brkas_pu:8234": "anāyāte sadaḥ sarvam |idam apriyadarśanam ||24.32|",
  "GK21brkas_pu:8235": "ataḥ pratīkṣyatāṃ śreṣṭhī |kṣaṇam ity uditekṣayā |",
  "GK21brkas_pu:8236": "ayam āyāta ity ākhyan |nāgarāḥ priyadarśanam ||24.33|",
  "GK21brkas_pu:8237": "āsīc ca mama taṃ dṛṣṭvā |naivāyaṃ priyadarśanaḥ |",
  "GK21brkas_pu:8238": "eṣā puruṣaveṣeṇa |bhūṣitā priyadarśanā ||24.34|",
  "GK21brkas_pu:8239": "straiṇībhir gatisaṃsthāna |vāṇībhir vyaktam etayā |",
  "GK21brkas_pu:8240": "kṣiptatrailokyasaundaryam |ākhyātaṃ straiṇam ātmanaḥ ||24.35|",
  "GK21brkas_pu:8241": "sā tu vanditadevādiḥ |sādaraṃ mām avandata |",
  "GK21brkas_pu:8242": "ciraṃ sundari jīveti |mayāpi prativanditā ||24.36|",
  "GK21brkas_pu:8243": "tataḥ krodhāruṇākṣeṇa |gomukhenāham īkṣataḥ |",
  "GK21brkas_pu:8244": "citraṃ nāgarakaiḥ kaiścil |lajjitaiḥ kaiścid ambaram ||24.37|",
  "GK21brkas_pu:8245": "ṛṣidattā punaḥ sāsraṃ |savikāsacalekṣaṇā |",
  "GK21brkas_pu:8246": "sagomukham apaśyan mām |āśiraścaraṇaṃ ciram ||24.38|",
  "GK21brkas_pu:8247": "atha prapañcam ākṣeptum |etaṃ sapadi gomukhaḥ |",
  "GK21brkas_pu:8248": "abhāṣata suhṛdvargaṃ |goṣṭhī prastūyatām iti ||24.39|",
  "GK21brkas_pu:8249": "upanandas tataḥ pūrvaṃ |tathā vīṇām avādayat |",
  "GK21brkas_pu:8250": "yathā vigatarāgād yair |nirgranthair api mūrchitam ||24.40|",
  "GK21brkas_pu:8251": "upanandāt tato nandaṃ |nandād api punarvasum |",
  "GK21brkas_pu:8252": "punarvasor agād vīṇā |kramāt taṃ gaṅgarakṣitam ||24.41|",
  "GK21brkas_pu:8253": "upanandādikānāṃ ca |jitanāradaparvatam |",
  "GK21brkas_pu:8254": "parājayata dūreṇa |pūrvaṃ pūrvaṃ paraḥ paraḥ ||24.42|",
  "GK21brkas_pu:8255": "kramaprāptā tato vīṇā |gomukhaṃ gaṅgarakṣitāt |",
  "GK21brkas_pu:8256": "sarasvatīva vittāḍhyād |īśvarād durgataṃ gatā ||24.43|",
  "GK21brkas_pu:8257": "gomukhas tu tato vīṇām |avādayata līlayā |",
  "GK21brkas_pu:8258": "yathā nāgarikair dīnair |īkṣito gaṅgarakṣitaḥ ||24.44|",
  "GK21brkas_pu:8259": "gomukhāṅkāt tato vīṇā |yāti sma priyadarśanam |",
  "GK21brkas_pu:8260": "kulaṭeva priyotsaṅgāt |kāminaṃ priyadarśanam ||24.45|",
  "GK21brkas_pu:8261": "tataḥ pravādite tasmin |pragīte cātimānuṣam |",
  "GK21brkas_pu:8262": "vailakṣyād gomukhasyāsīd |abhiprāyaḥ palāyitum ||24.46|",
  "GK21brkas_pu:8263": "kiṃ tu nāradaśiṣyo 'yaṃ |suto vā tumbaror iti |",
  "GK21brkas_pu:8264": "yat satyam aham apy āsam |adbhutaśrutivismitaḥ ||24.47|",
  "GK21brkas_pu:8265": "muktavīṇe tatas tatra |śanair māṃ gomukho 'bravīt |",
  "GK21brkas_pu:8266": "adhunā prāptaparyāyaṃ |vādanaṃ bhavatām iti ||24.48|",
  "GK21brkas_pu:8267": "hasitvā tam athāvocam |adyāpi hi śiśur bhavān |",
  "GK21brkas_pu:8268": "yo māṃ yatra kvacit tucche |pravartayati vastuni ||24.49|",
  "GK21brkas_pu:8269": "nagnaśramaṇakānāṃ ca |kirāṭānāṃ ca saṃnidhau |",
  "GK21brkas_pu:8270": "vīṇāṃ vādayamānasya |mādṛśaḥ kīdṛśaṃ phalam ||24.50|",
  "GK21brkas_pu:8271": "iti śrutvedam ukto 'ham |anena kṛtamanyunā |",
  "GK21brkas_pu:8272": "campāyāṃ kīdṛśaṃ kāryam |abhavad bhavatām iti ||24.51|",
  "GK21brkas_pu:8273": "tatas tam uktavān asmi |śrūyatām yadi na śrutam |",
  "GK21brkas_pu:8274": "prāptir gandharvadattāyās |tatra kāryam abhūd iti ||24.52|",
  "GK21brkas_pu:8275": "athāyam avadat tatra |devīprāptiḥ phalaṃ yadi |",
  "GK21brkas_pu:8276": "ihāpi gomukhaprāptiḥ |phalam uttamam iṣyatām ||24.53|",
  "GK21brkas_pu:8277": "yuṣmad anyo na māṃ kaścid |vīṇayā jitavān iti |",
  "GK21brkas_pu:8278": "idaṃ me śreṣṭham āgamya |śreṣṭhināpahṛtaṃ yaśaḥ ||24.54|",
  "GK21brkas_pu:8279": "so 'yam asmadyaśaścauro |yadi nāśu nigṛhyate |",
  "GK21brkas_pu:8280": "tyajāmy eṣa tataḥ prāṇān |duḥkhabhārāturān iti ||24.55|",
  "GK21brkas_pu:8281": "mama tv āsīd asaṃdigdhaṃ |sarvam atropapadyate |",
  "GK21brkas_pu:8282": "maraṇābhyadhikakleśo |mānabhaṅgo hi māninām ||24.56|",
  "GK21brkas_pu:8283": "śāstrārthajñānamattasya |nigṛhītasya vādinaḥ |",
  "GK21brkas_pu:8284": "kāntayā ca vimuktasya |duḥkhaṃ kenopamīyate ||24.57|",
  "GK21brkas_pu:8285": "tasmād etad iha nyāyyam |iti niścitya sādaram |",
  "GK21brkas_pu:8286": "vyavasthāpayituṃ tantrīr |ārabhe durvyavasthitāḥ ||24.58|",
  "GK21brkas_pu:8287": "tataḥ pṛthulitair netraiḥ |pulakāliṅgitatvacaḥ |",
  "GK21brkas_pu:8288": "anyonyasya niraikṣanta |vadanāni sadaḥsadaḥ ||24.59|",
  "GK21brkas_pu:8289": "tantrīṣu karaśākhāgraiḥ |parāmṛṣṭāsu te tataḥ |",
  "GK21brkas_pu:8290": "hā hā kim idam ity uktvā |pustanyastā- ivābhavan ||24.60|",
  "GK21brkas_pu:8291": "athaitasyām avasthāyāṃ |mayā vīṇā ca saṃhṛtā |",
  "GK21brkas_pu:8292": "taiś ca muktāyatocchvāsair |jīvaloko 'valokitaḥ ||24.61|",
  "GK21brkas_pu:8293": "harṣāruṇaparāmṛṣṭaṃ |vikasadviśadaprabham |",
  "GK21brkas_pu:8294": "abhrājata tataḥ sadyo |gomukhā-nanapaṅkajam ||24.62|",
  "GK21brkas_pu:8295": "jitagomukhadarpas tu |jito 'pi priyadarśanaḥ |",
  "GK21brkas_pu:8296": "jitadurjayavādīva |prītimān mām abhāṣata ||24.63|",
  "GK21brkas_pu:8297": "śreṣṭhī jyeṣṭhena vīṇāyāṃ |jagadvijayinā jitaḥ |",
  "GK21brkas_pu:8298": "iti me prasthitā kīrtir |āpayodhi vasuṃdharām ||24.64|",
  "GK21brkas_pu:8299": "pūrṇā hi vasudhā śūdrair |na ca tān veda kaścana |",
  "GK21brkas_pu:8300": "rāghavotkṛttamūrdhnas tu |śambūkasyāmalaṃ yaśaḥ ||24.65|",
  "GK21brkas_pu:8301": "kiṃ cādyārabhya yuṣmabhyaṃ |mayātmaiva niveditaḥ |",
  "GK21brkas_pu:8302": "vīṇāvādārthinaṃ śiṣyaṃ |parigṛhṇīta mām iti ||24.66|",
  "GK21brkas_pu:8303": "asyām eva tu velāyām |avocad gaṅgarakṣitaḥ |",
  "GK21brkas_pu:8304": "ayam eva mamāpy arthaḥ |saphalīkriyatām iti ||24.67|",
  "GK21brkas_pu:8305": "tatas tau gomukhenoktau |bhavantāv āgamārthinau |",
  "GK21brkas_pu:8306": "anāyāsopadeśau ca |yat tad evaṃ bhavatv iti ||24.68|",
  "GK21brkas_pu:8307": "sa mayā śanakair uktaḥ |kṣipram eva tvayānayoḥ |",
  "GK21brkas_pu:8308": "prārthanā pratipanneti |gomukhenoditaṃ tataḥ ||24.69|",
  "GK21brkas_pu:8309": "śarīraṃ kāśirājasya |rājyam antaḥpuraṃ puram |",
  "GK21brkas_pu:8310": "yac cānyad api tat sarvaṃ |gaṅgarakṣitarakṣitam ||24.70|",
  "GK21brkas_pu:8311": "yasya ca svayam evāyaṃ |dāsyām abhyanugacchati |",
  "GK21brkas_pu:8312": "tasyāpadbhir asaṃkīrṇā- |hastasthāḥ sarvasaṃpadaḥ ||24.71|",
  "GK21brkas_pu:8313": "aśeṣaśreṇibhartā ca |śreṣṭhitvāt priyadarśanaḥ |",
  "GK21brkas_pu:8314": "sa yasya kiṃkaras tasya |kiṃkarā sakalā purī ||24.72|",
  "GK21brkas_pu:8315": "etat phalam abhipretya |mayaitābhyāṃ pratiśrutam |",
  "GK21brkas_pu:8316": "na hy anālocyakartāraḥ |kiṃkarā- bhavatām iti ||24.73|",
  "GK21brkas_pu:8317": "praśaṃsya tasyeti matipraharṣaṃ |nandopanandādisuhṛtsamagraḥ |",
  "GK21brkas_pu:8318": "namaskṛtārhadvratacārisaṃghaḥ |punarvasor veśma gatas tato 'ham ||24.74|",
  "GK21brkas_pu:8319": "tatra nandādibhir mitrair |ārādhanaviśāradaiḥ |",
  "GK21brkas_pu:8320": "akṛtrimasuhṛdbhāvaiḥ |sa.gataḥ sukham āsiṣi ||25.1|",
  "GK21brkas_pu:8321": "ekadāhāravelāyāṃ |dṛśyate sma na gomukhaḥ |",
  "GK21brkas_pu:8322": "atha nītam anāhārair |asmābhir api tad dinam ||25.2|",
  "GK21brkas_pu:8323": "asau tu sāyam āgatya |nātisvābhāvikākṛtiḥ |",
  "GK21brkas_pu:8324": "tad anāthamatodvignaṃ |māṃ vinītavad uktavān ||25.3|",
  "GK21brkas_pu:8325": "rājamārge mayā dṛṣṭaḥ |paurasaṃghātasaṃkaṭe |",
  "GK21brkas_pu:8326": "bhṛtyo hariśikhasyaiva |lokenāntaritaḥ sa ca ||25.4|",
  "GK21brkas_pu:8327": "tadgaveṣayamāṇena |mayādya gamitaṃ dinam |",
  "GK21brkas_pu:8328": "kārye hi guruṇi vyagraṃ |jighatsāpi na bādhate ||25.5|",
  "GK21brkas_pu:8329": "sa cāvaśyaṃ mayānveṣyaḥ |suhṛdvārttopalabdhaye |",
  "GK21brkas_pu:8330": "tasmān mā mām apaśyantaḥ |kṛdhvaṃ duḥkhāsikām iti ||25.6|",
  "GK21brkas_pu:8331": "mayā cāyam anujñātaḥ |kṣiptasaptāṣṭavāsaraḥ |",
  "GK21brkas_pu:8332": "madamantharasaṃcāro |bahujalpann upāgamat ||25.7|",
  "GK21brkas_pu:8333": "athainam aham ālokya |krodhakṣobhitamānasaḥ |",
  "GK21brkas_pu:8334": "sthitvā kṣaṇam anālāpaḥ |paruṣālāpam abravam ||25.8|",
  "GK21brkas_pu:8335": "īdṛśas tādṛśaḥ prājñaḥ |prekṣākārī ca gomukhaḥ |",
  "GK21brkas_pu:8336": "iti paṅgos turaṃgasya |kṛtā garuḍavegatā ||25.9|",
  "GK21brkas_pu:8337": "pūrvaṃ brāhmaṇam ākhyāya |samastāyāḥ puraḥ puraḥ |",
  "GK21brkas_pu:8338": "adhunā madhunā mattaḥ |kathaṃ paśyasi mām iti ||25.10|",
  "GK21brkas_pu:8339": "atha mām ayam āha sma |na madaḥ pāramārthikaḥ |",
  "GK21brkas_pu:8340": "sadoṣaṃ tu vaco vaktuṃ |mayāyaṃ kṛtrimaḥ kṛtaḥ ||25.11|",
  "GK21brkas_pu:8341": "mattasya kila vāgdoṣāḥ |pāruṣyānṛtatādayaḥ |",
  "GK21brkas_pu:8342": "dūṣayanti na vaktāram |ato 'yaṃ kṛtrimo madaḥ ||25.12|",
  "GK21brkas_pu:8343": "tatas tam uktavān asmi |saṃbhāvitaguṇasya te |",
  "GK21brkas_pu:8344": "madapracchādanopāyaḥ |kiṃ nv adoṣo 'pi vidyate ||25.13|",
  "GK21brkas_pu:8345": "athānenoktam astīti |katham ity udite mayā |",
  "GK21brkas_pu:8346": "ayam ārabhatākhyātuṃ |lajjāmantharitākṣaram ||25.14|",
  "GK21brkas_pu:8347": "śrūyatām ṛṣidattā me |yatra netrapathaṃ gatā |",
  "GK21brkas_pu:8348": "ārabhya divasāt tasmāc |cetoviṣayatām iti ||25.15|",
  "GK21brkas_pu:8349": "niravagrahatāṃ buddhvā |cittasyātha mamābhavat |",
  "GK21brkas_pu:8350": "kasmād aviṣaye cakṣuś |cetasā me prasāritam ||25.16|",
  "GK21brkas_pu:8351": "jñātadharmārthaśāstratvāt |sthānāt sādhusabhāsu ca |",
  "GK21brkas_pu:8352": "rāgādhīnaṃ na me cakṣuḥ |pravṛttaṃ gaṇikāsv api ||25.17|",
  "GK21brkas_pu:8353": "nūnam eṣā parigrāhyā |mama pravrajitā yataḥ |",
  "GK21brkas_pu:8354": "saṃkalpena mamaitasyāṃ |durdāntaturago 'yataḥ ||25.18|",
  "GK21brkas_pu:8355": "tasmād asyām aniṣṭasya |saṃkalpasya nibandhanam |",
  "GK21brkas_pu:8356": "jijñāsye tāvad ity enām |agacchaṃ draṣṭum anv aham ||25.19|",
  "GK21brkas_pu:8357": "nānākārair vinodaiś ca |deśāntarakathādibhiḥ |",
  "GK21brkas_pu:8358": "dvitrair eva dinais tasyā- |viśvāsam udapādayam ||25.20|",
  "GK21brkas_pu:8359": "ekadā prastutālāpaḥ |pṛṣṭo 'ham ṛṣidattayā |",
  "GK21brkas_pu:8360": "ke ke deśās tvayā dṛṣṭāḥ |krāmatā pṛthivīm iti ||25.21|",
  "GK21brkas_pu:8361": "samṛddhiḥ saśarīreva |kauśāmbī yatra pattanam |",
  "GK21brkas_pu:8362": "vatsadeśaḥ sa dṛṣṭaḥ prāṅ |mameti kathite mayā ||25.22|",
  "GK21brkas_pu:8363": "tayoktam alam ālāpair |aparais tava durbhagaiḥ |",
  "GK21brkas_pu:8364": "kriyatāṃ vatsakauśāmbī |saṃbandhaiva punaḥ kathā ||25.23|",
  "GK21brkas_pu:8365": "atha jānāsi kauśāmbyāym |ākārajitamanmatham |",
  "GK21brkas_pu:8366": "gomukhaṃ nāma niṣṇātaṃ |savidyāsu kalāsv iti ||25.24|",
  "GK21brkas_pu:8367": "athācintayam ātmānam |etasyai kathayāmi kim |",
  "GK21brkas_pu:8368": "atha vā dhig adhīraṃ mām |evaṃ tāvad bhavatv iti ||25.25|",
  "GK21brkas_pu:8369": "tato 'ham uktavān ārye |jānāsīti kim ucyate |",
  "GK21brkas_pu:8370": "ātmānaṃ ko na jānāti |sa hi me paramaḥ suhṛt ||25.26|",
  "GK21brkas_pu:8371": "atha vā na viśeṣo 'sti |sūkṣmo 'pi mama gomukhāt |",
  "GK21brkas_pu:8372": "tena māṃ paśyatā vyaktaṃ |dṛṣṭo bhavati gomukhaḥ ||25.27|",
  "GK21brkas_pu:8373": "athāsau locanāntena |bāṣpastimitapakṣmaṇā |",
  "GK21brkas_pu:8374": "sānurāgeva dṛṣṭvā māṃ |ciraṃ mantharam abravīt ||25.28|",
  "GK21brkas_pu:8375": "gomukhaḥ kila rūpeṇa |kalākauśalacāriṇā |",
  "GK21brkas_pu:8376": "vatsarājasutaṃ muktvā |nānyena sadṛśaḥ kṣitau ||25.29|",
  "GK21brkas_pu:8377": "yadi cāsau tvadākāras |tvatkalājālapeśalaḥ |",
  "GK21brkas_pu:8378": "vidyādharakumāreṇa |gomukhaḥ sadṛśas tataḥ ||25.30|",
  "GK21brkas_pu:8379": "yas tvadākāravijñānaḥ |sarvathā puṇyavān asau |",
  "GK21brkas_pu:8380": "gandhaśailo 'pi hi ślāghyas |tulyamānaḥ sumeruṇā ||25.31|",
  "GK21brkas_pu:8381": "ity uktvā cīvarāntena |mukham āvṛtya nīcakaiḥ |",
  "GK21brkas_pu:8382": "asau roditum ārabdhā |sotkamastanamaṇḍalā ||25.32|",
  "GK21brkas_pu:8383": "ṛṣidattām athāvocam |ārye kiṃ kāraṇaṃ tvayā |",
  "GK21brkas_pu:8384": "rudyate mṛtapatyeva |gomukhaśravaṇād iti ||25.33|",
  "GK21brkas_pu:8385": "tayoktaṃ śrūyatām asti |vidvān rājagṛhe vaṇik |",
  "GK21brkas_pu:8386": "padmo nāma dhanaṃ yasya |padmasyeva mahānidheḥ ||25.34|",
  "GK21brkas_pu:8387": "kuṭumbācāracature |priye patyuḥ pativrate |",
  "GK21brkas_pu:8388": "sumanā mahadinnā ca |tasya bhārye babhūvatuḥ ||25.35|",
  "GK21brkas_pu:8389": "tayor abhavatāṃ putrau |mātṛnāmasanāmakau |",
  "GK21brkas_pu:8390": "putrābhyāṃ dayite pitros |tathā duhitarāv api ||25.36|",
  "GK21brkas_pu:8391": "tatra yā sumanā nāma |tasyāḥ sumanasaḥ sutā |",
  "GK21brkas_pu:8392": "nagaryāṃ pariṇītātra |śreṣṭhinā kāliyena sā ||25.37|",
  "GK21brkas_pu:8393": "duhitā mahadinnāyā- |yā ca mātuḥ sanāmikā |",
  "GK21brkas_pu:8394": "cedivatseśamitreṇa |pariṇītarṣabheṇa sā ||25.38|",
  "GK21brkas_pu:8395": "ṛṣabhān mahadinnāyām |utpannaḥ kila gomukhaḥ |",
  "GK21brkas_pu:8396": "na kutaścin na kasyāṃcit |kaścij jagati yādṛśaḥ ||25.39|",
  "GK21brkas_pu:8397": "ahaṃ tu mahadinnasya |tanayā guṇaśālinaḥ |",
  "GK21brkas_pu:8398": "himādrer api niyānti |saritaḥ kṣāravārayaḥ ||25.40|",
  "GK21brkas_pu:8399": "sāhaṃ bālaiva gurubhir |gomukhāya pratiśrutā |",
  "GK21brkas_pu:8400": "kaṃ hi nāma na gacchanti |kanyāpitror manorathāḥ ||25.41|",
  "GK21brkas_pu:8401": "kāle kvacid atīte tu |taṃ guṇair janavallabham |",
  "GK21brkas_pu:8402": "himakāla ivāsādhuḥ |kālaḥ padmam anāśayat ||25.42|",
  "GK21brkas_pu:8403": "tatkuṭumbaṃ tatas tena |dhārakena vinā kṛtam |",
  "GK21brkas_pu:8404": "unmūlitadṛḍhastambha |mandirāvasthāṃ gatam ||25.43|",
  "GK21brkas_pu:8405": "vārāṇasyāṃ tataḥ pitrā |svasuḥ sumanaso gṛhe |",
  "GK21brkas_pu:8406": "sthāpitāhaṃ pitṛṣvasrā |duhiteva ca lālitā ||25.44|",
  "GK21brkas_pu:8407": "saṃtatādyaiḥ krameṇātha |jvaraiḥ pañcabhir apy aham |",
  "GK21brkas_pu:8408": "pīḍyamānā babhūvāndhā |pratyākhyātā cikitsakaiḥ ||25.45|",
  "GK21brkas_pu:8409": "atra cāgādhajainendra |śāstrasāgarapāragā |",
  "GK21brkas_pu:8410": "asīc chrutadharā nāma |śramaṇā karuṇāvatī ||25.46|",
  "GK21brkas_pu:8411": "etaṃ vācā samānīya |mantrāgadaviśāradā |",
  "GK21brkas_pu:8412": "mām asāv acireṇaiva |tasmād vyādher amocayat ||25.47|",
  "GK21brkas_pu:8413": "svasthāvasthāṃ ca māṃ dṛṣṭvā |sumanā gṛham ānayat |",
  "GK21brkas_pu:8414": "atha krodhād ivāgṛhṇāt |saiva jvaraparaṃparā ||25.48|",
  "GK21brkas_pu:8415": "tataḥ śrutadhārāyai mām |arpayat sumanāḥ punaḥ |",
  "GK21brkas_pu:8416": "sa ca yātaḥ punar vyādhir |mantrāgadabhayād iva ||25.49|",
  "GK21brkas_pu:8417": "śravaṇām avadad dainyād |durmanāḥ sumanās tataḥ |",
  "GK21brkas_pu:8418": "pravrajyāgrāhaṇeneyaṃ |bālikā jīvyatām iti ||25.50|",
  "GK21brkas_pu:8419": "tathā cāgrāhayat sā mām |arhatpravacanaṃ yathā |",
  "GK21brkas_pu:8420": "sakalaḥ śramanāsaṃghaḥ |siṣyatām agaman mama ||25.51|",
  "GK21brkas_pu:8421": "kevalajñānadīpena |dṛṣṭvā saṃsāraphalgutām |",
  "GK21brkas_pu:8422": "nirvāṇasya ca sāratvaṃ |niṣṭhāṃ śrutadharāgamat ||25.52|",
  "GK21brkas_pu:8423": "nirvṛttāyāṃ tatas tasyāṃ |saṃhatya śramaṇāgaṇaḥ |",
  "GK21brkas_pu:8424": "gaṇanīm akarod asmin |vihāre mām anicchatīm ||25.53|",
  "GK21brkas_pu:8425": "dhyānaṃ yad yat samāpadya |devatālambanaṃ niśi |",
  "GK21brkas_pu:8426": "balād ālambanaṃ tatra |gomukhaḥ saṃnidhīyate ||25.54|",
  "GK21brkas_pu:8427": "yadā yadā ca gośabdam |adhīyānā vadāmy aham |",
  "GK21brkas_pu:8428": "mukhottarapadas tatra |jāyate sa tadā tadā ||25.55|",
  "GK21brkas_pu:8429": "jalpantī mukhaśabdaṃ ca |prayuñje yadi kevalam |",
  "GK21brkas_pu:8430": "gośabdapūrvapadatāṃ |balāt tatropagacchati ||25.56|",
  "GK21brkas_pu:8431": "gomukhena parāmṛṣṭaṃ |ślāghanīyaṃ tṛṇādy api |",
  "GK21brkas_pu:8432": "iti cintāparādhīnā |mahāntaṃ kālam akṣipam ||25.57|",
  "GK21brkas_pu:8433": "tāvac ca na mayā tyaktā |pratyāśā gomukhāśrayā |",
  "GK21brkas_pu:8434": "āgatā yāvad anyaiva |vārttā dattanirāśatā ||25.58|",
  "GK21brkas_pu:8435": "campāsthasya prabhor mūlaṃ |prasthitaḥ sabalaḥ kila |",
  "GK21brkas_pu:8436": "gomukhaḥ sasuhṛdvargaḥ |pulindair antare hataḥ ||25.59|",
  "GK21brkas_pu:8437": "yac cāsmi na mṛtā sadyaḥ |śrutvā gomukhavaiśasam |",
  "GK21brkas_pu:8438": "vicāraṇasamarthāyāḥ |prajñāyāḥ sā samarthatā ||25.60|",
  "GK21brkas_pu:8439": "āsīc ca mama jīvantī |jīvitasya mahat phalam |",
  "GK21brkas_pu:8440": "ramyām ākarṇayiṣyāmi |gomukhasya kathām iti ||25.61|",
  "GK21brkas_pu:8441": "api cāparam apy asti |jīvitālambanaṃ mama |",
  "GK21brkas_pu:8442": "hataḥ pravādamātreṇa |gomukhaḥ śabarair iti ||25.62|",
  "GK21brkas_pu:8443": "tena gomukhasaṃbandhām |ākarṇya ruditaṃ mayā |",
  "GK21brkas_pu:8444": "amṛtābhyadhikatve 'pi |duḥkhahetuṃ kathām iti ||25.63|",
  "GK21brkas_pu:8445": "mama tv āsīd yathāheyaṃ |sarvaṃ tad upapadyate |",
  "GK21brkas_pu:8446": "yuṣmaddāsāḥ kathaṃ kuryuḥ |pāpasaṃkalpam anyathā ||25.64|",
  "GK21brkas_pu:8447": "svair iyaṃ gurubhir dattā |madīyair api yārthitā |",
  "GK21brkas_pu:8448": "kumārī sānurāgā ca |tasmān na tyāgam arhati ||25.65|",
  "GK21brkas_pu:8449": "ityādi bahu nirdhārya |tatsvīkaraṇakāraṇam |",
  "GK21brkas_pu:8450": "aduṣṭaṃ grahaṇopāyam |aham etaṃ prayuktavān ||25.66|",
  "GK21brkas_pu:8451": "svādunā piṇḍapātena |vandanena cikitsayā |",
  "GK21brkas_pu:8452": "mardanābhyañjanādyaiś ca |laghu saṃgham atoṣayam ||25.67|",
  "GK21brkas_pu:8453": "vyagreṇa cātra vṛttānte |dattaṃ vaḥ kṛtakottaram |",
  "GK21brkas_pu:8454": "mitravārtāvidāvyagraṃ |pratīkṣadhvaṃ na mām iti ||25.68|",
  "GK21brkas_pu:8455": "ṛṣidattām athāvocaṃ |svaśilpe labdhakauśalāḥ |",
  "GK21brkas_pu:8456": "śrāvakaiḥ saṃnidhāryantām |annasaṃskārakārakāḥ ||25.69|",
  "GK21brkas_pu:8457": "arhatām arhaṇaṃ kṛtvā |gandhavāsasragādibhiḥ |",
  "GK21brkas_pu:8458": "ṛṣibhyaḥ śramaṇābhyaś ca |dātum icchāmi bhojanam ||25.70|",
  "GK21brkas_pu:8459": "mithyādṛṣṭisahasrāṇi |bhojayitvā yad arjyate |",
  "GK21brkas_pu:8460": "tad ekam arhataṃ bhaktyā |sadyaḥ pāpaṃ pramārjyate ||25.71|",
  "GK21brkas_pu:8461": "tena santīha yāvantaḥ |priyasarvajñaśāsanāḥ |",
  "GK21brkas_pu:8462": "saśrāvakagaṇān āryāṃs |tāṃs tad āmantryatām iti ||25.72|",
  "GK21brkas_pu:8463": "sarvathā sādhitaḥ sūdair |āhāraḥ sa tathā yathā |",
  "GK21brkas_pu:8464": "jitajihvair api prītaṃ |jinaśāsanapāragaiḥ ||25.73|",
  "GK21brkas_pu:8465": "athāham ṛṣidattāyāḥ |puraḥ sakṛtakajvaraḥ |",
  "GK21brkas_pu:8466": "patitas tuṅgaromāñcaḥ |savepathuvijṛmbhakaḥ ||25.74|",
  "GK21brkas_pu:8467": "tādṛśī ca mayā vyaktā |jvaritānukṛtiḥ kṛtā |",
  "GK21brkas_pu:8468": "duṣkaraḥ paritāpo 'pi |yathā saṃbhāvitas tayā ||25.75|",
  "GK21brkas_pu:8469": "kim etad iti cāpṛcchat |sā mām ujjvalasaṃbhramā |",
  "GK21brkas_pu:8470": "dantakūjitasaṃbhinnaṃ |mayāpy etan niveditam ||25.76|",
  "GK21brkas_pu:8471": "ṣaḍrātrābhakṣaṇakṣāmo |gṛhīto vātahetunā |",
  "GK21brkas_pu:8472": "jvareṇānubhavāmy etām |avasthām īdṛśīm iti ||25.77|",
  "GK21brkas_pu:8473": "tataḥ svasvapanāvāse |śramaṇāgaṇasaṃkule |",
  "GK21brkas_pu:8474": "mām asau karuṇāviṣṭā |saṃvāhitavatī ciram ||25.78|",
  "GK21brkas_pu:8475": "atha saṃghaṭṭayan dantān |uktavān asmi tāṃ śanaiḥ |",
  "GK21brkas_pu:8476": "mahājanavivikto 'yam |āvāsaḥ kriyatām iti ||25.79|",
  "GK21brkas_pu:8477": "ṛṣidattākṛtānujñās |tāś ca pravrajitā- gatāḥ |",
  "GK21brkas_pu:8478": "tadabhiprāyajijñāsur |atha tām idam abravam ||25.80|",
  "GK21brkas_pu:8479": "ārye virudhyate strīṇāṃ |pitṛbhrātṛsutair api |",
  "GK21brkas_pu:8480": "vratasthānāṃ viśeṣeṇa |sthātuṃ saha rahaś ciram ||25.81|",
  "GK21brkas_pu:8481": "ahaṃ ca kitavaḥ pānthaḥ |saṃbhāvyāvinayākrṭiḥ |",
  "GK21brkas_pu:8482": "pṛthagjanā- janāś caite |tena nirgamyatām iti ||25.82|",
  "GK21brkas_pu:8483": "tayoktaṃ kṣaṇam apy ekam |aśaktā svastham apy aham |",
  "GK21brkas_pu:8484": "muktvā tvāṃ sthātum anyatra |kiṃ punaḥ saṃtatajvaram ||25.83|",
  "GK21brkas_pu:8485": "saṃbhāvanāpi ramyaiva |mādṛśyās tvādṛśā saha |",
  "GK21brkas_pu:8486": "ślāghyā kiṃśukaśākhāpi |vasantasahacāriṇī ||25.84|",
  "GK21brkas_pu:8487": "dhanyo jvaro 'pi yenedaṃ |tvadaṅgam upayujyate |",
  "GK21brkas_pu:8488": "kālakūṭam api ślāghyaṃ |līḍhaśaṃkarakaṃdharam ||25.85|",
  "GK21brkas_pu:8489": "evamādi bruvāṇaiva |prakhalīkṛtasādhunā |",
  "GK21brkas_pu:8490": "sā mahāgrahacaṇḍena |gṛhītā bhāvajanmanā ||25.86|",
  "GK21brkas_pu:8491": "mama tv āsīd iyaṃ cintā |satyam āhuś cikitsakāḥ |",
  "GK21brkas_pu:8492": "sarve saṃkrāmiṇo rogāḥ |spṛśatāṃ prāṇinām iti ||25.87|",
  "GK21brkas_pu:8493": "madīyaḥ kṛtrimo 'py enaṃ |yatra saṃkrāmati jvaraḥ |",
  "GK21brkas_pu:8494": "kathaṃ nāma na saṃkramet |tatra yaḥ paramārthikaḥ ||25.88|",
  "GK21brkas_pu:8495": "tathā hi svedaromānca |bāṣpakampavijṛmbhikā |",
  "GK21brkas_pu:8496": "jvarasya parivāro 'yam |aṅgam asyāḥ prabādhate ||25.89|",
  "GK21brkas_pu:8497": "sarvathā smaraśāstreṣu |yad iṅgitam udāhṛtam |",
  "GK21brkas_pu:8498": "lāvaṇyam iva gātreṣu |tad asyāḥ prāsphurat sphuṭam ||25.90|",
  "GK21brkas_pu:8499": "tatas tām uktavān asmi |dhik tvāṃ niṣkaruṇāśayām |",
  "GK21brkas_pu:8500": "śītajvarārtam aṅgair yā |na pīḍayasi mām iti ||25.91|",
  "GK21brkas_pu:8501": "athāśliṣyaṃ tathā sā māṃ |nādṛśyata yathā pṛthak |",
  "GK21brkas_pu:8502": "viralevāruṇālokaṃ |niśāntaśaśicandrikā ||25.92|",
  "GK21brkas_pu:8503": "tatas tāv āvayoś caṇḍau |tathāśleṣacikitsayā |",
  "GK21brkas_pu:8504": "apāyātāṃ muhūrtena |kṛtrimākṛtrimau jvarau ||25.93|",
  "GK21brkas_pu:8505": "yātāyām atha yāminyāṃ |buddhvā vṛttāntam īdṛśam |",
  "GK21brkas_pu:8506": "saṃghaḥ saṃhatya tāṃ svasmān |nivāsān niravāsayat ||25.94|",
  "GK21brkas_pu:8507": "atha pravahaṇārūḍhām |ṛṣidattāṃ mayā saha |",
  "GK21brkas_pu:8508": "anayan muditaḥ śreṣṭhī |gṛhaṃ maṅgalasaṃkulam ||25.95|",
  "GK21brkas_pu:8509": "tatrāvayoḥ sasumanāḥ |sumanāḥ priyadarśanaḥ |",
  "GK21brkas_pu:8510": "prītanāgarakānīkaṃ |karagraham akārayat ||25.96|",
  "GK21brkas_pu:8511": "tad evam ṛṣidattā vaḥ |saṃvṛttā paricārikā |",
  "GK21brkas_pu:8512": "atha vā kiṃ vikalpena |svayam ālokyatām iti ||25.97|",
  "GK21brkas_pu:8513": "tathāpi kathitaṃ tena |naiva saṃśayam atyajam |",
  "GK21brkas_pu:8514": "duḥśraddhānaṃ hi sahasā |kākatālīyam īdṛśam ||25.98|",
  "GK21brkas_pu:8515": "mālālaṃkāravastrādi |gṛhopakaraṇāni ca |",
  "GK21brkas_pu:8516": "prasthāpya prāk tadārhāṇi |tāṃ didṛkṣus tato 'gamam ||25.99|",
  "GK21brkas_pu:8517": "tatra cāsau mayā dṛṣṭā |citrāṃśukavibhūṣaṇā |",
  "GK21brkas_pu:8518": "nānāpuṣpāṃ hasantīva |vasantopavanaśriyam ||25.100|",
  "GK21brkas_pu:8519": "pratimāḥ kāṣṭhamayyo 'pi |śobhante bhūṣitās tathā |",
  "GK21brkas_pu:8520": "lajjitāsurakanyāsu |tādṛśīṣu tu kā kathā ||25.101|",
  "GK21brkas_pu:8521": "pravrajyāyāṃ punar yasyāḥ |kāntir yāsīd akṛtrimā |",
  "GK21brkas_pu:8522": "durlabhāṇi kvacit tasyā- |vācakāny akṣarāṇy api ||25.102|",
  "GK21brkas_pu:8523": "āsīc ca mama duḥśliṣṭaṃ |kāntarūpavirūpayoḥ |",
  "GK21brkas_pu:8524": "alaṃkārakalāpasya |gurusārasya dhāraṇam ||25.103|",
  "GK21brkas_pu:8525": "alaṃkārāvṛtā tāvat |kāntarūpasya cārutā |",
  "GK21brkas_pu:8526": "na śakyā sarvathā draṣṭuṃ |janair lolekṣaṇair api ||25.104|",
  "GK21brkas_pu:8527": "virūpasya tu vairūpyaṃ |yat pracchādanam arhati |",
  "GK21brkas_pu:8528": "prakāśayati tal loke |paṭumaṇḍanaḍiṇḍimaḥ ||25.105|",
  "GK21brkas_pu:8529": "athādhiṣṭhitaparyaṅkam |ṛṣidattopagamya mām |",
  "GK21brkas_pu:8530": "avandata prahṛṣṭāpi |pravrajyātyāgalajjitā ||25.106|",
  "GK21brkas_pu:8531": "tatas tām uktavān asmi |sakhyāḥ kiṃ kāryam āśiṣā |",
  "GK21brkas_pu:8532": "sarāgaiva satī yā tvaṃ |vītarāgagatiṃ gatā ||25.107|",
  "GK21brkas_pu:8533": "mokṣaḥ kāruṇikair uktaḥ |siddhair duḥkhakṣayaḥ kila |",
  "GK21brkas_pu:8534": "kṣīṇaduḥsahaduḥkhatvān |mokṣaṃ prāptāsi sarvathā ||25.108|",
  "GK21brkas_pu:8535": "sarvathā subhagatāmahoddhataḥ |kiṃkaro bhavatu gomukhas tava |",
  "GK21brkas_pu:8536": "yo,sito hi jitadṛṣṭabhartṛkās |toṣayanti jananīsakhījanam ||25.109|",
  "GK21brkas_pu:8537": "ityādikuṭilālāpa |kalāpagamitatrapām |",
  "GK21brkas_pu:8538": "tām āmantrya svam āvāsam |agacchaṃ sahagomukhaḥ ||26.1|",
  "GK21brkas_pu:8539": "ekadā punar āyātas |tayānuṣṭhitassatkriyaḥ |",
  "GK21brkas_pu:8540": "vipaṇer gṛham āyātam |apaśyaṃ priyadarśanam ||26.2|",
  "GK21brkas_pu:8541": "kañcukaṃ muñcatas tasya |mayā dṛṣṭaḥ payodharaḥ |",
  "GK21brkas_pu:8542": "payodharāntarālakṣyaḥ |śaśīva parimaṇḍalaḥ ||26.3|",
  "GK21brkas_pu:8543": "āsīc ca mama yoṣaiṣā |yatas tuṅgapayodharā |",
  "GK21brkas_pu:8544": "stanakeśivatītvaṃ hi |prathamaṃ strītvalakṣaṇam ||26.4|",
  "GK21brkas_pu:8545": "lokas tu yad imāṃ sarvaḥ |pratipannaḥ pumān iti |",
  "GK21brkas_pu:8546": "bhrāntijñānam idaṃ tasya |kiṃcit sādṛśyakāritam ||26.5|",
  "GK21brkas_pu:8547": "atha vā kiṃ vikalpena |mamātimiracakṣuṣaḥ |",
  "GK21brkas_pu:8548": "na hi dṛṣṭena dṛṣṭārthe |draṣṭur bhavati saṃśayaḥ ||26.6|",
  "GK21brkas_pu:8549": "ityādi bahusaṃkalpam |animeṣavilocanam |",
  "GK21brkas_pu:8550": "apaśyad ṛṣidattā māṃ |paśyantaṃ priyadarśanam ||26.7|",
  "GK21brkas_pu:8551": "athāsau gadgadālāpā |prītibāṣpāvṛtekṣaṇā |",
  "GK21brkas_pu:8552": "ātmānaṃ cetayasveti |priyadarśanam abravīt ||26.8|",
  "GK21brkas_pu:8553": "asāv api tam uddeśaṃ |prakāśya jhagiti tviṣā |",
  "GK21brkas_pu:8554": "taḍidguṇa ivāmbhodaṃ |prāviśan mandirodaram ||26.9|",
  "GK21brkas_pu:8555": "ṛṣidattām athāpaśyaṃ |krodhavisphāritekṣaṇaḥ |",
  "GK21brkas_pu:8556": "yayāpakramitaḥ śreṣṭhī |mama locanagocarāt ||26.10|",
  "GK21brkas_pu:8557": "utthāya ca tataḥ sthānāt |sakāmakrodhagomukhaḥ |",
  "GK21brkas_pu:8558": "punarvasugṛhaṃ prāpya |paryaṅkaśaraṇo 'bhavam ||26.11|",
  "GK21brkas_pu:8559": "tataḥ kramaṃ parityajya |kāmāvasthāparaṃparā |",
  "GK21brkas_pu:8560": "tumulāyudhiseneva |yugapad mām abādhata ||26.12|",
  "GK21brkas_pu:8561": "athācirāgataśrīko |yathā bālaḥ pṛthagjanaḥ |",
  "GK21brkas_pu:8562": "tathājñāpitavān asmi |gomukhaṃ rūkṣayā girā ||26.13|",
  "GK21brkas_pu:8563": "api pravrajitābhartaḥ |priyā me priyadarśanā |",
  "GK21brkas_pu:8564": "akṛtapratikarmaiva |kṣipram ānīyatām iti ||26.14|",
  "GK21brkas_pu:8565": "sa tu mām abravīt trastaḥ |kā nāma priyadarśanā |",
  "GK21brkas_pu:8566": "tyājitāḥ stha yayā sadyaś |cetasaḥ sthiratām iti ||26.15|",
  "GK21brkas_pu:8567": "mayoktaṃ tava yaḥ syālaḥ |puruṣaḥ priyadarśanaḥ |",
  "GK21brkas_pu:8568": "ayam eva jagatsāraḥ |pramadā priyadarśanā ||26.16|",
  "GK21brkas_pu:8569": "yac ca vakṣyasi sarvasyāṃ |vārāṇasyām ayaṃ pumān |",
  "GK21brkas_pu:8570": "bhavataḥ katham ekasya |pramadeti tad ucyate ||26.17|",
  "GK21brkas_pu:8571": "ṛṣidattā virakteti |paricchinnā purā tayā |",
  "GK21brkas_pu:8572": "adhunā bhavataḥ kāntā |jātety atra kim ucyate ||26.18|",
  "GK21brkas_pu:8573": "gatānugatiko lokaḥ |pravṛtto hi yathā tathā |",
  "GK21brkas_pu:8574": "paramārthaṃ punar veda |sahasraikaḥ pumān iti ||26.19|",
  "GK21brkas_pu:8575": "tenoktaṃ janatāsiddhaṃ |viruddham api na tyajet |",
  "GK21brkas_pu:8576": "kriyate chagalaḥ śvāpi |saṃhatya bahubhir balāt ||26.20|",
  "GK21brkas_pu:8577": "tena yuṣmadvidhaiḥ prājñair |na vācyaṃ sad apīdṛśam |",
  "GK21brkas_pu:8578": "aśraddheyaṃ na vaktavyaṃ |pratyakṣam api yad bhavet ||26.21|",
  "GK21brkas_pu:8579": "śrūyatāṃ ca kathā tāvad |arthasyāsya prakāśikā |",
  "GK21brkas_pu:8580": "pramāṇaṃ hi pramāṇajñaiḥ |purākalpe 'pi vartitam ||26.22|",
  "GK21brkas_pu:8581": "babhūva kauśiko nāma |vedavedāṅgaviddvijaḥ |",
  "GK21brkas_pu:8582": "satyavratatayā loke |prasiddhaḥ satyakauśikaḥ ||26.23|",
  "GK21brkas_pu:8583": "kadācid abhiṣekāya |tena yātena jāhnavīm |",
  "GK21brkas_pu:8584": "saśiṣyaparivāreṇa |tarantī prekṣitā śilā ||26.24|",
  "GK21brkas_pu:8585": "mahatāsau prayatnena |śiṣyān anvaśiṣat tataḥ |",
  "GK21brkas_pu:8586": "nāyam artho mahānarthaḥ |prakāśyaḥ putrakair iti ||26.25|",
  "GK21brkas_pu:8587": "athaikaś capalas teṣāṃ |baṭuḥ piṅgalanāmakaḥ |",
  "GK21brkas_pu:8588": "vipaṇau mantrayāṃ cakre |kasyacid vaṇijaḥ puraḥ ||26.26|",
  "GK21brkas_pu:8589": "śreṣṭhi kiṃ na śṛṇoṣy ekam |āścaryaṃ kathayāmi te |",
  "GK21brkas_pu:8590": "tarantīṃ dṛṣṭavān asmi |sopādhyāyaḥ śilām iti ||26.27|",
  "GK21brkas_pu:8591": "athāntaḥpurikā dāsī |kim api kretum āgatā |",
  "GK21brkas_pu:8592": "etad ālāpam ākarṇya |rājapatnyai nyavedayat ||26.28|",
  "GK21brkas_pu:8593": "tayāpi kathitaṃ rajñe |sa tāṃ pṛṣṭvā paraṃparām |",
  "GK21brkas_pu:8594": "baṭunākhyātam āhvāyya |pṛṣṭavān satyakauśikam ||26.29|",
  "GK21brkas_pu:8595": "satyaṃ būhīti no vācyaḥ |satyavādivrato bhavān |",
  "GK21brkas_pu:8596": "mithyā brūhīti no vācyaḥ |kāmī mithyāvrato hi saḥ ||26.30|",
  "GK21brkas_pu:8597": "kiṃ tu yat piṅgalenoktam |etad yuktaṃ parīkṣitum |",
  "GK21brkas_pu:8598": "pramadāt satyam apy ete |vadanti baṭavo yataḥ ||26.31|",
  "GK21brkas_pu:8599": "saśiṣyaiḥ kila yuṣmābhis |tarantī prekṣitā śilā |",
  "GK21brkas_pu:8600": "kim etat satyam āho svin |mṛṣety ākhyāyatām iti ||26.32|",
  "GK21brkas_pu:8601": "āsīc cāsya dhig etāṃ me |ninditāṃ satyavāditām |",
  "GK21brkas_pu:8602": "duḥśraddhānam aniṣṭaṃ ca |yan mayā vācyam īdṛśam ||26.33|",
  "GK21brkas_pu:8603": "na satyam api tad vācyaṃ |yad uktam asukhāvaham |",
  "GK21brkas_pu:8604": "iti satyapravādo 'yaṃ |na tyājyaḥ satyavādibhiḥ ||26.34|",
  "GK21brkas_pu:8605": "tasmāt satyam idaṃ tyaktvā |mṛṣāvādaśatādhikam |",
  "GK21brkas_pu:8606": "asatyam abhidhāsyāmi |satyavādaśatādhikam ||26.35|",
  "GK21brkas_pu:8607": "athāvocat sa rājānaṃ |rājan mithyā baṭor vacaḥ |",
  "GK21brkas_pu:8608": "agniṃ paśyati yaḥ śītaṃ |plavamānāṃ śilām asau ||26.36|",
  "GK21brkas_pu:8609": "kaḥ śraddadhyād baṭor vācaṃ |nisargādhīracetasaḥ |",
  "GK21brkas_pu:8610": "capalasyopamānaṃ hi |prathamaṃ baṭumarkaṭāḥ ||26.37|",
  "GK21brkas_pu:8611": "viṣaṇṇam iti viśvāsya |rājānaṃ satyakauśikaḥ |",
  "GK21brkas_pu:8612": "viruddhavādinaṃ kruddhaḥ |piṅgalaṃ niravāsayat ||26.38|",
  "GK21brkas_pu:8613": "tad evaṃ lokavidviṣṭam |anuyukto 'pi bhūbhṛtā |",
  "GK21brkas_pu:8614": "satyam satyapratijño 'pi |nāvadat satyakauśikaḥ ||26.39|",
  "GK21brkas_pu:8615": "yuṣmākaṃ punar ajñāta |śīlacāritrajanmanām |",
  "GK21brkas_pu:8616": "viruddham idam īdṛk kaḥ |śraddadhyād vadatām iti ||26.40|",
  "GK21brkas_pu:8617": "sa mayokto bhavān eva |duḥśraddhānasya bhāṣitā |",
  "GK21brkas_pu:8618": "yasyāsmin pramadāratne |pumān iti viparyayaḥ ||26.41|",
  "GK21brkas_pu:8619": "kiṃ cānena pralāpena |strīratnaṃ priyadarśanām |",
  "GK21brkas_pu:8620": "acirāt svīkariṣyāmi |krośatāṃ tvādṛśām iti ||26.42|",
  "GK21brkas_pu:8621": "evaṃ ca mama vṛttāntaṃ |vijānann api gomukhaḥ |",
  "GK21brkas_pu:8622": "vaidyarājaṃ samāhūya |vaidyarājam upāgamat ||26.43|",
  "GK21brkas_pu:8623": "sa mamālāpam ākarṇya |kāyacchāyāṃ vilokya ca |",
  "GK21brkas_pu:8624": "pradhārya cāparair vaidyaiḥ |śanakair idam abravīt ||26.44|",
  "GK21brkas_pu:8625": "mānaso 'sya vikāro 'yam |īpsitālābhahetukaḥ |",
  "GK21brkas_pu:8626": "tenāsmai rucitaṃ yat tad |āśu saṃpādyatām iti ||26.45|",
  "GK21brkas_pu:8627": "atha nandopanandābhyāṃ |saṃskāryāhāram ādarāt |",
  "GK21brkas_pu:8628": "māṃ punarvasuhastena |gomukhaḥ prāg abhojayat ||26.46|",
  "GK21brkas_pu:8629": "sa cāhāraḥ susaṃskāro |lobhano 'py amṛtāśinām |",
  "GK21brkas_pu:8630": "triphalākvāthavaddveṣān |mamāṅgāni vyadhūnayat ||26.47|",
  "GK21brkas_pu:8631": "tato nandopanandābhyāṃ |bhojyamānaḥ krameṇa tau |",
  "GK21brkas_pu:8632": "saviṣādau karomi sma |viṣādāv iva vairiṇau ||26.48|",
  "GK21brkas_pu:8633": "teṣu vandhyaprayatneṣu |gomukhaḥ priyadarśanam |",
  "GK21brkas_pu:8634": "lajjāmandapadanyāsaṃ |namitānanam ānayat ||26.49|",
  "GK21brkas_pu:8635": "sa māṃ samānaparyaṅka |madhyam adhyāsitas tataḥ |",
  "GK21brkas_pu:8636": "grāsān agrāsayat ṣaḍ vā |sapta vā gomukhājñayā ||26.50|",
  "GK21brkas_pu:8637": "ye tatpāṇisarojasaṅgasubhagā- grāsā- mayā svāditās |",
  "GK21brkas_pu:8638": "taiḥ sadyas tanutām anīyata sa me saṃkalpajanmā jvaraḥ |",
  "GK21brkas_pu:8639": "śailendrāḥ śuciśukrabhānudahanapluṣṭopalādhityakā- |",
  "GK21brkas_pu:8640": "mandair apy udabindubhir navatarair ujjhanti saṃtaptatām ||26.51|",
  "GK21brkas_pu:8641": "tataḥ samāpitāhāraḥ |suhṛdām eva saṃnidhau |",
  "GK21brkas_pu:8642": "priyadarśanam āliṅgam |anaṅgonmūlitatrapaḥ ||27.1|",
  "GK21brkas_pu:8643": "atha krodhāruṇamukho |gomukhaḥ priyadarśanam |",
  "GK21brkas_pu:8644": "pāṇāv ākṛṣya tvaritaḥ |svagṛhān pratiyātavān ||27.2|",
  "GK21brkas_pu:8645": "sa mayoktaḥ samāyātaḥ |krodhavistīrṇacakṣuṣā |",
  "GK21brkas_pu:8646": "pāṇḍityāndhaka mitrāre |mā sma tiṣṭhaḥ puro mama ||27.3|",
  "GK21brkas_pu:8647": "pipāsor madhuśauṇḍasya |madhuśuktiṃ haret karāt |",
  "GK21brkas_pu:8648": "yasya yas tasya kas tasmād |arātir aparaḥ paraḥ ||27.4|",
  "GK21brkas_pu:8649": "ity uktaḥ sa viṣādena |tyājitaś campakābhatām |",
  "GK21brkas_pu:8650": "rāhuṇeva tuṣārāṃśur |agamad dhūmadhūmratām ||27.5|",
  "GK21brkas_pu:8651": "taṃ ca dīrgham ahaḥśeṣam |āyatāṃ ca vibhāvarīm |",
  "GK21brkas_pu:8652": "pravṛddhair gamayāmi sma |niṣādāsanacaṅkramaiḥ ||27.6|",
  "GK21brkas_pu:8653": "suhṛdvṛndavṛtaḥ prāyo |dveṣyāśeṣavinodanaḥ |",
  "GK21brkas_pu:8654": "priyadarśanasaṃprāpter |upāyam agaveṣayam ||27.7|",
  "GK21brkas_pu:8655": "evaṃprāye ca vṛttānte |dhavaloṣṇīṣakañcukau |",
  "GK21brkas_pu:8656": "vismitau ciram ālokya |sthavirau mām avocatām ||27.8|",
  "GK21brkas_pu:8657": "kiṃnimittam api brahman |brahmadattaḥ prajeśvaraḥ |",
  "GK21brkas_pu:8658": "bhavantam icchati draṣṭum |iṣṭaṃ ced gamyatām iti ||27.9|",
  "GK21brkas_pu:8659": "idam ākarṇya yat satyam |īṣad ākulamānasaḥ |",
  "GK21brkas_pu:8660": "gomukhasya smarāmi sma |vicāracaturaṃ manaḥ ||27.10|",
  "GK21brkas_pu:8661": "kiṃ gacchāni na gacchāni |gacchataḥ kiṃ bhaved iti |",
  "GK21brkas_pu:8662": "vitarkya kṣaṇam āsīn me |saṃdehacchedanī matiḥ ||27.11|",
  "GK21brkas_pu:8663": "yo bandhavyo 'tha vā vadhyo |na sa kañcukidūtakaḥ |",
  "GK21brkas_pu:8664": "sa hi śṛṅkhalanistriṃśa |pāṇibhiḥ parivāryate ||27.12|",
  "GK21brkas_pu:8665": "ye ca kecij janā- yeṣāṃ |viṣaye sukham āsate |",
  "GK21brkas_pu:8666": "rājñām ājñām avajñāya |teṣāṃ jīvanti te katham ||27.13|",
  "GK21brkas_pu:8667": "amandaspandam etac ca |kāṅkṣitām akṣi dakṣiṇam |",
  "GK21brkas_pu:8668": "ākhyatīva priyāprāptiṃ |mahyaṃ tad gamanaṃ hitam ||27.14|",
  "GK21brkas_pu:8669": "niścityetyādi nirgatya |gṛhāt pravahaṇaṃ bahiḥ |",
  "GK21brkas_pu:8670": "kañcukyānītam adrākṣam |ārukṣaṃ cāviśaṅkitaḥ ||27.15|",
  "GK21brkas_pu:8671": "paurasaṃghātasaṃbādhaṃ |rājamārgaṃ vyatītya ca |",
  "GK21brkas_pu:8672": "rājadvāraṃ vrajāmi sma |citramaṅgalamaṇḍalam ||27.16|",
  "GK21brkas_pu:8673": "gomukhākhyāpitābhikhyaṃ |tad adhyāsya kṣaṇaṃ tataḥ |",
  "GK21brkas_pu:8674": "prāvikṣaṃ prathamāṃ kakṣāṃ |dvāḥsthavṛndābhinanditaḥ ||27.17|",
  "GK21brkas_pu:8675": "samṛddhiḥ srūyatāṃ tasyāḥ |kṛtaṃ vā tatpraśaṃsayā |",
  "GK21brkas_pu:8676": "ko hi varṇayituṃ śakto |naro meror adhityakām ||27.18|",
  "GK21brkas_pu:8677": "tām atikramya pañcānyāḥ |prakṛṣṭatararamyatāḥ |",
  "GK21brkas_pu:8678": "saptamyāṃ dṛṣṭavān asmi |mahāsthānaṃ mahīpateḥ ||27.19|",
  "GK21brkas_pu:8679": "śrutismṛtipurāṇādi |granthasāgarapāragaiḥ |",
  "GK21brkas_pu:8680": "dhanurvedāditattvajñaiḥ |kalādakṣaiś ca sevitam ||27.20|",
  "GK21brkas_pu:8681": "viruddhaṃ bibhrataṃ mūrtyā |candramaḥsavitṛprabhām |",
  "GK21brkas_pu:8682": "sukhasevyaṃ durīkṣaṃ ca |taptāṃśum iva haimanam ||27.21|",
  "GK21brkas_pu:8683": "svastikṛtvā tatas tasmai |jātarūpāṅgam ānasam |",
  "GK21brkas_pu:8684": "adhyatiṣṭhaṃ nṛpādiṣṭaṃ |nirvikārāmbarāvṛtam ||27.22|",
  "GK21brkas_pu:8685": "nṛpas tu māṃ ciraṃ dṛṣṭvā |snehasnigdhāyatekṣaṇaḥ |",
  "GK21brkas_pu:8686": "tatas tārakarājākhyaṃ |senābhṛtāram aikṣata ||27.23|",
  "GK21brkas_pu:8687": "sa tu mām abhitaḥ sthitvā |kāryamātrasya vācakaḥ |",
  "GK21brkas_pu:8688": "avocad vacanaṃ cāru |vispaṣṭamadhurākṣaram ||27.24|",
  "GK21brkas_pu:8689": "āryajyeṣṭha manas tāvad |avikṣiptaṃ kuru kṣaṇam |",
  "GK21brkas_pu:8690": "rājā manmukhasaṃkrāntair |vākyais tvām eṣa bhāṣate ||27.25|",
  "GK21brkas_pu:8691": "yeyaṃ bhāgīrathīśubhrā |kāśibhūpatisaṃtatiḥ |",
  "GK21brkas_pu:8692": "sā kim ākhyāyate tubhyaṃ |prathitā pṛthivīva yā ||27.26|",
  "GK21brkas_pu:8693": "asyām asya prasūtasya |brahmadattasya bhūpateḥ |",
  "GK21brkas_pu:8694": "ye guṇās te 'pi te buddhāḥ |śiśirāṃśor ivāṃśavaḥ ||27.27|",
  "GK21brkas_pu:8695": "asyāsīt kāliyo nāma |śreṣṭhī prāṇapriyaḥ suhṛt |",
  "GK21brkas_pu:8696": "saphalair draviṇair yasmād |draviṇeśo 'pi lajjitaḥ ||27.28|",
  "GK21brkas_pu:8697": "antarvatyām asau patnyāṃ |nītaḥ puṇyais tripiṣṭapam |",
  "GK21brkas_pu:8698": "atha sā gṛhiṇī tasya |kāle putraṃ vyajāyata ||27.29|",
  "GK21brkas_pu:8699": "tasmiñ jāte mahārājaḥ |svātmajād api harṣade |",
  "GK21brkas_pu:8700": "pure sāntaḥpure ramyaṃ |mahāmaham akārayat ||27.30|",
  "GK21brkas_pu:8701": "sa kṛtāśeṣasaṃskāraḥ |śiśur gacchan kumāratām |",
  "GK21brkas_pu:8702": "aṅgair vidyākalābhiś ca |sakalābhir alaṃkṛtaḥ ||27.31|",
  "GK21brkas_pu:8703": "evaṃprāye ca vṛttānte |dvāḥsthair vijñāpito nṛpaḥ |",
  "GK21brkas_pu:8704": "dvāre vaḥ kāliyaḥ śreṣṭhī |tiṣṭhatīti sasaṃbhramaiḥ ||27.32|",
  "GK21brkas_pu:8705": "tataś citrīyamāṇena |sa nṛpeṇa praveśitaḥ |",
  "GK21brkas_pu:8706": "kas tvaṃ kasya kuto veti |pṛṣṭaś cedam abhāṣata ||27.33|",
  "GK21brkas_pu:8707": "devāhaṃ kāliyaḥ śreṣṭhī |devena svaśarīravat |",
  "GK21brkas_pu:8708": "lālitaḥ pālitaś cāsaṃ |śikṣitaś cākhilāḥ kalāḥ ||27.34|",
  "GK21brkas_pu:8709": "so 'haṃ sucaritair aṅgaiḥ |sukhād yuṣmatprasādajāt |",
  "GK21brkas_pu:8710": "cyāvayitvā divaṃ nīto |na hi nāśo 'sti karmaṇām ||27.35|",
  "GK21brkas_pu:8711": "athāsau bhavatāṃ dāsī |durmanāḥ sumanāḥ sutām |",
  "GK21brkas_pu:8712": "jātāṃ putra iti khyātim |anayal lobhadūṣitā ||27.36|",
  "GK21brkas_pu:8713": "mṛṣāvādena tenāsyāḥ |suralokād ahaṃ cyutaḥ |",
  "GK21brkas_pu:8714": "bhāryayā hi kṛtaṃ karma |patyāv api vipacyate ||27.37|",
  "GK21brkas_pu:8715": "kule ca kulaputrasya |jāto jātismaraḥ punaḥ |",
  "GK21brkas_pu:8716": "etam īdṛśam ākāraṃ |vahāmi jananinditam ||27.38|",
  "GK21brkas_pu:8717": "asau ca yuvatir jātā |kāntākārā ca dārikā |",
  "GK21brkas_pu:8718": "kasmaicid abhirūpāya |varāya pratipādyatām ||27.39|",
  "GK21brkas_pu:8719": "aham apy etam ātmānam |aṅgavaikalyaninditam |",
  "GK21brkas_pu:8720": "prayāge saṃnyasiṣyāmi |prasthāpayata mām iti ||27.40|",
  "GK21brkas_pu:8721": "evamādy uktavān ukto |vismitena sa bhūbhṛtā |",
  "GK21brkas_pu:8722": "pūrvaṃ yad āvayor vṛttaṃ |tat kiṃcit smaryatām iti ||27.41|",
  "GK21brkas_pu:8723": "anenāpi vihasyoktaṃ |yad yad devāya rocate |",
  "GK21brkas_pu:8724": "asaṃdigdhaṃ suviśrabdhas |tat tat pṛṣṭatu mām iti ||27.42|",
  "GK21brkas_pu:8725": "athādhyāya ciraṃ rājñā |yad yat pṛṣṭaṃ cirantanam |",
  "GK21brkas_pu:8726": "aśeṣaṃ tat tad etena |saviśeṣaṃ niveditam ||27.43|",
  "GK21brkas_pu:8727": "athātyadbhutam ity uktvā |jātasaṃpratyayo nṛpaḥ |",
  "GK21brkas_pu:8728": "āhainaṃ dārikā kasmai |jāmātre dīyatām iti ||27.44|",
  "GK21brkas_pu:8729": "ayaṃ tu paritoṣeṇa |skhaladakṣaram uktavān |",
  "GK21brkas_pu:8730": "rocate yo varas tasyai |tasmai sā dīyatām iti ||27.45|",
  "GK21brkas_pu:8731": "tato 'ntaḥpuram ānāyya |sā sārdham ṛṣidattayā |",
  "GK21brkas_pu:8732": "pṛṣṭā devīsamūhena |hriyā kūrmāṅganākṛtiḥ ||27.46|",
  "GK21brkas_pu:8733": "asau cāsau ca jāmātā |kularūpādibhūṣaṇaḥ |",
  "GK21brkas_pu:8734": "bhavatyai rocate neti |mātar ākhyāyatām iti ||27.47|",
  "GK21brkas_pu:8735": "athāruṇakarachāya |kapolekṣaṇayānayā |",
  "GK21brkas_pu:8736": "puṇḍarīkam ivāvāte |mantharaṃ calitaṃ śiraḥ ||27.48|",
  "GK21brkas_pu:8737": "athāryajyeṣṭha ity ukte |prasannākṣikapolayā |",
  "GK21brkas_pu:8738": "svedārdrāṃśukayā prāgvan |na tad vicalitaṃ śiraḥ ||27.49|",
  "GK21brkas_pu:8739": "tad bhavān rūcitas tasyai |nṛpāya ca yatas tataḥ |",
  "GK21brkas_pu:8740": "adyaiva śreṣṭhikanyāyāḥ |pāṇim ālambatām iti ||27.50|",
  "GK21brkas_pu:8741": "tato mandaspṛheṇeva |mayā anādaramantharam |",
  "GK21brkas_pu:8742": "bhītāntaḥpuradṛṣṭena |cirād idam udīritam ||27.51|",
  "GK21brkas_pu:8743": "avanter aham āyātaḥ |saha bhrātrā kanīyasā |",
  "GK21brkas_pu:8744": "vedaśāstrāgamāyaiva |na yoṣitprāptivāñchayā ||27.52|",
  "GK21brkas_pu:8745": "kiṃ tu bhūbhartur ādeśo |durlaṅghyaḥ puravāsibhiḥ |",
  "GK21brkas_pu:8746": "yogakṣemārthibhir bhavyais |tasmād evaṃ bhavatv iti ||27.53|",
  "GK21brkas_pu:8747": "etasminn antare mandraṃ |satālatumuladhvani |",
  "GK21brkas_pu:8748": "pratidhvānadhvanadvyoma |prādhvanat tūryamaṇḍalam ||27.54|",
  "GK21brkas_pu:8749": "yaś ca saṃvatsareṇāpi |duḥsaṃbhāro nṛpaiḥ paraiḥ |",
  "GK21brkas_pu:8750": "vivāhārthaḥ sa saṃbhāro |rājñā saṃbhāritaḥ kṣaṇāt ||27.55|",
  "GK21brkas_pu:8751": "tataḥ sāntaḥpuro rājā |sa sadārasuhṛdgaṇaḥ |",
  "GK21brkas_pu:8752": "rājājire mamodāraṃ |karagraham akārayat ||27.56|",
  "GK21brkas_pu:8753": "datvā tataḥ śreṣṭhipadaṃ nagaryāṃ |vittaṃ ca bhūmaṇḍalamūlyatulyam |",
  "GK21brkas_pu:8754": "samṛddhim anveṣya ca kāliyasya |prāsthāpayan māṃ mudito narendraḥ ||27.57|",
  "GK21brkas_pu:8755": "āsīc ca mama lokoktir |iyaṃ mayy eva saṃprati |",
  "GK21brkas_pu:8756": "vardhamāno yathā rājā |śreṣṭhī jāta iti sthitā ||27.58|",
  "GK21brkas_pu:8757": "atha nandopanandādyaiḥ |pravṛddhaprītivismayaiḥ |",
  "GK21brkas_pu:8758": "priyadarśanayā cāsmi |saha kṣiptaśacīpatiḥ ||27.59|",
  "GK21brkas_pu:8759": "ahorātre tv atikrānte |sa gomukham apaśyataḥ |",
  "GK21brkas_pu:8760": "mahāvyasanasaṃkīrṇa |ivāsīn me mahotsavaḥ ||27.60|",
  "GK21brkas_pu:8761": "āsīc ca me vilakṣasya |vilakṣaṃ gomukhaṃ balāt |",
  "GK21brkas_pu:8762": "vidagdhasuhṛdāṃ kaścid |api nāmānayed iti ||27.61|",
  "GK21brkas_pu:8763": "tataḥ saṃmānayantaṃ tam |ānatān puravāsinaḥ |",
  "GK21brkas_pu:8764": "adrākṣaṃ bhṛtyavargaṃ ca |saṃcarantam itas tataḥ ||27.62|",
  "GK21brkas_pu:8765": "cintitaṃ ca mayā diṅ māṃ |vilakṣakam akāraṇe |",
  "GK21brkas_pu:8766": "balād ānāyayāmy enaṃ |kiṃ duḥkhāsikayā mama ||27.63|",
  "GK21brkas_pu:8767": "atha nandopanandābhyām |asāv ānāyito mayā |",
  "GK21brkas_pu:8768": "āsīnaḥ smayamānena |sopālambham ivoditaḥ ||27.64|",
  "GK21brkas_pu:8769": "kiṃ gomukhaḥ sakhā yasya |prājñaṃmanyo na vidyate |",
  "GK21brkas_pu:8770": "tasya sādhyāni kāryāṇi |na sidhyantīti so 'bravīt ||27.65|",
  "GK21brkas_pu:8771": "sarvaprāṇabhṛtām eva |purākṛtakṛtaṃ phalam |",
  "GK21brkas_pu:8772": "na tu tatkāraṇair yogyair |vinā sidhyati kasyacit ||27.66|",
  "GK21brkas_pu:8773": "yad apīdaṃ mahat kāryaṃ |yuṣmābhiḥ kila sādhitam |",
  "GK21brkas_pu:8774": "tatrāpi gomukhasyaiva |prājñaṃmanyasya kauśalam ||27.67|",
  "GK21brkas_pu:8775": "prabhavaḥ prabhavanto hi |doṣābhāse manāg api |",
  "GK21brkas_pu:8776": "bhṛtyān udvejayanty eva |teṣāṃ kiṃ kriyatām iti ||27.68|",
  "GK21brkas_pu:8777": "kim asmin bhavatā kārye |kṛtam ity udite mayā |",
  "GK21brkas_pu:8778": "ākhyātum ayam ārabdhaḥ |śrūyatāṃ yan mayā kṛtam ||27.69|",
  "GK21brkas_pu:8779": "asty ahaṃ bhartsitaḥ kruddhair |yuṣmābhiḥ svagṛhaṃ gataḥ |",
  "GK21brkas_pu:8780": "tatra prāvṛtya mūrdhānaṃ |patitvā śayano sthitaḥ ||27.70|",
  "GK21brkas_pu:8781": "tatas trasaddrutagirā |pṛṣṭo 'ham ṛṣidattayā |",
  "GK21brkas_pu:8782": "kim etad iti tasyaiva |na mayā dattam uttaram ||27.71|",
  "GK21brkas_pu:8783": "sā yadā dṛḍhanibandhā |pṛcchati sma punaḥ punaḥ |",
  "GK21brkas_pu:8784": "yuṣmadvṛttāntam akhilaṃ |tadā kathitavān aham ||27.72|",
  "GK21brkas_pu:8785": "sātha pramodabāṣpārdra |kapolāpṛcchad ādarāt |",
  "GK21brkas_pu:8786": "vatseśvarasutaḥ kaścid |āryajyeṣṭho bhaved iti ||27.73|",
  "GK21brkas_pu:8787": "śapathaiḥ pratiṣidhyaināṃ |tvadvṛttāntaprakāśanāt |",
  "GK21brkas_pu:8788": "āma subhrū sa evāyam |iti tasyai nyavedayam ||27.74|",
  "GK21brkas_pu:8789": "athāsau sthiradhīratvaṃ |gomukha śrūyatām iti |",
  "GK21brkas_pu:8790": "sāsūyā sapramodeva |mām uktvākathayat kathām ||27.75|",
  "GK21brkas_pu:8791": "āsīt sumanasaḥ kāpi |priyā vidyādharī sakhī |",
  "GK21brkas_pu:8792": "divyajñānā marudvegā |nāmnā ca priyadarśanā ||27.76|",
  "GK21brkas_pu:8793": "sā yadṛcchāgatā caināṃ |prasaṅge kvacid abravīt |",
  "GK21brkas_pu:8794": "tvaṃ mām āpadi kaṣṭāyāṃ |vartamānā smarer iti ||27.77|",
  "GK21brkas_pu:8795": "tataḥ śreṣṭhini kālena |nīte vaivasvatakṣayam |",
  "GK21brkas_pu:8796": "śreṣṭhinyāḥ kanyakā jātā |śokānalaghṛtāhutiḥ ||27.78|",
  "GK21brkas_pu:8797": "asyās tv āsīd aputrāyā- |draviṇasyātibhūriṇaḥ |",
  "GK21brkas_pu:8798": "sārasyāsyāsmadīyasya |pālakaḥ ko bhaviṣyati ||27.79|",
  "GK21brkas_pu:8799": "uktā cāsmi purā sakhyā |vyasane māṃ smarer iti |",
  "GK21brkas_pu:8800": "tataś cintitamātraiva |dadṛśe priyadarśanā ||27.80|",
  "GK21brkas_pu:8801": "tāṃ cāsau dārikāṃ dṛṣṭvā |prakarṣapramadasmitā |",
  "GK21brkas_pu:8802": "avocat sakhi mā bhaiṣīr |janayitvedṛśīṃ sutām ||27.81|",
  "GK21brkas_pu:8803": "eṣā vidyādharendrasya |bhaviṣyati bhaviṣyataḥ |",
  "GK21brkas_pu:8804": "priyā priyatamā tasmāj |jṛmbhantāṃ tūryapaṅktayaḥ ||27.82|",
  "GK21brkas_pu:8805": "athāsāv oṣadhīgarbhaṃ |baddhvā tasyāḥ sphuratkaram |",
  "GK21brkas_pu:8806": "kanyāyā- hāṭakaṃ dṛṣṭvā |kaṇṭhe gaṇḍakam abravīt ||27.83|",
  "GK21brkas_pu:8807": "prabhāvād oṣadher asyāḥ |striyam enāṃ satīṃ janāḥ |",
  "GK21brkas_pu:8808": "drakṣyanti puruṣaṃ muktvā |bhaviṣyaccakravartinam ||27.84|",
  "GK21brkas_pu:8809": "amalānantapuṇyatvāt |sarvajñāś cakravartinaḥ |",
  "GK21brkas_pu:8810": "paśyanti hi yathābhūtam |arthaṃ divyena cakṣuṣā ||27.85|",
  "GK21brkas_pu:8811": "tena yaḥ striyam evaināṃ |draṣṭā sa bhavati dhruvam |",
  "GK21brkas_pu:8812": "cakravartī patiś cāsyāḥ |sarvavidyādharādhipaḥ ||27.86|",
  "GK21brkas_pu:8813": "oṣadhir yā ca kaṇṭhe 'syāḥ |sā nāmnā priyadarśanā |",
  "GK21brkas_pu:8814": "idam eva ca nāmāsyāḥ |praśastaṃ kriyatām iti ||27.87|",
  "GK21brkas_pu:8815": "tena yo 'yaṃ puraśreṣṭhī |puruṣaḥ priyadarśanaḥ |",
  "GK21brkas_pu:8816": "vidyādharendrayogyeyaṃ |pramadā priyadarśanā ||27.88|",
  "GK21brkas_pu:8817": "kiṃ ca vīṇāsamasyāyāṃ |yad uktaṃ cakravartinā |",
  "GK21brkas_pu:8818": "ciraṃ sundari jīveti |tenaiva viditaṃ mayā ||27.89|",
  "GK21brkas_pu:8819": "na hi śaktaḥ striyaṃ draṣṭum |enām avanigocaraḥ |",
  "GK21brkas_pu:8820": "yas tu paśyati sma vyaktaṃ |cakravartīty abhūn mama ||27.90|",
  "GK21brkas_pu:8821": "tvaṃ ca gomukha eveti |tadaiva jñātavaty- aham |",
  "GK21brkas_pu:8822": "sarūpaḥ savayāś cānyo |nāsti yac cakravartinaḥ ||27.91|",
  "GK21brkas_pu:8823": "rūpaṃ ca yuvarājasya |tava cānāyitaṃ mayā |",
  "GK21brkas_pu:8824": "kauśāmbītaḥ paṭe nyastaṃ |tac ca niścayakāraṇam ||27.92|",
  "GK21brkas_pu:8825": "ityādibhir mayā cihnair |ayam avyabhicāritaḥ |",
  "GK21brkas_pu:8826": "cakravartīti vijñātaḥ |paścimaṃ stanadarśanam ||27.93|",
  "GK21brkas_pu:8827": "yaḥ punar ghaṭanopāyaḥ |kāryaḥ sa bhavatānayoḥ |",
  "GK21brkas_pu:8828": "ghaṭane durghaṭasyāpi |caturo hi bhavān iti ||27.94|",
  "GK21brkas_pu:8829": "evamādi tataḥ śrutvā |spṛhayāmi sma mṛtyave |",
  "GK21brkas_pu:8830": "yasmān niścitavān asmi |trayaṃ maraṇakāraṇam ||27.95|",
  "GK21brkas_pu:8831": "mayā satyaṃ bruvad bhartā |mithyā brūteti kheditaḥ |",
  "GK21brkas_pu:8832": "atra jīvati yas tasya |mṛta evāmṛtopamaḥ ||27.96|",
  "GK21brkas_pu:8833": "pāṇḍityāndhasuhṛdvairi |mā sma tiṣṭha puro mama |",
  "GK21brkas_pu:8834": "iti yaḥ svāminādiṣṭas |tasya mṛtyum arhotsavaḥ ||27.97|",
  "GK21brkas_pu:8835": "na cāsti durghaṭasyāsya |ghaṭane mama kauśalam |",
  "GK21brkas_pu:8836": "tasmān maraṇam evāstu |dhik prāṇān duḥsthitān iti ||27.98|",
  "GK21brkas_pu:8837": "niryātaś ca purībāhyaṃ |maraṇopāyalipsayā |",
  "GK21brkas_pu:8838": "kasyāpy adṛṣṭarūpasya |vācam aśrauṣam ambare ||27.99|",
  "GK21brkas_pu:8839": "viparyasta nivartasva |nindyān maraṇaniścayāt |",
  "GK21brkas_pu:8840": "na hi duḥkhakṣayopāyo |mṛtyur iṣṭaḥ satām iti ||27.100|",
  "GK21brkas_pu:8841": "tataḥ śithilitodvego |girā khecarayānayā |",
  "GK21brkas_pu:8842": "puraḥ puruṣam adrākṣaṃ |skandhāropitadārakam ||27.101|",
  "GK21brkas_pu:8843": "asau ca dārakaḥ kuṇṭhaḥ |khañjaḥ kubjaḥ pṛthūdaraḥ |",
  "GK21brkas_pu:8844": "iti saṃtakṣitaḥ pitrā |karkaśair vacanakṣuraiḥ ||27.102|",
  "GK21brkas_pu:8845": "mriyasva dharṣiṇīputra |pretakhāditamātṛka |",
  "GK21brkas_pu:8846": "na vahāmi na puṣṇāmi |bhavantaṃ niṣprayojanam ||27.103|",
  "GK21brkas_pu:8847": "eṣa tvāṃ gāḍham āveṣṭya |grīvāṃ bhittvāthavā śiraḥ |",
  "GK21brkas_pu:8848": "mārayiṣyāmi tad gaccha |vaivasvatapurīm iti ||27.104|",
  "GK21brkas_pu:8849": "tatas tena vihasyoktaṃ |mā vākṣīr mā ca māṃ puṣaḥ |",
  "GK21brkas_pu:8850": "etāvatā hi te kāryaṃ |na madīyena mṛtyunā ||27.105|",
  "GK21brkas_pu:8851": "mayāpi kila kartavyaṃ |mahat kāryaṃ mahātmanām |",
  "GK21brkas_pu:8852": "tad bhavān māṃ sahasreṇa |vikrīnītāṃ mahātmasu ||27.106|",
  "GK21brkas_pu:8853": "sahasraṃ yac ca tad dattaṃ |paryāptaṃ jīvanaṃ yataḥ |",
  "GK21brkas_pu:8854": "mā sma tasmād vinā kāryān |mārayan māṃ bhavān iti ||27.107|",
  "GK21brkas_pu:8855": "mama tv āsīn mahātmānaḥ |ke 'nye yuṣmaj jagattraye |",
  "GK21brkas_pu:8856": "kutaś cānyan mahat kāryaṃ |yuṣmajjīvitarakṣaṇāt ||27.108|",
  "GK21brkas_pu:8857": "sahasraṃ te na yat kiṃcit |koṭyāpi yadi labhyate |",
  "GK21brkas_pu:8858": "tucchamūlyas tathāpy eṣa |tṛṇamuṣṭisamā hi sā ||27.109|",
  "GK21brkas_pu:8859": "tat tad ityādi niścitya |gṛham ānāyya taṃ tataḥ |",
  "GK21brkas_pu:8860": "krīṇāmi sma sahasreṇa |cintāmaṇim ivāśmanā ||27.110|",
  "GK21brkas_pu:8861": "ṛṣidattām athāvocaṃ |yāvat smarasi kiṃcana |",
  "GK21brkas_pu:8862": "pracchannaṃ śreṣṭhino vṛttaṃ |tāvan me kathyatām iti ||27.111|",
  "GK21brkas_pu:8863": "kāliyena ca rājñā ca |yad yat kāryaṃ rahaḥ kṛtam |",
  "GK21brkas_pu:8864": "tat tat sumanase bhartrā |kathitaṃ dhīracetase ||27.112|",
  "GK21brkas_pu:8865": "yac ca śrutadharā kāryaṃ |rājñaḥ śrutavatī guru |",
  "GK21brkas_pu:8866": "tayā tad ṛṣidattāyai |duṣprakāśaṃ prakāśitam ||27.113|",
  "GK21brkas_pu:8867": "tayā tayā ca tan mahyaṃ |kubjāya kathitaṃ mayā |",
  "GK21brkas_pu:8868": "kubjena brahmadattāya |śeṣaṃ pratyakṣam eva ca ||27.114|",
  "GK21brkas_pu:8869": "tad yuṣmabhir yad ādiṣṭaṃ |yad atra bhavatā kṛtam |",
  "GK21brkas_pu:8870": "tad ācakṣveti kāryaṃ tad |etad atra mayā kṛtam ||27.115|",
  "GK21brkas_pu:8871": "ityādy ākarṇya tat tasmād |indrajālādhikādbhutam |",
  "GK21brkas_pu:8872": "prāśaṃsaṃ caritaṃ tasya |praśasyā- hi guṇādhikāḥ ||27.116|",
  "GK21brkas_pu:8873": "kā vidyādharacakravartipadake tucchā ratir mādṛśaḥ |",
  "GK21brkas_pu:8874": "suprāpaṃ dharaṇīcarair yad aparaiḥ krodhādivaśyair api |",
  "GK21brkas_pu:8875": "prajñādhikkṛtadevadānavagurur yeṣāṃ suhṛd gomukhaḥ |",
  "GK21brkas_pu:8876": "te yat piṣṭapasaptakāptivimukhās tatkarmaṇāṃ jṛmbhitam ||27.117|",
  "GK21brkas_pu:8877": "evaṃ vārāṇasīstaṃ māṃ |dāramitrair upāsitam |",
  "GK21brkas_pu:8878": "upātiṣṭhanta kāśikyāḥ |śreṇayaḥ paṇyapāṇayaḥ ||28.1|",
  "GK21brkas_pu:8879": "tāṃś ca bhāṣitavān asmi |sarvavṛttāntakovidaḥ |",
  "GK21brkas_pu:8880": "ayam āryakaniṣṭho vaḥ |śreṇiśresṭhī bhavatv iti ||28.2|",
  "GK21brkas_pu:8881": "atha yāte kvacit kāle |saudhe sapriyadarśanaḥ |",
  "GK21brkas_pu:8882": "sopāne tāram aśrauṣaṃ |haṃsānām iva nisvanam ||28.3|",
  "GK21brkas_pu:8883": "mama tv āsīn na haṃsānāṃ |nūpurāṇām ayaṃ dhvaniḥ |",
  "GK21brkas_pu:8884": "padamantharasaṃcāro |yac cāvicchinnasaṃtatiḥ ||28.4|",
  "GK21brkas_pu:8885": "na caiṣa kulanārīṇām |upapattyā virudhyate |",
  "GK21brkas_pu:8886": "utsavābhyudayeṣv eva |tā- hi bibhrati bhūṣaṇam ||28.5|",
  "GK21brkas_pu:8887": "tenāntaḥpurasaṃcāra |vārastrīcaraṇocitaḥ |",
  "GK21brkas_pu:8888": "kim artham api sopāne |caraty ābharaṇadhvani ||28.6|",
  "GK21brkas_pu:8889": "evaṃ ca vimṛśann eva |tārābharaṇaśiñjitāḥ |",
  "GK21brkas_pu:8890": "citrāṃśukadharā- nārīr |apaśyaṃ rūḍhayauvanāḥ ||28.7|",
  "GK21brkas_pu:8891": "tāsāṃ kumudikā nāma |lokalocanakaumudī |",
  "GK21brkas_pu:8892": "pragalbhāpi vinīteva |vanditvā mām abhāṣata ||28.8|",
  "GK21brkas_pu:8893": "āryajyeṣṭhaṃ yaśobhāgin |bhavato bhartṛdārikā |",
  "GK21brkas_pu:8894": "vijñāpayati vanditvā |sādaraṃ rājadārikā ||28.9|",
  "GK21brkas_pu:8895": "mayā vratakam uddiśya |pūjitā- devatādvijāḥ |",
  "GK21brkas_pu:8896": "vaṇṭakas tasya yuṣmābhiḥ |sadārair gṛhyatām iti ||28.10|",
  "GK21brkas_pu:8897": "atha mahyaṃ susaṃskāraṃ |sā samudraṃ samudgakam |",
  "GK21brkas_pu:8898": "vāsaḥkusumagandhāṃś ca |hārigandhān upāsarat ||28.11|",
  "GK21brkas_pu:8899": "athodvṛtya jagatsārān |asau mahyam adarśayat |",
  "GK21brkas_pu:8900": "dviprakārān alaṃkārān |naranārījanocitān ||28.12|",
  "GK21brkas_pu:8901": "mayoktaṃ dvayam apy etad |arhati priyadarśanā |",
  "GK21brkas_pu:8902": "preṣitaṃ yoṣitā yat tad |yoṣid eva yato 'rhati ||28.13|",
  "GK21brkas_pu:8903": "idam ākarṇya tāḥ prekṣya |vismitāḥ sasmitāś ca mām |",
  "GK21brkas_pu:8904": "tasyai dattvā ca tad dravyam |agacchan kṛtavandanāḥ ||28.14|",
  "GK21brkas_pu:8905": "yaśobhāginn iti śrutvā |tayoktaṃ pīḍito 'bhavam |",
  "GK21brkas_pu:8906": "anabhyastaṃ hi yad yena |tena tad vastu duḥsaham ||28.15|",
  "GK21brkas_pu:8907": "mamāmantrayate yāvān |puruṣaḥ pramadājanaḥ |",
  "GK21brkas_pu:8908": "sarvo 'sāv āryaputreti |muktvaitāṃ puruṣām iti ||28.16|",
  "GK21brkas_pu:8909": "kiṃ cānyat kulakanyānāṃ |keyam īdṛk svatantratā |",
  "GK21brkas_pu:8910": "yeyam asmadvidhaiḥ sārdhaṃ |lokayātrā niraṅkuśaiḥ ||28.17|",
  "GK21brkas_pu:8911": "kiṃ tu kāmayamānāpi |kāmini kāmini priye |",
  "GK21brkas_pu:8912": "na dhanāyaty api svāṅgaṃ |kim aṅga dhanam adhruvam ||28.18|",
  "GK21brkas_pu:8913": "tad asyāḥ ko bhaved bhāvo |mayīty etad vitarkayan |",
  "GK21brkas_pu:8914": "andhakāramukhenāhaṃ |gomukhena iti bhāṣitaḥ ||28.19|",
  "GK21brkas_pu:8915": "aryaputra duranteyam |īdṛśībhir bhavādṛśām |",
  "GK21brkas_pu:8916": "lokayātrety athāvocam |enaṃ parihasann iva ||28.20|",
  "GK21brkas_pu:8917": "durantā vātha vā svantā |na hīyaṃ prastutā mayā |",
  "GK21brkas_pu:8918": "atha vā saṃkaṭāt trātā |mamāsty eva bhavān iti ||28.21|",
  "GK21brkas_pu:8919": "iti tasminn ahorātre |gate kumudikādikāḥ |",
  "GK21brkas_pu:8920": "āgatyedam abhāṣanta |savrīḍāvinayā- iva ||28.22|",
  "GK21brkas_pu:8921": "aryaputrāryaduhitā |vanditvā rājadārikā |",
  "GK21brkas_pu:8922": "asmaddoṣe kṛtavrīḍā |vijñāpayati sāñjaliḥ ||28.23|",
  "GK21brkas_pu:8923": "kṣamaṇīyo 'yam asmākam |ācārātikramo yataḥ |",
  "GK21brkas_pu:8924": "muḍhabhṛtyakṛtā- doṣā- |na grāhyāḥ svāminām iti ||28.24|",
  "GK21brkas_pu:8925": "mayāpy uktaṃ na paśyāmi |doṣam ācaritaṃ tayā |",
  "GK21brkas_pu:8926": "asti cet kṣānta evāsau |tathāpy ākhyāyatām iti ||28.25|",
  "GK21brkas_pu:8927": "tataḥ kumudikācaṣṭe |mām apṛcchan nṛpātmajā |",
  "GK21brkas_pu:8928": "āryajyeṣṭhas tvayālāpān |bhāṣitaḥ kīdṛśān iti ||28.26|",
  "GK21brkas_pu:8929": "āryajyeṣṭha yaśobhāginn |ityādau kathite mayā |",
  "GK21brkas_pu:8930": "sāsūyā saviṣādeva |vepamānedam abravīt ||28.27|",
  "GK21brkas_pu:8931": "ayi vairiṇi bhartāram |evaṃ vadati kāṅganā |",
  "GK21brkas_pu:8932": "yathokto mandayā jyeṣṭho |yaśobhāginn iti tvayā ||28.28|",
  "GK21brkas_pu:8933": "na ca tvadīyam evedaṃ |vacaḥ saṃbhāvayaty asau |",
  "GK21brkas_pu:8934": "parasaṃdeśahārī hi |pratīto gaṇikājanaḥ ||28.29|",
  "GK21brkas_pu:8935": "yaḥ śreṣṭhiduhitur bhartā |so 'smākam api dharmataḥ |",
  "GK21brkas_pu:8936": "priyadarśanayā sārdham |abhinnaiva hi me tanuḥ ||28.30|",
  "GK21brkas_pu:8937": "aryaputras tvayā tasmād |aryaputreti bhāṣyatām |",
  "GK21brkas_pu:8938": "tathā vijñāpyatāṃ cedaṃ |yathāvajñāṃ na manyate ||28.31|",
  "GK21brkas_pu:8939": "asmadarthaṃ mayā ceyam |ucyatāṃ priyadarśanā |",
  "GK21brkas_pu:8940": "vratakotsavam āsevya |sāyāhne pratiyāsyati ||28.32|",
  "GK21brkas_pu:8941": "iti śrutvedam āsīn me |ko 'nyaḥ paribhavaḥ paraḥ |",
  "GK21brkas_pu:8942": "etasmād yad asāv āha |bhāryā prasthāpyatām iti ||28.33|",
  "GK21brkas_pu:8943": "yā vadhūs tātapādānāṃ |mama bhāryā ca sā katham |",
  "GK21brkas_pu:8944": "kuṭumbijanayoṣeva |gacchet paragṛhān iti ||28.34|",
  "GK21brkas_pu:8945": "atha māṃ gomukho 'vocat |kim asthāne viśaṅkayā |",
  "GK21brkas_pu:8946": "nedaṃ paragṛhaṃ devyās |tathā viditam eva vaḥ ||28.35|",
  "GK21brkas_pu:8947": "maṅgalaṃ hi vivāhāntam |asyās tatraiva kāritam |",
  "GK21brkas_pu:8948": "tac caitac ca gṛhaṃ tasmād |abhinnaṃ dṛśyatām iti ||28.36|",
  "GK21brkas_pu:8949": "tatas tadvacanān nyāyyād |anujñātā satī mayā |",
  "GK21brkas_pu:8950": "prāsādāgrād avārohat |samaṃ tu priyadarśanā ||28.37|",
  "GK21brkas_pu:8951": "atha prāsādapṛṣṭhastho |dāntair ujjvalamaṇḍanaiḥ |",
  "GK21brkas_pu:8952": "gobhiḥ pravahaṇaṃ yuktam |apaśyaṃ rājavartmani ||28.38|",
  "GK21brkas_pu:8953": "rājakañcukibhir vṛddhair |anantair vetrapāṇibhiḥ |",
  "GK21brkas_pu:8954": "nārīvarṣavaraprāya |janavṛndaiś ca saṃvṛtam ||28.39|",
  "GK21brkas_pu:8955": "tac ca rājakulād dṛṣṭvā |gacchatpravahaṇaṃ tataḥ |",
  "GK21brkas_pu:8956": "tad dinaṃ gamayāmi sma |dīrghabandhanadurgamam ||28.40|",
  "GK21brkas_pu:8957": "sūryo 'pi tad ahar manye |bhagnākṣasyandano bhavet |",
  "GK21brkas_pu:8958": "daityocchinnaturaṃgo vā |yenāstaṃ katham apy agāt ||28.41|",
  "GK21brkas_pu:8959": "atha prāsādam āruhya |rājamārgaṃ nirūpayan |",
  "GK21brkas_pu:8960": "tad eva yānam adrākṣaṃ |dīpikāvalayāvṛtam ||28.42|",
  "GK21brkas_pu:8961": "avatīrya ca harmyāgrād |dīpikācandrikāsakhīm |",
  "GK21brkas_pu:8962": "sopāne dṛṣṭavān asmi |śrāmyantīṃ priyadarśanām ||28.43|",
  "GK21brkas_pu:8963": "tām ādāya tataḥ pāṇau |madapramadabādhitām |",
  "GK21brkas_pu:8964": "cirād āropayāmi sma |harmyāgraśayanāntikam ||28.44|",
  "GK21brkas_pu:8965": "kṣaṇaṃ ca tatra viśrāntāṃ |tām āliṅgam asau ca mām |",
  "GK21brkas_pu:8966": "tataś caḍ iti vicchinnaṃ |tatkāñcīguṇabandhanam ||28.45|",
  "GK21brkas_pu:8967": "śarāṭikuraraśreṇiḥ |pulinān nalinīm iva |",
  "GK21brkas_pu:8968": "śiñjānā raśanā śayyāṃ |tan nitambād athāpatat ||28.46|",
  "GK21brkas_pu:8969": "tāṃ ca bhinnamaṇicchāyāc |chatracchāditadīpikām |",
  "GK21brkas_pu:8970": "dṛṣṭvā pṛṣṭā mayā tasyāḥ |saṃprāptiṃ priyadarśanā ||28.47|",
  "GK21brkas_pu:8971": "bahu śrotavyam atrāsti |krameṇa śrūyatām iti |",
  "GK21brkas_pu:8972": "uktvā ruṣṭaiva tāṃ dṛṣṭvā |sācaṣṭa sma kathām imām ||28.48|",
  "GK21brkas_pu:8973": "asty ahaṃ yuṣmadādeśād |gatā kanyāvarodhanam |",
  "GK21brkas_pu:8974": "na ca tatra mayā dṛṣṭā |mārgayantyā nṛpātmajā ||28.49|",
  "GK21brkas_pu:8975": "tataḥ parijanas tasyāḥ |prāha māṃ rājadārikā |",
  "GK21brkas_pu:8976": "gṛhopavanam adhyāste |tatra saṃbhāvyatām iti ||28.50|",
  "GK21brkas_pu:8977": "praviśya ca mayā dṛṣṭā |tasminn udyānapālikā |",
  "GK21brkas_pu:8978": "vasantasumanaḥkḹpta |mālābharaṇadhāriṇī ||28.51|",
  "GK21brkas_pu:8979": "sā ca pṛṣṭā mayāvocad |yo 'yaṃ saṃdhyāvadāruṇaḥ |",
  "GK21brkas_pu:8980": "aśokaṣaṇḍas tatrāste |vivikte rājadārikā ||28.52|",
  "GK21brkas_pu:8981": "anena cāryaduhitur |vakreṇāpi tathā vrajaḥ |",
  "GK21brkas_pu:8982": "yo 'yaṃ priyaṅguṣaṇḍasya |yāti madhyena nirbhayaḥ ||28.53|",
  "GK21brkas_pu:8983": "dūrāt kurabakānāṃ ca |[Missing text] kānanam |",
  "GK21brkas_pu:8984": "mādhavīsahakārānām |aṅkolānāṃ ca varjaya ||28.54|",
  "GK21brkas_pu:8985": "bhrāmyanmadhukarastena |senāsaṃbādhapādapam |",
  "GK21brkas_pu:8986": "bhṛṅgadaṃśabhayāt kas taṃ |nāpramattas tyajed iti ||28.55|",
  "GK21brkas_pu:8987": "tena ca prasthitādrākṣaṃ |kadambakuṭajān api |",
  "GK21brkas_pu:8988": "mālatīsaptaparṇāś ca |mañjarīcchannapallavān ||28.56|",
  "GK21brkas_pu:8989": "mama tv āsīd aho śaktir |dohadasya varīyasī |",
  "GK21brkas_pu:8990": "anṛtāv api yenaite |jṛmbhitāḥ pādapā- iti ||28.57|",
  "GK21brkas_pu:8991": "sātha paṅkajinīkūle |himavatkaṃdharājate |",
  "GK21brkas_pu:8992": "śilāpṛṣṭhe mayā dṛṣṭā |sāndracandanakardame ||28.58|",
  "GK21brkas_pu:8993": "samaśītātape 'py asmin |vasante śāradīva sā |",
  "GK21brkas_pu:8994": "madhyaṃdine jvareṇaiva |khedyamānā balīyasā ||28.59|",
  "GK21brkas_pu:8995": "saṃtatais tālavṛntaiś ca |candanāpādramārutaiḥ |",
  "GK21brkas_pu:8996": "vījyamānā vacobhiś ca |sāntvyamānātikomalaiḥ ||28.60|",
  "GK21brkas_pu:8997": "atha tasyā- mayā gatvā |samīpaṃ vandanā kṛtā |",
  "GK21brkas_pu:8998": "tayāpi kṣiptacetastvān |na kiṃcid api bhāṣitam ||28.61|",
  "GK21brkas_pu:8999": "tataḥ kumudikā tasyāḥ |pādam ālambya niṣṭhuram |",
  "GK21brkas_pu:9000": "pratibuddhām avocat tāṃ |bhaginī dṛśyatām iti ||28.62|",
  "GK21brkas_pu:9001": "tataḥ kumudikāhastam |ālambyotthāya māṃ ciram |",
  "GK21brkas_pu:9002": "āliṅgitavatī svāṅgair |dhvāntāṅgārāgniduḥsahaiḥ ||28.63|",
  "GK21brkas_pu:9003": "sukhāsīnāṃ ca mām āha |bhartā te sukhabhāgini |",
  "GK21brkas_pu:9004": "satataṃ kuśalītyādi |tatheti ca mayoditam ||28.64|",
  "GK21brkas_pu:9005": "punar āha sa te bhartā |chāttratvād durjanaḥ kila |",
  "GK21brkas_pu:9006": "āhārādyair durārādhas |tvayā tad iti me matiḥ ||28.65|",
  "GK21brkas_pu:9007": "prītyā nandopanandābhyāṃ |yenāharati sādhitam |",
  "GK21brkas_pu:9008": "tena naivopacaryo 'sau |mayeti kathitaṃ mayā ||28.66|",
  "GK21brkas_pu:9009": "punar uktaṃ tayā smitvā |nedaṃ saṃbhāvyate tayoḥ |",
  "GK21brkas_pu:9010": "rājyāṃśo daśamas tābhyām |abhimānāt kilojjhitaḥ ||28.67|",
  "GK21brkas_pu:9011": "tau tvadbhartur avittasya |pānthasyājñātajanmanaḥ |",
  "GK21brkas_pu:9012": "dāsam abhyupagacchetāṃ |kathaṃ nāmeti durghaṭam ||28.68|",
  "GK21brkas_pu:9013": "mayoktaṃ sarvam asty etat |kiṃ tu tau divyacakṣuṣau |",
  "GK21brkas_pu:9014": "yad evādiśataḥ kiṃcit |tat tathaiva hi sidhyati ||28.69|",
  "GK21brkas_pu:9015": "jyeṣṭhasya ca guṇā- jyeṣṭhās |tābhyāṃ kasyeti mānuṣāḥ |",
  "GK21brkas_pu:9016": "tenāṅgīkṛtavantau tau |madbhartur bhṛtyatām iti ||28.70|",
  "GK21brkas_pu:9017": "bhagīrathayaśāḥ śrutvā |niṣkampākṣī kathām imām |",
  "GK21brkas_pu:9018": "tanūruhavikāreṇa |sāśruṇāliṅgitā balāt ||28.71|",
  "GK21brkas_pu:9019": "evaṃ ca kṣaṇam āsīnām |āha māṃ rājadārikā |",
  "GK21brkas_pu:9020": "aṅgaṃ pravahaṇakṣobhāt |khinnam abhyañjyatām iti ||28.72|",
  "GK21brkas_pu:9021": "āstām āstām iti mayā |anicchantyā yāvad ucyate |",
  "GK21brkas_pu:9022": "tāvad balād balātailaṃ |nyadhāt kumudikā mayi ||28.73|",
  "GK21brkas_pu:9023": "sarvathākṣinikocādyair |uktvā kumudikādikāḥ |",
  "GK21brkas_pu:9024": "sā me 'bhyaṅgāpadeśena |vivṛtyāṅgāni paśyati ||28.74|",
  "GK21brkas_pu:9025": "etat tvatkaraśākhābhir |likhitaṃ [Missing text] mbhakam |",
  "GK21brkas_pu:9026": "madīyam aṅgam ālokya |rājadārikayoditam ||28.75|",
  "GK21brkas_pu:9027": "aho sakhe salajjāsi |bālikā kulapālikā |",
  "GK21brkas_pu:9028": "yayeha duḥsahā soḍhā |komalāṅgyā kadarthanā ||28.76|",
  "GK21brkas_pu:9029": "atha vā tvaṃ parādhīnā |bhartaiva tava nirdayaḥ |",
  "GK21brkas_pu:9030": "yena prabaladarpeṇa |kṛtaṃ vaiṣamyam īdṛśam ||28.77|",
  "GK21brkas_pu:9031": "ko 'nyo niṣkaruṇas tasmāt |tvaṃ yenotpalakomalā |",
  "GK21brkas_pu:9032": "dantineva mahāndhena |mathitā puṇḍarīkiṇī ||28.78|",
  "GK21brkas_pu:9033": "matsaṃdeśaṃ ca vācyo 'sau |kim asthāne kṛtam tvayā |",
  "GK21brkas_pu:9034": "na hi cūḍāmaṇiḥ pāde |prabhavāmīti badhyate ||28.79|",
  "GK21brkas_pu:9035": "idaṃ hi karkaśāḥ soḍhuṃ |śaktā- rājanyakanyakāḥ |",
  "GK21brkas_pu:9036": "chāyākomalagātryas tu |na hi vānijadārikāḥ ||28.80|",
  "GK21brkas_pu:9037": "ityādi bahu jalpitvā |sā mām udvartanādibhiḥ |",
  "GK21brkas_pu:9038": "satkārair annapānāntaiḥ |saṃmānitavatī ciram ||28.81|",
  "GK21brkas_pu:9039": "tasyāś ca kṣaṇasaṃkṣiptaṃ |mama saṃvatsarāyatam |",
  "GK21brkas_pu:9040": "yuṣmatkathāprasaṅgena |sārkaṃ gatam idaṃ dinam ||28.82|",
  "GK21brkas_pu:9041": "athācalanitambābhāt |svanitambād vimucya sā |",
  "GK21brkas_pu:9042": "āmucan mekhalām enāṃ |mannitambe laghīyasi ||28.83|",
  "GK21brkas_pu:9043": "bahur visraṃsamānāyāṃ |granthir asyāṃ tayā kṛtaḥ |",
  "GK21brkas_pu:9044": "svahastavilatair yatnān |mṛṇālītantusūtrakaiḥ ||28.84|",
  "GK21brkas_pu:9045": "tataḥ prasthāpitavatī |mām ityādi vidhāya sā |",
  "GK21brkas_pu:9046": "mekhalā skhalitā ceyaṃ |chittvā tat tantubandhanam ||28.85|",
  "GK21brkas_pu:9047": "iti tasyās tayā citre |prapañce 'smin nivedite |",
  "GK21brkas_pu:9048": "saṃkalpajanmanāmṛṣṭaḥ |saṃkalpayitum ārabhe ||28.86|",
  "GK21brkas_pu:9049": "tayā yad guru saṃdiṣṭam |upalabdhaṃ ca yat tayā |",
  "GK21brkas_pu:9050": "etad eva suparyāptam |anurāgasya lakṣaṇam ||28.87|",
  "GK21brkas_pu:9051": "yat punar mekhalā baddhā |niḥsarair bisatantubhiḥ |",
  "GK21brkas_pu:9052": "satsv apy anyeṣu sūtreṣu |tatredaṃ cintitaṃ tayā ||28.88|",
  "GK21brkas_pu:9053": "nirdayāliṅganakṣobhād |idaṃ vicchedam eṣyati |",
  "GK21brkas_pu:9054": "atheyaṃ mekhalā srastā |śayyāyāṃ nipatiṣyati ||28.89|",
  "GK21brkas_pu:9055": "lambāṃ cemām asau dṛṣṭvā |mannitambaviśālatām |",
  "GK21brkas_pu:9056": "anayā [Missing text] prītim |ādhāsyaty api kām iti ||28.90|",
  "GK21brkas_pu:9057": "ekaikato 'pi vṛttānta |upapanne tayā kṛte |",
  "GK21brkas_pu:9058": "mayā tu jñātakāryatvād |utprekṣeyam upekṣitā ||28.91|",
  "GK21brkas_pu:9059": "athāham abravaṃ śyāmā |bhagīrathayaśāḥ sphuṭam |",
  "GK21brkas_pu:9060": "kathaṃ vettheti sāpṛcchad |athettham aham uktavān ||28.92|",
  "GK21brkas_pu:9061": "gaurāṇām asitābhāsam |asitānāṃ sitādhikam |",
  "GK21brkas_pu:9062": "śyāmānāṃ maṇḍanaṃ tajjñais |citravarṇaṃ tu varṇitam ||28.93|",
  "GK21brkas_pu:9063": "pārijātasragābhābhā |yad iyaṃ mekhalā tataḥ |",
  "GK21brkas_pu:9064": "bālā dūrvādalaśyāmā |niyataṃ rājadārikā ||28.94|",
  "GK21brkas_pu:9065": "kiṃ ca nānyā tataḥ kācid |darśanīyatamā yataḥ |",
  "GK21brkas_pu:9066": "darśanīyatamā śyāmā |nārīṇām iti darśanam ||28.95|",
  "GK21brkas_pu:9067": "tayoktaṃ dhig dhig astv eṣāṃ |ratnalakṣaṇakāriṇām |",
  "GK21brkas_pu:9068": "janaḥ pracchādanīyo 'pi |khyāpito yaiḥ śaṭhair api ||28.96|",
  "GK21brkas_pu:9069": "ity ādyā kathayā tasyāḥ |kṣapāyāḥ praharadvayam |",
  "GK21brkas_pu:9070": "prāptyupāyavicāreṇa |tṛtīyaḥ prerito mayā ||28.97|",
  "GK21brkas_pu:9071": "mama tv a-sīd iyaṃ cintā |kiṃ mamopāyacintayā |",
  "GK21brkas_pu:9072": "devatās tat kariṣyanti |yena śāntir bhaviṣyati ||28.98|",
  "GK21brkas_pu:9073": "vegavaty-ādikāprāptāv |upāyaḥ kaḥ kṛto mayā |",
  "GK21brkas_pu:9074": "yathā tāḥ prāptavān asmi |tathā rājasutām iti ||28.99|",
  "GK21brkas_pu:9075": "atha mām ekadāgatya |sāyaṃ kumudikāvadat |",
  "GK21brkas_pu:9076": "bhagīrathayaśā- yuṣmān |vanditvā yācate yathā ||28.100|",
  "GK21brkas_pu:9077": "ye mayāropitāś cūtā- |mādhavīcampakādayaḥ |",
  "GK21brkas_pu:9078": "te jātā- mañjarībhāra |bharabhaṅgurapallavāḥ ||28.101|",
  "GK21brkas_pu:9079": "ataḥ śvas tatra gatvāhaṃ |mādhavīsahakārayoḥ |",
  "GK21brkas_pu:9080": "kartrī vivāhasaṃskāram |apareṣāṃ ca pūjanam ||28.102|",
  "GK21brkas_pu:9081": "tena yuṣmadgṛhadvārād |gṛhītvā priyadarśanām |",
  "GK21brkas_pu:9082": "prātar eva prāyātāsmi |tad eṣā mucyatām iti ||28.103|",
  "GK21brkas_pu:9083": "atha tasyai pratijñāya |gacchatv evaṃ bhavatv iti |",
  "GK21brkas_pu:9084": "draṣṭavyā rājaputrīti |khidyamāno 'nayaṃ niśām ||28.104|",
  "GK21brkas_pu:9085": "prātaḥ kumudikāgatya |bhāṣate sma sasaṃbhramā |",
  "GK21brkas_pu:9086": "bhagīrathayaśāḥ prāptā |gacchatv aryasuteti mām ||28.105|",
  "GK21brkas_pu:9087": "atha tāṃ dṛṣṭavān asmi |prasthāpya priyadarśanām |",
  "GK21brkas_pu:9088": "prāsādāgrasthito dvāḥstha |svacchapravahaṇāsthitām ||28.106|",
  "GK21brkas_pu:9089": "āstāṃ ca mama tāṃ dṛṣṭvā |kṣaṇaṃ mānasacakṣuṣī |",
  "GK21brkas_pu:9090": "suṣuptāv asthitasyeva |naṣṭasaṃkalpadarśane ||28.107|",
  "GK21brkas_pu:9091": "sarvathā puṇyavantas te |surāsuranaroragāḥ |",
  "GK21brkas_pu:9092": "asāv akālamṛtyur yair |nārīrūpo na vīkṣitaḥ ||28.108|",
  "GK21brkas_pu:9093": "tayā cānanam unnamya |hṛṣṭaḥ saṃdṛṣṭavān aham |",
  "GK21brkas_pu:9094": "sahasrākṣaṃ svam ātmānaṃ |taccakṣuṣkādikojjvalam ||28.109|",
  "GK21brkas_pu:9095": "māṃ ca maddayitāṃ nāsau |saṃmānitavatī samam |",
  "GK21brkas_pu:9096": "mayi dṛṣṭam adāt tasyāṃ |gāḍha [Missing text] ṭhagrahārhaṇām ||28.110|",
  "GK21brkas_pu:9097": "atha svayānam āropya |sā priyāṃ priyadarśanām |",
  "GK21brkas_pu:9098": "kañcukyādicamūguptā |nagaropavanaṃ gatā ||28.111|",
  "GK21brkas_pu:9099": "ahaṃ tu tad dinaṃ nītvā |kṛcchrān mandiraniṣkuṭe |",
  "GK21brkas_pu:9100": "harmyamūrdhānam ārohaṃ |rājaputrīdidṛkṣayā ||28.112|",
  "GK21brkas_pu:9101": "atha pravahaṇenāsau |nabhasvatpaṭuraṃhasā |",
  "GK21brkas_pu:9102": "madgṛhadvāram āgacchad |dūrād unnamitānanā ||28.113|",
  "GK21brkas_pu:9103": "sā ca māṃ tatra paśyantī |saṃtataṃ priyadarśanām |",
  "GK21brkas_pu:9104": "gāḍhaṃ niṣpīḍayantī ca |ciram aṅgaṃ nyapīḍayat ||28.114|",
  "GK21brkas_pu:9105": "vandanācchadmanā paścān |māyy ātmānaṃ nidhāya sā |",
  "GK21brkas_pu:9106": "cetovinimayaṃ kṛtvā |pravṛttā śibikām iti ||28.115|",
  "GK21brkas_pu:9107": "ārādhayāmi nṛpasūnukṛte nu gaurīṃ |kiṃ khānayāmi caturais tvaritaṃ suruṅgām |",
  "GK21brkas_pu:9108": "ityādyupāyaśatacintanatāntacetāḥ |kṛcchrān niśām anayam apratilabdhanidraḥ ||28.116|"
}