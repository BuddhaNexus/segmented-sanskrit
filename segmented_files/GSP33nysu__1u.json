{
    "GSP33nysu__1u:0": "[======= JNys_1,1.I: janmādhikaraṇam =======]",
    "GSP33nysu__1u:1": "// atha śrīmannyāyasudhāyāṃ jijñāsādhikaraṇam //",
    "GSP33nysu__1u:2": "$maṅgalācaraṇam$",
    "GSP33nysu__1u:3": "śriyaḥ patye nityāgaṇitaguṇamāṇikyaviśadaprabhājālollāsopahatasakalāvadyatamase /",
    "GSP33nysu__1u:4": "jagajjanmasthemapralayaracanāśīlavapuṣe namo 'śeṣāmnāyasmṛtihṛdayadīptāya",
    "GSP33nysu__1u:5": "haraye // 1 //",
    "GSP33nysu__1u:6": "yena prādurabhāvi bhūmivalaye vyastāri gosantatiḥ prābodhi śrutipaṅkajaṃ karuṇayā prākāśi tattvaṃ param /",
    "GSP33nysu__1u:7": "dhvāntaṃ dhvaṃsamanāyi sādhunikaraścākāri sanmārgagastena vyāsadivākareṇa satataṃ mā tyāji me mānasam // 2 //",
    "GSP33nysu__1u:8": "vyāptiryasya nije nijena mahasā pakṣe sapakṣe sthitirvyāvṛttiśca vipakṣato 'tha viṣaye saktinar vai bādhite /",
    "GSP33nysu__1u:9": "naivāsti pratipakṣayuktiratulaṃ śuddhaṃ pramāṇaṃ sa me bhūyāttattvavinirṇayāya bhagavānānandatīrtho muniḥ // 3 //",
    "GSP33nysu__1u:10": "bhavati yadanubhavādeḍamūko 'pi vāgmī jaḍamatirapi janturjāyate",
    "GSP33nysu__1u:11": "prājñamauliḥ /",
    "GSP33nysu__1u:12": "sakalavacanaceto devatā bhāratī sā mama vacasi nidhattāṃ sannidhiṃ mānase ca // 4 //",
    "GSP33nysu__1u:13": "ramānivāsocivāsabhūmiḥsannyāyaratnāvalijanmabhūmiḥ /",
    "GSP33nysu__1u:14": "vairāgyabhāgyo mama padmanābhatīrthāmṛtābdhirbhavatādvibhūtyai // 5 //",
    "GSP33nysu__1u:15": "padavākyapramāṇajñānprativādimadacchidaḥ /",
    "GSP33nysu__1u:16": "śrīmadakṣobhyatīrthākhyānupatiṣṭhe gurūnmama // 6 //",
    "GSP33nysu__1u:17": "śrīmadānandatīrthāryasanmanaḥsarasībhuvi /",
    "GSP33nysu__1u:18": "anuvyākhyānanaline cañcarīkati me manaḥ // 7 //",
    "GSP33nysu__1u:19": "na śabdābdhau gāḍhā naca nigamacarcāsu caturā naca nyāye prauḍhā naca viditavedyā api vayam",
    "GSP33nysu__1u:20": "paraṃ śrīmatpūrṇapramatigurukāruṇyasaraṇiṃ prapannā mānyāḥ smaḥ kimapi ca vadanto 'pi mahatām bhagavatā bādarāyaṇena prāṇināṃ niḥśreyasāya praṇītamapi brahmamīmāṃsāśāstramasādhunibandhāndhatamasāvakuṇṭhitatvenāpraṇītamiva manyamāno bhagavānānandatīrthamuniryathā'cāryābhiprāyaṃ asya bhāṣyaṃ vidhāyānubhāṣyamapi kariṣyanvilīnaprakṛtitayā svayamantarāyavidhuro",
    "GSP33nysu__1u:21": "'pyanavaratamīśvarapravaṇakāyakaraṇavṛttirapi nārāyaṇapraṇāmādikaṃ prāripsitasyānantarāyaparisamāpteḥ pracayasya ca hetutayāvigītaśiṣyācāraparamparādināvagatamavaśyaṃ karaṇīyaṃ śiṣyān grāhayituṃ granthādau nibadhnāti- nārāyaṇamiti //",
    "GSP33nysu__1u:22": "nārāyaṇaṃ nikhilapūrṇaguṇaikadehaṃ nirdoṣamāpyatamamapyakhilaiḥ suvākyaiḥ",
    "GSP33nysu__1u:23": "asyodbhavādidamaśeṣaviśeṣato 'pi vandyaṃ sadā priyatamaṃ mama sannamāmi //",
    "GSP33nysu__1u:24": "atra nārāyaṇaṃ sannamāmītyanvayaḥ /",
    "GSP33nysu__1u:25": "uttamapuruṣaprayogādevāhamiti labhyate /",
    "GSP33nysu__1u:26": "samiti bhaktayādyatiśayasāhityalakṣaṇāṃ pramāṇasya samyaktāmāha /",
    "GSP33nysu__1u:27": "tathāvidha eva hi nārāyaṇapraṇāmo bhavatyabhimatasiddheraṅgam /",
    "GSP33nysu__1u:28": "nikhiletyādīnāṃ tu pramāṇakarmaṇā nārāyaṇena viśeṣaṇatayā sambandhaḥ /",
    "GSP33nysu__1u:29": "prayojanaṃ ca stutipadānāṃ viśeṣyapraśaṃsaiva /",
    "GSP33nysu__1u:30": "tatrārthikapunarukteḥ stutitvameva samādhānamavadhātavyam /",
    "GSP33nysu__1u:31": "$namyatvaprayojakadharmaparatayā vyākhyānam$",
    "GSP33nysu__1u:32": "athavā /",
    "GSP33nysu__1u:33": "kuto nārāyaṇasya namyatvam /",
    "GSP33nysu__1u:34": "tathātve 'pi kṛto 'nyāsu devatāsu satīṣu tasyaiva",
    "GSP33nysu__1u:35": "namanamityatroktamaśeṣaviśeṣato 'pi vandyamiti /",
    "GSP33nysu__1u:36": "viśiṣṭate vastvebhiriti viśeṣā asādhāraṇadharmā aśeṣāśca te viśeṣāśca /",
    "GSP33nysu__1u:37": "apirabhivyāptau /",
    "GSP33nysu__1u:38": "yāvanto vandyatvanimittabhūtā dharmāḥ tebhyo viśeṣebhyo 'pi hetubhyo vandyam /",
    "GSP33nysu__1u:39": "tathāśeṣādvandyatvena samāśaṅkitātpadmabhavāderjagato viśeṣo 'tiśayo",
    "GSP33nysu__1u:40": "'śeṣaḥsarvottamatvam /",
    "GSP33nysu__1u:41": "tato hetoḥ satīṣvanyāsu devatāsu vandyamiti /",
    "GSP33nysu__1u:42": "etadubhayaṃ kathaṃ nārāyaṇasyetyato 'bhihitaṃ nikhiletyādi /",
    "GSP33nysu__1u:43": "trividhā hi devatā vandyā bhavati /",
    "GSP33nysu__1u:44": "viśiṣṭādhikṛteṣyā ceti /",
    "GSP33nysu__1u:45": "nahi devatāvandanaṃ vyasanitayā kriyate /",
    "GSP33nysu__1u:46": "kintu vighnavighātādiprayojanāpekṣayā /",
    "GSP33nysu__1u:47": "viśiṣṭaiva devatā tasyeṣye /",
    "GSP33nysu__1u:48": "adhikṛtā ca svaviṣayagranthaprabodhādikaṃ sampādayati /",
    "GSP33nysu__1u:49": "vandanaṃ khalu bhaktayādyupetameva saphalam /",
    "GSP33nysu__1u:50": "tacceṣyāyāmeva devatāyāmupapadyata iti /",
    "GSP33nysu__1u:51": "tatra vaiśiṣyayopapādanāya nikhilapūrṇaguṇaikadehaṃ nirdoṣamasyodbhavādidamiti viśeṣaṇatrayam",
    "GSP33nysu__1u:52": "nikhilā niḥśeṣāḥ pūrṇāḥ pratyekamapyanavadhikā guṇā ānandādayaḥ /",
    "GSP33nysu__1u:53": "ekaśabdaḥ kevalārthaḥ /",
    "GSP33nysu__1u:54": "ta eva deho yasya na punaḥ prākṛtādiriti tathoktaḥ /",
    "GSP33nysu__1u:55": "niṣkrānto doṣebhyaḥ pāratantryādibhya iti nirdoṣaḥ /",
    "GSP33nysu__1u:56": "asya pratyakṣādipramāṇasiddhatayā buddhisannihitasya svavyatiriktaprapañcasyodbhava utpattirādirasyetyudbhavādi janmādyaṣṭakaṃ tadyathāsambhavaṃ dadātītyudbhavādidastam /",
    "GSP33nysu__1u:57": "asyeti sambandhamātre ṣaṣṭhī /",
    "GSP33nysu__1u:58": "aśeṣaviśeṣato 'pītyetadasyodbhavādidamityanenāpi sambaddhayate /",
    "GSP33nysu__1u:59": "viyadadhikaraṇādivyutpādyasamastāvāntarabhedasahitodbhavādidamiti /",
    "GSP33nysu__1u:60": "adhikṛtatvapradarśanāyāpyatamamapyakhilaiḥ suvākyairiti /",
    "GSP33nysu__1u:61": "apiśabdo vandyatve hetusamuccayārthaḥ /",
    "GSP33nysu__1u:62": "abhivyāptau vā /",
    "GSP33nysu__1u:63": "apauruṣeyatvena tanmūlatvena vānāśaṅkitadoṣatvādinā śobhanāni vākyāni vedādīni brahmasūtrādīni ca suvākyāni tairakhilairāpyatamam /",
    "GSP33nysu__1u:64": "atiśayena pratipādyam /",
    "GSP33nysu__1u:65": "yadi vyācikhyāsitena brahmamīmāṃsāśāstreṇa tannirṇetavyārthena vedādinā ca pratipādya iti nārāyaṇo vandanīyaḥ /",
    "GSP33nysu__1u:66": "hanta tarhi tata eva dharmādikaṃ prāṇādikaṃ vā vandanīyaṃ syāt /",
    "GSP33nysu__1u:67": "na syāt /",
    "GSP33nysu__1u:68": "tasya nārāyaṇapratipattyaṅgatayā vedādyekadeśapratipādyatvāt /",
    "GSP33nysu__1u:69": "asya punarananyārthatayākhilavedādivedyatvāt /",
    "GSP33nysu__1u:70": "tathāvidhameva cādhikṛtamucyata ityāśayavatā'pyatamamityakhilairiti coktam",
    "GSP33nysu__1u:71": "iṣṭatvapradaśarnaṃ sadā priyatamaṃ mameti /",
    "GSP33nysu__1u:72": "atrāpi pūrvavatsadāpadasya tamapaśca prayojanamavadheyam /",
    "GSP33nysu__1u:73": "$lakṣaṇaparatayā vyākhyānam$",
    "GSP33nysu__1u:74": "yadvā /",
    "GSP33nysu__1u:75": "nānirdhāritasvarūpasya praṇāmo yuktaḥ /",
    "GSP33nysu__1u:76": "na cāntareṇa lakṣaṇaṃ vastunirdhāraṇamityato vibhavādanekāni nārāyaṇasya lakṣaṇānyanenocyante",
    "GSP33nysu__1u:77": "tatra nikhiletyanena nikhilaguṇatvaṃ pūrṇaguṇatvaṃ svato guṇaikadehatvaṃ ceti vipakṣābhedena trīṇi lakṣaṇānyuditāni /",
    "GSP33nysu__1u:78": "nirdoṣamityanenaikam /",
    "GSP33nysu__1u:79": "āpyatamamityanena vedādimukhyārthatvamakhilavedādyarthatvaṃ ceti dvayam /",
    "GSP33nysu__1u:80": "asyetyanenāṣyau /",
    "GSP33nysu__1u:81": "aśeṣetyanena mukhyavandyatvamuktamaśeṣādviśeṣeṇa vandyamiti /",
    "GSP33nysu__1u:82": "sadetyanena paramapremayogyatvam /",
    "GSP33nysu__1u:83": "tasyānānubhāvikatvādasambhavamāśaṅkaya sadā mametyuktam /",
    "GSP33nysu__1u:84": "anyeṣāmapi jñānottarakālamidamānubhāvikaṃ mama tu sadeti /",
    "GSP33nysu__1u:85": "apiśabdo lakṣaṇasamuccaye /",
    "GSP33nysu__1u:86": "athavā /",
    "GSP33nysu__1u:87": "nikhiletyādyuktalakṣaṇopapannatayā nārāyaṇaḥ kena pramāṇena pratipattavya ityataḥ suvākyairāpyamityuktam",
    "GSP33nysu__1u:88": "nanu vedādyekadeśe 'nyathāpyucyate /",
    "GSP33nysu__1u:89": "na /",
    "GSP33nysu__1u:90": "tatpratīteraparāmarśapūrvakatvādityāśayenākhilairityuditam /",
    "GSP33nysu__1u:91": "tarhi dharmādyasiddhiḥ syāt /",
    "GSP33nysu__1u:92": "tasya pramāṇāntarāgocaratvāt /",
    "GSP33nysu__1u:93": "maivam /",
    "GSP33nysu__1u:94": "amukhyayā vṛttyā dharmāderapi",
    "GSP33nysu__1u:95": "vedādivedyatvādityāśayavatā'pyatamamityabhihitam /",
    "GSP33nysu__1u:96": "apiśabdo vakṣyamāṇapramāṇasamuccayārthaḥ /",
    "GSP33nysu__1u:97": "sakalajagannimittakāraṇatvādihetubhirapyuktalakṣaṇo nārāyaṇaḥ pratyetavya ityabhipretyoktamasyeti",
    "GSP33nysu__1u:98": "$bādhakanirāsaparatayā vyākhyānam$",
    "GSP33nysu__1u:99": "yadvā nārāyaṇasya dehasadbhāve duḥkhādidoṣānuṣaṅgaḥ /",
    "GSP33nysu__1u:100": "tadabhāve jñānādiguṇābhāvaḥ /",
    "GSP33nysu__1u:101": "ubhayathāpi jagajjanmādikāraṇatvāsambhava ityāśaṅkayoktam /",
    "GSP33nysu__1u:102": "nikhilapūrṇaguṇaikadehaṃ nirdoṣamiti /",
    "GSP33nysu__1u:103": "dehavattvājjñānādiguṇapūrṇaḥ /",
    "GSP33nysu__1u:104": "tasyāpi nikhilapūrṇaguṇamātratvena duḥkhādidoṣarahitaśceti /",
    "GSP33nysu__1u:105": "athavā nāyaṃ nārāyaṇaśabdo ḍitthādiśabda iva bhagavati sāṅgetiko ghaṭādiśabda iva vā rūḍhimātrapravṛttaḥ",
    "GSP33nysu__1u:106": "kintu viśiṣṭaguṇānapyācaṣṭa iti",
    "GSP33nysu__1u:107": "$sakalaśāstrārthaparatayā vyākhyānam$",
    "GSP33nysu__1u:108": "athavā śrotṛbuddhayanukūlanāya sakalaśāstrārthaṃ saṅkṣepato 'nenācaṣṭe /",
    "GSP33nysu__1u:109": "viditasaṅkṣepā hi prapañcaṃ jijñāsavo bhavanti /",
    "GSP33nysu__1u:110": "tatra sadā vandyamiti prathamasūtrārthoktiḥ /",
    "GSP33nysu__1u:111": "manovṛttestatpravaṇatā hi vandanam /",
    "GSP33nysu__1u:112": "jijñāsāpi tadviśeṣa eva /",
    "GSP33nysu__1u:113": "tasya jīvādivyāvṛttaye yadbrahmetyuktaṃ tasyārtho nikhileti /",
    "GSP33nysu__1u:114": "tadupapādanāya dvitīyasūtre lakṣaṇamabhihitam /",
    "GSP33nysu__1u:115": "tadāha- asyeti //",
    "GSP33nysu__1u:116": "tṛtīyasūtreṇa tatra śāstraṃ pramāṇamabhidhāya tasyādhyāyaśeṣeṇa tadviṣayatopapāditā /",
    "GSP33nysu__1u:117": "tatkathanamāpyatamamiti /",
    "GSP33nysu__1u:118": "prathamādhyāyārthe śaṅkitadoṣanirāso dvitīye 'bhihitastamāha- nirdoṣamiti",
    "GSP33nysu__1u:119": "evaṃ brahmasvarūpe siddhe adhikāriṇastatprasādasādhanopāyabhūtatatsākṣātkārajananāya vairāgyabhaktibhyāmakhilavedārthaśravaṇādi",
    "GSP33nysu__1u:120": "$gurutvena vyāsasya praṇāmaḥ$",
    "GSP33nysu__1u:121": "tameva śāstraprabhavaṃ praṇamya jagadgurūṇāṃ gurumañjasaiva /",
    "GSP33nysu__1u:122": "viśeṣato me paramākhyavidyāvyākhyāṃ karomyanvapi cāhameva // MAnuv_1,1.2",
    "GSP33nysu__1u:123": "nārāyaṇapraṇāmasyeva gurupraṇāmasyāpyabhimatasiddhayaṅgatayā kāryārambhe",
    "GSP33nysu__1u:124": "'vaśyamanuṣṭheyatvāttadācaraṇapuraḥsaraṃ brahmamīmāṃsāśāstravyākhyānaṃ samarthayamānaḥ pratijānīte- tameveti //",
    "GSP33nysu__1u:125": "taṃ pūrvapraṇataṃ nārāyaṇameva /",
    "GSP33nysu__1u:126": "anvapi punarapi praṇamya bhaktayādyupetatālakṣaṇena prakarṣeṇa natvāhaṃ paramākhyavidyāyā brahmamīmāṃsāśāstrarūpāyā vyākhyāṃ karomīti sambandhaḥ /",
    "GSP33nysu__1u:127": "vartamānasāmīpyārdvartamānavyapadeśaḥ /",
    "GSP33nysu__1u:128": "saṅkṣepato vyākhyānasya prakrāntatvādvā /",
    "GSP33nysu__1u:129": "nanu praṇatasya punaḥ praṇāmaḥ kimarthaḥ /",
    "GSP33nysu__1u:130": "nahi praṇāmāvṛttirvighnavighātādiheturityatra niyāmakamasti /",
    "GSP33nysu__1u:131": "bhāve vā pūrvaśloka eva bahuśaḥ sannamāmīti vaktavyam /",
    "GSP33nysu__1u:132": "maivam /",
    "GSP33nysu__1u:133": "gurutvenātra praṇāmācaraṇāt /",
    "GSP33nysu__1u:134": "kathaṃ nārāyaṇasya gurutvamityata āha- śāstraprabhavamiti //",
    "GSP33nysu__1u:135": "śāstraśabdena prakṛtatvādbrahmamīmāṃsāśāstraṃ vedādikaṃ cocyate /",
    "GSP33nysu__1u:136": "prabhavatyutpadyate prathamamupalabhyate vā yasmātsaḥ prabhavaḥ /",
    "GSP33nysu__1u:137": "yathāsambhavaṃ śāstrasya prabhavaḥ śāstraprabhavastam /",
    "GSP33nysu__1u:138": "yo hi yacchāstre pravartate tasya tatprabhāvo gururiti prasiddhameva /",
    "GSP33nysu__1u:139": "prakṛtaśāstrasampradāyapravartakatvācca nārāyaṇasya gurutvamityāha-",
    "GSP33nysu__1u:140": "jagadgurūṇāmiti //",
    "GSP33nysu__1u:141": "jagata etacchāstrapravaktṛṇāṃ brahmādīnāmañjasā mukhyatayā na tu vayo",
    "GSP33nysu__1u:142": "'dhikatvādimātreṇa gurum /",
    "GSP33nysu__1u:143": "asya śāstrasya pravaktāramiti yāvat /",
    "GSP33nysu__1u:144": "prakārāntareṇa gurutvaṃ nārāyaṇasya samarthayate- viśeṣata iti //",
    "GSP33nysu__1u:145": "gurumiti vartate /",
    "GSP33nysu__1u:146": "viśeṣata iti sākṣādupadeṣyṛtvena na tu jagata iva paramparayā /",
    "GSP33nysu__1u:147": "atra yadi śāstraprabhavamityādyevocyeta tadā pṛthakpraṇāmena devatāyā gurośca pārthakyaśaṅkā syāt /",
    "GSP33nysu__1u:148": "tadarthaṃ tamevetyuktam /",
    "GSP33nysu__1u:149": "nacaivaṃ pṛthak praṇāmānupapattiḥ /",
    "GSP33nysu__1u:150": "nimittadvayasamāveśe naimittikavilopaniyamābhāvāt /",
    "GSP33nysu__1u:151": "śiṣyaśikṣāyai caitadgranthe niveśanam /",
    "GSP33nysu__1u:152": "śiṣyāṇāṃ cāsti gurudevatābhedaḥ /",
    "GSP33nysu__1u:153": "tadapekṣayaiva jagadgurūṇāmityuktam /",
    "GSP33nysu__1u:154": "anyathā viśeṣato ma ityuktamayuktaṃ syāt /",
    "GSP33nysu__1u:155": "$vyākhyeyatvasamarthanam$",
    "GSP33nysu__1u:156": "syādetat /",
    "GSP33nysu__1u:157": "athāto brahmajijñāsetyādikaṃ granthaṃ vyākhyātumayaṃ devatādipraṇāmaḥ /",
    "GSP33nysu__1u:158": "nacāyaṃ vyākhyātavyaḥ /",
    "GSP33nysu__1u:159": "arthavivakṣāpūrvakasyaiva pauruṣeyavākyasya vyākhyātavyatvāt /",
    "GSP33nysu__1u:160": "nahi mātṛkāmātravyākhyāne prekṣāvānpravartate /",
    "GSP33nysu__1u:161": "nacāsyārthavivakṣāpūrvakatve mānamasti /",
    "GSP33nysu__1u:162": "praṇayanamātrasya vyabhicāritvāt /",
    "GSP33nysu__1u:163": "prekṣāvatpraṇayanasya cāniścayāt /",
    "GSP33nysu__1u:164": "niścaye vā viṣaharamantrasyeva japādinābhyudayasiddhaye nirmāṇopapatteḥ /",
    "GSP33nysu__1u:165": "gṛhītasaṅgaterarthapratibhāso hi viṣaharamantre 'pi samānaḥ /",
    "GSP33nysu__1u:166": "nacārthavivakṣāpūrvakatvamātreṇopādeyatā vyākhyānaṃ yuktam /",
    "GSP33nysu__1u:167": "vipralambhakādivākyavyākhyānaprasaṅgāt /",
    "GSP33nysu__1u:168": "kiṃ nāma yāthārthye ca sati /",
    "GSP33nysu__1u:169": "nacāsya yāthārthye mānamasti /",
    "GSP33nysu__1u:170": "tadbhāve 'pi tathāvidhavākyāntaraparityāgenāsyaiva vyākhyāne kāraṇaṃ",
    "GSP33nysu__1u:171": "vaktavyamityāśaṅkānirāsāya paramākhyavidyetyuktam /",
    "GSP33nysu__1u:172": "ayamabhisandhiḥ /",
    "GSP33nysu__1u:173": "asti tāvadasmingranthe”dve vidye veditavye parā caivāparā ca'; ityādau paravidyākhyā /",
    "GSP33nysu__1u:174": "atra vidyāśabdenārthavivakṣā yāthārthyaṃ cāsyāvagamyate /",
    "GSP33nysu__1u:175": "yāthārthyajñānatatsādhanayorvidyāśabdasya yogarūḍhibhyāṃ pravṛttatvāt /",
    "GSP33nysu__1u:176": "“saṃjñāyāṃ samajaniṣada'; ityatra saṃjñāyāmityanuvṛtteḥ /",
    "GSP33nysu__1u:177": "paraśabdena ca yāthārthyādvākyāntarādutkarṣaḥ /",
    "GSP33nysu__1u:178": "tadevamāgamenāsya sarvottamapraṇāmāpyapratītergahanārthatvaccopapannamanyaparityāgenāsyaiva vyākhyānamiti /",
    "GSP33nysu__1u:179": "tathāpyanyaireva vyākhyātatvānna punaridaṃ vyākhyātavyamityato vyākhyāmityuktam /",
    "GSP33nysu__1u:180": "viśiṣṭā'khyā vyākhyā /",
    "GSP33nysu__1u:181": "anena parakṛtānāmapavyākhyānatāmabhipraiti /",
    "GSP33nysu__1u:182": "tathāca tatratatra pradarśayiṣyati /",
    "GSP33nysu__1u:183": "tathāpi svapraṇītabhāṣyeṇaiva kṛtavyutpādanamidaṃ śāstramiti kimanena vyutpādanenetyato 'nvapi cetyāha /",
    "GSP33nysu__1u:184": "caśabdena anuvyākhyāne prayojanasadbhāvaṃ samuccinoti /",
    "GSP33nysu__1u:185": "tacca vakṣyate /",
    "GSP33nysu__1u:186": "prayojanasadbhāve bhāṣyadiśā śiṣyā evānuvyākariṣyantītyato",
    "GSP33nysu__1u:187": "'hamevetyābhihitam /",
    "GSP33nysu__1u:188": "evaśabdenānyeṣāmasāmarthyaṃ sūcayati /",
    "GSP33nysu__1u:189": "$āgamena śāstraprāmāṇyam$",
    "GSP33nysu__1u:190": "prādurbhūto harirvyāso viriñcabhavapūrvakaiḥ /",
    "GSP33nysu__1u:191": "arthitaḥ paravidyākhyaṃ cakre śāstramanuttamam // MAnuv_1,1.3 //",
    "GSP33nysu__1u:192": "yaduktaṃ nārāyaṇo 'sya śāstrasya prabhava iti tadayuktam /",
    "GSP33nysu__1u:193": "vyāsopajñatāprasiddhivirodhāt /",
    "GSP33nysu__1u:194": "naca nārāyaṇa eva vyāsaḥ /",
    "GSP33nysu__1u:195": "jananavirodhāt /",
    "GSP33nysu__1u:196": "kṛtakṛtyasya prayojanābhāvena śāstrapraṇayanāsambhavācca /",
    "GSP33nysu__1u:197": "yaccāsya śrautyā paravidyākhyayā sarvottamaprāmāṇyasiddhiriti tadapyayuktam /",
    "GSP33nysu__1u:198": "paraśabdasyānekārthatvena vidyāśabdasya cārthavivakṣāvirahiṇyapi mantre prayogadarśanena paravidyākhyāyāḥ sarvottamaprāmāṇyāniścāyakatvāt /",
    "GSP33nysu__1u:199": "kiñceyaṃ paravidyākhyaitadviṣayetyatrāpi na niyāmakamastītyata āha-",
    "GSP33nysu__1u:200": "prādurbhūta iti //",
    "GSP33nysu__1u:201": "atra kṛtakṛtyo 'pi harirātmakṛpāspadairviriñcabhavapūrvakairamarairarthito vyāsaḥ prādurbhūto na tu jāto granthamimaṃ cakra ityanena nārāyaṇasya śāstraprabhavatve 'nupapattiḥ parihṛtā dṛśyante hi kevalaṃ kṛpāpāravaśyena paropakārāya pravartamānāḥ sutarāṃ tairarthitāḥ /",
    "GSP33nysu__1u:202": "ata eva paraprayojanamapyātmagāmīva manyamānasya bhagavataḥ śāstrapraṇayanamiti jñāpayitumātmanepadaprayogaḥ",
    "GSP33nysu__1u:203": "atra ca nārāyaṇādviniṣpannamityādyāgamaḥ pramāṇam /",
    "GSP33nysu__1u:204": "paravidyākhyayā asya sarvottamaprāmāṇyasiddhiṃ vyutpādayituṃ paravidyākhyamityanūdyānuttamaṃ śāstramiti vyākhyātam /",
    "GSP33nysu__1u:205": "nāstyuttamaṃ śāstramasmādityanuttamam /",
    "GSP33nysu__1u:206": "śiṣyate yathāsthitaṃ pratipādyate tattvamaneneti śāstram /",
    "GSP33nysu__1u:207": "idamuktaṃ bhavati /",
    "GSP33nysu__1u:208": "“dve vidye veditavye parā caivāparā ca'; iti vidyādvayamuddiśya tatrāparetyādinā sāṅgānvedānaparavidyātvenoktavā”atha parā yayā tadakṣaramadhigamyate'; iti paravidyā pradarśitā /",
    "GSP33nysu__1u:209": "sā tāvadvedādiśāstraprakaraṇātparamākṣarādhigatikaraṇatvaliṅgācca śāstrameva bhavitumarhati anyathā sakṛduktavidyāśabdasyānekārthatvakalpanāprasaṅgācca /",
    "GSP33nysu__1u:210": "śāstraṃ cāpramāṇaṃ ceti vipratiṣiddham /",
    "GSP33nysu__1u:211": "tasya ca paratvaṃ nāmanyanna sambhavatītyanuttamatvameva /",
    "GSP33nysu__1u:212": "tadapi sannidhānāt pramāṇatvenaiva /",
    "GSP33nysu__1u:213": "śabdāntarasamabhivyāhāravaśena sāmānyaśabdasya viśeṣātharsya kalpanīyatvāt",
    "GSP33nysu__1u:214": "tadyathā paramadhārmika ityabhihite paramatvaṃ dharmeṇeti jñāyate /",
    "GSP33nysu__1u:215": "taccānuttamaṃ śāstramidameva vivakṣitam /",
    "GSP33nysu__1u:216": "nirṇetavyārthānāmṛgādipadopalakṣitānāmaśeṣaśāstrāṇāmaparavidyātvenoktatvāt",
    "GSP33nysu__1u:217": "anyasya aprasaṅgātparatvāsambhavācca /",
    "GSP33nysu__1u:218": "sambhavati tvasya paratvamanugrāhakatvāt /",
    "GSP33nysu__1u:219": "etenopaniṣadaḥ paravidyeti vyākhyānamiti parāstam /",
    "GSP33nysu__1u:220": "ṛgādigrahaṇena tāsāmapi gṛhītatvāt /",
    "GSP33nysu__1u:221": "brāhmaṇaparivrājakanyāyaśca agatikā gatiḥ /",
    "GSP33nysu__1u:222": "tajjanyaṃ jñānaṃ paravidyetyapi na yuktam /",
    "GSP33nysu__1u:223": "adhigatikaraṇatvānupapatteḥ /",
    "GSP33nysu__1u:224": "anekārthatākalpanāpatteśca /",
    "GSP33nysu__1u:225": "ato 'nayā paravidyākhyayāsya śāstrasya sarvottamaprāmāṇyasādhanamupapannamiti /",
    "GSP33nysu__1u:226": "$vidyāśāstraśabdayoḥ samānārthatvam$",
    "GSP33nysu__1u:227": "yadyapi vidyāśāstraśabdau śiṣyācāryavyāpārānubandhinau tathāpyubhayānugatatattvajñānakaraṇatvamātramupādāya dvayoraikārthyamuktamityavagantavyam /",
    "GSP33nysu__1u:228": "“ṛgādyā aparā vidyā yadā viṣṇorna vācakāḥ /",
    "GSP33nysu__1u:229": "tā eva paramā vidyā yadā viṣṇostu vācakāḥ'; iti bhagavatpādīyaṃ vyākhyānamapyetamevārthaṃ sūcayati /",
    "GSP33nysu__1u:230": "brahmamīmāṃsāśāstravyutpāditanyāyānupakṛtā hi vedādayo viṣṇoravācakāstadukṛtāśca tasya vācakā bhavantīti /",
    "GSP33nysu__1u:231": "tathāpi kevalasya na paravidyātvaṃ labhyata iti cet /",
    "GSP33nysu__1u:232": "mā lābhi /",
    "GSP33nysu__1u:233": "vedādītikartavyatārūpasyāsya pṛthak prāmāṇyānabhyupagamāt /",
    "GSP33nysu__1u:234": "$prāmāṇyamātre anumānam$",
    "GSP33nysu__1u:235": "gururgurūṇāṃ prabhavaḥ śāstrāṇāṃ bādarāyaṇaḥ /",
    "GSP33nysu__1u:236": "yatastaduditaṃ mānamajādibhyastadarthataḥ // MAnuv_1,1.4 //",
    "GSP33nysu__1u:237": "evaṃ tāvadāgamenāsya śāstrasyānuttamaṃ prāmāṇyaṃ prasādhyādhunānumānato 'pi tat siṣādhayiṣurādau tāvatprāmāṇyamātre anumānaṃ vaktumāha- gururiti",
    "GSP33nysu__1u:238": "yato yatkāraṇaṃ bādarāyaṇo gurūṇāṃ jagatastattvopadeśakānāṃ brahmādīnāṃ gururupadeṣyā /",
    "GSP33nysu__1u:239": "yataśca śāstrāṇāṃ vedānāṃ bhāratādīnāṃ ca yathāsambhavaṃ prabhavo gurūṇāmaśeṣārthapratipādakānāṃ savistarāṇāṃ vedādiśāstrāṇāṃ gururmukhyaprabhavo na tu sampradāyamātrapravartaka iti vā /",
    "GSP33nysu__1u:240": "yataścājādibhyaḥ śrotṛbhyasteṣāmartho mokṣastadarthaḥ tasmai tadarthataḥ /",
    "GSP33nysu__1u:241": "taduditaṃ tena bādarāyaṇenopadiṣyamidaṃ śāstramato mānaṃ bhavitumarhati /",
    "GSP33nysu__1u:242": "$hetūnāṃ sākṣātsādhyanirdeśaḥ$",
    "GSP33nysu__1u:243": "atra gururgurūṇāmityādihetūnāṃ vaktṛśrotṛprasaṅgānāmānukūlyānyeva sākṣātsādhyāni mānasīti tu paramasādhyanirdeśa iti jñātavyam /",
    "GSP33nysu__1u:244": "tathā hi /",
    "GSP33nysu__1u:245": "vivakṣitārthatattvajñānaṃ karaṇapāṭavaṃ vivakṣā ceti trayaṃ vakturānukūlyaṃ nāma /",
    "GSP33nysu__1u:246": "tattvajñānayogyatā vaktṛprītiviṣayatā ceti dvayaṃ śrotuḥ /",
    "GSP33nysu__1u:247": "śrotṛprayojanoddeśaḥ prasaṅgasya /",
    "GSP33nysu__1u:248": "tatra gurūṇāṃ gururiti vakturbādarāyaṇasya vivakṣitārthatattvajñānasādhane hetuḥ /",
    "GSP33nysu__1u:249": "yo hi yasya tattvopadeṣyā sa tato 'dhikatattvajñānavānupalabdhaḥ /",
    "GSP33nysu__1u:250": "ayaṃ ca sarvajñakalpānāṃ brahmādīnāṃ tattvopadeṣyā brahmarudrādideveṣvityādyāgamādavagataḥ",
    "GSP33nysu__1u:251": "ataḥ savarjño bhavitumarhatīti /",
    "GSP33nysu__1u:252": "gurūṇāṃ śāstrāṇāṃ guruḥ prabhava ityanenāpi tattvajñānaṃ karaṇapāṭavaṃ ca sādhyate /",
    "GSP33nysu__1u:253": "yo hi yāvadatharpratipādakasyāgamasya prabhavaḥ sa tāvantamarthaṃ tattvato jānannavagataḥ",
    "GSP33nysu__1u:254": "ayaṃ cāśeṣārthapratipādakasyāgamasya prabhavo 'nuktaṃ",
    "GSP33nysu__1u:255": "pañcabhirvedairutsannānbhagavānvedānityādivacanādavagataḥ /",
    "GSP33nysu__1u:256": "tato bhavitavyamanena sarvajñena /",
    "GSP33nysu__1u:257": "yaśca bahorāgamasya prabhavaḥ so 'sati nimittāntare paṭukaraṇo dṛṣṭaḥ /",
    "GSP33nysu__1u:258": "ayaṃ cāparasya vedādeḥ prabhavaḥ kathamapaṭukaraṇo bhavediti /",
    "GSP33nysu__1u:259": "taduditamiti vacanena kāryeṇa vakturvivakṣā kāraṇabhūtopapāditā /",
    "GSP33nysu__1u:260": "gurūṇāmiti śrotṛṇāṃ tattvajñānayogyatopapādane hetuḥ /",
    "GSP33nysu__1u:261": "nahi svayaṃ tattvajñānāyogyaḥ pareṣāṃ tattvopadeṣyā dṛṣṭaḥ /",
    "GSP33nysu__1u:262": "ajādibhya iti vaktṛpremāspadatvopapādanam /",
    "GSP33nysu__1u:263": "brahmādayo hi parameśvarapremaviṣayāḥ suprasiddhāḥ /",
    "GSP33nysu__1u:264": "tadarthata iti prasaṅgānukūlyopapādanam /",
    "GSP33nysu__1u:265": "atra sarvatrākāraṇakāryotvattyādiprasaṅgo vipakṣe bādhakastarkaḥ unneyaḥ /",
    "GSP33nysu__1u:266": "$kiṃ madhye sādhyāntarādhyāhārakalpanayā$",
    "GSP33nysu__1u:267": "nanvatra gururgurūṇāmityādīnāṃ śāstraprāmāṇyena yathāśruta eva sādhyasādhanabhāvo vyākhyāyatām",
    "GSP33nysu__1u:268": "kiṃ madhye sādhyāntarādhyāhārakalpanayā /",
    "GSP33nysu__1u:269": "yadyapi yathāśrutānāmeṣāṃ vyadhikaraṇatā /",
    "GSP33nysu__1u:270": "tathāpi taduditamiti vacanādvibhaktivipariṇāmena ekādhikaraṇatā bhaviṣyati /",
    "GSP33nysu__1u:271": "$hetūṇām avyabhicaritatvam$",
    "GSP33nysu__1u:272": "yadyapi caite pratyekaṃ bauddhāgamādau mānatāṃ vyabhicaranti /",
    "GSP33nysu__1u:273": "tathāpi militānāṃ hetutāstu /",
    "GSP33nysu__1u:274": "bhāratādyaśeṣasacchāstraprabhavapraṇītatvāṃśasya sapakṣāpraveśitatvenāsādhāraṇyaṃ syāditi cenna /",
    "GSP33nysu__1u:275": "teṣveva hetuvṛttisambhavāt /",
    "GSP33nysu__1u:276": "tatprāmāṇyasya mahājanaparigrahādinā niścitatvāt /",
    "GSP33nysu__1u:277": "evaṃ tarhi bhāratādipraṇayanaviśiṣṭena teṣāmapraṇītatvādbādarāyaṇena brahmādīnprati tanmokṣārtamupadiṣṭatvamātraṃ hetuḥ syāditi cedbāḍham /",
    "GSP33nysu__1u:278": "tāvanmātrasyaiva vyabhicārābhāvāt /",
    "GSP33nysu__1u:279": "tathā sati gururgurūṇāṃ prabhavaḥ śāstrāṇāmiti vyarthamāpadyata iti cenna /",
    "GSP33nysu__1u:280": "tasya hetuśarīrāpraveśino 'pi dṛṣṭāntopadarśanādinā sārthakyopapatteriti /",
    "GSP33nysu__1u:281": "$sādhyāntarādhyāhārasamarthanam$",
    "GSP33nysu__1u:282": "satyam /",
    "GSP33nysu__1u:283": "tathāpi naitadevaṃ vijñātuṃ śakyam /",
    "GSP33nysu__1u:284": "tathā satyuttaravākye vaktrādyānukūlyasya sādhyasambandhavyutpādanamasaṅgataṃ syāt /",
    "GSP33nysu__1u:285": "tadanumānāntaraṃ bhaviṣyatīti cenna /",
    "GSP33nysu__1u:286": "tathātve prāmāṇyaṃ trividhama",
    "GSP33nysu__1u:287": "$upādyudbhāvam asaṃgatam$",
    "GSP33nysu__1u:288": "vaktṛśrotṛprasaktīnāṃ yadāptiranukūlatā /",
    "GSP33nysu__1u:289": "āptavākyatayā tena śrutimūlatayā tathā // MAnuv_1,1.5 //",
    "GSP33nysu__1u:290": "yuktimūlatayā caiva prāmāṇyaṃ trividhaṃ mahat /",
    "GSP33nysu__1u:291": "dṛśyate brahmasūtrāṇāmekadhānyatra sarvaśaḥ // MAnuv_1,1.6 //",
    "GSP33nysu__1u:292": "nanu tarhyanenedamuditaṃ bhavati /",
    "GSP33nysu__1u:293": "etacchāstraṃ pramāṇamanukūlavaktrādimattvādbhāratādivat /",
    "GSP33nysu__1u:294": "vaktrādyānukūlyaṃ coktahetusiddhamiti /",
    "GSP33nysu__1u:295": "etadanupapannam /",
    "GSP33nysu__1u:296": "āptavākyatāyāstatropādhitvāt /",
    "GSP33nysu__1u:297": "naca pratyakṣādau satyapi prāmāṇye nāstyāptavākyatvamiti sādhyāvyāpakatvānnāyamupādhiriti vācyam /",
    "GSP33nysu__1u:298": "vākyatvāvacchinnasādhyavyāpakatvenopādhitvopapatteḥ /",
    "GSP33nysu__1u:299": "tathāpyapauruṣeye vede tadabhāvādanupādhitvamiti cenna /",
    "GSP33nysu__1u:300": "vedāpauruṣeyatvasyāsambhavāt /",
    "GSP33nysu__1u:301": "saṃmatatve vā sādhanāvacchinne pauruṣeyavākyatvāvacchinne vā sādhye",
    "GSP33nysu__1u:302": "'syopādhitvopapatteriti /",
    "GSP33nysu__1u:303": "maivam /",
    "GSP33nysu__1u:304": "abhiprāyānavagamāt /",
    "GSP33nysu__1u:305": "nahi vayaṃ vaktrādyānukūlyena śāstraprāmāṇyaṃ sākṣātsādhayitumudyatāḥ /",
    "GSP33nysu__1u:306": "yenātropādhyudbhāvanaṃ saṅgaccheta /",
    "GSP33nysu__1u:307": "api tarhyanukūlavaktrādimattvasyāptavākyatayā vyāptatvāttena tāṃ prasādhya tayā prāmāṇyaṃ śāstrasya sādhyata ityāśayavānāha- vaktṛśrotṛprasaktīnāmiti",
    "GSP33nysu__1u:308": "yadyatra vākye vaktṛśrotṛprasaktīnāmanukūlatā tatrāptiḥ /",
    "GSP33nysu__1u:309": "yadvaktrādyānukūlyayopetaṃ tadāptavākyamiti yāvat /",
    "GSP33nysu__1u:310": "yata evaṃ vyāptiryataścāsya śāstrasyāstyanukūlavaktrādimattvam /",
    "GSP33nysu__1u:311": "tena siddhayā'ptavākyatayā mānamidaṃ śāstramiti pūrveṇa sambandhaḥ /",
    "GSP33nysu__1u:312": "$ko 'yam āptaḥ$",
    "GSP33nysu__1u:313": "etaduktaṃ bhavati /",
    "GSP33nysu__1u:314": "vimatamāptavākyamanukūlena vaktrānukūlān śrotṛnprati tadīyahitasādhanabodhāyopadiṣṭatvātsampratipannavat",
    "GSP33nysu__1u:315": "vimataṃ pramāṇamāptavākyatvātsampratipannatvāditi /",
    "GSP33nysu__1u:316": "vakturānukūlyābhāvājjainādyanāptavākyam /",
    "GSP33nysu__1u:317": "śrotrānukūlyavirahādbauddhādi /",
    "GSP33nysu__1u:318": "prasaṅgānukūlatāvaidhuryāt narmādi /",
    "GSP33nysu__1u:319": "nanu ko 'yamāpto nāma yadvākyatvaṃ sādhyate /",
    "GSP33nysu__1u:320": "yathādṛṣṭārthavādīti cenna /",
    "GSP33nysu__1u:321": "bhrāntidṛṣṭārthavādinyapi prasaṅgāt /",
    "GSP33nysu__1u:322": "pramāṇadṛṣṭeti viśeṣaṇe 'pi pramāṇadṛṣṭasya pramādādinānyathākathake api",
    "GSP33nysu__1u:323": "prasaṅgāt /",
    "GSP33nysu__1u:324": "pramāṇena yathā dṛṣṭaṃ tathā vādīti cenna /",
    "GSP33nysu__1u:325": "ekadeśe tathābhūtavāditve 'pyaṃśāntare atathābhūtatvādinyapi prasaṅgāt /",
    "GSP33nysu__1u:326": "yāvatpramāṇadṛṣṭaṃ tāvato vakteti cenna /",
    "GSP33nysu__1u:327": "prāyeṇātathābhūtatvādeva lakṣyāṇāṃ tadavyāpteḥ /",
    "GSP33nysu__1u:328": "nahi kenāpi yāvatpramāṇapramitaṃ tāvadabhidhīyate /",
    "GSP33nysu__1u:329": "yāvatpramāṇadṛṣṭaṃ tāvata eva vakteti cenna /",
    "GSP33nysu__1u:330": "ajñātasandigdhānuvādavākyaprayokturanāptatvaprasaṅgāt /",
    "GSP33nysu__1u:331": "bhīmāgrajasya api kadāciccāṭuvāditvasambhavenānāptatvāpatteśca /",
    "GSP33nysu__1u:332": "nirdoṣa āpta iti cenna /",
    "GSP33nysu__1u:333": "āptānāmapi kvacidrāgādidoṣasambhavāt /",
    "GSP33nysu__1u:334": "yatra viṣaye nirdoṣastatrāpta iti cenna /",
    "GSP33nysu__1u:335": "yattacchabdayorviśeṣaviṣayatvenāsādhāraṇyādavyāpteriti /",
    "GSP33nysu__1u:336": "$āptisvarūpanirūpaṇam$",
    "GSP33nysu__1u:337": "maivam /",
    "GSP33nysu__1u:338": "vivakṣitāthartattvajñānamavipralipsā vivakṣā karaṇapāṭavaṃ cetīyamāptiḥ /",
    "GSP33nysu__1u:339": "tadvānāpta ityaṅgīkārāt /",
    "GSP33nysu__1u:340": "āptatvābhimate 'pi kadācididaṃ nāstīti cenmā bhūt /",
    "GSP33nysu__1u:341": "tadāsāvanāpta ityaṅgīkārāt /",
    "GSP33nysu__1u:342": "kālādibhedenāvirodhāt /",
    "GSP33nysu__1u:343": "evaṃ sati yo yatraivambhūtaḥ sa tatrāpta ityuktaṃ syāditi cedastu ko doṣaḥ /",
    "GSP33nysu__1u:344": "yattacchabdārthayorananugama iti cet /",
    "GSP33nysu__1u:345": "ko 'yamananugamo nāma kiṃ sārvatrikavyavahārānaupāyikatvamutaikasyānekavṛttitvābhāvaḥ /",
    "GSP33nysu__1u:346": "nādyaḥ /",
    "GSP33nysu__1u:347": "yo yasya sutaḥ sa tadīyaṃ dhanaṃ arhatītyādau sārvatrikavyavahārahetutopalambhāt /",
    "GSP33nysu__1u:348": "na dvitīyaḥ /",
    "GSP33nysu__1u:349": "adoṣatvāt /",
    "GSP33nysu__1u:350": "yathā cānanugatasyāpi nāvyāptiḥ sārvatrikavyavahārahetutā ca tathā sāmānyaparīkṣāyāṃ vakṣyāmaḥ",
    "GSP33nysu__1u:351": "$āpteḥ lakṣaṇāntaram$",
    "GSP33nysu__1u:352": "etena nirdoṣaḥ pramitasyaiva vakteti lakṣaṇadvayamapi samāhitaṃ veditavyam",
    "GSP33nysu__1u:353": "anuvādasya vādaviṣayatvena tatprayokturapyāptatvāvirodhāt /",
    "GSP33nysu__1u:354": "evaṃca vakturānukūlyamāptyekadeśa eva /",
    "GSP33nysu__1u:355": "vipralipsā ca śrotṛprasaṅgānukūlataikanibandhanā tadabhāve nivartata iti vaktrādyānukūlyavattāyā āptavākyatayā susthaḥ pratibandhaḥ /",
    "GSP33nysu__1u:356": "nanvāptavākyatā svakapolakalpiteṣu mālatīmādhavādiṣu prāmāṇyaṃ vyabhicarati /",
    "GSP33nysu__1u:357": "nahi nāṭakādiprabandhaṃ viracayannapi kadāciduktalakṣaṇopapanno na bhavati bhavabhūtiriti cenna /",
    "GSP33nysu__1u:358": "yo yatraivambhūta ityanenaivoktottaratvāt /",
    "GSP33nysu__1u:359": "āptimūlavākyasyāptavākyatayā vivakṣitatvācca /",
    "GSP33nysu__1u:360": "abodhakaṃ viparītabodhakaṃ vā vākyamapramāṇamityucyate /",
    "GSP33nysu__1u:361": "tatrābodhakaṃ vakturapaṭukāraṇatayā bhavati /",
    "GSP33nysu__1u:362": "viparītabodhakaṃ ca viparītajñānādinetyāptipūrvakavākyatvasya prāmāṇyena pratibandhasiddhiḥ",
    "GSP33nysu__1u:363": "anyathā kāraṇena vinā kāryotpattiprasaṅgāditi /",
    "GSP33nysu__1u:364": "$madhye kiṃ āptavākyatāsādhanam$",
    "GSP33nysu__1u:365": "nanu cānukūlavaktrādimattayā prāmāṇyasādhanamevātra vyākhyāyatām /",
    "GSP33nysu__1u:366": "kimāptavākyatāsādhanaṃ madhye vyākhyāyate /",
    "GSP33nysu__1u:367": "vyāptipakṣadharmatayoratulyatvāt /",
    "GSP33nysu__1u:368": "nahi yadyadvayāpakasya vyāpakaṃ tattasyāvyāpakamiti sambhavati /",
    "GSP33nysu__1u:369": "anukūlavaktrādimattayā āptavākyatāsādhane vaktrānukūlyasyāptyekadeśatvena sādhyāviśiṣṭatā ca syāt /",
    "GSP33nysu__1u:370": "vaktṛśrotṛprasaktīnāmiti vākyaṃ tu śaṅkitasya upādheḥ sādhanavyāpakatāpradarśanārthaṃ bhaviṣyati",
    "GSP33nysu__1u:371": "maivam /",
    "GSP33nysu__1u:372": "āptavākyatayā tenetyuttaravākyavaiyarthyaprasaṅgāt /",
    "GSP33nysu__1u:373": "upādheḥ sādhanavyāpakatāyā vaktṛśrotṛprasaktīnāmityanenaivopapāditatvāt /",
    "GSP33nysu__1u:374": "nahi upādhiṃ dūṣayatā sādhanavyāpakatāṃ vyutpādya sādhanenopādheḥ pakṣe sādhanaṃ vidhāya tena sādhyaṃ sādhanīyamiti kuladharmaḥ /",
    "GSP33nysu__1u:375": "upādheḥ sādhanābhedaṃ pradarśya tena sādhyaṃ sādhyata iti cenna /",
    "GSP33nysu__1u:376": "āptervaktṛmātradharmasya sādhanābhedānupapatteḥ /",
    "GSP33nysu__1u:377": "sādhyāviśiṣṭatā tu nāstyeva /",
    "GSP33nysu__1u:378": "vaktrādīnāmānukūlyena vakturāptisādhane khalvaṃśataḥ sā syāt /",
    "GSP33nysu__1u:379": "anukūlavaktrādimattayā āptavākyatā sādhyata iti coktam /",
    "GSP33nysu__1u:380": "tathāpi sādhyasādhanayorāptyekadeśānupraveśo 'stīti cet /",
    "GSP33nysu__1u:381": "satyam /",
    "GSP33nysu__1u:382": "tathāpi viśiṣṭabhedena adoṣatvāt /",
    "GSP33nysu__1u:383": "anyathā yo dhūmavānasāvagnimāniti vyāpyavyāpakabhāvo 'pi na syāt /",
    "GSP33nysu__1u:384": "viśeṣyāṃśasyobhayatrānupraveśāt /",
    "GSP33nysu__1u:385": "kṛtakatvānityatvayoḥsattānupraveśe 'pi parairvyāpyavyāpakabhāvasya aṅgīkṛtatvācca /",
    "GSP33nysu__1u:386": "yadā tu nirdoṣaḥ pramitasyaiva vaktā āpta ityāśritaṃ tadā sādhyaviśiṣṭatāyāḥ śaṅkaiva nāsti",
    "GSP33nysu__1u:387": "$bhāṣyakṛtaḥ paramparāśrayaṇe nimittam$",
    "GSP33nysu__1u:388": "granthakṛtāpi kasmādiyaṃ paramparā'śriteti cenna /",
    "GSP33nysu__1u:389": "vaktrādyānukūlyena prāmāṇyaṃ sādhayatāpyantato 'syārthasyāśrayaṇīyatvāt /",
    "GSP33nysu__1u:390": "anyathāstu vaktrādyānukūlyaṃ vakturvipralipsāmūlatvenāprāmāṇyaṃ ca bhavatvityāśaṅkāyāḥ ko nivārayitā /",
    "GSP33nysu__1u:391": "yadyapi prāmāṇyaṃ svata eveti bādarāyaṇīyaṃ matam /",
    "GSP33nysu__1u:392": "yadvakṣyati”na vilakṣaṇatvāt'; iti /",
    "GSP33nysu__1u:393": "jaiminirapi”tatprāmāṇyaṃ bādarāyaṇasya anapekṣatvāt'; iti /",
    "GSP33nysu__1u:394": "tathāpyaprāmāṇyaśaṅkānirāsārtho 'yaṃ prayatna ityavirodhaḥ /",
    "GSP33nysu__1u:395": "$yacchrutisaṃvādiyaccayuktisaṃvāditatpramāṇam$",
    "GSP33nysu__1u:396": "evaṃ vijātīyasaṃvādenāsya śāstrasya prāmāṇyamupapādya tadanuttamatāsiddhaye sajātīyadvayasaṃvādamapyāha- śrutīti //",
    "GSP33nysu__1u:397": "tathācaśabdau samuccayārthau /",
    "GSP33nysu__1u:398": "mānamityasyānukarṣaṇārthau vā /",
    "GSP33nysu__1u:399": "yathā āptavākyatayā tathā śrutimūlatayāpītyupamārtho vā tathāśabdaḥ /",
    "GSP33nysu__1u:400": "yadyapi śrutiyuktimūlaśabdau śrutiyuktibhyāmatharmupalabhya racitasya vācakau /",
    "GSP33nysu__1u:401": "tathāpyatra sāmānārthatāsāmyena gaupyā vṛttyā śrutiyuktisaṃvāditārthau vyākhyeyau /",
    "GSP33nysu__1u:402": "bhagavato bādarāyaṇasya svataḥ sarvajñatvena mukhyārthāsambhavāt /",
    "GSP33nysu__1u:403": "yadi ca śrutiyuktisaṃvādityevākṣyattadā yādṛcchikasaṃvāditāpi vyajñāsyata /",
    "GSP33nysu__1u:404": "sā mā vijñāyīti gauṇaprayogaḥ /",
    "GSP33nysu__1u:405": "evaṃ hi prayoge 'ṅgāṅgibhāvo 'pyadhiko vijñāyate /",
    "GSP33nysu__1u:406": "saca pakṣadharmatopapādako bhaviṣyati /",
    "GSP33nysu__1u:407": "tataścāyamarthaḥ /",
    "GSP33nysu__1u:408": "yacchrutisaṃvādi tatpramāṇam /",
    "GSP33nysu__1u:409": "yathā manvādivākyam /",
    "GSP33nysu__1u:410": "śrutisaṃvādi cedaṃ śāstram /",
    "GSP33nysu__1u:411": "tadarthavicāraparatvāt /",
    "GSP33nysu__1u:412": "visaṃvāde tadanupapatteḥ /",
    "GSP33nysu__1u:413": "tacca",
    "GSP33nysu__1u:414": "“punastasyārthavittaye'; ityādyāgamasiddham /",
    "GSP33nysu__1u:415": "yacca yuktisaṃvādi tatpramāṇam /",
    "GSP33nysu__1u:416": "yathā dhūmavantaṃ parvatamuddiśya parvato 'yamagnimānityuktaṃ vākyam /",
    "GSP33nysu__1u:417": "yuktisaṃvādi cedam /",
    "GSP33nysu__1u:418": "mīmāṃsārūpatvāt /",
    "GSP33nysu__1u:419": "mīmāṃsāyāśca yuktayanusandhānātmakatvāt /",
    "GSP33nysu__1u:420": "tasmātpramāṇam /",
    "GSP33nysu__1u:421": "anyathā śruteryukteścāprāmāṇyaprasaṅgaḥ /",
    "GSP33nysu__1u:422": "ardhavaiśasāsambhavāditi /",
    "GSP33nysu__1u:423": "$śārīrakaḥ paramātmaiva$",
    "GSP33nysu__1u:424": "kimato yaddevamityata āha- eva prāmāṇyamiti //",
    "GSP33nysu__1u:425": "evaśabdo brahmasūtrāṇāṃ ityanena sambaddhayate /",
    "GSP33nysu__1u:426": "trividhamiti kriyāviśeṣaṇam /",
    "GSP33nysu__1u:427": "brahma vedastadarthaḥ parabrahma vā tasya sūtrāṇi brahmasūtrāṇi /",
    "GSP33nysu__1u:428": "sakalavedārthabhūtasya parabrahmaṇo viṣṇoḥ svarūpanirṇayārthāni sūtrāṇīti yāvat /",
    "GSP33nysu__1u:429": "sūtraśabdārthaścālpākṣaramityādyāgamādavagantavyaḥ /",
    "GSP33nysu__1u:430": "etenaitacchāstravācinaḥ śārīrakaśabdasya śarīrameva śarīrakaṃ tatra bhavaḥ śārīrako jīvaḥ",
    "GSP33nysu__1u:431": "tamadhikṛtya kṛto 'yaṃ granthaḥ śārīraka iti vyākhyānaṃ nirastaṃ bhavati /",
    "GSP33nysu__1u:432": "brahmasūtraśabdārthena viruddhatvāt /",
    "GSP33nysu__1u:433": "tvaṃpadābhidheyasya tatpadābhidheyabrahmarūpatā mīmāṃseti vyākhyānādavirodha iti cenna /",
    "GSP33nysu__1u:434": "asambhavāt /",
    "GSP33nysu__1u:435": "nahi janmādisūtrāṇi abhedaparāṇi /",
    "GSP33nysu__1u:436": "pratyuta tannirāsaparāṇīti vakṣyate /",
    "GSP33nysu__1u:437": "ataḥ śārīrakaḥ paramātmaiva /",
    "GSP33nysu__1u:438": "yathoktam /",
    "GSP33nysu__1u:439": "“śarīrau tāvubhau jñeyau jīvaśceśvarasaṃjñitaḥ'; iti /",
    "GSP33nysu__1u:440": "tasya sakalagurapūrṇatvādimīmāṃsaiva śārīrakamīmāṃsā /",
    "GSP33nysu__1u:441": "tathā coktaṃ purāṇe”sarvadoṣavihīnatvam'; ityādi /",
    "GSP33nysu__1u:442": "$brahmasūtrāṇām eva trividhaṃ prāmāṇyam$",
    "GSP33nysu__1u:443": "yata evaṃ brahmasūtrāṇāṃ prāmāṇyaṃ trividhaṃ dṛśyate /",
    "GSP33nysu__1u:444": "āptavākyatvādipramāṇatrayeṇa dṛśyata iti yāvat /",
    "GSP33nysu__1u:445": "atastanmahadanuttamaṃ mantavyam /",
    "GSP33nysu__1u:446": "āptavākyatrayādiliṅgatrayāvasitaṃ prāmāṇyaṃ anyatrāpi cetsyāttadā kathameṣāṃ tadanuttamamityato brahmasūtrāṇāmevetyuktam /",
    "GSP33nysu__1u:447": "tatkathamityata āha- ekadheti //",
    "GSP33nysu__1u:448": "sarvaśa iti vacanādekadhetyupalakṣaṇam /",
    "GSP33nysu__1u:449": "tathā hi /",
    "GSP33nysu__1u:450": "kvacidekadhā /",
    "GSP33nysu__1u:451": "yathā'ptimūlatayā laukikaviṣaye pitṛvākye /",
    "GSP33nysu__1u:452": "śrutisaṃvādena dharmādiviṣaye prativādyudīritavacane /",
    "GSP33nysu__1u:453": "tadukta eva pavarto 'gnimāniti vākye yuktisaṃvādena /",
    "GSP33nysu__1u:454": "kvacit dvedhā /",
    "GSP33nysu__1u:455": "yathā'ptiśrutibhyāṃ manvādivākye /",
    "GSP33nysu__1u:456": "āptiyuktibhyāṃ parvato 'gnimānityādau pitṛvākye /",
    "GSP33nysu__1u:457": "śrutiyuktibhyāmīśvaraḥ sarvajña iti prativādyudīritavacasīti /",
    "GSP33nysu__1u:458": "jaiminyādivākye tredhāpyastīti cet /",
    "GSP33nysu__1u:459": "satyam /",
    "GSP33nysu__1u:460": "yathā brahmasūtreṣu na tathā /",
    "GSP33nysu__1u:461": "niravadhikaṃ hi tatrāptyādikam /",
    "GSP33nysu__1u:462": "etadarthamapi mahadityetattrividhamityanenāpi yojanīyam /",
    "GSP33nysu__1u:463": "nanu pramāṇaikatvānekatvayoḥ prameyatādavasthyāt kathametat /",
    "GSP33nysu__1u:464": "ittham /",
    "GSP33nysu__1u:465": "nahi pramāṇamātraṃ niḥśaṅkapravṛttāvupayujyate /",
    "GSP33nysu__1u:466": "kiṃ nāma pramāṇatayā pramitameva /",
    "GSP33nysu__1u:467": "tacca yāvadyāvadadhikaṃ pramīyate tattadanusāriṇīmaviśaṅkāṃ kṣiprapravṛttiṃ prasūta ityanubhavasiddham",
    "GSP33nysu__1u:468": "tataḥ prāmāṇyameva svakāryātiśayavaśenātiśayavaducyate /",
    "GSP33nysu__1u:469": "evaṃ viṣayaprayojanātiśayavaśenāpyatiśayo draṣṭavyaḥ /",
    "GSP33nysu__1u:470": "$prāmāṇyoktisamarthanam$",
    "GSP33nysu__1u:471": "ato naitādṛśaṃ kiñcit pramāṇatamamiṣyate /",
    "GSP33nysu__1u:472": "svayaṃ kṛtāpi tadvayākhyā kriyate spaṣṭatārthataḥ // MAnuv_1,1.7 //",
    "GSP33nysu__1u:473": "tadevaṃ śrutyanumānābhyāmidameva śāstraṃ pramāṇatamaṃ",
    "GSP33nysu__1u:474": "nānyadetādṛśamastītyupasaṃharati- ata iti //",
    "GSP33nysu__1u:475": "iṣyate prāmāṇikairiti śeṣaḥ /",
    "GSP33nysu__1u:476": "tathā cānyaparihāreṇāsyaiva vyākhyānaṃ yuktamiti hṛdayam /",
    "GSP33nysu__1u:477": "nanu bhārataṃ sarvaśāstreṣūttamamucyate /",
    "GSP33nysu__1u:478": "satyam /",
    "GSP33nysu__1u:479": "vicāryeṣu śāstreṣu tadityavirodhaḥ /",
    "GSP33nysu__1u:480": "nanu cāsya śāstrasyārambhaṇīyatvaṃ sūtrakāra eva prathamasūtre samarthayate /",
    "GSP33nysu__1u:481": "tadvayākhyānenaiva sarvaṃ sampadyate /",
    "GSP33nysu__1u:482": "kimanena /",
    "GSP33nysu__1u:483": "prathamasūtra eva kathaṃ pravṛttiriti cet /",
    "GSP33nysu__1u:484": "prathamabhāṣye 'pi katham /",
    "GSP33nysu__1u:485": "sandehātpravṛttasya punaruktapramāṇairnirṇaya iti cet /",
    "GSP33nysu__1u:486": "samaṃ prathamasūtre 'pi /",
    "GSP33nysu__1u:487": "maivam /",
    "GSP33nysu__1u:488": "viṣayādisampādanenaiva tat /",
    "GSP33nysu__1u:489": "naca tāvatā'rambhaṇīyatvam /",
    "GSP33nysu__1u:490": "prāmāṇye hi sati kākadantaparīkṣāgranthavailakṣaṇyārthaṃ viṣayādivyutpādanamupayujyate /",
    "GSP33nysu__1u:491": "ataḥ sūtrākṣiptamevedaṃ śiṣyāṇāṃ buddhiśuddhaye bhāṣyakṛtoktamiti /",
    "GSP33nysu__1u:492": "$spaṣṭārthaḥ$",
    "GSP33nysu__1u:493": "tathāpi nedaṃ vyākhyātavyaṃ vyākhyātatvādityatrānvapi ceti yat prayojanāntaraṃ astīti sūcitaṃ tadvivaraṇārthamāha- svayamiti //",
    "GSP33nysu__1u:494": "yadyapi teṣāṃ brahmasūtrāṇāṃ vyākhyā svayaṃ mayaiva bhāṣye kṛtā tathāpi punaratra spaṣṭataivārthaḥ prayojanaṃ yasya spaṣṭatārthaḥ /",
    "GSP33nysu__1u:495": "tasmai spaṣṭatārthataḥ /",
    "GSP33nysu__1u:496": "bhāṣye aspaṣṭīkṛtamarthaṃ spaṣṭīkartuṃ kriyate /",
    "GSP33nysu__1u:497": "spaṣṭīkaraṇaṃ cānekavidham /",
    "GSP33nysu__1u:498": "kvacidanuktāṃśasyoktiḥ /",
    "GSP33nysu__1u:499": "kvāpyatisaṅkṣiptasya vistaraṇam /",
    "GSP33nysu__1u:500": "kvacidativistṛtatayā buddhayanārūḍhasya saṅkṣepaḥ /",
    "GSP33nysu__1u:501": "kvāpi vikṣiptasya ekīkaraṇam /",
    "GSP33nysu__1u:502": "kutrāpyuktasyopapādanam /",
    "GSP33nysu__1u:503": "kvacidapavyākhyānanirāsena dṛḍhīkaraṇamityādi tatratatra draṣṭavyam /",
    "GSP33nysu__1u:504": "nanvekatraiva sarvaṃ vaktavyaṃ kiṃ prasthānabhedena /",
    "GSP33nysu__1u:505": "maivam /",
    "GSP33nysu__1u:506": "yataḥ saṅkṣepavistarābhyāmuktaṃ śrotṛṇāṃ sugrahaṃ saprayojanaṃ ca bhavati",
    "GSP33nysu__1u:507": "yathoktam /",
    "GSP33nysu__1u:508": "“saṅkṣepavistarābhyāṃ tu kathayanti manīṣiṇaḥ /",
    "GSP33nysu__1u:509": "bahuvārasmṛtestasya phalabāhulyakāraṇāt'; iti /",
    "GSP33nysu__1u:510": "tatra bhāṣyādyapadyārtho atra ślokatrayeṇa vivṛtaḥ /",
    "GSP33nysu__1u:511": "tathā hi /",
    "GSP33nysu__1u:512": "sarvaguṇodīrṇatoktayā prāptā guṇaguṇibhedaśaṅkā nikhiletyādinā nirākṛtā /",
    "GSP33nysu__1u:513": "jñeyatvagamyatvayoritarasādhāraṇyātkathaṃ viśeṣaṇatvamityāśaṅkā āpyatamamityanena parihṛtā",
    "GSP33nysu__1u:514": "apiśabdo viśeṣaṇāntarasamuccayārthaḥ /",
    "GSP33nysu__1u:515": "tadvivaraṇamasyetyādi /",
    "GSP33nysu__1u:516": "śāstraprabhavaṃ ityādibhirbahubhiḥ prakārairyadgurutvopapādanaṃ tena gurūṃśceti bahuvacanāntaṃ padaṃ vivṛtam /",
    "GSP33nysu__1u:517": "gurudevatayoḥ bhede 'pipadenāruciḥ sūcitā /",
    "GSP33nysu__1u:518": "tadvivṛtistameveti /",
    "GSP33nysu__1u:519": "sampraśabdābhyāṃ natveti viśeṣitam /",
    "GSP33nysu__1u:520": "nirupapadasūtragrahaṇena yadbrahmasūtrāṇāṃ sarvottamaprāmāṇyaṃ sūcitaṃ tadupapādanaṃ paramākhyeti",
    "GSP33nysu__1u:521": "yaddvāpara ityadibhāṣyaṃ tadasaṅgatam /",
    "GSP33nysu__1u:522": "sūtrārthavacanaṃ pratijñāya tadutpattikramakathanasyopayogādarśanāt /",
    "GSP33nysu__1u:523": "maivam /",
    "GSP33nysu__1u:524": "yasmādāptimūlatvādiyuktayāpi brahmasūtrāṇāṃ sarvottamaṃ prāmāṇyaṃ samarthayituṃ etaditi darśayati gururgurūṇāmityādineti /",
    "GSP33nysu__1u:525": "$maṅgalavādaḥ$",
    "GSP33nysu__1u:526": "tathāpi nedaṃ śāstraṃ vyākartavyaṃ maṅgalācaraṇarahitatvāt /",
    "GSP33nysu__1u:527": "maṅgalācaraṇapuraḥsarāṇi khalu karmāṇi nirantarāyaṃ parisamāpyante pracīyante ca /",
    "GSP33nysu__1u:528": "nacākṛtamaṅgalācaraṇānāmapi kāryaparisamāptyādidarśanātkṛtamaṅgalācaraṇānāmapi tadabhāvopalambhānna taddhetutvamasyeti sāmpratam /",
    "GSP33nysu__1u:529": "tathā sati kārīryāderapi vṛṣṭayādihetutvābhāvāpatteḥ /",
    "GSP33nysu__1u:530": "syādetadevam /",
    "GSP33nysu__1u:531": "yadi kārīryādevavṛṣṭayādihetutvaṃ niṣpramāṇakaṃ syānna caivam /",
    "GSP33nysu__1u:532": "śrutiniścite tu sādhyasādhanabhāve tadabhāve 'pi bhāvo 'nekakāraṇakatvasya",
    "GSP33nysu__1u:533": "kalpako bhavati /",
    "GSP33nysu__1u:534": "darśapūrṇamāsābhyāmiva traivarṇikaparicaryādināpir svargaprāpteḥ /",
    "GSP33nysu__1u:535": "bhāve 'pyabhāvastu kartṛkaraṇādivaiguṇyanimitto bhavati /",
    "GSP33nysu__1u:536": "nahi sāmagrīvaikalyena sādhyaṃ vyabhicaran heturahetuḥ syāt /",
    "GSP33nysu__1u:537": "kartrādisādguṇye vā prabalapratibandhakasadbhāvaḥ kalpyate /",
    "GSP33nysu__1u:538": "nahi pratibaddhaṃ kāryaṃ ajanayat kāraṇamakāraṇaṃ bhavati /",
    "GSP33nysu__1u:539": "vahnerapi sphoṭaṃ pratyakāraṇatvaprasaṅgāt /",
    "GSP33nysu__1u:540": "nacaivaṃ sāmagrīvaiguṇyaśaṅkayāḥ sarvatra saulabhyena sakalapravṛttivilayāpātāditi /",
    "GSP33nysu__1u:541": "samametatsakalaṃ prakṛte 'pi /",
    "GSP33nysu__1u:542": "maṅgalācaraṇasyāvighnaparisamāptyādihetutvasyāpi avigītaśiṣyācārānumitaśrutisiddhatvāt /",
    "GSP33nysu__1u:543": "na tāvatprekṣāvatpravṛttirviphalā sambhāvinī /",
    "GSP33nysu__1u:544": "nāpi prayojanāntarārthā /",
    "GSP33nysu__1u:545": "dṛṣṭaparityāgādṛṣṭakalpanāprasaṅgāt /",
    "GSP33nysu__1u:546": "kāryamāripsuḥ khalu tatsamāptyādikaṃ kāmayata ityanubhavasiddham /",
    "GSP33nysu__1u:547": "naca phalāntarānusandhāne pramāṇamasti /",
    "GSP33nysu__1u:548": "nacaiteṣāmimaṃ sādhyasādhanabhāvapratītibhrāntiḥ /",
    "GSP33nysu__1u:549": "tathā satyavigānānupapatteḥ /",
    "GSP33nysu__1u:550": "naca pratyakṣāderatrāvakāśa iti śrutireva śiṣyācāramūlaṃ kalpyate /",
    "GSP33nysu__1u:551": "naca vighnahetusadbhāvāniścayādidamananuṣṭheyam /",
    "GSP33nysu__1u:552": "tatsandehe 'pyanuṣṭhānasya”pākṣiko 'pi doṣaḥ parihatarvyaḥ'; iti nyāyaprāptatvāt /",
    "GSP33nysu__1u:553": "naca bhagavataḥ sūtrakārasya vighnā eva na santīti tatparihārārthānanuṣṭhānaṃ na doṣāyeti yuktam /",
    "GSP33nysu__1u:554": "śiṣyārthamapi kartavyatvāt /",
    "GSP33nysu__1u:555": "yato maṅgalācaraṇapuraḥsarāṇi śāstrāṇi vīryavanti bhavantyāyuṣmatpuruṣakāṇi ca /",
    "GSP33nysu__1u:556": "anyathā bhāratādāvapi na kuryāt /",
    "GSP33nysu__1u:557": "etena sūtrakṛtā kṛtameva maṅgalācaraṇam /",
    "GSP33nysu__1u:558": "kiṃ nāma granthādau na niveśitamityapi nirastam /",
    "GSP33nysu__1u:559": "granthe niveśanasyāpi śiṣyācāraprāptatvāt /",
    "GSP33nysu__1u:560": "śiṣyārthatvācca /",
    "GSP33nysu__1u:561": "ata evānyatkimapi vighnavighātādyarthamanuṣṭhitaṃ sūtrakāreṇeti nirastam /",
    "GSP33nysu__1u:562": "atrocyate /",
    "GSP33nysu__1u:563": "kartavyameva kāryārambhe maṅgalācaraṇam /",
    "GSP33nysu__1u:564": "kṛtaṃ ca bhagavatā sūtrakāreṇa /",
    "GSP33nysu__1u:565": "niveśitaṃ ca granthādau /",
    "GSP33nysu__1u:566": "yadayamoṅkārāthaśabdāvāditaḥ kṛtavān /",
    "GSP33nysu__1u:567": "tayormāṅgalikatvāt /",
    "GSP33nysu__1u:568": "yathoktam /",
    "GSP33nysu__1u:569": "“oṃkāraścāthaśabdaśca dvāvetau brahmaṇaḥ purā /",
    "GSP33nysu__1u:570": "kaṇṭhaṃ bhitvā viniryātau tasmānmāṅgalikāvubhau'; iti /",
    "GSP33nysu__1u:571": "$athaśabdo maṅgalārthaḥ$",
    "GSP33nysu__1u:572": "tatra tārāthamūlatvaṃ sarvaśaśastrasya ceṣyate /",
    "GSP33nysu__1u:573": "sarvatrānugatatvena pṛthagoṅkriyate 'khilaiḥ // MAnuv_1,1.8 //",
    "GSP33nysu__1u:574": "nanvetadanupapannam /",
    "GSP33nysu__1u:575": "tathā satyetayorvighnavighātādihetutvena samastaśāstrāṅgatayā prathamasūtrāvayavatvābhāvaprasaṅgāt",
    "GSP33nysu__1u:576": "tathātve ca prathamasūtraṃ nyūnamāpadyeta /",
    "GSP33nysu__1u:577": "adhikāryādipratipādakasya anyasyābhāvāt /",
    "GSP33nysu__1u:578": "tatpratipādanasya cāvaśyakatvāt /",
    "GSP33nysu__1u:579": "anyathādhikāriviṣayavaidhuryeṇa śāstrasya anārambhaṇīyatvaśaṅkā na nirākṛtā syādityanarthakaṃ sūtramāpadyetetyata āha- tatreti //",
    "GSP33nysu__1u:580": "taranti anena aniṣyanicayamityoṅkārastāraḥ /",
    "GSP33nysu__1u:581": "tāraścāthaśca tayormūlatvaṃ krameṇāditvam /",
    "GSP33nysu__1u:582": "ādau prayuktau anena aniṣyanicayamityoṅkārastāraḥ /",
    "GSP33nysu__1u:583": "tāraścāthaśca tayormūlatvaṃ krameṇoditvam /",
    "GSP33nysu__1u:584": "ādau prayuktau oṅkārāthaśabdāviti yāvat /",
    "GSP33nysu__1u:585": "tatra prathamasūtre 'vayavatayā sarvaśāstrasya cāṅgatayā ceṣyate",
    "GSP33nysu__1u:586": "'ṅgīkriyate sūtrakṛteti śeṣaḥ /",
    "GSP33nysu__1u:587": "etaduktaṃ bhavati /",
    "GSP33nysu__1u:588": "prathamasūtre 'dhikāryādipratipādanāyopāttāvoṅkārāthaśabdau",
    "GSP33nysu__1u:589": "śaṅkhavīṇāveṇudhvanivat śrutito māṅgalikatvātkṛtsnaśāstrasyānantarāyaparisamāptyādikaṃ kurvate",
    "GSP33nysu__1u:590": "anyārthānīyamānapūrṇakalaśadarśanavaditi /",
    "GSP33nysu__1u:591": "tārāthāvityetāvatā pūrṇe yanmūlatvamityāha tatsūtrakārāṅgīkāraliṅgasūcanam",
    "GSP33nysu__1u:592": "yatparyāyāntaraṃ vihāyānayoreva kramāntaraṃ vihāyādāvevopādānaṃ tena jānīmo jñāpakatayā'disūtrasya kārakatayā samastaśāstrasya copayogitvenaitau sūtrakṛtā vivakṣitāviti /",
    "GSP33nysu__1u:593": "nacaitadyādṛcchikam /",
    "GSP33nysu__1u:594": "sakalasūtrakārairevameva prayuktatvāt /",
    "GSP33nysu__1u:595": "nacānekeṣāṃ prekṣāvatāṃ yadṛcchayaikavidhā pravṛttirupalabdheti /",
    "GSP33nysu__1u:596": "anenāthaśabdo maṅgalārtha ityādibhāṣyaṃ vivṛtaṃ bhavati /",
    "GSP33nysu__1u:597": "$bhāmatīvivaraṇamatavimarśaḥ$",
    "GSP33nysu__1u:598": "atra yatpareṣāṃ dūṣaṇaṃ”maṅgalasya vākyārthe samanvayābhāvāt'; iti /",
    "GSP33nysu__1u:599": "“tathā hi /",
    "GSP33nysu__1u:600": "padārtha eva hi vākyārthe samanvīyate /",
    "GSP33nysu__1u:601": "sa ca vācyo vā lakṣyo vā /",
    "GSP33nysu__1u:602": "na ceha maṅgalamathaśabdasya vācyaṃ lakṣyaṃ vā /",
    "GSP33nysu__1u:603": "kintu mṛdaṅgadhvanivadathaśabdasya kāryam /",
    "GSP33nysu__1u:604": "naca kāryajñāpyayorvākyārthe samanvayaḥ śābde vyavahāre dṛṣṭaḥ'; /",
    "GSP33nysu__1u:605": "“astu vā maṅgalasya padārthatvam /",
    "GSP33nysu__1u:606": "tathāpi na vākyārthe samanvayaḥ /",
    "GSP33nysu__1u:607": "tathāhi /",
    "GSP33nysu__1u:608": "na tāvanmaṅgalaṃ brahmajijñāsāyāḥ kartṛkarmakaraṇabhāvena vākyārthe 'nveti",
    "GSP33nysu__1u:609": "kartrādyanyatamabhāve pramāṇābhāvāt /",
    "GSP33nysu__1u:610": "kārakāntarāṇāṃ vidyamānatvācca /",
    "GSP33nysu__1u:611": "nāpi sāmānādhikaraṇyena anvayaḥ /",
    "GSP33nysu__1u:612": "jijñāsā maṅgalamiti praśaṃsāparatayā arthavādatvaprasaṅgāt'; iti /",
    "GSP33nysu__1u:613": "tadetenāpāstaṃ bhavati /",
    "GSP33nysu__1u:614": "asmābhirapyānantaryābhidheyo 'thaśabdaḥ śrutyā maṅgalaprayojana ityaṅgīkārāt /",
    "GSP33nysu__1u:615": "nanvatra sūtrādāvoṅkāra eva na vidyate /",
    "GSP33nysu__1u:616": "tatkathamucyate tārāthamūlatvati /",
    "GSP33nysu__1u:617": "yadyapi śiṣyairadhyetṛbhiḥ uccāryamāṇo 'dhyakṣasiddhastathāpi nāyaṃ sūtrāvayavaḥ /",
    "GSP33nysu__1u:618": "lakṣaṇāntarābhāve satyasaṃhitatayā sampāṭhe akhilaiḥ paṭhyamānatvāt /",
    "GSP33nysu__1u:619": "vedādhyayanopakrame adhyetṛbhiruccāryamāṇoṅkāravat /",
    "GSP33nysu__1u:620": "anyathāthaśabdavatsaṃhitatayā nirdiśyeta /",
    "GSP33nysu__1u:621": "naca dṛṣṭāntaḥ sādhyavikalaḥ /",
    "GSP33nysu__1u:622": "adhyayanopakramavirativaicitṛyeṇa tattatsthānaparityāgenānyānyasthāne 'khilaiḥ paṭhyamānasya vedavākyānavayavatāyāḥ suprasiddhatvāt /",
    "GSP33nysu__1u:623": "anyathādhyayanopakramavirativaicitṛye 'pi oṃ iti brahmetyādivanniyatasthānatayā pāṭhaprasaṅgāt",
    "GSP33nysu__1u:624": "pakṣasapakṣayorādāvuccāraṇaṃ tu prāṅmukhatvādivadadhyayananiyamāntargatamadhyetṛbhiranuṣṭhīyata ityastu /",
    "GSP33nysu__1u:625": "evaṃcāyamoṅkāraḥ sūtrakṛtā maṅgalārthatayā sūtrādāvupanibaddha ityanupapannamityata āha- sarvatra iti //",
    "GSP33nysu__1u:626": "akhilaiḥ sūtrapāṭhakaiḥ yatpṛthagasaṃhitatayoṅkriyate tatsarvatra sūtreṣvanugatatvenābhilaṣitena nimittenopapadyate /",
    "GSP33nysu__1u:627": "$oṃkāraḥ sūtrāvayavaḥ$",
    "GSP33nysu__1u:628": "etaduktaṃ bhavati /",
    "GSP33nysu__1u:629": "sarvāṇi hi sūtrāṇi pratyekamanekavedavākyavicāraparatvādavāntarabrahmavidyāḥ /",
    "GSP33nysu__1u:630": "“sravatyanoṅkṛtaṃ brahma parastācca viśīryate'; iti śrautārthavādasāmarthyātsarvāsvapi brahmavidyāsvādyantayoroṅkārasyohaḥ",
    "GSP33nysu__1u:631": "kartavya iti gamyate /",
    "GSP33nysu__1u:632": "na cohyamānaṃ vākyātpṛthagiti śakyate vaktum /",
    "GSP33nysu__1u:633": "mantreṣvapyūhyamānasyāmantrāvayavatvaprasaṅgāt /",
    "GSP33nysu__1u:634": "tataśca patisūtramādyantayoruccāraṇe gauravaṃ syādityādāvevoṅkāro",
    "GSP33nysu__1u:635": "'dhikṛtatvenoccāryate /",
    "GSP33nysu__1u:636": "tasya saṃhitatayā nirdeśe prathamasūtrāvayava evāyaṃ vijñāyeta /",
    "GSP33nysu__1u:637": "tanmā vijñāyīti śiṣyaiḥ pṛthagoṅkriyate /",
    "GSP33nysu__1u:638": "naca vyākhyānato 'pyadhikāro jñāyata iti vyarthaṃ pṛthakkaraṇamiti vācyam /",
    "GSP33nysu__1u:639": "antaraṅgajñāpakābhāva eva bahiraṅgasyānveṣaṇīyatvāditi /",
    "GSP33nysu__1u:640": "tadanenāsaṃhitatayā nirdeśe nimittāntaraṃ vadatā hetoranyathāsiddhiruktā bhavati /",
    "GSP33nysu__1u:641": "nanu ca śrautārthavādabalenādyantayoroṅkārasyoho vā prāṅmukhatvādivadbahirbhūtasyaiva uccāraṇaṃ vā vidheyatvena kalpyamiti sandihyate /",
    "GSP33nysu__1u:642": "satyam /",
    "GSP33nysu__1u:643": "sandehe 'pi tayā praṇāḍyānumānasya sandigdhānyathāsiddhayāpyābhāsatvameva",
    "GSP33nysu__1u:644": "vakṣyamāṇanyāyenoṅkārārthasya prathamasūtravākyārthe samanvayena niścayopapattau bādhitaviṣayaṃ cānumānamiti /",
    "GSP33nysu__1u:645": "athavā dṛṣṭāntadūṣaṇamanena kriyate /",
    "GSP33nysu__1u:646": "tathāhi /",
    "GSP33nysu__1u:647": "akhilairvedapāṭhakaiḥ pṛthagrūpāntareṇa sthānavyatyāsena yadoṅkriyate taduktanyāyenādāvuccāraṇenaiva labdhena sarvatrānugatatvena kāraṇenaivopapadyata ityanena dṛṣṭānte sādhakasya hetoranyathāsiddhiruktā",
    "GSP33nysu__1u:648": "tathāca dṛṣṭāntasya sādhyavikalateti /",
    "GSP33nysu__1u:649": "evamanumāne niraste nirapavādenādāvuccāraṇenoṅkārasya prathamasūtrāvayavatāsiddhāvuktamupapannam",
    "GSP33nysu__1u:650": "tadevaṃ siddhe śāstravyākhyeyatve prekṣāvatpravṛttiviṣayasyaiva ārambhaṇīyatvātprayojanābhidheyasambandhavatyeva ca prekṣāvatāṃ pravṛtterārambhaṇīyatāsiddhaye prekṣāvataḥ pravartayituṃ prayojanādyabhisambandhaṃ pratipādayataḥ prathamasūtrasya vyākhyāmotatvavācītyādinā ārabhate /",
    "GSP33nysu__1u:651": "$prayojanādyabhidhānaṃ sārthakam$",
    "GSP33nysu__1u:652": "nanu brahmajñānasya mokṣahetutā yadi śāstrapravṛtteḥ prāgeva pramāṇāntarasiddhā vyarthaṃ tadā tadabhidhānaṃ śāstre /",
    "GSP33nysu__1u:653": "pramāṇāntarasiddhe kvacidupadeśānapekṣaṇāt /",
    "GSP33nysu__1u:654": "athehaiva tanniścayastadā pravṛttau prayojanādiniścayo niścite ca prayojanādau pravṛttirityanyonyāśrayatvam",
    "GSP33nysu__1u:655": "atha prathamasūtrāttanniścayaḥ /",
    "GSP33nysu__1u:656": "tatraiva kathaṃ pravṛttiḥ /",
    "GSP33nysu__1u:657": "tadarthaṃ ca prayojanāntarābhidhāne 'navasthā /",
    "GSP33nysu__1u:658": "evameva tatra pravṛttāvuttaratrāpi tathātvaprasaṅgādanarthakaṃ sūtre prayojanādyabhidhānamiti",
    "GSP33nysu__1u:659": "ucyate /",
    "GSP33nysu__1u:660": "trividhā hi puṃsāṃ cittavṛttiḥ /",
    "GSP33nysu__1u:661": "anubhava icchā prayatnaśca /",
    "GSP33nysu__1u:662": "tatra sādhanagocarāvicchāprayatnau pravṛttiriti ucyete /",
    "GSP33nysu__1u:663": "na tvanubhavo nāpi phalagocarecchā /",
    "GSP33nysu__1u:664": "yena tayorapi prayojananiścayāpekṣā syāt /",
    "GSP33nysu__1u:665": "nahi upekṣaṇīyaṃ niṣprayojanamiti nānubhūyate /",
    "GSP33nysu__1u:666": "nāpi sukhaṃ prayojanāntararahitamiti neṣyate /",
    "GSP33nysu__1u:667": "naca mumukṣuṇā anapekṣite svarge yāgādikaṃ tatsādhanatayā nānubhūyate /",
    "GSP33nysu__1u:668": "puruṣātharsādhane tu icchālakṣaṇā prayatnalakṣaṇā vā pravṛttistathā na svarasasiddhā /",
    "GSP33nysu__1u:669": "nahi kaścitkṣutprahāṇādikamananusandhāya bhoktumicchati prayatate vā /",
    "GSP33nysu__1u:670": "tasmādyo yatra pravartanīyaḥ sa tatprayojanādikaṃ darśayitvaiva iti sārthakaṃ sūtre prayojanādyabhidhānam",
    "GSP33nysu__1u:671": "$ādimasūtrasya śāstrāntarbhāvaḥ$",
    "GSP33nysu__1u:672": "uktaṃ ca prayojanādikaṃ śrotā kataṃ śraddadhītāśraddadhānaśca kathaṃ pravarteteti punaravaśiṣyate",
    "GSP33nysu__1u:673": "tatraike samādhānamāhuḥ /",
    "GSP33nysu__1u:674": "avagatasūtrakārāptabhāvastāvattadvacanādeva śraddhāsyati /",
    "GSP33nysu__1u:675": "yadyapi āptatvāvadhāraṇe prayojanādyanabhidhāne 'pi tatsāmānyaniścayo bhavatyeva prayojanādimadidaṃ śāstraṃ āptoktatvāditi /",
    "GSP33nysu__1u:676": "tathāpi nāsau pravṛttyaṅgam /",
    "GSP33nysu__1u:677": "nahi prayojanādimadityeva pravartate /",
    "GSP33nysu__1u:678": "kiṃ nāmāsmadabhimataprayojanādimaditi /",
    "GSP33nysu__1u:679": "saca prayojanādiviśeṣo vacanādevāvasīyata iti sārthakaṃ tadabhidhānam /",
    "GSP33nysu__1u:680": "āptatvāniścaye 'pyarthasandehādeva kṛṣṭādāviva pravṛttyupapattiḥ /",
    "GSP33nysu__1u:681": "nanu sandehaḥ prayojanādyavacane 'pi sādhakabādhakapramāṇābhāve sati sulabha eva /",
    "GSP33nysu__1u:682": "viśeṣasmṛtiśca tadarthitvaviśeṣādbhaviṣyati /",
    "GSP33nysu__1u:683": "maivam /",
    "GSP33nysu__1u:684": "yo hi yadvacanātpravartate sa tadvacanādeva viśeṣasmṛtimapekṣate /",
    "GSP33nysu__1u:685": "natu svātantryeṇa /",
    "GSP33nysu__1u:686": "nahi rogārto mamedaṃ roganivṛttisādhanaṃ na veti yatra tatrocchṛṅkhalaḥ svayaṃ utprekṣya pravartate",
    "GSP33nysu__1u:687": "kiṃ nāmānavadhṛtāptabhāvasyāpi vaidyasyaiva vacanāt /",
    "GSP33nysu__1u:688": "anyathā svayaṃ prayojanābhidhānamanadhigacchannanarthamapyāśaṅketa /",
    "GSP33nysu__1u:689": "kiṃ niṣprayojanamidaṃ kākadantaparīkṣāgranthavadutāśakyasādhanaprayojanaṃ mṛtiharahimamahīdharottarasānusiddhasañjīvanīkathanavat",
    "GSP33nysu__1u:690": "uta madanabhimataprayojanamāryāvartavāsinaṃ prati dākṣiṇātyasya mātulakanyāpariṇayanaprakāropadeśavat",
    "GSP33nysu__1u:691": "athavābhimatasyāpi prayojanasya satyapi laghīyasyupāyāntare garīyānayamupāyaḥ /",
    "GSP33nysu__1u:692": "pipāsuṃ prati gīrvāṇataraṅgiṇīsamīpakūpakhananopadeśavadityādi /",
    "GSP33nysu__1u:693": "etāsu cānarthasambhāvanāsu na pravarteta /",
    "GSP33nysu__1u:694": "naca prayojanādyabhidhāne 'pyetāsāmavakāśaḥ /",
    "GSP33nysu__1u:695": "lokavyavahārocchedaprasaṅgāt /",
    "GSP33nysu__1u:696": "nahi kaścidvaidyavacanādāvevamāśaṅkaya nivartate /",
    "GSP33nysu__1u:697": "tasmādupapannamubhayathāpi prayojanādyabhidhānamiti /",
    "GSP33nysu__1u:698": "tadetadanupapannam /",
    "GSP33nysu__1u:699": "tathā hi /",
    "GSP33nysu__1u:700": "yadi tāvadāptavākyatayā sūtramidaṃ prayojanāderniścāyakaṃ",
    "GSP33nysu__1u:701": "syāttadā'gamatayā nyāyasūtratvahāniḥ /",
    "GSP33nysu__1u:702": "kiñcāptatvaṃ sūtrakṛto yena vedādinā pramāṇenāvagantavyaṃ tenaiva prayojanādyabhisambandho 'pi śāstrasyāvagamyata iti vyarthaṃ",
    "GSP33nysu__1u:703": "tadabhidhānamāpadyeta /",
    "GSP33nysu__1u:704": "āptatvāniścaye 'pyarthasandehāt pravṛttiriti cātisthavīyaḥ /",
    "GSP33nysu__1u:705": "nahi kaścitprayojanādisandehe 'timahāyāsasādhye pravartate prāguktānarthaparamparāśca kathaṃ na śaṅketa /",
    "GSP33nysu__1u:706": "tasmānnedaṃ prayojanādyupadeśamātraṃ kintu śrautasya prayojanādeḥ nyeyenopapādanārthamityeva parihāraḥ /",
    "GSP33nysu__1u:707": "āptatvaṃ tu nyāyasyopodbalakamātramiti bhāṣyakārīyaṃ tadvyutpādanamapi nānarthakam /",
    "GSP33nysu__1u:708": "ata evāsya sūtrasya na śāstrabahirbhāvaḥ /",
    "GSP33nysu__1u:709": "adhyayanavidhyādivadasyāpyata evārambhaṇīyatvasiddhernānavasthādidoṣo 'pīti /",
    "GSP33nysu__1u:710": "$kaḥ punar asya sūtrasya prasaṅgaḥ$",
    "GSP33nysu__1u:711": "kaḥ punarasya sūtrasya prasaṅgaḥ /",
    "GSP33nysu__1u:712": "ucyate /",
    "GSP33nysu__1u:713": "prāripsitatayā hi buddhisannihitaṃ śāstraṃ sūtrakārasya /",
    "GSP33nysu__1u:714": "tatra saṃśayaḥ kimidamārambhaṇīyaṃ na veti /",
    "GSP33nysu__1u:715": "upalabhyante khalūbhayavidhānyapi vākyāni /",
    "GSP33nysu__1u:716": "vākyaṃ cedam /",
    "GSP33nysu__1u:717": "naca viśeṣo dṛśyate /",
    "GSP33nysu__1u:718": "yenānyatarapakṣaniścayaḥ syāt /",
    "GSP33nysu__1u:719": "nanu kasyāyaṃ saṃśayaḥ /",
    "GSP33nysu__1u:720": "na tāvatsūtrakārasya /",
    "GSP33nysu__1u:721": "avagataviśeṣatvāt /",
    "GSP33nysu__1u:722": "anyathā nirṇāyakasūtrapraṇayanānupapatteḥ /",
    "GSP33nysu__1u:723": "nāpi parasya /",
    "GSP33nysu__1u:724": "pareṇādyāpi śāstrasyānupalabdhatvāt /",
    "GSP33nysu__1u:725": "anupalabdhe ca samānadharmadarśanādyayogena saṃśayotpādānupapatteḥ /",
    "GSP33nysu__1u:726": "maivam /",
    "GSP33nysu__1u:727": "yadīdaṃ śāstraṃ pareṇopalabhyeta tadoktasandehakāraṇopapattau prayojanārthitvena viśeṣasmṛtimataivaṃ sandihyeteti sūtrakṛta eva parakīyasambhāvitasaṃśayāharaṇopapatteḥ /",
    "GSP33nysu__1u:728": "$jijñāsāyāḥ kartavyatvacintanam$",
    "GSP33nysu__1u:729": "nanvidaṃ yuktayanusandhānātmakavicāramīmāṃsāmananāparanāmakajijñāsāṅgabhūtanyāyanibandhanaṃ jijñāsāyāḥ katarvyatāyāmārambhaṇīyaṃ bhaviṣyati /",
    "GSP33nysu__1u:730": "nahi vicāraḥ kartavyaḥ taddvārabhūtanyāyanibandhanaṃ ca nārambhaṇīyamiti sambhavati /",
    "GSP33nysu__1u:731": "niḥsādhanasya vicārasyaivānutthānāt /",
    "GSP33nysu__1u:732": "anyathā tu neti jijñāsaiva vicāraṇīyā /",
    "GSP33nysu__1u:733": "satyam /",
    "GSP33nysu__1u:734": "etacchāstravyutpādanīyanyāyakaraṇikāyāṃ jijñāsāyāṃ ubhayavidhavyāpāradarśanādviśeṣādarśanācca saṃśayaḥ kiṃ kartavyā na veti /",
    "GSP33nysu__1u:735": "nanu ca tadvijijñāsasva iti jijñāsāyāḥ śrutivihitatvāt kathaṃ viśeṣādarśanam /",
    "GSP33nysu__1u:736": "maivam /",
    "GSP33nysu__1u:737": "vinā vicāreṇa śrutyarthasya ādyāpyanirṇītatvena saṃśayāspadatvāt /",
    "GSP33nysu__1u:738": "tatra tāvajjijñāsā na kartavyeti prāptam /",
    "GSP33nysu__1u:739": "kutaḥ /",
    "GSP33nysu__1u:740": "viṣayaprayojanasambandhādhikārilakṣaṇānubandhavidhuratvāt /",
    "GSP33nysu__1u:741": "kartavyatā khalu viṣayādimattayā vyāptā /",
    "GSP33nysu__1u:742": "kṛṣṭādikaṃ hi sati viṣayabhūte bhūmyādau prayojane ca sasyādhigamādāvadhikāriṇi ca kṛṣīvalādau kartavyamupalabdham /",
    "GSP33nysu__1u:743": "sā ca vyāpikā vyāvartamāneto vyāpyāmapi kartavyatāṃ vyāvartayatīti pratibandhasiddhiḥ /",
    "GSP33nysu__1u:744": "viṣayaśūnyatvāddhi samanaskendriyasannikṛṣṭasya sphītālokamadhyavartino ghaṭasya na jijñāsā kriyate /",
    "GSP33nysu__1u:745": "prayojanavikalatvātkhalu sandigdhamapi vāyasadaśanādikaṃ na jijñāsyate /",
    "GSP33nysu__1u:746": "sambandhavaidhuryāddhi saprayojanaṃ saviṣayamapi śabdajñānamarthayamāno na vaidyake pravartate",
    "GSP33nysu__1u:747": "adhikāravirahācca na mumukṣorvātsyāyane pravṛttiḥ /",
    "GSP33nysu__1u:748": "$na anātmaviṣayeyaṃ jijñāsā$",
    "GSP33nysu__1u:749": "viṣayādivaidhuryamevātra kathamiti cedittham /",
    "GSP33nysu__1u:750": "na tāvadanātmaviṣayeyaṃ jijñāsā /",
    "GSP33nysu__1u:751": "tasya tṛṇādilakṣaṇasya pratyakṣādinaiva niścitatvāt /",
    "GSP33nysu__1u:752": "sandigdhaścārtho nyāyaviṣayo bhavati /",
    "GSP33nysu__1u:753": "yathoktam /",
    "GSP33nysu__1u:754": "“avijñātatattve 'rthe kāraṇopapattitastattvajñānārthamūhastarkaḥ'; iti /",
    "GSP33nysu__1u:755": "niṣpāditakriye ca karmaṇyaviśeṣādhāyinaḥ sādhanasya sādhananyāyātipātaḥ /",
    "GSP33nysu__1u:756": "nāpyasau jijñāsitaḥ kasmaicana prayojanāya kalpate /",
    "GSP33nysu__1u:757": "evaṃvidhe cādhikārī dūrotsāritaḥ /",
    "GSP33nysu__1u:758": "yato 'rthī samartho vidvānadhikriyate /",
    "GSP33nysu__1u:759": "nacaitādṛśe 'rthe 'rthitā sambhavati /",
    "GSP33nysu__1u:760": "dharmādilakṣaṇastvanātmā śāstrāntarādinaiva nirṇītaḥ /",
    "GSP33nysu__1u:761": "ātmā ca śarīrendriyādisaṅghātavyatirikto nāstyeva /",
    "GSP33nysu__1u:762": "śarīrādikaṃ ca yathāyathaṃ pratyakṣādinaiva niścitam /",
    "GSP33nysu__1u:763": "nanvātmā śarīrādivyatirikto 'hamityasandigdhāviparyastasākṣātpratītyaiva",
    "GSP33nysu__1u:764": "niścīyata iti cet /",
    "GSP33nysu__1u:765": "evaṃ tarhi tata eva na jijñāsyaḥ /",
    "GSP33nysu__1u:766": "ata evānāditastadīyatattvajñāne vidyamāne 'pi",
    "GSP33nysu__1u:767": "iṣyāniṣyaprāptiparihārayoradarśanānnāsau jijñāsitaḥ kasyacitprayojanasyeṣye /",
    "GSP33nysu__1u:768": "$na svātmaparātmaparamātmaviṣayeyaṃ jijñāsā$",
    "GSP33nysu__1u:769": "nanvayaṃ kartā bhoktā doṣasaṃsargī cāhaṃpratyaye prakāśate /",
    "GSP33nysu__1u:770": "tadviparītastu śrutipratipāditaḥ pratipattavyo 'to jijñāseti cet /",
    "GSP33nysu__1u:771": "evaṃ tarhi jaradgavādivākyavatpāvakaśaityānumānavacca pratītivirodhena śrutijijñāsayorābhāsatāpātaḥ",
    "GSP33nysu__1u:772": "ata eva na parātmā jijñāsyaḥ /",
    "GSP33nysu__1u:773": "tasya prāṇādiliṅgairavagatatvāt /",
    "GSP33nysu__1u:774": "saiva jijñāseti cenna /",
    "GSP33nysu__1u:775": "tasyā laukikapravedanīyatvena śāstrāvyutpādanīyatvāt /",
    "GSP33nysu__1u:776": "na khalu bālakaḥ stanapāneṣyasādhanatvānumāne śāstravyutpādanamapekṣate /",
    "GSP33nysu__1u:777": "yatkvacicchāstre 'pi laukikapravedanīyārthavyutpādanamanuvādo 'sau na punaḥ sa eva pradhānavyāpāraḥ",
    "GSP33nysu__1u:778": "īśvaraviṣayā jijñāsā bhaviṣyatīti cenna /",
    "GSP33nysu__1u:779": "tasyaivābhāvāt /",
    "GSP33nysu__1u:780": "na caivamīśvarādipadānāmānarthakyenāpadatvaprasaṅga iti vācyam /",
    "GSP33nysu__1u:781": "teṣāṃ kathañcijjīvaviṣayatopapatteḥ /",
    "GSP33nysu__1u:782": "so 'pi hi svaśarīrendriyādīnāmīṣye /",
    "GSP33nysu__1u:783": "pratītārthatvopapattāvapratītārthatvakalpanāyāṃ gauravaprasaṅgāt /",
    "GSP33nysu__1u:784": "jīvasya cāhamiti svaprakāśatayā svaprakāśajñānāśrayatayā mānasapratyakṣavedyatayā vā siddhatvena na jijñāsāviṣayatvamityuktam /",
    "GSP33nysu__1u:785": "$na ceśvaraviṣayā jijñāsā$",
    "GSP33nysu__1u:786": "kiñceśvaraḥ pramito na vā /",
    "GSP33nysu__1u:787": "nobhayathāpi jijñāsā sambhavati /",
    "GSP33nysu__1u:788": "neti pakṣe anugrāhyapramāṇābhāvena jijñāsāyāstarkatvavyāghātāt /",
    "GSP33nysu__1u:789": "kāraṇopapattita iti hi uktam /",
    "GSP33nysu__1u:790": "pramākaraṇasya pramāṇasyopapattiranugrahastatkaraṇenetyarthaḥ /",
    "GSP33nysu__1u:791": "naca buddhāvanārūḍhaṃ śakyaṃ jijñāsitum /",
    "GSP33nysu__1u:792": "pramitatve tu niścitatvādeva /",
    "GSP33nysu__1u:793": "nacaivaṃ sakalatarkānupapattiprasaṅgena vyāghātaḥ /",
    "GSP33nysu__1u:794": "sāmānyataḥ pratītau viśeṣe tadavakāśāt /",
    "GSP33nysu__1u:795": "na cātra tathātvaṃ paśyāmaḥ /",
    "GSP33nysu__1u:796": "kiñceśvare pramāṇaṃ bhavanna tāvatpratyakṣam /",
    "GSP33nysu__1u:797": "tasyāpātatastadabhāvāvedakatvāt /",
    "GSP33nysu__1u:798": "nāpyanumānam /",
    "GSP33nysu__1u:799": "tatpratibaddhaliṅgābhāvāt /",
    "GSP33nysu__1u:800": "āgamastu kāryaniṣṭho na niṣpannasvarūpamīśvaraṃ śaknotyavagamayitum /",
    "GSP33nysu__1u:801": "na cānyatpramāṇamasti yanmīmāṃsayā anugṛhyeta /",
    "GSP33nysu__1u:802": "kiñcāgamo 'pi bhavanveda eva vaktavyaḥ /",
    "GSP33nysu__1u:803": "anyasyānāśaṅkanīyatvātpāratantryācca /",
    "GSP33nysu__1u:804": "vedasya pauruṣeyatvāpauruṣeyatvayoḥ kāraṇābhāvena prāmāṇyameva durlabham /",
    "GSP33nysu__1u:805": "svataḥ prāmāṇyāṅgīkāre tu vedaviruddhānāmapi śākyādivacasāṃ tathātvāpātena punarvedāpramāṇyatādavasthyam",
    "GSP33nysu__1u:806": "kiñca śabdasyaiva prāmāṇyaṃ durghaṭamarthasaṃsparśaśūnyatvāt /",
    "GSP33nysu__1u:807": "vākyārthapratyāyanaprakārānirūpaṇācca /",
    "GSP33nysu__1u:808": "kutastadviśeṣasya vedasya /",
    "GSP33nysu__1u:809": "$prayojanābhāvānnajijñāsākartavyā$",
    "GSP33nysu__1u:810": "prayojanaṃ ceśvarajijñāsayā abhyudayo vā syāt mokṣo vā /",
    "GSP33nysu__1u:811": "nādyaḥ /",
    "GSP33nysu__1u:812": "tasya dharmādilaghūpāyasādhyasya śāstrāntaraprayojanatvāt /",
    "GSP33nysu__1u:813": "na dvitīyaḥ /",
    "GSP33nysu__1u:814": "tasyāpyapāma somamityādyāgamena laghūpāyāntarasādhyatāvagamāt /",
    "GSP33nysu__1u:815": "nacaikasyaiva karmaṇo 'bhyudayaniḥśreyasahetutvaṃ viruddham /",
    "GSP33nysu__1u:816": "phalābhisandhyādibhāvābhāvābhyāṃ viśeṣopapatteḥ /",
    "GSP33nysu__1u:817": "jijñāsā ca mokṣasādhanaṃ bhavantī kiṃ sākṣāduta jñānadvāreṇa /",
    "GSP33nysu__1u:818": "nādyaḥ /",
    "GSP33nysu__1u:819": "dṛṣṭādṛṣṭatyāgakalpanāprasaṅgāt /",
    "GSP33nysu__1u:820": "na dvitīyaḥ /",
    "GSP33nysu__1u:821": "karmaṇā jñānamātanotītyāgamena jñānasya laghūpāyāntarasādhyatādhyavasāyāt",
    "GSP33nysu__1u:822": "jñānasyāpi sākṣānmokṣahetutvābhyupagame 'dṛṣṭakalpanaiva /",
    "GSP33nysu__1u:823": "na ceśvaraprasādadvārā /",
    "GSP33nysu__1u:824": "jñānasya prasādahetutāyāḥ kvāpyadṛṣṭatvāt /",
    "GSP33nysu__1u:825": "“tatkarma haritoṣaṃ yat'; ityādinā tatprasādasya karmādyalpopāyasādhyatāpratīteśca /",
    "GSP33nysu__1u:826": "kiñcāyamātmāvidyākalpito bandhastadvidyayaiva nivṛttimarhati /",
    "GSP33nysu__1u:827": "śuktikāvidyākalpitaṃ rajatamiva śuktividyayā /",
    "GSP33nysu__1u:828": "tatkuto bandhanivṛttilakṣaṇe mokṣe parameśvaraprasādasyopayogaḥ /",
    "GSP33nysu__1u:829": "kutastarāṃ tajjñānasya kutastamāṃ ca tajjijñāsāyāḥ /",
    "GSP33nysu__1u:830": "atha parāmārtha evāyaṃ bandhastarhi na jñānena nivarteta /",
    "GSP33nysu__1u:831": "naca satyasyānāderātmasvarūpamātrānubandhino bandhasyātmasvarūpasyeva kenāpi nivṛttiryuktā",
    "GSP33nysu__1u:832": "api ca muktasya śarīrendriyaviṣayādisaṃsarge muktatvavyāghātaḥ /",
    "GSP33nysu__1u:833": "duḥkhādiprasaṅgaśca /",
    "GSP33nysu__1u:834": "kāraṇasāmagrīsadbhāvāt /",
    "GSP33nysu__1u:835": "tathācābhyudayatulyatayoktadoṣaḥ /",
    "GSP33nysu__1u:836": "śarīrādyabhāve ca tatsādhyasukhābhāvena kasyāpi tatrārthitānupapatteranadhikārikaṃ śāstramāpadyeta",
    "GSP33nysu__1u:837": "ko hi svasthātmā sahasā sukhatatsādhane hātumutsahate /",
    "GSP33nysu__1u:838": "tadevaṃ viṣayādyanubandhavidhuratvānna jijñāsā kartavyā /",
    "GSP33nysu__1u:839": "tadvidhayo 'pi na pramāṇam /",
    "GSP33nysu__1u:840": "śāstraṃ cedamanārambhaṇīyamiti prāpte sūtrayāmāsa bhagavānācāryaḥ- oṃ athāto brahmajijñāseti",
    "GSP33nysu__1u:841": "// oṃ oṃ athāto brahmajijñāsā oṃ //",
    "GSP33nysu__1u:842": "athāto brahmajijñāsā |",
    "GSP33nysu__1u:843": "otatvavācī hyoṅkāro vaktayasau tadguṇotatām // MAnuv_1,1.9ab //",
    "GSP33nysu__1u:844": "$īśvara eva śāstrasya viṣayaḥ$",
    "GSP33nysu__1u:845": "yattāvaduktaṃ viṣayābhāvānna jijñāsā kartavyeti tadanupapannam /",
    "GSP33nysu__1u:846": "anātmajīvātmanorviṣayatvānupapattāvapīśvarasya tadupapatteḥ /",
    "GSP33nysu__1u:847": "atra yaduktaṃ jīvavyatirikta īśvara eva nāstīti tatparihārāya sūtrakṛtoṅkārabrahmaśabdau prayuktau",
    "GSP33nysu__1u:848": "tenāyamarthaḥ sūcitaḥ /",
    "GSP33nysu__1u:849": "“oṃ ityetadakṣaramudgīthamupāsīta',”tadvijijñāsasva tadbrahma';",
    "GSP33nysu__1u:850": "ityādiśrutāvoṅkārabrahmaśabdau jijñāsye vastuni śrūyete /",
    "GSP33nysu__1u:851": "tābhyāṃ ca tatsakalajīvajaḍātmakātprapañcādvilakṣaṇamavagamyata iti /",
    "GSP33nysu__1u:852": "tadayuktamivābhāti /",
    "GSP33nysu__1u:853": "oṃ ādipadasya alaukikārthe 'navagatasaṅgatitvāt /",
    "GSP33nysu__1u:854": "nahi padaṃ cakṣurādivadapratīta evārthe pratītiṃ janayati yenāpūrvamarthaṃ padaprayogādeva pratīmaḥ /",
    "GSP33nysu__1u:855": "svargāpūrvadevatādyartho 'pi na padaprayogādeva siddhaḥ /",
    "GSP33nysu__1u:856": "kintu sannihitānekavākyārthasāmarthyāllabhyata ityata āha bhāṣyakāraḥ-",
    "GSP33nysu__1u:857": "otatvavācīti //",
    "GSP33nysu__1u:858": "$guṇapūrṇataiva oṃkārasyārthaḥ$",
    "GSP33nysu__1u:859": "hiśabdo hetvarthe /",
    "GSP33nysu__1u:860": "oṃkārastāvadotatvasya gatatvasya praviṣṭatvasya vā vācakaḥ /",
    "GSP33nysu__1u:861": "gatyādyarthasyāvateḥ khalu rūpametat,”avateṣyilopaśca'; iti sūtrāt /",
    "GSP33nysu__1u:862": "“oṃ iti punaḥ kasya vaktā'; iti praśnapūrvakaṃ”avatirnāmāyaṃ",
    "GSP33nysu__1u:863": "dhāturgatikarmā praveśanakarmā ca'; ityanyatrāpyevameva niruktatvāt /",
    "GSP33nysu__1u:864": "tathāca yadyasau karmāṇi tadā karturyadi vā kartari tadā karmaṇo",
    "GSP33nysu__1u:865": "'pekṣāyāmupapadādyabhāve 'pi yogyatayā śrutyantarādibalādvāsāvoṅkārastasya jijñāsasya guṇairānandādyanantakalyāṇaguṇairguṇānvotatāṃ vakti /",
    "GSP33nysu__1u:866": "pakṣadvaye 'pyanantānavadyakalyāṇaguṇapūrṇataivoṅkārasyārthaḥ /",
    "GSP33nysu__1u:867": "brahmaśabdasyāpi sa evārthaḥ /",
    "GSP33nysu__1u:868": "bṛhatervṛddhayarthasya khalvedadrūpam /",
    "GSP33nysu__1u:869": "tathā ca pūrvavadyogyatayā “atha kasmāducyate brahmeti bṛhanto hyasmin",
    "GSP33nysu__1u:870": "guṇāḥ'; ityādiśrutyantarabalādvā guṇānāṃ sambandhaḥ /",
    "GSP33nysu__1u:871": "$yaugikaśabdānām avayavasaṃgatigrahaṇāpekṣā āvaśyakī$",
    "GSP33nysu__1u:872": "etaduktaṃ bhavati /",
    "GSP33nysu__1u:873": "yaugikā hi śabdā nāvaśyamarthapratyāyane saṅgatigrahaṇamapekṣante /",
    "GSP33nysu__1u:874": "kiṃ nāma nigamaniruktavyākaraṇabalenāvayavārthāvagame sati tatsaṃsargasambhāvanāyāṃ prasiddhamanyathāpūrvamevārthamavagamayanti",
    "GSP33nysu__1u:875": "vākyarūpatvātteṣām /",
    "GSP33nysu__1u:876": "yathā'ha”śrotriyaṃśchando 'dhīte'”vākyārthe padaprayogaḥ'; iti /",
    "GSP33nysu__1u:877": "naca vākyaṃ saṅgatigrahaṇāpekṣamarthamabodhayati /",
    "GSP33nysu__1u:878": "adhigatārthatvaprasaṅgādaśakyatvācca /",
    "GSP33nysu__1u:879": "$oṃkārabrahmaśabdayoḥ na abhedo 'rthaḥ$",
    "GSP33nysu__1u:880": "tadetāvoṅkārabrahmaśabdāvapi yaugiko jijñāsyamanantaguṇaparipūrṇaṃ pratipādayantau jīvajaḍayostadayogāttadvayatiriktameva kiñcidgramayataḥ taccāviditatvātsambhavati jijñāsāviṣayaḥ /",
    "GSP33nysu__1u:881": "naca tatrāpi guṇapūrṇatā viruddhā /",
    "GSP33nysu__1u:882": "prāk pratīternirāśrayasya virodhipratyayasyānutthānāt /",
    "GSP33nysu__1u:883": "pratītyā caivameva siddhatvāditi /",
    "GSP33nysu__1u:884": "yatpunarakāravācyena tatpadārthenokāravācyasya tvaṃpadārthasyābhedo makāreṇocyate brahmaśabdena ca sakalastvātmakatvalakṣaṇapūrṇatābhidhīyata iti vyākhyānam /",
    "GSP33nysu__1u:885": "tadaprāmāṇikaṃ pramāṇaviruddhaṃ ca /",
    "GSP33nysu__1u:886": "yattvāpterādimattvādvetyādyoṅkārasya nityaśuddhabuddhamuktasvabhāvaṃ sarvajñaṃ sarvaśaktisamanvitamityādi brahmaśabdasya vyākhyānam tajjīvādivyatiriktavastusādhanāvirodhīti sphuṭamevetyāśayavatā na vyākhyānāntaraṃ dūṣitamanumataṃ ca /",
    "GSP33nysu__1u:887": "$guṇotatetirūpaḥ sādhuḥ$",
    "GSP33nysu__1u:888": "nanu guṇotatāmiti katham /",
    "GSP33nysu__1u:889": "vṛddhirecīti bhavitavyam /",
    "GSP33nysu__1u:890": "maivam /",
    "GSP33nysu__1u:891": "omāṅgośca iti caśabdenānyatrāpi pararūpatvānuśāsanāt /",
    "GSP33nysu__1u:892": "athavā ūyate rūpametat /",
    "GSP33nysu__1u:893": "nanvasau tantusantāne paṭhyate /",
    "GSP33nysu__1u:894": "anekārthatvāddhātūnāmityadoṣaḥ /",
    "GSP33nysu__1u:895": "kathaṃ tarhyetatvavācīti guṇaḥ /",
    "GSP33nysu__1u:896": "tatrāvatirūpāṅgīkārāt /",
    "GSP33nysu__1u:897": "vaicitṛyaṃ tu dhātudvayajatvasūcanārtham /",
    "GSP33nysu__1u:898": "athavā'kāropasargapūrvako 'sāvityadoṣaḥ /",
    "GSP33nysu__1u:899": "sa eva brahmaśabdārtho nārāyaṇapadoditaḥ // MAnuv_1,1.9cd //",
    "GSP33nysu__1u:900": "$nārāyaṇapadasyāpi guṇapūrṇataivārthaḥ$",
    "GSP33nysu__1u:901": "astu voṅkārabrahmaśabdābhyāṃ jīvajaḍātiriktasya jijñāsyasya siddhiḥ /",
    "GSP33nysu__1u:902": "tathāpi īśvarasya kimāyātamityata āha- nārāyaṇeti //",
    "GSP33nysu__1u:903": "sa evetyanuvartate /",
    "GSP33nysu__1u:904": "nahi nāmni vipratipattirityāśayaḥ /",
    "GSP33nysu__1u:905": "athavā sūtrakāroktāvoṅkārabrahmaśabdāvupalakṣaṇamātram /",
    "GSP33nysu__1u:906": "“nārāyaṇaṃ mahājñeyam'; ityādiśrutau jijñāsye nārāyaṇaśabdo 'pi śrūyate /",
    "GSP33nysu__1u:907": "nārāyaṇapadoditaścārthaḥ sa eva yo guṇapūrṇatvākhyaḥ /",
    "GSP33nysu__1u:908": "ato nārāyaṇaśabdenāpi jijñāsyaṃ jīvādivyatiriktaṃ siddhayatītyanenocyate /",
    "GSP33nysu__1u:909": "etadapyupalakṣaṇam /",
    "GSP33nysu__1u:910": "ātmānanteśvarādiśabdā api jñātavyāḥ /",
    "GSP33nysu__1u:911": "teṣāmapi”ātmānameva lokamupāsīta'; ityādau jijñāsye śravaṇāt /",
    "GSP33nysu__1u:912": "guṇapūrṇatvābhidhāyitvācca /",
    "GSP33nysu__1u:913": "na cālaukikārthakalpane gauravaprasaṅgādvaraṃ kathañcideṣāṃ śabdānāṃ jīvādiviṣayāṅgīkaraṇamiti vācyam /",
    "GSP33nysu__1u:914": "yaugikaśabdaprayogānyathānupapatteruktatvena kalpanābhāvāt /",
    "GSP33nysu__1u:915": "anyathā vākyādapyalaukikātharpratyayo na syāt /",
    "GSP33nysu__1u:916": "laukikātha eva kathañcidarthānugamasya vaktuṃ śakyatvāt /",
    "GSP33nysu__1u:917": "kiñca kvacinmukhyārtha eva śabdo 'nupapattyā",
    "GSP33nysu__1u:918": "kvacidamukhyārtho 'nugamyate /",
    "GSP33nysu__1u:919": "na punaramukhyārtha eva /",
    "GSP33nysu__1u:920": "tathāca śrautaṃ brahmādiśabdaṃ jīvādiviṣayamaṅgīkurvāṇenāpi niravagrahapūrṇatāyuktaṃ kiñcidabhidheyaṃ mukhyamaṅgīkaraṇīyameva /",
    "GSP33nysu__1u:921": "tataścānena kiṃ kṛtaṃ syāt /",
    "GSP33nysu__1u:922": "jīva evaite mukhyārthāstadanupalabdhistvavidyāvaraṇanimitteti cenna /",
    "GSP33nysu__1u:923": "yato 'trācāryaḥ svayameva prativakṣyatīti /",
    "GSP33nysu__1u:924": "sa eva bhargaśabdārtho vyāhṛtīnāṃ ca bhūmataḥ /",
    "GSP33nysu__1u:925": "bhāvanāccaiva sutvācca so 'yaṃ puruṣa ityapi // MAnuv_1,1.10 //",
    "GSP33nysu__1u:926": "$īśvaraḥ vedena pramitaḥ$",
    "GSP33nysu__1u:927": "yadatroktamīśvaraḥ pramito na veti /",
    "GSP33nysu__1u:928": "tatra pramita ityuttaram /",
    "GSP33nysu__1u:929": "tatpakṣadoṣaśca parihariṣyate /",
    "GSP33nysu__1u:930": "tathāca śāstrasya viṣayasambandhaḥ samāhitā bhavati /",
    "GSP33nysu__1u:931": "yatpunaratroktaṃ kena pramāṇeneti /",
    "GSP33nysu__1u:932": "tatra vedeneti vadāmaḥ /",
    "GSP33nysu__1u:933": "vedasyeśvaraviṣayatā kuta ityato 'pyoṅkāraḥ sūtrakṛtā brahmaṇi prayuktaḥ /",
    "GSP33nysu__1u:934": "tatkathamasyārthasyopapādakamityāśaṅkayedamatrākūtaṃ sūtrakārasyetyāha-",
    "GSP33nysu__1u:935": "vyāhṛtīnāṃ ceti //",
    "GSP33nysu__1u:936": "sa evārtha iti sambandhaḥ /",
    "GSP33nysu__1u:937": "oṃkārastāvadbhagavata īśvarasya vācakaḥ /",
    "GSP33nysu__1u:938": "“omiti brahma'; ityādi śruteḥ /",
    "GSP33nysu__1u:939": "ataḥ sa eva vyāhṛtīnāṃ ca bhūrādīnāmartha iti gamyate”praṇavārthā",
    "GSP33nysu__1u:940": "vyāhṛtayaḥ'; ityādyāgamena tisṛṇāṃ vyāhṛtīnāṃ",
    "GSP33nysu__1u:941": "varṇatrayātmakoṅkāravyākhyānatayāvagatatvāt /",
    "GSP33nysu__1u:942": "vyākhyānavyākhyeyayoścaikaviṣayatā suprasiddheti /",
    "GSP33nysu__1u:943": "evakāro vyāhṛtīnāmagnivāyusūryadevatākatvaprasiddhayā tatpratipādakatvabhramaṃ nivārayati",
    "GSP33nysu__1u:944": "agnyādīnāmadhidevatātvenāpi prasiddhayupapatteḥ /",
    "GSP33nysu__1u:945": "anyathoktavyākhyānavyākhyeyabhāvānupapattiprasaṅgaḥ /",
    "GSP33nysu__1u:946": "kena nimittena vyāhṛtīnāṃ ca sa evārtha ityata āha- bhūmata iti //",
    "GSP33nysu__1u:947": "bhūmā pūrṇatvaṃ tato bhūḥ /",
    "GSP33nysu__1u:948": "bhavaterbahutvārthasya kvipi rūpametat /",
    "GSP33nysu__1u:949": "bhāvanājjagata utpādanādbhuvaḥ /",
    "GSP33nysu__1u:950": "bhavaterevāntarṇītapyarthasya kapratyaye rūpam /",
    "GSP33nysu__1u:951": "sutvātsukhatvātsvaḥ /",
    "GSP33nysu__1u:952": "svaśabdo hi sukhavācī prasiddhaḥ /",
    "GSP33nysu__1u:953": "cakārau nimittāntarasamuccaye /",
    "GSP33nysu__1u:954": "yathoktam /",
    "GSP33nysu__1u:955": "“pūrṇo bhūtivaro 'nantasukho yadvayāhṛtīritaḥ'; iti /",
    "GSP33nysu__1u:956": "etaireva nimittairvyāhṛtīnāmartho na punarlokatrayātmakatvena /",
    "GSP33nysu__1u:957": "tasya pramāṇaviruddhatvāt /",
    "GSP33nysu__1u:958": "“bhūriti vā ayaṃ lokaḥ'; ityādiśrutirapi lokatrayāntargatabhagavadviṣayaivetyevaśabdārthaḥ",
    "GSP33nysu__1u:959": "$gāyatryarthaḥ nārāyaṇa eva$",
    "GSP33nysu__1u:960": "kimato na hi vyāhṛtaya eva veda iti cet /",
    "GSP33nysu__1u:961": "vyāhṛtyarthatayā tāvatparameśvarasya gāyatrīpratipādyatāvagamyate /",
    "GSP33nysu__1u:962": "tripadāyā gāyatṛyā vyāhṛtitrayavyākhyānatvasyāgamasiddhatvāt /",
    "GSP33nysu__1u:963": "nanu gāyatṛyāṃ yo bhargo no 'smākaṃ dhiyaḥ pracodayātprerayettasya saviturdevasya tadvareṇyaṃ rūpaṃ dhīmahi cintayāma iti bharganāmakaḥ savitā pratipādyo dṛśyate /",
    "GSP33nysu__1u:964": "tatkathaṃ bhagavatparatvamityata āha- sa eva bhargaśabdārtha iti //",
    "GSP33nysu__1u:965": "bharaṇagamanayogāditi śeṣaḥ /",
    "GSP33nysu__1u:966": "upalakṣaṇaṃ caitat /",
    "GSP33nysu__1u:967": "jagatprasavahetutvātsavitetyapi draṣṭavyam /",
    "GSP33nysu__1u:968": "natu sūryaḥ /",
    "GSP33nysu__1u:969": "tathātve gāyatṛyā vyāhṛtyarthatvānupapatteḥ /",
    "GSP33nysu__1u:970": "“dhyeyaḥ sadā savitṛmaṇḍalamadhyavartī nārāyaṇaḥ';",
    "GSP33nysu__1u:971": "ityādyāgamavirodhāccetyevārthaḥ /",
    "GSP33nysu__1u:972": "astu gāyatṛyartho nārāyaṇaḥ kimetāvatāpi /",
    "GSP33nysu__1u:973": "gāyatṛyarthatvātpuruṣasūktārtho 'pi sa eveti siddhayati /",
    "GSP33nysu__1u:974": "vargatrayātmakasya tasya tripādagāyatrīvyākhyānatvena”tadbhedaḥ pauruṣaṃ",
    "GSP33nysu__1u:975": "sūktam'; ityādyāgamasiddhatvāt /",
    "GSP33nysu__1u:976": "nanu puruṣasūkte puruṣasya paśorhiraṇyagarbhasya vā pratipādanātkathaṃ nārāyaṇaḥ pratipādyata ityata āha- so 'yamiti //",
    "GSP33nysu__1u:977": "pūrṇatvādineti śeṣaḥ /",
    "GSP33nysu__1u:978": "tathāca śrutiḥ /",
    "GSP33nysu__1u:979": "“sa vā ayaṃ puruṣaḥ sarvāsu pūrṣṛpuriṣayo nainena kiñcanānāvṛtaṃ nainena kiñcanāsaṃvṛtam'; iti /",
    "GSP33nysu__1u:980": "anyathoktayuktivirodhaḥ /",
    "GSP33nysu__1u:981": "vakṣyate caitat /",
    "GSP33nysu__1u:982": "siddhe ca puruṣasūktārthatve viṣṇoḥ kiṃ syāt /",
    "GSP33nysu__1u:983": "sarvavedārthatvameva siddham /",
    "GSP33nysu__1u:984": "sa eva sarvavedārtho jijñāsyo 'yaṃ vidhīyate // MAnuv_1,1.11ab //",
    "GSP33nysu__1u:985": "$sa sarvā vāk sākṣāt oṃkāravyākhyānam$",
    "GSP33nysu__1u:986": "“vedāḥ puruṣasūktagāḥ'; ityāgamena sarvavedānāṃ puruṣasūktārthatayāvagatatvādityāha- sa eveti //",
    "GSP33nysu__1u:987": "evaśabdaḥ kāryādivyāvṛttyarthaḥ /",
    "GSP33nysu__1u:988": "“sarve vedā yatpadamāmananti'; ityādiśrutisiddhamapi bhagavataḥ sarvavedārthatvaṃ nyāyenopapādayitumayaṃ prayatnaḥ sūtrakārasya /",
    "GSP33nysu__1u:989": "syādetat /",
    "GSP33nysu__1u:990": "īśvaraḥ savarvedārthastadvayākhyeyoṅkārārthatvāt /",
    "GSP33nysu__1u:991": "yo yadvayākhyeyārthaḥ sa tadartho yathā sampratipanna iti vā sarvo veda īśvaraparastatparoṅkāravyākhyānatvāditi vā sākṣādevānumānaṃ kiṃ na vyākhyāyate /",
    "GSP33nysu__1u:992": "“tadyathā sarvāṇi parṇāni śaṅkunā santṛṇṇānyevamoṅkāreṇaiva sarvā vāk",
    "GSP33nysu__1u:993": "santṛṇṇā'; ityādiśrutyā hetvarthasamarthanaṃ bhaviṣyati kimanena paramparāvyākhyānena /",
    "GSP33nysu__1u:994": "satyam /",
    "GSP33nysu__1u:995": "tathāpi vākyāntarabalena na sarvā vāgoṅkāravyākhyānaṃ sākṣātkiṃ nāmoktaprakāreṇa paramparayaiveti jñāpayitumitthaṃ vyākhyānamityadoṣaḥ /",
    "GSP33nysu__1u:996": "nanu ceśvare pramāṇaṃ pṛṣṭavata oṃkārabrahmaśabdāveva kasmānnoktau kiṃ vedānumānena /",
    "GSP33nysu__1u:997": "naca padasyāpramāṇateti vācyam /",
    "GSP33nysu__1u:998": "yaugikapadaprāmāṇyasya uktatvāt /",
    "GSP33nysu__1u:999": "maivam /",
    "GSP33nysu__1u:1000": "mīmāṃsānugrāhyapramāṇasya pṛṣṭatvāt /",
    "GSP33nysu__1u:1001": "na coṅkārādimātraṃ tathā vivakṣitam /",
    "GSP33nysu__1u:1002": "kiṃ nāma samasto veda eveti /",
    "GSP33nysu__1u:1003": "kimato yadyevamīśvaraḥ sarvavedārtha iti cet /",
    "GSP33nysu__1u:1004": "viṣayasambandhasambhavājjijñāsāyāḥ kartavyatā śāstrasya cārambhaṇīyatvaṃ siddhamityāśayavān sākāṅkṣasya vākyābhāsasyāpratipādakatvādākāṅkṣitādhyāhāraṃ sūcayansūtravākyārthamāha-",
    "GSP33nysu__1u:1005": "jijñāsya iti //",
    "GSP33nysu__1u:1006": "ayamiti uktavidhayā jīvajaḍātmakātprapañcādatyantaviviktatvena niścitatayā viṣayabhūtaḥ sarvavedārthatayā śakyapratipādanaścetyarthaḥ /",
    "GSP33nysu__1u:1007": "$mīmāṃsādvārā śāstrasyāpi īśvaraviṣayakatvam$",
    "GSP33nysu__1u:1008": "nanu vedānāmīśvarapratipattijanakatvādbhavatu tadviṣayatvam /",
    "GSP33nysu__1u:1009": "śāstraṃ tu teṣāmīśvarapratipādanānusaraṇopāyanyāyaviṣayaṃ kathamīśvaraparamucyate /",
    "GSP33nysu__1u:1010": "maivam /",
    "GSP33nysu__1u:1011": "vedānāmīśvaramavabodhayatāmitikartavyatā hi mīmāṃsā /",
    "GSP33nysu__1u:1012": "tenopakārakatvādbhavati tadviṣayā taduddhārā śāstramapi /",
    "GSP33nysu__1u:1013": "na hi bījasyāṅkuraṃ janayataḥ sahakāriṇo jalāderaṅkuro na kāryam /",
    "GSP33nysu__1u:1014": "nanu mīmāṃsāpi sambhāvanādiviṣayā kathamīśvaraviṣayā bhavati /",
    "GSP33nysu__1u:1015": "maivam /",
    "GSP33nysu__1u:1016": "dvividhaṃ khalu karmakārakaṃ bhavati /",
    "GSP33nysu__1u:1017": "kiñcidavyavadhānena vyāpārajanyātiśayayogi /",
    "GSP33nysu__1u:1018": "yathodyamananipatanavyāpārajanyordhvādeśasaṃyogavibhāgātiśayaviśiṣṭaḥ kuṭhāraḥ kartṛvyāpārasyāvyavadhānena karma bhavati /",
    "GSP33nysu__1u:1019": "kiñciduddeśyaphalasambandhitayā karaṇavyāpāravyavadhānena /",
    "GSP33nysu__1u:1020": "yathā dvaidhībhāvavānvṛkṣaḥ /",
    "GSP33nysu__1u:1021": "tatra kartṛvyāpārasya karaṇavyāpāravyavadhānena vṛkṣakarmateva mīmāṃsāvyāpārasyāpi pramāṇādisambhāvanāddhāreṇeśvarāvabodha evoddeśya iti bhavati tatkarmatā /",
    "GSP33nysu__1u:1022": "syādetadevam /",
    "GSP33nysu__1u:1023": "yadi vedetikartavyatā vicāraḥ syāt /",
    "GSP33nysu__1u:1024": "na caivam /",
    "GSP33nysu__1u:1025": "vināpi vicāreṇa śabdopalabdhisamayagrahaṇatatsmaraṇasahakṛtācchabdādevārthāvagamadarśanāt",
    "GSP33nysu__1u:1026": "naca mantavyaṃ śaktitātparyājñānaviparyayadoṣācchabdaḥ saṃśayavipayaryayāvutpādayati /",
    "GSP33nysu__1u:1027": "tatra doṣāpanayanena saṃśayādivyudāsāya śaktitātparyavicāro 'ṅgaṃ",
    "GSP33nysu__1u:1028": "bhavatīti /",
    "GSP33nysu__1u:1029": "yatastatrāpi śabdo vinā vicāreṇa tattvajñānasyeṣye /",
    "GSP33nysu__1u:1030": "kiṃ nāma pratibandhamātraṃ vicāreṇāpanīyate /",
    "GSP33nysu__1u:1031": "na hītikartavyataivam /",
    "GSP33nysu__1u:1032": "tatkathaṃ vedetikartavyatā jijñāsā /",
    "GSP33nysu__1u:1033": "kathantarāṃ ceśvaraviṣayā /",
    "GSP33nysu__1u:1034": "kathantamāṃ ca śāstrasya tadviṣayateti /",
    "GSP33nysu__1u:1035": "$nirṇayaprayojakatvāt mīmāṃsāyāḥ īśvaraviṣayatvam$",
    "GSP33nysu__1u:1036": "atrocyate /",
    "GSP33nysu__1u:1037": "satyamevam /",
    "GSP33nysu__1u:1038": "tathāpi pratibandhanivṛttau satyāmeva nirṇaya iti pratibandhakanirāsahetorapi vicārasyopacāreṇa nirṇayahetutvādupapannamīśvaraviṣayatvam /",
    "GSP33nysu__1u:1039": "etenaitadapi nirastam /",
    "GSP33nysu__1u:1040": "īśvarasya vedapramāṇakatve tata eva niścitatvātkiṃ mīmāṃsayeti /",
    "GSP33nysu__1u:1041": "yuktivākyābhāsajanitavipratipattipratibandhasyoktatvāt /",
    "GSP33nysu__1u:1042": "tathā hi /",
    "GSP33nysu__1u:1043": "vedaprāmāṇyamevānaṅgīkurvāṇāḥ kecidīśvara eva nāstīti pratipannāḥ /",
    "GSP33nysu__1u:1044": "apare tu tadaṅgīkṛtyāpi tadvācināṃ padānāṃ jīvādiviṣayatāṃ vyākurvantastadabhāvamasthitāḥ",
    "GSP33nysu__1u:1045": "anye tu punarastīśvaraḥ kintu paramārthato nirguṇa eveti saṅgirante /",
    "GSP33nysu__1u:1046": "eke tu saguṇo 'pi na jagataḥ kāraṇamapi tūdāsīna evetyātiṣṭhante /",
    "GSP33nysu__1u:1047": "kecitkāraṇatve 'pyupādānamityabhyupayanti /",
    "GSP33nysu__1u:1048": "nimittamātratve 'pi katipayaguṇaṃ guṇebhyo bhinnamanye manyante /",
    "GSP33nysu__1u:1049": "itare tu bhinnābhinnamupagatavantaḥ /",
    "GSP33nysu__1u:1050": "kecidvigrahavantamityevamādyāsvanekāsu vipratipattiṣu satīṣu tattvajñānakaraṇādapi vedāttadanutpattau tadapanodanadvāreṇa vedetikartavyatārūpā jijñāsā kartavyeti /",
    "GSP33nysu__1u:1051": "$karmaṇi ṣaṣṭhīparigrahaḥ ṣaṣṭisamāsavicāraḥ$",
    "GSP33nysu__1u:1052": "tatra tāvadbrahmaṇo jijñāsā brahmajijñāseti ṣaṣṭhīsamāso na punardharmāya jijñāsetivaccaturthīsamāsaḥ",
    "GSP33nysu__1u:1053": "tādarthyasamāse prakṛtigrahaṇaṃ kartavyamiti vārtikakṛtā prakṛtivikārabhāva eva caturthīsamāsasya niyamitatvāt /",
    "GSP33nysu__1u:1054": "tathaivodāharaṇaṃ yūpāya dāru yūpadārviti /",
    "GSP33nysu__1u:1055": "prakṛtivikārabhāvarahiteṣu cāśvaghāsādiṣvaśvaghāsādayaḥ ṣaṣṭhīsamāsā bhavantīti prativihitam",
    "GSP33nysu__1u:1056": "nacātra prakṛtivikārabhāvo 'sti /",
    "GSP33nysu__1u:1057": "ṣaṣṭhīsamāse 'pi keciccheṣe ṣaṣṭhīti pratipannāḥ /",
    "GSP33nysu__1u:1058": "kecitkarmaṇīti /",
    "GSP33nysu__1u:1059": "tatra karmaṇi ṣaṣṭhīparigrahāya jijñāsya ityaktam /",
    "GSP33nysu__1u:1060": "kṛtyānāṃ karmaṇi smaraṇāt /",
    "GSP33nysu__1u:1061": "anyathā jijñāsāsyetyavakṣyat /",
    "GSP33nysu__1u:1062": "jijñāsā khalu karmāpekṣā vinā karmaṇā na jñātuṃ śakyā na tu sambandhinaṃ vineti karmaṇaḥ prādhānyāttadeva vaktavyam /",
    "GSP33nysu__1u:1063": "sambandhisāmānyoktavarthātkarmāpi labhyata iti cenna /",
    "GSP33nysu__1u:1064": "sākṣātpratītaparityāgenārthalabhyasvīkārasya vaiyarthyāt /",
    "GSP33nysu__1u:1065": "evaṃ sati lakṣaṇādijijñāsāpi pratijñātā syāditi cenna /",
    "GSP33nysu__1u:1066": "tasyā vināpyabhidhānena lābhāt /",
    "GSP33nysu__1u:1067": "nahi lakṣaṇādijijñāsāmantareṇa brahmajijñāsāsti /",
    "GSP33nysu__1u:1068": "anyathānekaviṣayatvena śāstrabhedaprasaṅgaḥ /",
    "GSP33nysu__1u:1069": "nirviṣayatāśaṅkāpanodārthaṃ prayuktaṃ padamidaṃ karmābhidhānyeva yuktam /",
    "GSP33nysu__1u:1070": "tadvijijñāsasvetyādiśrutyarthānugataṃ caivaṃ sati sūtraṃ syāt /",
    "GSP33nysu__1u:1071": "nanu ca “pratipadavidhānā ṣaṣṭhī na samasyate'; iti karmāṇi ṣaṣṭhayāḥ",
    "GSP33nysu__1u:1072": "samāsaḥ pratiṣidhyata iti cenna /",
    "GSP33nysu__1u:1073": "“kṛdyogalakṣaṇā ca ṣaṣṭhī samasyate'; iti pratiprasavāt /",
    "GSP33nysu__1u:1074": "$karmaprādhānyārthaṃ jijñāsya iti prayogaḥ$",
    "GSP33nysu__1u:1075": "athavā brahmaṇaḥ karmatvenāprādhānyaśaṅkāṃ nivartayituṃ jijñāsya iti karmaprādhānyaṃ sūcitam",
    "GSP33nysu__1u:1076": "jñānavidhau hi brahmaṇo 'prādhānyaṃ syāt /",
    "GSP33nysu__1u:1077": "tajjñānoddeśena jijñāsāvidhāne kutaḥ aprādhānyam /",
    "GSP33nysu__1u:1078": "$kartavyetipadādhyāhāravicāraḥ$",
    "GSP33nysu__1u:1079": "vidhīyata ityanena kartavyeti padādhyāhāraṃ sūcayati /",
    "GSP33nysu__1u:1080": "nanu bhavatīti svataḥ siddham /",
    "GSP33nysu__1u:1081": "maivam /",
    "GSP33nysu__1u:1082": "tathā satyanuvādatvaprasaṅgāt /",
    "GSP33nysu__1u:1083": "atraike codayanti /",
    "GSP33nysu__1u:1084": "siddhaiva nanu brahmajijñāsā /",
    "GSP33nysu__1u:1085": "athāto dharmajijñāseti sakalavedārthavicārasyoditatvāt /",
    "GSP33nysu__1u:1086": "brahmajñānasya codanālakṣaṇatvena dharmasvarūpatvādabhyadhikāśaṅkābhāvāditi /",
    "GSP33nysu__1u:1087": "$gatārthatāśaṅkātatsamādhānānupapatti pradarśanam$",
    "GSP33nysu__1u:1088": "tatra kecidabhyadhikāśaṅkāṃ darśayanto brahmajijñāsāṃ pṛthagārabhante /",
    "GSP33nysu__1u:1089": "apare tu kāryaniṣṭha eva vedabhāgo vicāryatvena tatra prakrānto vicāritaśca na vastutattvaniṣṭha ityato vastutattvaniṣṭhaṃ vedabhāgaṃ vicārayitumidamārabhyata ityāhuḥ /",
    "GSP33nysu__1u:1090": "seyaṃ gatārthatāśaṅkā tatsamādhānaṃ ca nopapadyate /",
    "GSP33nysu__1u:1091": "sarvavedānāmīśvaraikaniṣṭhatvena sarvavedārthasyātraiva jijñāsyatvāt /",
    "GSP33nysu__1u:1092": "dharmajijñāsāśāstraṃ tu vedaikadeśāmukhyārthadharmavicārāya pravṛttamityāśayena vā”sa eva bhargaśabdārthaḥ'; ityādyuktam /",
    "GSP33nysu__1u:1093": "tatra sarvavedārtha ityanena gatārthatāśaṅkānirāsaḥ sa eva na tu kāryaśeṣatayetyādyaṃ samādhānaṃ sarveti dvitīyaṃ ca nirastam /",
    "GSP33nysu__1u:1094": "tadupapādanāya pūrvavākyam /",
    "GSP33nysu__1u:1095": "jijñāsya iti sādhyanirdeśaḥ /",
    "GSP33nysu__1u:1096": "vakṣyati ca etadvistareṇa kāryatā cetyādinā /",
    "GSP33nysu__1u:1097": "jñānī priyatamo 'to me taṃ vidvāneva cāmṛtaḥ // MAnuv_1,1.11cd //",
    "GSP33nysu__1u:1098": "vṛṇute yaṃ tena labhya ityādyuktibalena hi /",
    "GSP33nysu__1u:1099": "jijñāsotthajñānajāt tatprasādādeva mucyate // MAnuv_1,1.12 //",
    "GSP33nysu__1u:1100": "$jijñāsāyā niṣprayojanatvanirāsaḥ$",
    "GSP33nysu__1u:1101": "brahmajijñāsāyā niṣprayojanatvaṃ śaṅkitamapākartuṃ ataḥśabdaṃ vyācaṣṭe-",
    "GSP33nysu__1u:1102": "jñānīti //",
    "GSP33nysu__1u:1103": "taṃ vidvānityanena”tamevaṃ vidvānamṛta iha bhavati'; iti",
    "GSP33nysu__1u:1104": "vākyamevaśabdena”nānyaḥ panthā ayanāya'; ityuttaravākyamavadhāraṇārthaṃ ca saṅgṛhītam /",
    "GSP33nysu__1u:1105": "caśabdo vākyasamuccaye /",
    "GSP33nysu__1u:1106": "vṛṇute yamityanena”yamevaiṣa vṛṇute'; iti vākyaṃ saṅgṛhītam /",
    "GSP33nysu__1u:1107": "ādipadena”ātmā vā are draṣṭavyaḥ'; ityādeḥ saṅgrahaḥ /",
    "GSP33nysu__1u:1108": "hiśabdau hetau /",
    "GSP33nysu__1u:1109": "evaśabdaḥ pratyekamabhisambadhyate /",
    "GSP33nysu__1u:1110": "yasmāttasya brahmaṇo nārāyaṇasya prasādātparamānugrahādeva mucyate saṃsārāt na tu karmādineti”tamevam'”yamevaiṣa vṛṇute'; iti śrutibalena gamyate /",
    "GSP33nysu__1u:1111": "yadyapi tamevamiti paramapuruṣaprasādo na śrūyate /",
    "GSP33nysu__1u:1112": "tathāpi yamevaiṣa vṛṇuta iti śrutibalena gamyate /",
    "GSP33nysu__1u:1113": "yadyapi tamevamiti paramapuruṣaprasādo na śrūyate /",
    "GSP33nysu__1u:1114": "tathāpi yamevaiṣa vṛṇuta iti vākyānurodhena tatrāpyanusandheyaḥ /",
    "GSP33nysu__1u:1115": "nimittena naimittikopalakṣaṇānmumukṣusambandhisādhanāvadhāraṇāya tu na sākṣāduktaḥ /",
    "GSP33nysu__1u:1116": "varaṇaṃ tu prasāda ucyate /",
    "GSP33nysu__1u:1117": "“apāma somam'; ityādyāstu śrutayaḥ sāvakāśatvādanyathā yojyāḥ /",
    "GSP33nysu__1u:1118": "īśvaraparamaprasādaśca tajjñānādeva bhavati /",
    "GSP33nysu__1u:1119": "na punaḥ karmādineti jñānī priyatamastamevaṃ vidvānityuktibalenāvagamyate",
    "GSP33nysu__1u:1120": "vidvānityasyāpi prasādātiśayadvāreṇetyarthaparyavasānasyoktatvāt /",
    "GSP33nysu__1u:1121": "karmāderanugrahamātrahetutvenāpi tadvacanaṃ sārthakam /",
    "GSP33nysu__1u:1122": "īśvarajñānaṃ ca tajjijñāsayaiva nānyeneti”ātmā vā are draṣṭavyaḥ'; iti paramātmadaśarnānuvādena tatsādhanatayā śrotavya ityādinā śravaṇādividhāyakoktibalena pratīyate /",
    "GSP33nysu__1u:1123": "karmaṇāṃ tvantaḥkaraṇaśuddhidvāreṇa jñānāṅgatvopapattestadvākyaṃ sārthakaṃ bhaviṣyati /",
    "GSP33nysu__1u:1124": "ato brahmajijñāsā kartavyeti sambandhaḥ /",
    "GSP33nysu__1u:1125": "idamuktaṃ bhavati /",
    "GSP33nysu__1u:1126": "yadyapi na jijñāsāyāḥ svargādirūpo 'bhyudayaḥ prayojanaṃ sambhavati /",
    "GSP33nysu__1u:1127": "tathāpi mokṣo bhaviṣyati /",
    "GSP33nysu__1u:1128": "tasyānanyasādhyatvāt /",
    "GSP33nysu__1u:1129": "mokṣasādhanaṃ hi sākṣāt bhagavāneva /",
    "GSP33nysu__1u:1130": "“bandhako bhavapāśena bhavapāśācca mocakaḥ'; ityādivacanāt /",
    "GSP33nysu__1u:1131": "sādhanaṃ ca dvividham /",
    "GSP33nysu__1u:1132": "siddhamasiddhaṃ ca /",
    "GSP33nysu__1u:1133": "tatrāsiddhamutpādyaṃ phalakāmena /",
    "GSP33nysu__1u:1134": "yathā yāgādi /",
    "GSP33nysu__1u:1135": "siddhaṃ tu savyāpārīkaraṇīyam /",
    "GSP33nysu__1u:1136": "yathā kuṭhārādi /",
    "GSP33nysu__1u:1137": "siddhaṃ ca sādhanaṃ bhagavāniti mumukṣuṇā savyāpārīkaraṇīyaḥ /",
    "GSP33nysu__1u:1138": "vyāpāraśca prasannataiva /",
    "GSP33nysu__1u:1139": "nigaḍādimocakeṣu rājādiṣu tathā darśanāt /",
    "GSP33nysu__1u:1140": "“yasya prasādātparamārtirūpādasmātsaṃsārānmucyate nāpareṇa';",
    "GSP33nysu__1u:1141": "ityādiśruteśca /",
    "GSP33nysu__1u:1142": "vyāpāraprādhānyoktiścendriyārthasannikarṣaḥ pratyakṣamityādāvivaupacārikī /",
    "GSP33nysu__1u:1143": "mocakaśceśvaraprasādastadbhaktayekasādhyaḥ /",
    "GSP33nysu__1u:1144": "“bhaktayaiva tuṣyimabhyeti viṣṇunānyena kenacit'; ityādivacanāt /",
    "GSP33nysu__1u:1145": "svargādihetuprasādamātraṃ karmādisādhyam /",
    "GSP33nysu__1u:1146": "“karmaṇā tvadhamaḥ proktaḥ prasādaḥ'; ityādismṛteḥ /",
    "GSP33nysu__1u:1147": "prasādo nāmecchāviśeṣo guṇāntaraṃ vā na naḥ kacit kṣatiḥ /",
    "GSP33nysu__1u:1148": "parameśvarabhaktirnāma niravadhikānantānavadyakalyāṇaguṇatvajñānapūrvakaḥ svātmātmīyasamastavastubhyo 'nekaguṇādhiko 'ntarāyasahasreṇāpyapratibaddho",
    "GSP33nysu__1u:1149": "nirantarapremapravāhaḥ /",
    "GSP33nysu__1u:1150": "yamadhikṛtya”yatra nānyatpaśyati'”sā niśā paśyato muneḥ';",
    "GSP33nysu__1u:1151": "ityādiśrutismṛtayaḥ /",
    "GSP33nysu__1u:1152": "nacāsau tatsākṣātkāramantareṇotpadyate /",
    "GSP33nysu__1u:1153": "loke tathā darśanāt /",
    "GSP33nysu__1u:1154": "nacāvyaktasvabhāvo bhagavāṃsahasreṇāpi prayatnānāṃ śakyaḥ sākṣātkartuṃ vinā tadanugrahāt /",
    "GSP33nysu__1u:1155": "prasannastvanantācintyaśaktiyogādātmānaṃ darśayatīti yujyate /",
    "GSP33nysu__1u:1156": "darśanāsādhanaṃ cānugrahaḥ svayogyaguṇopetasya nirdoṣasya bhagavadvigrahaviśeṣasyādaranairantaryābhyāṃ viṣayavairāgyatadbhaktisahitād bahukālopacitānnididhyāsanāparanāmakādvicintanādṛte na labhyate naca nididhyāsanaṃ vākyārthagrahaṇalakṣaṇe śravaṇe kṛte 'pi vinā mananāparanāmnā vicāreṇopapadyate",
    "GSP33nysu__1u:1157": "saṃśayaviparyayostādavasthyāt /",
    "GSP33nysu__1u:1158": "nahi tayoḥ satorādaranairantaryādyupapadyate /",
    "GSP33nysu__1u:1159": "ato jijñāsā nididhyāsanaparameśvarānugrahataddarśanaparamabhaktiparamānugrahadvārā mokṣāsādhanatvāt kartavyeti /",
    "GSP33nysu__1u:1160": "ye tu dhyānameva paramapāṭavāpannamaparokṣākāramiti manyante teṣāṃ darśanaśrutaya upacaritārthāḥ prasajyeran /",
    "GSP33nysu__1u:1161": "syādetat /",
    "GSP33nysu__1u:1162": "ataḥśabdastāvatprakṛtasya hetubhāve vatarte /",
    "GSP33nysu__1u:1163": "tatra brahmajijñāsāyāḥ prayojanākāṅkṣāyāmadhikāriviśeṣaṇatayāthaśabdena prakṛto mokṣaḥ sambaddhayate",
    "GSP33nysu__1u:1164": "jñātumicchā jijñāsā /",
    "GSP33nysu__1u:1165": "nacātrāvayavārthena jijñāsāśabdo 'rthavān /",
    "GSP33nysu__1u:1166": "icchāyāḥ svātantryāviṣayatvena vidhātumaśakyatvāt /",
    "GSP33nysu__1u:1167": "ata eveṣyamāṇajñānopalakṣaṇāpyayuktā /",
    "GSP33nysu__1u:1168": "tasmājjñānecchāntarṇīto vicāro jijñāsāpadena lakṣyate /",
    "GSP33nysu__1u:1169": "mukhyaprayogātikrameṇa lākṣaṇikāśrayaṇe cedaṃ prayojanam /",
    "GSP33nysu__1u:1170": "yadvicārasya jñānadvāraiva mokṣasādhanatvajñāpanam /",
    "GSP33nysu__1u:1171": "anyathā yogyatāviraheṇānvayābhāvavaprasaṅgāt /",
    "GSP33nysu__1u:1172": "yadi ca jijñāsāśabdo mīmāṃsāśabdavadvicāra evopasaṅkhayāyate /",
    "GSP33nysu__1u:1173": "tadāpyanvayavyatirekābhyāṃ vicārasya jñānasādhanatā jñāsyate /",
    "GSP33nysu__1u:1174": "evaṃca vicāro yato jñānasādhanaṃ jñānaṃ ca mokṣasādhanamato asau kartavya iti labhyate /",
    "GSP33nysu__1u:1175": "mokṣāderanyalabhyatvasya śaṅkitatvātsāvadhāraṇatāpi /",
    "GSP33nysu__1u:1176": "īśvaraprasādasya tu jñāpakaṃ na kiñcidatra paśyāmaḥ /",
    "GSP33nysu__1u:1177": "$jñānamokṣayor madhye prasādānapekṣatvaśaṅkā$",
    "GSP33nysu__1u:1178": "naca jñānasya mokṣasādhanatā na yuktā /",
    "GSP33nysu__1u:1179": "yeneśvaraprasādo madhye 'dhyāhriyate /",
    "GSP33nysu__1u:1180": "ātmayāthātmyājñānādanātmani śarīrādāvātmatvārope sati hi tadanukūlapratikūlayo rāgadveṣau bhavataḥ /",
    "GSP33nysu__1u:1181": "tābhyāṃ prayuktaḥ puṇyapāpalakṣaṇāṃ pravṛttimācinute /",
    "GSP33nysu__1u:1182": "tataśca suranaratiryagādinānāyoniṣu navīnaśarīrendriyādisaṃyogalakṣaṇaṃ janmāsya bhavati /",
    "GSP33nysu__1u:1183": "tasmācca duḥkhānubhava ityanādirayaṃ kāryakāraṇapravāhaḥ saṃsāra ityucyate",
    "GSP33nysu__1u:1184": "ātmatattvajñānāccājñānaviparyayau nivartete /",
    "GSP33nysu__1u:1185": "tattvajñānasya samānāśrayaviṣayājñānamithyājñānanivartanasvābhāvyāt /",
    "GSP33nysu__1u:1186": "śuktikātattvajñānasya tadajñānarajatāropanivartakatvadarśanāt /",
    "GSP33nysu__1u:1187": "mithyājñānanivṛttau ca rāgadveṣānudayaḥ /",
    "GSP33nysu__1u:1188": "kāraṇābhāvāt /",
    "GSP33nysu__1u:1189": "tayorabhāve ca na pravṛtterutpattiḥ prāgupacitāyāścopabhogena prrakṣayaḥ /",
    "GSP33nysu__1u:1190": "pravṛttyabhāve ca janmāntarābhāvo hetvabhāvādeva /",
    "GSP33nysu__1u:1191": "vatarmānaśarīrādeścārambhakakṣaye sati nivṛttiḥ /",
    "GSP33nysu__1u:1192": "janmābhāve ca na nirbījasya duḥkhasyotpāda ityevamātyantikī duḥkhanivṛttirmuktiḥ /",
    "GSP33nysu__1u:1193": "tathāca jñānasvabhāvalabhyāyāṃ muktau kimīśvaraprasādena /",
    "GSP33nysu__1u:1194": "na hyandhakāranibandhanaduḥkhanivṛttaye pradīpamupādadānāḥ kasyacitprabhoḥ prasādamapekṣante",
    "GSP33nysu__1u:1195": "svabhāvo hi pradīpasyāyaṃ yatsamānādhikaraṇāndhakāranivartakatvam /",
    "GSP33nysu__1u:1196": "tathāca nyāyasūtram /",
    "GSP33nysu__1u:1197": "“duḥkhajanmapravṛttidoṣamithyājñānānāmuttarottarāpāye",
    "GSP33nysu__1u:1198": "tadanantarāpāyādapavargaḥ'; iti /",
    "GSP33nysu__1u:1199": "dravyaṃ karma ca kālaśca svabhāvo jīva eva ca /",
    "GSP33nysu__1u:1200": "yadanugrahataḥ santi na santi yadupekṣayā // MAnuv_1,1.13 //",
    "GSP33nysu__1u:1201": "narte tvat kriyate kiñcidityāderna hariṃ vinā /",
    "GSP33nysu__1u:1202": "jñānasvabhāvato 'pi syānmuktiḥ kasyāpi hi kvacit // MAnuv_1,1.14 //",
    "GSP33nysu__1u:1203": "$mokṣasya haryadhīnatvam$",
    "GSP33nysu__1u:1204": "yattu mokṣasyeśvarādhīnatvavacanaṃ tajjñānādijanmanīśvarasya nimittatāparamityaviruddham /",
    "GSP33nysu__1u:1205": "tadarthaṃ ca tadupāstyāderupayogaḥ /",
    "GSP33nysu__1u:1206": "tadevaṃ jñānasvabhāvenājñānādinivṛttau kāraṇābhāve",
    "GSP33nysu__1u:1207": "kāryānudayasyeśvaraprasādānapekṣatvādayuktamidamataḥśabdavyākhyānamityata",
    "GSP33nysu__1u:1208": "āha- dravyamiti //",
    "GSP33nysu__1u:1209": "dravyaśabdena prakṛtyāditattvamucyate /",
    "GSP33nysu__1u:1210": "karmeti dharmādharmau /",
    "GSP33nysu__1u:1211": "svabhāvaḥ prakṛtyādīnāṃ pariṇāmādiḥ /",
    "GSP33nysu__1u:1212": "jīva ityabhimānī /",
    "GSP33nysu__1u:1213": "eveti yadanugrahata ityataḥ paraṃ draṣṭavyam /",
    "GSP33nysu__1u:1214": "anena sarvotpattimadupādānanimittānāṃ sattāpi parameśvarādhīnetyucyate /",
    "GSP33nysu__1u:1215": "“na ṛte tvatkriyate kiñcana'; iti śrutyā sarvārthakriyāyāstadadhīnatvam /",
    "GSP33nysu__1u:1216": "ityāderāgamādavagamyata iti śeṣaḥ /",
    "GSP33nysu__1u:1217": "jñānasvabhāvato 'pītyapiśabdenāṅgīkāravādo 'yamiti sūcayati /",
    "GSP33nysu__1u:1218": "hiśabdo hetau /",
    "GSP33nysu__1u:1219": "yasmādevaṃ tasmādupapannaṃ pūrvavyākhyānamiti /",
    "GSP33nysu__1u:1220": "$bandhasyeśvarādhīnatvopapādanam$",
    "GSP33nysu__1u:1221": "tataścāyamarthaḥ /",
    "GSP33nysu__1u:1222": "syādetadevam /",
    "GSP33nysu__1u:1223": "yadyajñānamātranibandhano 'yaṃ bandho jīvasya syāt /",
    "GSP33nysu__1u:1224": "na caivam /",
    "GSP33nysu__1u:1225": "śrutismṛtītihāsapurāṇeṣu parameśvarecchānimittatvāvagamāt /",
    "GSP33nysu__1u:1226": "advaitināmavidyādhīnajīvabrahmavibhāgavattārkikādīnāṃ ca guṇavattvādhīnadravyavadanāderapīśvarādhīnatvopapatteḥ",
    "GSP33nysu__1u:1227": "upapādayiṣyate hi jñānānandādisvarūpo 'yaṃ jīva iti puṃstvādivadityādinā /",
    "GSP33nysu__1u:1228": "tadbhāvānupalabdhiścānubhavasiddhā /",
    "GSP33nysu__1u:1229": "tenāvagamyate 'sti kimapyāvarakam /",
    "GSP33nysu__1u:1230": "yenāvṛtaḥ svaprakāśacaitanyarūpo 'pi nātmanastattvaṃ veda /",
    "GSP33nysu__1u:1231": "naca kāmakarmādikameva tathā bhavitumarhati /",
    "GSP33nysu__1u:1232": "tasyāpi sādinaḥ kāraṇāpekṣatvāt /",
    "GSP33nysu__1u:1233": "naca pūrvapūrvasmāduttarottaramiti yuktam /",
    "GSP33nysu__1u:1234": "suptipralayayostadvṛttyabhāvena niṣkalaṅkacaitanyabalātsvarūpāvabhāsaprasakteḥ /",
    "GSP33nysu__1u:1235": "ataḥ kāmakarmādyatiriktaṃ māyāvidyā prakṛtirityādiśabdābhidheyamanādyeva kimapi dravyamaṅgīkaraṇīyam",
    "GSP33nysu__1u:1236": "“anādimāyayā suptaḥ'; ityādiśrutismṛtayaśca bhavanti /",
    "GSP33nysu__1u:1237": "naca māyāpi kathaṃ svaprakāśamāvṛṇotīti yuktam /",
    "GSP33nysu__1u:1238": "āvarakatayaiva tasyāḥ pramitatvāt /",
    "GSP33nysu__1u:1239": "vakṣyate cātropapattiḥ /",
    "GSP33nysu__1u:1240": "naca jaḍasya svataḥ kiñcitkaratvaṃ yuktam /",
    "GSP33nysu__1u:1241": "dravyaṃ karma cetyādivākyaviruddhaṃ ca /",
    "GSP33nysu__1u:1242": "$īśvaraprasādasyāpekṣitatvasamarthanam$",
    "GSP33nysu__1u:1243": "ataḥ parameśvara eva sattvādiguṇamayyā vidyāvirodhitvenāvidyayā svādhīnayā prakṛtyācintyādbhutayā svaśaktayā ca jīvasya svaprakāśamapi svarūpacaitanyamācchādayatīti yuktam /",
    "GSP33nysu__1u:1244": "sa eva ca svādhiṣṭhānalabdhapariṇāmamahadahaṅkārādiprakṛtyaṃśaiḥ saṃyojya kartṛtvabhoktṛtvasvātantṛyaṃ kārakaphalasvāmyaṃ cāsyāvidyamānamevopadarśya rāgādyutpādanadvarā duḥkhamanubhāvayati /",
    "GSP33nysu__1u:1245": "tadevaṃ bandhasyeśvarādhīnatvātsa eva mocako 'ṅgīkāryā'parasya",
    "GSP33nysu__1u:1246": "svātantryābhāvāt /",
    "GSP33nysu__1u:1247": "prasanna evāsau svakīyāṃ māyāṃ vyāvartayatīti tatprasādārthaṃ sarvo",
    "GSP33nysu__1u:1248": "'pyayaṃ sādhanasandarbha ityuktam /",
    "GSP33nysu__1u:1249": "tato yadyapi na sūtrākṣarebhyo bhagavatprasādo labhyate /",
    "GSP33nysu__1u:1250": "tathāpyanupapattyāṅgīkaraṇīya iti yuktaṃ vyākhyānam /",
    "GSP33nysu__1u:1251": "vakṣyati caitatsūtrakāraḥ”tato hyasya bandhaviparyayau iti /",
    "GSP33nysu__1u:1252": "evamuktena nyāyena na jñānasyaivāyaṃ svabhāvo yatsākṣānmokṣasādhanatvam /",
    "GSP33nysu__1u:1253": "astu vā tathāpīśvaraprasādo 'pekṣitaḥ /",
    "GSP33nysu__1u:1254": "sakalakārakāṇāṃ tadadhīnasattāpravṛttitvena tadicchāṃ vinā kasyāpi kāryasyānudayāditi /",
    "GSP33nysu__1u:1255": "aṅgīkāravādasya cedaṃ prayojanaṃ yatpūrvasyaivārthasya samarthanam /",
    "GSP33nysu__1u:1256": "tathāhi /",
    "GSP33nysu__1u:1257": "yena jñānasya mokṣahetutvamaṅgīkṛtaṃ na tenāpi īśvarecchāṃ tyaktuṃ śakyate /",
    "GSP33nysu__1u:1258": "kārakaprerakatvādināvaśyābhyupagamanīyatvāt /",
    "GSP33nysu__1u:1259": "tathāca kimanena jñānenāpramitena /",
    "GSP33nysu__1u:1260": "pramita īśvara evāṅgīkārya iti /",
    "GSP33nysu__1u:1261": "ajñānāṃ jñānado viṣṇurjñānināṃ mokṣadaśca saḥ /",
    "GSP33nysu__1u:1262": "ānandadaśca muktānāṃ sa evaiko janārdanaḥ // MAnuv_1,1.15 //",
    "GSP33nysu__1u:1263": "$vivaraṇamatānuvādaḥ$",
    "GSP33nysu__1u:1264": "yaduktaṃ na kāryo mokṣaḥ kintu prācīneṣu mithyājñānādiṣu nivṛtteṣu kāraṇābhāvādevottarapravāhānutpādamātram",
    "GSP33nysu__1u:1265": "tatra kā nāma parameśvarāpekṣā /",
    "GSP33nysu__1u:1266": "tadvacanāni tu jñānotpattyādinimittatāparāṇīti /",
    "GSP33nysu__1u:1267": "tadanupapannam /",
    "GSP33nysu__1u:1268": "jñānapradānādyatiriktasyāpīśvaraprayojanasyāgameṣūkteriti āha- ajñānāmiti",
    "GSP33nysu__1u:1269": "mokṣadaḥ prāguktaprakṛtibandhāt /",
    "GSP33nysu__1u:1270": "nanvanādeḥ prakṛtibandhasya kathaṃ nivṛttiriti cet /",
    "GSP33nysu__1u:1271": "atrāha kaścit /",
    "GSP33nysu__1u:1272": "na sāditvamanāditvaṃ vā vināśāvināśayornimittam /",
    "GSP33nysu__1u:1273": "kintu virodhisannipātāsannipātāveva /",
    "GSP33nysu__1u:1274": "kiñca loke tāvadanādiḥ prāgabhāvo nivartate sugatānāṃ tattvapatibhāvanāprakarṣeṇānādivāsanāsantānānāṃ nivṛttiriṣyā /",
    "GSP33nysu__1u:1275": "naiyyāyikānāmapyanādimithyājñānapravāhaḥ paramāṇuśyāmatā ca nivartate /",
    "GSP33nysu__1u:1276": "sāṅkhayānāmapyaviveko nivartate vivekena /",
    "GSP33nysu__1u:1277": "mīmāṃsakānāmidānīntanadharmatattvajñānaprāgabhāvo 'nādirnivartate /",
    "GSP33nysu__1u:1278": "anādibhāvarūpasya na nivṛttiriti cenna /",
    "GSP33nysu__1u:1279": "anirvacanīyatvādajñānasya /",
    "GSP33nysu__1u:1280": "anādinar nivartata iti sāmānyavyāptiḥ /",
    "GSP33nysu__1u:1281": "jñānenājñānanivṛttiriti viśeṣavyāptiḥ /",
    "GSP33nysu__1u:1282": "ataḥ saiva balavatī /",
    "GSP33nysu__1u:1283": "$vivaraṇamatanirāsaḥ$",
    "GSP33nysu__1u:1284": "nanu svopādānagatottarāvasthā vināśaḥ /",
    "GSP33nysu__1u:1285": "tatkathamanādernirupādānasya vināśaḥ /",
    "GSP33nysu__1u:1286": "na /",
    "GSP33nysu__1u:1287": "svāśrayagatottarāvasthetyetāvatvāt /",
    "GSP33nysu__1u:1288": "anyathā paramāṇuśyāmatvādīnāmanivṛttiprasaṅgāt /",
    "GSP33nysu__1u:1289": "abhāvavailakṣaṇyādātmavadajñānasyānivṛttiriti cenna /",
    "GSP33nysu__1u:1290": "sadvailakṣaṇyātprāgabhāvavannivṛttiḥ kiṃ na syāt /",
    "GSP33nysu__1u:1291": "kastarhi nirṇayaḥ /",
    "GSP33nysu__1u:1292": "jñānājñānakṛto viśeṣānvaya ityuktamiti /",
    "GSP33nysu__1u:1293": "tadayuktam /",
    "GSP33nysu__1u:1294": "tathāhi /",
    "GSP33nysu__1u:1295": "yattāvanna sāditvamanāditvaṃ vetyādi /",
    "GSP33nysu__1u:1296": "tatra kiṃ nivartakābhāva upādhiranenocyate kiṃ vā nivartakasadbhāvena satpratipakṣatā /",
    "GSP33nysu__1u:1297": "nādyaḥ /",
    "GSP33nysu__1u:1298": "sādhanavyāpakatvāt /",
    "GSP33nysu__1u:1299": "na dvitīyaḥ /",
    "GSP33nysu__1u:1300": "asiddheḥ /",
    "GSP33nysu__1u:1301": "na hi ajñānasyānāditayā nivṛttyanupapattiṃ bruvāṇastannivartakamabhyupaiti /",
    "GSP33nysu__1u:1302": "kintvanāditvena tadabhāvamapyanuminoti /",
    "GSP33nysu__1u:1303": "yadapi prāgabhāve vyabhicārodbhāvanaṃ tadapi bhāvatvena hetuviśeṣaṇādayuktam /",
    "GSP33nysu__1u:1304": "yadapi sugatānāmityādi tadatyantamasaṅgatam /",
    "GSP33nysu__1u:1305": "nahi vāsanānāmanāditvaṃ vaināśikā abhyupayanti /",
    "GSP33nysu__1u:1306": "naca tadvayatiriktaṃ santānam /",
    "GSP33nysu__1u:1307": "yena tatra vyabhicāra udbhāvyeta /",
    "GSP33nysu__1u:1308": "naca naiyyāyikā abhyupayanti /",
    "GSP33nysu__1u:1309": "naca tadvayatiriktaṃ vā pravāhamaṅgīkurvate /",
    "GSP33nysu__1u:1310": "paramāṇuśyāmatāpi sādireva /",
    "GSP33nysu__1u:1311": "nahi paramāṇupākasyedaṃprathamatā tatsiddhāntaḥ /",
    "GSP33nysu__1u:1312": "yadapyajñānasyānirvacanīyatvamuktam /",
    "GSP33nysu__1u:1313": "tatrānirvacanīyatvaṃ sadasadvilakṣaṇatvaṃ cet kimanena prakṛtānupayuktena /",
    "GSP33nysu__1u:1314": "pratipakṣo 'yamiti cenna /",
    "GSP33nysu__1u:1315": "parasyāsiddheravyāpteśca /",
    "GSP33nysu__1u:1316": "bhāvābhāvavilakṣaṇatvamanirvacanīyatvam /",
    "GSP33nysu__1u:1317": "tena viśeṣaṇāsiddhirucyata iti cenna /",
    "GSP33nysu__1u:1318": "svoktivirodhāt /",
    "GSP33nysu__1u:1319": "svayameva hyanādibhāvarūpaṃ yadvijñānena vilīyata ityajñānalakṣaṇamabhidhāya bhāvarūpāmānasādhanāya pramāṇānyupanyastāni /",
    "GSP33nysu__1u:1320": "abhāvavailakṣaṇyamātraṃ tatra vivakṣitamiti cenna /",
    "GSP33nysu__1u:1321": "tasyaiva hetuviśeṣaṇatvopapatteḥ /",
    "GSP33nysu__1u:1322": "nanvatroktam /",
    "GSP33nysu__1u:1323": "sadvailakṣaṇyātprāgabhāvavannivṛttiḥ kiṃ na syāditi /",
    "GSP33nysu__1u:1324": "satyamuktaṃ duruktaṃ tat /",
    "GSP33nysu__1u:1325": "prāgabhāvasyāpi sattvāṅgīkārāt /",
    "GSP33nysu__1u:1326": "atha sadvilakṣaṇatvaṃ nāma bhāvavilakṣaṇatvaṃ vivakṣitam /",
    "GSP33nysu__1u:1327": "tadābhāvavailakṣaṇyāṅgīkāravirodhenāsiddhiprasaṅgo 'tyantābhāve",
    "GSP33nysu__1u:1328": "vyabhicāraśca /",
    "GSP33nysu__1u:1329": "tasyāpi nivṛttisādhane tannivṛttāveva vyabhicāraḥ /",
    "GSP33nysu__1u:1330": "kiñcātmani bhāvatvaṃ nāstīti tatrānaikāntyaṃ duṣpariharam /",
    "GSP33nysu__1u:1331": "tathāpyāropitaṃ bhāvatvaṃ tatrāstīti cet /",
    "GSP33nysu__1u:1332": "tadavidyāyāmapi samānamityasiddhiḥ /",
    "GSP33nysu__1u:1333": "yadapi vyāptyoḥ sāmānyaviśeṣabhāvakathanaṃ tasyopayogo vaktavyaḥ /",
    "GSP33nysu__1u:1334": "tena balābalaniścaya iti cet /",
    "GSP33nysu__1u:1335": "sa kiṃ sāmānyaviśeṣabhāvamātreṇotāvyabhicārādisampattau satyām /",
    "GSP33nysu__1u:1336": "ādye dhūmavānagnimāniti sāmānyavyāpteḥ parvato niragnika iti viśeṣavyāptirbalavatī prasajyeta",
    "GSP33nysu__1u:1337": "dvitīye kiṃ sāmānyaviśeṣabhāvena vyabhicārādikameva vyutpādyatām /",
    "GSP33nysu__1u:1338": "kiṃ vānena prabalatvena durbalatvena ca /",
    "GSP33nysu__1u:1339": "viśeṣavyāptyā sāmānyavyāptirbādhyata iti cet /",
    "GSP33nysu__1u:1340": "kiṃ saṅkocanaṃ bādhyatvamuta vyabhicārapradarśanamathopādhyudbhāvanam /",
    "GSP33nysu__1u:1341": "nādyaḥ /",
    "GSP33nysu__1u:1342": "yadanādi tadajñānātiriktaṃ na nivartata iti saṅkocanīyam /",
    "GSP33nysu__1u:1343": "na punaryadanāditvarahitaṃ tadeva jñānanivartyamiti saṅkocyamityatra niyāmakābhāvāt /",
    "GSP33nysu__1u:1344": "sāmānyaviśeṣabhāve tūktam /",
    "GSP33nysu__1u:1345": "na dvitīyaḥ /",
    "GSP33nysu__1u:1346": "vyabhicārasthalasyādarśitatvāt /",
    "GSP33nysu__1u:1347": "vyāptibalenājñānasya jñānanivartyatve siddhe 'nāditvasya tatraiva vyabhicāra iti cet /",
    "GSP33nysu__1u:1348": "tarhyetadevocyatām /",
    "GSP33nysu__1u:1349": "kiṃ sāmānyaviśeṣabhāvena /",
    "GSP33nysu__1u:1350": "anāditvenājñānasyānivatyartve siddhe 'jñānatvasya tatraiva vyabhicāra iti",
    "GSP33nysu__1u:1351": "kiṃ na syāt /",
    "GSP33nysu__1u:1352": "astu tahir pratipakṣa eveti cet /",
    "GSP33nysu__1u:1353": "kiṃ vyāptimātreṇota pakṣadharmatopetayā vyāptyā /",
    "GSP33nysu__1u:1354": "na prathamaḥ /",
    "GSP33nysu__1u:1355": "vyaptimātrasyāpratipādakatvāt /",
    "GSP33nysu__1u:1356": "anyathā pakṣadharmatāvaiyarthyāt /",
    "GSP33nysu__1u:1357": "dvitīye saṃsārakāraṇamajñānaṃ jñānanivartyaṃ bhavitumarhati /",
    "GSP33nysu__1u:1358": "ajñānatvāt /",
    "GSP33nysu__1u:1359": "śuktikājñānavadityuktaṃ syāt /",
    "GSP33nysu__1u:1360": "atrāpi kiṃ sāmānyaviśeṣabhāvena /",
    "GSP33nysu__1u:1361": "kiñca tu śuktikājñānaṃ nāma kiṃ jñānābhāvo 'tha bhāvarūpamajñānam /",
    "GSP33nysu__1u:1362": "ādye dṛṣṭāntasya sādhanavaikalyam /",
    "GSP33nysu__1u:1363": "nahi śabdasāmyamātreṇa dṛṣṭāntadārṣyāntikabhāvo 'sti /",
    "GSP33nysu__1u:1364": "tathātve gotvena vāgādīnāmapi śṛṅgitvasādhanaprasaṅgāt /",
    "GSP33nysu__1u:1365": "dvitīye kiṃ tatsādyutanādi /",
    "GSP33nysu__1u:1366": "ādye kathamayaṃ viśeṣaḥ syāt /",
    "GSP33nysu__1u:1367": "dvitīye tadapi pakṣatulyam /",
    "GSP33nysu__1u:1368": "na tṛtīyaḥ /",
    "GSP33nysu__1u:1369": "ajñānetaratvasya samavyāptyāvātpakṣetaratvācca /",
    "GSP33nysu__1u:1370": "$ṭīkākṛtsvayaṃ samādhatte$",
    "GSP33nysu__1u:1371": "etena jñānājñānakṛto viśeṣānvaya iti nirastam /",
    "GSP33nysu__1u:1372": "yadapi nirupādānasya vināśānupapattimāśaṅkayoktaṃ svāśrayagatottarāvasthā vināśa iti /",
    "GSP33nysu__1u:1373": "tadanupapannam /",
    "GSP33nysu__1u:1374": "anupādānabhūtāśrayottarāvasthā cedāśritavināśaḥ syāttadā bhūtalādapasārite ghaṭe ghaṭavināśaḥ syāt /",
    "GSP33nysu__1u:1375": "paramāṇuśyāmatāpratibandī tu tasyā api sopādānatvenaiva nirasteti /",
    "GSP33nysu__1u:1376": "atrocyate /",
    "GSP33nysu__1u:1377": "yattāvadavidyāyā anāditvenānivṛttiriti so 'yaṃ prasaṅgaḥ svatantrānumānaṃ vā /",
    "GSP33nysu__1u:1378": "nādyaḥ /",
    "GSP33nysu__1u:1379": "avidyānāditvasya śrutiyuktisiddhatvena vipayaryāparyavasānāt /",
    "GSP33nysu__1u:1380": "na dvitīyaḥ /",
    "GSP33nysu__1u:1381": "“viśvamāyānivṛttiḥ'”māyāmetāṃ taranti te'”tarantyavidyām';",
    "GSP33nysu__1u:1382": "ityādiśrutismṛtiviruddhatvāt /",
    "GSP33nysu__1u:1383": "anāderapi nivṛttau bādhakābhāvenāprayojakatvācca /",
    "GSP33nysu__1u:1384": "ātmano 'pi nivṛttiprasaṅgo bādhaka iti cenna /",
    "GSP33nysu__1u:1385": "vyāptyabhāvāt /",
    "GSP33nysu__1u:1386": "nivartakabhāvābhāvābhyāṃ viśeṣopapatteḥ /",
    "GSP33nysu__1u:1387": "pramitanivartakānabhyupagamasyānucitatvāt /",
    "GSP33nysu__1u:1388": "anāditvena nivartakābhāvānumānasya bādhitatvāt /",
    "GSP33nysu__1u:1389": "etena nivartakābhāvasyopādhitvam tadviparyayasya pratipakṣatvaṃ ca samāhitam /",
    "GSP33nysu__1u:1390": "nanvavayavatatsaṃyogavināśābhyāṃ dravyanāśo dṛṣṭastatkathamatra vināśa iti cet /",
    "GSP33nysu__1u:1391": "kuto 'yamubhayābhyupagamaḥ /",
    "GSP33nysu__1u:1392": "ekaikaparihāreṇāpi vināśadarśanāditi cet /",
    "GSP33nysu__1u:1393": "tarhi sāderevamastu /",
    "GSP33nysu__1u:1394": "anādestṛtīyo 'pi prakāro 'nusartavyaḥ /",
    "GSP33nysu__1u:1395": "pramitatvādeva vināśasya /",
    "GSP33nysu__1u:1396": "anādeḥ kīdṛśo vināśa iti cet /",
    "GSP33nysu__1u:1397": "svarūpadhvaṃsa eva /",
    "GSP33nysu__1u:1398": "svopādānagatottarāvasthā svopādānamātratvāpattirityādi kāryaviṣayam /",
    "GSP33nysu__1u:1399": "nanvavidyā cennivarteta /",
    "GSP33nysu__1u:1400": "tarhyekamuktau sarvamuktiḥ syāt /",
    "GSP33nysu__1u:1401": "na syāt /",
    "GSP33nysu__1u:1402": "pratijīvamavidyābhedāṅgīkārāt /",
    "GSP33nysu__1u:1403": "atra viśeṣaḥ”svaguṇācchādikātvekā'; ityāgamādanusandheyaḥ /",
    "GSP33nysu__1u:1404": "$siddhāntebandhanivṛttisamarthanam$",
    "GSP33nysu__1u:1405": "syādetat /",
    "GSP33nysu__1u:1406": "brahmavidāmapyavidyānuvartate /",
    "GSP33nysu__1u:1407": "tena ca śrutismṛtīnāṃ prāmāṇyam /",
    "GSP33nysu__1u:1408": "brahmasākṣātkāro 'vidyānivartako na vivekamātramiti cenna /",
    "GSP33nysu__1u:1409": "tadvatāmapi saṃsārānuvṛttidarśanāt /",
    "GSP33nysu__1u:1410": "sākṣātkṛtabrahmaṇāṃ sadyaḥ śarīrādipāte vātaputrīyāḥ pauruṣeyā brahmopadeśāḥ prasajyeranniti",
    "GSP33nysu__1u:1411": "maivam /",
    "GSP33nysu__1u:1412": "na smarati bhavānuktārthasya /",
    "GSP33nysu__1u:1413": "prasannaḥ parameśvara eva bandhavidhvaṃsaṃ karotītyuktam /",
    "GSP33nysu__1u:1414": "naca sākṣātkārastatprasādasādhanam /",
    "GSP33nysu__1u:1415": "yena so 'pi kathaṃ teṣāṃ neti paryanuyujyeta /",
    "GSP33nysu__1u:1416": "bhakteḥ parāvasthā hi taddheturuktā tatsampattiśca kāryagamyā /",
    "GSP33nysu__1u:1417": "paracittavṛttīnāmapratyakṣatvāt /",
    "GSP33nysu__1u:1418": "prārabdhakarmapratibaddho bhagavatprasāda iti tu mandam /",
    "GSP33nysu__1u:1419": "acetanānāṃ karmaṇāṃ svatantrabhagavatprasādapratibandhakatvāyogāt /",
    "GSP33nysu__1u:1420": "tānyapi tadicchāviśeṣānugṛhītānīti cet /",
    "GSP33nysu__1u:1421": "bhagavadicchayorvirodhaprasaṅgāt /",
    "GSP33nysu__1u:1422": "mocakaprasāda evaivaṃrūpa iti cet /",
    "GSP33nysu__1u:1423": "tarhi sa evāparipūrṇa ityevāgatam /",
    "GSP33nysu__1u:1424": "anyathā kathaṃ prārabdhānāmapyupamardaṃ vakṣyati /",
    "GSP33nysu__1u:1425": "prārabdhapratibandhādivādāstūpacaritārthā eva /",
    "GSP33nysu__1u:1426": "vastutastu bhagavāneva anāderapi bandhasya nivartaka iti",
    "GSP33nysu__1u:1427": "sādhūktaṃ”jñānināṃ mokṣadaśca saḥ'; iti /",
    "GSP33nysu__1u:1428": "nanu cānandaḥ svarūpameva /",
    "GSP33nysu__1u:1429": "sa cāvidyāvṛto 'vidyānivṛttau svataḥ siddha eva /",
    "GSP33nysu__1u:1430": "anubhavo 'pyevameva /",
    "GSP33nysu__1u:1431": "viṣayitvamapyanubhavasvabhāvo na tvāgantuko dharmaḥ /",
    "GSP33nysu__1u:1432": "tato mokṣadānātkathaṃ pṛthagānandādidānam /",
    "GSP33nysu__1u:1433": "ucyate /",
    "GSP33nysu__1u:1434": "parameśvaraśaktireva jīvasvarūpāvaraṇaṃ mukhyam /",
    "GSP33nysu__1u:1435": "avidyā tu nimittamātram /",
    "GSP33nysu__1u:1436": "tato 'vidyāyāṃ nivṛttāyāmapi nāśeṣānandābhivyaktiryāvadīśvara eva svakīyāṃ bandhaśaktiṃ na tato vyāvartayati /",
    "GSP33nysu__1u:1437": "ata evānandahrāsavṛddhī vakṣyete iti /",
    "GSP33nysu__1u:1438": "ityukterbandhamithyātvaṃ naiva muktirapekṣate // MAnuv_1,1.16ab //",
    "GSP33nysu__1u:1439": "$bandhamithyātvavarṇanam$",
    "GSP33nysu__1u:1440": "evaṃ tāvatsvamatena sūtraṃ vyākhyāya tatpariśuddhaye pareṣāṃ bhāṣyaṃ",
    "GSP33nysu__1u:1441": "dūṣayati- bandhamithyātvamityādinā //",
    "GSP33nysu__1u:1442": "māyāvādinā hi kartṛtvabhoktṛtvadoṣasaṃsargakriyākārakaphalalakṣaṇasya",
    "GSP33nysu__1u:1443": "bandhasyā'tmanyāropitatvena mithyātvaṃ svabhāṣyādau varṇitam /",
    "GSP33nysu__1u:1444": "tadanupapannam /",
    "GSP33nysu__1u:1445": "bandhamithyātvasyāsūtritatvāt /",
    "GSP33nysu__1u:1446": "asūtritārthavarṇane ca bhāṣyalakṣaṇābhāvenābhāṣyatvaprasaṅgāt /",
    "GSP33nysu__1u:1447": "sūtrārtho varṇyate yatra vākyaiḥ sūtrānukāribhiḥ /",
    "GSP33nysu__1u:1448": "svapadāni ca varṇyante bhāṣyaṃ bhāṣyavido viduriti hi bhāṣyalakṣaṇamācakṣate /",
    "GSP33nysu__1u:1449": "atrāha /",
    "GSP33nysu__1u:1450": "dvividho hi sūtrārthaḥ /",
    "GSP33nysu__1u:1451": "śrauta ārthaśca /",
    "GSP33nysu__1u:1452": "tatrāthāto brahmajijñāsetisūtre anuvādatvaparihārāya śāstre puruṣapravṛttisiddhaye ca kartavyeti padamadhyāhāryam /",
    "GSP33nysu__1u:1453": "jijñāsāpadaṃ cānuṣṭhānayogyasyāntarṇītasya vicārasyopalakṣaṇamiti sthite sādhanacatuṣyayasampannasya brahmajñānāya vicāraḥ kartavya iti sūtravākyasya śrauto 'rthaḥ sampadyate /",
    "GSP33nysu__1u:1454": "arthādadhikāriviśeṣaṇamokṣasādhanaṃ brahmajñānamiti siddhayati /",
    "GSP33nysu__1u:1455": "sannidhānācca vedāntavākyavicāra iti śrutyarthābhyāṃ sādhanacatuṣyayasampannasya mokṣasādhanabrahmajñānāya vedāntavākyavicāraḥ kartavya iti sūtravākyasya tātparyeṇa pratipādyo 'rtho 'vagataḥ /",
    "GSP33nysu__1u:1456": "evaṃca śāstre prekṣāvatpravṛttyaṅgatayā 'rthataḥ sūtritasya prayojanāderupapādakaṃ bandhamithyātvamiti tadapi sūtrārtha eva /",
    "GSP33nysu__1u:1457": "$bandhamithyātvaṃ prayojanaviṣayopapādakam$",
    "GSP33nysu__1u:1458": "brahmajñānaṃ hi sūtritamanarthahetunibarhaṇam /",
    "GSP33nysu__1u:1459": "anarthaśca pramātṛtāpramukhaṃ kartṛtvaṃ bhoktṛtvaṃ ca /",
    "GSP33nysu__1u:1460": "tadyadi vastukṛtaṃ syānna jñānena nibarhaṇīyam /",
    "GSP33nysu__1u:1461": "yato jñānamajñānasyaiva nivartakam /",
    "GSP33nysu__1u:1462": "tadyadi kartṛtvaṃ bhoktṛtvamajñānahetukaṃ syāttato brahmajñānamanarthahetunibarhaṇamucyamānamupapadyeta",
    "GSP33nysu__1u:1463": "tena sūtrakāreṇaiva brahmajñānamanarthahetunibarhaṇaṃ sūtrayatāvidcāhetukaṃ kartṛtvaṃ bhoktṛtvaṃ pradarśitaṃ bhavati /",
    "GSP33nysu__1u:1464": "vicāraviṣayatayā ca brahma sūtritam /",
    "GSP33nysu__1u:1465": "ātmā ca brahma /",
    "GSP33nysu__1u:1466": "tasya cāhaṃ kartā bhokteti pratīyamānaṃ rūpaṃ yadi paramārthikaṃ syāt tadāsandigdhatayā vicāraviṣayatā na syāt /",
    "GSP33nysu__1u:1467": "tadyadi kartṛtvādirūpamavidyāropitam /",
    "GSP33nysu__1u:1468": "pāramārthikaṃ niṣkrayaṃ niṣkalaṃ brahmarūpaṃ syāttato 'sya sandidhatayā viṣayatocyamānopapadyate",
    "GSP33nysu__1u:1469": "tenātmasvarūpaṃ vicāraviṣayaṃ sūtrayatā sūtrakṛtaiva kartṛtvādyatadākārasya mithyātvaṃ sūtritaṃ bhavati /",
    "GSP33nysu__1u:1470": "kartṛtvāderbandhasya mithyātvaṃ ca yāvatā vinā nopapadyate tadapi sūtritameva /",
    "GSP33nysu__1u:1471": "na caivamanekārthatādoṣaḥ /",
    "GSP33nysu__1u:1472": "śrautārthikatvabhedasyoktatvāt sūtratvācca /",
    "GSP33nysu__1u:1473": "alaṃkāra eva hyayaṃ sūtrasya yadanekārthatvam /",
    "GSP33nysu__1u:1474": "yathāhuḥ /",
    "GSP33nysu__1u:1475": "“alpākṣaramasaṃdigdhaṃ sāravadviśvatomukham /",
    "GSP33nysu__1u:1476": "astobhamanavadyaṇ ca sūtraṃ sūtravido vidur”iti /",
    "GSP33nysu__1u:1477": "viśvatomukhamityanekārthatāmāha /",
    "GSP33nysu__1u:1478": "anyatrāpi /",
    "GSP33nysu__1u:1479": "“laghūni sūcitārthāni svalpākṣarapadāni ca /",
    "GSP33nysu__1u:1480": "sarvataḥ sārabhūtāni sūtrāṇyāhurmaṇīṣiṇa” iti /",
    "GSP33nysu__1u:1481": "yāvāṃtsūcitaḥ sa sarvo 'pyeṣāmartha iti sūcitārthāni /",
    "GSP33nysu__1u:1482": "ato yaḥ kaścid arthaḥ śabdasāmarthyenārthavaśādvā pratīyate sa sarvastadartha eveti bhavatyayamarthakalāpastanmahimādhigataḥ",
    "GSP33nysu__1u:1483": "tadevaṃ vidhyapekṣiteṣvadhikāriviṣayaprayojanānubandheṣu sūtrākṣiptaprayojanaviṣayayorupapādakaṃ bandhamithyātvaṃ pratipādayadyupmadasmatpratyayagocarayorityādibhāṣyāṃ sūtrātharsaṅgatameva syādetat /",
    "GSP33nysu__1u:1484": "prathamapratipannaṃ śrautārthamullaṅghaya caramapratipannamārthikārthamevopapādayankathamakuśalo na syāditi /",
    "GSP33nysu__1u:1485": "atrocyate /",
    "GSP33nysu__1u:1486": "syādetadevam /",
    "GSP33nysu__1u:1487": "yadi yuṣmadasmādityādibhāṣyaṃ prathamasūtrākṣiptārthasyaivopapādakaṃ syāt",
    "GSP33nysu__1u:1488": "na caivam /",
    "GSP33nysu__1u:1489": "kiṃ nāma sakalatantrā 'rthopodghāto 'pi prayojanamasya bhāṣyasya /",
    "GSP33nysu__1u:1490": "tathāhi /",
    "GSP33nysu__1u:1491": "asya śāstrasyaidaṃparyaṃ sukhaikatānasadātmakūṭasthacaitanyaikarasatāsaṃsāritvābhimatasyātmanaḥ pāramārthikaṃ svarūpamiti vedāntāḥ paryavasyantīti /",
    "GSP33nysu__1u:1492": "taccāhaṃ kartā sukhī duḥkhīti pratyakṣābhimatenābādhitakalpenāvabhāsena viruddhayate /",
    "GSP33nysu__1u:1493": "atastadvirodhaparihārārthaṃ brahmasvarūpapiparītarūpamavidyānimittamātmana iti yāvanna pratipādyate tāvajjaradgavādivākyavadanarthakaṃ pratibhāti /",
    "GSP33nysu__1u:1494": "atastannivṛttyarthamavidyāvilasitamabrahmasvarūpatvamātmana iti prathamameva prekṣāvatpravṛttaye pratipādanīyam /",
    "GSP33nysu__1u:1495": "tadanena bhāṣyeṇocyata iti /",
    "GSP33nysu__1u:1496": "tadetadādibhāṣyasya saṅgatitrayamapyasaṅgatam /",
    "GSP33nysu__1u:1497": "tathā hi /",
    "GSP33nysu__1u:1498": "yattāvaduktaṃ sūtritaprayojanākṣiptaṃ bandhamithyātvamiti /",
    "GSP33nysu__1u:1499": "tadasat /",
    "GSP33nysu__1u:1500": "yatkhalu pramitamapyanupapadyamānaṃ svopapattaye yadapekṣate tattadākṣipati nānyat /",
    "GSP33nysu__1u:1501": "yathā jīvato devadattasya gṛhe 'bhāvo bahirbhāvaṃ na punaḥ śabdānityatvam",
    "GSP33nysu__1u:1502": "tatkasya hetoḥ /",
    "GSP33nysu__1u:1503": "yato gṛhe 'bhāvo bahirbhāvenaivopapadyamānastamapekṣate /",
    "GSP33nysu__1u:1504": "evaṃca prayojanatayoktā muktiryadi bandhamithyātvāmapekṣeta tadā tadākṣipet /",
    "GSP33nysu__1u:1505": "na caitadastītyāha- bandhamithyātvamiti //",
    "GSP33nysu__1u:1506": "evaśabdenānyathaivopapannatāṃ sūcayati /",
    "GSP33nysu__1u:1507": "katham /",
    "GSP33nysu__1u:1508": "uktametat jñānātprasannaḥ /",
    "GSP33nysu__1u:1509": "parameśvara eva bandhanivṛttiṃ karotīti /",
    "GSP33nysu__1u:1510": "upapadyate ca satyasyāpi prabhuprasādānnivṛttiriti vakṣyate /",
    "GSP33nysu__1u:1511": "nanu darśanena bandhanivṛttirubhayī dṛṣṭā /",
    "GSP33nysu__1u:1512": "yathā satyasyāpi nigaḍādibandhasya darśanajanyena rājaprasādena /",
    "GSP33nysu__1u:1513": "yathā ca mithyābhūtasya svāpnanigaḍabandhasya prabodhenaiva sākṣāt /",
    "GSP33nysu__1u:1514": "tatra brahmajñānātsaṃsārabandhanivṛttiḥ sūtritā kaṃ pakṣamavalambyatāmiti sandihyate /",
    "GSP33nysu__1u:1515": "tathāca anyathāpyupapattiḥ syānnānyathaivopapattiriti /",
    "GSP33nysu__1u:1516": "maivam /",
    "GSP33nysu__1u:1517": "viśeṣoktayā nirṇayopapatterityetadarthopapādanāyājñānāmityuktamatrāpyanuṣañjanīyam /",
    "GSP33nysu__1u:1518": "tarati śokamātmaviditi sāmānyavacanaṃ viśeṣavacanena bādhyate /",
    "GSP33nysu__1u:1519": "dṛṣṭvaiva taṃ mucyata iti śrutirdarśanamokṣāvantarā kiñcinna sahata iti cenna /",
    "GSP33nysu__1u:1520": "avadhāraṇasyāyogavyavacchedaparatvopapatteḥ /",
    "GSP33nysu__1u:1521": "darśanajanyādeveśvaraprasādānna punaḥ karmādihetukādityanyayogavyavacchedaparatvopapatteśceti",
    "GSP33nysu__1u:1522": "$bandhmithyātvaṃ vināpi muktirghaṭate$",
    "GSP33nysu__1u:1523": "astu vā jñānādbandhanivṛttiḥ /",
    "GSP33nysu__1u:1524": "tathāpi bandhamithyātvaṃ naivamuktirapekṣate /",
    "GSP33nysu__1u:1525": "katham /",
    "GSP33nysu__1u:1526": "nahi dṛṣṭasāmarthyājjñānādbandhanivṛttiḥ /",
    "GSP33nysu__1u:1527": "yena bandhamithyātvamapekṣeta /",
    "GSP33nysu__1u:1528": "kintvāgama eva jñānādbandhanivṛttiṃ śrāvayati /",
    "GSP33nysu__1u:1529": "pramite ca sādhyasādhanabhāve kā nāmānupapattiryacchamanāyopapādakaṃ mṛgyam /",
    "GSP33nysu__1u:1530": "nanu yathāgneyādīnāṃ ṣaṇṇāṃ yāgānāmapūrvakāraṇabhāve śrute 'pi",
    "GSP33nysu__1u:1531": "kālāntarabhāvipradhānāpūrvasādhanatvopapattyarthaṃ kramabhāviyāgajanyāni madhyavartīnyavāntarāpūrvāṇi kalpyante /",
    "GSP33nysu__1u:1532": "yathā vā śrutasyaiva yāgasya svargasādhaśratvasyopapattaye 'pūrvaṃ",
    "GSP33nysu__1u:1533": "kalpyate /",
    "GSP33nysu__1u:1534": "tathā śrutopapattyarthameva bandhamithyātvakalpanamiti /",
    "GSP33nysu__1u:1535": "maivam /",
    "GSP33nysu__1u:1536": "vaiṣamyāt yuktaṃ hi tatrāpūrvakalpanam /",
    "GSP33nysu__1u:1537": "yatkālāntarabhāvina tatkāraṇamiti niyamāt /",
    "GSP33nysu__1u:1538": "na ceha tathāsti /",
    "GSP33nysu__1u:1539": "ihāpi jñānamajñānasyaiva nivartakamiti niyamo 'stīti cenna /",
    "GSP33nysu__1u:1540": "satyasyāpi jñānena nivṛttau bādhakābhāvena tadaniścayāt /",
    "GSP33nysu__1u:1541": "naca darśanādarśanamātraṃ vyāpterniyāmakamiti vakṣyāmaḥ /",
    "GSP33nysu__1u:1542": "niyatapūrvakṣaṇavṛttitvaśūnyamapi kāraṇamastviti vyāhatā śaṅkaiva nodeti /",
    "GSP33nysu__1u:1543": "yannivṛttaye bādhakamupanyasanīyam /",
    "GSP33nysu__1u:1544": "satyasyāpi nivṛttāvātmāpi nivarteteti cenna /",
    "GSP33nysu__1u:1545": "vyāptyabhāvāt /",
    "GSP33nysu__1u:1546": "vipakṣe bādhakābhāvācca /",
    "GSP33nysu__1u:1547": "anādeścājñānasya nivṛttāvātmano 'pi nivṛttiḥ kiṃ na syāt /",
    "GSP33nysu__1u:1548": "mithyābhūtamajñānamanādyapi nivartate /",
    "GSP33nysu__1u:1549": "na satya ātmeti cet /",
    "GSP33nysu__1u:1550": "kvedamupalabdhaṃ bhavatā yatsatyaṃ na nivartata iti /",
    "GSP33nysu__1u:1551": "nivṛttāvanāditvamaprayojakīkṛtya mithyātvaṃ prayojakīkurvatājñānasya yena kenāpi nivṛttiḥ kasmānneṣyate /",
    "GSP33nysu__1u:1552": "kiṃ jñānaniyamena /",
    "GSP33nysu__1u:1553": "jñānamevājñānavirodhīti cet /",
    "GSP33nysu__1u:1554": "hanta tarhi virodhisadbhāva eva nivṛttau prayojaka iti kuta ātmanivṛttiḥ /",
    "GSP33nysu__1u:1555": "$vivaraṇoktabādhakaparihāraḥ$",
    "GSP33nysu__1u:1556": "nanu jñānena satyaṃ nivartamānaṃ kiṃ viṣayagataṃ nivartate /",
    "GSP33nysu__1u:1557": "utāśrayagatam /",
    "GSP33nysu__1u:1558": "athobhayagatam /",
    "GSP33nysu__1u:1559": "nādyaḥ /",
    "GSP33nysu__1u:1560": "yataścitrāvayavini nīlaviśiṣṭadravyajñānaṃ svaviṣayaṃ vā svaviṣayasamavetaṃ vā rasādikaṃ virodhinaṃ vā pītimādiguṇaṃ na nivartayati",
    "GSP33nysu__1u:1561": "na dvitīyaḥ /",
    "GSP33nysu__1u:1562": "ghaṭādijñānenātmagatadharmādyanivṛtteḥ /",
    "GSP33nysu__1u:1563": "na tṛtīyaḥ /",
    "GSP33nysu__1u:1564": "ātmanaḥ śarīraviṣayajñānena śarīrātmasambandhānivṛtteriti /",
    "GSP33nysu__1u:1565": "maivam /",
    "GSP33nysu__1u:1566": "uktottaratvāt /",
    "GSP33nysu__1u:1567": "yadi jñānamāśrayagataṃ nivartayet tadā dharmādikamapi nivartayedityatra vyāptyayogāt /",
    "GSP33nysu__1u:1568": "vipakṣe bādhakābhāvācca /",
    "GSP33nysu__1u:1569": "ghaṭādijñānaṃ dharmādyavirodhi /",
    "GSP33nysu__1u:1570": "ātmayāthātmyajñānaṃ tu bandhavirodhīti vaiṣamyācca /",
    "GSP33nysu__1u:1571": "ātmayāthātmyajñānasyaivāpādanaviṣayatāyāmiṣyāpādanam /",
    "GSP33nysu__1u:1572": "citrāvayavini nīlaviśiṣṭadravyajñānaṃ tu mithyājñānameva /",
    "GSP33nysu__1u:1573": "nāpi tatra pītimaguṇo 'sti /",
    "GSP33nysu__1u:1574": "ekameva hi citraṃ nāma rūpamāśrayavyāpyavṛttīti padārthavidaḥ /",
    "GSP33nysu__1u:1575": "$muktiḥ bandhamithyātvaṃ naivāpekṣata$",
    "GSP33nysu__1u:1576": "astu vā jñānamajñānasyaiva nivartakamiti vyāptistathātrapa bandhamithyātvaṃ naiva muktirapekṣate",
    "GSP33nysu__1u:1577": "kintu bandhasyājñānatatkāryayoratvameveti tadeva varṇanīyam /",
    "GSP33nysu__1u:1578": "adhyāsavarṇanasya kā saṅgatiḥ /",
    "GSP33nysu__1u:1579": "ajñānasya mithyātvaṃ tu kapoṇiguḍāyitam /",
    "GSP33nysu__1u:1580": "nirākariṣyamāṇatvāt /",
    "GSP33nysu__1u:1581": "api ca satyasyāpi viṣasya garuḍadhyānena nivṛttidarśanādbandhamithyātvaṃ naiva muktirapekṣate",
    "GSP33nysu__1u:1582": "viṣaṃ na satyamiti cenna /",
    "GSP33nysu__1u:1583": "tathā sati nīlaviśiṣṭadravyāderapi tavāsatyatvena tannivṛttyāpādanasyānupapattiprasaṅgāt /",
    "GSP33nysu__1u:1584": "satyam /",
    "GSP33nysu__1u:1585": "tadapi mama mithyā /",
    "GSP33nysu__1u:1586": "parāṅgīkāreṇa tvāpādanamiti cet /",
    "GSP33nysu__1u:1587": "tarhi tadeva na jñānānnivṛttamiti na mithyābhūtasyāpi jñānānnivṛttiḥ /",
    "GSP33nysu__1u:1588": "mithyābhūtaṃ virodhijñānanivartyamiti cenna /",
    "GSP33nysu__1u:1589": "viśeṣaṇavaiyarthyāt /",
    "GSP33nysu__1u:1590": "avirodhādevātmano 'nivṛttisambhavāt /",
    "GSP33nysu__1u:1591": "mithyātvamaṅgīkṛtyāpi virodho 'ṅgīkāryaḥ /",
    "GSP33nysu__1u:1592": "tato varaṃ sa eva prayojaka ityaṅgīkāro lāghavāt /",
    "GSP33nysu__1u:1593": "jñānavirodhitvaṃ mithyābhūtasyaiveti cenna /",
    "GSP33nysu__1u:1594": "pramāṇābhāvāt /",
    "GSP33nysu__1u:1595": "darśanāditi cet /",
    "GSP33nysu__1u:1596": "tarhyāgamena satyasyāpi bhavatkena vāryate /",
    "GSP33nysu__1u:1597": "naca darśanamātraṃ vyāpterniyāmakam /",
    "GSP33nysu__1u:1598": "dhyānaṃ mānasīkriyā na jñānamiti cenna /",
    "GSP33nysu__1u:1599": "yadi kriyāparispandaḥ sa tarhyatīndriyāśrito 'tīndriya",
    "GSP33nysu__1u:1600": "ityaparokṣāvabhāsavirodho rūparahitatvena tadavabhāsavirodhaśca /",
    "GSP33nysu__1u:1601": "yadi ca mānasī sṛṣṭiriti matam anumatametat /",
    "GSP33nysu__1u:1602": "śravaṇadarśanādijanitamānasavāsanāmayasya vastuno manasāvalokanaṃ dhyānamityaṅgīkārāt /",
    "GSP33nysu__1u:1603": "atīndriyopādānakasyāpi dravyasyaindriyakatvaṃ tṛyaṇukāderivopapadyate /",
    "GSP33nysu__1u:1604": "nīrūpādvāyo rūpavatastejaso janma vedāntināṃ prasiddhameva /",
    "GSP33nysu__1u:1605": "tārkikādīnstvārambhavādanirākaraṇena toṣayiṣyāmaḥ /",
    "GSP33nysu__1u:1606": "evaṃca dhyāyateścintārthatāpi smṛtisiddhāsiddhā /",
    "GSP33nysu__1u:1607": "ata eva kriyāmānasavaditi sūtravirodho 'pi parihṛtaḥ /",
    "GSP33nysu__1u:1608": "vidhijanyapuruṣecchāprayatnanirapekṣameva sarvatra jñānasya puṣkalakāraṇam",
    "GSP33nysu__1u:1609": "anicchato 'pyaniṣyajñānadarśanāt /",
    "GSP33nysu__1u:1610": "tatkathamidaṃ jñānamiti cenna /",
    "GSP33nysu__1u:1611": "vidheḥ sādhyasādhanabhāvamātrajñāpanena caritārthatvāt /",
    "GSP33nysu__1u:1612": "icchāprayatnayośca saṃskārodbodhe kṛtārthatvānmānasavastvavalokane vyāpārābhāvāt /",
    "GSP33nysu__1u:1613": "cakṣuścalananirāsavanmanovikṣepanirāse vā tadupayogaḥ /",
    "GSP33nysu__1u:1614": "kiñca setudarśanādinā pāpādinivṛttiḥ suprasiddhā /",
    "GSP33nysu__1u:1615": "madhye 'dṛṣṭakalpanāyāṃ tu na pramāṇamasti /",
    "GSP33nysu__1u:1616": "anyathā prakṛte 'pyadṛṣṭakalpanāyāṃ tu na pramāṇamasti /",
    "GSP33nysu__1u:1617": "anyathā prakṛte 'pyadṛṣṭakalpanāprasaṅgāt /",
    "GSP33nysu__1u:1618": "adṛṣṭasādhyatve mokṣasyānityatāprasaktiriti cet jñānajanyatve 'pi sāmyāt /",
    "GSP33nysu__1u:1619": "jñānajanyatve 'pi pradhvaṃsatvānnānityatvamiti cet /",
    "GSP33nysu__1u:1620": "samānametadadṛṣṭasādhyatve 'pīti /",
    "GSP33nysu__1u:1621": "api ca bandhavidhvaṃsalakṣaṇatvādbandhamithyātvaṃ naiva muktirapekṣate /",
    "GSP33nysu__1u:1622": "kiṃ nāma satyatvameva /",
    "GSP33nysu__1u:1623": "nahi mithyābhūtasya śaśaviṣāṇāderdhvaṃso 'sti /",
    "GSP33nysu__1u:1624": "nanu yathā mithyābhūtācchaśaviṣāṇādervyāvṛttau dhvaṃsaḥ satye paryavasyatīti bhavatocyate",
    "GSP33nysu__1u:1625": "tathā satyāccidātmano 'pi vyāvṛttau mithyābhūte paryavasyatīti mayāpi vaktuṃ śakyata eva /",
    "GSP33nysu__1u:1626": "satyamāpātatastathā tathāpyapi sautrī arthāpattiḥ sandehāskanditā kuṇṭhitaiva /",
    "GSP33nysu__1u:1627": "anirvācyanirāsena niścayamapi bhavato janayiṣyāmaḥ /",
    "GSP33nysu__1u:1628": "bandhabādha eva muktiriti cet /",
    "GSP33nysu__1u:1629": "naivaṃ śrutisūtre vadataḥ /",
    "GSP33nysu__1u:1630": "tarati śokamityādau viparītābhidhānāt /",
    "GSP33nysu__1u:1631": "vimuktaśca vimucyata iti śrutārthāpattistu bhāṣyakṛtaivānyathopapāditā /",
    "GSP33nysu__1u:1632": "api caivam- uktirbrahmajñānaṃ jīvagataṃ bandhaṃ nivartayatīti sautrī prayojanoktirbandhamithyātvaṃ nāpekṣate /",
    "GSP33nysu__1u:1633": "yadi jīvajñānaṃ jīvagatasya bandhasya nivartakamiti prayojanoktiḥ sūtre syāttadā kathañcidapekṣetāpi bandhamithyātvam /",
    "GSP33nysu__1u:1634": "nacaivaṃ sūtrakṛdāha- nahi śuktikāyāmāropitaṃ rajataṃ ghaṭajñānānnivartate",
    "GSP33nysu__1u:1635": "brahmajñānaṃ nāma tvaṃpadārthasya jīvasya tatpadārthena brahmaṇaikyānubhava iti tu svagoṣṭhīniṣṭhaṃ pralāpamātram /",
    "GSP33nysu__1u:1636": "nirākariṣyamāṇatvāt /",
    "GSP33nysu__1u:1637": "api ca yadi bandhamithyātvaṃ yadi ca jñānamātrādbandhabādhaḥ /",
    "GSP33nysu__1u:1638": "tadā jñāne sati kimapi muktirnaivāpekṣata iti sadya eva sākṣātkṛtabrahmaṇāṃ śarīrādinivṛttiḥ",
    "GSP33nysu__1u:1639": "etacca tṛtīye prapañcayiṣyāmaḥ /",
    "GSP33nysu__1u:1640": "evaṃ sūtritaprayojanākṣiptaṃ bandhamithyātvamiha varṇitamityetannirākṛtam",
    "GSP33nysu__1u:1641": "athavā viṣayoktayākṣiptamityetadanena nirācaṣṭe /",
    "GSP33nysu__1u:1642": "evamuktiḥ sautrī brahmaṇo viṣayatvoktirbandhamithyātvaṃ nāpekṣate /",
    "GSP33nysu__1u:1643": "yadi hi sūtre jīvātmano viṣayatayoktiḥ syāttadā sā tasya sandigdhatāsiddhaye katṛtvādibandhamithyātvaṃ kathañcidapekṣetāpi /",
    "GSP33nysu__1u:1644": "brahmaiva hyatra viṣayatayocyate /",
    "GSP33nysu__1u:1645": "nahyanyasya sandigdhatayānyasya vicāraviṣayatopapadyate /",
    "GSP33nysu__1u:1646": "atiprasaṅgāt /",
    "GSP33nysu__1u:1647": "ātmaiva brahmetyetāṃ tu durāśāmapākariṣyāmaḥ /",
    "GSP33nysu__1u:1648": "yadvā sakalatantrārthopodghātaḥ prayojanaṃ yuṣmadasmadityādigranthasyetyetadanenāpākaroti",
    "GSP33nysu__1u:1649": "tathā hi /",
    "GSP33nysu__1u:1650": "evamuktiḥ sakalajagajjanmādinimittatvalakṣaṇaṃ samastajīvajaḍātmakātprapañcadatyantavyāvṛttaṃ brahmaivāśeṣavedapratipādyamityevaṃ tattu samanvayādityādikoktirjīvagatabandhamithyātvaṃ nāpekṣate eṣā hi brahmaṇyeva pramāṇābhāsapratipannasya jīvābhedādereva mithyātvamapekṣate /",
    "GSP33nysu__1u:1651": "yadi hi jīvasya brahmatāyāṃ sakalavedāntaparyavasānaṃ pratipādayitumidaṃ śāstraṃ pravṛttaṃ syāttadā virodhaśāntyai bandhamithyātvāpekṣā /",
    "GSP33nysu__1u:1652": "na caivam /",
    "GSP33nysu__1u:1653": "yathā caitattathā vakṣyāmaḥ /",
    "GSP33nysu__1u:1654": "nanvapekṣāyāḥ puruṣadharmatvātkathametat /",
    "GSP33nysu__1u:1655": "ittham /",
    "GSP33nysu__1u:1656": "pramitasyānupapadyamānasyārthasyaivopapādakākṣepaśaktirapekṣātrocyata iti /",
    "GSP33nysu__1u:1657": "evañca jñānadbandhanivṛtterbandhamithyātvena vinānupapadyamānatvābhāvānna tadākṣepakatvamityuktam",
    "GSP33nysu__1u:1658": "mithyātvamapi bandhasya na pratyakṣavirodhataḥ // MAnuv_1,1.16cd //",
    "GSP33nysu__1u:1659": "$mithyātvasya pratyakṣavirodhaḥ$",
    "GSP33nysu__1u:1660": "dūṣaṇāntaraṃ cārthāpatterāha- mithyātvamapīti //",
    "GSP33nysu__1u:1661": "na kevalaṃ bandhamithyātvaṃ naiva muktirapekṣate kiṃ nāma bandhasya mithyātvaṃ nāstītyapisambandhaḥ",
    "GSP33nysu__1u:1662": "nanvetadanupapannam /",
    "GSP33nysu__1u:1663": "pramāṇaṃ hi svamahimnaivārthaṃ vyavasthāpayati /",
    "GSP33nysu__1u:1664": "na punaḥ prāgarthasiddhimapekṣate /",
    "GSP33nysu__1u:1665": "tathātve vā pramāṇavaiyarthyaṃ pūrvapramāṇasyāpi tathātvenānavasthā ca syāt /",
    "GSP33nysu__1u:1666": "ataḥ prāgākṣepyāsiddhirarthāpatterbhūṣaṇameva /",
    "GSP33nysu__1u:1667": "pravṛttāyāṃ tvarthāpattau nāpekṣyāsiddhiḥ pramitatvādeva /",
    "GSP33nysu__1u:1668": "evaṃ tarhi paricitacarapuruṣasya divābhuñjānasya pīnatvamanupapadyamānaṃ rasāyanasiddhiṃ yogarddhiṃ vā kasmānnākṣipet /",
    "GSP33nysu__1u:1669": "tadasiddhirapi prāgarthāpattipravṛtteralaṅkāra eva /",
    "GSP33nysu__1u:1670": "uttarakālaṃ tu nāstyeveti cet /",
    "GSP33nysu__1u:1671": "na /",
    "GSP33nysu__1u:1672": "vaiṣamyāt /",
    "GSP33nysu__1u:1673": "nahi rasāyanasiddhayādyasiddhatayā nārthāpattiprameyam /",
    "GSP33nysu__1u:1674": "api tarhi paricitacare puruṣe pramāṇabādhitatayā /",
    "GSP33nysu__1u:1675": "asiddhaṃ sādhayati pramāṇaṃ na tu pramāṇaviruddhamiti hi prasiddham /",
    "GSP33nysu__1u:1676": "eṣā khalvarthāpattisāmagrī /",
    "GSP33nysu__1u:1677": "yadākṣepakasya pramitatvamanupapadyamānatvaṃ ca /",
    "GSP33nysu__1u:1678": "ākṣepyasyāpyupapādakatvaṃ pramāṇāviruddhatvaṃ ca /",
    "GSP33nysu__1u:1679": "ata evāpramitatvamanupapattyabhāvo 'nyathāpyupapattiranyathaivopapattiḥ",
    "GSP33nysu__1u:1680": "pramāṇaviruddhārthatvaṃ cetyarthāpattidūṣaṇānīti /",
    "GSP33nysu__1u:1681": "satyam /",
    "GSP33nysu__1u:1682": "vayamapi hi bandhamithyātvamahaṃ kartā bhoktā sukhī duḥkhītyādipratyakṣaviruddhatvādeva nārthāpattiprameyamiti brūmaḥ /",
    "GSP33nysu__1u:1683": "tadidamuktaṃ pratyakṣavirodhata iti /",
    "GSP33nysu__1u:1684": "pratyakṣavirodhato 'pīti vā yojanā /",
    "GSP33nysu__1u:1685": "tena pramāṇāntaravirodhaṃ samuccinoti /",
    "GSP33nysu__1u:1686": "ceṣyādiliṅgairahamityeva yo vedya ityādyāgamaiścātmanaḥ kartṛtvādyupetasyaiva pramitatvāt",
    "GSP33nysu__1u:1687": "athavā 'rthāpatterābhāsatvenānākṣiptabandhamithyātvaṃ varṇayatpareṣāṃ bhāṣyamanupayuktamityuktam",
    "GSP33nysu__1u:1688": "ayuktamapi pratyakṣādiviruddhārthapratipādakatvādityanenocyate /",
    "GSP33nysu__1u:1689": "nanu pratyakṣaṃ bandhasvarūpamātraṃ gocarayati na tu tasmin mithyātvābhāvam /",
    "GSP33nysu__1u:1690": "ato 'rthāpatterbhāṣyakārīyasya vā tanmithyātvavyutpādanasya kathaṃ",
    "GSP33nysu__1u:1691": "pratyakṣavirodhaḥ /",
    "GSP33nysu__1u:1692": "maivam /",
    "GSP33nysu__1u:1693": "pratyakṣaṃ khalu bandhaṃ gocarayadastīti nāstīti vā gocarayet /",
    "GSP33nysu__1u:1694": "ubhayodāsīnasya jñānasyādaśarnāt /",
    "GSP33nysu__1u:1695": "ādye 'stitvaṃ mithyātvābhāvaścetyanarthāntaramiti kathaṃ na",
    "GSP33nysu__1u:1696": "pratyakṣavirodhaḥ /",
    "GSP33nysu__1u:1697": "dvitīye 'nubhavavirodhastadvyutpādanavaiyarthyaprasaṅgācca /",
    "GSP33nysu__1u:1698": "mithyātvaṃ yadi duḥkhādestadvākyāgrato bhavet // MAnuv_1,1.17ab //",
    "GSP33nysu__1u:1699": "$neha nānāstīti śrutyarthavicāraḥ$",
    "GSP33nysu__1u:1700": "syādetadevam /",
    "GSP33nysu__1u:1701": "yadīdaṃ pratyakṣaṃ tattvāvedakaṃ bhavet /",
    "GSP33nysu__1u:1702": "na caitadasti /",
    "GSP33nysu__1u:1703": "samastopādhyanavacchinnānantānandacaitanyaikarasamudāsīnamekamevādvitīyaṃ khalvātmatattvaṃ nehanānāsti kiñcanetyādiśrutismṛtītihāsapurāṇeṣu gīyate /",
    "GSP33nysu__1u:1704": "na caitānyupakramādivaśādīdṛgātmatattvamabhidadhati tatparāṇi santi śakyāni kenāpyupacaritārthāni kartum /",
    "GSP33nysu__1u:1705": "tadviruddhaṃ ca prādeśikamanekavidhaduḥkhādiprapañcopaplutamātmānamādarśayatpratyakṣaṃ kathamupaplavo na bhavet /",
    "GSP33nysu__1u:1706": "yeyaṃ caitanyasya svata eva sthitalakṣaṇabrahmarūpatāvabhāsaṃ pratibadhya",
    "GSP33nysu__1u:1707": "jīvatpāpādikavidyākamarpūrvaprajñāsaṃskāracitrabhittiranādiranirvācyavidyā",
    "GSP33nysu__1u:1708": "tasyāḥ parameśvarādhiṣṭhitatvalabdhapariṇāmaviśeṣo vijñānakriyāśaktidvayāśrayaḥ kartṛtvabhoktṛtvaikādhāraḥ kūṭasthacaitanyasaṃvalanasañjātajyotiraparokṣo 'haṅkāraḥ /",
    "GSP33nysu__1u:1709": "saca cidātmano buddhayā niṣkṛṣṭa vedāntavādibhirantaḥkaraṇaṃ mano buddhirahaṃpratyayīti ca vijñānaśaktiviśeṣamāśritya gīyate /",
    "GSP33nysu__1u:1710": "parispandaśaktayā ca prāṇa iti /",
    "GSP33nysu__1u:1711": "taduparāganimittaṃ mithyaivātmanaḥ kartṛtvādikaṃ pratibhāti /",
    "GSP33nysu__1u:1712": "sphaṭikamaṇerivopadhānanimitto lohitimā /",
    "GSP33nysu__1u:1713": "tadevamahaṃ kartā bhoktā sukhī duḥkhītyādipratyakṣe śrutyādivirodhena pūtikūṣmāṇḍīkṛte bandhamithyātvavyutpādanamupapannataramityata",
    "GSP33nysu__1u:1714": "mithyātvaṃ yadīti //",
    "GSP33nysu__1u:1715": "bhevedetannehanānetyādivākyavirodhena pratyakṣamābhāsīkṛtya bandhamithyātvavarṇanam /",
    "GSP33nysu__1u:1716": "bālajanamanoharā caiṣā prakriyā /",
    "GSP33nysu__1u:1717": "yadi tadvākyamuktavidhātmatattvaparaṃ syāt /",
    "GSP33nysu__1u:1719": "tathāhi /",
    "GSP33nysu__1u:1720": "kimāpātataḥ pratipanna eva vākyārthaḥ /",
    "GSP33nysu__1u:1721": "athavopakramopasaṃhārāvabhyāso 'pūrvatā phalam /",
    "GSP33nysu__1u:1722": "atharvādopapattī ca liṅgaṃ tātparyanirṇaya ityādyuktaliṅgānuguṇastadaviruddhaśca /",
    "GSP33nysu__1u:1723": "nādyaḥ /",
    "GSP33nysu__1u:1724": "mīmāṃsāvaiyarthyāpatteḥ /",
    "GSP33nysu__1u:1725": "dvitīye tu kathamidaṃ vākyuktalakṣaṇātmatattvaparaṃ syāt /",
    "GSP33nysu__1u:1726": "upakramādiliṅgeṣu balavatyopapattyā viruddhatvāt /",
    "GSP33nysu__1u:1727": "ata eva hyasataḥ sadajāyatetyādivākyapratipanno 'rthaḥ kutastu khalu somyaiyaṃ syātkathamasataḥ sañjāyetetyupapattiviruddhastyajyate /",
    "GSP33nysu__1u:1728": "vakṣyati ca bhagavansūtrakāro 'bhimānyadhikaraṇe",
    "GSP33nysu__1u:1729": "mṛdabravīdityādivākyātpratītamapyarthamupapattiviruddhaṃ parityajyārthāntaram /",
    "GSP33nysu__1u:1730": "kathamatropapattivirodha iti cet /",
    "GSP33nysu__1u:1731": "evaṃ yadi duḥkhāderātmātiriktasya samastasya mithyātvaṃ śrutyādibalena syāttarhi tasya śrutyādivākyasya tāvanmithyātvaṃ bhavet /",
    "GSP33nysu__1u:1732": "ātmātiriktatvāt /",
    "GSP33nysu__1u:1733": "anyathā svasminnevāsya prāmāṇyaṃ pratihatamiti na kañcidarthaṃ pratipādayet /",
    "GSP33nysu__1u:1734": "yadi cedaṃ vākyaṃ mithyā syāttathāpi na duḥkhādermithyātvaṃ pratipādayet /",
    "GSP33nysu__1u:1735": "mithyābhūtasya vandhyāsutavacasaḥ sādhakatvādarśanāt /",
    "GSP33nysu__1u:1736": "tadevamasya vākyasya mithyātvāmithyātvayorbandhamithyātvapratipādanāsāmathryātpratyakṣabādhakatvānupapatterna duḥkhādibandhamithyātvasiddhiriti /",
    "GSP33nysu__1u:1737": "tattvavido vadanti /",
    "GSP33nysu__1u:1738": "sarvo 'pi hi bandho buddhīndriyaśarīraviṣayataddharmalakṣaṇo",
    "GSP33nysu__1u:1739": "'smābhirapyātmanyāropita evetyaṅgīkriyate /",
    "GSP33nysu__1u:1740": "yathoktaṃ bhāṣyakṛtā /",
    "GSP33nysu__1u:1741": "pramādātmakatvādbandhasyeti /",
    "GSP33nysu__1u:1742": "ataḥ kinnibandhano bandhamithyātvanirāse nibarndhaḥ /",
    "GSP33nysu__1u:1743": "satyam /",
    "GSP33nysu__1u:1744": "tathāpyastyatra darśanabhedaḥ /",
    "GSP33nysu__1u:1745": "evaṃ khalvadhyātmavidāṃ darśanam /",
    "GSP33nysu__1u:1746": "kriyājñāne prati kārakāntarāprayojyatvādilakṣaṇaṃ kartṛtvaṃ bhoktṛtvaṃ ca parameśvarāyattamātmani svato vidyata eva /",
    "GSP33nysu__1u:1747": "kriyāveśādirūpayā vikriyayā vināśādyahetutvasya vakṣyamāṇatvāt /",
    "GSP33nysu__1u:1748": "tasyāparāyattatvāvabhāso 'vidyānimittako bhramaḥ /",
    "GSP33nysu__1u:1749": "avidyādikaṃ ca svarūpeṇātmasambandhitvena ca sadeva /",
    "GSP33nysu__1u:1750": "evaṃ buddhīndriyaśarīraviṣayāḥ svarūpasanta eveśvaravaśā apyavidyādivaśādātmīyatayādhyasyante",
    "GSP33nysu__1u:1751": "parāyattātmīyatāpyastyeva /",
    "GSP33nysu__1u:1752": "tāṃścātmano viviktānapi vispaṣṭatayānupalabhamānastaddharmānduḥkhādīṃtsatyānevātmīyatvena paśyaṃstatkṛte nīcoccatvalakṣaṇe vikṛtī satye eva pratipadyate /",
    "GSP33nysu__1u:1753": "tato rāgadveṣābhyāṃ prayuktastadvinivṛttaye yatkaroti tadapyetādṛgevātanotītyanekayoniṣu bambhramīti",
    "GSP33nysu__1u:1754": "na kvāpyātyantikaṃ tadupaśamaṃ labhate vinā paramapuruṣārādhanāditi /",
    "GSP33nysu__1u:1755": "māyāvādinastu duḥkhādikaṃ svarūpeṇāpi mithyeti manyante /",
    "GSP33nysu__1u:1756": "yadavocat /",
    "GSP33nysu__1u:1757": "satyānṛte mithunīkṛtyeti /",
    "GSP33nysu__1u:1758": "atastannirākaraṇanirbandho yukta evetyetatparibhāvayituṃ bandhamithyātvamiti saṃmugdhe prastute 'pi duḥkhāderiti niṣkṛṣṭoktam /",
    "GSP33nysu__1u:1759": "svātantryādernānyo 'to 'stikartetyādiśrutibādhitatvāt /",
    "GSP33nysu__1u:1760": "nahi sarvamithyātvaśruterivāsyāḥ kaścidvirodho 'sti /",
    "GSP33nysu__1u:1761": "vakṣyati caitattatra tatra sūtrakāraḥ /",
    "GSP33nysu__1u:1762": "yadapi pareṇātmānātmanoritaretarādhyāsasamarthanāya tametamavidyākhyamātmānātmanoritaretarādhyāsaṃ puraskṛtya sarve pramāṇaprameyavyavahārā laukikāḥ pravṛttāḥ sarvāṇi ca śāstrāṇi ityādinā pramāṇāntaramādarśitam tadanenaiva nirastam /",
    "GSP33nysu__1u:1763": "atra hi pramātṛpramāṇaprameyakartṛkarmakāryabhoktṛbhogyabhogalakṣaṇavyavahāratrayasya śarīrendriyādeṣvahaṃmamādhyāsapuraḥsaratvapradarśanena vyavahārakāryaliṅgakamanumānaṃ vyavahārānyathānupapattirvādhyāse pramāṇamuktam /",
    "GSP33nysu__1u:1764": "nacānenāntaḥkaraṇaśarīrendriyaviṣayāṇāṃ taddharmāṇāṃ duḥkhādīnāṃ ca mithyātvaṃ siddhayati",
    "GSP33nysu__1u:1765": "svarūpasatāmapi tādātmyatatsambandhitvābhyāmāropeṇaiva vyavahāropapatteḥ /",
    "GSP33nysu__1u:1766": "nacāropitatvamātreṇa mithyātvam /",
    "GSP33nysu__1u:1767": "ātmano 'pyantaḥkaraṇādiṣvāropitatvena mithyātvaprasaṅgāt /",
    "GSP33nysu__1u:1768": "aṅgīkṛtaścāntaḥkaraṇādiṣu pareṇātmādhyāsaḥ /",
    "GSP33nysu__1u:1769": "yathoktam /",
    "GSP33nysu__1u:1770": "taṃ pratyagātmānaṃ sarvasākṣiṇaṃ tadviparyayeṇāntaḥkaraṇādiṣvadhyasyatīti",
    "GSP33nysu__1u:1771": "cetanasyācetane svarūpādhyāsābhāvātsaṃsṛṣṭatayaivādhyāsāttanmātreṇaiva sakalalaukikavaidikavyavahāropapatterna mithyātvamiti cet samamacetanasyāpi /",
    "GSP33nysu__1u:1772": "yadatra kenacitpralapitam /",
    "GSP33nysu__1u:1773": "itaretarādhyāse 'pi dehendriyādiprapañcasya bādhanaṃ śrutiyuktibhirupapādayiṣyate /",
    "GSP33nysu__1u:1774": "cidātmā tu śrutismṛtītihāsapurāṇatadaviruddhanyāyanirṇīto 'bādhita iti /",
    "GSP33nysu__1u:1775": "tadasat /",
    "GSP33nysu__1u:1776": "prapañcabādhakaśrutyādenirrākriyamāṇatvāt /",
    "GSP33nysu__1u:1777": "yuktīnāṃ ca nirākariṣyamāṇatvāt /",
    "GSP33nysu__1u:1778": "śrutyādisiddhatve ca mithyātvasya tametamavidyākhyamityādi vyatharmāpadyeta /",
    "GSP33nysu__1u:1779": "na khalu ko 'pi vādī vadati /",
    "GSP33nysu__1u:1780": "kenāpi rūpeṇa śarīrādikamātmani nādhyastamiti /",
    "GSP33nysu__1u:1781": "yenādhyāsamātramupapādyeta /",
    "GSP33nysu__1u:1782": "tādātmyādhyāsaṃ ca nirākariṣyatyācāryaḥ /",
    "GSP33nysu__1u:1783": "vinā ca tena vyavahāramupapādayiṣyati /",
    "GSP33nysu__1u:1784": "yadapyahaṅkārasthaṃ kartṛtvādikaṃ taduparāgādātmani cakāstīti /",
    "GSP33nysu__1u:1785": "tadayuktam /",
    "GSP33nysu__1u:1786": "ahaṃpratyayasyātmaviṣayatvāt /",
    "GSP33nysu__1u:1787": "nanu tathā sati suptāvapyahamullekhaḥ syāt /",
    "GSP33nysu__1u:1788": "tadā'tmanaḥ svaprakāśatayā prakāśamānatvāt /",
    "GSP33nysu__1u:1789": "nacāvidyākāryasyāpi tadānīṃ pratītiprasaṅgaḥ /",
    "GSP33nysu__1u:1790": "suptāvavidyāyāḥ samutkhātitanikhilapariṇāmatvena tadabhāvāditi /",
    "GSP33nysu__1u:1791": "maivam /",
    "GSP33nysu__1u:1792": "suptāvapyahamavabhāsasyeṣṭatvāt /",
    "GSP33nysu__1u:1793": "tathā sati smaryeta hyastana ivāhaṅkāraḥ /",
    "GSP33nysu__1u:1794": "anubhūte smṛtiniyamābhāve 'pi smaryamāṇātmamātratvāditi cenna /",
    "GSP33nysu__1u:1795": "sukhamahamasvāpsamiti suptotthitasya svāpasukhānubhavaparāmarśadarśanāt /",
    "GSP33nysu__1u:1796": "tadā viśeṣataḥ smaryeti cet /",
    "GSP33nysu__1u:1797": "kiṃ spaṣṭaṃ smaraṇamāpādyate /",
    "GSP33nysu__1u:1798": "uta viṣayaviśeṣoparaktam /",
    "GSP33nysu__1u:1799": "ādye tviṣyāpādanam /",
    "GSP33nysu__1u:1800": "na dvitīyaḥ /",
    "GSP33nysu__1u:1801": "aviṣayajanyatvātsauṣuptikasukhasya /",
    "GSP33nysu__1u:1802": "na cāyamasti niyamo yatsmaryamāṇamaśeṣasambandhiviśeṣasahitaṃ smaryata iti",
    "GSP33nysu__1u:1803": "ata eva mukhyasukhatadanubhave bādhakābhāvādaduḥkhābhāvaviṣayakatvakalpanaṃ parāmarśasyāpāstam",
    "GSP33nysu__1u:1804": "yattvathāto 'haṅkārādeśo 'thāta ātamādeśa ityātmāhaṅkārayorbhedavacanaṃ tadbhāṣyakṛtaivānyathā vyākhyātam /",
    "GSP33nysu__1u:1805": "vakṣyati ca sūtrakāraḥ saiva hi satyādaya iti /",
    "GSP33nysu__1u:1806": "kathamanyathāhaṅkārasya sarvagatatvamupapadyeta /",
    "GSP33nysu__1u:1807": "mahābhūtānyahaṅkāra ityādismṛtisiddhastvahaṅkāro yadyapyātmano bhinnaḥ /",
    "GSP33nysu__1u:1808": "tathāpi nāsāvahaṃ kartetyullekhaviṣayaḥ /",
    "GSP33nysu__1u:1809": "tathā sati ahaṃbrahmāsmītyādāvapi tathātvaprasaṅgāt /",
    "GSP33nysu__1u:1810": "atrāpi yaḥ sthāṇuḥ sa puruṣa itivadvayakhyānamiti cenna /",
    "GSP33nysu__1u:1811": "tadā'tmānamevāvedahaṃbrahmāsmīti niravadyasya brahmaṇo 'pyahamullekhadarśanāt /",
    "GSP33nysu__1u:1812": "“māmeva ye prapadyante māyāmetāṃ taranti te'; iti svaprapannamāyānirasanasamarthasyeśvarasyāpyahaṃ sarvasya prabhava ityādyullekhopalambhācca /",
    "GSP33nysu__1u:1813": "spaṣṭa eva śabdato 'pyanayorbhedaḥ /",
    "GSP33nysu__1u:1814": "yatprakṛtipariṇāmavāci makārāntamavyayamahaṃpadaṃ na jātu tadātmani prayujyate /",
    "GSP33nysu__1u:1815": "yaccātmavāci dakārāntāsmacchabdajaṃ tanna kadācidapi māyāpariṇāme prayujyata iti /",
    "GSP33nysu__1u:1816": "tadevaṃ sarvamithyātvaparatve śrutereva mithyātvaprasaṅgenāsādhakatvāpattau duḥkhādibandhamithyātvāsiddhayā na pratyakṣamatattvāvedakamiti /",
    "GSP33nysu__1u:1817": "nanvagrata iti katham /",
    "GSP33nysu__1u:1818": "nehanānetivākyenātmātiriktaṃ sakalamapi mithyetyekaiva buddhirutpadyate /",
    "GSP33nysu__1u:1819": "naca buddherviramyavyāpāro 'sti /",
    "GSP33nysu__1u:1820": "yāvatsvaviṣayagocarāyā eva tasyāḥ samutpādāttadatiriktavyāpārābhāvāditi /",
    "GSP33nysu__1u:1821": "satyam /",
    "GSP33nysu__1u:1822": "vākyena sakṛdeva jātāyāḥ sakalamithyātvaviṣayāyā buddheḥ prāmāṇyāvadhāraṇāya parīkṣakabuddhaya eva tadviṣayaṃ buddhayā vibhajya krameṇāvagāhanta ityadoṣaḥ /",
    "GSP33nysu__1u:1823": "samānametadyāvajjīvamahaṃ maunītyādivākyaprāmāṇyacintāyāmiti /",
    "GSP33nysu__1u:1824": "mithyāyāḥ sādhakatvaṃ ca na siddhaṃ prativādinaḥ // MAnuv_1,1.17cd //",
    "GSP33nysu__1u:1825": "$asataḥ sādhakatvabhaṅga$",
    "GSP33nysu__1u:1826": "nanu śrutyādermithyātve 'pi sādhakatvaṃ sambhavati /",
    "GSP33nysu__1u:1827": "mayā mithyābhūtasyaiva sādhakatvābhyupagamādityata āha- mithyāyā iti //",
    "GSP33nysu__1u:1828": "yāḥ śrutyādivāco mithyā tāsāmiti yojanā /",
    "GSP33nysu__1u:1829": "vibhaktipratirūpakaṃ vā mithyāyā ityavyayam /",
    "GSP33nysu__1u:1830": "ayamabhisandhiḥ /",
    "GSP33nysu__1u:1831": "nehanānetyādivākyaiḥ kiṃ pumānniścitādvaito bodhyate /",
    "GSP33nysu__1u:1832": "uta tadviparītaḥ /",
    "GSP33nysu__1u:1833": "nādyaḥ /",
    "GSP33nysu__1u:1834": "vaiyarthyāt /",
    "GSP33nysu__1u:1835": "dvitīyastu satyasyaiva sādhakatvamiti manyamāno yadīdaṃ vākyaṃ sakalamithyātvaṃ pratipādayettadā sakalāntargatatvātsvayamapi mithyā syāt /",
    "GSP33nysu__1u:1836": "yathā”śabdo 'nityaḥ'; itiśabdo 'nityaḥ /",
    "GSP33nysu__1u:1837": "yadi caitadvākyaṃ mithyā syānna kasyāpyarthasya sādhakaṃ syādityaniṣyaprasaṅgaṃ paśyankathaṃ tvadabhyupagamamātreṇa svatarkasya viruddhatāṃ pratipadyeteti /",
    "GSP33nysu__1u:1838": "nanu vākyasya sādhakatvaṃ nāma padārthasaṃsargapramitijanakatvam /",
    "GSP33nysu__1u:1839": "tatkvacitpadadoṣeṇa vihanyate /",
    "GSP33nysu__1u:1840": "kvacitsaṅgatyagrahaṇātkvāpi tadvismaraṇātkadācikāṅkṣādivirahātkutracidviparītapratipādanena",
    "GSP33nysu__1u:1841": "tadatrāpi nehanānetyādivākye sādhakatvābhāvamāpādayatā padadoṣādyanyatamamevāpādakamupādeyam",
    "GSP33nysu__1u:1842": "kiṃ mithyātvena /",
    "GSP33nysu__1u:1843": "tatkimavidyamānasyāpi vākyasya nirdoṣapadāvayavatvādikaṃ vidyata iti vaktumudyato bhavān /",
    "GSP33nysu__1u:1844": "evaṃca vadatā bhavatā kasmiṃścana vipratipanne 'rthe vandhyāsutavacanaṃ pramāṇayantaṃ prativādinaṃ prati nūnaṃ padadoṣādikamevopapādya sādhakatvaṃ dūṣayiṣyate /",
    "GSP33nysu__1u:1845": "svarūpasyaivābhāvenāsādhakatve siddhe kiṃ tatra caramabhāvinyā padadoṣādicintayā /",
    "GSP33nysu__1u:1846": "nahi śabde 'vidyamānatvenaiva cākṣuṣatvasyānityatvasādhakatvābhāve siddhe kiṃ tatra caramabhāvinyā padadoṣādicintayā /",
    "GSP33nysu__1u:1847": "nahi śabde 'vidyamānatvenaiva cākṣuṣatvasyānityatvasādhakatvābhāve siddhe vyāpticintā kriyata iti cet /",
    "GSP33nysu__1u:1848": "samaṃ prakṛte 'pi /",
    "GSP33nysu__1u:1849": "nanu mā bhūtprativādyapekṣayā tarkasya viruddhatā /",
    "GSP33nysu__1u:1850": "vādyapekṣayā tu bhaviṣyati /",
    "GSP33nysu__1u:1851": "maivam /",
    "GSP33nysu__1u:1852": "vādināpi hi śrutivākyenātmātiriktasyākhilasya mithyātvaṃ pratipadya mithyābhūtasyāpi sādhakatvamiti pratipattavyam /",
    "GSP33nysu__1u:1853": "so 'pi hi prāk sakalamithyātvabodhātprativāditulya eva /",
    "GSP33nysu__1u:1854": "tathāca śruteḥ sarvamithyātvapratipādakatve mithyābhūtasyaiva sādhakatvaṃ pratītya tadvirodhena tarko nirasanīyaḥ /",
    "GSP33nysu__1u:1855": "tannirāse ca śruteḥ sarvamithyātvapratipādakatvamityanyonyāśrayamanuttīrṇaḥ kathamasāvapi tarkasya viruddhatāṃ pratipadyeta /",
    "GSP33nysu__1u:1856": "tacca mithyāpramāṇena satā vā sādhyate tvayā /",
    "GSP33nysu__1u:1857": "satā ced dvaitasiddhiḥ syānna siddhaṃ cānyasādhanam // MAnuv_1,1.18 //",
    "GSP33nysu__1u:1858": "atha matam /",
    "GSP33nysu__1u:1859": "pratyakṣādikasya sādhakatvaṃ tāvadanubhavasiddham /",
    "GSP33nysu__1u:1860": "tanmithyātvaṃ ca śrutibhiryuktibhiścāvagamyate /",
    "GSP33nysu__1u:1861": "mithyābhūtasya sādhakatvamityeṣo 'rthaḥ kutaḥ siddha iti mā vocaḥ /",
    "GSP33nysu__1u:1862": "ekajñānajanitasaṃskārasahakṛtasyetarapramāṇasyaiva surabhicandanamitivadviśiṣṭapratyayajanakatvopapatteḥ",
    "GSP33nysu__1u:1863": "athavobhayapratisandhāturātmano vidyamānatvāddaśarnasparśanābhyamekārthagrahaṇavadviśiṣṭapratipattirbhaviṣyati evaṃca pramāṇenaiva mithyābhūtasyaiva sādhakatve siddhe viruddhastarko na madabhyupagamamātreṇetyetaddūṣayituṃ vikalpena pṛcchati- tacceti //",
    "GSP33nysu__1u:1864": "taditi mithyābhūtasyaiva sādhakatvam /",
    "GSP33nysu__1u:1865": "ātmātiriktasya mithyātvamiveti caśabdaḥ /",
    "GSP33nysu__1u:1866": "satā vā pramāṇeneti sambandhaḥ /",
    "GSP33nysu__1u:1867": "yadidaṃ mithyābhūtasyaiva sādhakatvaṃ sādhayituṃ tvayā pramāṇadvayasamāhārātmakaṃ pramāṇamupanyasyate",
    "GSP33nysu__1u:1868": "tanmithyā sadveti praśnārthaḥ /",
    "GSP33nysu__1u:1869": "sattvapakṣaṃ dūṣayati- satā cediti //",
    "GSP33nysu__1u:1870": "yadyapi pareṇāṅgīcikīrṣitatvena prādhānyānmithyātvavikalpaḥ prathamaṃ praśnāvasare nirdiṣyaḥ",
    "GSP33nysu__1u:1871": "tathāpi mithyāsatyayoḥ satyamarthataḥ pradhānamiti tatkrameṇa dūṣaṇam /",
    "GSP33nysu__1u:1872": "satā cedityataḥ paramātmarūpeṇa tadanyena veti vikalpaḥ /",
    "GSP33nysu__1u:1873": "prathamapakṣe vakṣyāma ityādyapakṣadūṣaṇapratijñānaṃ cādhyāhāryam /",
    "GSP33nysu__1u:1874": "ātmetareṇa sateti dvitīyapakṣadūṣaṇaṃ dvaitasiddhiḥ syāditi /",
    "GSP33nysu__1u:1875": "tathācādvaitapratipādakaśruterupapattivirodha iti hṛdayam /",
    "GSP33nysu__1u:1876": "na punarapasiddhāntamātre tātparyam /",
    "GSP33nysu__1u:1877": "prakramānanurūpatvāt /",
    "GSP33nysu__1u:1878": "śruterupapattivirodhenādvaitapratipādakatvābhāvasya prakrāntatvāt /",
    "GSP33nysu__1u:1879": "mithyātvapakṣe doṣamāha- na siddhaṃ ceti //",
    "GSP33nysu__1u:1880": "caśabdo 'vadhāraṇe tuśabdārtho vā /",
    "GSP33nysu__1u:1881": "sato 'nyanmithyābhūtaṃ tu sādhanaṃ na siddhameva /",
    "GSP33nysu__1u:1882": "mithyābhūtasya pramāsādhanatvaṃ na siddhameveti yāvat /",
    "GSP33nysu__1u:1883": "idamuktaṃ bhavati /",
    "GSP33nysu__1u:1884": "yo hi yanmithyā na tatsādhakamiti vyāptimaṅgīkṛtya śrutermithyātve asādhakatvaṃ prasañjayati sa mithyābhūtasyaiva sādhakatvamityarthasādhanayopanyastapramāṇasyāpi mithyātve 'sādhakatvamāpādayiṣyatyeva tathāca asya pramāṇasya sādhakatve siddhe mithyābhūtasyaiva sādhakatvamityarthasiddhiḥ /",
    "GSP33nysu__1u:1885": "tataśca tarkasya viruddhatāsiddhiḥ /",
    "GSP33nysu__1u:1886": "tataścāsya pramāṇasya sādhakatvasiddhiriti cakrakramaprasaṅgena naikasyāpi siddhiriti /",
    "GSP33nysu__1u:1887": "$asataḥ sādhakatvābhāve bādhakoddhāraḥ$",
    "GSP33nysu__1u:1888": "nanu ca śrutiḥ svavyatiriktasya duḥkhādermithyātvaṃ pratipādayantī kathamupapattiviruddheti cet /",
    "GSP33nysu__1u:1889": "kṛto 'yaṃ śrutyarthasaṅkocaḥ /",
    "GSP33nysu__1u:1890": "sādhakatvānupapattipramāṇabalāditi cet /",
    "GSP33nysu__1u:1891": "tarhi pramitaṃ vihāya mithyātvavādinī kathaṃ duḥkhādimithyātvamapi pratipādayet tasyāpi pratyakṣasiddhatvāt",
    "GSP33nysu__1u:1892": "nanu ca śrutivirodhena pratyakṣamābhāsīkartuṃ mayopakrāntam /",
    "GSP33nysu__1u:1893": "tenaiva śrutivirodhābhidhāne kathamitaretarāśrayatvaṃ na syāt /",
    "GSP33nysu__1u:1894": "śruteraprāmāṇye bādhakābhāvātpratyakṣaprāmāṇyam /",
    "GSP33nysu__1u:1895": "tataśca tadviruddhatvena śruteraprāmāṇyamiti /",
    "GSP33nysu__1u:1896": "hanta tavāpi kathamitaretarāśrayatvaṃ na syāt /",
    "GSP33nysu__1u:1897": "śrutiprāmāṇye tadvirodhena pratyakṣāprāmāṇyam /",
    "GSP33nysu__1u:1898": "tataśca bādhakābhāvena śrutiprāmāṇyasiddhiriti /",
    "GSP33nysu__1u:1899": "śruteḥ prabalatvānnaivamiti cenna /",
    "GSP33nysu__1u:1900": "tasya dūṣṭatvāt /",
    "GSP33nysu__1u:1901": "sādhayiṣyate ca pratyakṣaprābalyam /",
    "GSP33nysu__1u:1902": "nanu cātra śruteḥ pratyakṣavirodhamevopanyasya tatprābalyavyutpādanaṃ kuto na kṛtam /",
    "GSP33nysu__1u:1903": "kimupapattivirodhavyutpādanena /",
    "GSP33nysu__1u:1904": "ucyate /",
    "GSP33nysu__1u:1905": "pareṇa hyatrādvaitaparatve tātparyaliṅgānuguṇatvaṃ mahatā prabandhenopapāditam /",
    "GSP33nysu__1u:1906": "atastadvirodha eva parasya vicārākauśalaprakaṭanāya vyutpāditaḥ /",
    "GSP33nysu__1u:1907": "upakramādivirodhasya caitadupalakṣaṇam /",
    "GSP33nysu__1u:1908": "taṃ ca vyutpādayiṣyāmaḥ /",
    "GSP33nysu__1u:1909": "nanu mā bhūttarkasya viruddhatā /",
    "GSP33nysu__1u:1910": "tathāpi mithyābhūto 'pi svāpno 'rthaḥ śubhāśubhayo rekhāropito varṇo",
    "GSP33nysu__1u:1911": "'rthasya pratibimbaṃ ca bimbasya sphaṭikalauhityaṃ copādhānasannidhānasya varṇadairghyādikaṃ cārthabhedasya savitṛsuṣiraprabhṛticāriṣyasya",
    "GSP33nysu__1u:1912": "sādhakamupalabdhamiti praśithilamūlatvenābhāsatvam /",
    "GSP33nysu__1u:1913": "maivam /",
    "GSP33nysu__1u:1914": "yato 'tra, yatsādhakaṃ na tanmithyā, yacca mithyā na tatsādhakam /",
    "GSP33nysu__1u:1915": "tathā hi /",
    "GSP33nysu__1u:1916": "svapnasya tāvajjñānārtharūpasya satyatāṃ vakṣyati /",
    "GSP33nysu__1u:1917": "rekhāpi varṇe padamivārthe saṅketitā taṃ smārayatīti na kiñcidatra mithyāsti /",
    "GSP33nysu__1u:1918": "ata eva rekhāmupalabhya varṇamuccārayanti /",
    "GSP33nysu__1u:1919": "pratibimbasya tu satyatā pareṇāpyaṅgīkṛtā /",
    "GSP33nysu__1u:1920": "vicchedasyāpi satyatāmupapādayiṣyāmaḥ /",
    "GSP33nysu__1u:1921": "sphaṭikalauhityamapyetenaiva vyākhyātam /",
    "GSP33nysu__1u:1922": "dairghyādayo 'pi dhvaniṣviva varṇeṣvapi svābhāvikā eva /",
    "GSP33nysu__1u:1923": "anyathā svareṣviva vyañjaneṣvapi dhvānopadhānavaśena dīrghādipratibhāsaprasaṅgāt /",
    "GSP33nysu__1u:1924": "na tathāvidhadhvanivyaṅgaṃ vyañjanamiti cenna /",
    "GSP33nysu__1u:1925": "tathātve varṇeṣveva viśeṣo 'ṅgīkāryaḥ syāt /",
    "GSP33nysu__1u:1926": "sa eva dairghyādipadābhidheyo bhaviṣyati /",
    "GSP33nysu__1u:1927": "savitṛsuṣiraprabhṛtijñānamevāriṣyasūcakam /",
    "GSP33nysu__1u:1928": "vakṣyate caitat /",
    "GSP33nysu__1u:1929": "evamanyadapyūhanīyamiti /",
    "GSP33nysu__1u:1930": "tasmātpadavākyapramāṇavidāmagresareṇa paramāstikena bhagavatā bhāṣyakāreṇokto bhagavati svarūpabhedābhāva eva śrutyartho 'vadheyaḥ /",
    "GSP33nysu__1u:1931": "$siddhānte neha nāneti śrutyarthasamarthanam$",
    "GSP33nysu__1u:1932": "nanvatrāpyanupapattireva /",
    "GSP33nysu__1u:1933": "yato nāneti nānābhūtaḥ prapañco 'bhidhīyate /",
    "GSP33nysu__1u:1934": "natu bhedaḥ /",
    "GSP33nysu__1u:1935": "tathātve nānātvamiti syāt /",
    "GSP33nysu__1u:1936": "maivam /",
    "GSP33nysu__1u:1937": "muktopasṛpyavyapadeśādityādāviva bhāvapradhānanirdeśopapatteḥ /",
    "GSP33nysu__1u:1938": "bhavitṛprādhānye 'pi brahmaṇi nānābhūtāvayavaguṇakarmādiniṣedhe nānātvameva niṣiddhaṃ bhavati",
    "GSP33nysu__1u:1939": "“saviśeṣaṇe hi vidhiniṣedhau viśeṣaṇamupasaṅkrāmate'; iti nyāyāt /",
    "GSP33nysu__1u:1940": "ubhayaniṣedhe gauravāt /",
    "GSP33nysu__1u:1941": "viśeṣaṇasya prathamaprāptatvāt /",
    "GSP33nysu__1u:1942": "anyathā tadupādānavaiyarthyāt /",
    "GSP33nysu__1u:1943": "“na jīrṇamalavadvāsāḥ snātakaḥ syāt'; ityādau darśanācca /",
    "GSP33nysu__1u:1944": "ata evoktam /",
    "GSP33nysu__1u:1945": "“viśeṣyaṃ nābhidhā gacchetkṣīṇaśaktirviśeṣaṇe'; iti /",
    "GSP33nysu__1u:1946": "yatkvacidviśiṣṭavidhiniṣedhāṅgīkaraṇaṃ tadagatikayaiva /",
    "GSP33nysu__1u:1947": "saviśeṣatvaṃ ca brahmaṇo vakṣyāmaḥ /",
    "GSP33nysu__1u:1948": "nanvevaṃ satyaprāptapratiṣedha iti cenna /",
    "GSP33nysu__1u:1949": "ābhāsaprāptatvāt /",
    "GSP33nysu__1u:1950": "tathāca”na sthānato 'pi'; ityādyadhikaraṇapūrvapakṣe darśayiṣyāmaḥ /",
    "GSP33nysu__1u:1951": "parasyaiva svargāpūrvādiniṣedho 'prāptatvādanupapannaḥ /",
    "GSP33nysu__1u:1952": "“ekamevādvitīyam'; ityādau sajātīyavijātīyasvagatanānātvaniṣedhaṃ vyākurvatā bhavatāpi samādhātavyametat /",
    "GSP33nysu__1u:1953": "sādhakatvaṃ satastena sākṣiṇā siddhimicchatā /",
    "GSP33nysu__1u:1954": "svīkṛtaṃ hyaviśeṣasya sādhyā sādhakatā punaḥ // MAnuv_1,1.19 //",
    "GSP33nysu__1u:1955": "taccāviśeṣamānena sādhyamityanavasthitiḥ // MAnuv_1,1.20ab //",
    "GSP33nysu__1u:1956": "$aviśeṣasya sādhakatvabhaṅgaḥ$",
    "GSP33nysu__1u:1957": "nanu yathā bhavato mithyābhūtasya sādhakatvaṃ na saṃmatam /",
    "GSP33nysu__1u:1958": "tathā mama satyasya sādhakatvaṃ na saṃmatam /",
    "GSP33nysu__1u:1959": "caitanyātiriktasya satyatānabhyupagamāt /",
    "GSP33nysu__1u:1960": "caitanyasya ca kriyāveśaśūnyasya sādhakatvāyogāt /",
    "GSP33nysu__1u:1961": "tatra yathā mithyābhūtasya sādhakatvānabhyupagamena śrutermithyātve 'sādhakatvaprasaṅgānna bandhamithyātvasādhakatetyuktaṃ bhavatā /",
    "GSP33nysu__1u:1962": "evaṃ mayāpi satyasya sādhakatvamanabhyupagacchatā vaktuṃ śakyata eva /",
    "GSP33nysu__1u:1963": "pratyakṣasya satyatve sādhakatvaṃ na syāt /",
    "GSP33nysu__1u:1964": "mithyātvaṃ tu tvayaiva nopeyate /",
    "GSP33nysu__1u:1965": "tataśca pratyakṣasyāpi bandhasatyatvasādhakatvābhāvāt”mithyātvamapi",
    "GSP33nysu__1u:1966": "bandhasya na pratyakṣavirodhataḥ'; ityanupapannamiti /",
    "GSP33nysu__1u:1967": "evaṃca prathamameva matikardame kathārambhaṇamaśakyamāpadyeta /",
    "GSP33nysu__1u:1968": "tenāvicāryaiya tāvatpramāṇasadasakṣattvaṃ vicāra ārabdhavya iti /",
    "GSP33nysu__1u:1969": "maivam /",
    "GSP33nysu__1u:1970": "duḥkhādisatyatāgrāhiṇaḥ pratyakṣasya satyatve 'pyavirodhāt /",
    "GSP33nysu__1u:1971": "sataḥ sādhakatvaṃ mayā na svīkṛtamityuktamiti cettatrāha- sādhakatvamiti",
    "GSP33nysu__1u:1972": "tena māyāvādinā /",
    "GSP33nysu__1u:1973": "bhāvarūpājñānasyeti śeṣaḥ /",
    "GSP33nysu__1u:1974": "hiśabdo hetau /",
    "GSP33nysu__1u:1975": "prasiddhidyotako vā /",
    "GSP33nysu__1u:1976": "māyāvādinā khalu bhāvarūpājñānaṃ siṣādhayiṣatā”pratyakṣaṃ tāvadahamajño māmanyaṃ ca na jānāmītyaparokṣāvabhāsadarśanāt'; ityādinā tatsādhanāya sākṣipratyakṣaṃ pramāṇamaṅgīkṛtam /",
    "GSP33nysu__1u:1977": "āśrayapratiyogijñānabhūtamapi sākṣicaitanyamityādyuttaravākyena pratyakṣasya sākṣitvāvagamāt",
    "GSP33nysu__1u:1978": "evaṃca sākṣiṇājñānasiddhimicchatā pareṇa sataḥ sādhakatvaṃ svīkṛtameva /",
    "GSP33nysu__1u:1979": "sākṣicaitanyasya sattvāt /",
    "GSP33nysu__1u:1980": "ato mayā sataḥ sādhakatvaṃ nāṅgīkṛtamiti na śakyate vaktum /",
    "GSP33nysu__1u:1981": "asmābhirapi duḥkhādibandhasatyatāyāṃ sākṣipratyakṣamevopanyastamiti hṛdayam /",
    "GSP33nysu__1u:1982": "ajñānavaśādeva sākṣiṇaḥ sādhakatvaṃ mayāṅgīkriyate /",
    "GSP33nysu__1u:1983": "na svata iti cenna /",
    "GSP33nysu__1u:1984": "itaretarāśrayatvaprasaṅgāt /",
    "GSP33nysu__1u:1985": "na khalu sākṣyavabhāsādanyājñānasattā tavāsti /",
    "GSP33nysu__1u:1986": "tato 'jñāne sati sākṣiṇaḥ sādhakatvasiddhistasyāṃ cājñānasiddhiriti kathaṃ netaretarāśrayatvam",
    "GSP33nysu__1u:1987": "dvayoranāditvānnaivamiti cet /",
    "GSP33nysu__1u:1988": "tarhyajñānavaśāditi riktaṃ vacaḥ /",
    "GSP33nysu__1u:1989": "nahi sarvathā yadyannāpekṣate tattadadhīnamiti yujyate /",
    "GSP33nysu__1u:1990": "apekṣāyāṃ tu parasparāśrayānuttāraḥ /",
    "GSP33nysu__1u:1991": "evamubhayavādisampratipannaṃ pramāṇaṃ svamate 'stīti darśayituṃ satyasya sākṣiṇo 'jñānasādhakatvaṃ parābhyupagatamupanyastam /",
    "GSP33nysu__1u:1992": "sāmprataṃ prasaṅgāttadapi nopapadyata ityāha- aviśeṣasyeti //",
    "GSP33nysu__1u:1993": "bhāvarūpamajñānamanicchantaṃ prati hi tatra sākṣipratyakṣaṃ pramāṇamupanyastam /",
    "GSP33nysu__1u:1994": "naca taducitam /",
    "GSP33nysu__1u:1995": "sākṣiṇo 'śeṣaviśeṣavidhuratvāṅgīkārāt /",
    "GSP33nysu__1u:1996": "aviśeṣasya sādhakatā tu paraṃ prati tvayā sādhyaiva /",
    "GSP33nysu__1u:1997": "na tu siddhā /",
    "GSP33nysu__1u:1998": "yatsādhakaṃ karaṇaṃ vā phalaṃ vā nityaṃ vā jñānaṃ tatsarvaṃ jātyādiviśeṣavat /",
    "GSP33nysu__1u:1999": "yacca nirviśeṣaṃ śaśaviṣāṇādi na tatsādhakamiti pareṇa niyamasyāṅgīkṛtatvāt /",
    "GSP33nysu__1u:2000": "na hyasampratipannasādhakabhāvaṃ kasyāpyarthasya sādhanāyopanyāsamarhati /",
    "GSP33nysu__1u:2001": "atiprasaṅgāt /",
    "GSP33nysu__1u:2002": "nanu pramāṇaṃ vastusiddhāvupayujyate /",
    "GSP33nysu__1u:2003": "tatsaviśeṣatvaṃ tu kimarthamiti cetsatyam /",
    "GSP33nysu__1u:2004": "nirviśeṣasya prāmāṇyameva nopapadyata iti tadarthameva viśeṣānusaraṇam /",
    "GSP33nysu__1u:2005": "na hi sādhakatamatvādiviśeṣābhāve prāmāṇyaṃ śakyanirvāham /",
    "GSP33nysu__1u:2006": "sākṣiṇyāropitatayaivājñānaṃ siddhayati /",
    "GSP33nysu__1u:2007": "na tato 'tiriktaṃ sādhakatvaṃ tasyeti cet /",
    "GSP33nysu__1u:2008": "na tarhi sutarāṃ sākṣiṇājñānasiddhiḥ /",
    "GSP33nysu__1u:2009": "prakāśāśrayaṃ tamaḥ prakāśenaiva siddhayatītyasyārthasyāviśeṣavādinā bhavatā paraṃ pratyupapādayitumaśakyatvāt",
    "GSP33nysu__1u:2010": "kiñcājñānamāropitamapi sākṣiṇo viṣayo na vā /",
    "GSP33nysu__1u:2011": "ādye viṣayitvaṃ sākṣiṇyāpatitam /",
    "GSP33nysu__1u:2012": "dvitīye sākṣitvamevānupapannam /",
    "GSP33nysu__1u:2013": "“sākṣāddraṣṭari saṃjñāyām'; iti nirvacanāsambhavāt /",
    "GSP33nysu__1u:2014": "atadviṣayeṇa tatsiddhiralaukikī /",
    "GSP33nysu__1u:2015": "nirviśeṣasyāpyajñānavaśātsākṣitvamiti ca nirastam /",
    "GSP33nysu__1u:2016": "yastu vaiyyātyādbrayīti /",
    "GSP33nysu__1u:2017": "siddhaprāmāṇyamiva sādhyaprāmāṇyamapi pramāraṃ prayogārhameva /",
    "GSP33nysu__1u:2018": "anyathā śabdānityatve kṛtakatvamupanyasya pareṇānyatarāsiddhāvudbhāvitāyāṃ tatsādhanasphūrtimatāpi tūṣṇīṃ bhavitavyam /",
    "GSP33nysu__1u:2019": "ahaṃ cāviśeṣasya sākṣiṇaḥ sādhakatvaṃ vipratipattau sādhayiṣyāmīti /",
    "GSP33nysu__1u:2020": "sa praṣṭavyaḥ /",
    "GSP33nysu__1u:2021": "kiṃ saviśeṣeṇa pramāṇenaitatsādhyate /",
    "GSP33nysu__1u:2022": "utāviśeṣeṇeti /",
    "GSP33nysu__1u:2023": "nādyaḥ /",
    "GSP33nysu__1u:2024": "tasya tava mithyātvāt /",
    "GSP33nysu__1u:2025": "pareṇa coktanyāyena tasya sādhakatvānabhyupagamāt /",
    "GSP33nysu__1u:2026": "ato dvitīya evāṅgīkartavya ityāha-",
    "GSP33nysu__1u:2027": "tacceti //",
    "GSP33nysu__1u:2028": "kimataḥ /",
    "GSP33nysu__1u:2029": "idaṃ tataḥ /",
    "GSP33nysu__1u:2030": "tadaviśeṣapramāṇaṃ kiṃ sākṣyutanyat /",
    "GSP33nysu__1u:2031": "ādye anyonyāśrayatvam /",
    "GSP33nysu__1u:2032": "sākṣiṇaḥ sādhakatvasiddhiriti /",
    "GSP33nysu__1u:2033": "na dvitīyaḥ /",
    "GSP33nysu__1u:2034": "tadabhāvāt /",
    "GSP33nysu__1u:2035": "aviśeṣāntarāṅgīkāre dūṣaṇamāha- ityanavasthitiriti //",
    "GSP33nysu__1u:2036": "tasyāpi aviśeṣasya sādhakatvamaviśeṣapramāṇenaiva sādhyamityupapādanamitiśabdena sūcayati",
    "GSP33nysu__1u:2037": "nanu cāviśeṣasya sādhyā sādhakateti prakṛtamataḥ sā ceti parāmarśo yuktaḥ",
    "GSP33nysu__1u:2038": "satyam /",
    "GSP33nysu__1u:2039": "tathāpi prāgyanmithyābhūtasyāpi sādhakatvaṃ pramāṇavikalpanirākaraṇena nirastaṃ tatsaviśeṣatvādivikalpanirākaraṇenāpi nirākaraṇīyamiti sūcanāya sāmānyena napuṃsakanirdeśaḥ /",
    "GSP33nysu__1u:2040": "etena prāgvikalpitaḥ satā'tmabhūteneti pakṣo 'pi nirasto veditavyaḥ /",
    "GSP33nysu__1u:2041": "anaṅgīkurvatāṃ viśvasatyatāṃ tanna vāditā // MAnuv_1,1.20cd //",
    "GSP33nysu__1u:2042": "tasmād vyavahṛtiḥ sarvā satyetyeva vyavasthitā // MAnuv_1,1.21ab //",
    "GSP33nysu__1u:2043": "$pramāṇyādisattānabhyupagame vāditvānupapattiḥ$",
    "GSP33nysu__1u:2044": "mithyātvaṃ yadītyādinoktaṃ prasaṅgamupasaṃharati- anaṅgīkurvatāmiti //",
    "GSP33nysu__1u:2045": "yasmādevaṃ na mithyābhūtasya sādhakatvaṃ tattasmādviśvasatyatāmanaṅgīkurvatāmātmātiriktasya sarvasyāpi mithyātvaṃ pratipādayatāṃ nehanānetyādivākyānāmapi mithyātvaprasaktayā na vāditā na sādhakatā syāt /",
    "GSP33nysu__1u:2046": "tadvākyasyeti prakṛtamekavacanaṃ samūhaviṣayamiti jñāpayitumupasaṃhāre bahuvacanam /",
    "GSP33nysu__1u:2047": "athavātiprasaṅgāntarābhidhānametat /",
    "GSP33nysu__1u:2048": "tathāhi /",
    "GSP33nysu__1u:2049": "yadi caitanyātiriktaṃ samastaṃ mithyā syāttadā samastāntargataṃ kathāvyavahārāṅgabhūtaṃ pramāṇādikamapi mithyā syāt /",
    "GSP33nysu__1u:2050": "tathāca viśvasatyatāmanaṅgīkurvatastanmithyātvamaṅgīkuvarto māyāvādino nirupāyasya kathakatā na syāt /",
    "GSP33nysu__1u:2051": "kutaḥ /",
    "GSP33nysu__1u:2052": "tattasmāduktarītyā mithyābhūtasya sādhanabādhanāṅgatāyogāditi /",
    "GSP33nysu__1u:2053": "viśvamithyātvamaṅgīkurvatāmapi cārvākāṇāṃ bauddhānāṃ ca vāditvopalambhādvayabhicāra iti cenna",
    "GSP33nysu__1u:2054": "teṣāmapyāpādanaviṣayatvāt /",
    "GSP33nysu__1u:2055": "tadidamuktamanaṅgīkurvatāṃ cārvākabauddhamāyāvādināmiti /",
    "GSP33nysu__1u:2056": "anyathā tvayā tenetyekavacanasya prastutatvādanaṅgīkuvarta ityavakṣyat /",
    "GSP33nysu__1u:2057": "tathāpi pramāṇabādhaḥ /",
    "GSP33nysu__1u:2058": "cārvākādīnāṃ vāditvasya pratyakṣādisiddhatvāt /",
    "GSP33nysu__1u:2059": "maivam /",
    "GSP33nysu__1u:2060": "vāditvābhāvasyātrāpādyamānatvāt /",
    "GSP33nysu__1u:2061": "sādhanasya hi pramāṇabādho dūṣaṇam /",
    "GSP33nysu__1u:2062": "na tvāpādanasya /",
    "GSP33nysu__1u:2063": "tasya aniṣyaviṣayatvāt /",
    "GSP33nysu__1u:2064": "aniṣyasya ca prāmāṇikaparityāgāprāmāṇikasvīkārarūpatvāt /",
    "GSP33nysu__1u:2065": "anyathātiprasaṅgamātrocchedaprasaṅgādityāśayavānuktasya prasaṅgatvaṃ sphuṭīkartuṃ viparyayaparyavasānamāha- pakṣabalābalacintā na syāt //",
    "GSP33nysu__1u:2066": "vyavahriyate 'nayeti vyavahṛtiḥ /",
    "GSP33nysu__1u:2067": "kathāṅgabhūtapramāṇādīti yāvat /",
    "GSP33nysu__1u:2068": "pramāṇādīnāṃ kathāvyavahārakāraṇatvātkāraṇābhāve ca kāryābhāvasya sulabhatvātsustho 'tiprasaṅgamūlabhūtaḥ pratibandha iti jñāpayituṃ",
    "GSP33nysu__1u:2069": "pramāṇādīti rūḍhapadaparityāgena vyavahṛtiriti yaugikapadopādānam /",
    "GSP33nysu__1u:2070": "$jijñāsādhikaraṇe pramāṇādisattānabhyupagame vāditvānupapattiḥ$",
    "GSP33nysu__1u:2071": "astu kathāṅgabhūtapramāṇādivyavahārasya satyatā duḥkhādibandhasya tu kimāyātamityata āha- vyāvahārikamiti //",
    "GSP33nysu__1u:2072": "etasmātpramāṇādivyavahārasya satyatvādvayāvahārikaṃ vyavahāraviṣayo duḥkhādi /",
    "GSP33nysu__1u:2073": "caśabdo na kevalaṃ vyavahāro vyāvahārikaṃ ceti sambaddhayate /",
    "GSP33nysu__1u:2074": "nahi prameyaṃ nāstyasti ca pramāṇamiti sambhavati /",
    "GSP33nysu__1u:2075": "vyāghātādityarthapratipādanāya vyāvahārikamityuktam /",
    "GSP33nysu__1u:2076": "yadatroktam /",
    "GSP33nysu__1u:2077": "pramāṇādīnāṃ sattvaṃ yadabhyupetaṃ kathakena tatkasya hetoḥ /",
    "GSP33nysu__1u:2078": "kiṃ vāgvyavahārasya pramāṇādisattābhyupagamavyāptatvena tadabhāve pravartayitumaśakyatvādatha kathakapravartanīyavāgvyavahāraṃ prati hetubhāvāduta lokasiddhatvādathavā tadanabhyupagamasya tattvanirṇayavijayātiprasaktatvāt /",
    "GSP33nysu__1u:2079": "ādye 'pi kiṃ vyavahāramātraṃ pramāṇādisattābhyupagamavyāptamuta",
    "GSP33nysu__1u:2080": "sādhabādhanakṣamo vyavahāraḥ /",
    "GSP33nysu__1u:2081": "na prathamaḥ /",
    "GSP33nysu__1u:2082": "tadanabhyupagacchato 'pi cārvākamādhyamikādervāgvistarāṇāṃ pratīyamānatvena vyabhicārāt /",
    "GSP33nysu__1u:2083": "tasyaivāniṣpattau bhavatastannirāsaprayāsānupapatteḥ /",
    "GSP33nysu__1u:2084": "tasyāpi pakṣatve bādhaḥ /",
    "GSP33nysu__1u:2085": "dvitīye bādhatādavasthyam /",
    "GSP33nysu__1u:2086": "mama sattānabhyupagamasyānubhavasiddhatvāt /",
    "GSP33nysu__1u:2087": "hetuśca tavāsiddhaḥ /",
    "GSP33nysu__1u:2088": "siddhatve vā siddhaṃ mama samīhitam /",
    "GSP33nysu__1u:2089": "vyatireke ca sadvacanābhāsalakṣaṇayogitvamupādhiḥ /",
    "GSP33nysu__1u:2090": "yato 'bhyupagamyāpi pramāṇasattāṃ pravartitā matāntarānusāribhirvyavahārā",
    "GSP33nysu__1u:2091": "abhyupagatapramāṇādisattvairmatāntarānusāribhiraparaiḥ sādhanādyakṣamā iti kathyante /",
    "GSP33nysu__1u:2092": "tena jñāyate vyavahārasya sādhanādyakṣamatāyāṃ sadvacanābhāsalakṣaṇayogitvameva prayojakam",
    "GSP33nysu__1u:2093": "natu sattānabhyupagama iti /",
    "GSP33nysu__1u:2094": "nanu yadi pramāṇādīni na santi /",
    "GSP33nysu__1u:2095": "tadā vyavahāra eva dharmī kathaṃ siddhayet /",
    "GSP33nysu__1u:2096": "dūṣaṇādivyavasthā vā kathaṃ syāt /",
    "GSP33nysu__1u:2097": "sarvavidhiniṣedhānāṃ pramāṇādhīnatvāt /",
    "GSP33nysu__1u:2098": "maivam /",
    "GSP33nysu__1u:2099": "na brūmo vayaṃ na santi pramāṇādīnīti svīkṛtya kathārabhyeti /",
    "GSP33nysu__1u:2100": "kiṃ nāma santi na santi pramāṇādīnītyasyāṃ cintāyāmudāsīnairyathā svīkṛtya tāni bhavatā vyavahriyante",
    "GSP33nysu__1u:2101": "tathā vyavahāribhireva kathā pravartyatāmiti /",
    "GSP33nysu__1u:2102": "kiñca kīdṛśīṃ maryādāmavalambya pravṛttāyāṃ kathāyāmidaṃ dūṣaṇamuktaṃ bhavatā /",
    "GSP33nysu__1u:2103": "kiṃ pramāṇādīnāṃ sattvamupagamyobhābhyāṃ vādiprativādibhyāṃ pravartitāyāmutāsattvamabhyupetyāthaikena sattvamapareṇa cāsattvamaṅgīkṛtya /",
    "GSP33nysu__1u:2104": "nādyaḥ /",
    "GSP33nysu__1u:2105": "abhyupagatapramāṇādisattvaṃ pratyetādṛkparyanuyogānavakāśāt /",
    "GSP33nysu__1u:2106": "na dvitīyaḥ /",
    "GSP33nysu__1u:2107": "svasyāpyāpatteḥ /",
    "GSP33nysu__1u:2108": "na tṛtīyaḥ /",
    "GSP33nysu__1u:2109": "tathaiva kathāntaraprasakteḥ /",
    "GSP33nysu__1u:2110": "tasmātpramāṇādisattvāsattvābhyupagamaudāsīnyena, vyavahāraniyame samayaṃ baddhvā, pravartitāyāṃ kathāyāṃ, bhavatedaṃ dūṣaṇamuktamiti vācyam /",
    "GSP33nysu__1u:2111": "tathāca vyāghātaḥ /",
    "GSP33nysu__1u:2112": "naca vācyaṃ nedaṃ dūṣaṇaṃ prativādinaṃ pratyucyate /",
    "GSP33nysu__1u:2113": "kiṃ nāma śiṣyādayaḥ pramāṇādisattānabhyupagantuḥ kathānadhikāraṃ jñāpyanta iti /",
    "GSP33nysu__1u:2114": "yataḥ śiṣyādīnpratyapi cārvākāderdeṣo 'yamityevābhidhātavyam /",
    "GSP33nysu__1u:2115": "kathaṃ ca tathā syāt /",
    "GSP33nysu__1u:2116": "tasya kathāpraveśāpraveśayostadbodhākṣamatvāt /",
    "GSP33nysu__1u:2117": "kathāyāmeva hi nigrahaḥ /",
    "GSP33nysu__1u:2118": "na dvitīyaḥ /",
    "GSP33nysu__1u:2119": "syādapyevaṃ yadi kathakapravartanīyavāgvyavahāraṃ prati pramāṇādīnāṃ hetutā tatsattānabhyupagame nivarteta /",
    "GSP33nysu__1u:2120": "natvevaṃ sambhavati /",
    "GSP33nysu__1u:2121": "tathā sati tatsattānabhyupagantṛṇāṃ vāgvyavahārasvarūpameva na niṣpadyeta",
    "GSP33nysu__1u:2122": "hetvanupapatteḥ /",
    "GSP33nysu__1u:2123": "atha manyase /",
    "GSP33nysu__1u:2124": "kathakavyavahāraṃ prati hetutvātpramāṇādīnāṃ sattvam /",
    "GSP33nysu__1u:2125": "sattvāccābhyupagamo yatsattadabhyupagamyata iti sthiteriti /",
    "GSP33nysu__1u:2126": "maivam /",
    "GSP33nysu__1u:2127": "kayāpi niyamasthityā pravṛttāyāṃ kathāyāṃ kathakavāgvyavaharaṃ prati hetutvātpramāṇādīnāṃ sattvaṃ sattvāccābhyupagamo bhavatā prasādhyaḥ /",
    "GSP33nysu__1u:2128": "kathātaḥ pūrvaṃ tu tattvāvadhāraṇaṃ paraparājayaṃ vābhilaṣadbhayāṃ kathakābhyāṃ yāvatā vinā tadabhilaṣitaṃ na paryavasyati tāvadanuroddhavyam",
    "GSP33nysu__1u:2129": "tacca vyavahāraniyamasamayabandhādeva dvābhyāmapi tābhyāṃ sambhāvyata iti vyavahāraniyamameva badhnītaḥ /",
    "GSP33nysu__1u:2130": "saca pramāṇena tarkeṇa ca vyavahartavyamityādirūpaḥ /",
    "GSP33nysu__1u:2131": "naca pramāṇādīnāṃ sattāpītthameva tābhyāmaṅgīkartumucitā /",
    "GSP33nysu__1u:2132": "tādṛśavyavahāraniyamamātreṇaiva kathāpravṛttyupapatteḥ /",
    "GSP33nysu__1u:2133": "pramāṇādisattāmabhyupetyāpi tathāvidhavyavahāraniyamavyatirekeṇa kathāpravṛttiṃ vinā tattvanirṇayasya jayasya vābhilaṣitasya kathakayoraparyavasānāt /",
    "GSP33nysu__1u:2134": "nāpi tṛtīyaḥ /",
    "GSP33nysu__1u:2135": "lokavyavahāro 'pi pramāṇavyavahāro vā syāt pāmarādisādhāraṇavyavahāro vā /",
    "GSP33nysu__1u:2136": "nādyaḥ /",
    "GSP33nysu__1u:2137": "vicārapravṛttimantareṇa tasya durnirūpatvāt /",
    "GSP33nysu__1u:2138": "tadarthameva ca pūrvaṃ niyamasya gaveṣaṇāt /",
    "GSP33nysu__1u:2139": "nāpi dvitīyaḥ /",
    "GSP33nysu__1u:2140": "śarīrātmatvādīnāmapi tathā sati bhavatā svīkartavyatāpātāt /",
    "GSP33nysu__1u:2141": "paścāttadvicārabādhyatayā nābhyupeyata iti cet /",
    "GSP33nysu__1u:2142": "tarhi pramāṇādisattāpi yadi vicārabādhyā bhaviṣyati tadā nābhyupeyaiva anyathā tūpagantavyeti lokavyavahārasiddhatayā sattvamabhyupagamyata iti tāvanna bhavati /",
    "GSP33nysu__1u:2143": "na caturthaḥ /",
    "GSP33nysu__1u:2144": "yādṛśo bhavatā pramāṇādisattāmabhyupagamya vyavahāraniyamaḥ kathāyāmavalambyate /",
    "GSP33nysu__1u:2145": "tasyaiva pramāṇādisattvāsattvānusaraṇaudāsīnyenāsmābhirapyavalambhāt /",
    "GSP33nysu__1u:2146": "tasya yadi māṃ prati phalātiprasañjakatvam /",
    "GSP33nysu__1u:2147": "tadā tvāṃ pratyapi samānaḥ prasaṅgaḥ /",
    "GSP33nysu__1u:2148": "tasmātpramāṇādisattābhyupagamasya kathopayogābhāvādanaṅgīkurvatāṃ pramāṇādisattāṃ na vāditetyanupapannamiti",
    "GSP33nysu__1u:2149": "tadetatsarvamanenāpahasita veditavyam /",
    "GSP33nysu__1u:2150": "tathā hi /",
    "GSP33nysu__1u:2151": "yattāvadvayavahāramātrasya pramāṇādisattābhyupagamavyāptatvapakṣe dūṣaṇamuktam /",
    "GSP33nysu__1u:2152": "tadasat /",
    "GSP33nysu__1u:2153": "yadi khalvevamasmābhiḥ sādhyeta /",
    "GSP33nysu__1u:2154": "māyāvādī pramāṇādisattābhyupagamavān /",
    "GSP33nysu__1u:2155": "vyavahartṛtvāt /",
    "GSP33nysu__1u:2156": "tadvayavahāro vā pramāṇādisattābhyupagamapuraḥsaro vyavahāratvāttattvavādivattadvayavahāravacceti",
    "GSP33nysu__1u:2157": "yadvā nāyaṃ vyavahartā pramāṇādisattānabhyupagantṛtvāt /",
    "GSP33nysu__1u:2158": "tadvayavahāro vā na vyavahāraḥ /",
    "GSP33nysu__1u:2159": "pramāṇādisattābhyupagamapuraḥsaratāśūnyatvāditi /",
    "GSP33nysu__1u:2160": "tadā syādeva vyabhicāradoṣaḥ /",
    "GSP33nysu__1u:2161": "ko nāma svasthātmaivamanumimīte /",
    "GSP33nysu__1u:2162": "kiṃ nāma yadi pramāṇādīni santi na syuḥ /",
    "GSP33nysu__1u:2163": "tarhi sādhakāni na syuḥ /",
    "GSP33nysu__1u:2164": "asataḥ sādakatvānupapatteḥ /",
    "GSP33nysu__1u:2165": "teṣāṃ cāsādhakatve tatkāryo vyavahāro na niṣpadyeta /",
    "GSP33nysu__1u:2166": "tathāca vāditā na syāt /",
    "GSP33nysu__1u:2167": "asti ceyam /",
    "GSP33nysu__1u:2168": "tasmāttaddhetūnāṃ pramāṇādīnāṃ sattābhyupagantavyetyācāryeṇa prasaṅgatvenābhimatatvāt /",
    "GSP33nysu__1u:2169": "vyabhicārasthalasya ca prasaṅgaviṣayatulyatāṅgīkṛtā /",
    "GSP33nysu__1u:2170": "bādhastu prasaṅgasyālaṅkāra evetyuktam /",
    "GSP33nysu__1u:2171": "sādhanabādhanakṣamavyavahārasya pramāṇādisattābhyupamavyāptatvapakṣe 'pyuktadūṣaṇamanenaiva nirastam /",
    "GSP33nysu__1u:2172": "māyāvādinaṃ tadvayavahāraṃ vā pakṣīkṛtya viśiṣṭavyavahārakartṛtvena viśiṣṭavyavahāratvena vā hetunā pramāṇādisattābhyupagantṛtve tatpūrvakatve vā sādhyamāne tatsyāt /",
    "GSP33nysu__1u:2173": "vimato vyavahāro na sādhanādikṣamaḥ /",
    "GSP33nysu__1u:2174": "pramāṇādisattābhyupagamapūrvakatārahitatvāditi vā sādhane kathañcidanvaye pūrvoktopādhiḥ syāt",
    "GSP33nysu__1u:2175": "nacaivamityuktam /",
    "GSP33nysu__1u:2176": "kiñcāyamupādhirna sādhanādbhidyate /",
    "GSP33nysu__1u:2177": "yadā hi pramāṇādisattā nābhyupagatā tadā tadasattvamevāṅgīkṛtamiti svarūpasiddhatvam /",
    "GSP33nysu__1u:2178": "tacca sadvacanābhāsalakṣaṇaviśeṣa eva /",
    "GSP33nysu__1u:2179": "nanvetadāśaṅkayoktaṃ na brūmo vayamityādi duruktaṃ tat /",
    "GSP33nysu__1u:2180": "sattvāsattve vihāya pramāṇasvarūpasya buddhāvāropayitumaśakyatvenodāsīnasya tatsvīkārānupapatteḥ",
    "GSP33nysu__1u:2181": "evaṃca vadatā yadanirvacanīyamabhipretaṃ tadagre nirākariṣyate /",
    "GSP33nysu__1u:2182": "yadapyatroktaṃ kīdṛśīṃ maryādāmityādi /",
    "GSP33nysu__1u:2183": "tatra yaḥ pramāṇādyasattvamabhyupaiti /",
    "GSP33nysu__1u:2184": "yaśca tatsattāṃ pratītyāpi sattā'dyudāsīno 'hamiti manyate taṃ pratīdaṃ",
    "GSP33nysu__1u:2185": "dūṣaṇamiti vadāmaḥ /",
    "GSP33nysu__1u:2186": "na coktadoṣaḥ /",
    "GSP33nysu__1u:2187": "nahi vayaṃ pramāṇādisattābhyupagamaṃ kathāpravṛttikāraṇatayāvaśyaṃ tataḥ pūrvabhāvinaṃ brūmaḥ",
    "GSP33nysu__1u:2188": "kiṃ nāma yo yathākathañcitkathāyāṃ pravṛttastaṃ vipakṣe kathānutpattiprasaṅgaṃ daṇḍaṃ pradarśya tatkāraṇānāṃ pramāṇādīnāṃ sattāmaṅgīkārayāmaḥ /",
    "GSP33nysu__1u:2189": "na caivaṃ kathāntaraprasaktayādidoṣaḥ /",
    "GSP33nysu__1u:2190": "pramāṇādisattānabhyupagame kathāyā evāniṣpatteḥ /",
    "GSP33nysu__1u:2191": "etena śiṣyajñāpanamapi samāhitam /",
    "GSP33nysu__1u:2192": "prativādinaḥ kathāpraveśamabhyupagamya tatra pravṛttaṃ prati pramitakathākāryabalena kāraṇapramāṇādisattāyā abhyupagantavyatvasyoktatvāt /",
    "GSP33nysu__1u:2193": "dvitīyapakṣoktadoṣo 'pyasaṅgata eva /",
    "GSP33nysu__1u:2194": "nahi vayaṃ pramāṇādisattābhyupagamamapi kathakapravartanīyavāgvyavahārakāraṇakoṭau niveśayāmaḥ",
    "GSP33nysu__1u:2195": "yena tatsattānabhyupagantṛṇāṃ vāgvyavahārasvarūpaṃ na niṣpadyeteti prasaṅgaḥ syāt /",
    "GSP33nysu__1u:2196": "api tarhi pramāṇādīnāmeva kathākāraṇatā /",
    "GSP33nysu__1u:2197": "sā ca sattvābhāve nopapadyata iti tatsattvamaṅgīkaraṇīyamiti vadāmaḥ /",
    "GSP33nysu__1u:2198": "yatpunaḥ kathakavāgvyavahāraṃ pratītyādyāśaṅkayoktam /",
    "GSP33nysu__1u:2199": "“evaṃ vadatā kathāpravṛttyuttarakālaṃ pramāṇādisattāṅgīkārayitavyā /",
    "GSP33nysu__1u:2200": "tathāca kathāphalasya pramāṇādisattābhyupagamasya na kathākāraṇatvam /",
    "GSP33nysu__1u:2201": "kintu pramāṇairvyavahartavyamityādivyavahāraniyamasyaiveti /",
    "GSP33nysu__1u:2202": "tadasmābhirabhyupagatameva /",
    "GSP33nysu__1u:2203": "yastu sattābhyupagamamapi kathākāraṇaṃ brūte /",
    "GSP33nysu__1u:2204": "sa evaivaṃ paryanuyojyaḥ /",
    "GSP33nysu__1u:2205": "yatpunarnaca pramāṇādīnāmityādinā kalpanāgauravamavādi /",
    "GSP33nysu__1u:2206": "tatra kiṃ pramāṇādisattābhyupagame kalpanāgauravamuta tatsattābhyupagamasya kāraṇakoṭipraveśane",
    "GSP33nysu__1u:2207": "nādyaḥ /",
    "GSP33nysu__1u:2208": "kāraṇatvānyathānupapattyā tatsattāyāḥ pramitatvāt /",
    "GSP33nysu__1u:2209": "pramitasya parīkṣakairaṅgīkaraṇīyatvāt /",
    "GSP33nysu__1u:2210": "dvitīye tu saṃvāda eva /",
    "GSP33nysu__1u:2211": "tṛtīye 'pyādyaṃ tāvadaṅgīkurmaḥ /",
    "GSP33nysu__1u:2212": "tatroktaṃ dūṣitaprāyam /",
    "GSP33nysu__1u:2213": "dvitīyāṅgīkāre 'pi na doṣaḥ /",
    "GSP33nysu__1u:2214": "dehātmatvādikaṃ tu paścādvicārabādhyatayā nābhyupagamyata iti /",
    "GSP33nysu__1u:2215": "yadatroktaṃ pramāṇādisattāpītyādi /",
    "GSP33nysu__1u:2216": "tena kimuktaṃ bhavati /",
    "GSP33nysu__1u:2217": "kiṃ vicārasādhyaḥ pramāṇādisattābhyupagamo na vicārapravṛtteḥ kāraṇamiti /",
    "GSP33nysu__1u:2218": "kiṃ vā vicārabādhyatāyā eva pramāṇādisattābhyupagamaprayojakatvena vyavahārasyāprayojakatvamiti",
    "GSP33nysu__1u:2219": "ādye sampratipattiḥ /",
    "GSP33nysu__1u:2220": "na dvitīyaḥ /",
    "GSP33nysu__1u:2221": "autsargikaṃ prāmāṇyaṃ bādhakādapodyata ityatradarśane tasyaiva prayojakatvāt /",
    "GSP33nysu__1u:2222": "caturthapakṣoktadoṣo 'pyanenaiva parihṛtaḥ /",
    "GSP33nysu__1u:2223": "nahi vayaṃ pramāṇādisattābhyupagamaṃ kathāphalaniṣpattihetuṃ brūmaḥ /",
    "GSP33nysu__1u:2224": "kintu pramāṇādīnyeva /",
    "GSP33nysu__1u:2225": "teṣāṃ ca taddhetutā nāsatāmupapadyata iti tatsattāvaśyamabhyupagamanīyeti",
    "GSP33nysu__1u:2226": "syādetat /",
    "GSP33nysu__1u:2227": "niyatāvāgvyahārakriyāsamayabandhena kathāṃ pravartayatāpi vyavahārasattābhyupagantavyā /",
    "GSP33nysu__1u:2228": "nahi sattāmanabhyupagamya vyavahārakriyābhidhātuṃ śakyā /",
    "GSP33nysu__1u:2229": "kriyā hi niṣpādanā /",
    "GSP33nysu__1u:2230": "asataḥ sadrūpatāprāpaṇamiti yāvat /",
    "GSP33nysu__1u:2231": "pramāṇaivyarvahartavyamiti ca niyamabandhanaṃ pramāṇakaraṇabhāvasya niyamāntarbhāvānniyatapūrvasattvarūpaṃ kāraṇatvaṃ pramāṇānāmanādāya na paryavasyati /",
    "GSP33nysu__1u:2232": "dūṣaṇānāṃ cāstitvena bhaṅgāvadhāraṇaniyamabandhane sādhanāṅgānāṃ ca vyāptyādīnāṃ sattvena tadviṣayasya tattvarūpatāvvavahāraniyamanādau ca kaṇṭhoktayaiva tasya tasya sattvamaṅgīkṛtamiti ri??midamucyate /",
    "GSP33nysu__1u:2233": "pramāṇādīnāṃ sattāmanabhyupagamya kathā'rambhaḥ śakyata ityevamāśaṅkaya yaduktametairapi bādhakaiḥ kathāyāmārabdhāyāmabhimatasya prasādhanīyatvena pūrvoktabādhāyā na nistāraḥ syāditi tadapyanenaiva parihṛtam /",
    "GSP33nysu__1u:2234": "kathāsvarūpapalaniṣpattaye svecchāsvīkṛtasyaiva vyavahāraniyamasya pramāṇādisattāsvīkāra eva paryavasānamiti kathāyāṃ pravṛttaṃ svavyāghātamapyacetayantaṃ pratyasmābhirucyamānatvāt /",
    "GSP33nysu__1u:2235": "nanu kathādeḥ kāryasya sattve kathañcitkāraṇasya pramāṇādeḥ sattvamaṅgīkaraṇīyaṃ syāt /",
    "GSP33nysu__1u:2236": "kāryasyaiva sattvābhāve kiṃ kāraṇasattayeti cet /",
    "GSP33nysu__1u:2237": "kutaḥ pramāṇātkathādisattābhāvo bhavatā niścitaḥ /",
    "GSP33nysu__1u:2238": "śrutyāderiti cenna /",
    "GSP33nysu__1u:2239": "tasyaivānekātiprasaṅgagahananiviṣṭatvāt /",
    "GSP33nysu__1u:2240": "tathāca siddhe tatprāmāṇye kathādikāryāsattvasiddhiḥ /",
    "GSP33nysu__1u:2241": "tato 'nyathāsiddhayā tarkasyābhāsatāsiddhistasyāṃ ca śrutyādiprāmāṇyasiddhiriti cakrakāpattyā naikasyāpi siddhiḥ /",
    "GSP33nysu__1u:2242": "asataḥ kāraṇatvaṃ tu sūtrakṛtaiva nirākariṣyata ityalaṃ prasaṅgena /",
    "GSP33nysu__1u:2243": "$vyāvahārikasatyasya sādhakatvabhaṅgaḥ$",
    "GSP33nysu__1u:2244": "vyavahārasataścāpi sādhakatvaṃ tu pūrvavat // MAnuv_1,1.21ab //",
    "GSP33nysu__1u:2245": "syādetadevam /",
    "GSP33nysu__1u:2246": "yadi nehanānotyādibalenātmātiriktasya sarvasyāsattvamabhyupagacchāmaḥ /",
    "GSP33nysu__1u:2247": "na caivaṃ kiṃ nāma vyāvahārikī sattābhyupagamyata eva /",
    "GSP33nysu__1u:2248": "tathā ca sarvāntaḥpātino vyavahārasataḥ pramāṇādeḥ sādhakatvasambhavānnoktaprasaṅga ityata āha- vyavahārasataśceti //",
    "GSP33nysu__1u:2249": "caśabdo hetau /",
    "GSP33nysu__1u:2250": "apiśabdaḥ samuccaye /",
    "GSP33nysu__1u:2251": "tuśabdo 'vadhāraṇe /",
    "GSP33nysu__1u:2252": "vyavahārasato 'pi sādhakatvaṃ pūrvasyāsata iva prativādino na siddhameva",
    "GSP33nysu__1u:2253": "yato 'to noktaprasaṅganistāra iti /",
    "GSP33nysu__1u:2254": "ayamarthaḥ /",
    "GSP33nysu__1u:2255": "yadi vyāvahārikaṃ sannāma sadeva tadā mithyātvapratipādanaṃ vyāhatam /",
    "GSP33nysu__1u:2256": "phalitaṃ cāsmanmanorathadrumeṇa /",
    "GSP33nysu__1u:2257": "vyarthaṃ ca vyāvahārikapadam /",
    "GSP33nysu__1u:2258": "atha tadasattadā kimanenādhikamācaritam /",
    "GSP33nysu__1u:2259": "sattvābhāve sādhakatvaṃ na syādityaniṣyaprasaṅgasya tadavasthatvāditi /",
    "GSP33nysu__1u:2260": "nanu ca dvividhaṃ sanmukhyamamukhyaṃ ca /",
    "GSP33nysu__1u:2261": "tatra yasya sarvaprakāreṇa bādhitatvaṃ nāsti tanmukhyaṃ satpāramārthikamiti ca gīyate /",
    "GSP33nysu__1u:2262": "yasya tu satpratītireva sattā tadamukhyaṃ sat /",
    "GSP33nysu__1u:2263": "naca tataḥ sattā siddhayati /",
    "GSP33nysu__1u:2264": "tathāhi /",
    "GSP33nysu__1u:2265": "kiṃ sattāvagamamātrāttatsattābhyupagamyeti manyase 'bādhitāttadavagamādvā",
    "GSP33nysu__1u:2266": "nādyaḥ /",
    "GSP33nysu__1u:2267": "marumarīcikā'dau jalarūpatāsadbhāvābhyupagamaprasaṅgāt /",
    "GSP33nysu__1u:2268": "dvitīye 'pi vādiprativādimadhyasthamāsyi tasyāpi kathākāla eva bādhitatvāvagamābhāvāt /",
    "GSP33nysu__1u:2269": "athavā kasyacidapi kālāntare 'pi ca bādhitatvabodhavirahāt /",
    "GSP33nysu__1u:2270": "nādyaḥ /",
    "GSP33nysu__1u:2271": "atiprasaṅgāt /",
    "GSP33nysu__1u:2272": "puruṣatrayāvagatasyāpyekakṣaṇāvagatasya puruṣāntareṇa tenāpi kṣaṇāntare",
    "GSP33nysu__1u:2273": "'pi bahulaṃ bādhadarśanāt /",
    "GSP33nysu__1u:2274": "nacāsāvartho 'satyo 'pi",
    "GSP33nysu__1u:2275": "dvitrādipuruṣamātrapūrvajātatatpratītyanurodhādbādhadarśane sañjāte 'pi",
    "GSP33nysu__1u:2276": "tathaiva sannityabhyumabhyupagamyate /",
    "GSP33nysu__1u:2277": "tasmād dvitīyaḥ pakṣaḥ pariśiṣyate /",
    "GSP33nysu__1u:2278": "na cāsāvamukhye 'stīti kutaḥ pāramārthyaprāptiḥ /",
    "GSP33nysu__1u:2279": "naca vācyaṃ satpratīterapi pratītyantarameva sattetyanavastheti /",
    "GSP33nysu__1u:2280": "pratīteḥ pāramārthikatvāt /",
    "GSP33nysu__1u:2281": "nahi tasyā bādho 'sti /",
    "GSP33nysu__1u:2282": "asti cetsaiva pratītirabādhitā paramārthasatī /",
    "GSP33nysu__1u:2283": "naca pratīteḥ svarūpabhedo 'stītyato vijñānaṃ brahmaiva paramārthasat /",
    "GSP33nysu__1u:2284": "amukhyaṃ punardvedhā /",
    "GSP33nysu__1u:2285": "māyopādhimavidyopādhikaṃ ceti /",
    "GSP33nysu__1u:2286": "tatrā'dyamambarādikam /",
    "GSP33nysu__1u:2287": "taccābrahmajñānādbādhavaidhuryeṇa hānādivyavahāranirvāhakatvādvayāvahārikamiti gīyate /",
    "GSP33nysu__1u:2288": "katipayapratipattṛkatipayakālatathātvāvagamādeva hi laukiko vyavahāraḥ pratīyate /",
    "GSP33nysu__1u:2289": "dvitīyaṃ śuktirajatādi /",
    "GSP33nysu__1u:2290": "natu pratītisamayamātraparivarti /",
    "GSP33nysu__1u:2291": "na punarhānādiheturiti prātitikamucyate /",
    "GSP33nysu__1u:2292": "tadevaṃ sattraividhyādambarādikaṃ viśvaṃ sadapi pāramārthikatvābhāvānmithyeti yujyate /",
    "GSP33nysu__1u:2293": "vyāvahārikasattvācca tadantargatasya pramāṇā'deḥ kathāṅgatopapadyate /",
    "GSP33nysu__1u:2294": "pāramārthikaprātītikavyāvṛttyarthatvena vyāvahārikapadaṃ ca sambhavatīti atredaṃ vaktavyam",
    "GSP33nysu__1u:2295": "kiṃ pāramārthikasadeva sadasacca bādhakabhedena dvividhamiti sattraividhyamuta satyevāntarabhedena",
    "GSP33nysu__1u:2296": "ādye prāguktadoṣanistāraḥ /",
    "GSP33nysu__1u:2297": "nahi saditi jñānamātreṇāsadarthakriyārham /",
    "GSP33nysu__1u:2298": "yena tathāvidhaṃ pramāṇādi, kathāṅgatāṃ gacchet /",
    "GSP33nysu__1u:2299": "tathātve viṣamapi pīyūṣatayāvagataṃ tadarthakriyāṃ kuryāt /",
    "GSP33nysu__1u:2300": "bādhavilambatārthakriyākāritvaprasaṅgāt /",
    "GSP33nysu__1u:2301": "yadapi tathaiva laukiko vyavahāraḥ pratīyata iti tadagre nirākariṣyate /",
    "GSP33nysu__1u:2302": "arthakriyāpyasatīti cetaretarāśrayādinā nirastam /",
    "GSP33nysu__1u:2303": "sato 'rthakriyāsambhavādasatyeva kathañcitsāṅgīkāryeti cet /",
    "GSP33nysu__1u:2304": "śrutiprāmāṇyaniścayottarakālamevaitat /",
    "GSP33nysu__1u:2305": "prāktanniścayātparamārthasata evārthakriyeti manyamānaḥ prativādī kathaṃ bodhanīyaḥ /",
    "GSP33nysu__1u:2306": "anyonyāśrayādiprasaṅgādityuktam /",
    "GSP33nysu__1u:2307": "$sattraividhye anirvacanīye ca pramāṇanirāsaḥ$",
    "GSP33nysu__1u:2308": "sattraividhyaṃ ca mānena siddhayet keneti pṛcchyate // MAnuv_1,1.22cd //",
    "GSP33nysu__1u:2309": "tasyāpyuktaprakāreṇa naiva siddhiḥ kathañcana /",
    "GSP33nysu__1u:2310": "vailakṣaṇyaṃ sadasatorapyetena niṣidhyate // MAnuv_1,1.23 //",
    "GSP33nysu__1u:2311": "dvitīyaṃ dūṣayati- sattraividhyaṃ ceti //",
    "GSP33nysu__1u:2312": "kenetyasya paramārthasatā vā vyāvahārikasatā vā prātibhāsikasatā vā /",
    "GSP33nysu__1u:2313": "ādye 'pi kimātmetareṇotā'tmanetyarthaḥ /",
    "GSP33nysu__1u:2314": "pṛcchyate 'smābhiriti śeṣaḥ /",
    "GSP33nysu__1u:2315": "yathā mithyābhūtasya sādhakatvaṃ kena siddhayediti pṛṣṭaṃ tatheti cārthaḥ /",
    "GSP33nysu__1u:2316": "vyāvahārikasataḥ sādhakatvasiddhaye yadupanyastaṃ tacceti vā /",
    "GSP33nysu__1u:2317": "pṛcchāviṣayatvameva na doṣa ityata āha- tasyāpīti //",
    "GSP33nysu__1u:2318": "asataḥ sādhakatvasyeva tasya sattraividhyasyāpi kathañcana vikalpitapakṣeṣu kasmiṃścana pakṣe naiva siddhiḥ /",
    "GSP33nysu__1u:2319": "kutaḥ /",
    "GSP33nysu__1u:2320": "uktaprakāreṇaiva /",
    "GSP33nysu__1u:2321": "tathā hi /",
    "GSP33nysu__1u:2322": "na tāvatparamārthasattā'tmetareṇa /",
    "GSP33nysu__1u:2323": "dvaitā'patteḥ /",
    "GSP33nysu__1u:2324": "nāpyātmanaiva /",
    "GSP33nysu__1u:2325": "tasya nirviśeṣasya sādhakatāyogāt /",
    "GSP33nysu__1u:2326": "vyāvahārikaprātītikayostu svarūpamevādyāpi na siddhamiti /",
    "GSP33nysu__1u:2327": "nāmukhyaṃ sadasannapi sat /",
    "GSP33nysu__1u:2328": "yenoktadoṣaprasaṅgaḥ /",
    "GSP33nysu__1u:2329": "kintvanirvacanīyam /",
    "GSP33nysu__1u:2330": "naca tadapi durvacam /",
    "GSP33nysu__1u:2331": "sadasadvailakṣaṇyasyaiva tattvāt /",
    "GSP33nysu__1u:2332": "taccoktavidhayā vyāvahārikaprātibhāsikabhedād dvividham /",
    "GSP33nysu__1u:2333": "tatra vyāvahārikasya prapañcasya sadasadvilakṣasya sadvilakṣaṇatvādupapannaṃ śrutyādinā mithyātvasamarthanam",
    "GSP33nysu__1u:2334": "asadvilakṣaṇatvāttadantargatasya pramāṇādeḥ sādhakatvaṃ ceti /",
    "GSP33nysu__1u:2335": "syādetadevaṃ kathañcidyadi viśvasya sadasadvilakṣaṇatvaṃ syāt /",
    "GSP33nysu__1u:2336": "tadeva na siddhayatītyāha- vailakṣaṇyaṃ sadasatoriti //",
    "GSP33nysu__1u:2337": "viśvasyeti śeṣaḥ /",
    "GSP33nysu__1u:2338": "sadasatoriti sambandhamātre ṣaṣṭhī /",
    "GSP33nysu__1u:2339": "tathāca sadasadbhayāmityarthaḥ /",
    "GSP33nysu__1u:2340": "etena /",
    "GSP33nysu__1u:2341": "pramāṇavikalpanirāsena /",
    "GSP33nysu__1u:2342": "tathāhi /",
    "GSP33nysu__1u:2343": "viśvasya sadasadvailakṣaṇyaṃ kiṃ satā pramāṇena sādhyate /",
    "GSP33nysu__1u:2344": "utāsatā /",
    "GSP33nysu__1u:2345": "atha sadasadvilakṣaṇena /",
    "GSP33nysu__1u:2346": "nādyaḥ /",
    "GSP33nysu__1u:2347": "vādino 'nupapatteḥ /",
    "GSP33nysu__1u:2348": "na dvitīyatṛtīyau /",
    "GSP33nysu__1u:2349": "prativādino 'sampratipatteriti /",
    "GSP33nysu__1u:2350": "nanvatra sadasadvailakṣaṇye sādhakatvaṃ na syāditi prasaṅgo vācyaḥ /",
    "GSP33nysu__1u:2351": "naca tatra vyāptiḥ /",
    "GSP33nysu__1u:2352": "maivam /",
    "GSP33nysu__1u:2353": "sākṣiṇi vyāptyavadhāraṇopapatteḥ /",
    "GSP33nysu__1u:2354": "sattvābhāve sādhakatvaṃ na syāditi vā prasaṅgaṃ vakṣyāmaḥ /",
    "GSP33nysu__1u:2355": "tatrāsattvamupādhiriti cenna /",
    "GSP33nysu__1u:2356": "tasya sattvābhāvānatirekāt /",
    "GSP33nysu__1u:2357": "tadbhaṅgasya ca prāganirvacanīyasiddheraśakyatvāt /",
    "GSP33nysu__1u:2358": "etena sadvilakṣaṇatvānmithyātvopapādanasadvilakṣaṇatvātsādhakatvaṃ copapannamiti parāstam",
    "GSP33nysu__1u:2359": "sadvailakṣaṇye 'sattvāpattyā sādhakatvābhāvāsyāsadvailakṣaṇye ca sattvāpātena mithyātvopapādanasyāsambhavasyāpatteḥ",
    "GSP33nysu__1u:2360": "prāganirvācyasiddhervyāptidvayanirāsāyogāt /",
    "GSP33nysu__1u:2361": "asadvailakṣaṇyamātreṇa hānādivyavahāropapattau śuktirajatādāvapi tatprasaṅgaḥ /",
    "GSP33nysu__1u:2362": "māyāvidyāvailakṣaṇyānnaivamiti cenna /",
    "GSP33nysu__1u:2363": "tasya nirākariṣyamāṇatvāt /",
    "GSP33nysu__1u:2364": "vailakṣaṇyamātrasya prrakṛtānupayogāditi /",
    "GSP33nysu__1u:2365": "āstāṃ vā sattvādivikalpanirāsena dūṣaṇābhidhānam /",
    "GSP33nysu__1u:2366": "pramāṇameva prapañcānirvacanīyatāyāṃ nopapadyate /",
    "GSP33nysu__1u:2367": "nahi nehanānetyādiśrutiḥ sadasadvailakṣaṇyalakṣaṇānirvacanīyatāṃ viśvasya vakti /",
    "GSP33nysu__1u:2368": "vailakṣaṇyaṃ sataścāpi svayaṃ sadbhedavādinaḥ /",
    "GSP33nysu__1u:2369": "asataścāpi viśvasya tenāniṣyaṃ kathaṃ bhavet // MAnuv_1,1.24 //",
    "GSP33nysu__1u:2370": "atha manyeta /",
    "GSP33nysu__1u:2371": "vivādapadaṃ sadasadvilakṣaṇaṃ jñānabādhyatvādyadevaṃ tadevaṃ yathā śuktirajatamityanumānaṃ viśvasya sadasadvilakṣaṇatve mānam /",
    "GSP33nysu__1u:2372": "tadbalācchrutirapi tatraiva paryavasyatīti /",
    "GSP33nysu__1u:2373": "tadasat /",
    "GSP33nysu__1u:2374": "anumānasyābhāsatvādityāśayavānprathamaprāptatvātpratijñāṃ tāvannirākaroti-",
    "GSP33nysu__1u:2375": "vailakṣaṇyaṃ sataśceti //",
    "GSP33nysu__1u:2376": "caśabdāvavadhāraṇe /",
    "GSP33nysu__1u:2377": "apiśabdau mithaḥ samuccaye /",
    "GSP33nysu__1u:2378": "ayamarthaḥ /",
    "GSP33nysu__1u:2379": "kimatra sadasacchabdau bhāvābhāvavācinau /",
    "GSP33nysu__1u:2380": "kiṃvā vidyamānāvidyamānavācinau /",
    "GSP33nysu__1u:2381": "ādye dūṣaṇam /",
    "GSP33nysu__1u:2382": "sato bhāvātmakasya viśvasyāsato 'bhāvādvailakṣaṇyamapi",
    "GSP33nysu__1u:2383": "bhāvābhāvabhedavādino mama mate svayaṃ sadastyeva /",
    "GSP33nysu__1u:2384": "evamasato 'bhāvātmakasya viśvasya sato bhāvādvailakṣaṇyamapi bhedavādinaḥ svayaṃ sadeva /",
    "GSP33nysu__1u:2385": "atastena sādhitena mamāniṣyaṃ kathaṃ bhavet /",
    "GSP33nysu__1u:2386": "kiṃ nāmaivaṃ vibhāgena sadasadvailakṣaṇyasiddhayāpi pratijñātārthasiddherarthāntaratā parasya syāditi // 1 //",
    "GSP33nysu__1u:2387": "yadi ca pratyekaṃ bhāvābhāvavailakṣaṇyaṃ vivakṣitam /",
    "GSP33nysu__1u:2388": "tadā sato bhāvasyāpi viśvasya sato bhāvādvailakṣaṇyaṃ bhāvabhedavādino mama svayaṃ sadeva",
    "GSP33nysu__1u:2389": "bhāvāntaravailakṣaṇyāṅgīkārāt /",
    "GSP33nysu__1u:2390": "asato 'bhāvādapi vailakṣaṇyaṃ sutarāṃ bhāvābhāvabhedavādinaḥ svayaṃ sadeva /",
    "GSP33nysu__1u:2391": "evamasato 'bhāvasya viśvasyāsato 'bhāvādvailakṣaṇyamabhāvabhedavādinaḥ",
    "GSP33nysu__1u:2392": "svayaṃ sadeva /",
    "GSP33nysu__1u:2393": "abhāvāntaravailakṣaṇyāṅgīkārāt /",
    "GSP33nysu__1u:2394": "sato bhāvādvailakṣaṇyamapi sutarāṃ svayaṃ sadeveti tenāniṣyaṃ kathaṃ bhavet // 2 //",
    "GSP33nysu__1u:2395": "bhāvābhāvavailakṣaṇyaṃ nāma tattvānadhikaraṇatvaṃ vivakṣitamiti cet /",
    "GSP33nysu__1u:2396": "tathāpi sato bhāvasyāpi viśvasyāsato",
    "GSP33nysu__1u:2397": "'bhāvādvailakṣaṇyamabhāvatvānadhikaraṇatvamapi svayaṃ sadeva /",
    "GSP33nysu__1u:2398": "asato 'bhāvasya viśvasya sato bhāvādvailakṣaṇyamapi",
    "GSP33nysu__1u:2399": "bhāvatvānadhikaraṇatvamapi mama svayaṃ sadeva /",
    "GSP33nysu__1u:2400": "bhāvābhāvabhedavāditvāt /",
    "GSP33nysu__1u:2401": "yadi hi bhāve 'pyabhāvatvamabhāve 'pi bhāvatvamaṅgīkuryāṃ kutastadā bhāvābhāvabhedavādaḥ",
    "GSP33nysu__1u:2402": "tathāca kathaṃ tena sādhyamānenāniṣyaṃ mama bhavet // 3 //",
    "GSP33nysu__1u:2403": "atha pratyekaṃ bhāvābhāvatvānadhikaraṇatvaṃ vivakṣitamiti manyeta /",
    "GSP33nysu__1u:2404": "tadā sato bhāvasyāpi viśvasya bhāvābhāvavailakṣaṇyaṃ bhāvābhāvarūpatvānadhikaraṇatvaṃ mama svayaṃ sadeva /",
    "GSP33nysu__1u:2405": "tathāsato 'bhāvasyāpi viśvasyoktarūpaṃ vailakṣaṇyaṃ svayaṃ sadeva /",
    "GSP33nysu__1u:2406": "bhāvabhāvabhedavādinaikaikārthasyobhayarūpatānaṅgīkārāt /",
    "GSP33nysu__1u:2407": "bhāve hi bhāvatvameva /",
    "GSP33nysu__1u:2408": "nābhāvatvamapi /",
    "GSP33nysu__1u:2409": "abhāve cābhāvatvameva /",
    "GSP33nysu__1u:2410": "na bhāvatvamapītyatastena sādhitenāniṣyaṃ mama kathaṃ bhavet // 4 //",
    "GSP33nysu__1u:2411": "athaikaikasya vastuno bhāvatvānadhikaraṇatvamabhāvatvānadhikaraṇatvaṃ ca sādhyatayā vivakṣitamiti manvīta /",
    "GSP33nysu__1u:2412": "tathāpi sato bhāvasyāpi viśvasyāsato",
    "GSP33nysu__1u:2413": "'bhāvādvailakṣaṇyamabhāvatvānadhikaraṇatvaṃ mama sadeva /",
    "GSP33nysu__1u:2414": "evamasato 'bhāvasyāpi viśvasya sato bhāvādvailakṣaṇyaṃ",
    "GSP33nysu__1u:2415": "bhāvatvānadhikaraṇatvaṃ svayaṃ sadeva /",
    "GSP33nysu__1u:2416": "bhāvābhāvabhedavāditvāt /",
    "GSP33nysu__1u:2417": "ataḥ kathaṃ tenāniṣyaṃ bhavet /",
    "GSP33nysu__1u:2418": "aṃśe siddhārthatayā parasya nigrahāt /",
    "GSP33nysu__1u:2419": "ubhayasādhanādadoṣa iti cenna /",
    "GSP33nysu__1u:2420": "asiddhasannidhāne 'pi siddhasya tattvānapāyāt /",
    "GSP33nysu__1u:2421": "viśiṣṭasādhanānnaivamiti cenna /",
    "GSP33nysu__1u:2422": "tathāpi vaiyarthyānistārāt // 5 //",
    "GSP33nysu__1u:2423": "atha bhāvābhimate bhāvatvānadhikaraṇatvamabhāvābhimate cābhāvatvānadhikaraṇatvaṃ sādhyate",
    "GSP33nysu__1u:2424": "ato noktadoṣa iti cenna /",
    "GSP33nysu__1u:2425": "tathāpi sato bhāvasyāpi viśvasya sato vailakṣaṇyaṃ bhāvatvānadhikaraṇatvaṃ mama svayaṃ sadeva",
    "GSP33nysu__1u:2426": "kathaṃ bhāvatvabhedavādino naikameva bhāvatvaṃ sarvabhāveṣvanugatam /",
    "GSP33nysu__1u:2427": "kiṃ nāma pratibhāvaṃ bhāvatvāni bhidyante /",
    "GSP33nysu__1u:2428": "pratipādayiṣyate caitat /",
    "GSP33nysu__1u:2429": "tathāca bhāvo 'pi bhāvatvāntarādhāro bhaviṣyati /",
    "GSP33nysu__1u:2430": "evamasato 'bhāvarūpasyāpi viśvasyāsato vailakṣaṇyamabhāvatvānadhikaraṇatvaṃ mama svayaṃ sadeva",
    "GSP33nysu__1u:2431": "katham /",
    "GSP33nysu__1u:2432": "abhāvatvabhedavādinābhāve 'pyabhāvatvāntarābhāvasvīkārāt /",
    "GSP33nysu__1u:2433": "tathā ca tenāniṣyaṃ kathaṃ bhavet /",
    "GSP33nysu__1u:2434": "parasyaiva siddhārthatānistārāt // 6 //",
    "GSP33nysu__1u:2435": "atha bhāvābhāvābhimatayoḥ sarvathā bhāvābhāvatve na sta ityartho vivakṣitaḥ /",
    "GSP33nysu__1u:2436": "tathāpi sata eva bhāvasyaivāsato vailakṣaṇyamabhāvatvānadhikaraṇatvaṃ svayaṃ sadeva /",
    "GSP33nysu__1u:2437": "yatastasmādviśvasya tena sādhitena bhedavādino 'niṣyaṃ kathaṃ bhavet /",
    "GSP33nysu__1u:2438": "idamuktaṃ bhavati /",
    "GSP33nysu__1u:2439": "yadi prāgabhāvādikaṃ pakṣīkṛtyābhāvatvānadhikaraṇamiti sādhyate /",
    "GSP33nysu__1u:2440": "tadā tasya bhāvatvaṃ pratijñātaṃ syāt /",
    "GSP33nysu__1u:2441": "bhāvasyaivābhāvatvānadhikaraṇatvaniyamāt /",
    "GSP33nysu__1u:2442": "dvau nañau hi prakṛtamarthaṃ sātiśayaṃ gamayataḥ /",
    "GSP33nysu__1u:2443": "evaṃ viyadādikaṃ pakṣīkṛtya bhāvatvānadhikaraṇatve sādhyamāne tasyābhāvatvaṃ pratijñātaṃ syāt",
    "GSP33nysu__1u:2444": "abhāvasyaiva bhāvatvānadhikaraṇatvaniyamāt /",
    "GSP33nysu__1u:2445": "bhāvaniṣedha eva hyabhāvaḥ /",
    "GSP33nysu__1u:2446": "tathāca viśvasya bhāvābhāvavibhāgasya ca pareṇābhyupagatatvānna bhāvābhāvabhedavādino mamāniṣyaṃ kiñcit /",
    "GSP33nysu__1u:2447": "kintu bhāvābhāvavyatikaramātram /",
    "GSP33nysu__1u:2448": "tatsādhanaṃ ca prakṛtānupayuktamiti // 7 //",
    "GSP33nysu__1u:2449": "bhāvābhāvābhimatayorabhāvabhāvatvānadhikaraṇatve vādiprativādisaṃmate bhāvābhāvatvānadhikaraṇatvamapyadhikaṃ sādhyate /",
    "GSP33nysu__1u:2450": "ato noktadoṣa iti cenna /",
    "GSP33nysu__1u:2451": "yataḥ sato bhāvasyaiva viśvasya viyadāderasato vailakṣaṇyamabhāvatvānadhikaraṇatvaṃ svayaṃ sadeva /",
    "GSP33nysu__1u:2452": "pramitameva /",
    "GSP33nysu__1u:2453": "yataścāsato 'bhāvasyaiva viśvasya prāgabhāvādeḥ sato vailakṣaṇyaṃ bhāvatvānadhikaraṇatvaṃ svayaṃ sadeva /",
    "GSP33nysu__1u:2454": "pramitameva /",
    "GSP33nysu__1u:2455": "yataścāsato 'bhāvasyaiva viśvasya prāgabhāvādeḥ sato vailakṣaṇyaṃ bhāvatvānadhikaraṇatvaṃ svayaṃ sadeva /",
    "GSP33nysu__1u:2456": "ato bhedavādinastena viparītena pratijñātenāniṣyaṃ kathaṃ bhavet /",
    "GSP33nysu__1u:2457": "pratijñātārthasiddhau khalvaniṣyaṃ bhavet /",
    "GSP33nysu__1u:2458": "nahi pramāṇabādhito 'sau siddhayati /",
    "GSP33nysu__1u:2459": "vyāvahārikabhāvatvābhāvatvagocaraṃ pramāṇaṃ tattvaviṣayeṇānumānenaiva bādhyata iti cenna /",
    "GSP33nysu__1u:2460": "yato 'smākaṃ tāvadbhāvābhāvatvaviṣayaṃ pramāṇaṃ tattvagocarameva /",
    "GSP33nysu__1u:2461": "anyathā cakrakādiprasaṅgādatiprasaṅgācceti // 8 //",
    "GSP33nysu__1u:2462": "dvitīye 'pyetadevottaram /",
    "GSP33nysu__1u:2463": "viśvasya sataḥ satyādvailakṣaṇyamapi mama svayaṃ svamatameva /",
    "GSP33nysu__1u:2464": "tathāsato 'vidyamānādapi vailakṣaṇyaṃ svayameva /",
    "GSP33nysu__1u:2465": "atastena sādhitena mamāniṣyaṃ kathaṃ bhavet /",
    "GSP33nysu__1u:2466": "bhavatu viśvasyātmanaḥ śaśaviṣāṇādervailakṣaṇyaṃ svamatam /",
    "GSP33nysu__1u:2467": "sato vailakṣaṇyaṃ tu katham /",
    "GSP33nysu__1u:2468": "sattvāṅgīkārāditi cenmaivam /",
    "GSP33nysu__1u:2469": "sato vidyamānasyāpyasato bhedaṃ vadato mama yathā viśvasyāsato vailakṣaṇyaṃ svayameva /",
    "GSP33nysu__1u:2470": "tathā sato 'pi viśvasya sato vailakṣaṇyaṃ satāṃ bhedavādinaḥ svayameva /",
    "GSP33nysu__1u:2471": "sadantaravailakṣaṇyāt // 9 //",
    "GSP33nysu__1u:2472": "sattvāsattvānadhikaraṇatvaṃ sadasadvilakṣaṇatvamiti cet /",
    "GSP33nysu__1u:2473": "tadāpi sato viśvasyāsato vailakṣaṇyaṃ sadasadbhedavādinaḥ svayaṃ sadeva /",
    "GSP33nysu__1u:2474": "atastena sādhitena mamāniṣyaṃ kathaṃ bhavet /",
    "GSP33nysu__1u:2475": "parasyaivāṃśataḥ siddhārthatā bhavet /",
    "GSP33nysu__1u:2476": "tarhi sattvānādhāratvameva sādhyata iti cenna /",
    "GSP33nysu__1u:2477": "asata eva hi sato vailakṣaṇyaṃ sattvānadhikaraṇatvaṃ bhedavādino mama svayaṃ sadeva niyamena bhavati /",
    "GSP33nysu__1u:2478": "tathāca viśvasya tena sattvānadhikaraṇatvena sādhitenāsattvāpattyā parasyaivāniṣyaṃ bhavet",
    "GSP33nysu__1u:2479": "aniṣyaprasaṅgena paraṃ nigṛhītavato mamāniṣyaṃ kathaṃ bhavet // 10 //",
    "GSP33nysu__1u:2480": "athāsattvānadhikaraṇatve vādiprativādisiddhe sattvānadhikaraṇatvamapyadhikaṃ sādhyata iti cenna /",
    "GSP33nysu__1u:2481": "aniṣyānistārāt /",
    "GSP33nysu__1u:2482": "kiñca, na sattvaṃ nāmaikamanugataṃ kintu prativastu sattvāni bhidyante /",
    "GSP33nysu__1u:2483": "tatra viyadāderasadvailakṣaṇye sati sattvānadhikaraṇatvaṃ sādhyamānaṃ kimekasattvānadhikaraṇatvamutānekasattvānadhikaraṇatvamatha sarvasattvānadhikaraṇatvam /",
    "GSP33nysu__1u:2484": "kiṃ vāviśeṣitasattvānadhikaraṇatvam /",
    "GSP33nysu__1u:2485": "athavā sarvathā sattvānadhikaraṇatvaṃ vivakṣitam /",
    "GSP33nysu__1u:2486": "nādyaḥ /",
    "GSP33nysu__1u:2487": "viśvasyāsato 'pi vailakṣaṇyaṃ tāvanmama svayameva sato 'pi vailakṣaṇyaṃ sattvānadhikaraṇatvamapi svayameva /",
    "GSP33nysu__1u:2488": "katham /",
    "GSP33nysu__1u:2489": "sattvabhedavādino mama sato 'pi sattvāntarānadhikaraṇatvāṅgīkārāt /",
    "GSP33nysu__1u:2490": "tathāca siddhena tena sādhyamānena mamāniṣyaṃ kathaṃ bhavet /",
    "GSP33nysu__1u:2491": "evameva caturthanirākaraṇamapi vyākhyeyam /",
    "GSP33nysu__1u:2492": "na dvitīyatṛtīyau /",
    "GSP33nysu__1u:2493": "viśvasyāsato vailakṣaṇyamasattvānadhikaraṇatvaṃ tāvanmama svayameva /",
    "GSP33nysu__1u:2494": "sato vailakṣaṇyamanekasattvānadhikaraṇatvam /",
    "GSP33nysu__1u:2495": "sarvasattvānadhikaraṇatvaṃ tāvanmama svayameva /",
    "GSP33nysu__1u:2496": "sato vailakṣaṇyamanekasattvānadhikaraṇatvam /",
    "GSP33nysu__1u:2497": "sarvasattvānadhikaraṇatvamapi svayaṃ sadeva /",
    "GSP33nysu__1u:2498": "katham /",
    "GSP33nysu__1u:2499": "bhedavādinaikaikasyārthasyānekasarvasattvāsvīkārāt /",
    "GSP33nysu__1u:2500": "svīkāre ca bhedabhaṅgaḥ syāt /",
    "GSP33nysu__1u:2501": "tataśca tenāniṣyaṃ kathaṃ bhavet /",
    "GSP33nysu__1u:2502": "na pañcamaḥ /",
    "GSP33nysu__1u:2503": "yataḥ sata evāsato vailakṣaṇyaṃ svayaṃ tadeva /",
    "GSP33nysu__1u:2504": "niyatamevāsti /",
    "GSP33nysu__1u:2505": "yataścāsata eva sato vailakṣaṇyamapi niyatamevātastena sādhyamānena viśvasya sadasattvāpattyā bhedavādinaḥ kathamaniṣyaṃ bhavet /",
    "GSP33nysu__1u:2506": "mayā hyekasyaiva sadasattvamaṅgīkṛtam /",
    "GSP33nysu__1u:2507": "svopādhau pratiṣedhāpratiyogitvātparopādhau ca tatpratiyogitvāt /",
    "GSP33nysu__1u:2508": "dvayorapi sarvathā pratiṣedhātkathaṃ sadasattvaprasaṅga iti cettarhyasata eva sato vailakṣaṇyaṃ svayaṃ sanniyatameva /",
    "GSP33nysu__1u:2509": "ataḥ sadvailakṣaṇyamuktavā punarasato 'pi vailakṣaṇyena vyāhatena pratijñātena bhedavādinaḥ kathamaniṣyaṃ bhavet /",
    "GSP33nysu__1u:2510": "evaṃ sata evāsato 'pi vailakṣaṇyaṃ niyatamityasadvailakṣaṇyamuktavā punarviśvasya sadvailakṣaṇyapratijñā vyāhatā draṣṭavyā /",
    "GSP33nysu__1u:2511": "nahyanirvācyasiddheḥ prāgayaṃ vipratiṣedho nivārayituṃ śakyaḥ /",
    "GSP33nysu__1u:2512": "asmādeva hetostatsiddhiriti cettarhi mātā vandhyeti pratijñā kuto vipratiṣiddhā /",
    "GSP33nysu__1u:2513": "vakṣyamāṇahetunaiva pratijñātārthasiddhestatrāpi suvacatvāt /",
    "GSP33nysu__1u:2514": "“sambhāvitaḥ pratijñāyā arthaḥ sādhyeta hetunā'; iti nyāyāttatra hetvākāṅkṣaiva nāstīti cetsatyam /",
    "GSP33nysu__1u:2515": "kiñca sata eva viśvasyāsato vailakṣaṇyaṃ svayaṃ sadeva /",
    "GSP33nysu__1u:2516": "sākṣipramitamasti /",
    "GSP33nysu__1u:2517": "atastena bādhitena sarvathā sattvānadhikaraṇatvena pratijñātena bhedavādinaḥ kathamaniṣyaṃ bhavet /",
    "GSP33nysu__1u:2518": "amukhyasattvāvedakaṃ pramāṇaṃ taditi cet /",
    "GSP33nysu__1u:2519": "mama tāvanmukhyameva tatsatvamityuktam /",
    "GSP33nysu__1u:2520": "parakīyapramāṇatarkāṇāmadyāpi gahane niviṣṭatvāditi /",
    "GSP33nysu__1u:2521": "kecitte tavāniṣyaṃ kataṃ na bhavediti vyācakṣate /",
    "GSP33nysu__1u:2522": "tatra na pādādāviti pratiṣedhasya nañā nirdiṣyamanityamiti samādhānamavaseyam /",
    "GSP33nysu__1u:2523": "yadyucyate 'pi sarvasmāditi sadbhedasaṃsthitiḥ /",
    "GSP33nysu__1u:2524": "sanmātratvaṃ brahmaṇo 'pi tasmāt tadapi no bhavet // MAnuv_1,1.25 //",
    "GSP33nysu__1u:2525": "dvitīye dūṣaṇāntaramāha- yadyucyata iti //",
    "GSP33nysu__1u:2526": "apiśabdo dūṣaṇasamuccaye /",
    "GSP33nysu__1u:2527": "sarvasmādapītyabhividhau vā /",
    "GSP33nysu__1u:2528": "yadīti śravaṇāttarhīti grāhyam /",
    "GSP33nysu__1u:2529": "sarvaśabdo 'nekārthaḥ /",
    "GSP33nysu__1u:2530": "yadyanekasmātsato vailakṣaṇyāt /",
    "GSP33nysu__1u:2531": "anekasattvānadhikaraṇatvaṃ viśvasya sādhyamityucyate tarhi satāṃ bhedasaṃsthitistataścāpasiddhāntaḥ",
    "GSP33nysu__1u:2532": "idamuktaṃ bhavati /",
    "GSP33nysu__1u:2533": "viśvamanekasattānadhikaraṇamiti pratijānatānekasattvānyaṅgīkriyante na vā",
    "GSP33nysu__1u:2534": "dvitīye 'nekaviśeṣaṇaṃ vyatharm /",
    "GSP33nysu__1u:2535": "ādye 'pyekasminnevārthe 'nekāni sattvānyutādhārabhedena /",
    "GSP33nysu__1u:2536": "nādyaḥ /",
    "GSP33nysu__1u:2537": "vaiyarthyāt /",
    "GSP33nysu__1u:2538": "dvitīye tvidamupatiṣṭhate /",
    "GSP33nysu__1u:2539": "sadbhedasaṃsthitiriti /",
    "GSP33nysu__1u:2540": "anekasattvādhikaraṇatāpratiṣedhasāmarthyādekaikasattvasvīkārāpatteriti vā /",
    "GSP33nysu__1u:2541": "tṛtīyasya vedaṃ dūṣaṇāntaram /",
    "GSP33nysu__1u:2542": "yadi sarvasmātsato vailakṣaṇyaṃ sarvasattvānadhikaraṇatvaṃ viśvasya sādhyatayocyate tarhi sadbhedasaṃsthitiḥ /",
    "GSP33nysu__1u:2543": "na hyanekasadanaṅgīkāre sarvaśabdasya prayājenamasti /",
    "GSP33nysu__1u:2544": "santyevānekāni santi pāramāthirkaṃ tvekameveti cenna /",
    "GSP33nysu__1u:2545": "tatsiddhayarthamevādyāpi bhavatā prayatanāt /",
    "GSP33nysu__1u:2546": "tadanadhikaraṇatvasādhaneṃ'śe 'pasiddhāntāt /",
    "GSP33nysu__1u:2547": "caturthe dūṣaṇāntaramāhasanmātratvamiti //",
    "GSP33nysu__1u:2548": "avivakṣitaviśeṣaṃ sattvaṃ yasmādbrahmaṇo 'pyasti /",
    "GSP33nysu__1u:2549": "tasmātkāraṇāttasmātsato brahmaṇastadvailakṣaṇyam /",
    "GSP33nysu__1u:2550": "tatsattvānadhikaraṇatvamapi viśvasya no 'smākaṃ mataṃ bhavet /",
    "GSP33nysu__1u:2551": "tathāca siddhatvāttadapi sādhyaṃ no bhavet /",
    "GSP33nysu__1u:2552": "avivakṣitaviśeṣasattvānadhikaraṇatve sādhye brahmagatasattvānadhikaraṇatayāpi pratijñātārthopapatterarthāntarateti",
    "GSP33nysu__1u:2553": "$paramate satvaniruktabhaṅgaḥ$",
    "GSP33nysu__1u:2554": "athavā kimidaṃ sattvaṃ nāma /",
    "GSP33nysu__1u:2555": "yadanadhikaraṇatvaṃ viśvasya sādhyate /",
    "GSP33nysu__1u:2556": "kiṃ sāmānyasattvamuta svarūpasattvam /",
    "GSP33nysu__1u:2557": "ādyaṃ dūṣayati- yadyucyata iti //",
    "GSP33nysu__1u:2558": "sarvasmātsarvārthānugatātsāmānyādvailakṣaṇyaṃ tadanādhāratvamiti yāvat /",
    "GSP33nysu__1u:2559": "sādhyatayā yadyucyate tadā sadbhedasaṃsthitiḥ /",
    "GSP33nysu__1u:2560": "yadi sattaiva nāsti tadā tadanadhikaraṇatvapratijñā vyārthā syāt /",
    "GSP33nysu__1u:2561": "nedaṃ śaśaviṣāṇādhikaraṇamitivadvipratipatterevānudayāt /",
    "GSP33nysu__1u:2562": "sattāsāmānyāṅgīkāre ca sadbhedo durvāra eva /",
    "GSP33nysu__1u:2563": "na hyekāśrayaṃ sāmānyamasti /",
    "GSP33nysu__1u:2564": "santi sattādhikaraṇāni santīti cettarhi kānīti vaktavyāni /",
    "GSP33nysu__1u:2565": "dravyādīnīti cetkathaṃ tarhi teṣāmeva tadanadhikaraṇatvasādhanam /",
    "GSP33nysu__1u:2566": "vyavahārataḥ sarvamasti /",
    "GSP33nysu__1u:2567": "paramārthatastu neti cenna /",
    "GSP33nysu__1u:2568": "uktottaratvāt /",
    "GSP33nysu__1u:2569": "etacca paramatenottaramuktaṃ veditavyam /",
    "GSP33nysu__1u:2570": "svamatena tu siddhasādhanatvaṃ draṣṭavyam /",
    "GSP33nysu__1u:2571": "dravyādyatiriktānugatasattvasāmānyasyaivānaṅgīkārāt /",
    "GSP33nysu__1u:2572": "dvitīyaṃ dūṣayati- sanmātratvamiti //",
    "GSP33nysu__1u:2573": "sattānapekṣaṃ sattvaṃ sanmātratvaṃ svarūpasattvamiti yāvat /",
    "GSP33nysu__1u:2574": "tadbrahmaṇo 'pyasti",
    "GSP33nysu__1u:2575": "yatastasmātkāraṇāttasmādbrahmaṇastadvailakṣaṇyamabrahmatvamapi viśvasya no bhavediti /",
    "GSP33nysu__1u:2576": "athavā sāmānyasattāpakṣe doṣāntaramanenocyate /",
    "GSP33nysu__1u:2577": "tathāhi sattāsāmānyavidhurasyāpi brahmaṇaḥ sanmātratvaṃ svarūpasattvaṃ tāvadasti /",
    "GSP33nysu__1u:2578": "na punaḥ sattvavaidhuryādasadanirvācyaṃ vā brahma /",
    "GSP33nysu__1u:2579": "tasmātsattāvaidhuryasyāsattvādyahetutvāttatsattānadhikaraṇatvamapi viśvasya no bhavediti /",
    "GSP33nysu__1u:2580": "etena brahmasvarūpaṃ sattvamiti pakṣo 'pi nirastaḥ /",
    "GSP33nysu__1u:2581": "arthakriyākāritvaṃ jñānābādhyatvaṃ vā sattvamiti pakṣadvayaṃ sphuṭadoṣatvānna dūṣitam /",
    "GSP33nysu__1u:2582": "arthakriyeti vadatā mithyābhūtasyaivārthakriyāṅgīkṛteti siddhāntavirodhaśca /",
    "GSP33nysu__1u:2583": "arthakriyāvidhurasyāpi brahmaṇaḥ sattvāttadvaidhuryaṃ nāsāttvādihetuḥ /",
    "GSP33nysu__1u:2584": "arthakriyānadhikaraṇatāmātrasādhanaṃ prakṛtānupayuktaṃ tadviruddhaṃ ca /",
    "GSP33nysu__1u:2585": "jñānābādhyatvavaidhuryaṃ ca tadbādhyatvameva /",
    "GSP33nysu__1u:2586": "tacca hetvarthānna bhidyata iti sphuṭameva /",
    "GSP33nysu__1u:2587": "hetvantarābhidhāne 'pi vakṣyamāṇanyāyena bādhasiddhārthatādyāpattiḥ sphuṭaiva /",
    "GSP33nysu__1u:2588": "yadatroktam /",
    "GSP33nysu__1u:2589": "tvayāpi dve tattve sadasidati tattvaṃ vyavasthāpayatā yadeva sattvena vyavasthāpitaṃ tasyaiva mayāpyaṅgīkārānna sacchabdārthāniruktiriti /",
    "GSP33nysu__1u:2590": "tadatīva mandam /",
    "GSP33nysu__1u:2591": "mayā hi /",
    "GSP33nysu__1u:2592": "kvacitsaditi bhāvo vyavahriyate /",
    "GSP33nysu__1u:2593": "kvacicca pratipannopādhau niṣedhāpratiyogi /",
    "GSP33nysu__1u:2594": "kvāpi mūrtamityādi tatsarvaṃ ca nirastamiti /",
    "GSP33nysu__1u:2595": "jñānabādhyatvamapi tu na siddhaṃ prativādinaḥ /",
    "GSP33nysu__1u:2596": "vijñātasyānyathā samyag vijñānaṃ hyeva tanmatam // MAnuv_1,1.26 //",
    "GSP33nysu__1u:2597": "$parābhimatabādhyatvakhaṇḍanam$",
    "GSP33nysu__1u:2598": "evaṃ pratijñāṃ nirākṛtya hetumapyapākaroti- jñānabādhyatvamiti //",
    "GSP33nysu__1u:2599": "na kevalaṃ pratijñā duṣyā /",
    "GSP33nysu__1u:2600": "kiṃ nāma hetubhūtaṃ jñānabādhyatvamapītyarthaḥ /",
    "GSP33nysu__1u:2601": "tuśabdaḥ siddhāntyabhimatājjñānabādhyatvādvayavacchinatti /",
    "GSP33nysu__1u:2602": "jñānabādhyatvaṃ hi jñānanivartyatvaṃ vā pratipannopādhau niṣedhapratiyogitvaṃ vā hetutvena parasyābhimatam /",
    "GSP33nysu__1u:2603": "naca prapañce tatprativādino mama siddham /",
    "GSP33nysu__1u:2604": "ato 'nyatarāsiddho heturiti /",
    "GSP33nysu__1u:2605": "nanvīśvarajñānena prapañcanivṛttistvayāpīṣyata eva /",
    "GSP33nysu__1u:2606": "anyathā tasya saṃhārakartṛtvānupapatteḥ /",
    "GSP33nysu__1u:2607": "jñānādimata eva katṛtvāt /",
    "GSP33nysu__1u:2608": "satyam /",
    "GSP33nysu__1u:2609": "naivaṃ jñānanivartyatvaṃ parasyābhipretam /",
    "GSP33nysu__1u:2610": "api tarhyajñānopādānakasya samāne viṣaye virodhitā jñānenopādāne nivṛtte svayameva vilapanam",
    "GSP33nysu__1u:2611": "yathā'ha /",
    "GSP33nysu__1u:2612": "“ajñānasya svakāryeṇa vartamānena pravilīnena vā saha jñānena",
    "GSP33nysu__1u:2613": "nivṛttibādhaḥ'; iti /",
    "GSP33nysu__1u:2614": "na cāyaṃ prapañce 'smākaṃ saṃmataḥ /",
    "GSP33nysu__1u:2615": "kintu mudgaraprahārādinā ghaṭasyeveśvarasya jñānecchāprayatnavyāpārairvināśa eva /",
    "GSP33nysu__1u:2616": "sa eva heturastviti cenna /",
    "GSP33nysu__1u:2617": "tathāvidhamapi jñānabādhyatvaṃ pakṣaikadeśe prakṛtyādau na siddhaṃ prativādina iti bhāgāsiddhatvāt",
    "GSP33nysu__1u:2618": "kiñca satyasyāpi jñānavināśyatvamastu /",
    "GSP33nysu__1u:2619": "naca vipakṣe kiñcidbādhakamastītyato 'prayojakatvājjñānabādhyatvaṃ na siddhamapi vyāpyatvāsiddhamapīti yāvat /",
    "GSP33nysu__1u:2620": "prativādino mateneti guḍajihvikāmātram /",
    "GSP33nysu__1u:2621": "bādhakānupanyāse vādino 'pi vyāpyatvāsiddherāvaśyakatvāt /",
    "GSP33nysu__1u:2622": "sato vināśe caitanyasyāpi vināśaprasaṅga iti cet /",
    "GSP33nysu__1u:2623": "tarhi vināśamātrasya sādhyaprayojakatvena jñānabādhyatvamasiddhamapi /",
    "GSP33nysu__1u:2624": "vyarthaviśeṣaṇāsiddhamapi syāt /",
    "GSP33nysu__1u:2625": "nāśyatvamātraṃ heturjñāneti svarūpakathanamātram /",
    "GSP33nysu__1u:2626": "sa coktabādhakasānāthyena nāprayojaka iti cenna /",
    "GSP33nysu__1u:2627": "sattvasāmye 'pi vināśakāraṇasadasadbhāvena viśeṣasyoktatvāt /",
    "GSP33nysu__1u:2628": "nanu ca nehanānāstītipratipannopādhau śrautaniṣedhātmā bādhaḥ prapañce",
    "GSP33nysu__1u:2629": "'stīti cenna /",
    "GSP33nysu__1u:2630": "śrutyarthanirṇayottarakālamevaitat /",
    "GSP33nysu__1u:2631": "sa eva tūpapattivirodhādaśakya ityucyamānatvāt /",
    "GSP33nysu__1u:2632": "athavā jñānabādhyatvamasiddhaṃ vyāptirahitamapīti yojyam /",
    "GSP33nysu__1u:2633": "tathā hi /",
    "GSP33nysu__1u:2634": "kiṃ tvadabhimataṃ jñānabādhyatvamatra hetūkriyate kiṃ vāsmadabhimatamiti vācyam /",
    "GSP33nysu__1u:2635": "ādyaṃ ceduktanyāyena na siddhaṃ prativādinaḥ /",
    "GSP33nysu__1u:2636": "dvitīye vyāptivaidhuryamiti /",
    "GSP33nysu__1u:2637": "tatkathamityata āha- vijñātasyeti //",
    "GSP33nysu__1u:2638": "hi yasmādanyathāvijñātasya samyagvijñānameva bādhastadviṣayatvameva tadbādhyatvaṃ matamasmākam",
    "GSP33nysu__1u:2639": "taccātmani vipakṣe gatamiti vyāptivikalamiti vākyaśeṣaḥ /",
    "GSP33nysu__1u:2640": "satyo 'pyātmā dehādyātmanā vijñāto vedāntajanitasamyagvijñānavṛttiviṣaya",
    "GSP33nysu__1u:2641": "iti pareṇāpyaṅgīkāryam /",
    "GSP33nysu__1u:2642": "anyathā avidyānivṛttyanupapatteriti /",
    "GSP33nysu__1u:2643": "$bādhyatvanirvacanam$",
    "GSP33nysu__1u:2644": "athavā dṛṣṭāntaṃ pratyācaṣṭe- jñānabādhyatvamiti //",
    "GSP33nysu__1u:2645": "apipadena sadasadvilakṣaṇatvalakṣaṇaṃ sādhyamanirvācyatvaṃ samuccinoti /",
    "GSP33nysu__1u:2646": "tuśabdo jñānabādhyatvamabhimatādvayavacchinatti /",
    "GSP33nysu__1u:2647": "na siddhiṃ śuktirajatādāviti śeṣaḥ /",
    "GSP33nysu__1u:2648": "śuktirajatāderanirvacanīyatvaṃ tāvatprativādino mamāsiddham /",
    "GSP33nysu__1u:2649": "mayātyantāsattvenāṅgīkṛtatvāt /",
    "GSP33nysu__1u:2650": "ata eva jñānabādhyatvaṃ mama tatrāsaṃmatam /",
    "GSP33nysu__1u:2651": "taddhi jñānanivartyatvaṃ parasyābhimatam /",
    "GSP33nysu__1u:2652": "na cāsatastatsambhavati /",
    "GSP33nysu__1u:2653": "tasya nityanivṛttatvāt /",
    "GSP33nysu__1u:2654": "ataḥ sādhyasādhanavikalo 'yaṃ dṛṣṭāntābhāsaḥ /",
    "GSP33nysu__1u:2655": "nanu pratipannopādhau niṣedhapratiyogitvaṃ bādhyatvamastyeva śuktirajatādau /",
    "GSP33nysu__1u:2656": "maivam /",
    "GSP33nysu__1u:2657": "tathā satyasattvaprasaṅgāt /",
    "GSP33nysu__1u:2658": "vakṣyate caitat /",
    "GSP33nysu__1u:2659": "yadi tarhi na bādhyatvaṃ śuktirajatādeḥ /",
    "GSP33nysu__1u:2660": "(bāḍham /",
    "GSP33nysu__1u:2661": "nanu) sakalalokavirodhādiprasaṅgaḥ /",
    "GSP33nysu__1u:2662": "maivam /",
    "GSP33nysu__1u:2663": "tvadabhimatasyābhāve 'pyanyasya bādhyatvasya tatra vidyamānatvāt /",
    "GSP33nysu__1u:2664": "kiṃ tadityata āha- vijñātasyeti //",
    "GSP33nysu__1u:2665": "bādhyatvamiti prakṛtaprakṛtyarthaṃ bādhyaṃ taditi sāmānyena parāmṛśati /",
    "GSP33nysu__1u:2666": "kecinnedaṃ rajatamiti hyadhyastavastvabhāvabodhaṃ bādhamāhuḥ /",
    "GSP33nysu__1u:2667": "apare tu śuktiriyamiti virodhibhāvāntarajñānam /",
    "GSP33nysu__1u:2668": "tadubhayaṃ pratyekamavyāpakam /",
    "GSP33nysu__1u:2669": "śābdādau dvayorapi bādhatvaprasiddheḥ /",
    "GSP33nysu__1u:2670": "tasmādubhayānugatametaducyate /",
    "GSP33nysu__1u:2671": "rajatatvādinā vijñātasya purovartinaḥ śuktitvādinā vijñānaṃ khalvanyathāvijñātasya samyagvijñānaṃ bhavati /",
    "GSP33nysu__1u:2672": "evamasato rajatasya sattvādināvagatasyāsattvādinā vijñānamapyanyathāvijñātasya samyagvijñānaṃ bhavatyeva /",
    "GSP33nysu__1u:2673": "samyagvijñānaṃ bādha ityevokte sarvamapi samyagjñānaṃ bādhaḥ prasajyeta /",
    "GSP33nysu__1u:2674": "naca tathā vyavahāraḥ /",
    "GSP33nysu__1u:2675": "tannivṛttyarthamanyathāvijñātasyetyuktam /",
    "GSP33nysu__1u:2676": "anyathāvijñātasya jñānamityevokte dhārāvāhikabhrame rājatatvenāvagatasya śuktikāśakalasya punarnāgavaṅgatvādijñāne 'pi prasaṅgaḥ /",
    "GSP33nysu__1u:2677": "tannirāsāya samyagityuktam /",
    "GSP33nysu__1u:2678": "anyatheti /",
    "GSP33nysu__1u:2679": "tatsvarūpāpekṣayā /",
    "GSP33nysu__1u:2680": "tena ghaṭasyaiva paṭādyapekṣayānyathā ghaṭatvena jñānasya punarghaṭatvena jñāne prasaṅgo nirastaḥ",
    "GSP33nysu__1u:2681": "chalaprasaṅgāt /",
    "GSP33nysu__1u:2682": "tathāpi rajatatvenāvagatasya śuktikāśakalasya śuklatvādijñāne prasaṅgastadavasthaḥ /",
    "GSP33nysu__1u:2683": "evamekenānyathāvijñātasya puruṣāntarasambandhini tasyaiva vā puruṣasya kālāntarabhāvinyājānasiddhe samyagvijñāne prasaṅgo 'pīti cenmaivam /",
    "GSP33nysu__1u:2684": "bādhatiḥ khalu loḍane paṭhyate /",
    "GSP33nysu__1u:2685": "tacca jñānāsyārthasya vāstu /",
    "GSP33nysu__1u:2686": "na tāvajjñānasya /",
    "GSP33nysu__1u:2687": "tasya kṣaṇikatvena svata eva loḍitatvāt /",
    "GSP33nysu__1u:2688": "samyagvijñānasyāpyuttarajñānavināśyasya bādhitatvavyavahāraprasaṅgāt /",
    "GSP33nysu__1u:2689": "nāpyarthasya /",
    "GSP33nysu__1u:2690": "śuktiśakalādestādavasthyāt /",
    "GSP33nysu__1u:2691": "rajatādenirtyaloḍitatvāt /",
    "GSP33nysu__1u:2692": "ataḥ pūrvajñānaprasañjitasyānyathākārasya loḍanamiveti vaktavyam /",
    "GSP33nysu__1u:2693": "tathāca sati ko 'tiprasaṅgaḥ /",
    "GSP33nysu__1u:2694": "tatkiṃ vaktavyametat /",
    "GSP33nysu__1u:2695": "nahi /",
    "GSP33nysu__1u:2696": "kathamanucyamānaṃ jñāsyate /",
    "GSP33nysu__1u:2697": "anyathāvijñātasyeti vacanasāmarthyāt /",
    "GSP33nysu__1u:2698": "anyathā samyagvijñānamityevāvakṣyat /",
    "GSP33nysu__1u:2699": "kimaneneti /",
    "GSP33nysu__1u:2700": "tadviṣayatvaṃ bādhyatvamiti śeṣaḥ /",
    "GSP33nysu__1u:2701": "$anirvacanīyalakṣaṇanirāsaḥ$",
    "GSP33nysu__1u:2702": "athavānirvacanīyamamukhyaṃ sadityuktam /",
    "GSP33nysu__1u:2703": "tatra kimidamanirvacanīyatvam /",
    "GSP33nysu__1u:2704": "kiṃ niruktivirahaḥ /",
    "GSP33nysu__1u:2705": "kiṃvā niruktinimittavirahaḥ /",
    "GSP33nysu__1u:2706": "nādakyaḥ /",
    "GSP33nysu__1u:2707": "anirvacanīyamityādinirukteḥ sattvenāsambhāvitvāt /",
    "GSP33nysu__1u:2708": "dvitīye 'pi niruktinimittaṃ jñānamartho vā syāt /",
    "GSP33nysu__1u:2709": "nādyaḥ /",
    "GSP33nysu__1u:2710": "jñānasyobhayavādisiddhisadbhāvāt /",
    "GSP33nysu__1u:2711": "na dvitīyaḥ /",
    "GSP33nysu__1u:2712": "yatā pratibhāsamarthasyālaukikasya rajatādermāyāvādinābhyupagatatvādityāśaṅkaya pareṇānirvacanīyasya lakṣaṇadvayamabhihitam /",
    "GSP33nysu__1u:2713": "sadasadvilakṣaṇatvamanirvacanīyatvaṃ jñānabādhyatvaṃ ceti /",
    "GSP33nysu__1u:2714": "tatrādyaṃ tāvannirākaroti- vailakṣaṇyaṃ sataśceti //",
    "GSP33nysu__1u:2715": "vyākhyānāni tu pūrvavadeva /",
    "GSP33nysu__1u:2716": "tatra yāvatsu pakṣeṣu siddhāthartvaparyavasānaṃ tāvatsvanirvacanīyatvasya sattvāvirodhitvena na sanprapañcaḥ kintvanirvacanīya ityārambhāsaṅgatirdeṣo 'vagantavyaḥ /",
    "GSP33nysu__1u:2717": "yatra punarbādhādiparyavasānaṃ tatrāvyāptiravagantavyā /",
    "GSP33nysu__1u:2718": "athavānirvacanīyatvena viyadādikaṃ śuktirajatādikaṃ ca parasyābhimatam /",
    "GSP33nysu__1u:2719": "tatra sata eva sattvena pramitasyaiva viyadāderviśvasyāsadvilakṣaṇatvameva svayaṃ sat /",
    "GSP33nysu__1u:2720": "evamasata evāsattvena pramitasyaiva śuktirajatāderviśvasya sarvasyāpyāropitasya sadvilakṣaṇatvameva svayaṃ sat /",
    "GSP33nysu__1u:2721": "viyadādāvasadvilakṣaṇatvamevāsti /",
    "GSP33nysu__1u:2722": "sadvailakṣaṇyaṃ tu pramāṇabādhitam /",
    "GSP33nysu__1u:2723": "tathā śuktirajatādau sadvilakṣaṇatvamevāsti /",
    "GSP33nysu__1u:2724": "asadvailakṣaṇyaṃ tu pramāṇaviruddham /",
    "GSP33nysu__1u:2725": "ato 'sambhavinā tena lakṣaṇenoktena kathaṃ te 'niṣyaṃ nigrahasthānaṃ na bhavedityādiyojanā draṣṭavyā /",
    "GSP33nysu__1u:2726": "bhedavādina ityanena māyāvādino viyadādau sadvailakṣaṇyāṅgīkāraḥ śuktirajatādau cāsadvilakṣaṇatvābhyupagatirāgrahamātramalaivetyabhipraiti yadyucyata ityatrāpyuktarītyāsambhavitvādikaṃ jñātavyam /",
    "GSP33nysu__1u:2727": "sanmātratvamityanenātivyāptirucyate /",
    "GSP33nysu__1u:2728": "tathā hi /",
    "GSP33nysu__1u:2729": "brahmaṇo 'pi sanmātratvaṃ sattvānadhikaraṇatvamiti yāvat /",
    "GSP33nysu__1u:2730": "māyāvādinābhyupagatamiti śeṣaḥ /",
    "GSP33nysu__1u:2731": "nirdharmakatvāṅgīkārāt /",
    "GSP33nysu__1u:2732": "asattvānadhikaraṇatvaṃ tu niścitameva /",
    "GSP33nysu__1u:2733": "tasmāttadapi brahmāpi sanno bhavetkintvanirvācyaṃ prasajyeteti /",
    "GSP33nysu__1u:2734": "sattvenāsattvena ca vicārāsahatvamanirvacanīyatvaṃ na punaḥ sattvāsattvadharmānadhikaraṇatvam",
    "GSP33nysu__1u:2735": "brahma tu sattvena vicārasahaṃ kathamanirvacanīyaṃ syāditi cenna /",
    "GSP33nysu__1u:2736": "sattveneti tvapratyayārthasyānabhyupagamāt /",
    "GSP33nysu__1u:2737": "kiñca yo viyadādau vicāraḥ sa brahmaṇyapi samāna iti kathaṃ na tasyānirvacanīyatvam /",
    "GSP33nysu__1u:2738": "yathoktam /",
    "GSP33nysu__1u:2739": "“sarvavailakṣaṇyāṅgīkārāt'; ityādi /",
    "GSP33nysu__1u:2740": "nirākariṣyate cāsau durvicārastatra tatreti /",
    "GSP33nysu__1u:2741": "dvitīyamapi lakṣaṇaṃ nirākaroti- jñānabādhyatvamiti //",
    "GSP33nysu__1u:2742": "yadi jñānabādhyatvaṃ nāmoktavidhayā śuktirajatādeścāsatvenāvidyopādānakatvābhāvāt /",
    "GSP33nysu__1u:2743": "tataścāsambhavitvaṃ lakṣaṇadoṣaḥ /",
    "GSP33nysu__1u:2744": "yadi punarjñānavināśyatvamātram /",
    "GSP33nysu__1u:2745": "tathāpi viyadādau nitye nityatvādeva śuktirajatādau cāsatvānna siddhamityavyāptiḥ /",
    "GSP33nysu__1u:2746": "yadi ca pratipannopādhau niṣedhapratiyogitvaṃ tadapi viyadādau na siddhamityavyāptireva /",
    "GSP33nysu__1u:2747": "upapattayastūktā vakṣyamāṇāścānusandheyāḥ /",
    "GSP33nysu__1u:2748": "nanu bhavatāpi bādhyatvaṃ kimapyaṅgīkaraṇīyameva /",
    "GSP33nysu__1u:2749": "padasya nirarthakatvāyogāt /",
    "GSP33nysu__1u:2750": "tadevāsmākamanirvacanīyalakṣaṇaṃ bhavatvityata āha- prativādino vijñātasyeti //",
    "GSP33nysu__1u:2751": "prativādino mama matamiti sambandhaḥ /",
    "GSP33nysu__1u:2752": "taccātmanyanirvacanīye 'pyastītyativyāptamiti śeṣaḥ /",
    "GSP33nysu__1u:2753": "atrānyathāvijñānameva bhrāntiḥ /",
    "GSP33nysu__1u:2754": "tatprasañjitānyathā'kāraloḍanaṃ samyagvijñānameva bādha ityavadhāraṇatayā",
    "GSP33nysu__1u:2755": "matāntarāṇi nirastāni veditavyāni /",
    "GSP33nysu__1u:2756": "hi śabdena tatra pramāṇaprasiddhiṃ sūcayati /",
    "GSP33nysu__1u:2757": "$prabhākareṇa pariṇāmapakṣānuvādaḥ$",
    "GSP33nysu__1u:2758": "atha pañcākhyātivādaḥ //",
    "GSP33nysu__1u:2759": "iha khalu kecidyathārthameva sarvavijñānamiti manyamānā nānyathākhyātiṃ sahante /",
    "GSP33nysu__1u:2760": "tathā hi /",
    "GSP33nysu__1u:2761": "keyamanyathākhyātirnāma /",
    "GSP33nysu__1u:2762": "yadi tāvadanyathāpariṇate vastuni khyātiranyathākhyātiḥ /",
    "GSP33nysu__1u:2763": "tadā ghaṭādipratyayāḥ sarve 'pyanyathākhyātitvādvibhramāḥ prasajyeran /",
    "GSP33nysu__1u:2764": "kiñca śuktikāyā rajatākārapariṇāmaḥ kiṃ sakāraṇa utākāraṇaḥ /",
    "GSP33nysu__1u:2765": "na tāvadakāraṇaḥ /",
    "GSP33nysu__1u:2766": "kādācitkatvānupapatteḥ /",
    "GSP33nysu__1u:2767": "ādye kāraṇaṃ vācyam /",
    "GSP33nysu__1u:2768": "karaṇadoṣa iti cenna /",
    "GSP33nysu__1u:2769": "tasya karaṇasambandhinaḥ śuktikāpariṇāmahetutvānupapatteḥ /",
    "GSP33nysu__1u:2770": "anyathā tadaiva sakalārthānāṃ rajatarūpapariṇāmaprasaṅgāt /",
    "GSP33nysu__1u:2771": "duṣyakaraṇasaṃsargo heturiti cettathāpi kiṃ śuktitvāpagamena rajatarūpapariṇāmaḥ /",
    "GSP33nysu__1u:2772": "kiṃ vā tadanapagamena /",
    "GSP33nysu__1u:2773": "ādye puruṣāntareṇāpi tadā śuktitvaṃ na pratyetavyam /",
    "GSP33nysu__1u:2774": "dvitīye bhrāntenāpi tatpratyetavyam /",
    "GSP33nysu__1u:2775": "kiñca śuktitvāpagame bādhe 'pi na tadbhāyāt /",
    "GSP33nysu__1u:2776": "atha punaḥ śuktayākāreṇa rajataṃ pariṇatamiti cenna /",
    "GSP33nysu__1u:2777": "karaṇadoṣasya kāraṇasyābhāvāt /",
    "GSP33nysu__1u:2778": "bādho 'pyevaṃ tenaiva gṛhyata iti cenna /",
    "GSP33nysu__1u:2779": "ghaṭāderapi kulālādimātravedyatāpātāt /",
    "GSP33nysu__1u:2780": "sukhādivaditi cenna /",
    "GSP33nysu__1u:2781": "bāhyāntaratvena viśeṣāt /",
    "GSP33nysu__1u:2782": "anyathoktātiprasaṅgānistārāt /",
    "GSP33nysu__1u:2783": "kiñca doṣavaśādrajatākāreṇa pariṇatā cecchuktistadā doṣāpagame 'pi",
    "GSP33nysu__1u:2784": "tathaiva kathaṃ nāvatiṣṭhate /",
    "GSP33nysu__1u:2785": "nahi nimittakāraṇanāśātkāryanāśo dṛṣṭaḥ /",
    "GSP33nysu__1u:2786": "kamalakuḍmalavikāsanimittasāvitratejo 'pagamasya vikāsanivṛttihetutā dṛṣṭeti cenmaivam /",
    "GSP33nysu__1u:2787": "dalavibhāgo hi vikāso nāma /",
    "GSP33nysu__1u:2788": "sa ca kṣaṇikatvātsatyeva sāvitratejasi nivṛttaḥ /",
    "GSP33nysu__1u:2789": "saṃyogapradhvaṃsastu na kadāpi nivartate punaḥ saṃyogalakṣaṇo mukulībhāvastu śītādinodanajanya eva /",
    "GSP33nysu__1u:2790": "sthāyitve 'pi vibhāgasyānyadeva tannāśe nimittamiti yatkiñcidetat /",
    "GSP33nysu__1u:2791": "paratvādivatsyāditi cenna /",
    "GSP33nysu__1u:2792": "vipratipatteḥ /",
    "GSP33nysu__1u:2793": "kiñcotpannaṃ cedrajataṃ vinaṣṭaṃ tadā tathaiva pratītiḥ syāt na punarnedaṃ rajatamiti bādhabuddhiḥ",
    "GSP33nysu__1u:2794": "etena duṣyakaraṇajanyādvijñānādrajatametyapi parāstam /",
    "GSP33nysu__1u:2795": "kā caivaṃ sati doṣavācoyuktiḥ /",
    "GSP33nysu__1u:2796": "nahi mṛdo ghaṭākārapariṇāmasya nimittaṃ daṇḍacakrādikaṃ doṣatvena manyante",
    "GSP33nysu__1u:2797": "kiñca yasyāḥ pratītestadālambanaṃ tata eva tajjanma kiṃvā pratītyantarāt /",
    "GSP33nysu__1u:2798": "nādyaḥ /",
    "GSP33nysu__1u:2799": "parasparāśrayaprasaṅgāt /",
    "GSP33nysu__1u:2800": "utpanne hi rajate tadālambanāyāḥ pratīterjanma, tasyāṃ jātāyāṃ rajatotpattiriti /",
    "GSP33nysu__1u:2801": "na khalu nirālambanā pratītirutpadyate /",
    "GSP33nysu__1u:2802": "dvitīye 'pi kiṃ tatpratītyantaraṃ śuktikā'lambanam /",
    "GSP33nysu__1u:2803": "uta śuktikārajatāntarālambanam /",
    "GSP33nysu__1u:2804": "athavārthāntarālambanam /",
    "GSP33nysu__1u:2805": "nādyaḥ /",
    "GSP33nysu__1u:2806": "sarvatra śuktipratītyanantaraṃ rajatotpādaprasaṅgāt /",
    "GSP33nysu__1u:2807": "śuktirajatapratīteḥ prāk śuktiriti pratītiniyamābhāvācca /",
    "GSP33nysu__1u:2808": "duṣyakaraṇālocitaśuktisādhāraṇākārapratīte rajatajanmeti cenna /",
    "GSP33nysu__1u:2809": "sādhāraṇākāramātradarśanānantaraṃ rajatapratītiniyamābhāvāt /",
    "GSP33nysu__1u:2810": "kāraṇavaikalyaṃ tatra kalpyata iti cet /",
    "GSP33nysu__1u:2811": "syādetadevam /",
    "GSP33nysu__1u:2812": "yadi rajatajanma pramitaṃ syāt /",
    "GSP33nysu__1u:2813": "pratītiṃ tu prakārāntareṇopapādayiṣyāmaḥ /",
    "GSP33nysu__1u:2814": "na dvitīyaḥ /",
    "GSP33nysu__1u:2815": "pūrvarajatasyāpi tadeva kāraṇamiti rajatapratītipravāhāvicchedaprasaṅgāt /",
    "GSP33nysu__1u:2816": "na tṛtīyaḥ /",
    "GSP33nysu__1u:2817": "atiprasaṅgāt /",
    "GSP33nysu__1u:2818": "tadevaṃ bhrāntibādhayoranupapatterna pariṇāmapakṣo yuktaḥ /",
    "GSP33nysu__1u:2819": "nāpi vastuno vastvantarātmanāvabhāso 'nyathākhyātiriti yuktam /",
    "GSP33nysu__1u:2820": "tathā hi kiṃ vastuno vastvantarātmanā satī utāsatī /",
    "GSP33nysu__1u:2821": "ādye na bhrāntirnāpi bādhaḥ /",
    "GSP33nysu__1u:2822": "sarveṣāṃ ca sarvaṃ sarvātmanā pratīyeta /",
    "GSP33nysu__1u:2823": "na hi doṣaḥ karaṇasaṃskāraḥ /",
    "GSP33nysu__1u:2824": "tathā satyaduṣyakāraṇena na kiñcidupalabhyeta /",
    "GSP33nysu__1u:2825": "kiñcaivaṃ sati rajatasaṃvitsamīcīnā śuktireveyamiti cāsamīcīnetyāpadyeta /",
    "GSP33nysu__1u:2826": "na dvitīyaḥ /",
    "GSP33nysu__1u:2827": "asataḥ pratītyanupapatteḥ /",
    "GSP33nysu__1u:2828": "upapattau vā kiṃ rajatasyāpi vastutvagrahaṇena /",
    "GSP33nysu__1u:2829": "etenāsambaddhaviśeṣaṇaviśiṣṭapratītiranyathākhyātiriti nirastam /",
    "GSP33nysu__1u:2830": "asato viśeṣaṇasambandhasya pratītyanupapatteḥ /",
    "GSP33nysu__1u:2831": "upapattau vā kimasatkhyātivādibhiraparārddham /",
    "GSP33nysu__1u:2832": "atha brūṣe 'nyākāraṃ jñānamanyathākhyātiriti /",
    "GSP33nysu__1u:2833": "tadasat /",
    "GSP33nysu__1u:2834": "samīcīnajñānasyāpyāntarabāhyatvādinā 'rthavilakṣaṇākāratvena",
    "GSP33nysu__1u:2835": "vibhramatvāpatteḥ /",
    "GSP33nysu__1u:2836": "anyākārollekhijñānamanyālambanamanyathākhyātiriti tu viruddham /",
    "GSP33nysu__1u:2837": "tathā hi /",
    "GSP33nysu__1u:2838": "na tāvatsadasadbhāvamātreṇālambanaṃ sadbhāvamātrasya sarvavastupratyayasādhāraṇyena sarvapratyayānāṃ",
    "GSP33nysu__1u:2839": "sarvaṃ sarvajñatā caivaṃ sati syāt /",
    "GSP33nysu__1u:2840": "atītādiviṣayasya nirālambanatāpātaśca /",
    "GSP33nysu__1u:2841": "etena purodeśe sadbhāvenālambanatvamapi pratyuktam /",
    "GSP33nysu__1u:2842": "naca kāraṇatvenālambanam /",
    "GSP33nysu__1u:2843": "rūpādijñānasya cakṣurādyapi kāraṇamiti tadālambanatvaprasaṅgāt /",
    "GSP33nysu__1u:2844": "atītānāgataviṣayatvaṃ ca jñānasya na syāt /",
    "GSP33nysu__1u:2845": "atītānāgatayorasattvena kāraṇatvānupapatteḥ /",
    "GSP33nysu__1u:2846": "etena viṣayatayā kāraṇatvamityapi nirastam /",
    "GSP33nysu__1u:2847": "ātmāśrayatvaṃ caivaṃ sati syāt /",
    "GSP33nysu__1u:2848": "viṣayatvasyaiva nirūpyamāṇatvāt /",
    "GSP33nysu__1u:2849": "kiñcaivaṃ viṣayatvamityevāstu /",
    "GSP33nysu__1u:2850": "kiṃ kāraṇatayā vyarthayānarthajananyā /",
    "GSP33nysu__1u:2851": "kiṃ cedaṃ viṣayatvam /",
    "GSP33nysu__1u:2852": "yena yasyātiśaya utpadyate sa tasya viṣaya iti cet /",
    "GSP33nysu__1u:2853": "atiśayo hi jñātatā vā syādvayavahāro vā /",
    "GSP33nysu__1u:2854": "nādyaḥ /",
    "GSP33nysu__1u:2855": "anabhyupagamāt /",
    "GSP33nysu__1u:2856": "abhyupagame 'pyatītādijñānasya nirviṣayatvāpātāt /",
    "GSP33nysu__1u:2857": "na hyasati dharmiṇi dharmotpādo yujyate /",
    "GSP33nysu__1u:2858": "na dvitīyaḥ /",
    "GSP33nysu__1u:2859": "atadarthino vyavahārānutpattāvaviṣayatvāpatteḥ /",
    "GSP33nysu__1u:2860": "vyāghracorādijñānānantaramādīyamānasya daṇḍāderapi tadviṣayatvaprasakteśca",
    "GSP33nysu__1u:2861": "yadvijñānaṃ yadākāraṃ tattadālambanamiti tu tathāgatamatamanudhāvati /",
    "GSP33nysu__1u:2862": "yatsannikṛṣṭakaraṇena yajjñānaṃ janyate tattadviṣayamityapi na /",
    "GSP33nysu__1u:2863": "rūpādijñānasyākāśādiviṣayatāpātāt /",
    "GSP33nysu__1u:2864": "nahi rūpādijñānamutpādayaccakṣurākāśādinā na sannikṛṣṭata iti yujyate /",
    "GSP33nysu__1u:2865": "pratyabhijñā ca tattāsannikṛṣṭakaraṇajanyā na tadviṣayā syāt /",
    "GSP33nysu__1u:2866": "naca vākyaṃ vākyārthena sannikṛṣṭate /",
    "GSP33nysu__1u:2867": "yena tajjanitajñānasya vākyārtho viṣayaḥ syāt /",
    "GSP33nysu__1u:2868": "ākāśādiviṣayataivaṃ cāpadyeta /",
    "GSP33nysu__1u:2869": "liṅgajñānāccātmasannikṛṣṭājjāyamānaṃ liṅgijñānamātmaviṣayamāpadyeta /",
    "GSP33nysu__1u:2870": "tasmādyajjñānaṃ yatpratibhāsaṃ tadeva tasyālambanamiti mantavyam /",
    "GSP33nysu__1u:2871": "tatra rajatajñāne śuktiravabhāsate na veti vaktavyam /",
    "GSP33nysu__1u:2872": "avabhāsata iti bruvāṇaḥ ślāghanīyaprajño devānāṃ priyaḥ /",
    "GSP33nysu__1u:2873": "yadi saṃvidi bahumānavānneti brūyāttadā kathaṃ tacchuktikālambanaṃ syāt /",
    "GSP33nysu__1u:2874": "kiñca rajatamavabhāsate śuktikālambanaṃ cedatiprasaṅgaḥ kataṃ pariharaṇīyaḥ /",
    "GSP33nysu__1u:2875": "nanu rajatāvabhāsasya rajataviṣayakatve tena rajatena bhavitavyam /",
    "GSP33nysu__1u:2876": "kathaṃ na bhavitavyam /",
    "GSP33nysu__1u:2877": "nahi sampratipannasamīcīnarajatasvīkāre 'pi",
    "GSP33nysu__1u:2878": "nimittamastyanyadrajatāvabhāsāt /",
    "GSP33nysu__1u:2879": "na hyanyatararajatapratibhāsapakṣapāte kāraṇamasti /",
    "GSP33nysu__1u:2880": "nāstyatra rajatamityapi pratibhāso 'stīti cet /",
    "GSP33nysu__1u:2881": "satyam /",
    "GSP33nysu__1u:2882": "pratibhāsasāmarthyādrajatābhāvo 'pyaṅgīkṛta eva purataḥ /",
    "GSP33nysu__1u:2883": "pratītyorvirodhaḥ syāditi cenna /",
    "GSP33nysu__1u:2884": "yathā na virodhastathā vakṣyamāṇatvāt /",
    "GSP33nysu__1u:2885": "na cānyathākhyātijanane kāraṇaṃ paśyāmaḥ /",
    "GSP33nysu__1u:2886": "naca cakṣurādikameva kāraṇam /",
    "GSP33nysu__1u:2887": "tasya samīcīnajñānakaraṇatāvadhāraṇāt /",
    "GSP33nysu__1u:2888": "na khalu jarāmaraṇavidhvaṃsaheturjātu sudhā taddheturapi bhavati /",
    "GSP33nysu__1u:2889": "kāraṇaikye kāryabhedasyākasmikatvaprasaṅgāt /",
    "GSP33nysu__1u:2890": "nacādṛṣṭabhedātkāryabhedaḥ /",
    "GSP33nysu__1u:2891": "tasya kāryabhedaniścayottarakālaṃ niśceyatvāt /",
    "GSP33nysu__1u:2892": "kāryabhedasya ca vipratipannatvāt /",
    "GSP33nysu__1u:2893": "doṣasahakṛtādindriyādevānyathājñānajananamityapyasat /",
    "GSP33nysu__1u:2894": "doṣā hi kāraṇānāmautsargikakāryajananasāmarthyaṃ nighnanti /",
    "GSP33nysu__1u:2895": "natu viparītakāryajananasāmarthyamādadhāti /",
    "GSP33nysu__1u:2896": "na khalu duṣyaṃ kuṭajabījaṃ vaṭaṃ janayati /",
    "GSP33nysu__1u:2897": "kiṃ nāma na janayatyeva kuṭajāṅkuram /",
    "GSP33nysu__1u:2898": "naca vaktavyaṃ dāvadahanadagdhavetrabījānāṃ kadalīkāṇḍajananasāmarthyamupalabdhamiti /",
    "GSP33nysu__1u:2899": "pākena dravyāntarotpattesteṣāmabījatvāt /",
    "GSP33nysu__1u:2900": "kiñca pradarśitākāravyabhicāre pratyayasya sarvatra vyabhicāraśaṅkā durvārā syāt /",
    "GSP33nysu__1u:2901": "tathāca kathaṃ bāhyārthaninhavaṃ nirākurmaḥ /",
    "GSP33nysu__1u:2902": "tathāhi jñānameva khalu sarvatra vastuvyavasthāpakaṃ nānyat /",
    "GSP33nysu__1u:2903": "taccetkvacidvayabhicarati /",
    "GSP33nysu__1u:2904": "tadā tatsarvatra śaṅkitavyabhicārameva /",
    "GSP33nysu__1u:2905": "naca tacchaṅkāpaṅkasaṅkṣālanakṣamaṃ kiñcidanyadvijñānāt /",
    "GSP33nysu__1u:2906": "tacca sakalamapi śaṅkākalaṅkasaṅkocitaprabhāvaṃ na prabhavatītyuktam /",
    "GSP33nysu__1u:2907": "tataśca kuto bāhyārthapratyāśā /",
    "GSP33nysu__1u:2908": "naca vācyaṃ yathā ghaṭādeḥ pārthivasya vahnivyabhicāre 'pi na dhūmasyāpi tadvayabhicāraḥ śaṅkayate /",
    "GSP33nysu__1u:2909": "evamekajñānasyārthavyabhicāre 'pi na sarvatra vyabhicāraśaṅketi /",
    "GSP33nysu__1u:2910": "vaiṣamyāt /",
    "GSP33nysu__1u:2911": "asti hi tatra pārthivatvāviśeṣe 'pyavyabhicāraniścayopāyo",
    "GSP33nysu__1u:2912": "dhūmatvādirevāvāntaro viśeṣaḥ /",
    "GSP33nysu__1u:2913": "nahi tatra bādhakaṃ kiñcit /",
    "GSP33nysu__1u:2914": "tenopapadyate tatrāśvāsaḥ /",
    "GSP33nysu__1u:2915": "prakṛte tu na jñānatvāvāntaraviśeṣamanāśvāsa nirasanakṣamamīkṣāmahe /",
    "GSP33nysu__1u:2916": "naca bādhakabhāvābhāvarūpādviśeṣādvayavastheti vācyam /",
    "GSP33nysu__1u:2917": "bādhakasyāpi jñānatvena śaṅkāspadatvāt /",
    "GSP33nysu__1u:2918": "na khalu bādhakasya kimapi śṛṅgamasti /",
    "GSP33nysu__1u:2919": "bādhakābhāvaścānupasañjātabādhabhrame samānaḥ /",
    "GSP33nysu__1u:2920": "saṃvādakabhāvābhāvābhyāṃ viśeṣa iti cenna /",
    "GSP33nysu__1u:2921": "uktottaratvāt /",
    "GSP33nysu__1u:2922": "saṃvādakamapi jñānameveti tadapi kathaṃ saṃśayāspadaṃ na syāt /",
    "GSP33nysu__1u:2923": "tatrāpi saṃvādakāntarānveṣaṇe 'navasthā kuto na bhavet /",
    "GSP33nysu__1u:2924": "aṅgīkṛtaśca pareṇa dhārāvāhikabhrame 'nyonyasaṃvādaḥ /",
    "GSP33nysu__1u:2925": "etena jñānajanyavyavahāravisaṃvādāvisaṃvādalakṣaṇo 'pi viśeṣaḥ parāsto veditavyaḥ /",
    "GSP33nysu__1u:2926": "tadviśeṣagrāhiṇyapi viśvāsakāraṇābhāvāt /",
    "GSP33nysu__1u:2927": "api ca pratīyamāno 'yaṃ rajatākāraḥ kutastya iti vaktavyam /",
    "GSP33nysu__1u:2928": "na tāvatpurovartiniṣṭha itīṣyamanyathākhyātivādinām /",
    "GSP33nysu__1u:2929": "bādhavirodhaśca tathā sati syāt /",
    "GSP33nysu__1u:2930": "nāpi deśāntaravartīti vakṣyāmaḥ /",
    "GSP33nysu__1u:2931": "tataśca jñānastha evāyamityāpatitam /",
    "GSP33nysu__1u:2932": "tathā ca jitaṃ sākāravijñānavādibhirbauddhaiḥ /",
    "GSP33nysu__1u:2933": "nanu tarhīdaṃ rajatamityādipratyayasya kā gatiḥ /",
    "GSP33nysu__1u:2934": "ucyate /",
    "GSP33nysu__1u:2935": "rajatamidamiti dve jñāne smṛtyanubhavarūpe /",
    "GSP33nysu__1u:2936": "tatredamiti purovartidravyamātragrahaṇam /",
    "GSP33nysu__1u:2937": "doṣavaśāttadgatasya śuktitvasāmānyaviśeṣasyāgrahaṇāt /",
    "GSP33nysu__1u:2938": "tatredamiti purovartidravyamātragrahaṇam /",
    "GSP33nysu__1u:2939": "doṣavaśāttadgatasya śuktitvasāmānyaviśeṣasyāgrahaṇāt /",
    "GSP33nysu__1u:2940": "tanmātraṃ ca gṛhītaṃ sadṛśatayā saṃskārodbodhakrameṇa rajatasmṛtiṃ janayati /",
    "GSP33nysu__1u:2941": "sā ca gṛhītagrahaṇasvabhāvāpi doṣavaśādgṛhītatattāṃśapramoṣeṇa gṛhītisarūpāvatiṣṭhate /",
    "GSP33nysu__1u:2942": "tathāca rajatasmṛteḥ purovṛttigrahaṇasya ca mithaḥ svarūpato viṣayataśca bhedāgrahaṇātsannihitarajatajñānasārūpyeṇedaṃ rajatamiti bhinne api grahaṇasmaraṇe abhedavyavahāraṃ sāmānādhikaraṇyavyapadeśaṃ ca pravataryataḥ kuta etaditi cenna /",
    "GSP33nysu__1u:2943": "anyathānupapatteruktatvāt /",
    "GSP33nysu__1u:2944": "kiñcedamiti purovarti nayanasamprayogajaṃ jñānamanubhava ityavivādam /",
    "GSP33nysu__1u:2945": "rajatajñānaṃ ca na tāvadindriyajam /",
    "GSP33nysu__1u:2946": "indriyasya sannikṛṣṭāthar eva jñānajananasāmarthyāt /",
    "GSP33nysu__1u:2947": "anyathā sarvasārvajñaprasaṅgāt /",
    "GSP33nysu__1u:2948": "naca viprakṛṣṭena rajatena sannikarṣo 'sti /",
    "GSP33nysu__1u:2949": "tatkāryasya sākṣātkārasya kadāpyadarśanāt /",
    "GSP33nysu__1u:2950": "naca śuktiśakalasannikarṣādevendriyaṃ rajatajñānamutpādayatīti sāmpratam /",
    "GSP33nysu__1u:2951": "atiprasaṅgāt /",
    "GSP33nysu__1u:2952": "naca doṣasadasadbhāvābhyāṃ vyavasthā /",
    "GSP33nysu__1u:2953": "doṣāṇāṃ viparītakāryakāritayā nirastatvāt /",
    "GSP33nysu__1u:2954": "bhasmakadoṣadūṣitasya jāṭharajātavedaso bahutarā'hārapariṇatihetutopalabhyata iti cenna",
    "GSP33nysu__1u:2955": "vipratipatteḥ /",
    "GSP33nysu__1u:2956": "doṣasyaivā'hāravikārahetutopapatteḥ /",
    "GSP33nysu__1u:2957": "naca dahanakāryaṃ kathaṃ doṣaḥ karotīti vācyam /",
    "GSP33nysu__1u:2958": "kārye 'pi vaijātyopalambhāt /",
    "GSP33nysu__1u:2959": "jāṭharāgnipariṇatā hi rasāḥ śarīropacayahetavo na bhasmakapariṇatāstathā /",
    "GSP33nysu__1u:2960": "tasmānnedamindriyajam /",
    "GSP33nysu__1u:2961": "naci liṅgādyanusandhānavidhurāṇāmapi jāyamānamanumānā'diprabhavamiti",
    "GSP33nysu__1u:2962": "vaktuṃ śakyate /",
    "GSP33nysu__1u:2963": "ataḥ pratyutpannakaraṇābhāve 'pyutpadyamānenānena pariśeṣātsmaraṇenaiva bhavitavyam /",
    "GSP33nysu__1u:2964": "kiñcedaṃ smaraṇamanākalitarajatasyānutpadyamānatvātsampratipannasmaraṇavat /",
    "GSP33nysu__1u:2965": "nacedamasmaraṇam /",
    "GSP33nysu__1u:2966": "tattāṃśavikalatvātsampratipannavaditi yuktam /",
    "GSP33nysu__1u:2967": "padātpadārthasmṛtau hariharādismṛtau ca vyabhicārāt kiñcānubhūtaṃ tāvanna samastaṃ smaryate",
    "GSP33nysu__1u:2968": "tattāṃśaścātītadeśakālasambandhaḥ smaryamāṇadharmaḥ /",
    "GSP33nysu__1u:2969": "tathāca smaraṇaṃ ca bhavatu /",
    "GSP33nysu__1u:2970": "bhavatu doṣavaśātpramuṣitatattāṃśam /",
    "GSP33nysu__1u:2971": "naca vipakṣe bādhakaṃ kiñcidityaprayojako hetuḥ /",
    "GSP33nysu__1u:2972": "naca neyaṃ smṛtirindriyajanyatvāt /",
    "GSP33nysu__1u:2973": "taccendriyavyāpārānvayavyatirekānuvidhāyitvāditi vācyam /",
    "GSP33nysu__1u:2974": "smṛtibījasaṃskārodbodhahetupurovartisādhāraṇākāragrahaṇa evendriyavyāpārānvayavyatirekayorupakṣīṇatvāt",
    "GSP33nysu__1u:2975": "nanvevaṃ satyanāsvāditatiktasya śiśostiktasmaraṇānupapatteḥ kathaṃ tikto guḍa iti pratyaya iti cenna /",
    "GSP33nysu__1u:2976": "janmāntarānubhūtatvāt /",
    "GSP33nysu__1u:2977": "adṛṣṭavaśācca kasyacideva smaraṇamupapadyate /",
    "GSP33nysu__1u:2978": "athavā nāyaṃ niyamo grahaṇasmaraṇe evāgṛhītaviveke vyavahārādipravartake iti kintu kvacidgrahaṇe eva mitho 'gṛhītabhede /",
    "GSP33nysu__1u:2979": "yathā pītaḥ śaṅkha iti /",
    "GSP33nysu__1u:2980": "atra hi viniryannayanaraśmivartinaḥ pittadravyasya pītatvaṃ doṣavaśāddravyarahitaṃ gṛhyate",
    "GSP33nysu__1u:2981": "śaṅkho 'pi guṇahīnaḥ svarūpamātreṇa gṛhyate /",
    "GSP33nysu__1u:2982": "tadanayorguṇaguṇinoritaretarāpekṣiṇorasaṃsargāgrahātsārūpyātpītacirabilvādiphalapratyayāviśeṣeṇābhedavyavahāraḥ sāmānādhikaraṇyavyapadeśaśca bhavataḥ /",
    "GSP33nysu__1u:2983": "yattu kajjalakālimāgrahaṇaṃ tattiryagavasthānāt /",
    "GSP33nysu__1u:2984": "asvacchatayā nayanaraśmipratibandhakatvācca /",
    "GSP33nysu__1u:2985": "pittaṃ tu ājarvāvasthitaṃ kācamiva svacchaṃ na pratibandhakamiti viśeṣaḥ /",
    "GSP33nysu__1u:2986": "evaṃ tikto guḍa iti vyavahāro 'pi /",
    "GSP33nysu__1u:2987": "kvacitpunaḥ smaraṇe evāgṛhītaviveke /",
    "GSP33nysu__1u:2988": "yathā sa ghaṭastatrāsīditi /",
    "GSP33nysu__1u:2989": "anayaiva diśālātacakrādivyavahārāḥ sarve 'pi nirvāhyāḥ /",
    "GSP33nysu__1u:2990": "kiñca viparyayamaṅgīkurvāṇenāpi vivekāgraho grāhya eva /",
    "GSP33nysu__1u:2991": "na hi vivekagrahe viparyayāvakāśo 'sti /",
    "GSP33nysu__1u:2992": "virodhāt /",
    "GSP33nysu__1u:2993": "anyathā viparyayanivṛttyanupapatteḥ /",
    "GSP33nysu__1u:2994": "tathāca tata eva sarvasyopapattau kiṃ viparyayakalpanayā /",
    "GSP33nysu__1u:2995": "na cānyathākhyātau kimapi pramāṇamasti /",
    "GSP33nysu__1u:2996": "bhedāgrahaprasajjitābhedavyavahārabādhanenaiva nedamiti vivekajñānasya bādhakatvamapyupapadyate",
    "GSP33nysu__1u:2997": "tadupapattau cāgṛhītavivekasya jñānadvayasya bhrāntitvamapi lokasiddhaṃ siddham /",
    "GSP33nysu__1u:2998": "tathāca prayogaḥ /",
    "GSP33nysu__1u:2999": "vigītapratyayo yathārthaḥ /",
    "GSP33nysu__1u:3000": "pratyayatvātsampratipannavat /",
    "GSP33nysu__1u:3001": "nanvatra vigītapratyayo nāma kiṃ purovartinirvikalpakajñānamuta sadṛśadarśanotthaṃ rajarasmaraṇam",
    "GSP33nysu__1u:3002": "kiṃ vobhayamāhosvidrajatapurovartyekatājñānamāhosvitpramuṣitabhedaṃ vedanadvayam /",
    "GSP33nysu__1u:3003": "tatrādyapakṣatraye siddhasādhanatā /",
    "GSP33nysu__1u:3004": "caturthe vādyāśrayāsiddhatvamapasiddhānto vyāghātaśca /",
    "GSP33nysu__1u:3005": "pañcame prativādyāśrayasiddhateti cet /",
    "GSP33nysu__1u:3006": "maivam /",
    "GSP33nysu__1u:3007": "asti tāvatpurovarti nirvikalpakajñānam /",
    "GSP33nysu__1u:3008": "asti ca sadṛśapurovartidarśanajanitā rajatasmṛtiḥ /",
    "GSP33nysu__1u:3009": "tathāstyeva ca tatsamutthaṃ savikalpakamidamiti vedanātsavivādabhedābhedaṃ rajatavedanam /",
    "GSP33nysu__1u:3010": "tatra vipratipannau bhedābhedau vihāyedaṃ rajatamityavagamamātramidaṃ rajatamityādisāmānādhikaraṇyavyavahārakāraṇaṃ pakṣatvena vivakṣitaṃ cetko virodhaḥ /",
    "GSP33nysu__1u:3011": "nahi vipratipannākāreṇaiva pakṣīkāraḥ kvacit /",
    "GSP33nysu__1u:3012": "mā hi bhūnnityānityāgnimadanagnimacchabdaparvatapakṣīkāre prakṛtadoṣānuṣaṅgādbhaṅgo 'numānamudrāyāḥ",
    "GSP33nysu__1u:3013": "kiñca siddhasyaiva pakṣīkaraṇam /",
    "GSP33nysu__1u:3014": "vimatākārasyāpi siddhatve kiṃ sādhyeta /",
    "GSP33nysu__1u:3015": "vimatau ca bhedābhedau vibhramagocaravivādāvasare /",
    "GSP33nysu__1u:3016": "bhede hi vedanayoridaṃ vedanam purovatirmātragocaram na rajatavātā vetti /",
    "GSP33nysu__1u:3017": "rajatavedanamapi rajatamātragrāhi nedamiti purovartinamanūdya tasyaiva rajatatāmidaṃ rajatamiti",
    "GSP33nysu__1u:3018": "vidadhāti /",
    "GSP33nysu__1u:3019": "kintu rajatamityeva yasya kasyacidrajatatvamanusandhatte /",
    "GSP33nysu__1u:3020": "tacca na pramāṇaviruddhamiti kvānyathākhyātiḥ /",
    "GSP33nysu__1u:3021": "atastadvādibhirabheda eva vaktavyo 'pākartavyaścākhyātivādibhirityastyeva",
    "GSP33nysu__1u:3022": "vipratipattiḥ /",
    "GSP33nysu__1u:3023": "tato vipratipannākāraṃ parityajyedaṃ rajatamityavagamamātrapakṣīkāre na kaściddoṣaḥ /",
    "GSP33nysu__1u:3024": "kathamanyathākhyātivādīdaṃ rajatamiti jñānasya purovartiviṣayatvasādhanāya sādhanamupanyasyannito doṣādvimucyeta /",
    "GSP33nysu__1u:3025": "atha rajatāthirnaḥ śuktikāyāṃ pravṛttau hetubhūtaṃ jñānaṃ mayā pakṣīkriyata iti cenmoccairvāccaḥ paro 'pi śroṣyati /",
    "GSP33nysu__1u:3026": "īśvarajñānena siddhasādhanatā syāditi cettavāpi bādhaḥ kathaṃ na syāt /",
    "GSP33nysu__1u:3027": "prakṛtapravṛttiheturanīśvarajñānaṃ pakṣīkriyata iti cenmamāpi tathaiva syāt /",
    "GSP33nysu__1u:3028": "tvayeśvarānabhyupagamādvayarthaṃ viśeṣaṇamiti cettarhi māṃ prati tavāpi kathaṃ na vyartham",
    "GSP33nysu__1u:3029": "tathāpi vyāptijñāne siddhasādhanateti cettatraiva tava bādhaprasaṅgaḥ /",
    "GSP33nysu__1u:3030": "idaṃ jñānādagṛhītavivekaṃ rajatajñānamiti vipratipattiviṣayamuddhāṭayāmīti cetsamametanmamāpi",
    "GSP33nysu__1u:3031": "kiñca vivādādhyāsitaṃ rajatajñānaṃ rajataviṣayaṃ rajatajñānatvātsaṃmatavat /",
    "GSP33nysu__1u:3032": "atrāpi pūrvavadvimativiṣayo vivecanīyaḥ /",
    "GSP33nysu__1u:3033": "syādetat /",
    "GSP33nysu__1u:3034": "kimidaṃ rajatajñānaṃ nāma rajatasya jñānaṃ rajatajñānam /",
    "GSP33nysu__1u:3035": "rajataṃ ca tajjñānaṃ ceti vā /",
    "GSP33nysu__1u:3036": "rajataśabdollekhijñānaṃ vā rajatārthinaḥ pravṛttihetujñānaṃ vā rajatamiti jñānaṃ vā /",
    "GSP33nysu__1u:3037": "na prathamaḥ /",
    "GSP33nysu__1u:3038": "ṣaṣṭhayarthasya viṣaṭaviṣayibhāvavyatirekeṇāsambhavātsādhyāviśiṣṭatvāt /",
    "GSP33nysu__1u:3039": "na dvitīyaḥ /",
    "GSP33nysu__1u:3040": "ubhayāsiddheḥ /",
    "GSP33nysu__1u:3041": "jñānasya nirākāratvāt /",
    "GSP33nysu__1u:3042": "na tṛtīyaḥ /",
    "GSP33nysu__1u:3043": "ullekhārthasya viṣayatve 'siddheḥ /",
    "GSP33nysu__1u:3044": "tajjñānajanitasmṛtimātrayonitve pūrvapadamātrajñānenāpi rajatapadasya smaraṇasambhavena vyabhicārāt",
    "GSP33nysu__1u:3045": "na caturthaḥ /",
    "GSP33nysu__1u:3046": "vivekagrahavādināmidamiti jñānasyāpi śuktikā'lambanasya taddhetutvena vyabhicārāt /",
    "GSP33nysu__1u:3047": "na pañcamaḥ /",
    "GSP33nysu__1u:3048": "pūrvoktapakṣābahirbhāvāditi /",
    "GSP33nysu__1u:3049": "maivam /",
    "GSP33nysu__1u:3050": "anyathākhyātivādinā kiṃ śuktikājñānaṃ śuktiviṣayamanyathākhyātirucyate /",
    "GSP33nysu__1u:3051": "uta rajatajñānaṃ śuktiviṣayam /",
    "GSP33nysu__1u:3052": "ādye na no vivādo yathārthakhyātitvāt /",
    "GSP33nysu__1u:3053": "dvitīye rajatajñānaśabdena yo 'rthaḥ pareṇa vivakṣyate sa evāsmākaṃ heturbhaviṣyati /",
    "GSP33nysu__1u:3054": "tathā hi na tāvadādyaḥ kalpaḥ pareṇāṅgīkartumucitaḥ /",
    "GSP33nysu__1u:3055": "vyāghātaprasaṅgāt /",
    "GSP33nysu__1u:3056": "śuktirajatayorabhedaprasaṅgācca /",
    "GSP33nysu__1u:3057": "na dvitīyaḥ /",
    "GSP33nysu__1u:3058": "anabhyupagamāt /",
    "GSP33nysu__1u:3059": "na tṛtīyaḥ /",
    "GSP33nysu__1u:3060": "kadācicchaktikājñānasyāpyanyathāsaṅketitarajataśabdasmṛtihetutvasambhavenānyathākhyātiprasaṅgāt",
    "GSP33nysu__1u:3061": "nāpi caturthaḥ /",
    "GSP33nysu__1u:3062": "yatra śuktikātadadhastadrajatamastīti vākyaṃ śrutavataḥ śuktijñānamapi rajatāthirpravṛttiheturbhavatīti tasyāpyanyathākhyātitāpātāt /",
    "GSP33nysu__1u:3063": "nāpi pañcamaḥ /",
    "GSP33nysu__1u:3064": "prāguktapakṣābahirbhāvāt /",
    "GSP33nysu__1u:3065": "ato rajatajñānaṃ nāmoktapakṣeṣu kiñcidaṅgīkṛtya taddoṣo vā pariharaṇīyaḥ /",
    "GSP33nysu__1u:3066": "pakṣāntaraṃ votprekṣaṇīyam /",
    "GSP33nysu__1u:3067": "tattvameva mayā hetūkariṣyata iti yatkiñcidetat /",
    "GSP33nysu__1u:3068": "kecitpunā rajataviṣayaṃ jñānamityeva hetvarthamupagamya rajatetarāviṣayatvaṃ sādhyamaṅgīkṛtya sādhyāviśiṣṭatādoṣaṃ pariharanti /",
    "GSP33nysu__1u:3069": "tadasat /",
    "GSP33nysu__1u:3070": "rajataghaṭāviti jñāne vyabhicārāt /",
    "GSP33nysu__1u:3071": "anyatarāsiddheśca /",
    "GSP33nysu__1u:3072": "tasmādukta eva parihāraḥ /",
    "GSP33nysu__1u:3073": "api ca jñānatvaṃ yathārthamātravṛtti jñānamātravṛttitvātpramātvavat /",
    "GSP33nysu__1u:3074": "śuktikā na rajatatvenāvabhāsate tadrūpeṇāsattvāt /",
    "GSP33nysu__1u:3075": "yadyadrūpeṇāsattattadrūpeṇa nāvabhāsate /",
    "GSP33nysu__1u:3076": "yathā meruḥ sarṣapatvena /",
    "GSP33nysu__1u:3077": "idaṃ rajatatādātmyaṃ na pratyetuṃ śakyamasattvātkūrmaromavat /",
    "GSP33nysu__1u:3078": "tasmādakhyātipakṣa eva śreyāniti /",
    "GSP33nysu__1u:3079": "$prabhākarākhyātinirāsaḥ$",
    "GSP33nysu__1u:3080": "atrocyate /",
    "GSP33nysu__1u:3081": "yattāvadanyathākhyātilakṣaṇaṃ nirākṛtamanyākārollekhityantena tadiṣyamevāsmākam /",
    "GSP33nysu__1u:3082": "anyadanyātmanā viṣayīkurvajjñānamanyathākhyātirityaṅgīkārāt /",
    "GSP33nysu__1u:3083": "yathoktam asataḥ sattvapratītiḥ sato 'sattvapratītirityanyathāpratītireva",
    "GSP33nysu__1u:3084": "bhrāntitvāditi /",
    "GSP33nysu__1u:3085": "nanvanyasyānyātmatā satī utāsatī /",
    "GSP33nysu__1u:3086": "asatīti brūmaḥ /",
    "GSP33nysu__1u:3087": "asato na pratītiriti cenna /",
    "GSP33nysu__1u:3088": "tasyā upapādayiṣyamāṇatvāt /",
    "GSP33nysu__1u:3089": "evaṃ sati rajatasyāpi kutaḥ sattvamaṅgīkaraṇīyamiti cenna /",
    "GSP33nysu__1u:3090": "ko hi brūte rajataṃ saditi /",
    "GSP33nysu__1u:3091": "vakṣyāmo hyabhinavānyathākhyātisvarūpamupariṣṭatvāt /",
    "GSP33nysu__1u:3092": "atra kenacitpralapitam /",
    "GSP33nysu__1u:3093": "khaṇḍo gauḥ śuklaḥ paṭa ityādayaḥ sarva eva savikalpakapratyayā vibhramāḥ prasajyeran /",
    "GSP33nysu__1u:3094": "sāmānādhikaraṇyapratyayasya tādātmyālambanatvāt /",
    "GSP33nysu__1u:3095": "tasya cātrābhāvāditi /",
    "GSP33nysu__1u:3096": "tadatīva mandam /",
    "GSP33nysu__1u:3097": "tathā hi /",
    "GSP33nysu__1u:3098": "sāmānādhikaraṇyapratyayo hi kayostādātmyamavalambate /",
    "GSP33nysu__1u:3099": "kiṃ guṇakriyājātyādeḥ dravyeṇota guṇādīnāmeva parasparamatha guṇāśrayasya kriyāśrayeṇetyādi",
    "GSP33nysu__1u:3100": "nādyaḥ /",
    "GSP33nysu__1u:3101": "asaṃmateḥ /",
    "GSP33nysu__1u:3102": "na hi śuklaḥ paṭa ityasya śauklayaṃ paṭa ityartho 'bhimato laukikānām /",
    "GSP33nysu__1u:3103": "naca calati paṭa ityasya calanaṃ paṭa ityartho 'bhimataḥ /",
    "GSP33nysu__1u:3104": "nāpi khaṇḍo gaurityetatkhaṇḍatvaṃ gotvaṃ ca piṇḍa evetyanena samānārtham /",
    "GSP33nysu__1u:3105": "tathātve daṇḍī devadatta ityasyāpi daṇḍadevadattatādātmyaviṣayatāpatteḥ /",
    "GSP33nysu__1u:3106": "daṇḍīti śābdavyavahāre bhedārthapratyayaprayogājjñānamapi tādṛśaṃ kalpyata iti cetsamamatrāpi",
    "GSP33nysu__1u:3107": "śuktaguṇo 'syāstītyasminnarthe 'rśaādibhyo 'jityakārapratyayavidhānāt /",
    "GSP33nysu__1u:3108": "calatītyādau tu sphuṭa eva prakṛtipratyayayorarthabhedaḥ /",
    "GSP33nysu__1u:3109": "nahi gauriti gotvamucyate tathātve tvapratyayavaiyarthyāt /",
    "GSP33nysu__1u:3110": "ata eva śuklaḥ paṭa ityuktvā śauklayaṃ paṭasyeti vyākartāro bhavanti /",
    "GSP33nysu__1u:3111": "ata eva na dvitīyaḥ /",
    "GSP33nysu__1u:3112": "na hi śuklaḥ paṭaścalatītyasya śauklayaṃ paṭatvaṃ calanaṃ caikamityarthaścetasi cakāsti pratipattṛṇām",
    "GSP33nysu__1u:3113": "tathā sati daṇḍī kuṇḍalī devadatta ityasyāpi jñānasya daṇḍakuṇḍaladevadattatvatādātmyaviṣayatāpātāt",
    "GSP33nysu__1u:3114": "tṛtīyastu syādeva /",
    "GSP33nysu__1u:3115": "samānamekamadhikaraṇaṃ yeṣāṃ te hi samānādhikaraṇāsteṣāṃ bhāvaḥ sāmānādhikaraṇyam /",
    "GSP33nysu__1u:3116": "tathāca guṇādīnāmāśrayeṇa parasparaṃ ca bhedaḥ āśrayāṇāṃ cābhedaḥ sphuṭa eva /",
    "GSP33nysu__1u:3117": "nahi svayameva svasyādhikaraṇam /",
    "GSP33nysu__1u:3118": "nāpi samānamadhikaraṇaṃ yeṣāmiti parasparābhede yujyate /",
    "GSP33nysu__1u:3119": "nacāśrayabhede tasya samānatāsti /",
    "GSP33nysu__1u:3120": "naca guṇādyāśrayasya bhede pramāṇamasti /",
    "GSP33nysu__1u:3121": "viśiṣṭayorbhede 'pi na tat guṇādyāśrayaḥ /",
    "GSP33nysu__1u:3122": "kintu guṇādyāśrayāśritaṃ vastvantaraṃ tat /",
    "GSP33nysu__1u:3123": "evañca yatra bhedo na tadabhedena pratibhāsate yaccābhedena pracibhāsate na tatra bheda iti kvātivyāptiḥ /",
    "GSP33nysu__1u:3124": "nanu guṇādīnāmāśrayeṇa parasparaṃ cābhedo bhagavato muneḥ siddhāntaḥ /",
    "GSP33nysu__1u:3125": "kvacidbhedābhedau ca /",
    "GSP33nysu__1u:3126": "sāmānādhikaraṇyapratītistu bhedaniṣṭhaiva vyākhyātā /",
    "GSP33nysu__1u:3127": "tathāca punaḥ śuklaḥ paṭa ityādipratyayā vibhramāḥ prasaktāḥ /",
    "GSP33nysu__1u:3128": "maivam /",
    "GSP33nysu__1u:3129": "saviśeṣatvāṅgīvakārāt /",
    "GSP33nysu__1u:3130": "viśadaṃ caitadviśeṣanirūpaṇe vyutpādayiṣyāmaḥ /",
    "GSP33nysu__1u:3131": "yatpunaranyākārollekhītyādināsmadabhimatānyathākhyāteranubhavavirodhaṃ pratijñāya tadupapādanāya yatsannikṛṣṭakaraṇenetyantenālambanalakṣaṇanirākaraṇaṃ kṛtaṃ tadanumatamevāsmākam /",
    "GSP33nysu__1u:3132": "yadvijñānaṃ yatsannikṛṣṭakaraṇena janyate sa tasya viṣaya ityaṅgīkārāt /",
    "GSP33nysu__1u:3133": "nanvatrāpi doṣo 'bhihita iti cenna /",
    "GSP33nysu__1u:3134": "sannikarṣasyāpi kāraṇatayā vivakṣitatvena tasyāsambaddhatvāt /",
    "GSP33nysu__1u:3135": "nahi cakṣurāderākāśādisannikarṣo rūpādijñānakāraṇam, nāpi vākyasyākāśādisannikarṣo vākyārthajñāne hetuḥ, naca liṅgajñānasyātmanā sannikarṣo liṅgijñānanimittam, kiṃ nāmāvarjanīyasannidhayaste sannikarṣāḥ",
    "GSP33nysu__1u:3136": "liṅgasya sādhyadharmisannikarṣo liṅgijñānakāraṇamiti cenna liṅgajñānasya karaṇatayābhyupagamāt",
    "GSP33nysu__1u:3137": "anenaiva vākyasya śrotṛśrotrasannikarṣāśrayaṇena dūṣaṇaṃ parāstam /",
    "GSP33nysu__1u:3138": "vākyajñānasyaiva karaṇatvāṅgīkārāt /",
    "GSP33nysu__1u:3139": "tathāpi pratyabhijñāyāṃ tattāṃśena cakṣurāderliṅginā ca liṅgajñānasya vākyārthena vākyajñānasya sannikarṣābhāvādaviṣayatāpattiriti cenna asannikṛṣṭajñāpane 'tiprasaṅgāt /",
    "GSP33nysu__1u:3140": "tadanubhavajanitasaṃskārasahakṛtendriyeṇa pratyabhijñā jāyate,",
    "GSP33nysu__1u:3141": "tadvayāptaliṅgaviṣayeṇa ca liṅgajñānena liṅgijñānamutpadyate,",
    "GSP33nysu__1u:3142": "saṃsargadharmakapadārthavācipadasamudāyarūpavākyaviṣayajñānena vākyārthajñānaṃ janyate, ato nātiprasaṅga iti cettarhyabhyupagataḥ sannikarṣaḥ /",
    "GSP33nysu__1u:3143": "nahi saṃyogādireva sannikarṣaḥ kiṃ nāma pratyāsattimātram /",
    "GSP33nysu__1u:3144": "tathāpi rūpapratīterātmā viṣayaḥ prasajyeta /",
    "GSP33nysu__1u:3145": "tatra manasaḥ karaṇatvāt /",
    "GSP33nysu__1u:3146": "ātmamanaḥsannikarṣasyāpi rūpajñānaṃ prati kāraṇatvāditi cenna /",
    "GSP33nysu__1u:3147": "asādhāraṇakāraṇasya vivakṣitatvāt /",
    "GSP33nysu__1u:3148": "manasaśca sādhāraṇatvāt /",
    "GSP33nysu__1u:3149": "tarhi manaḥsannikṛṣṭena cakṣuṣā jāyamānaṃ rūpajñānaṃ manoviṣayamāpannamiti cenna /",
    "GSP33nysu__1u:3150": "sannikarṣasyāpyasādhāraṇakāraṇatayā vivakṣitatvāt /",
    "GSP33nysu__1u:3151": "cakṣumarnaḥsannikarṣo hi dravyādijñānasādhāraṇaḥ /",
    "GSP33nysu__1u:3152": "evamanye 'trapa kṣudropadravāḥ pariharaṇīyāḥ /",
    "GSP33nysu__1u:3153": "tadevaṃ janyajñāne viṣayatvasyānyathāvyavasthitatvādyajjñānaṃ yatpratibhāsamityanyathāparibhāṣaṇamanupapannam",
    "GSP33nysu__1u:3154": "na caivaṃ satyanubhavavirodhaḥ, rajatāvabhāsasya śuktikāsannikṛṣṭakaraṇajanyatvena tadviṣayatvopapatteḥ",
    "GSP33nysu__1u:3155": "nacātiprasaṅgaḥ, doṣajanyatvatadabhāvādinā vyavasthopapatteḥ /",
    "GSP33nysu__1u:3156": "anyathā rajatajñānādarajate pravṛttāvapi kathaṃ nātiprasaṅgaḥ /",
    "GSP33nysu__1u:3157": "yatpunā rajatāvabhāsasyetyādyāśaṅkaya samādhānamabhihitaṃ tajjñānaikatvasamarthanena nirākariṣyāmaḥ",
    "GSP33nysu__1u:3158": "astu vā yadvijñānaṃ yatpratibhāsaṃ tattadviṣayamityeva vyavasthā /",
    "GSP33nysu__1u:3159": "tathāpi nānubhavavirodhaḥ /",
    "GSP33nysu__1u:3160": "tatkiṃ rajatāvabhāsasya śuktitvaviṣayatāyāmanubhavavirodhaṃ brūṣe utedantvākārasya /",
    "GSP33nysu__1u:3161": "ādye sampratipattiḥ /",
    "GSP33nysu__1u:3162": "nahi vayamasminpratyaye śuktitvamāvabhāsata iti brūmo yena virodhaḥ syāt,",
    "GSP33nysu__1u:3163": "śuktitvapratibhāsasya rajatāvabhāsavirodhitvābhyupagamāt /",
    "GSP33nysu__1u:3164": "dvitīye tu na kaścidvirodhaḥ /",
    "GSP33nysu__1u:3165": "virodhe vā samīcīnarajata idaṃ rajatamiti pratītirna syāt /",
    "GSP33nysu__1u:3166": "idamākārasya rajatapratibhāsaviṣayatāmanabhyupagacchata eva pratītivirodhaṃ vakṣyāmaḥ /",
    "GSP33nysu__1u:3167": "evaṃ sati rajatasyāpi jñānaviṣayatā prasajyata iti cet satyam,",
    "GSP33nysu__1u:3168": "iṣyamevaitat /",
    "GSP33nysu__1u:3169": "na caivamakhyātipakṣapātaḥ, jñānaikyābhyupagamāt /",
    "GSP33nysu__1u:3170": "nāpi”śuktikārajate'; iti jñānaṃ vibhramaḥ prasajyate",
    "GSP33nysu__1u:3171": "rajatasyāsattvābhyupagamāt, tādātmyāvabhāsābhyupagamācca /",
    "GSP33nysu__1u:3172": "ata evoktamasataḥ sattvapratītiḥ sato 'sattvapratītiriti /",
    "GSP33nysu__1u:3173": "vakṣyati ca viṣayasya kuto bādha ityasato rajatatādātmyorjñānaviṣayatāmācāryaḥ /",
    "GSP33nysu__1u:3174": "nacānyathākhyātijanane kāraṇābhāvaḥ, indriyādereva tatkāraṇatvāt,",
    "GSP33nysu__1u:3175": "samīcīnajñānakāraṇasyāpi tasya doṣakaluṣitasya vibhramahetutvopapatteḥ /",
    "GSP33nysu__1u:3176": "naca doṣāṇāṃ svārasikaśaktivirodhitāmātramiti vācyam /",
    "GSP33nysu__1u:3177": "tathā sati viparītaśaktayanādhāyakatvamaṅgīkartavyaṃ doṣāṇāmeva vā /",
    "GSP33nysu__1u:3178": "ādye paśuhiṃsā kiṃ dharmajanane svārasikaśaktimatī utādharmajanana iti vācyam /",
    "GSP33nysu__1u:3179": "ādye kataṃ kratubāhyāpi dharmaṃ na janayet /",
    "GSP33nysu__1u:3180": "dvitīye kathaṃ kratvāntargatāpi dharmaṃ janayet /",
    "GSP33nysu__1u:3181": "sahakārivaśāditi cet aṅgīkṛtaṃ tarhi sahakāriṇāṃ svārasikaśaktipratibandhena viparītaśaktayādhāyakatvam",
    "GSP33nysu__1u:3182": "na dvitīyaḥ niyāmakābhāvāt /",
    "GSP33nysu__1u:3183": "kiñca kācādayo 'pi viparītajñānajanane sahakāriṇa evāṅgīkriyante /",
    "GSP33nysu__1u:3184": "doṣatvaṃ tviṣyakāryavighātitāmātreṇocyate /",
    "GSP33nysu__1u:3185": "kāmukasya kāminīvibhrameṣu guṇatvābhimānāt /",
    "GSP33nysu__1u:3186": "nacaivaṃ bharjitā(tāḥ)kuṭajadhānā vaṭāṅkuraṃ kuto na janaya(yaṃ)tīti",
    "GSP33nysu__1u:3187": "vācyam, padārthaśaktivaicitṛyāt /",
    "GSP33nysu__1u:3188": "kecidvastvantaraśaktimeva pratibadhnanti, yathā bharjanādayaḥ /",
    "GSP33nysu__1u:3189": "kecitsahajaśaktipratibandhena viparītamapi śaktimādadhati, yathā viṣasya mārakatvaśaktiṃ pratibaddhayārogyādi(janana)śaktimādadhānāḥ padārthāḥ /",
    "GSP33nysu__1u:3190": "guṇā eva na te doṣā iti cet kācādayo 'pi guṇā eva na te doṣā ityuktameva /",
    "GSP33nysu__1u:3191": "nanu janakasyaiva sākṣātkāripratyayaviṣayatvaṃ dṛṣṭam /",
    "GSP33nysu__1u:3192": "naca rajatasyedantādātmyasya vāsato janakatvamasti /",
    "GSP33nysu__1u:3193": "tatkathaṃ viṣayatvamiti /",
    "GSP33nysu__1u:3194": "maivam /",
    "GSP33nysu__1u:3195": "tathā satīśvarajñānasya nityasyārtho viṣayo na syāt /",
    "GSP33nysu__1u:3196": "pratyabhijñānasya ca tattāṃśo viṣayo na bhavet /",
    "GSP33nysu__1u:3197": "tannirūpakatvādimātreṇa viṣayatvāṅgīkāre rajatāderapi jñānanirūpakatvena viṣayatvopapatteḥ",
    "GSP33nysu__1u:3198": "kathamasato nirūpakatvamiti cet /",
    "GSP33nysu__1u:3199": "(na) /",
    "GSP33nysu__1u:3200": "gurūṇāṃ ṭīkā kurūṇāṃ kṣetramitivadupapatteḥ /",
    "GSP33nysu__1u:3201": "atītādiviṣayānumityādivyāvartakatvaṃ ca prameyasya na syāt /",
    "GSP33nysu__1u:3202": "tatra vyāvartakaṃ kadācidasti rajatādikaṃ kadāpi nāstīti vaiṣamyamiti cet /",
    "GSP33nysu__1u:3203": "tatkiṃ yadākadācitsataḥ kāraṇatvaṃ pūrvakṣaṇe sato vā /",
    "GSP33nysu__1u:3204": "nādyaḥ /",
    "GSP33nysu__1u:3205": "atiprasaṅgāt /",
    "GSP33nysu__1u:3206": "dvitīye tu kimanena /",
    "GSP33nysu__1u:3207": "atha nātītādirarthaḥ svasāmarthyenānumityādikaṃ vyāvartayati yena tatsattāpekṣā syāt, kintu svahetusāmarthyādarthavyāvṛttaṃ jñānamutpadyata",
    "GSP33nysu__1u:3208": "iti cet /",
    "GSP33nysu__1u:3209": "samaṃ prakṛte 'pi /",
    "GSP33nysu__1u:3210": "kiñca satyasthale 'pi na sākṣātsākṣātkāraṃ prati kāraṇatvamarthasya kintvindriyasannikarṣasyaiva",
    "GSP33nysu__1u:3211": "saca yatrāsatā nopapadyate tatrārthasattāmapekṣata iti pāramparyeṇaivārthasya kāraṇatvam /",
    "GSP33nysu__1u:3212": "nanu tarhyasatā rajatādinā sannikarṣāyogātkathamindriyeṇa tajjñānajanmeti cenna, śuktikāsannikṛṣṭaṃ duṣyamindriyaṃ tāmevātyantāsadrajatātmanāvagāhamānaṃ jñānaṃ janayatītyaṅgīkārāt /",
    "GSP33nysu__1u:3213": "ata eva nāsatkhyātiprasaṅgaḥ /",
    "GSP33nysu__1u:3214": "yāvatkhalu vigīte pratyaye bhāsate tasya sarvasyāsattve 'satkhyātiḥ syāt /",
    "GSP33nysu__1u:3215": "na caivamityuktam /",
    "GSP33nysu__1u:3216": "yaccoktaṃ viṣayavyabhicāre jñānasya savartrānāśvāsa iti tat autsargikaṃ jñānānāṃ prāmāṇyamapavādādviparyaya iti vadatā'cāryeṇaiva parihariṣyate /",
    "GSP33nysu__1u:3217": "sākṣī khalu caitanyarūpo niyatayāthārthyaḥ kadācidapi saṃśayānāskandito",
    "GSP33nysu__1u:3218": "'ntaḥkaraṇavṛttīnāṃ yāthārthyaṃ svayameva gṛhṇāti,",
    "GSP33nysu__1u:3219": "parīkṣāsahakṛtastvayāthārthyamiti bādarāyaṇīyaṃ matam /",
    "GSP33nysu__1u:3220": "ata evānāśvāsanirasanopāyo na jñāneṣu kaścidviśeṣo 'stīti nirastam /",
    "GSP33nysu__1u:3221": "anyathā parasyāpi kathaṃ viṣayavyabhicāre vyavahṛtervyavahārāntare samāśvāsaḥ syāt /",
    "GSP33nysu__1u:3222": "tadabhāve ca kathaṃ vyavahāradarśanenānvitārthe vyutpattiḥ /",
    "GSP33nysu__1u:3223": "kvacidvivekāgrahe ca kathamanyatra viśiṣṭapratyaye viśvāso bhavet /",
    "GSP33nysu__1u:3224": "tadabhāve ca kathaṃ niḥśaṅkā pravṛttiḥ /",
    "GSP33nysu__1u:3225": "bādhakābhāvādinā samāśvāsastu paroktarītyaiva nirastaḥ /",
    "GSP33nysu__1u:3226": "kiñca pravṛttyuttarakālīno bādhakābhāvaḥ kathaṃ niḥśaṅkapravṛttāvupayujyate /",
    "GSP33nysu__1u:3227": "bādhakābhāvādinā viśiṣṭajñānasvarūpaniścayamaṅgīkurvāṇaḥ kathaṃ svaprakāśavijñānavādaṃ na jahyāt /",
    "GSP33nysu__1u:3228": "autsargikī pravṛttirapavādānnivṛttiriti cet /",
    "GSP33nysu__1u:3229": "samaṃ prakṛte 'pi /",
    "GSP33nysu__1u:3230": "yadapyuktaṃ viparītakhyātipakṣe jñānaṃ sākāramāpatediti /",
    "GSP33nysu__1u:3231": "tadanupapannam /",
    "GSP33nysu__1u:3232": "atyantāsata evākārasya sphuraṇāṅgīkārāt /",
    "GSP33nysu__1u:3233": "anyathā vyavahriyamāṇasyākārasya bahirabhāvādvayavahāro 'pi tadākāraḥ prasajyeta /",
    "GSP33nysu__1u:3234": "yā caivaṃ prakriyā rajatamidamityādinoktā sā jñānadvitve rajatajñānasya ca smṛtitve pramāṇābhāvādanupapannā",
    "GSP33nysu__1u:3235": "viśiṣṭajñānabādhakānāṃ parihṛtatvāt /",
    "GSP33nysu__1u:3236": "anumānānāṃ ca dūṣṭatvāt /",
    "GSP33nysu__1u:3237": "yastu rajatajñānasya smṛtitve pariśeṣopanyāsaḥ so 'pi",
    "GSP33nysu__1u:3238": "pratyutpannaka(kā)raṇaduṣyendriyādijanyatopapādanātpariśeṣānupapatterayuktaḥ",
    "GSP33nysu__1u:3239": "anākalitarajatasyānutpadyamānatvaṃ gaganādāvanaikāntikam /",
    "GSP33nysu__1u:3240": "rajatajñānavata evotpadyamānatvaṃ vivakṣitamiti cenna tathāpi rajatasaṃskāravyavahārādau vyabhicārāt",
    "GSP33nysu__1u:3241": "jñānatve satītiviśeṣaṇādadoṣa iti cenna /",
    "GSP33nysu__1u:3242": "rajatanirvikalpakajñānavata evotpadyamāne rajatasavikalpakānubhave vyabhicāratādavasthyāt",
    "GSP33nysu__1u:3243": "rajatasavikalpakajñānavata evotpadyamānatvaṃ vivakṣitamiti cenna hānādibuddhiṣvanaikāntikatānistārāt",
    "GSP33nysu__1u:3244": "saṃskāramātrasahakṛtamanojanyatvopādhigrastaṃ cānumānam /",
    "GSP33nysu__1u:3245": "nacānenaiva hetunāsya pakṣe sādhanam vyabhicārasyoktatvāt /",
    "GSP33nysu__1u:3246": "kiñcedaṃ smaraṇatvaṃ sādhyaṃ na tāvatsāmānyaṃ guṇeṣu prābhākarairabhyupagatam /",
    "GSP33nysu__1u:3247": "ananubhavatvamiti cet /",
    "GSP33nysu__1u:3248": "tadapi kimanubhavādanyatvamanubhavatvānadhikaraṇatvaṃ vā /",
    "GSP33nysu__1u:3249": "ādye 'nubhavasyāpi tatsambhavena siddhasādhanatā syāt /",
    "GSP33nysu__1u:3250": "dvitīye 'nubhavatvaṃ kimiti vācyam /",
    "GSP33nysu__1u:3251": "smṛtyanyatvamiti cenna /",
    "GSP33nysu__1u:3252": "smṛtāvapi prasaṅgāt itaretarāśrayaprasakteśca /",
    "GSP33nysu__1u:3253": "jñānasaṃskāramātraprabhavatvaṃ smṛtitvamiti cenna /",
    "GSP33nysu__1u:3254": "mānasapratyakṣajā smṛtirityasmābhiraṅgīkṛtatvena pakṣasyāprasiddhaviśeṣaṇatvāt dṛṣṭāntasya sādhyavaikalyācca /",
    "GSP33nysu__1u:3255": "kiñcendriyavyāpārānvayavyatirekānuvidhāyīdaṃ rajatajñānaṃ tatkāyarmityavasīyate /",
    "GSP33nysu__1u:3256": "tathāca bādhitaviṣayatvam /",
    "GSP33nysu__1u:3257": "anvayavyatirekayoranyatropayogānnaivamiti cet /",
    "GSP33nysu__1u:3258": "tatkimasya smṛtitve siddhe 'nyatropakṣayaḥ kalpyate utaivameva /",
    "GSP33nysu__1u:3259": "nādyaḥ /",
    "GSP33nysu__1u:3260": "tadabhāvāt asmādevānumānāttatsiddhāvanyonyāśrayaprasaṅgāt /",
    "GSP33nysu__1u:3261": "na dvitīyaḥ /",
    "GSP33nysu__1u:3262": "samīcīnarajatapratyaye 'pi tathātvaprasaṅgāt /",
    "GSP33nysu__1u:3263": "anyatropakṣayaḥ śaṅkita iti cenna tathāpi sandigdhakālātītatānistārāt /",
    "GSP33nysu__1u:3264": "samīcīnarajatānubhave 'pi kathamanyatrānupakṣayo niścito bhavatā /",
    "GSP33nysu__1u:3265": "anubhavatvaniścayāditi cenna indriyavyāpārasyānyatropayogaśaṅkayānubhavatvasyāpi sandigdhatvāt",
    "GSP33nysu__1u:3266": "purovartivyavahārasaṃvādādanubhavatvaniścaya iti cenna saṃvādānubhavasyāpyaniścitatvāt /",
    "GSP33nysu__1u:3267": "asati bādhake na vṛthānyatropakṣayaḥ śaṅkayata iti cet samaṃ prakṛte 'pīti",
    "GSP33nysu__1u:3268": "etenāpratyutpannakāraṇaprabhavatvaṃ smṛtitvamityapi cenna /",
    "GSP33nysu__1u:3269": "dvitīyādibhrame siddhasādhanatvāt sādhyaviśiṣṭatāprasaṅgācca /",
    "GSP33nysu__1u:3270": "tattāṃśollekhitvaṃ smṛtitvamiti cenna /",
    "GSP33nysu__1u:3271": "anubhavabādhitatvāt /",
    "GSP33nysu__1u:3272": "etena jñānasambhinnārthagocaratvamityapi parāstam /",
    "GSP33nysu__1u:3273": "anenaiva pratipakṣānumānadvayamapi samāhitaṃ veditavyam /",
    "GSP33nysu__1u:3274": "nedaṃ smṛtiriti vyavahartavyaṃ tattollekhādismṛticinhavikalatvāditi prathamaprayoge vivakṣitatvāt",
    "GSP33nysu__1u:3275": "ata eva tiktaguḍādipratyayaprakriyāpi parāstā /",
    "GSP33nysu__1u:3276": "yadapi viparyayābhyupagame kalpanāgauravamuktaṃ tat vivekāgrahamātreṇa pravṛttyāderupapattau tathāstu /",
    "GSP33nysu__1u:3277": "nacaivamiti vakṣyāmaḥ /",
    "GSP33nysu__1u:3278": "kiñcaivamantyatantusaṃyogaparyantaṃ kāraṇakalāpamupādāya paṭo 'pi",
    "GSP33nysu__1u:3279": "nāṅgīkaraṇīyaḥ tanmātreṇa sarvasyopapatteḥ /",
    "GSP33nysu__1u:3280": "paṭo 'pi pramito na hātuṃ śakyate /",
    "GSP33nysu__1u:3281": "naca tena vinaikatvādipratyayopapattiriti cet viparyaye 'pyevamiti kuto gauravam /",
    "GSP33nysu__1u:3282": "anyathākhyātau kiṃ pramāṇamiti cet /",
    "GSP33nysu__1u:3283": "anubhava eveti brūmaḥ /",
    "GSP33nysu__1u:3284": "(ta) yathā hi purovartini rajate rajatamidamiti viśiṣṭaviṣayamekameva",
    "GSP33nysu__1u:3285": "vijñānaṃ svaprakāśatayā vā mānasapratyakṣatayā vā sākṣiṇā vāvabhāsate tathedamapīti kuto 'sya na viśiṣṭaviṣayaikajñānatvam /",
    "GSP33nysu__1u:3286": "na hi tato 'sya mātrayāpi viśeṣaṃ paśyāmaḥ /",
    "GSP33nysu__1u:3287": "darśane vāsmatpravṛttirna syāt /",
    "GSP33nysu__1u:3288": "kevalamekaṃ tādṛgviṣayasadbhāvādyathārthaṃ tadabhāvāparamayathārthamaviśiṣṭaviṣayamanekamapi tadviśiṣṭaviṣayaikatvena pratibhāsata iti cenna /",
    "GSP33nysu__1u:3289": "anyasyāpi viśiṣṭaviṣayaikatve samāśvāsāsambhavaprasaṅgāt viparyayāṅgīkāraprasakteśca /",
    "GSP33nysu__1u:3290": "nāstyeva viśiṣṭaviṣayaikatvagrāhipratyaya iti cenna anubhavasiddhajñānāpalāpe smṛtyanubhavasvarūpāpalāpaprasaṅgāt",
    "GSP33nysu__1u:3291": "kiñca rajatārthinaḥ śuktikāyāṃ pravṛttiranyathānupapannānyathājñānamākṣipati /",
    "GSP33nysu__1u:3292": "nanviyaṃ pravṛttiḥ svarūpato viṣayataścāgṛhītabhedādvedanadvayādupapadyata iti cet /",
    "GSP33nysu__1u:3293": "ko 'yaṃ bhedo nāma /",
    "GSP33nysu__1u:3294": "kiṃ svarūpam uta pṛthaktavam utānyonyābhāvaḥ athavāvaidharmyam /",
    "GSP33nysu__1u:3295": "na prathamaḥ /",
    "GSP33nysu__1u:3296": "svaprakāśajñānajñeyapratibhāse tadanavabhāsānupapatteḥ /",
    "GSP33nysu__1u:3297": "na dvitīyaḥ /",
    "GSP33nysu__1u:3298": "guṇe guṇānabhyupagamāt /",
    "GSP33nysu__1u:3299": "sarvatra bhedāgrahasambhavenānyārthino 'nyatra pravṛttiprasaṅgāt /",
    "GSP33nysu__1u:3300": "tṛtīye vaktavyam /",
    "GSP33nysu__1u:3301": "kimidaṃ rajatatvayoranyonyābhāvo nāvabhāsate utedaṃ rajatayoriti /",
    "GSP33nysu__1u:3302": "nādyaḥ /",
    "GSP33nysu__1u:3303": "aparyāyaśabdasmārakayorjātivyaktayostadanavabhāsāsambhavāt /",
    "GSP33nysu__1u:3304": "kiñcānyonyābhāvo nāmānyonyasvarūpameva parasya /",
    "GSP33nysu__1u:3305": "taccopalabdhamiti kathaṃ tadanupalambhaḥ /",
    "GSP33nysu__1u:3306": "ata eva na dvitīyaḥ /",
    "GSP33nysu__1u:3307": "nāpi caturthaḥ /",
    "GSP33nysu__1u:3308": "rajatāsambhavinaḥ purovartinīdantvasya purovartyasambhavinaśca rajate rajatatvasya gṛhītatvāt",
    "GSP33nysu__1u:3309": "idaṃ rajatatvayorasaṃsargāgraho vivakṣita iti cenna /",
    "GSP33nysu__1u:3310": "asaṃsargo hi saṃsargasyābhāvaḥ /",
    "GSP33nysu__1u:3311": "sa cedaṃrajatatvayoḥ svarūpameva pareṣām iti kathaṃ tadavabhāse nāvabhāseta /",
    "GSP33nysu__1u:3312": "viparyayābhyupagamavādibhirapi bhedāgraho 'bhyupagamanīya eva /",
    "GSP33nysu__1u:3313": "tatrāpi samāno doṣa iti cenna /",
    "GSP33nysu__1u:3314": "bhedasya svarūpatāvanmātratvānabhyupagamāt /",
    "GSP33nysu__1u:3315": "atha manyase purovatirno yaḥ śuktitvādidharmo rajatavyāvartako yaśca rajate vyavahitadeśatvādidharmaḥ purovartivyāvartakastayoragrahaṇaṃ pravartakamiti /",
    "GSP33nysu__1u:3316": "tadasat /",
    "GSP33nysu__1u:3317": "purovartino hi śuktitvāgrahe na śuktikārthī tatra pravarteta /",
    "GSP33nysu__1u:3318": "rajatasya cāsannihitatvādidharmāgrahe rajatārthī na tatra pravartatām /",
    "GSP33nysu__1u:3319": "rajatārthinaḥ purovatirni pravṛttistu kutaḥ /",
    "GSP33nysu__1u:3320": "kiñca bhedāgrahādanyārthino 'nyatra pravṛttimācakṣāṇaḥ praṣṭavyaḥ /",
    "GSP33nysu__1u:3321": "kimayameva vyavahāro bhedāgrahādanyastvabhedagrahāt, uta sarvo 'pi",
    "GSP33nysu__1u:3322": "bhedāgrahāditi /",
    "GSP33nysu__1u:3323": "nādyaḥ /",
    "GSP33nysu__1u:3324": "aniyatakāraṇatāpātāt /",
    "GSP33nysu__1u:3325": "nanu ca sarvatrābhedagraha eva pravartakaḥ /",
    "GSP33nysu__1u:3326": "tatsārūpyādbhedāgraho 'pi tatheṣyate /",
    "GSP33nysu__1u:3327": "yathā hi /",
    "GSP33nysu__1u:3328": "asti tāvatpravartakatvābhimatapratyaye 'pyapekṣitopāyapurovṛttyavagamāṃśayoḥ svarūpato viṣayataśca bhedavirahādeva bhedāgrahaḥ /",
    "GSP33nysu__1u:3329": "tathātrāpyavivecakaṃ sādhāraṇaṃ rūpamavagamyate /",
    "GSP33nysu__1u:3330": "nāvagamyate ca vivecako 'sādhāraṇadharmo vedyayorvedanayośca /",
    "GSP33nysu__1u:3331": "tataścaikapravartakapratyayasadṛśavapurupajanayatīdaṃ vedanadvayaṃ pravṛttimiti /",
    "GSP33nysu__1u:3332": "maivam /",
    "GSP33nysu__1u:3333": "aniyatahetukatvānistārāt /",
    "GSP33nysu__1u:3334": "kiñca pravartakasādṛśyātpravṛttirityatraiva kalpyate uta yadyatsadṛśaṃ tattatkāryakārīti sarvatra niyamaḥ /",
    "GSP33nysu__1u:3335": "nādyaḥ /",
    "GSP33nysu__1u:3336": "adṛṣṭakalpanāprasaṅgāt /",
    "GSP33nysu__1u:3337": "pravṛttilobhāditthamāsthīyata iti cenna tasyā viparyayāṅgīkārādeva suvyavasthiteḥ /",
    "GSP33nysu__1u:3338": "na dvitīyaḥ /",
    "GSP33nysu__1u:3339": "kṛśānusadṛśād guñjāpuñjacchītanivṛtteradarśanāt /",
    "GSP33nysu__1u:3340": "nanvidaṃ rajatamiti yathā rajatasādhyā buddhī rajatasadṛśācchuktiśakalādbhavati bhavatām /",
    "GSP33nysu__1u:3341": "tathā pravartakaikajñānasadṛśājjñānadvayātpravṛttirapi kuto na syāt /",
    "GSP33nysu__1u:3342": "maivam /",
    "GSP33nysu__1u:3343": "arthasya sākṣājjñānakāraṇatvānabhyupagamāt /",
    "GSP33nysu__1u:3344": "sādṛśyaṃ tu kācādivaddoṣatayopayujyate /",
    "GSP33nysu__1u:3345": "api cedaṃ jñānadvayaṃ pravartakasādṛśyamātrādyadi pravṛttimupajanayennivṛttimapi kutā ena janayet /",
    "GSP33nysu__1u:3346": "asti hi tatra nivartakabhedagrahasārūpyamabhedāgrahaṇam /",
    "GSP33nysu__1u:3347": "nanu ca yathā bhedāgraho bhavatāmabhedagrahaṃ janayati tathā pravṛttimapi kiṃ na janayediti",
    "GSP33nysu__1u:3348": "maivam /",
    "GSP33nysu__1u:3349": "vaiṣamyāt /",
    "GSP33nysu__1u:3350": "jñānajanane hi kāraṇānāṃ svātantṛyaṃ na puruṣasya /",
    "GSP33nysu__1u:3351": "tāni ca yādṛśasāmagrīmadhyapatitāni tādṛśaṃ jñānamupajanayanti /",
    "GSP33nysu__1u:3352": "natu puruṣākāṅkṣāmapekṣante heyopekṣaṇīyajñānajananāt /",
    "GSP33nysu__1u:3353": "pravṛttau tu puruṣa eva svatantro na jñānam /",
    "GSP33nysu__1u:3354": "sa hi satyapi jñāne 'pekṣita eva pravartate /",
    "GSP33nysu__1u:3355": "natu jñānaṃ jātamityevodāsīnaviparītayorapi /",
    "GSP33nysu__1u:3356": "tathāca bhedāgrahadoṣakaluṣitāni nayanādīni viparyayaṃ janayanti /",
    "GSP33nysu__1u:3357": "natu puruṣaḥ pravartakasādṛśyamātreṇa pravartitumarhati /",
    "GSP33nysu__1u:3358": "tathātve vā nivartakasādṛśyātprekṣāvānnivartetāpītyuktam /",
    "GSP33nysu__1u:3359": "kiñca jñānamarthe pravṛttiṃ kiṃ sākṣādupajanayati utecchāprayatnadvāreṇa /",
    "GSP33nysu__1u:3360": "nādyaḥ /",
    "GSP33nysu__1u:3361": "heyopekṣaṇīyayorapi pravṛttiprasaṅgāt /",
    "GSP33nysu__1u:3362": "dvitīye kathamagṛhītabhedājjñānadvayātpravṛttiḥ /",
    "GSP33nysu__1u:3363": "purovartipravṛtterhi sākṣātkāraṇaṃ prayatnaḥ, tasya cecchā, tasyāśca samīhitasādhanatānumānam",
    "GSP33nysu__1u:3364": "naca tatsambhavati /",
    "GSP33nysu__1u:3365": "rajatatvasya pakṣadharmata(ā)yāpratipannatvāt /",
    "GSP33nysu__1u:3366": "atha rajate pratipannena rajatatvena tatsamīhitasādhanatājñānamupajātaṃ bhedāgraha(bhedagrahe",
    "GSP33nysu__1u:3367": "cenna /",
    "GSP33nysu__1u:3368": "tathā sati bhedagrahasārūpyādabhedāgrahādupekṣayā apyāpātāditi /",
    "GSP33nysu__1u:3369": "nanvastu tarhi dvitīyaḥ pakṣaḥ /",
    "GSP33nysu__1u:3370": "tathā hi /",
    "GSP33nysu__1u:3371": "satyarajate tāvadasti rajatavyaktijñānaṃ rajatatvajātibodhaśca /",
    "GSP33nysu__1u:3372": "na cāstyasaṃsargajñānam /",
    "GSP33nysu__1u:3373": "etāvataiva tatra tadarthināṃ pravṛttiḥ /",
    "GSP33nysu__1u:3374": "nahi tayostādātmyaṃ paśyanti /",
    "GSP33nysu__1u:3375": "jātivyaktayosdatādātmyābhāvāt /",
    "GSP33nysu__1u:3376": "naca tatra saṃsargagrahaḥ pravartakaḥ samavāyo hi tayoḥ saṃsargaḥ /",
    "GSP33nysu__1u:3377": "na cāsau pratyakṣaḥ /",
    "GSP33nysu__1u:3378": "indriyasannikarṣābhāvāt /",
    "GSP33nysu__1u:3379": "nāpyanumānastadā śakyate jñātum /",
    "GSP33nysu__1u:3380": "liṅgābhāvāt /",
    "GSP33nysu__1u:3381": "avisaṃvādivyavahārajanakatvaviśiṣṭasākāṃkṣarūparūpisahopalambho hi talliṅgam na cāvisaṃvāditvaṃ prāk pravṛtteḥ śakyādhigamam /",
    "GSP33nysu__1u:3382": "asti cedaṃ sakalamapi pravartakaṃ vibhrame 'pīti kuto viparyayābhāve pravṛttyanupapattiḥ",
    "GSP33nysu__1u:3383": "idaṃ rajatatvādhārayorbhedagraho vā satyarajate pravṛttihetuḥ /",
    "GSP33nysu__1u:3384": "asti cāsau prakṛte 'pi /",
    "GSP33nysu__1u:3385": "naca purovartini rajatatvāpratītāvicchānupapattiriti vācyam /",
    "GSP33nysu__1u:3386": "rajatatvena sahāgṛhītāsaṃsargatayā vā rajatādagṛhītabhedatayā vā samīhitasādhanatānumānopapatteriti etadapyayuktam /",
    "GSP33nysu__1u:3387": "asaṃsargāgrahabhedāgrahayoḥ nirastatvāt /",
    "GSP33nysu__1u:3388": "kiñcaivaṃ sati savikalpakapratyakṣocchedaprasaṅgaḥ /",
    "GSP33nysu__1u:3389": "vastumātragrahasyāsaṃsargāgrahasya ca nirvikalpakasāmyāt /",
    "GSP33nysu__1u:3390": "rūparūpibhāvaḥ savikalpake cakāsti /",
    "GSP33nysu__1u:3391": "nirvikalpake tu vastusvarūpamātramiti bheda iti cet /",
    "GSP33nysu__1u:3392": "ko 'yaṃ rūparūpibhāvaḥ dharmadharmiṇoḥ parasparākāṅkṣāviṣayatvamiti cet /",
    "GSP33nysu__1u:3393": "tatkiṃ tayoḥ svarūpamutānyat /",
    "GSP33nysu__1u:3394": "ādye tadapi nirvikalpake prakāśata eva /",
    "GSP33nysu__1u:3395": "dvitīye kiṃ tadaindriyakamutātīndriyam /",
    "GSP33nysu__1u:3396": "prathame kathamavikalpake na prakāśeta /",
    "GSP33nysu__1u:3397": "dvitīye kathaṃ savikalpake prakāśeta /",
    "GSP33nysu__1u:3398": "ata tadvastudarśanasāpekṣadaśarnaṃ nirvikalpake 'cakāsadapi savikalpake bhātīti cet /",
    "GSP33nysu__1u:3399": "tarhi na tatsarṃgātiriktamastīti saṃsargagrahādeva savikalpakopapattiḥ /",
    "GSP33nysu__1u:3400": "naca nirvikalpakasya pravartakatvamasti /",
    "GSP33nysu__1u:3401": "kiñcāsaṃsargāgrahādeva sarvatra pravṛttyaṅgīkāre madhyamavṛddhapravṛtterapi tathātvena bālasya tadīyasaṃsargajñānānumānopāyābhāvāt padānāmanvitārtheṣu vyutpattyanupapattau śābdapramāṇocchedaprasaṅgaḥ athaivaṃ manyeta /",
    "GSP33nysu__1u:3402": "astyeva vyavaharturanvayajñānam /",
    "GSP33nysu__1u:3403": "kiṃ nāma sadapi na pravṛttāvupayujyate /",
    "GSP33nysu__1u:3404": "ato na kaściddoṣa iti /",
    "GSP33nysu__1u:3405": "tatra kiṃ tadanvayajñānaṃ pravṛttau niyatamutāniyatamiti vācyam /",
    "GSP33nysu__1u:3406": "ādye 'stu tatpravṛttāvupayogi mā vā bhūt, anyathākhyātiṃ vinā na",
    "GSP33nysu__1u:3407": "rajatārthinaḥ purovartini pravṛttiriti tāvatsiddham /",
    "GSP33nysu__1u:3408": "dvitīye tu śabdocchedastadavasthaḥ /",
    "GSP33nysu__1u:3409": "kiñca niyatapūrvabhāvi cākāraṇaṃ cetyanupapannam /",
    "GSP33nysu__1u:3410": "pratibhāsamānayorasaṃsargāgrahe sati saṃsargagraho 'varjanīyasannidhiriti",
    "GSP33nysu__1u:3411": "cenna viparyayasyāpi vaktuṃ śakyatvāt /",
    "GSP33nysu__1u:3412": "avaśyaṃ caitadevam /",
    "GSP33nysu__1u:3413": "vyavahāro hi vyavahartavyopalambhanibandhano yuktaḥ, na tu vyavaharaṇīyaviparyayānupalabdhinibandhanaḥ",
    "GSP33nysu__1u:3414": "nahi ghaṭavyavahāro vyavahartavyajñānapuraḥsaro vyavahāratvādghaṭavyavahāravat /",
    "GSP33nysu__1u:3415": "vivādapadaṃ jñānaṃ purovartiviṣayaṃ tadviṣayavyavahārajanakatvātsaṃmatavat",
    "GSP33nysu__1u:3416": "purovarti vā rajatajñānagocaro rajatajñānagocaro rajatānupāyatve sati tadarthipravṛttiviṣayatvātsamyagrajatavat",
    "GSP33nysu__1u:3417": "vivādapadaṃ rajatajñānamidaṃ jñānānna bhidyate prakāśamānāttato 'prakāśamānabhedatve sati prakāśamānatvātsampratipannarajatajñānavadityādayaḥ /",
    "GSP33nysu__1u:3418": "kiñca viparyayābhāve nedaṃ rajatamiti jñānasya bādhakatvamanupapadyamānaṃ taṃ gamayati /",
    "GSP33nysu__1u:3419": "nahi tathātve bādhakatvamasti /",
    "GSP33nysu__1u:3420": "na tāvadagrahaṇanivartakatayā bādhakatvam, sarvapratyayānāṃ tathātvāpātāt /",
    "GSP33nysu__1u:3421": "nāpi vyavahāravicchedakatvena, atadarthināṃ vyavahārānutpattau nedaṃ",
    "GSP33nysu__1u:3422": "rajatamitijñānasyābādhakatvaprasaṅgāt, vyāghracorādijñānasyāpi pravṛttivicchedakatvena bādhakatvaprasakteśca",
    "GSP33nysu__1u:3423": "nacārthasya vyavahārayogyatāvicchedakatvena, samayāntare 'pi tatra vibhramātpravṛttyabhāvāpatteḥ",
    "GSP33nysu__1u:3424": "naca vyavahārapratibandhakatvena, avivekanivṛttau kāraṇābhāvādeva vyavahārānupapatteḥ pratibandhakakalpanāyogāt, vyāghracorādijñānasya bādhakatāpatteśca /",
    "GSP33nysu__1u:3425": "vimatamayathārthaṃ bādhyatvādvayavahāravaditi /",
    "GSP33nysu__1u:3426": "ata eva bhrāntitvaprasiddhayāpi viparyāsasiddhiḥ /",
    "GSP33nysu__1u:3427": "evaṃca sati pratyayatvānumānaṃ kālātyayāpadiṣyaṃ veditavyam /",
    "GSP33nysu__1u:3428": "aduṣyakaraṇajanyatvopādhigrastaṃ ca /",
    "GSP33nysu__1u:3429": "etena rajatajñānatvānumānamapi nirastam /",
    "GSP33nysu__1u:3430": "anyathā vimato vyavahāro yathārtho vyavahāratvāt, rajataviṣayo vā rajatavyavahāratvādityapi syāt /",
    "GSP33nysu__1u:3431": "yadapi jñānatvaṃ ca yathārthamātravṛttītyādi, tatra kimidaṃ jñānatvaṃ",
    "GSP33nysu__1u:3432": "sāmānyaṃ vā pratiniyataṃ vā /",
    "GSP33nysu__1u:3433": "nādyaḥ /",
    "GSP33nysu__1u:3434": "vādiprativādinorāśrayāsiddheḥ /",
    "GSP33nysu__1u:3435": "dvitīye yathārthajñānavṛttijñānatve siddhasādhanatā /",
    "GSP33nysu__1u:3436": "vimatajñānavṛttijñānatvapakṣīkāre 'pi mātreti vyarthaṃ syāt /",
    "GSP33nysu__1u:3437": "tattyāgena ca pratijñāne prathamānumānadoṣa eva /",
    "GSP33nysu__1u:3438": "kiñca yathātharmātravṛttītyayathārthāvṛttitvamātraṃ vivakṣitam utāyathātharjñānāvṛttitvam",
    "GSP33nysu__1u:3439": "ādye siddhasādhanam ayathārthavyavahārāvṛttitvasya siddhatvāt /",
    "GSP33nysu__1u:3440": "dvitīye parasyāprasiddhaviśeṣaṇatā,",
    "GSP33nysu__1u:3441": "aduṣṭasāmagrījanyamātravṛttitvamapādhiśca /",
    "GSP33nysu__1u:3442": "yacca śuktikā rajatatvenābhāsata ityādi, tadapyasat /",
    "GSP33nysu__1u:3443": "meruḥ sarṣapa ityādivāyānmerorapi sarṣapatvena pratibhāsāddṛṣṭāntasya sādhyavaikalyāt /",
    "GSP33nysu__1u:3444": "anyathā tathāvidhavākyābhāsaṃ śrutavatā tatpratiṣedho na kriyetāprasaktatvāt /",
    "GSP33nysu__1u:3445": "nahi padārthapratiṣedho yuktaḥ /",
    "GSP33nysu__1u:3446": "api caivaṃ satyagniranuguṇa iti bādhitaviṣayasya vākyasya ghaṭaḥ pacatītyapārthakādbhedo na syāt /",
    "GSP33nysu__1u:3447": "yadapīdaṃ rajatatādātmyamityādi /",
    "GSP33nysu__1u:3448": "taccāyuktam /",
    "GSP33nysu__1u:3449": "tadapratītāvāśrayāsiddheḥ, pratītau vyāghātāt dṛṣṭāntasya",
    "GSP33nysu__1u:3450": "sādhyasamatvāccetyāstāṃ vistaraḥ // 1 //",
    "GSP33nysu__1u:3451": "$rāmānujākhyātyanuvādaḥ$",
    "GSP33nysu__1u:3452": "kaścitpunarevamāha /",
    "GSP33nysu__1u:3453": "tāsāṃ trivṛtaṃ trivṛtamekaikāmakarodityādiśruteḥ,",
    "GSP33nysu__1u:3454": "sametyānyonyasaṃyogamityādipurāṇāt, tryātmakatvādisūtrācca",
    "GSP33nysu__1u:3455": "(line 6) ...",
    "GSP33nysu__1u:3456": "Nyāyasudhā on Madhva's Anuvyākhyāna 1,1.27-98 MISSING (including",
    "GSP33nysu__1u:3457": "Brahmasūtra 1,1.2)",
    "GSP33nysu__1u:3458": "[= vol. 2, pp. 269-800, and vol. 3, pp. 1-38 of Pandurangi's edition]",
    "GSP33nysu__1u:3459": "[======= JNys_1,1.I: janmādhikaraṇam (continued) =======]",
    "GSP33nysu__1u:3460": "... (line 20:)",
    "GSP33nysu__1u:3461": "anyathā śvetaketūddālakākhyāyikayā pratipāditatvādadvaitamapi na śrutyabhiprāyaḥ syāt /",
    "GSP33nysu__1u:3462": "“taddhaitatpaśyan ṛṣirvāmadevaḥ pratipedehaṃ brahmāsmi'; ityapi paropāsanānuvādo na svārthe tātparyavān syāt”atha yo 'nyāṃ devatāmupāste';",
    "GSP33nysu__1u:3463": "itayupāsanāprakaraṇatvāt /",
    "GSP33nysu__1u:3464": "tathāca bahuviplavaḥ syāt /",
    "GSP33nysu__1u:3465": "tasmātsūtrakārasyaivāyamabhiprāyo yajjagajjanmādikāraṇatvaṃ brahmaṇaḥ svarūpāntargatameva lakṣaṇamiti /",
    "GSP33nysu__1u:3466": "tathāca vispaṣṭatadīyavākyāntarabalādasyāpi sūtrasya svarūpalakṣaṇaparatvameveti /",
    "GSP33nysu__1u:3467": "yata evaṃ jagajjanmādikāraṇatvaṃ svalakṣaṇamatra sūtre brahmaṇo",
    "GSP33nysu__1u:3468": "'bhidhīyate, tato na paramate 'sya sūtrasyārambha evopapadyate /",
    "GSP33nysu__1u:3469": "ityāha- ata iti //",
    "GSP33nysu__1u:3470": "ato jīvaikyamapi sa nirācakre jagadguruḥ // MAnuv_1,1.99ab //",
    "GSP33nysu__1u:3471": "lakṣaṇaṃ hi sajātīyavijātīyavyavacchedārthaṃ bhavati /",
    "GSP33nysu__1u:3472": "yathā'ha”samānāsamānajātīyavyavacchedo vā lakṣaṇārthaḥ'; iti /",
    "GSP33nysu__1u:3473": "tathācānena lakṣaṇena sajātīyājjīvādvijātīyājjaḍācca brahmavyāvartitaṃ sūtrakāreṇa /",
    "GSP33nysu__1u:3474": "jīvaikyanirākaraṇasūtrasyārambhaḥ kathaṃ jīvaikyavādināṃ syāt /",
    "GSP33nysu__1u:3475": "syādyadīdaṃ kathañcit (syātkathañcidyadīdaṃ) taṭasthalakṣaṇaṃ syāt /",
    "GSP33nysu__1u:3476": "svarūpalakṣaṇamiti copapāditam /",
    "GSP33nysu__1u:3477": "syādayamadvaitināmanupapanno lakṣaṇārambho yadīdaṃ jīvavyāvṛttyarthaṃ lakṣaṇamuktaṃ syāt /",
    "GSP33nysu__1u:3478": "jaḍamātravyāvṛttyarthaṃ tu lakṣaṇe vyākhyāyamāne kathaṃ jīvaikyavādināṃ lakṣaṇasūtrārambho 'nupapanna ityata āha- nahīti //",
    "GSP33nysu__1u:3479": "nahi janmādihetutvaṃ jīvasya jagato bhavet // MAnuv_1,1.99cd //",
    "GSP33nysu__1u:3480": "yatra hi lakṣaṇaṃ nāsti tatsarvaṃ tadvayāvartyamaṅgīkaraṇīyam /",
    "GSP33nysu__1u:3481": "anyathā lakṣaṇasyāvyāptiprasaṅgāt /",
    "GSP33nysu__1u:3482": "nacedaṃ lakṣaṇaṃ jīvasyāsti /",
    "GSP33nysu__1u:3483": "tatkathamasāvanena na vyāvartyata iti /",
    "GSP33nysu__1u:3484": "kiñcānena lakṣaṇena yadi jīvo na vyāvartyate, kintu so 'pi lakṣyāntargataḥ",
    "GSP33nysu__1u:3485": "tathā sati lakṣaṇasya jīve",
    "GSP33nysu__1u:3486": "'tivyāptimāśaṅkayetaravyapadeśāddhitākaraṇādidoṣaprasaktiriti sūtrakārīyaṃ tannirākaraṇamasaṅgataṃ syāt /",
    "GSP33nysu__1u:3487": "nahi lakṣya evātivyāptirlakṣaṇasya kenāpi śaṅkayate /",
    "GSP33nysu__1u:3488": "kathañcicchaṅkāyāṃ vā tasyāpi lakṣyatvāṅgīkāraṃ parityajya tatra na lakṣaṇanirākaraṇaṃ kriyata ityāśavānāha- hitākriyeti //",
    "GSP33nysu__1u:3489": "hitākriyādidoṣaṃ ca vakṣyatyeva svayaṃ prabhuḥ // MAnuv_1,1.100ab //",
    "GSP33nysu__1u:3490": "yadyapi pareṇāpi jīvasya lakṣaṇavyāvartyatvamaṅgīkṛtameva,",
    "GSP33nysu__1u:3491": "yathā'ha”sarvajñaṃ sarvaśaktiṃ vihāyānyataḥ paraparikalpitātpradhānāderacetanāccetanādapi paricchinnajñānakriyāśakteḥ saṃsāriṇo hiraṇyagarbhādutpattyādi na sambhāvayitumapi śakyate'; iti,",
    "GSP33nysu__1u:3492": "tathāpi nyāyenopapādayitumidamuktamiti /",
    "GSP33nysu__1u:3493": "$atha māyāvādyuktasya nirguṇatvasyāpi sūtrakāraireva nirākṛtatā$",
    "GSP33nysu__1u:3494": "ito 'pi māyāvādināṃ na brahmalakṣaṇasūtrārambhaḥ sambhavatītyāha-",
    "GSP33nysu__1u:3495": "nirguṇatvaṃ ceti //",
    "GSP33nysu__1u:3496": "nirguṇatvaṃ ca tenaiva niṣiddhaṃ prabhuṇā svayam // MAnuv_1,1.100cd //",
    "GSP33nysu__1u:3497": "lakṣaṇavākyaṃ hi sākṣāllakṣyasyāsādhāraṇadharmasaṃsargaṃ pratipādayadarthāditaravyāvṛttiṃ pratipādayati /",
    "GSP33nysu__1u:3498": "tato 'nenāpi lakṣaṇāvākyena brahmaṇo jagajjanmādikāraṇatvena",
    "GSP33nysu__1u:3499": "tadavinābhūtaiḥ sarvajñatvādibhiśca saṃsargaḥ pratipādanīyaḥ /",
    "GSP33nysu__1u:3500": "tathāca nirviśeṣatvaṃ brahmaṇo 'nena sūtreṇa niṣiddham /",
    "GSP33nysu__1u:3501": "nirviśeṣatvavādināṃ ca nirviśeṣatvaṃ niṣedhataḥ sūtrasyārambhaḥ kathamupapadyata iti /",
    "GSP33nysu__1u:3502": "$jagajjanmādikāraṇatvasya taṭasthatvakalpanā $",
    "GSP33nysu__1u:3503": "syādiyaṃ jīvabrahmaṇorekatvaṃ brahmaṇaśca nirguṇatvamaṅgīkurvatāṃ lakṣaṇasūtrārambhānupapattiḥ",
    "GSP33nysu__1u:3504": "yadyanena sūtreṇa jagajjanmādikāraṇatvaṃ brahmaṇaḥ svalakṣaṇamucyate /",
    "GSP33nysu__1u:3505": "na caivaṃ kintu taṭasthameva /",
    "GSP33nysu__1u:3506": "nahi tathāvidhaṃ jagajjanmādikāraṇatvaṃ jīvabrahmaṇorekatvaṃ vā brahmaṇo nirguṇatvaṃ vā viruṇaddhi",
    "GSP33nysu__1u:3507": "nanu svalakṣaṇatve pramāṇamuktam /",
    "GSP33nysu__1u:3508": "maivam /",
    "GSP33nysu__1u:3509": "svasya lakṣaṇāni svalakṣaṇānīti vā /",
    "GSP33nysu__1u:3510": "su samyak svarūpāntargatyā na lakṣaṇānīti vā tadarthopapatteḥ /",
    "GSP33nysu__1u:3511": "tarhi yato 'sya janmādi sā māyā tadāśrayo brahmeti nirdeśaḥ syāt /",
    "GSP33nysu__1u:3512": "natu janmādyasya yatastadbrahmeti /",
    "GSP33nysu__1u:3513": "maivam /",
    "GSP33nysu__1u:3514": "yatra ghoṣaḥ sā gaṅgetivallakṣaṇayā prayogopapatteḥ /",
    "GSP33nysu__1u:3515": "nanu taṭasthenāpi jagajjanmādikāraṇatvena brahmaṇo jīvaikyaṃ nirguṇatvaṃ ca (ni)viruddhayate",
    "GSP33nysu__1u:3516": "kākanilayanatvaṃ hi pareṇa taṭasthaṃ lakṣaṇamudāhṛtam /",
    "GSP33nysu__1u:3517": "tasya lakṣyāntarbhāve kākādhikaraṇatvamapi gṛhaśabdārthaḥ syāt /",
    "GSP33nysu__1u:3518": "tataśca kākavigame gṛhaikadeśabhaṅgabuddhiḥ syāt iti /",
    "GSP33nysu__1u:3519": "tatra kākādhikaraṇatvaṃ tadanadhikaraṇebhyo gṛhaṃ vyāvartayati na vā /",
    "GSP33nysu__1u:3520": "neti pakṣe 'nubhavavirodhastadabhidhānavaiyarthyaṃ ca /",
    "GSP33nysu__1u:3521": "ādye brahmalakṣaṇamapi kathaṃ na jīvavyāvṛttiṃ karoti /",
    "GSP33nysu__1u:3522": "kathaṃ ca tatsambandhena saguṇaṃ na bhavatīti /",
    "GSP33nysu__1u:3523": "maivam /",
    "GSP33nysu__1u:3524": "yo hi kāryakāraṇasaṅghātādaviviktaṃ kartṛtvabhoktṛtvadoṣasaṃsargiṇamātmānaṃ matvā kliśyati sa jīvo vyāvartyata eva te(ane)na lakṣaṇena /",
    "GSP33nysu__1u:3525": "tatra yaścaitanyadhātuḥ sa brahmaṇo na bhidyata ityabhyupagame virodhābhāvāt /",
    "GSP33nysu__1u:3526": "naca satyasya prapañcasya kāraṇabhūtāyāḥ satyāyā māyāyā āśrayo brahmeti sūtrārtho yena brahmaṇaḥ saviśeṣatvaṃ syāt /",
    "GSP33nysu__1u:3527": "kintu yadavaṣṭambho viśvo vivartaḥ prapañcastad brahmeti sūtrārthaḥ /",
    "GSP33nysu__1u:3528": "sati caivaṃ sūtrārthe kathaṃ jīvabrahmaṇorekatvaṃ brahmaṇo nirguṇatvaṃ ca viruddhayata iti",
    "GSP33nysu__1u:3529": "$jagajjanmādikāraṇatvasya taṭasthatvakalpanā ayuktā$",
    "GSP33nysu__1u:3530": "atrocyate /",
    "GSP33nysu__1u:3531": "āstāṃ tāvat(eṣā) prapañcasya vivartatā'divārtā pramāṇābhāvāt prakṛtyadhikaraṇe nirākariṣyamāṇatvācca",
    "GSP33nysu__1u:3532": "taṭasthena jagajjanmādikāraṇatvenātra sūtre lakṣaṇayā brahma pratipādyata iti kuto 'ṅgīkaraṇīyam",
    "GSP33nysu__1u:3533": "mukhyārthāsambhave hi lakṣaṇāśrayaṇaṃ dṛṣṭam /",
    "GSP33nysu__1u:3534": "na tāvad brahmaṇo jagajjanmādikāraṇatvasya bādhakaṃ pratyakṣaṃ tadagocaratvāt /",
    "GSP33nysu__1u:3535": "nāpyanumānam śrutibādhitatvāt /",
    "GSP33nysu__1u:3536": "nāpyāgamaḥ tasyākliṣyakāritvādyarthatayā sāvakāśatvāt /",
    "GSP33nysu__1u:3537": "nanvarthāpattyedamavasīyate /",
    "GSP33nysu__1u:3538": "jīvabrahmaṇorekatvaṃ tāvadāvaśyakam /",
    "GSP33nysu__1u:3539": "naca jagajjanmādikāraṇatvasya svalakṣaṇatve tatsambhavati /",
    "GSP33nysu__1u:3540": "ato 'nyathānupapattyā māyāgatamevedaṃ lakṣaṇam /",
    "GSP33nysu__1u:3541": "janmādyasya yatastad brahmeti lakṣaṇayocyata iti kalpyata iti /",
    "GSP33nysu__1u:3542": "tatrāha- bhedenaiveti //",
    "GSP33nysu__1u:3543": "bhedenaiva tu mukhyārthasambhave lakṣaṇā kutaḥ // MAnuv_1,1.101ab //",
    "GSP33nysu__1u:3544": "yadi jīvabrahmaṇorekatvaparirakṣaṇāya yathāśrutaṃ sūtrārthaṃ parityajya lakṣaṇāśrīyate tarhi jīvabrahmaṇorbhedenaivāṅgīkṛtena sūtrasya mukhyārthasambhave lakṣaṇā kasmādāśrayaṇīyā /",
    "GSP33nysu__1u:3545": "nanvabhedamupādāya sūtre lakṣaṇā vā'śrayaṇīyā bhedamupādāya makhyavṛttirveti sandihyate /",
    "GSP33nysu__1u:3546": "vayaṃ tu brūmaḥ dvitīyaḥ pakṣa eva śreyāniti, aprāmāṇikaparirakṣaṇāya vākyānāṃ jaghanyavṛttirāśrīyamāṇā kvaci(dupalabdheti)dapi dṛṣṭeti /",
    "GSP33nysu__1u:3547": "tadidamuktaṃ- bhedenaiveti //",
    "GSP33nysu__1u:3548": "nanu kathaṃ jīvabrahmaikyamaprāmāṇikam /",
    "GSP33nysu__1u:3549": "tattvamasītyādiśrutisiddhami(tvādi)ti cenna /",
    "GSP33nysu__1u:3550": "upapattiparāhatatvāt /",
    "GSP33nysu__1u:3551": "tathāhi /",
    "GSP33nysu__1u:3552": "tacchabdenā(bdasya) mukhyārtho yaḥ,”sadeva somya'; ityādinā prakṛtaḥ prekṣāpūrvaṃ tejo 'bannādīnāṃ sraṣṭā sarvāsāṃ prajānāṃ mūlamāyatanaṃ pratiṣṭhā ca sakalāvadyagandhavidhuro 'paricchinnaguṇākaraḥ paramātmā,",
    "GSP33nysu__1u:3553": "yaśca tvaṃpadamukhyārthaḥ pratyakṣa(ādi)siddho 'lpaśaktiḥ parādhīno doṣakaluṣito 'vacchinnajñānādiguṇaḥ, tāvupādāyānena vākyenaikyamucyate,",
    "GSP33nysu__1u:3554": "uta viruddhabhāgatyāgena lakṣaṇayā vā /",
    "GSP33nysu__1u:3555": "nādyaḥ /",
    "GSP33nysu__1u:3556": "parasparavirodhena yogyatāvirahe jaradgavādivākyavadābhāsatvaprasaṅgāt /",
    "GSP33nysu__1u:3557": "dvitīye doṣamāha- bhedanaiveti //",
    "GSP33nysu__1u:3558": "siṃho devadatta ityādivatsāmānādhikaraṇyamātraṃ gauṇamupādāya",
    "GSP33nysu__1u:3559": "jīvabrahmaṇorbhede(nā)naivāṅgīkṛtena padadvayasya",
    "GSP33nysu__1u:3560": "mukhyārtha(tva)sambhave(na) jahadajahallakṣaṇā kuta āśrayaṇīyeti /",
    "GSP33nysu__1u:3561": "nanu kiṃ sāmānādhikaraṇyaṃ mukhyamupādāya tattvaṃpadayorlākṣaṇikatvaṃ vyākhyeyam /",
    "GSP33nysu__1u:3562": "kiṃvā sāmānādhikaraṇyaṃ gauṇaṃ gṛhītvā tattvaṃpadayormukhyārthatā vyākhyātavyeti sandehe na vinigamanāyāṃ heturasti /",
    "GSP33nysu__1u:3563": "na nāsti /",
    "GSP33nysu__1u:3564": "tyajedekaṃ kulasyārtha iti nyāyasya vidyamānatvāt /",
    "GSP33nysu__1u:3565": "tātparyaliṅgānāṃ tatratatra bheda evānuguṇyasya vyutpāditatvāt /",
    "GSP33nysu__1u:3566": "tadidamuktaṃ - bhedenaiveti //",
    "GSP33nysu__1u:3567": "kiñca virodhyākāraparityāgena svarūpamātralakṣaṇayā”tattvamasi'; iti vākyaṃ jīvabrahmaṇorekatvaṃ pratipādayatītyatra virodhyākāraparityāgo nāma",
    "GSP33nysu__1u:3568": "na tāvadavivakṣāmātramityuktaṃ prāk /",
    "GSP33nysu__1u:3569": "atha so 'yaṃ devadatta ityādivadvirodhyākārasyānityatvam /",
    "GSP33nysu__1u:3570": "tatrāha- kathamiti //",
    "GSP33nysu__1u:3571": "kathaṃ nityaguṇasyāsya syādaikyaṃ guṇahānataḥ // MAnuv_1,1.101cd //",
    "GSP33nysu__1u:3572": "nityaguṇatvaṃ ceśvarasya liṅgapāde sādhayiṣyate /",
    "GSP33nysu__1u:3573": "asyeśvarasyetyupalakṣaṇam /",
    "GSP33nysu__1u:3574": "jīve 'pi pāratantryādidoṣāṇāṃ nityatvāt /",
    "GSP33nysu__1u:3575": "yathoktaṃ purāṇe”alpaśaktirasārvajñam'; iti /",
    "GSP33nysu__1u:3576": "nanu ca virodhyākāraparityāgena jīvasya brahmaikyamityasyārtho na virodhyākārāvivakṣāmātreṇeti nāpyanityatveneti /",
    "GSP33nysu__1u:3577": "kintu nirguṇena brahmaṇā jīvasyaikyamityeveti cenna /",
    "GSP33nysu__1u:3578": "nirguṇa(tva)syaiva nirūpayitumaśakyatvāt /",
    "GSP33nysu__1u:3579": "tathāhi /",
    "GSP33nysu__1u:3580": "tannirguṇaṃ kiṃ saguṇādīśvarādbhinnamutābhinnam(vā) /",
    "GSP33nysu__1u:3581": "dvitīye tasyāpi saguṇatvaprasaṅgena nirguṇatvavyāghātaḥ /",
    "GSP33nysu__1u:3582": "ādye doṣamāha- sadaiveti //",
    "GSP33nysu__1u:3583": "sadaiva guṇavattve 'sya bhinnaṃ syānnirguṇaṃ sadā // MAnuv_1,1.102ab //",
    "GSP33nysu__1u:3584": "yadi nirguṇaṃ saguṇādatyantabhinnaṃ tarhyasya saguṇasya nityaṃ saguṇatvāttasmānnityameva nirguṇaṃ bhinnaṃ prasajyeta /",
    "GSP33nysu__1u:3585": "tathāca na kadācidapi kaivalyaṃ syāditi /",
    "GSP33nysu__1u:3586": "nanu svabhāvato nirguṇameveropitairmithyāguṇaiḥ saguṇamiti bālairabhilapyate /",
    "GSP33nysu__1u:3587": "āropitanīlimnā gaganamiva nīlatvena /",
    "GSP33nysu__1u:3588": "āropapravāhasya cānādinityatayā sadā saguṇatvaṃ ca nāniṣyam /",
    "GSP33nysu__1u:3589": "tathāca mithyābhūtavirodhyākāraparityāgenaikyopadeśo 'pi nānupapannaḥ /",
    "GSP33nysu__1u:3590": "nīrūpaṃ gaganamiti yathā /",
    "GSP33nysu__1u:3591": "yathā vā yadidaṃ rajataṃ sā śuktirityevaṃ pareṇa svābhisandhāvudghāṭite satyāha- naceti",
    "GSP33nysu__1u:3592": "naca mithyāguṇatvaṃ syādanirvācyasya dūṣaṇāt // MAnuv_1,1.102cd //",
    "GSP33nysu__1u:3593": "mithyetyasaducyate 'nirvacanīyaṃ vā /",
    "GSP33nysu__1u:3594": "nādyaḥ /",
    "GSP33nysu__1u:3595": "anaṅgīkārāt /",
    "GSP33nysu__1u:3596": "na dvitīyaḥ /",
    "GSP33nysu__1u:3597": "anirvācyasya prathamasūtra eva nirākṛtatvāt /",
    "GSP33nysu__1u:3598": "ato guṇarāhityalakṣaṇaṃ nirguṇatvaṃ na sarvathā śakyanirūpaṇam /",
    "GSP33nysu__1u:3599": "nanu guṇādipañcakasya nirguṇatvaṃ padārthavido manyante /",
    "GSP33nysu__1u:3600": "manyantām /",
    "GSP33nysu__1u:3601": "na hīdānīṃ nirguṇavastunirākaraṇaṃ prastutam /",
    "GSP33nysu__1u:3602": "kiṃ nāmādvaidinā nirguṇaṃ brahma nirūpayitumaśakyamiti /",
    "GSP33nysu__1u:3603": "guṇaśabdenā(cā)tra dharmamātraṃ prakṛtam /",
    "GSP33nysu__1u:3604": "tadguṇādiṣvapi sarvasaṃmatam /",
    "GSP33nysu__1u:3605": "guṇādīnāṃ ca saguṇatvaṃ paramāṇvārambhanirāse vakṣyate /",
    "GSP33nysu__1u:3606": "nanu (ca)”sākṣī cetā kevalo nirguṇaśca'; iti nirguṇaṃ brahma śrūyate /",
    "GSP33nysu__1u:3607": "maivam /",
    "GSP33nysu__1u:3608": "uktānupapattiparāhatatvenārthāntaraparatvāt /",
    "GSP33nysu__1u:3609": "anyathā sākṣitvādīnāmapi dharmatvādvayāghātaśca /",
    "GSP33nysu__1u:3610": "sākṣāddraṣṭā hi sākṣī /",
    "GSP33nysu__1u:3611": "yathā'ha pāṇiniḥ /",
    "GSP33nysu__1u:3612": "sākṣāddraṣṭari saṃjñāyāmiti /",
    "GSP33nysu__1u:3613": "evaṃ dharmarāhityalakṣaṇaṃ nirguṇatvaṃ nirākṛtamapyāgrahamātreṇa yo 'ṅgīkaroti taṃ prati solluṇṭhamāha- nirguṇatvamiti //",
    "GSP33nysu__1u:3614": "nirguṇatvaṃ tadā ca syādāsuratvaṃ nacānyathā // MAnuv_1,1.103ab //",
    "GSP33nysu__1u:3615": "tadā ca yuktayā nirgu(ṇe)ṇatve nirākṛte 'pi yadi nirguṇatvaṃ parasmai",
    "GSP33nysu__1u:3616": "ruciṃ syāt tarhi guṇaśabdoditasakalaśubharāhityalakṣaṇamāsuratvameva syāt /",
    "GSP33nysu__1u:3617": "anyathānirūpayitumaśakyatvasyoktatvāt /",
    "GSP33nysu__1u:3618": "tenaikyaṃ ca māyāvādināmanumanyāmaha iti /",
    "GSP33nysu__1u:3619": "etena brahmaṇo nirguṇatvādasya lakṣaṇasya yattaṭasthatvamuktam /",
    "GSP33nysu__1u:3620": "nahi nānāvidhakāryakriyāveśātmatvaṃ tatprasavaśaktayatmakaṃ vā jijñāsyaviśuddhabrahmāntargataṃ bhavitumarhati /",
    "GSP33nysu__1u:3621": "tadapi nirastaṃ veditavyam /",
    "GSP33nysu__1u:3622": "nirguṇa(tva)syaiva nirākṛtatvāt /",
    "GSP33nysu__1u:3623": "yaccoktam”nedaṃ brahmaṇo viśeṣaṇam prapañcopādhitvena",
    "GSP33nysu__1u:3624": "nirupādhikabrahmasvarūpāntargatatvāyogāt'; iti, taduttaratra nirākariṣyata iti /",
    "GSP33nysu__1u:3625": "$atha taduktasya “guṇaguṇinoḥ anyatvānanyatvābhyām anirūpaṇam itsyaya",
    "GSP33nysu__1u:3626": "duṣṭatā$",
    "GSP33nysu__1u:3627": "yadapi guṇaguṇinoranyatvānanyatvābhyāmanirūpaṇāditi lakṣaṇasya taṭasthatvādi siddhaye pareṇoktaṃ",
    "GSP33nysu__1u:3628": "lakṣyalakṣaṇayoriti //",
    "GSP33nysu__1u:3629": "lakṣyalakṣaṇayorbhedo 'bhedo vā yadi vobhayam // MAnuv_1,1.103cd //",
    "GSP33nysu__1u:3630": "yadatra jagajjanmādikāraṇatvaṃ mu(khya)khato lakṣaṇamabhihitaṃ savarjñatvādisamastaguṇavattvaṃ cābhiprāyavyā(prā)ptamityuktam /",
    "GSP33nysu__1u:3631": "tadubhayamapi lakṣaṇaṃ lakṣyādbrahmaṇo bhinnamabhinnaṃ bhinnābhinnaṃ vā /",
    "GSP33nysu__1u:3632": "nādyaḥ /",
    "GSP33nysu__1u:3633": "merumandaravallakṣyalakṣaṇabhāvasya guṇaguṇibhāvasya cānupapatteḥ /",
    "GSP33nysu__1u:3634": "sambandhasadbhāvānneti cet (na) tasyāpi sambandhibhyāmanyatvānanyatvābhyāmanirūpaṇāt /",
    "GSP33nysu__1u:3635": "na dvitīyaḥ /",
    "GSP33nysu__1u:3636": "anekairabhinnasya brahmaṇo 'pyanekatvāpatteḥ /",
    "GSP33nysu__1u:3637": "tathā caikameveti śrutivirodhāt /",
    "GSP33nysu__1u:3638": "lakṣaṇānāṃ vaikatvamāpadyeta /",
    "GSP33nysu__1u:3639": "tathāca”yato vā imāni bhūtāni jāyante'; ityādiśruteḥ punaruktidoṣaprasaṅgaḥ /",
    "GSP33nysu__1u:3640": "lakṣyalakṣaṇabhāvo guṇaguṇibhāvaścābhede nopapadyate /",
    "GSP33nysu__1u:3641": "prasiddhena hyaprasiddhaṃ lakṣaṇīyam /",
    "GSP33nysu__1u:3642": "naca tadeva tadaiva prasiddhamaprasiddhaṃ ceti yuktam /",
    "GSP33nysu__1u:3643": "guṇī ca guṇavānbhavati /",
    "GSP33nysu__1u:3644": "naca svenaiva tadvānbhavati /",
    "GSP33nysu__1u:3645": "na tṛtīyaḥ /",
    "GSP33nysu__1u:3646": "parasparavirodhāt /",
    "GSP33nysu__1u:3647": "ato 'śakyanirūpaṇatvānnedaṃ brahmasvarūpāntargataṃ lakṣaṇam /",
    "GSP33nysu__1u:3648": "kintu taṭasthameva /",
    "GSP33nysu__1u:3649": "naca taṭasthena tena brahmaṇo 'dvitīyatvabhaṅgaḥ /",
    "GSP33nysu__1u:3650": "yadrajatamityabhātsā śuktiritivanmithyābhūtenāpi prapañcakāraṇatvenopalakṣaṇayogāditi /",
    "GSP33nysu__1u:3651": "evamanūdya nirākartumārabhate- iti pṛṣṭa iti //",
    "GSP33nysu__1u:3652": "iti pṛṣṭe // MAnuv_1,1.104a //",
    "GSP33nysu__1u:3653": "vaktavyamiti śeṣaḥ /",
    "GSP33nysu__1u:3654": "pṛṣṭa itayupalakṣaṇam /",
    "GSP33nysu__1u:3655": "dūṣite cetyapi grāhyam /",
    "GSP33nysu__1u:3656": "dūṣaṇānāmatyantāsambaddhatvātpṛṣṭa ityevoktam /",
    "GSP33nysu__1u:3657": "kiṃ vaktavyamiti /",
    "GSP33nysu__1u:3658": "tatra jagajjanmādikāraṇatvādīnāṃ dharmāṇāṃ bhedābhāve 'pi viśeṣasya sadbhāvāttadbalena sarvamutpadyata iti vaktuṃ nirbhedavastuni pareṇa viśeṣasyānaṅgīkṛtatvāt ghaṭādīnāṃ ca mithyātvenāṅgīkṛtānāmanudāharaṇatvātsatya eva vastunyasāvudapapādanīya iti manvāna āha- tadeti //",
    "GSP33nysu__1u:3659": "... tadaikyasya gatireva na vidyate // MAnuv_1,1.104ab //",
    "GSP33nysu__1u:3660": "yadyevaṃ pṛṣṭvā lakṣaṇaṃ dūṣayasi tadaikyasya gatirnirūpaṇaprakāro na vidyate /",
    "GSP33nysu__1u:3661": "ayamabhiprāyaḥ /",
    "GSP33nysu__1u:3662": "dvividhaṃ hi vākyaṃ māyāvādinā tattvāvedakamaṅgīkṛtam /",
    "GSP33nysu__1u:3663": "ekaṃ jīvabrahmaṇoraikyaparaṃ mahāvākyam /",
    "GSP33nysu__1u:3664": "yathā tattvamasītyādi /",
    "GSP33nysu__1u:3665": "aparaṃ tatsvarūpaparamavāntaravākyam /",
    "GSP33nysu__1u:3666": "yathā satyaṃ jñānamanantaṃ brahmetyādi /",
    "GSP33nysu__1u:3667": "tadubhayamapi saviśeṣābhinnavastuniṣṭhaṃ pareṇāṅgīkaraṇīyam /",
    "GSP33nysu__1u:3668": "gatyantarābhāvāt /",
    "GSP33nysu__1u:3669": "tatra tāvadādyasya gatyantaraṃ nāsti /",
    "GSP33nysu__1u:3670": "kathamiti cet ucyate /",
    "GSP33nysu__1u:3671": "tattvamasītyādivākyapratipādyamaikyaṃ kiṃ tatpadalakṣitāccaitanyādabhinnamuta bhinnamatha bhinnābhinnamiti vācyam /",
    "GSP33nysu__1u:3672": "pareṇāṅgīkṛtatvena prādhānyādabhedapakṣaṃ tāvadādau nirākaroti- aikyābheda iti //",
    "GSP33nysu__1u:3673": "aikyābhede na śāstreṇa jñeyaṃ tat svaprakāśataḥ // MAnuv_1,1.104cd //",
    "GSP33nysu__1u:3674": "aikyasya caitanyasvarūpābhede 'ṅgīkriyamāṇe tadaikyaṃ tattvamasītyādinā śāstreṇa pratipādyaṃ na syāt /",
    "GSP33nysu__1u:3675": "kutaḥ svarūpasya svaprakāśatvena nityasiddhatvāt /",
    "GSP33nysu__1u:3676": "tanmātrasvarūpatvāccaikyasya /",
    "GSP33nysu__1u:3677": "nahi prakāśamānameva śāstrapratipādyam /",
    "GSP33nysu__1u:3678": "vaiyarthyaprasaṅgāt /",
    "GSP33nysu__1u:3679": "kiñcāvedyatve satyaparokṣavyavahārayogyatvaṃ svaprakāśatvaṃ paroṇāṅgīkṛtam",
    "GSP33nysu__1u:3680": "tathāca svaprakāśacaitanyātmakaṃ (ca) śāstrapratipādyaṃ ceti vyāhatam /",
    "GSP33nysu__1u:3681": "atha śāstraṃ naikyaṃ pratipādayati kintu bhedabhramaṃ nirākaroti,",
    "GSP33nysu__1u:3682": "yathoktam siddhaṃ tu nivartakatvāditi /",
    "GSP33nysu__1u:3683": "na /",
    "GSP33nysu__1u:3684": "aikye prakāśamāne bhedabhramasyaivānavakāśāt /",
    "GSP33nysu__1u:3685": "tattvāpratipatterbhrāntihetutvāt /",
    "GSP33nysu__1u:3686": "aikyaṃ na prakāśata iti cenna /",
    "GSP33nysu__1u:3687": "svaprakāśacaitanyamātratvavirodhāt /",
    "GSP33nysu__1u:3688": "avidyāvaśātsvaprakāśasyāpyanavabhāsa iti cenna sarvathāpyanavabhāsaprasaṅgāt /",
    "GSP33nysu__1u:3689": "tathācādhiṣṭhānānavabhāse 'vidyāropasyāpyanupapatteḥ /",
    "GSP33nysu__1u:3690": "na hyakhaṇḍe vastunyaṃśato 'vidyāvaraṇaṃ sambhavati /",
    "GSP33nysu__1u:3691": "asambhavanīyāvabhāsacaturāvidyeti cet /",
    "GSP33nysu__1u:3692": "tarhi sā jaḍeṣveva kuto nāṅgīkāryā /",
    "GSP33nysu__1u:3693": "anupapattestulyatvāt /",
    "GSP33nysu__1u:3694": "tathāca”sā na jaḍeṣu vastuṣu'; ityayuktam /",
    "GSP33nysu__1u:3695": "na śāstreṇa jñeyaṃ tadityupalakṣaṇam /",
    "GSP33nysu__1u:3696": "śāstrapratipādyatve 'pi tatpadenaiva siddhatvāt /",
    "GSP33nysu__1u:3697": "tvamasīti vyarthamityapi draṣṭavyam /",
    "GSP33nysu__1u:3698": "tadityetāvatā na bhedabhramanivṛttiḥ /",
    "GSP33nysu__1u:3699": "atastvamasīti sārthakamiti cenna /",
    "GSP33nysu__1u:3700": "tatpadenai(vai)kyasya pratipāditatvādaikyapratītau ca bhedabhramasya",
    "GSP33nysu__1u:3701": "nirastatvāt /",
    "GSP33nysu__1u:3702": "anyathā kadāpyanivṛttiprasaṅgāt /",
    "GSP33nysu__1u:3703": "tatpadenaikyasyāpratipāditatve tadupalakṣitacaitanyamātratvānupapattiḥ /",
    "GSP33nysu__1u:3704": "nanu kathaṃ tarhi so 'yaṃ devadatta iti vākyam /",
    "GSP33nysu__1u:3705": "atrāpi viśeṣānaṅgīkāre 'nupapattireveti /",
    "GSP33nysu__1u:3706": "bhede mithyātvato bhedasatyatvaṃ syād balādapi // MAnuv_1,1.105ab //",
    "GSP33nysu__1u:3707": "dvitīyaṃ nirākaroti- bheda iti //",
    "GSP33nysu__1u:3708": "aikyasya svarūpādbhede 'ṅgīkriyamāṇe 'pasiddhāntastāvat /",
    "GSP33nysu__1u:3709": "tattvamasyādivākyasyākhaṇḍārthaniṣṭhatāyā māyāvādināṅgīkṛtatvāt /",
    "GSP33nysu__1u:3710": "mithyātvaprasaṅgo 'paro doṣaḥ, caitanyātiriktasya sarvasya mithyātvāṅgīkārāt /",
    "GSP33nysu__1u:3711": "anyathādvaitenaiva satyenādvaitavyāghātāt /",
    "GSP33nysu__1u:3712": "aikyamithyātve kinnaśchinnamiti cenna /",
    "GSP33nysu__1u:3713": "mithyātvato na śāstreṇa jñeyaṃ tadityanuvartanāt /",
    "GSP33nysu__1u:3714": "anyathā tattvamasyādiśāstrasyātattvāvedakatvaṃ syāt /",
    "GSP33nysu__1u:3715": "kiñca jīvabrahmaṇoraikyasya mithyātvatastadbhedasatyatvamapi syāt /",
    "GSP33nysu__1u:3716": "kutaḥ balādvayāptibalādityarthaḥ /",
    "GSP33nysu__1u:3717": "nanu na kutrāpi satayo bhedo 'smābhirabhyupeyate tatkathaṃ vyāptiḥ /",
    "GSP33nysu__1u:3718": "maivam /",
    "GSP33nysu__1u:3719": "āstāṃ tāvatparamārthacintā /",
    "GSP33nysu__1u:3720": "yayordūrasthayorvanaspatyoraikyaṃ mithyā tayorbhedaḥ satya iti dṛṣṭam /",
    "GSP33nysu__1u:3721": "athavā yasya svarūpeṇa sato yo 'bhāvo mithyā tasya tadviparītaḥ satyo yathā brahmaṇo 'nṛtatvādermithyātve satyatvādikaṃ satyamiti sāmānyavyāptyāśrayaṇena prasaṅgopapattiḥ yathāhuḥ”parasparavirodhe tu na prakārāntarasthitiḥ'; iti /",
    "GSP33nysu__1u:3722": "tṛtīyaṃ nirācaṣṭe- bhedābhedāviti //",
    "GSP33nysu__1u:3723": "bhedābhedau yadi // MAnuv_1,1.105c //",
    "GSP33nysu__1u:3724": "jīvabrahmaṇoraikyasya svarūpādbhedābhedau yadyaṅgīkriyete /",
    "GSP33nysu__1u:3725": "tadā vaktavyaṃ tau kiṃ caitanyādabhinnāvuta bhinnau atha bhinnābhinnāviti /",
    "GSP33nysu__1u:3726": "ādye caitanyasyāpi dvitvaṃ tayorvaikatvamityādyāpadyeta /",
    "GSP33nysu__1u:3727": "dvitīyayordeṣamāha- tadeti //",
    "GSP33nysu__1u:3728": "... tadā syādeva hyanavasthitiḥ // MAnuv_1,1.105cd //",
    "GSP33nysu__1u:3729": "hiśabdenānavasthāvyutpādanāya spaṣṭatāmācaṣṭe /",
    "GSP33nysu__1u:3730": "tathā hi /",
    "GSP33nysu__1u:3731": "sa bhedaḥ kiṃ bhedibhyāṃ bhinno 'bhinno bhinnābhinno vā /",
    "GSP33nysu__1u:3732": "prathame so 'pi bhedastathetyanavasthā /",
    "GSP33nysu__1u:3733": "dvitīye śabdaparyāyatvādayo doṣāḥ /",
    "GSP33nysu__1u:3734": "tṛtīyastu tṛtīye 'ntarbhavati /",
    "GSP33nysu__1u:3735": "tatrāpyuktavidhayānavasthaiveti /",
    "GSP33nysu__1u:3736": "nanu bhedasya bhedāntaraṃ bhedābhedayośca bhedābhedāntaramityetāvatā nānavasthā /",
    "GSP33nysu__1u:3737": "utpattijñaptipratibandhakatvābhāvāditi cenna /",
    "GSP33nysu__1u:3738": "viśeṣeṇapratītimantareṇa viśiṣṭapratyayānupapattyā jñaptipratibandhakatvāt",
    "GSP33nysu__1u:3739": "tadidamuktaṃ-syādeveti //",
    "GSP33nysu__1u:3740": "yadyapi bhedābhedāṅgīkāre virodho vaktuṃ śakyate tathāpi sphuṭatvānnoktaḥ",
    "GSP33nysu__1u:3741": "evamaikyasya svarūpādbhedapakṣe 'navasthāpīti /",
    "GSP33nysu__1u:3742": "nanvaikyaṃ caitanyābhinnamapi svanirvāhakatvātsvābhāvikaprakāśenāprakāśitatvamātmano",
    "GSP33nysu__1u:3743": "nirvakṣyati(hiṣyati) /",
    "GSP33nysu__1u:3744": "yadvā svarūpeṇaikyasya bhedābhedau stām /",
    "GSP33nysu__1u:3745": "tayośca bhedābhedāntarābhāve 'pi svanirvāhakatvādvayavahāropapattiriti cenna /",
    "GSP33nysu__1u:3746": "viśeṣānabhyupagame svanirvāhakatvasyāpi vaktumaśakyatvādityabhiprāyeṇāha-",
    "GSP33nysu__1u:3747": "svanirvāhakateti //",
    "GSP33nysu__1u:3748": "svanirvāhakatā cet syād // MAnuv_1,1.106a //",
    "GSP33nysu__1u:3749": "aikyasya bhedābhedayorvā svanirvāhakatā yadyaṅgīkṛtā syāt /",
    "GSP33nysu__1u:3750": "tadā pṛcchāmaḥ svasya nirvāhakaṃ hi svanirvāhakaṃ tasya bhāvaḥ svanirvāhakatā /",
    "GSP33nysu__1u:3751": "svasyeti ca karmaṇi ṣaṣṭhī /",
    "GSP33nysu__1u:3752": "kartṛkarmaṇoḥ kṛtīti vacanāt /",
    "GSP33nysu__1u:3753": "tathā caikasyaivaikasyāmeva nirvāhakriyāyāṃ karmakartṛtvalakṣaṇaṃ nirvāhyatvaṃ nirvāhakatvamityuktaṃ bhavati /",
    "GSP33nysu__1u:3754": "tannirvāhyatvaṃ nirvāhakatvaṃ ca parasparaṃ dharmiṇā kriyayā",
    "GSP33nysu__1u:3755": "cātyantābhinnamu(tātyaṃ)tabhi(nnābhi)nnamiti /",
    "GSP33nysu__1u:3756": "... bāhyaṃ bāhakamityapi /",
    "GSP33nysu__1u:3757": "paryāyo bhedavān vā syādanavasthobhayatra ca // MAnuv_1,1.106b-d //",
    "GSP33nysu__1u:3758": "nirvāhyamiti nirvāhakamiti apiśabdānnirvāhakamityapi śabdasamūhaḥ paryāyaḥ prasajyeta ekārthatvāt",
    "GSP33nysu__1u:3759": "naca teṣāṃ śabdānāṃ kaścitparyāyatvaṃ manyate /",
    "GSP33nysu__1u:3760": "dvitīyamanūdya dūṣayati- bhedavāniti //",
    "GSP33nysu__1u:3761": "vāśabdo yadyarthe /",
    "GSP33nysu__1u:3762": "yadi nirvāhyatvādirarthaḥ parasparaṃ dharmiṇā na bhedavān syāttadā tadbhedadvayasya bhedisvarūpamātratve paryāyatvādidoṣaprasaṅgādbhedāntaravadityaṅgīkaraṇīyam /",
    "GSP33nysu__1u:3763": "tathāca parasparaṃ bhedaṃ dharmibhedaṃ vā'śrityobhayatrānavasthā syāditi /",
    "GSP33nysu__1u:3764": "evaṃ viśeṣānabhyupagame mahāvākyārthānupapattimabhidhāyāvāntaravākye 'pi",
    "GSP33nysu__1u:3765": "tāmatidiśati- satyeti //",
    "GSP33nysu__1u:3766": "satyajñānādike 'pyevaṃ // MAnuv_1,1.107a //",
    "GSP33nysu__1u:3767": "satyaṃ jñānamanantaṃ brahmetyādike 'vāntaravākye 'pyevaṃ vikalpya dūṣaṇamabhidhānīyamityarthaḥ",
    "GSP33nysu__1u:3768": "tathāhi /",
    "GSP33nysu__1u:3769": "satyajñānādikaṃ parasparaṃ brahmaṇā cātyantābhinnaṃ vā bhinnaṃ vā bhinnābhinnaṃ vā /",
    "GSP33nysu__1u:3770": "nādyaḥ /",
    "GSP33nysu__1u:3771": "tathā sati svaprakāśabrahmātmakasya tasya satyajñānādiśāstrapratipādyatvaprasaṅgāt /",
    "GSP33nysu__1u:3772": "satyajñānādipadānāṃ paryāyatvāpattyā sahaprayogānupapattiprasaṅgācca /",
    "GSP33nysu__1u:3773": "na dvitīyaḥ /",
    "GSP33nysu__1u:3774": "apasiddhāntāt /",
    "GSP33nysu__1u:3775": "mithyātvāpattyā śāstrasyātattvāvedakatvaprasaṅgācca /",
    "GSP33nysu__1u:3776": "ajñānatvādeḥ satyatvāpatteśca /",
    "GSP33nysu__1u:3777": "na tṛtīyaḥ /",
    "GSP33nysu__1u:3778": "anavasthāprasaṅgāt /",
    "GSP33nysu__1u:3779": "svanirvāhakatvasya coktavidhayā nirvaktumaśakyatvāditi /",
    "GSP33nysu__1u:3780": "nanu satyajñānādīnāṃ parasparaṃ brahmaṇā cātyantamabheda eva /",
    "GSP33nysu__1u:3781": "naca tāvatā satyajñānādipadānāṃ paryāyatvam /",
    "GSP33nysu__1u:3782": "vācyārthabhedasadbhāvāt /",
    "GSP33nysu__1u:3783": "parāparasāmānyavācināṃ saguṇabrahmavācināṃ vā teṣāṃ parabrahmaṇi lakṣaṇayā pravṛttyaṅgīkārāt",
    "GSP33nysu__1u:3784": "naca vācyaṃ satyapadena lakṣitasyaiva jñānapadena lakṣaṇāyāṃ vaiyarthyāt,",
    "GSP33nysu__1u:3785": "adhikalakṣaṇāyāṃ ca nākhaṇḍārthatāsiddhiriti /",
    "GSP33nysu__1u:3786": "lakṣyārthabhedābhāve 'pyāropitāsatyatvādivyavṛttyarthatvenapadāntarāṇāṃ",
    "GSP33nysu__1u:3787": "saprayojanatvāt /",
    "GSP33nysu__1u:3788": "ata eva na śāstravaiyarthyam /",
    "GSP33nysu__1u:3789": "svaprakāśe 'pyāropitākāravyāvṛttyarthatvena śāstrasya saprayojanattvāditi cenna /",
    "GSP33nysu__1u:3790": "kiṃ brahmaviśeṣaṇatvenāsatyatvādivyāvṛttibodhaḥ prayojanamucyate /",
    "GSP33nysu__1u:3791": "kiṃvā svatantra eva vyāvṛttibodhaḥ /",
    "GSP33nysu__1u:3792": "ādye doṣamāha- na vyāvṛttyeti //",
    "GSP33nysu__1u:3793": "... na vyāvṛttyā prayojanam /",
    "GSP33nysu__1u:3794": "vyāvṛttasyāviśeṣatve ... // MAnuv_1,1.107bc //",
    "GSP33nysu__1u:3795": "itthambhūtalakṣaṇe tṛtīyā /",
    "GSP33nysu__1u:3796": "brahmaviśeṣaṇatvenāsatyatvādivyāvṛttilakṣaṇaṃ prayojanaṃ satyādipadānāṃ tvayā vaktuṃ na śakyate",
    "GSP33nysu__1u:3797": "kuta ityata āha- vyāvṛttasyeti //",
    "GSP33nysu__1u:3798": "vyāvṛttatayā pratītasya brahmaṇo 'viśeṣatve satītyarthaḥ /",
    "GSP33nysu__1u:3799": "abhāvaviśeṣāṅgīkāre ca bhāvaviśeṣaiḥ kimaparāddham /",
    "GSP33nysu__1u:3800": "dvitīyaṃ dūṣayati- na vyāvṛttasyeti //",
    "GSP33nysu__1u:3801": "vyāvṛttervyāvṛttasya brahmaṇo 'viśeṣatve sā svatantrā vyāvṛttirna",
    "GSP33nysu__1u:3802": "prayojanam /",
    "GSP33nysu__1u:3803": "ajijñāsitatvāt /",
    "GSP33nysu__1u:3804": "mumukṣuṇā brahma vā taddharmo vā jijñāsitavyaḥ /",
    "GSP33nysu__1u:3805": "tatra vyāvṛttirna brahma /",
    "GSP33nysu__1u:3806": "tasya bhāvarūpatvādekatvānnirupādhikatvācca /",
    "GSP33nysu__1u:3807": "brahmadharmo 'pi na cetkathaṃ mumukṣuṇā jijñāsyeta /",
    "GSP33nysu__1u:3808": "ajijñāsitabodhanaṃ ca kathaṃ prayojanaṃ syāditi /",
    "GSP33nysu__1u:3809": "kiñca satyādipadāni brahmaṇi kiṃ satyatvādidharmānābhidadhatyasattvādivyāvṛttiprayojanāni",
    "GSP33nysu__1u:3810": "utānyathā vā /",
    "GSP33nysu__1u:3811": "nādyaḥ /",
    "GSP33nysu__1u:3812": "anaṅgīkārādityāha- na vyāvṛttyeti //",
    "GSP33nysu__1u:3813": "vyāvṛttasya brahmaṇo 'viśeṣatve 'ṅgīkṛte sati, viśeṣaṇābhidhānamukhena vyāvṛttiḥ padānāṃ prayojanamiti vaktuṃ na śakyata ityarthaḥ /",
    "GSP33nysu__1u:3814": "dvitīyaṃ dūṣayati- na vyāvṛttasyeti //",
    "GSP33nysu__1u:3815": "vyāvṛttasya brahmaṇo 'viśeṣatve satyatvādidharmāpratipādana iti yāvat /",
    "GSP33nysu__1u:3816": "asatyatvādivyāvṛttiḥ padānāṃ prayojanamiti vaktuṃ na śakyate /",
    "GSP33nysu__1u:3817": "nahi tīre nadītvamanabhidadhato nadīpadasyānadītvavyāvṛttiḥ prayojanaṃ sambhavati /",
    "GSP33nysu__1u:3818": "virodhyākārasamarpaṇena hi virodhyākārāntaraṃ vyāvartanīyam /",
    "GSP33nysu__1u:3819": "yaduktaṃ śāstraṃ cāropitākāravyāvṛttyā svaprakāśe 'pi prayojanavaditi /",
    "GSP33nysu__1u:3820": "tadapyanenaiva nirastam /",
    "GSP33nysu__1u:3821": "nirviśeṣe svayaṃprakāśamāne virodhyākārāropa evānupapanna iti coktam /",
    "GSP33nysu__1u:3822": "evaṃ viśeṣānaṅgīkāre vākyadvayasyānupapattimabhidhāyopasaṃharati- taditi",
    "GSP33nysu__1u:3823": "... tadakhaṇḍaṃ ca khaṇḍitam // MAnuv_1,1.107d //",
    "GSP33nysu__1u:3824": "tattasmādakhaṇḍaṃ nirviśeṣaṃ vākyadvayapratipādyamityetanmataṃ khaṇḍitaṃ dūṣitaṃ veditavyamityarthaḥ",
    "GSP33nysu__1u:3825": "svakriyāviruddhaṃ ca nirviśeṣatvavacanamityāha- nirviśeṣatvamiti //",
    "GSP33nysu__1u:3826": "nirviśeṣatvametena mūko 'hamitivad bhavet // MAnuv_1,1.107ef //",
    "GSP33nysu__1u:3827": "yathā mūko 'hamityetatsvakriyāviruddham /",
    "GSP33nysu__1u:3828": "vaktṛtvābhāvo hyanenocyate vacanakriyayā ca vaktṛtvamiti /",
    "GSP33nysu__1u:3829": "tathā nirviśeṣaṃ brahmeti svakriyāviruddhaṃ bhavet /",
    "GSP33nysu__1u:3830": "katham /",
    "GSP33nysu__1u:3831": "etena nirviśeṣatvena viśeṣeṇāpatitena hetunā /",
    "GSP33nysu__1u:3832": "viśeṣābhāvo hi nirviśeṣaṃ brahmeti vākyena pratipādayitumiṣyaḥ /",
    "GSP33nysu__1u:3833": "pratipādanakriyayā ca viśeṣābhāvalakṣaṇo viśeṣaḥ prāpnotīti /",
    "GSP33nysu__1u:3834": "ayamapi viśeṣo nirviśeṣamityanena nirākriyata iti kutastatrāpi svakriyāvirodhaḥ /",
    "GSP33nysu__1u:3835": "pratītivirodha iti cet /",
    "GSP33nysu__1u:3836": "tarhyetadvacanakartṛtvamapi mūko 'hamityanena nirākriyata iti kutastatrāpi",
    "GSP33nysu__1u:3837": "svakriyāvirodhaḥ /",
    "GSP33nysu__1u:3838": "pratītivirodha iti cet /",
    "GSP33nysu__1u:3839": "samaḥsamādhiḥ /",
    "GSP33nysu__1u:3840": "parabodhanopāyābhāvādviśeṣābhāva upādīyate /",
    "GSP33nysu__1u:3841": "natu brahmaviśeṣatayeti cet /",
    "GSP33nysu__1u:3842": "atrāpi parabodhanopāyābhāvādevedaṃ vacanam /",
    "GSP33nysu__1u:3843": "vastutastvasau mūka evetyastu /",
    "GSP33nysu__1u:3844": "nirviśeṣam ityasya viśeṣanirāsa eva tātparyam /",
    "GSP33nysu__1u:3845": "na nirviśeṣatvaviśeṣavidhau /",
    "GSP33nysu__1u:3846": "ataḥ kathaṃ virodha iti cet /",
    "GSP33nysu__1u:3847": "tarhi mūko 'hamityasyāpi vaktṛtvanirāse tātparyam /",
    "GSP33nysu__1u:3848": "naitadvacanavaktṛtva iti kutastatrāpi virodhaḥ /",
    "GSP33nysu__1u:3849": "na tatra svavacanavirodhaḥ /",
    "GSP33nysu__1u:3850": "kintu svakriyāvirodha iti cet /",
    "GSP33nysu__1u:3851": "prakṛte 'pi kimanyo 'bhihita ityāstāṃ prapañcaḥ /",
    "GSP33nysu__1u:3852": "tadidamuktaṃ- mūko 'hamitivaditi //",
    "GSP33nysu__1u:3853": "yadarthamayaṃ prayatnastadāha- abhinne 'pīti //",
    "GSP33nysu__1u:3854": "abhinne 'pi viśeṣo 'yaṃ balādāpatati hyataḥ // MAnuv_1,1.108ab //",
    "GSP33nysu__1u:3855": "ata uktaprakāreṇa mahāvākyāvāntaravākyayoranyathānupapattibalādbhedarahite",
    "GSP33nysu__1u:3856": "'pi brahmaṇyayamanupapattiśāntiheturviśeṣo nāma śaktiviśeṣo 'ṅgīkaraṇīyaḥ",
    "GSP33nysu__1u:3857": "prāpnoti /",
    "GSP33nysu__1u:3858": "idamuktaṃ bhavati /",
    "GSP33nysu__1u:3859": "mahāvākyapratipādyamaikyamavāntaravākyapratipādyaṃ ca satyatvādikaṃ brahmaṇā parasparaṃ cābhinnameva",
    "GSP33nysu__1u:3860": "ekadhaivānudraṣṭavyamityādyekarasa(tva)pratipādakaśruteḥ /",
    "GSP33nysu__1u:3861": "na coktadoṣaḥ /",
    "GSP33nysu__1u:3862": "yato bhedahīne 'pi vastunyasti kaścicchaktiviśeṣo yena prakāśamānamapi na prakāśata ityādi yujyate /",
    "GSP33nysu__1u:3863": "sa ca viśeṣo 'nayaivārthāpattyāvagamyata ityeva tvayā vaktavyamiti /",
    "GSP33nysu__1u:3864": "nanvaṅgīkṛte 'pi viśeṣe nānupapattiśāntiḥ /",
    "GSP33nysu__1u:3865": "so 'pi hi viśeṣo yadi vastuno bhinnastarhi bhedānavasthādi doṣaḥ syādabhinnatve ca viśeṣatadvadbhāvānupapattestādavasthyādityata",
    "GSP33nysu__1u:3866": "viśeṣeti //",
    "GSP33nysu__1u:3867": "viśeṣatadvatoścaiva svanirvāhakatā bhavet // MAnuv_1,1.108cd //",
    "GSP33nysu__1u:3868": "viśeṣaviśeṣiṇoścābheda evāṅgīkaraṇīyaḥ /",
    "GSP33nysu__1u:3869": "viśeṣabalācca viśeṣatadvadbhāvo 'pyupapādanīya iti śeṣaḥ /",
    "GSP33nysu__1u:3870": "tathāpi viśeṣaparasparayānavasthā syādityata āha- svanirvāhakateti //",
    "GSP33nysu__1u:3871": "sa eva viśeṣo viśeṣāntaramantareṇa viśeṣatadvadbhāvaṃ ca ghaṭayati /",
    "GSP33nysu__1u:3872": "ekasyaiva nirvāhyatvaṃ nirvāhakatvaṃ ca tadbalādeva siddhayatītyaṅgīkaraṇīyamiti /",
    "GSP33nysu__1u:3873": "nanvabhinne vastuni bhedakāryanirvāhakatvaṃ viśeṣasya kutaḥ pramāṇāt(taḥ)",
    "GSP33nysu__1u:3874": "siddhamityata āha- bhedahīne tviti //",
    "GSP33nysu__1u:3875": "tuśabdo 'vadhāraṇe /",
    "GSP33nysu__1u:3876": "bhedahīne tvaparyāyaśabdāntaraniyāmakaḥ /",
    "GSP33nysu__1u:3877": "viśeṣo nāma kathitaḥ ... // MAnuv_1,1.109a-c //",
    "GSP33nysu__1u:3878": "aparyāyaśabdāntaraniyāmaka ityaśeṣabhedakāyarnirvāhakatvopalakṣaṇam /",
    "GSP33nysu__1u:3879": "etaduktaṃ bhavati /",
    "GSP33nysu__1u:3880": "jīvabrahmaikyādīnāmekadhaivetyādiśrutyā caitanyasvarūpamātratvaṃ pratīyate",
    "GSP33nysu__1u:3881": "caitanye svaprakāśatayā siddhe 'pyasiddhiraparyāyaśabdavedyatvam,",
    "GSP33nysu__1u:3882": "caitanyaprakāśasya nāvidyānivartakatvamadvaitajñānasya tannivartakatvamityarthakriyaviśeṣaḥ",
    "GSP33nysu__1u:3883": "caitanyamekaṃ satyatvādīnyanekānīti saṅkhayāvailakṣaṇyamityādibhedakāryāṇi cāvagamyate /",
    "GSP33nysu__1u:3884": "etadubhayānyathānupapattyā bhedarahite 'pi caitanye bhedrapratinidhistatkāyarkārī kaścidatiśayo 'stīti kalpyate /",
    "GSP33nysu__1u:3885": "gatyantarābhāvāt /",
    "GSP33nysu__1u:3886": "tathācārthāpattyā svarūpagrāhiṇyā bhedakāryanirvāhaka eva(ca)asau siddha iti kiṃ tatra pramāṇāntarānveṣaṇeneti",
    "GSP33nysu__1u:3887": "anenaiva viśeṣasya lakṣaṇaṃ coktaṃ bhavati /",
    "GSP33nysu__1u:3888": "bhedahāne 'pyanupacaritabhedavyavahāranimittaṃ viśeṣa iti /",
    "GSP33nysu__1u:3889": "$anyavādibhirapi viśeṣo 'ṅgīkāryaḥ$",
    "GSP33nysu__1u:3890": "evamadvaitavādinā viśeṣamaṅgīkārayitvānyānapyaṅgīkārayati- so 'stīti //",
    "GSP33nysu__1u:3891": "... so 'sti vastuṣvaśeṣataḥ // MAnuv_1,1.109d //",
    "GSP33nysu__1u:3892": "na kevalaṃ brahmaṇi māyāvādinā viśeṣo 'ṅgīkaraṇīyaḥ /",
    "GSP33nysu__1u:3893": "kiṃ nāma prapañcasatyatāvādibhirapyaśeṣadravyeṣu sa viśeṣo 'ṅgīkāryaḥ /",
    "GSP33nysu__1u:3894": "tathā hi paṭastacchauklayaṃ ca tāvanna bhidyete /",
    "GSP33nysu__1u:3895": "aṅgulīdvayavadbhedenānupalambhāt /",
    "GSP33nysu__1u:3896": "ayutasiddhatvāditi cet /",
    "GSP33nysu__1u:3897": "kimayutasiddhatvaṃ nāma /",
    "GSP33nysu__1u:3898": "avaśyamāśrayāśrayibhāvenāvasthānamiti cet /",
    "GSP33nysu__1u:3899": "kimetāvatā bhedena na pratyetavyam /",
    "GSP33nysu__1u:3900": "nāpi kuṇḍamiva paṭo 'dhikaraṇatvena badarāṇīva śauklayamādheyatvena parisphurati /",
    "GSP33nysu__1u:3901": "kiṃ nāma tadeva taditi /",
    "GSP33nysu__1u:3902": "na caiṣā pratītirbhrāntiḥ /",
    "GSP33nysu__1u:3903": "bādhakābhāvāt /",
    "GSP33nysu__1u:3904": "śauklayapaṭayorbhedāvagāhinī pratyakṣapratītirhi bādhikā bhavet /",
    "GSP33nysu__1u:3905": "anumānādīnāmabhedapratyaya(kṣa)rodhenotthānasyaivāsambhavāt /",
    "GSP33nysu__1u:3906": "naca bhedāvagāhinī pratyakṣapratītirastītyuktam /",
    "GSP33nysu__1u:3907": "tena pratyakṣata eva siddhaḥ paṭaśauklayayorabhedaḥ /",
    "GSP33nysu__1u:3908": "dṛśyante ca bhedakāryāṇi,",
    "GSP33nysu__1u:3909": "paṭaśauklayabuddhayoranyūnānatiriktaviṣayatvābhāvaḥ,",
    "GSP33nysu__1u:3910": "tacchabdayoraparyāyatvaṃ aparyāyaśabdasmārakatvaṃ,",
    "GSP33nysu__1u:3911": "jalāharaṇādyarthakriyābhedaḥ, paṭamānayetyukte yatkiñcicchuklayānānayanaṃ,",
    "GSP33nysu__1u:3912": "śuklamānayetyukte niyamena paṭasyānayanam, apaṭaḥ paṭa itivadaśuklaḥ paṭa",
    "GSP33nysu__1u:3913": "ityanayorvirodhābhāvaḥ, andhasyāpi paṭo 'yamitivacchuklo 'yamiti ca",
    "GSP33nysu__1u:3914": "pratītyanutpattiḥ, śuklāpratipattivatpaṭāpratipattyabhāvaḥ,",
    "GSP33nysu__1u:3915": "mahārajanasamparkeṇa śuklatvavatpaṭasyā(pyā)vṛttatvābhāvaḥ, paṭavadvā",
    "GSP33nysu__1u:3916": "śauklayasyāpyanāvṛttatvābhāvaḥ, ityevamādīni /",
    "GSP33nysu__1u:3917": "nacaiṣā pratītirbhāntiḥ /",
    "GSP33nysu__1u:3918": "bādhitatvābhimānasyāpyabhāvāt /",
    "GSP33nysu__1u:3919": "vyavahārādyavisaṃvādācca tadetayorabhedabhedakāryapratītyoranyathānupapattyā nirbhede 'pi paṭe 'sti",
    "GSP33nysu__1u:3920": "kaścidatiśayo bhedapratinidhiryadvaśādidaṃ sarvaṃ samañjasaṃ syādityeva kalpanīyam /",
    "GSP33nysu__1u:3921": "na cātiśayo 'bhinne 'pi viśeṣakatvādviśeṣa iti gīyate /",
    "GSP33nysu__1u:3922": "evamanyatrāpi dravye viśeṣaḥ pratipattavyaḥ /",
    "GSP33nysu__1u:3923": "nanu bhedābhedāṅgīkāreṇānupapatteḥ śamanāt kiṃ viśeṣeṇeti cenna /",
    "GSP33nysu__1u:3924": "parasparaviruddhayorbhedābhedayorekatrāvasthānaghaṭanāyā(ma)pi",
    "GSP33nysu__1u:3925": "viśeṣasyāpyaṅgīkaraṇīyatvāt /",
    "GSP33nysu__1u:3926": "pratītatvātko virodha iti cet /",
    "GSP33nysu__1u:3927": "satyam /",
    "GSP33nysu__1u:3928": "pratītirapi kathamupapanneti cintāyāṃ vastusvabhāvātiśayasyānusaraṇīyatvāt",
    "GSP33nysu__1u:3929": "bhedābhedānavasthāparihārārthamapi viśeṣāṅgīkārasyāvaśyakatvasyoktatvāditi /",
    "GSP33nysu__1u:3930": "nanu sarvavastuṣu yadyasti viśeṣaḥ, sa ca vastuno na bhidyate, prāptaṃ tarhi sakalavastūnāmaikyamityata āha- viśeṣā iti //",
    "GSP33nysu__1u:3931": "viśeṣāste 'pyanantāśca parasparaviśeṣiṇaḥ /",
    "GSP33nysu__1u:3932": "svanirvāhakatāyuktāḥ santi vastuṣvaśeṣataḥ // MAnuv_1,1.110 //",
    "GSP33nysu__1u:3933": "te prakṛtasvarūpā viśeṣā aśeṣato vastuṣvananteṣu dravyeṣvanantā eva santi /",
    "GSP33nysu__1u:3934": "na punareka eva sarvatrāto noktadoṣaḥ /",
    "GSP33nysu__1u:3935": "so 'stītyekavacanaṃ tu samudāyāpekṣayā prayuktamiti bhāvaḥ /",
    "GSP33nysu__1u:3936": "nanvekaikasmiṃśca dravye viśeṣo 'pyekaiko 'sti tadā paṭo mahāṃśchuklaścalatīti vicitrānekavyavahārānupapattiḥ",
    "GSP33nysu__1u:3937": "na hyekasmādavicitrasvabhāvādvicitrānekakāryotpattirdṛṣṭā /",
    "GSP33nysu__1u:3938": "tathā satyākasmikatvaprasaṅgāt /",
    "GSP33nysu__1u:3939": "tataśca viśeṣāṅgīkāro vyarthaḥ syādityata āha- viśeṣā iti //",
    "GSP33nysu__1u:3940": "te 'pyuktalakṣaṇā viśeṣā aśeṣato 'pi vastuṣu pratyekamanantāḥ santyato",
    "GSP33nysu__1u:3941": "noktadoṣāvakāśaḥ anantā ityupalakṣaṇam /",
    "GSP33nysu__1u:3942": "yatra yāvanto vyavahārāstatra tāvanto viśeṣā iti jñātavyam /",
    "GSP33nysu__1u:3943": "pratidravyamanekatve viśeṣāṇāṃ parasparaṃ bhedena bhāvyam /",
    "GSP33nysu__1u:3944": "bhedāvinābhūtatvādanekatvasya /",
    "GSP33nysu__1u:3945": "tathāca bhinnanāṃ dravyābhede dravyasyāpi bhedaprasaṅga ityata āha-",
    "GSP33nysu__1u:3946": "parampareti //",
    "GSP33nysu__1u:3947": "parasparaviśeṣavattvenaivānekatvaṃ sambhavati /",
    "GSP33nysu__1u:3948": "viśeṣasya bhedakāryakāritāyā uktatvāditi bhāvaḥ /",
    "GSP33nysu__1u:3949": "viśeṣāṇāmapi viśeṣāntarāṅgīkāre 'navasthetyata āha- svanirvāhakateti //",
    "GSP33nysu__1u:3950": "pūrvaṃ dravyeṇa viśeṣasyābhedacintā /",
    "GSP33nysu__1u:3951": "idānīṃ tu parasparamiti sphuṭo 'rthabhedaḥ /",
    "GSP33nysu__1u:3952": "sarvaṃ caitadviśeṣasvarūpasādhakārthāpattyaiva siddhamiti na pṛthak pramāṇamuktam /",
    "GSP33nysu__1u:3953": "nahi svayamanupapannamanupapattyantaraśāntyai prabhavati /",
    "GSP33nysu__1u:3954": "kintu yathāyathopapadyate tathātathaiva svarūpagrāhiṇyā 'rthāpatyaiva",
    "GSP33nysu__1u:3955": "kalpyate /",
    "GSP33nysu__1u:3956": "yadyapi viśeṣaḥ pratyakṣo 'pi bhavati /",
    "GSP33nysu__1u:3957": "“yena pratyakṣasiddhena'; iti vakṣyamāṇatvāt /",
    "GSP33nysu__1u:3958": "tathāpi vipratipanno na tanmātreṇa bodhayituṃ śakyata ityarthāpattirupanyasteti /",
    "GSP33nysu__1u:3959": "yadarthaṃ tadaikyasyetyādinā sarvavādibhirviśeṣo 'ṅgīkāritastadidānīmāha-",
    "GSP33nysu__1u:3960": "ata iti //",
    "GSP33nysu__1u:3961": "ato 'nantaguṇaṃ brahma nirbhedamapi bhaṇyate // MAnuv_1,1.111ab //",
    "GSP33nysu__1u:3962": "nirbhedamapi brahmāto viśeṣasāmarthyādanantaguṇaṃ bhaṇyata iti /",
    "GSP33nysu__1u:3963": "yatpareṇa pṛṣṭaṃ lakṣyalakṣaṇayorbheda ityādi tasyedamuttaram- brahma nirbhedamiti //",
    "GSP33nysu__1u:3964": "yadatroktamanekalakṣarābhinnasyānekatvaprasaṅgaḥ, lakṣaṇānāṃ",
    "GSP33nysu__1u:3965": "vānekatvānupapattiḥ, śabdaparyayatvaṃ, guṇaguṇitvādyanupapattiriti,",
    "GSP33nysu__1u:3966": "tasyottaraṃ nirbhedamapyato viśeṣaśadguṇānāmanantatvaṃ,",
    "GSP33nysu__1u:3967": "brahmaṇaścaikatvam, anantā guṇā asyeti guṇaguṇyādibhāvo, brahma ca guṇāścetyapunaruktabhaṇanaṃ ca yujyata iti /",
    "GSP33nysu__1u:3968": "atra jagajjanmādikāraṇatvamiti vaktavye 'nantaguṇamiti vacanamidaṃ",
    "GSP33nysu__1u:3969": "sūtramanantaguṇa(vat)tvameva brahmaṇo lakṣaṇamabhipretya tatsādhanāya",
    "GSP33nysu__1u:3970": "jagajjanmādikāraṇatvalakṣaṇaṃ pratipādayituṃ pravṛttamiti sūcayitum /",
    "GSP33nysu__1u:3971": "tadevaṃ jagajjanmādikāraṇatvasya svalakṣaṇatve bādhakābhāvānna taṭasthatvakalpanaṃ yuktamiti siddham /",
    "GSP33nysu__1u:3972": "atrāha /",
    "GSP33nysu__1u:3973": "kimarthaṃ lakṣyalakṣaṇayorabhedamaṅgīkṛtya viśeṣabalena sarvavyavahārasamādhānaṃ kriyate /",
    "GSP33nysu__1u:3974": "bheda eva kasmānnāṅgīkriyate /",
    "GSP33nysu__1u:3975": "guṇaguṇibhāvastu samavāyasambandhādbhaviṣyati /",
    "GSP33nysu__1u:3976": "yadi ca sūtrakāreṇa samavāyo nirākariṣyata iti nāṅgīkārārhastadā guṇaguṇinoreva sa kaścittādṛśaḥ svabhāvabheda ityaṅgīkaraṇīyam /",
    "GSP33nysu__1u:3977": "nahi paṭādau bhedābhāve 'pi viśeṣabalādvayavahāraviśeṣadarśanamātreṇa brahmaṇyapi tathā kalpayituṃ yuktam /",
    "GSP33nysu__1u:3978": "niścāyakapramāṇābhāvāt /",
    "GSP33nysu__1u:3979": "niścāyakapramāṇopanyāsārthaṃ hi sambhāvanā kalpyate /",
    "GSP33nysu__1u:3980": "yathā'huḥ",
    "GSP33nysu__1u:3981": "“sambhāvitaḥ pratijñāyāarthaḥ sādhyeta hetunā /",
    "GSP33nysu__1u:3982": "na tasya hetubhistrāṇamutpatanneva yo mṛtaḥ'; //",
    "GSP33nysu__1u:3983": "iti /",
    "GSP33nysu__1u:3984": "na punaḥ sambhāvanaivārtha(sya)sādhiketyata āha- evaṃ dharmāniti //",
    "GSP33nysu__1u:3985": "evaṃ dharmāniti śrutyā tadabhedo 'pyudīryate // MAnuv_1,1.111cd //",
    "GSP33nysu__1u:3986": "apiśabdādviśeṣo 'pi /",
    "GSP33nysu__1u:3987": "atra hi brahmadharmāṇāṃ pṛthak darśananindayābhedo 'vagamyate /",
    "GSP33nysu__1u:3988": "dharmāniti ca dharmabahutvoktayā saviśeṣatvam /",
    "GSP33nysu__1u:3989": "naca dharmānityanuvādamātram /",
    "GSP33nysu__1u:3990": "śrutiṃ vinā tadasiddheḥ /",
    "GSP33nysu__1u:3991": "mūlaśrutyaṅgīkāre saiva viśeṣābhidhātrī bhaviṣyatīti pramitametannirbhedameva brahma viśeṣabalādeva nānāvyavahārālambanamiti /",
    "GSP33nysu__1u:3992": "atra yatpareṇa jagatkāraṇatvaṃ kiṃ brahmaṇo nimittatvamevotopādānatvamevāthobhayamapīti vimṛśya tṛtīyaḥ pakṣaḥ",
    "GSP33nysu__1u:3993": "(pari)gṛhītaḥ /",
    "GSP33nysu__1u:3994": "upādānatvaṃ ca pariṇāmitveneti kaścit /",
    "GSP33nysu__1u:3995": "prapañcabhramādhiṣṭhānamātratvenetyaparaḥ /",
    "GSP33nysu__1u:3996": "tadetatsarvaṃ prakṛtyadhikaraṇe nipuṇataraṃ nirākariṣyate /",
    "GSP33nysu__1u:3997": "tasmāduktalakṣaṇadvayopapannaṃ brahma nārāyaṇākhyaṃ mumukṣuṇā jijñāsyamiti sthitam /",
    "GSP33nysu__1u:3998": "// iti śrīmannyāyasudhāyāṃ janmādhikaraṇam //",
    "GSP33nysu__1u:3999": "[======= JNys_1,1.II: śāstrayonitvādhikaraṇam =======]",
    "GSP33nysu__1u:4000": "// atha śrīmannyāyasudhāyāṃ śāstrayonitvādhikaraṇam //",
    "GSP33nysu__1u:4001": "$atha jagatkāraṇatvasya pāśupatādyagamānumānāvaṣṭambhena ativyāptiśaṅkā$",
    "GSP33nysu__1u:4002": "śāstrayonitvāt |",
    "GSP33nysu__1u:4003": "jagajjanmādikāraṇatvaṃ parabrahmaṇo viṣṇorlakṣaṇamabhihitam /",
    "GSP33nysu__1u:4004": "tasya harahiraṇyagarbhādicetaneṣu pradhānādyacetaneṣu ca pāśupatādyāgamānumānāvaṣṭambhenātivyāptimāśaṅkyātra pariharati bhagavāntsūtrakāraḥ /",
    "GSP33nysu__1u:4005": "tatra pūrvapakṣamāracayati- śaivādyeti //",
    "GSP33nysu__1u:4006": "śaivādyāgamasamprāptadṛṣṭagena phalena tu /",
    "GSP33nysu__1u:4007": "tadvākyopamayānyacca pramāṇatve 'numīyate // MAnuv_1,1.112 //",
    "GSP33nysu__1u:4008": "īśavākyatvata... // MAnuv_1,1.113a //",
    "GSP33nysu__1u:4009": "śivena racitaḥ śaivaḥ /",
    "GSP33nysu__1u:4010": "ādigrahaṇāddhiraṇyagarbhādiracitā gṛhyante /",
    "GSP33nysu__1u:4011": "taiḥ samprāptaṃ taduktasādanānuṣṭhānasamprāptam /",
    "GSP33nysu__1u:4012": "dṛṣṭaṃ dṛṣṭiḥ pratyakṣamiti yāvat /",
    "GSP33nysu__1u:4013": "tatsiddhaṃ dṛṣṭagam /",
    "GSP33nysu__1u:4014": "phalena tu tadvākyasya prāmāṇyamanumāyeti śeṣaḥ /",
    "GSP33nysu__1u:4015": "pramāṇatva iti viṣayasaptamī /",
    "GSP33nysu__1u:4016": "dṛṣṭaphalārthaṃ sādhanāni vidadhadvākyaṃ tāvat pramāṇatayānumīyate /",
    "GSP33nysu__1u:4017": "kena liṅgena /",
    "GSP33nysu__1u:4018": "phalena /",
    "GSP33nysu__1u:4019": "tasya pakṣāsambandhino 'numāpakatvaṃ kathaṃmityata uktaṃ śaivādyāgamasamprāpteti /",
    "GSP33nysu__1u:4020": "ajñānāsiddhiṃ parihatumuktaṃ dṛṣṭageneti /",
    "GSP33nysu__1u:4021": "tuśabdo 'numānadvaye hetuviśeṣadyotakaḥ /",
    "GSP33nysu__1u:4022": "īśavākyatvata ityatrādiśabdo yojyaḥ /",
    "GSP33nysu__1u:4023": "ayamarthaḥ /",
    "GSP33nysu__1u:4024": "dvividho hi śivapraṇīta āgamaḥ /",
    "GSP33nysu__1u:4025": "kaścit pratyakṣayogyasampadādiphalamuddiśya sādhanāni vidadhat /",
    "GSP33nysu__1u:4026": "aparastu saṅkalpavargādyapratyakṣaphalāni vidadhānaḥ śivasya jagajjanmādikāraṇatvasarvajñatvasavarśaktitvasatyasaṅkalpatvādyaśeṣaguṇapūrṇatvaṃ niravadyatvaṃ ca pratipādayati /",
    "GSP33nysu__1u:4027": "tatrādyastāvatpramāṇam /",
    "GSP33nysu__1u:4028": "taduktasādhanānuṣṭhāne sati pratyakṣata eva phaladarśanāt /",
    "GSP33nysu__1u:4029": "tadayaṃ prayogaḥ /",
    "GSP33nysu__1u:4030": "vimata āgamaḥ pramāṇaṃ saphalapravṛttijanakatvāt carakasuśrutādivat /",
    "GSP33nysu__1u:4031": "yadyapramāṇamabhaviṣyat na samarthāṃ pravṛttimakariṣyadvipralambhakavākyavat /",
    "GSP33nysu__1u:4032": "taduktam”pramāṇato 'rthapratipattau pravṛttisāmarthyādarthavatpramāṇam';",
    "GSP33nysu__1u:4033": "iti /",
    "GSP33nysu__1u:4034": "tataśca tatpraṇetuḥ śivasya paramāptatvamavadhārya taddṛṣṭāntena tatpraṇītasya dvitīyasyāpyāgamasya prāmāṇyamavasīyate /",
    "GSP33nysu__1u:4035": "atra ca prayogaḥ /",
    "GSP33nysu__1u:4036": "vipratipanna āgamaḥ pramāṇaṃ śivavākyatvātsampratipannavaditi /",
    "GSP33nysu__1u:4037": "vipakṣe śivasyānāptatvaprasaṅgo bādhakaḥ /",
    "GSP33nysu__1u:4038": "tadevamanumitaprāmāṇyena śaivāgamena śivasya",
    "GSP33nysu__1u:4039": "jagajjanmādikāraṇatvā(sya)bhidhānānnedaṃ lakṣaṇaṃ viṣṇorupapadyata iti",
    "GSP33nysu__1u:4040": "śaivāḥ /",
    "GSP33nysu__1u:4041": "anayaiva diśā tattadāgamaprāmāṇyaṃ tattaddevatāvādināṃ pratyavasthānāni draṣṭavyāni /",
    "GSP33nysu__1u:4042": "upalakṣaṇaṃ caitat /",
    "GSP33nysu__1u:4043": "anumānenāpi śivādīnāṃ jagajjanmādikāraṇatvaṃ sarvajñatvādikaṃ śakyasādhanam /",
    "GSP33nysu__1u:4044": "tathā hi /",
    "GSP33nysu__1u:4045": "kṣityādikaṃ sakartṛkaṃ kāryatvādghaṭavat /",
    "GSP33nysu__1u:4046": "vivādādhyāsitaṃ karma prayatnādhārajam karmatvātsampratipannavat /",
    "GSP33nysu__1u:4047": "vipratipanne pṛthivyudake, prayatnavatā dhṛte, gurutve satyapātitvāt,",
    "GSP33nysu__1u:4048": "sampratipannavat /",
    "GSP33nysu__1u:4049": "kṣityādikaṃ prayatnavadvināśyam (vi)nāśyatvātsampratipannavat /",
    "GSP33nysu__1u:4050": "ityādibhiranumānairviśvodayasthitilayakartari sāmānyataḥ siddhe asmadādīnāṃ tadasambhavāt bhagavāṃśchiva eva pariśeṣājjagajjanmādikartā siddhayati /",
    "GSP33nysu__1u:4051": "yathā ca (vi)citrādikāryadaśarnāttadanuguṇa eva kartā kalpyate evaṃ",
    "GSP33nysu__1u:4052": "vicitrānekakāryadaśarnāt(nena) kalpyamāno 'pi kartā tadanuguṇaḥ sārvajñādimāneva siddhayati",
    "GSP33nysu__1u:4053": "athavā kṣityādikaṃ kartetyadantargatameva savarjñatvādikaṃ na yatnāntaramapekṣate /",
    "GSP33nysu__1u:4054": "nimittopādānaphalādyabhijñasya tadanuguṇecchāprayatnavata eva kartṛtvam /",
    "GSP33nysu__1u:4055": "evaṃ hiraṇyagarbhādiṣvapi pariśeṣeṇa jagatkāraṇatvaṃ yojyamiti /",
    "GSP33nysu__1u:4056": "$atha śaivādyagamapramāṇyasādhakānumānanirāsaḥ$",
    "GSP33nysu__1u:4057": "evamāgamādanumānāccānyeṣāṃ jagajjanmādikāraṇatve prāpte prativihitaṃ sūtrakṛtā /",
    "GSP33nysu__1u:4058": "āgamādanumānato vānye jagatkāraṇatvena na kalpanīyāḥ /",
    "GSP33nysu__1u:4059": "kutaḥ /",
    "GSP33nysu__1u:4060": "śāstrayonitvāt /",
    "GSP33nysu__1u:4061": "ṛgyajuḥsāmātharvāścetyādinoktaṃ śāstraṃ yoniḥ kāraṇamabhivyañjakaṃ pramāṇamasyeti śāstrayoni tasya bhāvaḥ śāstrayonitvaṃ tasmāt /",
    "GSP33nysu__1u:4062": "etaduktaṃ bhavati /",
    "GSP33nysu__1u:4063": "jagajjanmādikāraṇasya vastuno vedādiśāstraikasamadhigamyatvena śaivādyāgamānumānāgocaratvānna tairanyeṣāṃ jagatkāraṇatvaṃ kalpanīyam /",
    "GSP33nysu__1u:4064": "kintu śāstraṃ yasya jagatkāraṇatvamācaṣṭe sa eva tathābhyupagantavya iti /",
    "GSP33nysu__1u:4065": "syādetat /",
    "GSP33nysu__1u:4066": "yadi śāstraikasamadhigamyatvaṃ sautro hetuḥ siddhaḥ syānna caivam /",
    "GSP33nysu__1u:4067": "pratyakṣāgamyatve 'pi śaivādyāgamairanumānaiścoktavidhayā jagatkāraṇatvasya niścetuṃ śakyatvāt, ityāśaṅkaya sautrahetusiddhaye śaivādyāgamagamyatvaṃ tāvannirācikīrṣustatprāmāṇyasādhakaṃ paropanyastamanumānamapākaroti- iti cediti //",
    "GSP33nysu__1u:4068": "... iti cet tadgavyabhicāriṇā /",
    "GSP33nysu__1u:4069": "aprāmāṇyānumā ca syān ... // MAnuv_1,1.113bc //",
    "GSP33nysu__1u:4070": "tadgaḥ pratyakṣāvagataścāsau vyabhicāraḥ phalavyabhicāraśca so 'syastīti",
    "GSP33nysu__1u:4071": "tadgavyabhicārivākyaṃ tena dṛṣṭāntabhūtena śivādīnāṃ",
    "GSP33nysu__1u:4072": "jagatkāraṇatvā(vagamahetubhūtā)gamasyeśavākyatvādinā",
    "GSP33nysu__1u:4073": "hetunāprāmāṇyānumitiśca syāt /",
    "GSP33nysu__1u:4074": "etaduktaṃ bhavati /",
    "GSP33nysu__1u:4075": "yadi pratyakṣasaṃvādena dṛṣṭārthānāṃ śivādivākyānāṃ prāmāṇyamanumāya taddṛṣṭāntenādṛṣṭārthānāmapi śivādivākyatvena hetunā prāmāṇyamanumīyate,",
    "GSP33nysu__1u:4076": "tarhi dṛṣṭārtheṣveva vākyeṣu yatpratyakṣata eva phalavyabhicāravaddṛśyate",
    "GSP33nysu__1u:4077": "tasya,",
    "GSP33nysu__1u:4078": "vimatamapramāṇamasamarthapravṛttijanakatvādvipralambhakavākyavadityaprāmāṇyamanumāya,",
    "GSP33nysu__1u:4079": "taddṛṣṭāntena śivādivākyatvādihetunaivādṛṣṭārthānāmapi, vimatānyapramāṇāni śivādivākyatvāt sampratipannavadityaprāmāṇyamanumātuṃ śakyata eva /",
    "GSP33nysu__1u:4080": "na hi dṛṣṭārthaṃ sarvameva śivavākyaṃ samarthapravṛttijanakam /",
    "GSP33nysu__1u:4081": "viphalapravṛttijanakasyāpi bahulamupalambhāt /",
    "GSP33nysu__1u:4082": "nanu tadapi vākyaṃ pramāṇameva /",
    "GSP33nysu__1u:4083": "phalavyabhicārastu kartṛkarmādivaiguṇyanimitta iti cettarhi tadapi vākyamapramāṇameva phalasaṃvāsadastu kākatālīyo vā jagadvayāmohakānāṃ śivādīnāṃ guḍajihvikā vetyastu /",
    "GSP33nysu__1u:4084": "prāmāṇye hi sudṛḍhanirūḍhe vyabhicārasya kartrādivaiguṇyaṃ kāraṇaṃ kalpanīyam /",
    "GSP33nysu__1u:4085": "phalāvyabhicāreṇaiva prāmāṇyaṃ parikalpayataḥ sphuṭamitaretarāśrayatvam /",
    "GSP33nysu__1u:4086": "śivavākyatvaṃ phalasaṃvādinyanaikāntikamiti cenna /",
    "GSP33nysu__1u:4087": "tatrāpi phalavisaṃvādinyanaikāntyāt /",
    "GSP33nysu__1u:4088": "kiñca yaḥ śivāgamasyādṛṣṭārthasyāpyevaṃ prāmāṇyaṃ manyate sa hiraṇyagarbhādyāgamānāmapi prāmāṇyamaṅgīkaroti na vā /",
    "GSP33nysu__1u:4089": "nādyaḥ /",
    "GSP33nysu__1u:4090": "parasparaviruddhayorubhayoḥ prāmāṇyāyogāt /",
    "GSP33nysu__1u:4091": "na dvitīyaḥ /",
    "GSP33nysu__1u:4092": "anumānaprakārasya samānatve vaiṣamyānupapatteḥ /",
    "GSP33nysu__1u:4093": "atha tadanumānamaprayojakaṃ hiraṇyagarbhavākyatve 'pyāgantukena",
    "GSP33nysu__1u:4094": "vipralambhādīnāṃ doṣeṇaikasyāprāmāṇyasambhavāditi cet /",
    "GSP33nysu__1u:4095": "samaṃ samādhānam /",
    "GSP33nysu__1u:4096": "anenaiva nyāyena caityavandanādivākyānāmapi prāmāṇyaṃ śakyasādhanam /",
    "GSP33nysu__1u:4097": "nahi tadvaktā kadāpi satyaṃ nāvadīt /",
    "GSP33nysu__1u:4098": "tadevaṃ śaivādyāgamaprāmāṇyasyāśakyasādhanatvānna tena jagatkartā siddhayati (iti) /",
    "GSP33nysu__1u:4099": "$atha jagatkāraṇatve anumānānavakāśa iti vyutpādanam$",
    "GSP33nysu__1u:4100": "mā bhūcchaivādyāgamājjagajjanmādikartṛsiddhiḥ /",
    "GSP33nysu__1u:4101": "uktānumānaistu bhaviṣyati /",
    "GSP33nysu__1u:4102": "tatkathaṃ śāstraikasamadhigamyatvaṃ jagatkāraṇasyeti cet /",
    "GSP33nysu__1u:4103": "kiṃ śāstrānusāryanumānaṃ jagatkāraṇe pramāṇamucyate /",
    "GSP33nysu__1u:4104": "uta svatantram /",
    "GSP33nysu__1u:4105": "ādyastvaṅgīkriyata eva /",
    "GSP33nysu__1u:4106": "tenāsmatpakṣasyaiva siddheḥ /",
    "GSP33nysu__1u:4107": "śāstrasya bhagavadekaniṣṭhatāyāḥ samanvayasūtre vakṣyamāṇatvāt /",
    "GSP33nysu__1u:4108": "dvitīyaṃ dūṣayati- na pṛthagiti //",
    "GSP33nysu__1u:4109": "... na pṛthak cānumeśvare // MAnuv_1,1.113d //",
    "GSP33nysu__1u:4110": "īśvare jagatkāraṇe pṛthak svatantrānumā ca na mānamityarthaḥ /",
    "GSP33nysu__1u:4111": "tathāhi /",
    "GSP33nysu__1u:4112": "yattāvatsāmānyato jagatkartṛtvasiddhāvanumānam tatra kiṃ kāraṇādisākṣātkāravatkartṛpūrvakatvaṃ sādhyam /",
    "GSP33nysu__1u:4113": "sakartṛkatvamātraṃ vā /",
    "GSP33nysu__1u:4114": "ādye dṛṣṭāntasya sādhyavaikalyam /",
    "GSP33nysu__1u:4115": "nahi kulālādirghaṭādikāraṇāni dharmādharmādīni sākṣātkurute /",
    "GSP33nysu__1u:4116": "ata eva kadācitpratihateccho bhavatīti cet /",
    "GSP33nysu__1u:4117": "kimetāvatā /",
    "GSP33nysu__1u:4118": "sādhyavaikalyāparihārāt /",
    "GSP33nysu__1u:4119": "kathañcidasya hetuviśeṣaṇatve sādhanavaikalyaṃ ca dṛṣṭāntasya syāt /",
    "GSP33nysu__1u:4120": "kevalavyatirekī tarhyayamastviti cenna /",
    "GSP33nysu__1u:4121": "viśeṣaṇāsiddheḥ /",
    "GSP33nysu__1u:4122": "dvitīye siddhasādhanam /",
    "GSP33nysu__1u:4123": "adṛṣṭānāṃ jīvātmānameva kartṛtvopapatteḥ /",
    "GSP33nysu__1u:4124": "teṣāṃ kāraṇānabhijñatvānneti cenna /",
    "GSP33nysu__1u:4125": "kulālādīnāmakartṛtvaprasaṅgāt /",
    "GSP33nysu__1u:4126": "adṛṣṭādhiṣyātrāpi kenacidbhāvyamiti cenna /",
    "GSP33nysu__1u:4127": "adhiṣṭhātṛkṛtyābhāvāt /",
    "GSP33nysu__1u:4128": "na tāvannodanādikam /",
    "GSP33nysu__1u:4129": "adravyatvāt /",
    "GSP33nysu__1u:4130": "na cātiśayajanma /",
    "GSP33nysu__1u:4131": "guṇe guṇāntarānupapatteḥ /",
    "GSP33nysu__1u:4132": "na cātīndriyādheyaśaktiḥ /",
    "GSP33nysu__1u:4133": "anabhyupagamāt /",
    "GSP33nysu__1u:4134": "na ca sahakārisamavadhānam /",
    "GSP33nysu__1u:4135": "adṛṣṭādeva tadupapatteḥ /",
    "GSP33nysu__1u:4136": "nāpi kāryakāritvam /",
    "GSP33nysu__1u:4137": "tasyādṛṣṭasvabhāvatvāt /",
    "GSP33nysu__1u:4138": "tarhyutpattyanantarameva kiṃ na kuryāditi cet na /",
    "GSP33nysu__1u:4139": "prabalādṛṣṭāntarapratibandhādineti vadāmaḥ /",
    "GSP33nysu__1u:4140": "kiñca kāryatvaṃ pakṣe kutaḥ siddham /",
    "GSP33nysu__1u:4141": "abhūtvābhāvitvāditi cenna /",
    "GSP33nysu__1u:4142": "tasyaiva kāryatvāt /",
    "GSP33nysu__1u:4143": "kathañcidbhede 'pi bhāgāsiddhatvāt /",
    "GSP33nysu__1u:4144": "na khalu girisāgarādīnāmabhūtvābhāvitvamasmābhirupalabhyate /",
    "GSP33nysu__1u:4145": "tarhi dravyeṣu tāvatsāvayavatvātkāryanvayasiddhirastviti cenna /",
    "GSP33nysu__1u:4146": "sāvayavatvaṃ (hi) samavāyikāraṇavattvamuta pariṇāmikāraṇavattvam vā /",
    "GSP33nysu__1u:4147": "ādye prativādyasiddhiḥ /",
    "GSP33nysu__1u:4148": "dvitīye vādyasiddhiḥ /",
    "GSP33nysu__1u:4149": "kiñca yasya kāryatvamātre('pi) vipratipattiḥ sa kathaṃ",
    "GSP33nysu__1u:4150": "kāraṇavattāmevābhyupeyāt /",
    "GSP33nysu__1u:4151": "nanu kṣityādīnāṃ pratyakṣata eva pradeśavattvamanubhūyate /",
    "GSP33nysu__1u:4152": "anyathā kathaṃ bhūtale ghaṭabhāvābhāvau yugapatsambhavata itrata cenna /",
    "GSP33nysu__1u:4153": "tarhyevamākāśādīnāmapi kāryatvaprasaṅgāt /",
    "GSP33nysu__1u:4154": "kathamanyathā (gagane) pakṣiṇo bhāvābhāvau yugapaditi tatrāpi vaktuṃ śakyatvāt /",
    "GSP33nysu__1u:4155": "saṃyogasya satvātyantābhāvasamānāśrayatvādevamiti cet /",
    "GSP33nysu__1u:4156": "samaṃ prakṛte 'pi /",
    "GSP33nysu__1u:4157": "khananādinā yeṣāṃ vibhāgo nodanādinā ca yeṣāṃ saṃyogaste kṣityādīnāmavayavāḥ pratyakṣasiddhā iti cet /",
    "GSP33nysu__1u:4158": "tatkiṃ saṃyogavibhāgisajatīyadravyāntaravattvaṃ sāvayavatvamityuktaṃ bhavati uta tadārabdhatvam",
    "GSP33nysu__1u:4159": "ādye paramāṇubhirvyabhicāraḥ /",
    "GSP33nysu__1u:4160": "dvitīye vyarthaviśeṣaṇatvaṃ pūrvavadasiddhiśceti /",
    "GSP33nysu__1u:4161": "etena vivādādhyāsitaṃ karma prayatnādhārajamityetadapi nirastam /",
    "GSP33nysu__1u:4162": "yadapi pṛthivyudake prayatnavatā dhṛte ityanumitam /",
    "GSP33nysu__1u:4163": "tadapi pūrvavatsiddhasādhanam /",
    "GSP33nysu__1u:4164": "kiñca saṃyogavegaprayatnavadadṛṣṭamapi kasmādgurutvapratibandhakaṃ na kalpyate /",
    "GSP33nysu__1u:4165": "apātitvaṃ ca sandigdhāsiddham /",
    "GSP33nysu__1u:4166": "mahattvena patatānupalambhasambhavāt /",
    "GSP33nysu__1u:4167": "etena caramānumānamapi nirastam /",
    "GSP33nysu__1u:4168": "kṣityādikaṃ vikartṛkam anupalabhyamānakartṛkatvādgaganavadityādinā satpratipakṣatā ca sarvānumānānām",
    "GSP33nysu__1u:4169": "anupalabhya(māna)tvaṃ cāsmadupalabdhyayogyatvamiti na kaścitkṣudropadravaḥ",
    "GSP33nysu__1u:4170": "parasukhādau vyabhicāra iti cenna /",
    "GSP33nysu__1u:4171": "tasyānumānādupalabdheḥ /",
    "GSP33nysu__1u:4172": "tarhi kṣityādikartāpyanumānādupalabhyata iti cenna /",
    "GSP33nysu__1u:4173": "anumānādīśvaropalabdhāvasmadanumānasya duṣṭatvam /",
    "GSP33nysu__1u:4174": "tathā cānumānādīśvaropalabdhiritītaretarāśrayaprasaṅga(tva)āt /",
    "GSP33nysu__1u:4175": "anayaiva diśā sarvāṇi jagatkāraṇamātrasādhanāni svatantratānumānāni nirasanīyāni(iti) /",
    "GSP33nysu__1u:4176": "yacca śivādīnāṃ jagatkāraṇatve pariśeṣānumānaṃ tadapi kiṃ śāstrānusāri kiṃvā kevalam /",
    "GSP33nysu__1u:4177": "nādyaḥ /",
    "GSP33nysu__1u:4178": "śāstrasya bhagavadekaparatāyā vakṣyamāṇatvāt /",
    "GSP33nysu__1u:4179": "dvitīyaṃ dūṣayati- na pṛthak ceti //",
    "GSP33nysu__1u:4180": "īśvare śive jagatkartari ca pṛthaganumānaṃ na mānamityarthaḥ /",
    "GSP33nysu__1u:4181": "tatkathamityata āha- puṃstveti //",
    "GSP33nysu__1u:4182": "puṃstvahetubalādeva pūrvoktenaiva vartmanā // MAnuv_1,1.114ab //",
    "GSP33nysu__1u:4183": "pūrvoktena (eva) vartmanā śaivāgamaprāmāṇyānumānanirākaraṇamārgeṇaiva /",
    "GSP33nysu__1u:4184": "satpratipakṣatvenaivetyarthaḥ /",
    "GSP33nysu__1u:4185": "evakāro na dūṣaṇāntarānveṣaṇena vṛthā manaḥ khedanīyaṃ sphuṭadoṣe satīti dyotayati /",
    "GSP33nysu__1u:4186": "īśvaravākyatvaṃ kathamatra hetuḥ syādityata āha- puṃstveti //",
    "GSP33nysu__1u:4187": "pūrvoktena (eva) vartmaneti satpratipakṣatāmātramatidiṣyam /",
    "GSP33nysu__1u:4188": "natu sa heturiti bhāvaḥ /",
    "GSP33nysu__1u:4189": "ayamatra prayogaḥ /",
    "GSP33nysu__1u:4190": "śivo na jagatkāraṇaṃ puṃstvāddevadattavaditi /",
    "GSP33nysu__1u:4191": "nanu śivaḥ kena pramāṇena siddhaḥ /",
    "GSP33nysu__1u:4192": "atha pariśeṣato jagatkartṛtvaṃ tasminnanumimānasya tavāpi kutaḥ siddhaḥ /",
    "GSP33nysu__1u:4193": "lokapravādādineti cet /",
    "GSP33nysu__1u:4194": "mamāpi tathetyastu /",
    "GSP33nysu__1u:4195": "bhavadabhimate brahmaṇi heturanaikāntika iti cenna /",
    "GSP33nysu__1u:4196": "kevalānumānavādinaṃ pratyanīśvaravādāṅgīkāreṇa pratyavasthānāt /",
    "GSP33nysu__1u:4197": "nanu jakatkāraṇatvaṃ śivaniṣṭhamanyatrānupapattau satyāṃ kiñcinniṣṭhatayā pramitatvāditi hi pariśeṣānumānam /",
    "GSP33nysu__1u:4198": "tatkathamasyāyaṃ pratipakṣa iti cenna /",
    "GSP33nysu__1u:4199": "viruddhārthasādhanamātreṇa pratipakṣasambhavāt /",
    "GSP33nysu__1u:4200": "prayogato 'pyekadharmaniṣṭhatāyāḥ pramāṇaprayojanaśūnyatvāt anyathaivaṃvidhārthikapratipakṣāṇāmanyatrānantarbhāvenādūṣaṇatvaprasaṅgāt na caivamastviti vācyam /",
    "GSP33nysu__1u:4201": "pratirodhakatva(syāpratibandhakatva)syānubhavasiddhatvāt /",
    "GSP33nysu__1u:4202": "nanvevaṃ sati sāmānyasiddhiranupapannā'padyata iti cet /",
    "GSP33nysu__1u:4203": "āpadyatām /",
    "GSP33nysu__1u:4204": "tadanumānānāṃ dūṣitatvāt /",
    "GSP33nysu__1u:4205": "kimato yadyevamiti cet, siddhaḥ sautraheturityāha- śāstrayonitvamiti //",
    "GSP33nysu__1u:4206": "śāstrayonitvametena kāraṇasya balād bhavet // MAnuv_1,1.114cd //",
    "GSP33nysu__1u:4207": "etenoktaprakāreṇa /",
    "GSP33nysu__1u:4208": "kāraṇasya jagata iti śeṣaḥ /",
    "GSP33nysu__1u:4209": "balātprakārāntareṇāsiddhibalāt /",
    "GSP33nysu__1u:4210": "jagatkāraṇasyānumānāvedyatvaṃ śrutibhirapi siddhamityāha- nāvedaviditi //",
    "GSP33nysu__1u:4211": "nāvedavinna tarkeṇa matirityādivākyataḥ /",
    "GSP33nysu__1u:4212": "tarko jñāpayituṃ śakto neśitāraṃ kathañcana // MAnuv_1,1.115 //",
    "GSP33nysu__1u:4213": "“nāvedavinmanute(daṃ)taṃ bṛhantam'; /",
    "GSP33nysu__1u:4214": "“naiṣā tarkeṇa matirāpaneyā'; /",
    "GSP33nysu__1u:4215": "“nendriyāṇi nānumānaṃ vedā hyevainaṃ vedayanti'; ityādivākyataḥ, iti jñāyata iti śeṣaḥ /",
    "GSP33nysu__1u:4216": "tarka ityanumānamātropalakṣaṇam /",
    "GSP33nysu__1u:4217": "īśitāraṃ jagatkāraṇaṃ(tkartāram) /",
    "GSP33nysu__1u:4218": "kathañcana sāmānyato viśeṣataśca /",
    "GSP33nysu__1u:4219": "yadapi kāryatvādihetoḥ pakṣadharmatābalādanyasmādvānumānadīśvarasya sārvajñādisiddhiriti tadapi",
    "GSP33nysu__1u:4220": "vanakṛttvādīti //",
    "GSP33nysu__1u:4221": "vanakṛttvādirūpeṇa pakṣabhūtasya ceśituḥ /",
    "GSP33nysu__1u:4222": "kiñcijjñānaṃ hi puṃstvena śakyaṃ sādhayituṃ sukham // MAnuv_1,1.116 //",
    "GSP33nysu__1u:4223": "nanvatraivaṃ prayoktavyam, īśvaraḥ kiñcijjñaḥ paṃratvāddevadattavaditi /",
    "GSP33nysu__1u:4224": "tatreśvaraḥ pramito vā na vā /",
    "GSP33nysu__1u:4225": "ādye yena pra(yatpra)māṇena siddhastenaiva tasya sārvajñasiddherdharmigrāhaka(pramāṇa)virodhaḥ",
    "GSP33nysu__1u:4226": "dvitīye tvāśrayāsiddhiḥ /",
    "GSP33nysu__1u:4227": "tatkathamucyate īśituḥ kiñcijjñatvaṃ ca puṃstvena sādhayituṃ śakyaṃ hīti tatrāha- sukhamiti",
    "GSP33nysu__1u:4228": "tatkathamityata uktaṃ- vanakṛttvādirūpeṇa pakṣabhūtasyeti //",
    "GSP33nysu__1u:4229": "prasiddhakartṛrahitaṃ vanaṃ sakartṛkaṃ kāryatvādityādinā yo vanādikartā siddhaḥ tenaivākāreṇa taṃ pakṣīkṛtya prayoge na ko 'pi doṣa ityāśayaḥ /",
    "GSP33nysu__1u:4230": "vanakṛttvaṃ parvatādhārakatvamityādirūpo dharmastenopetasya /",
    "GSP33nysu__1u:4231": "nahi vanakartetyetāvatā sarvajña iti labhyate /",
    "GSP33nysu__1u:4232": "prasiddhavanakarturasarvajñatvāt /",
    "GSP33nysu__1u:4233": "sa evakṣityādikarteti kathaṃ na sārvajñyamiti cenna /",
    "GSP33nysu__1u:4234": "tadbhāve pramāṇābhāvāt /",
    "GSP33nysu__1u:4235": "nahi kāryatvādihetuḥ kartāramiva tasya sarvatraikatvaṃ gamayituṃ śaknoti /",
    "GSP33nysu__1u:4236": "lāghavādekatvamāśrīyata iti cet(na) /",
    "GSP33nysu__1u:4237": "lokadarśanānusāreṇa kartāraṃ kalpayato gauravāśrayaṇasyaivo(syo)citatvāt /",
    "GSP33nysu__1u:4238": "loke hi gajagavayagardabhādīnāṃ ghaṭādīnāṃ ca nirmātāro vijātīyā evopalabhyante /",
    "GSP33nysu__1u:4239": "naca vanakartā kiñcijjña iti sādhane kimīśvarasyeti vācyam /",
    "GSP33nysu__1u:4240": "tasya ceśvaratāyāḥ pareṇa /",
    "GSP33nysu__1u:4241": "anyathā vanakartari siddhe kimīśvarasiddhāvāyātamityapi syāt /",
    "GSP33nysu__1u:4242": "na kevalaṃ kiñcijjñatvasādhanaṃ sukaram /",
    "GSP33nysu__1u:4243": "kintu svakṛtakāryājñatvamapi śakyasādhanamityāśayenāha- vṛkṣakṛditi //",
    "GSP33nysu__1u:4244": "vṛkṣakṛnnākhilaṃ vṛkṣaṃ vetti puṃstvāddhi caitravat // MAnuv_1,1.117ab //",
    "GSP33nysu__1u:4245": "vṛkṣakṛditi pūrvavaddharmigrāhakavirodhāśrayāsiddhiparihārāyoktam /",
    "GSP33nysu__1u:4246": "prasiddhakartṛrahitetyapi yojyam /",
    "GSP33nysu__1u:4247": "anyathā siddhasādhanatāprasaṅgāt /",
    "GSP33nysu__1u:4248": "akhilamityārambhakāvayavasaṅkhayāpalaparimāṇaviśeṣasahitam /",
    "GSP33nysu__1u:4249": "asmādādīnāṃ vipratipannavṛkṣajñānamātrasadbhāvādanaikāntyaparihārāyākhilamityuktam /",
    "GSP33nysu__1u:4250": "hīti vipakṣe bādhakābhāvaṃ sūcayati /",
    "GSP33nysu__1u:4251": "nahi yo yatkartā sa sakalaṃ tajjānātīti niyamaḥ /",
    "GSP33nysu__1u:4252": "kulālādāvabhāvāt /",
    "GSP33nysu__1u:4253": "anupayogācca tajjñānasyeti /",
    "GSP33nysu__1u:4254": "anenaiva nyāyena sarvatra pratipakṣasambhavāt satyasaṅkalpatvāśarīritvanityajñānecchāprayatnatvaduḥkhādirāhityādikamapi nānumānena sādhayituṃ śakyamityāśayavānāha- ityādīti //",
    "GSP33nysu__1u:4255": "ityādyanumayā spardhi nānumānaṃ pareśituḥ /",
    "GSP33nysu__1u:4256": "śaktaṃ vijñāpane ... // MAnuv_1,1.117c-e //",
    "GSP33nysu__1u:4257": "ādiśabdaḥ prakāravacanaḥ /",
    "GSP33nysu__1u:4258": "pareśituḥ satyasaṅkalpatvādyupetasya /",
    "GSP33nysu__1u:4259": "ābhāsasamānayogakṣemaṃ ceśvarānumānajātamityāha- cātiprasaṅga iti //",
    "GSP33nysu__1u:4260": "... cātiprasaṅgo 'numayedṛśā // MAnuv_1,1.117f //",
    "GSP33nysu__1u:4261": "īdṛśā āgamādisahāyasampadamapahāyātyantātīndriyārthe(ṣu) prayujyamānayā anumayā atiprasaṅgaścabhavatītyarthaḥ",
    "GSP33nysu__1u:4262": "atiprasaṅgameva darśayati- vastutvāditi //",
    "GSP33nysu__1u:4263": "vastutvāt turagaḥ śṛṅgī puṣpavat khaṃ sutairyutā /",
    "GSP33nysu__1u:4264": "citriṇī ca rasaḥ ṣaṣṭho rasatvāt sottaro bhavet // MAnuv_1,1.118a-d //",
    "GSP33nysu__1u:4265": "citriṇī vandhyā /",
    "GSP33nysu__1u:4266": "ṣaṣṭho raso rasāntaravānityukte prathamādirasena siddhasādhanaṃ syāt /",
    "GSP33nysu__1u:4267": "saptamarasavānityukte aprasiddhaviśeṣaṇatā syāt /",
    "GSP33nysu__1u:4268": "ataḥ sottara ityuktam /",
    "GSP33nysu__1u:4269": "īśvarānumānasya pramāṇatāyāmeteṣāmapi prāmāṇyaṃ syāditi śeṣaḥ /",
    "GSP33nysu__1u:4270": "nanu vastutvaṃ ghaṭādāvanaikāntikamiti cenna /",
    "GSP33nysu__1u:4271": "tasyāpi pakṣatvāt /",
    "GSP33nysu__1u:4272": "turagṛṅgādīnāmanupalambhabādha iti cet /",
    "GSP33nysu__1u:4273": "kṣityādisakarturapyevameva /",
    "GSP33nysu__1u:4274": "ayogyatvānnopalabhyata iti cet /",
    "GSP33nysu__1u:4275": "turagaviṣāṇamapi evama(mevā)stu /",
    "GSP33nysu__1u:4276": "na ca(nu) viṣāṇaṃ nāma mahattve satyudbhūtarūpa(ḥ) śarīrāvayavaviśeṣaḥ /",
    "GSP33nysu__1u:4277": "sa kathamupalabdhyayogyaḥ syāditi cet /",
    "GSP33nysu__1u:4278": "kartāpi tarhi kulālādiriva mahattve satyadbhutarūpaśarīravānkathamupalabdhyayogyo bhaviṣyati",
    "GSP33nysu__1u:4279": "aśarīratvānnopalabhyata iti cet /",
    "GSP33nysu__1u:4280": "rūpābhāvātturagaviṣāṇamapi tathāstu /",
    "GSP33nysu__1u:4281": "viṣāṇaṃ rūpavadeveti cet /",
    "GSP33nysu__1u:4282": "kartāpi śarīravāneva /",
    "GSP33nysu__1u:4283": "śarīraṃ kartṛtve 'nupayuktamiti cet na /",
    "GSP33nysu__1u:4284": "kimupayogena /",
    "GSP33nysu__1u:4285": "na hi tadutpattyā vyāptirbauddhānāmiva bhavatām /",
    "GSP33nysu__1u:4286": "dharmādimattvaṃ śarīritve prayojakamiti cenna /",
    "GSP33nysu__1u:4287": "tasyāpi kartṛtvena sādhanāditi /",
    "GSP33nysu__1u:4288": "nanu kathamatra prayoktavyam /",
    "GSP33nysu__1u:4289": "anumānatvaṃ yadi kāryatvādau varteta tadā tadaviśiṣṭe vastutvādau(api)",
    "GSP33nysu__1u:4290": "vartetetyevamiti /",
    "GSP33nysu__1u:4291": "nanu vicāraśāstramārabhya jagatkāraṇe 'numānānavakāśavyutpādanaṃ",
    "GSP33nysu__1u:4292": "vyāhatamityāśaṅkāṃ pariharannupasaṃharati- upakramādīti //",
    "GSP33nysu__1u:4293": "upakramādiliṅgebhyo nānyāsyādanumā tataḥ // MAnuv_1,1.118ef //",
    "GSP33nysu__1u:4294": "āgamānugṛhītānumānopalakṣaṇametat /",
    "GSP33nysu__1u:4295": "āgamānugrahe hi sarvāṇyetānyanumānānyeva /",
    "GSP33nysu__1u:4296": "pakṣadharmatādīnāmaṅgānāmapauruṣeyatayā svataḥ pramāṇena śāstreṇa siddheḥ /",
    "GSP33nysu__1u:4297": "pratipakṣādīnāṃ ca tadvirodhena bādhāditi saṅkṣepaḥ /",
    "GSP33nysu__1u:4298": "tadevaṃ jagatkāraṇatvasya (ṇasya) śāstraikasamadhigamyatvānnānumānādinā lakṣaṇasyātivyāptikathanaṃ yuktamiti siddham /",
    "GSP33nysu__1u:4299": "$atha atra parakīyabhāṣyasya apavyākhyānatvam$",
    "GSP33nysu__1u:4300": "atra kecit śāstrasya yoniriti vyācakṣa(kṛrva)te /",
    "GSP33nysu__1u:4301": "tadanupapannam prakṛtānupayogāt /",
    "GSP33nysu__1u:4302": "nahi śāstrakāraṇatvaṃ jagatkāraṇatve hetuḥ /",
    "GSP33nysu__1u:4303": "vyāptyadarśanāt /",
    "GSP33nysu__1u:4304": "pūvarsūtre jagatkāraṇatvena pratītaṃ sārvajñaṃ brahmaṇo vedakāraṇatvena sphuṭīkriyata iti cenna /",
    "GSP33nysu__1u:4305": "vedasyāpi sakalajagadantarbhāvāt /",
    "GSP33nysu__1u:4306": "kathaṃ cānantapadārthātmakasya prapañcasya kartṛtvena na sphuṭaṃ tadekadeśavedakāraṇatvena sphuṭībhaviṣyati sārvajñam /",
    "GSP33nysu__1u:4307": "atha jagatkāraṇatvaṃ pradhānādivyudāsena brahmaṇyeva sādhayituṃ hetutvenoktaṃ sārvajñaṃ śāstrayonitvena sādhyata iti cenna /",
    "GSP33nysu__1u:4308": "asiddhiprasaṅgāt /",
    "GSP33nysu__1u:4309": "nahi brahmaṇo jagatkāraṇatvamanaṅgīkurvāṇo vedakāraṇatvamaṅgīkaroti /",
    "GSP33nysu__1u:4310": "āgamena sādhyata iti cet /",
    "GSP33nysu__1u:4311": "tarhi jagatkāraṇatvameva tena kiṃ na sādhyate /",
    "GSP33nysu__1u:4312": "īkṣatyadhikaraṇādinā janmādisūtrasya punaruktaprasaṅgācca /",
    "GSP33nysu__1u:4313": "jagatkāraṇatvena savarjñatvaṃ na siddhayati vedākartṛtvādityāśaṅkayedamuktamiti cenna /",
    "GSP33nysu__1u:4314": "tathā sati pratijñāmātratvaprasaṅgāt /",
    "GSP33nysu__1u:4315": "viyadādiviṣayepyevamāśaṅkāprasaṅgāt /",
    "GSP33nysu__1u:4316": "viyadadhikaraṇādau sāpi nirākariṣyata iti cet na /",
    "GSP33nysu__1u:4317": "tarhi tenaivedaṃ gatārthaṃ syāt /",
    "GSP33nysu__1u:4318": "kiñca vedakartṛtvābhāve(na) sārvajñyaṃ na sambhavatīti śaṅkaiva nirdalā /",
    "GSP33nysu__1u:4319": "nahi tatkartraiva tajjñātavyamiti niyamo 'sti /",
    "GSP33nysu__1u:4320": "kiñca vedakartṛtvaṃ kathaṃ sārvajñyasādhakam /",
    "GSP33nysu__1u:4321": "yo yāvadarthapratipādakasya vākyasya praṇetā sa tato 'pyadhikamarthaṃ",
    "GSP33nysu__1u:4322": "jānātyeva /",
    "GSP33nysu__1u:4323": "yathā pāṇinyādiḥ /",
    "GSP33nysu__1u:4324": "ayaṃ cāśeṣārthapratipādakasya śāstrasya praṇetātaḥ kathaṃ na sarvatra iti cet na /",
    "GSP33nysu__1u:4325": "kimidaṃ vedapraṇetṛtvaṃ nāma /",
    "GSP33nysu__1u:4326": "kiṃ pramāṇāntareṇārthamupalabhya svecchayā (padādini)prabandha(na)katṛtvaṃ",
    "GSP33nysu__1u:4327": "kiṃ voccāraṇamātram /",
    "GSP33nysu__1u:4328": "ādye pauruṣeyatvāpattiḥ /",
    "GSP33nysu__1u:4329": "dvitīye sārvajñyāsiddhiḥ /",
    "GSP33nysu__1u:4330": "upādhyāya(ādi)vat /",
    "GSP33nysu__1u:4331": "rajjau bhujaṅgavadbrahmaṇyāropito veda iti cet /",
    "GSP33nysu__1u:4332": "kathaṃ tarhi pāṇinyādidṛṣṭāntaḥ /",
    "GSP33nysu__1u:4333": "nahi pāṇināvāropitaṃ vyākaraṇam /",
    "GSP33nysu__1u:4334": "kathaṃ caivaṃ sati sārvajñyasiddhiḥ /",
    "GSP33nysu__1u:4335": "tasyaiva vijñānaśaktivivartatvācchāstrasyeti cet(na) /",
    "GSP33nysu__1u:4336": "viyadādīnāmapi prakāśaśaktiprasaṅgāt /",
    "GSP33nysu__1u:4337": "avidyāgatāvaraṇādiśakterapi brahmaṇi tāttvikatvaprasaṅgāt(ca) /",
    "GSP33nysu__1u:4338": "kiñca vede jñānakaraṇatvaśaktirbrahmaṇi ca tatkartṛtvaśaktiriti kiṃ kena saṅgatam /",
    "GSP33nysu__1u:4339": "kutra cedamupalabdhamāropyagatā śaktirāropādhiṣṭhāne vāstavīti /",
    "GSP33nysu__1u:4340": "tasmādapavyākhyānameva tadityukta eva sūtrārthaḥ /",
    "GSP33nysu__1u:4341": "// iti śrīmannyāyasudhāyāṃ śāstrayonitvādhikaraṇam //",
    "GSP33nysu__1u:4342": "[======= JNys_1,1.III: samanvayādhikaraṇam =======]",
    "GSP33nysu__1u:4343": "// atha śrīmannyāyasudhāyāṃ samanvayādhikaraṇam //",
    "GSP33nysu__1u:4344": "$pūrvapakṣaracanā$",
    "GSP33nysu__1u:4345": "// oṃ tattu samanvayāt oṃ //",
    "GSP33nysu__1u:4346": "tat tu samanvayāt |",
    "GSP33nysu__1u:4347": "astu śāstraikasamadhigamyaṃ jagatkāraṇam /",
    "GSP33nysu__1u:4348": "tathāpi śāstrata evānyeṣāṃ harahiraṇyagarbhādīnāṃ pradhānādīnāṃ ca jagatkāraṇatvapratīterativyāpakamidaṃ lakṣaṇam /",
    "GSP33nysu__1u:4349": "naca tacchāstraṃ viṣṇuparamiti vācyam /",
    "GSP33nysu__1u:4350": "abhiyuktaiḥ śivādiparatvena vyākhyātatvāt /",
    "GSP33nysu__1u:4351": "yadyapi nāmāni sarvāṇītyādiśrutyā śivādināmnāṃ viṣṇau śaktimātramavasīyate",
    "GSP33nysu__1u:4352": "tathāpi na tātparye pramāṇamasti /",
    "GSP33nysu__1u:4353": "yatparaḥ śabdaḥ sa śabdārtha iti hi nyāyaḥ /",
    "GSP33nysu__1u:4354": "naca śaktimātreṇa tātparyaṃ kalpayituṃ yuktam /",
    "GSP33nysu__1u:4355": "atiprasaṅgāt /",
    "GSP33nysu__1u:4356": "anyatra tātparya(sya ca) jñāpakamabhiyuktavyākhyānamastītyuktam /",
    "GSP33nysu__1u:4357": "tasmādalakṣaṇametadityāśaṅkaya parihṛtaṃ sūtrakṛtā tattu samanvayāditi /",
    "GSP33nysu__1u:4358": "// oṃ tattusamanvayāt oṃ //",
    "GSP33nysu__1u:4359": "$sūtravākyayojanā$",
    "GSP33nysu__1u:4360": "tatrānvayapadārthamāha- ta eveti //",
    "GSP33nysu__1u:4361": "ta evānvayanāmānas ... // MAnuv_1,1.119a //",
    "GSP33nysu__1u:4362": "upakramādaya evānvīyante śaktitātparyagocareṇa sambaddhayante tathā jñāyanta iti yāvat vākyānyetaiḥ ityanvayanāmānaḥ /",
    "GSP33nysu__1u:4363": "atropakramādiprasiddhapadaṃ parityajya yaugikānvayapadaparigrahaṇene(heṇe)daṃ sūcayati",
    "GSP33nysu__1u:4364": "na śāstratātparyāvagatāvāpātapratītirvyākhyātṛvacanaṃ vā liṅgam /",
    "GSP33nysu__1u:4365": "kintūpakramādaya eva /",
    "GSP33nysu__1u:4366": "teṣāmavyabhicāritvāt /",
    "GSP33nysu__1u:4367": "pratītivyākhyānayostu vyabhicāritvāt /",
    "GSP33nysu__1u:4368": "yatrāpi pratīvyākhyāne na vyabhicaratastatrāpyupakramādyanusandhānapūrvakatvenaiva na tu svataḥ",
    "GSP33nysu__1u:4369": "ata upajīvyatvādupakramādīnāmeva tātparyaliṅgatvamiti /",
    "GSP33nysu__1u:4370": "tadidamāha- ta eveti //",
    "GSP33nysu__1u:4371": "sūtravākyaṃ yojayati- tairiti //",
    "GSP33nysu__1u:4372": "... taiḥ samyak pravicārite /",
    "GSP33nysu__1u:4373": "mukhyārtho bhagavān viṣṇuḥ sarvaśāstrasya nāparaḥ // MAnuv_1,1.119b-d //",
    "GSP33nysu__1u:4374": "anenānvayādityekavacanaṃ samudāyārthamityuktaṃ bhavati /",
    "GSP33nysu__1u:4375": "tena ca teṣāmavirodhaṃ sūcayati /",
    "GSP33nysu__1u:4376": "saṃśabdārthaḥ samyagiti /",
    "GSP33nysu__1u:4377": "tasya ca pravicārita ityadhyāhṛtakriyayā sambandho darśitaḥ /",
    "GSP33nysu__1u:4378": "nanu ca pratītivyākhyānavadupakramādīnāmapi kvacittātparyavyabhicāradarśanātkathaṃ liṅgatvamityāśaṅkānirāsāya samyak pravicārita ityuktam /",
    "GSP33nysu__1u:4379": "upakramādīnāṃ śrutyādīnāṃ ca sannikarṣaviprakarṣābhyāṃ sāvakāśatvādinā ca balābalaviniścayapuraḥsaraṃ virodhe balavatā durbalabādhayā vākyārthavimarśaḥ samyak pravicāraṇam /",
    "GSP33nysu__1u:4380": "tena nopakramādimātraṃ liṅgamucyate /",
    "GSP33nysu__1u:4381": "yena vyabhicārodbhāvanaṃ saṅgaccheta /",
    "GSP33nysu__1u:4382": "kintu samyak pravicāralakṣaṇāvāntaravyapāropetā evopakramādayaḥ /",
    "GSP33nysu__1u:4383": "naca te kvacidvayabhicarantītyuktaṃ bhavati /",
    "GSP33nysu__1u:4384": "pravicārita iti bhāve ktaḥ /",
    "GSP33nysu__1u:4385": "pravicāre kṛte satīti /",
    "GSP33nysu__1u:4386": "śāstre pravicārite satīti vā /",
    "GSP33nysu__1u:4387": "etadavagamyata iti vākyaśeṣaḥ /",
    "GSP33nysu__1u:4388": "mukhyārtha ityāvṛttyā saṃśabdasyārthāntaram /",
    "GSP33nysu__1u:4389": "sarvetyapi saṃśabdārtha eva /",
    "GSP33nysu__1u:4390": "śāstrasyārtha iti śāstrayonīti pūvarsūtrādanuvṛttasya vyākhyānam /",
    "GSP33nysu__1u:4391": "bhagavānviṣṇuriti tacchabdārthaḥ /",
    "GSP33nysu__1u:4392": "tuśabdo 'vadhāraṇe /",
    "GSP33nysu__1u:4393": "tadvayākhyānaṃ nāpara iti /",
    "GSP33nysu__1u:4394": "tathācaivaṃ sūtrayojanā /",
    "GSP33nysu__1u:4395": "anvayādupakramādiliṅgasamudāyāt śāstre samyak pravicārite sati sarvaśāstrasya bhagavatyeva samyagvacanavṛttyānvayācchaktitātparyalakṣaṇasambandhāvagamāttadviṣṇvākhyaṃ brahmaiva jagajjanmādikāraṇatvena śāstrayoni na tu harahiraṇyagarbhādaya iti /",
    "GSP33nysu__1u:4396": "anantaguṇaparipūrṇatvaṃ hi pradhānalakṣaṇam /",
    "GSP33nysu__1u:4397": "tatra ca śāstraṃ pramāṇīkriyamāṇaṃ vacanavṛttyā sarvameva ca yuktam /",
    "GSP33nysu__1u:4398": "lakṣaṇādinā vṛttau vācyārthaguṇālābhāt /",
    "GSP33nysu__1u:4399": "vācye tadguṇaprasaṅgācca /",
    "GSP33nysu__1u:4400": "evaṃ katipayavākyairanantaguṇāpratipādanāt /",
    "GSP33nysu__1u:4401": "vākyāntaraviṣayasya ca tadguṇa(va)ttvaprasaṅgācca /",
    "GSP33nysu__1u:4402": "ataḥ saṃśabdasyāvṛttirupapannā /",
    "GSP33nysu__1u:4403": "nanu janmādyasya yata iti yacchabdaśravaṇāttadbrahmeti prakṛtam /",
    "GSP33nysu__1u:4404": "tadevātra maṇḍūkaplutyānuvartiṣyate /",
    "GSP33nysu__1u:4405": "kiṃ punaratra tadgrahaṇena /",
    "GSP33nysu__1u:4406": "maivam /",
    "GSP33nysu__1u:4407": "tuśabdastāvadatretaravyāvṛttyarthamupādeyaḥ /",
    "GSP33nysu__1u:4408": "naca tasya tadityanuktau anvayaḥ pratyetuṃ śakyate /",
    "GSP33nysu__1u:4409": "yato 'vadhāraṇaṃ tato 'nyatra niṣedha iti vacanāt /",
    "GSP33nysu__1u:4410": "nacānuvṛttenānvayapratītirbhaviṣyatīti vācyam /",
    "GSP33nysu__1u:4411": "śrutenānvayādityanenaiva sambandhapratītiprasaṅgāt /",
    "GSP33nysu__1u:4412": "tatropayogābhāvānneti cenna /",
    "GSP33nysu__1u:4413": "pratītivyākhyānanirāsārthatvopapatteḥ /",
    "GSP33nysu__1u:4414": "anvayapadādeva tatsiddhiriti cenna /",
    "GSP33nysu__1u:4415": "tasyopakramādīnāṃ liṅgatvapratipādana eva caritārthatvasambhavāt /",
    "GSP33nysu__1u:4416": "ataḥ sārthakaṃ sūtre tadgrahaṇam /",
    "GSP33nysu__1u:4417": "saṃśabdena sakalapadānāṃ lakṣaṇayā brahmaprātipadikārthamātraparatvamucyata iti vyākhyānamakhaṇḍārthanirāsena nirastam /",
    "GSP33nysu__1u:4418": "nirākariṣyate cottaratreti neha nirākṛtam /",
    "GSP33nysu__1u:4419": "tadevaṃ jagajjanmādikāraṇatvena mukhyayā vṛttyā varṇapadavākyātmakāśeṣaśāstrapratipādyaṃ nārāyaṇākhyaṃ brahmaiveti susthaṃ lakṣaṇamiti siddham /",
    "GSP33nysu__1u:4420": "// iti śrīmannyāyasudhāyāṃ samanvayādhikaraṇam //",
    "GSP33nysu__1u:4421": "[======= JNys_1,1.IV: īkṣatyadhikaraṇam =======]",
    "GSP33nysu__1u:4422": "// atha īkṣatyadhikaraṇam //",
    "GSP33nysu__1u:4423": "$brahmaṇaḥ sakalaśāstravācyatvasamarthanam$",
    "GSP33nysu__1u:4424": "// oṃ īkṣaternāśabdam oṃ //",
    "GSP33nysu__1u:4425": "īkṣater nāśabdam |",
    "GSP33nysu__1u:4426": "vacanavṛttyaiva sakalaśāstrapratipādyaṃ brahmetyuktam tadākṣipya samādhātumidamadhikaraṇamārabhyate",
    "GSP33nysu__1u:4427": "tathāhi /",
    "GSP33nysu__1u:4428": "“yato vāco nivartante'”aśabdamasparśam'; ityādiśruteḥ,”śabdo na yatra purukārakavān'; ityādismṛteśca brahma avācyamavasīyate /",
    "GSP33nysu__1u:4429": "vacanavṛttiśca dravyaguṇakriyājātinimittā /",
    "GSP33nysu__1u:4430": "naca brahmaṇo dravyādiyogo 'sti /",
    "GSP33nysu__1u:4431": "“kevalo nirguṇaśca'”niṣkalaṃ niṣkriyaṃ śāntam'; ityādyāgamāt /",
    "GSP33nysu__1u:4432": "tatkathaṃ tasya vācyatā sambhavati /",
    "GSP33nysu__1u:4433": "aupaniṣadatvaṃ (tu) ca lakṣaṇayā vṛttyā sambhavanna vācyatāmapekṣate /",
    "GSP33nysu__1u:4434": "ato 'vācyatvādbrahmaṇo na vacanavṛttyā śāstragamyatvamiti /",
    "GSP33nysu__1u:4435": "apara āha na sarvaśāstrapratipādyatvaṃ brahmaṇaḥ sambhavati niścayopāyābhāvāt /",
    "GSP33nysu__1u:4436": "upakramādayo hi tanniścayopāyāḥ /",
    "GSP33nysu__1u:4437": "taiścāsmadādyadhigataśāstrasya kathañcidbrahmaviṣayatāvadhāraṇe 'pyasmadanadhigataśāstrasya tatparatāvadhāraṇāyogāt /",
    "GSP33nysu__1u:4438": "“anantā vai vedāḥ'; iti śruteranantaṃ hi śāstramavagamyate /",
    "GSP33nysu__1u:4439": "nacānantaśāstrādhigamo 'smākaṃ kalpakoṭiśatairapi sambhavati /",
    "GSP33nysu__1u:4440": "viphalaśca śāstraikadeśasya brahmaparatvādhyavasāyaḥ /",
    "GSP33nysu__1u:4441": "ekadeśāntare tadviparītapratipādanasyāpi śaṅkanāt /",
    "GSP33nysu__1u:4442": "naca vastuni vikalpaḥ sambhavati iti atrāpi sandehaḥ samāskandati, ityato na sarvaśāstraprāmāṇyājjagajjanmādikāraṇaṃ samastaguṇaparipūrṇaṃ brahma siddhayati /",
    "GSP33nysu__1u:4443": "ityevaṃ prāpte avācyatvaśaṅkāṃ tāvannirācaṣṭe sūtrakāraḥ-",
    "GSP33nysu__1u:4444": "īkṣaternāśabdamiti //",
    "GSP33nysu__1u:4445": "// īkṣaternāśabdam oṃ //",
    "GSP33nysu__1u:4446": "tadvayācaṣṭe- īkṣaṇīyatvata iti //",
    "GSP33nysu__1u:4447": "atra īkṣateriti dhātunirdeśaḥ /",
    "GSP33nysu__1u:4448": "na cāvivakṣitārthaṃ śabdamātraṃ brahmaṇo vācyatve heturbhavitumarhatīti tadartho 'nenopalakṣyate",
    "GSP33nysu__1u:4449": "naca brahmāsambandhīkṣaṇamapyatra heturbhavati atiprasaṅgāt /",
    "GSP33nysu__1u:4450": "sambandhaśca na kartṛtvādirūpaḥ śrutyananugamāt vipakṣe bādhakābhā(vācca)vaprasaṅgācca",
    "GSP33nysu__1u:4451": "ata īkṣaṇaṃ brahmakarmakameva hetutvena vācyam /",
    "GSP33nysu__1u:4452": "nacaitadapi yuktam vyadhikaraṇatvaprasaṅgāt /",
    "GSP33nysu__1u:4453": "tasmādīkṣaṇakarmatvameva hetutayā vivakṣitam ityāśayenoktam- īkṣaṇīyatvata iti //",
    "GSP33nysu__1u:4454": "īkṣaṇīyatvato viṣṇurvācya eva ... // MAnuv_1,1.120ab //",
    "GSP33nysu__1u:4455": "tadityanuvartate /",
    "GSP33nysu__1u:4456": "tena viṣṇurityāha /",
    "GSP33nysu__1u:4457": "na vidyate vācakaḥ śabdo yasya tadaśabdam /",
    "GSP33nysu__1u:4458": "avācyamityarthaḥ /",
    "GSP33nysu__1u:4459": "vācyamiti vaktavye nāvācyamiti vacanaṃ”dvau nañau prakṛtamarthaṃ sātiśayaṃ",
    "GSP33nysu__1u:4460": "gamayataḥ'; iti vacanādavadhāraṇārthamityabhipretyoktaṃ- vācya eveti //",
    "GSP33nysu__1u:4461": "nanvavadhāraṇamapi kimartham /",
    "GSP33nysu__1u:4462": "ucyate /",
    "GSP33nysu__1u:4463": "tattvanirṇayārthaṃ hi nyāyasūtram /",
    "GSP33nysu__1u:4464": "nirṇayaśca svaparapakṣasādhanopalambhābhyāmeva bhavati /",
    "GSP33nysu__1u:4465": "nānyataramātreṇa /",
    "GSP33nysu__1u:4466": "yathoktam /",
    "GSP33nysu__1u:4467": "vimṛśya pakṣapratipakṣābhyāmarthāvadhāraṇaṃ nirṇaya iti /",
    "GSP33nysu__1u:4468": "tadatrāvadhāraṇe kṛte vācyatvavidhiravācyatvaniṣedhaścetyubhayamapi śrutyarthābhyāṃ pratijñātaṃ syāt /",
    "GSP33nysu__1u:4469": "ubhayasādhanārthaścekṣaṇīyatvaheturvijñāyate /",
    "GSP33nysu__1u:4470": "tathāca nirṇayo bhavet /",
    "GSP33nysu__1u:4471": "vācyamiti tu pratijñāte parapakṣapratiṣedho na kṛtaḥ syāt /",
    "GSP33nysu__1u:4472": "naca tadarthamanyatsūtramasti /",
    "GSP33nysu__1u:4473": "ato yukto 'yaṃ nirdeśaḥ /",
    "GSP33nysu__1u:4474": "evamanyatrāpi veditavyam /",
    "GSP33nysu__1u:4475": "idamuktaṃ bhavati /",
    "GSP33nysu__1u:4476": "brahma vācyaṃ bhavitumarhati, na punaravācyamīkṣaṇakarmatvādghaṭavat /",
    "GSP33nysu__1u:4477": "īkṣaṇīyatvaṃ ca brahmaṇaḥ”sa etasmājjīvadhanātparātparaṃ puriśayaṃ puruṣamīkṣate'”ātmanyevātmānaṃ paśyet'; ityādiśrutisiddhamiti /",
    "GSP33nysu__1u:4478": "nanu brahmaṇo vācyatvābhāve kiṃ bādhakam /",
    "GSP33nysu__1u:4479": "īkṣaṇīyatvaṃ na syāt /",
    "GSP33nysu__1u:4480": "tathāca brahmajñānābhāvena śāstravaiyarthyamanirmokṣaśca syāditi cenna /",
    "GSP33nysu__1u:4481": "vācyatvasyāvyāpakatvādīkṣaṇīyatvasyāvyāpyatvācca /",
    "GSP33nysu__1u:4482": "nahyavyāpakanivṛttiravyāpyanivṛttimāpāda(yati)yituṃ śaknoti /",
    "GSP33nysu__1u:4483": "īkṣaṇīyatvaṃ hi pratyakṣānumānāgamatadābhāsanimittaṃ vyāpakaṃ yuktam /",
    "GSP33nysu__1u:4484": "vācyatvaṃ ca śabdavṛttiviśeṣopādhikaṃ vyāpyameveti /",
    "GSP33nysu__1u:4485": "maivam /",
    "GSP33nysu__1u:4486": "na tāvadidaṃ mokṣārthamupadiṣyaṃ brahmekṣaṇaṃ pramāṇābhāsajanyam /",
    "GSP33nysu__1u:4487": "bhrānteravidyānivartakatvābhāvāt /",
    "GSP33nysu__1u:4488": "nāpi pratyakṣānumānajam /",
    "GSP33nysu__1u:4489": "śāstraikasamadhigamyatāyāḥ sādhitatvāt /",
    "GSP33nysu__1u:4490": "tathāca prakārāntarābhāve sati yadi brahma vācyamapi na bhavettadekṣaṇīyamapi na bhavediti bādhakaṃ sambhavatyeva /",
    "GSP33nysu__1u:4491": "naca vyāptya(bhā)sambhavaḥ /",
    "GSP33nysu__1u:4492": "vyatirekasambhavāt /",
    "GSP33nysu__1u:4493": "yat yatkārakāviṣayaḥ tat tatkriyāviṣayaḥ yathā kuṭhārādyaviṣayo gaganaṃ na chidāviṣaya iti sāmānyavyāptisambhavācca /",
    "GSP33nysu__1u:4494": "nanu mābhūtpramāṇābhāsaiḥ pratyakṣānumānābhyāṃ caikṣaṇaṃ brahmaṇaḥ, mā ca bhūdvācyam, tathāpi śabdalakṣyatayekṣaṇīyaṃ ca bhaviṣyati, tathāca vipakṣe bādhakābhāvādaprayojako hetuḥ, ityata āha- na ceti //",
    "GSP33nysu__1u:4495": "... nacānyathā /",
    "GSP33nysu__1u:4496": "lakṣyatvaṃ kvāpi dṛṣṭaṃ hi ... // MAnuv_1,1.120bc //",
    "GSP33nysu__1u:4497": "hi yasmādanyathā vācyatvābhāve lakṣyatvaṃ kvāpi na dṛṣṭam /",
    "GSP33nysu__1u:4498": "tasmādavācyatve brahmaṇo lakṣyatvā(yogā)bhāvāllakṣaṇayāpi nekṣaṇīyatvamiti śeṣaḥ /",
    "GSP33nysu__1u:4499": "kenacicchabdena vācyameva hi tīrādikaṃ kenacillakṣyaṃ dṛṣṭamiti /",
    "GSP33nysu__1u:4500": "$avācyasyāpilakṣyatve anavasthitiḥ$",
    "GSP33nysu__1u:4501": "nanvavācyamapi lakṣyaṃ kiṃ na syāt /",
    "GSP33nysu__1u:4502": "tataśca vipakṣe bādhakābhāvādaprayojako 'yaṃ prasaṅgahetuḥ, ityata āha-",
    "GSP33nysu__1u:4503": "kiṃ taditi //",
    "GSP33nysu__1u:4504": "... kiṃ tadityanavasthitiḥ // MAnuv_1,1.120d //",
    "GSP33nysu__1u:4505": "anyathetyanuvartate /",
    "GSP33nysu__1u:4506": "yadyavācyamapi brahma lakṣyamityaṅgīkriyate, tadā kiṃ taditi",
    "GSP33nysu__1u:4507": "jijñāsāpravṛttāvanavasthitiḥ (syāt) /",
    "GSP33nysu__1u:4508": "idamuktaṃ bhavati /",
    "GSP33nysu__1u:4509": "lākṣaṇiko hi śabdo na śrutamātro 'rthāntare dhiyamupajanayati tatrāgṛhītaśaktitvāt /",
    "GSP33nysu__1u:4510": "kintu vācyārthar(the)buddhimutpādya tadanupapattidarśane sati /",
    "GSP33nysu__1u:4511": "na tāvatāpi /",
    "GSP33nysu__1u:4512": "vācyārthānupapattidarśanasya tattyāgamātrahetutvāt /",
    "GSP33nysu__1u:4513": "kiṃ nāmārthāntarasya svarūpato vācyārthasambandhitayā cāvagatau satyām /",
    "GSP33nysu__1u:4514": "gaṅgādiśabdena hi svarūpato gaṅgādisambandhitayā cāvagatameva tīrādikaṃ lakṣyaṃ dṛṣṭam /",
    "GSP33nysu__1u:4515": "nānavagatasvarūpaṃ kūrmaromādi /",
    "GSP33nysu__1u:4516": "nāpyanyasambandhitayāvagataṃ tīrādi /",
    "GSP33nysu__1u:4517": "tathāca vaidikaśabdalakṣyatve brahmaṇaḥ pratītiraṅgīkāryā /",
    "GSP33nysu__1u:4518": "naca tīrādivatpratyakṣādinā tasya pratītiḥ (sambhavati) /",
    "GSP33nysu__1u:4519": "tato lākṣaṇikaśabde prayukte vācyārthe 'nupapattiṃ paśyato lakṣaṇīye 'rthe",
    "GSP33nysu__1u:4520": "kiṃ tadyadanena lakṣyamiti jijñāsāyāṃ śabda eva prayoktavyaḥ /",
    "GSP33nysu__1u:4521": "tenāpi cenna vācyaṃ kintu lakṣyameva tarhi punaḥ kiṃ taditi jijñāsāyā anivṛttatvācchabdāntarameva vācyam /",
    "GSP33nysu__1u:4522": "tenāpi cellakṣyameva punarjijñāsaivetyaparyavasānaṃ syāt /",
    "GSP33nysu__1u:4523": "pūrvapūrvalakṣaṇāsiddhāvuttarottaralakṣaṇāsiddhermūlakṣatiḥ /",
    "GSP33nysu__1u:4524": "yadi ca kenacicchabdena vācyaṃ syāttadā taduktāvuparatajijñāso lākṣaṇikakāryaṃ pratīyāt /",
    "GSP33nysu__1u:4525": "vācyatve 'pi sambandhagrahaṇāya pūrvasiddherapekṣitatvenānavasthiteriti cenna /",
    "GSP33nysu__1u:4526": "abhimānyadhikaraṇe vaktavyatvāt /",
    "GSP33nysu__1u:4527": "tasmādvipakṣe 'navasthālakṣaṇabādhakasadbhāvādavācyatve lakṣyatvaṃ na syāditi yukto 'tiprasaṅga iti /",
    "GSP33nysu__1u:4528": "lākṣaṇiko hi śabdo na śrutamātro 'rthāntare dhiyamupajanayati tatrāgṛhītaśaktitvāt /",
    "GSP33nysu__1u:4529": "kintu vācyārthar(the)buddhimutpādya tadanupapattidarśane sati /",
    "GSP33nysu__1u:4530": "na tāvatāpi /",
    "GSP33nysu__1u:4531": "vācyārthānupapattidarśanasya tattyāgamātrahetutvāt /",
    "GSP33nysu__1u:4532": "kiṃ nāmārthāntarasya svarūpato vācyārthasambandhitayā cāvagatau satyām /",
    "GSP33nysu__1u:4533": "gaṅgādiśabdena hi svarūpato gaṅgādisambandhitayā cāvagatameva tīrādikaṃ lakṣyaṃ dṛṣṭam /",
    "GSP33nysu__1u:4534": "nānavagatasvarūpaṃ kūrmaromādi /",
    "GSP33nysu__1u:4535": "nāpyanyasambandhitayāvagataṃ tīrādi /",
    "GSP33nysu__1u:4536": "tathāca vaidikaśabdalakṣyatve brahmaṇaḥ pratītiraṅgīkāryā /",
    "GSP33nysu__1u:4537": "naca tīrādivatpratyakṣādinā tasya pratītiḥ (sambhavati) /",
    "GSP33nysu__1u:4538": "tato lākṣaṇikaśabde prayukte vācyārthe 'nupapattiṃ paśyato lakṣaṇīye 'rthe",
    "GSP33nysu__1u:4539": "kiṃ tadyadanena lakṣyamiti jijñāsāyāṃ śabda eva prayoktavyaḥ /",
    "GSP33nysu__1u:4540": "tenāpi cenna vācyaṃ kintu lakṣyameva tarhi punaḥ kiṃ taditi jijñāsāyā anivṛttatvācchabdāntarameva vācyam /",
    "GSP33nysu__1u:4541": "tenāpi cellakṣyameva punarjijñāsaivetyaparyavasānaṃ syāt /",
    "GSP33nysu__1u:4542": "pūrvapūrvalakṣaṇāsiddhāvuttarottaralakṣaṇāsiddhermūlakṣatiḥ /",
    "GSP33nysu__1u:4543": "yadi ca kenacicchabdena vācyaṃ syāttadā taduktāvuparatajijñāso lākṣaṇikakāryaṃ pratīyāt /",
    "GSP33nysu__1u:4544": "vācyatve 'pi sambandhagrahaṇāya pūrvasiddherapekṣitatvenānavasthiteriti cenna /",
    "GSP33nysu__1u:4545": "abhimānyadhikaraṇe vaktavyatvāt /",
    "GSP33nysu__1u:4546": "tasmādvipakṣe 'navasthālakṣaṇabādhakasadbhāvādavācyatve lakṣyatvaṃ na syāditi yukto 'tiprasaṅga iti /",
    "GSP33nysu__1u:4547": "$sūdaśāstre mādhuryādiviśeṣavācake śabdaḥ prasiddhāḥ$",
    "GSP33nysu__1u:4548": "nanvikṣukṣīraguḍādīnāṃ viśeṣāstāvadvidyante /",
    "GSP33nysu__1u:4549": "anubhavasiddhatvāt /",
    "GSP33nysu__1u:4550": "naca te kenāpi śabdena vācyāḥ /",
    "GSP33nysu__1u:4551": "tadvācakaśabdābhāvāt /",
    "GSP33nysu__1u:4552": "tathāpi lakṣyā dṛśyante /",
    "GSP33nysu__1u:4553": "anyathā tatra vāgvyavahārābhāvaprasaṅgāt /",
    "GSP33nysu__1u:4554": "ato 'vācyatve lakṣyatvaṃ na syāditi prasaṅgaḥ praśithilamūlaḥ /",
    "GSP33nysu__1u:4555": "yathoktam”ikṣukṣīraguḍādīnāṃ mādhuryasyāntaraṃ mahat /",
    "GSP33nysu__1u:4556": "bhedastathāpi nākhyātuṃ sarasvatyāpi śakyate'; iti /",
    "GSP33nysu__1u:4557": "yathā(ca) mādhuryādiviśeṣāṇāmavācyānāmapi pratītatāmātreṇa lakṣyatvāt /",
    "GSP33nysu__1u:4558": "tathā brahmaṇo 'vācyasyāpi svayaṃprakāśatvena prasiddhasya lakṣyatvaṃ",
    "GSP33nysu__1u:4559": "sambhavatītyata āha- mādhuryādīti //",
    "GSP33nysu__1u:4560": "mādhuryādiviśeṣāśca tacchabdairuditāḥ sadā // MAnuv_1,1.121ab //",
    "GSP33nysu__1u:4561": "tacchabdairmādhuryādiviśeṣaśabdaiḥ /",
    "GSP33nysu__1u:4562": "sadetyavadhāraṇārthe /",
    "GSP33nysu__1u:4563": "uditā vācyā eveti /",
    "GSP33nysu__1u:4564": "nanu mādhurya(ādi)viśeṣaśabdaḥ sādhāraṇaḥ /",
    "GSP33nysu__1u:4565": "kimetāvatā /",
    "GSP33nysu__1u:4566": "nahi gośabdo 'nekārtha iti na kasyapi vācakaḥ /",
    "GSP33nysu__1u:4567": "tathāca lakṣako 'pi na syāt /",
    "GSP33nysu__1u:4568": "vācyārthadvāratvāllakṣaṇāyāḥ /",
    "GSP33nysu__1u:4569": "nanu (ca) vācakatvaṃ padadharmaḥ /",
    "GSP33nysu__1u:4570": "mādhuryādiviśeṣa iti ca na padaṃ kintu vākyameva /",
    "GSP33nysu__1u:4571": "anepadātmakatvāt /",
    "GSP33nysu__1u:4572": "tathā ca kathaṃ tacchabdairuditā iti /",
    "GSP33nysu__1u:4573": "maivam /",
    "GSP33nysu__1u:4574": "aikapadyamaikasvarvaṃ ca samāsaprayojanamiti śabdairaṅgīkṛtatvāt /",
    "GSP33nysu__1u:4575": "athavā tacchabdaiḥ sūdaśāstrādiprasiddhairvācakaśabdairuditā iti vyākhyeyam /",
    "GSP33nysu__1u:4576": "tathācoktam",
    "GSP33nysu__1u:4577": "“viśadaṃ kṣīramādhuryaṃ sthiramājyasya tīkṣṇakam /",
    "GSP33nysu__1u:4578": "guḍasya panasādīnāṃ nirharītyabhidhīyate'; //",
    "GSP33nysu__1u:4579": "iti /",
    "GSP33nysu__1u:4580": "yathā ca dhvaniviśeṣāṇāṃ mandavyutpattibhiraviditā api śrutisvarajātirāgādiśabdā vācakāḥ saṅgītaśāstraprasiddhāḥ tathā mādhuryādiviśeṣāṇāmapi tattadadhikṛtaśāstreṣu prasiddhā vācakāḥ śabdāḥ kathaṃ na syuḥ tataśca”ikṣukṣīraguḍādīnām'; iti vacanamātmano vyutpattyabhāvakhyāpanārthaṃ śāradānindayā pratyavāyārjanārthaṃ ca /",
    "GSP33nysu__1u:4581": "ato na praśithilamūlo 'tiprasaṅga iti /",
    "GSP33nysu__1u:4582": "yadapi svaprakāśatayā siddhatvādbrahmaṇolakṣyatvopapattiriti",
    "GSP33nysu__1u:4583": "tadupariṣyānnirākariṣyate(ti) /",
    "GSP33nysu__1u:4584": "$anvayabodhārthaṃ lakṣanāṅgīkāro na yuktaḥ$",
    "GSP33nysu__1u:4585": "nanvavācyo 'pi nadītīraphalasaṃsargalakṣaṇo vākyārtho lakṣyo",
    "GSP33nysu__1u:4586": "nadyādipadairupalakṣyate /",
    "GSP33nysu__1u:4587": "yathoktam”vākyārtho lakṣyamāṇo hi sarvatraiveti naḥ sthitiḥ'; /",
    "GSP33nysu__1u:4588": "iti /",
    "GSP33nysu__1u:4589": "tathā ca vyāptyabhāvādaprayojako 'yaṃ prasaṅgaḥ /",
    "GSP33nysu__1u:4590": "vākyārthaśca brahmābhyupeyate na padārthaḥ /",
    "GSP33nysu__1u:4591": "ato laukikavākyārthavadavācyamapi lakṣyaṃ kiṃ na syādityata āha- vākyārtho",
    "GSP33nysu__1u:4592": "'pīti //",
    "GSP33nysu__1u:4593": "vākyārtho 'pi hi vākyārthaśabdenaivodito bhavet // MAnuv_1,1.121cd //",
    "GSP33nysu__1u:4594": "evaśabdasyodita iti (anena) sambandhaḥ /",
    "GSP33nysu__1u:4595": "vākyārthaśabdasya vākyārthāvācakatve 'nyattadvācyaṃ vācyam /",
    "GSP33nysu__1u:4596": "nahyasmābhirlakṣakenaiva śabdena vācyatvamāśāsyate /",
    "GSP33nysu__1u:4597": "kintu kenacicchabdena vācyameva kenacicchabdena lakṣyamiti bhāvaḥ /",
    "GSP33nysu__1u:4598": "ayaṃ cāṅgīkāravādo jñeyaḥ /",
    "GSP33nysu__1u:4599": "anvitābhidhānasya samarthitatvāt /",
    "GSP33nysu__1u:4600": "brahmaṇo vākyārthatvaṃ tu saṃsargatvasya saṃsṛṣṭatvasya vānaṅgīkārādayuktam /",
    "GSP33nysu__1u:4601": "vākyasyākhaṇḍārthaniṣṭhatayā nirastatvāt (iti) /",
    "GSP33nysu__1u:4602": "evaṃ vyabhicāraṃ nirasya susthā prasaṅgamūlabhūtā vyāptirityāha-",
    "GSP33nysu__1u:4603": "nāvācyamiti //",
    "GSP33nysu__1u:4604": "nāvācyaṃ tena kiñcit syād ... // MAnuv_1,1.122a //",
    "GSP33nysu__1u:4605": "lakṣyamiti śeṣaḥ /",
    "GSP33nysu__1u:4606": "athavā brahmaṇo 'vācyatve tasya vastutvameva na syāt /",
    "GSP33nysu__1u:4607": "yato 'vācyam /",
    "GSP33nysu__1u:4608": "kiñcidapi nāsti iti prasaṅgāntarasūcanamidam /",
    "GSP33nysu__1u:4609": "$brahmāvācyataṃ na śrutyarthaḥ$",
    "GSP33nysu__1u:4610": "nanu”yato vāco nivartante';",
    "GSP33nysu__1u:4611": "ityādyāgamavirodhātkālātyayāpadiṣyamīkṣaṇīyatvena vācyatvasādhanam /",
    "GSP33nysu__1u:4612": "prasaṅgānāṃ ca viparyayāparyavasānamiti /",
    "GSP33nysu__1u:4613": "syādetadevam /",
    "GSP33nysu__1u:4614": "yadi brahmāvācyatvaṃ śrutyarthaḥ syāt /",
    "GSP33nysu__1u:4615": "na caivam /",
    "GSP33nysu__1u:4616": "tathā vyākhyāne svakriyāvirodhāpatterityāha- yata iti //",
    "GSP33nysu__1u:4617": "... yata ityādikairvadan /",
    "GSP33nysu__1u:4618": "avācyatvaṃ kathaṃ brūyānmūko 'hamitivat sudhīḥ // MAnuv_1,1.122 //",
    "GSP33nysu__1u:4619": "yata ityādiśabdairbrahmoktavā(hi) tasyāvācyatvaṃ vācyam /",
    "GSP33nysu__1u:4620": "anyathā yasyakasyacidavācyatā'patteḥ /",
    "GSP33nysu__1u:4621": "tathāca yata ityādikaiḥ padairbrahmaiva vadankathaṃ punastasyāvācyatvaṃ śrutyarthatayā brūyāt",
    "GSP33nysu__1u:4622": "mūko 'hamitivatsvakriyāvirodhāt /",
    "GSP33nysu__1u:4623": "sudhīriti viparītalakṣaṇayā parasyākovidatvamāha /",
    "GSP33nysu__1u:4624": "$lakṣyatvāṅgīkāre anavasthānirūpaṇam$",
    "GSP33nysu__1u:4625": "syādevaṃ svakriyāvirodho yadi yata ityādiśabdairbrahma vacanavṛttyoktavā tasyāvācyatvamucyate",
    "GSP33nysu__1u:4626": "na tvevam /",
    "GSP33nysu__1u:4627": "kiṃ nāma yata ityādiśabdairlakṣyamevetyataḥ kvāsti svakriyāvirodha ityata",
    "GSP33nysu__1u:4628": "āha- yeneti //",
    "GSP33nysu__1u:4629": "yena lakṣyamiti proktaṃ lakṣyaśabdena so 'vadat // MAnuv_1,1.123ab //",
    "GSP33nysu__1u:4630": "brahma lakṣyamiti vadatāpi lakṣyaśabdavācyatvaṃ tasyāṅgīkartavyam /",
    "GSP33nysu__1u:4631": "tathāca kiṃ śabdāntareṇāparāddham /",
    "GSP33nysu__1u:4632": "atha lakṣyaśabdenāpi lakṣyate na tūcyata iti brūyāttadā kiṃ tadityapekṣāyāṃ śabdāntaraṃ brūyādityanavasthā syāt /",
    "GSP33nysu__1u:4633": "atha yāvatpadajātaṃ brahmaṇi prayujyate tatsarvamapi lakṣaṇayaiveti parihāre kuto 'navastheti cenna /",
    "GSP33nysu__1u:4634": "anavabodhāt /",
    "GSP33nysu__1u:4635": "nahi praśnaparihārakramanimitteyamanavasthā yena sakṛdevottareṇa nivarteta kintu lakṣaṇāyāḥ pratītipūrvakatvācchabdena vinā pratyāyakāntarābhāvāttatrāpi lakṣaṇā'śrayaṇe mūlakṣayāt /",
    "GSP33nysu__1u:4636": "ataḥ svakriyāvirodhānnedaṃ śrutivyākhyānamiti nānumānādeḥ kaściddoṣaḥ /",
    "GSP33nysu__1u:4637": "aviruddhaṃ tu vyākhyānamuttaratra kariṣyata iti /",
    "GSP33nysu__1u:4638": "$amukhyārthasvīkāraḥ lajjākaraḥ$",
    "GSP33nysu__1u:4639": "itaśca na brahmaṇi śrutānāṃ vaidikānāṃ sarvaśabdānāṃ lakṣaṇāśrayaṇaṃ",
    "GSP33nysu__1u:4640": "yuktamityāha- ekasyāpīti //",
    "GSP33nysu__1u:4641": "ekasyāpi hi śabdasya gauṇārthasvīkṛtau satām // MAnuv_1,1.123cd //",
    "GSP33nysu__1u:4642": "mahatī jāyate lajjā yatra tatrākhilā ravāḥ /",
    "GSP33nysu__1u:4643": "amukhyārthā iti vadan yastanmārgānuvartinām /",
    "GSP33nysu__1u:4644": "kathaṃ na jāyate lajjā vaktuṃ śābdatvamātmanaḥ // MAnuv_1,1.124 //",
    "GSP33nysu__1u:4645": "yatra vede satāṃ viduṣāmekasyāpi śabdasya mukhyārthaparityāgenāmukhyārthasvīkṛtau kṛtāyāṃ (satyāṃ) mahatī lajjā jāyate /",
    "GSP33nysu__1u:4646": "tatrākhilā api śabdā amukhyārthā iti vadanyastasyātmanaḥ śābdatvaṃ śabdaśaktitātparyajñatvaṃ vaktuṃ kathaṃ lajjā na jāyate /",
    "GSP33nysu__1u:4647": "kebhyastanmārgānuvartināṃ śabdaśaktitātparyajñatvaṃ vaktuṃ kathaṃ lajjā na jāyate /",
    "GSP33nysu__1u:4648": "kebhyastanmārgānuvartināṃ śabdaśaktitātparyānusāriṇāṃ viduṣāṃ sakāśāditi yojanā /",
    "GSP33nysu__1u:4649": "tasya vyākhyāturmārgānuvartināṃ śabdaśaktitātparyānusāriṇāṃ viduṣāṃ sakāśāditi yojanā /",
    "GSP33nysu__1u:4650": "tasya vyākhyāturmārgamanuvartamānānāṃ (ca) kathaṃ na jāyate lajjeti vā /",
    "GSP33nysu__1u:4651": "tathā satyātmanāmiti bahuvacanāntaṃ padamadhyāhāryam /",
    "GSP33nysu__1u:4652": "nanu na tāvanmukhyārthaparityāgenāmukhyārthasvīkāra eva lajjāhetuḥ /",
    "GSP33nysu__1u:4653": "tathā sati”gaṅgāyāṃ ghoṣaḥ'”kuṇḍapāyināmayane māsamagnihotraṃ juhoti';",
    "GSP33nysu__1u:4654": "ityādāvamukhyārthagrahaṇābhāvaprasaṅgāt /",
    "GSP33nysu__1u:4655": "kiṃ nāma mukhyārthe sambhavatyevāmukhyārthasvīkāro doṣaḥ /",
    "GSP33nysu__1u:4656": "mukhyārtho hi śaktigrahaṇavaśātprathamaṃ buddhayārūḍho bhavati /",
    "GSP33nysu__1u:4657": "vinā ca prathamātikrame kāraṇaṃ jaghanyapratipattisvīkāre kathamanaucityaṃ na bhavet /",
    "GSP33nysu__1u:4658": "yatra tu mukhyārthe bādhakamasti tatra tadaparityāga eva lajjāhetuḥ /",
    "GSP33nysu__1u:4659": "“gaṅgāyāṃ ghoṣaḥ'”siṃho devadattaḥ'; ityatra gaṅgādiśabdasya mukhyārthāṅgīkāra(sya) eva doṣaḥ (duṣṭatvadarśanāt) /",
    "GSP33nysu__1u:4660": "tatkathametat /",
    "GSP33nysu__1u:4661": "satyamevaitat /",
    "GSP33nysu__1u:4662": "prakṛte 'pi na mukhyārthasvīkāre bādhakamastītyācāryo manyate /",
    "GSP33nysu__1u:4663": "bādhikāyāḥ śruternirguṇatvopapatteśca nirastatvāditi /",
    "GSP33nysu__1u:4664": "$nirguṇasya dṛśyatvekṣaṇīyatvakathanam$",
    "GSP33nysu__1u:4665": "atrāha /",
    "GSP33nysu__1u:4666": "dve brahmaṇī /",
    "GSP33nysu__1u:4667": "nirguṇaṃ saguṇaṃ ca /",
    "GSP33nysu__1u:4668": "tatra nirguṇaṃ nityaśuddhabuddhamuktasvabhāvaṃ paripūrṇam /",
    "GSP33nysu__1u:4669": "tadeva māyāśabalitatvenaivāryādidharmavattayā saguṇamucyate /",
    "GSP33nysu__1u:4670": "māyāyāścānirvācyatayā tadavacchinnasya na tathābhāvastāttvika iti na kūṭasthatvahāniḥ /",
    "GSP33nysu__1u:4671": "tatra saguṇameva parātparaṃ puruṣamīkṣata ityādāvīkṣaṇīyatvenocyate /",
    "GSP33nysu__1u:4672": "tataścekṣaṇīyatvaṃ vācyatvena vinā nopapadyate cetsaguṇaṃ vācyamastu na nirguṇam /",
    "GSP33nysu__1u:4673": "tasyekṣaṇīyatve pramāṇābhāvāt /",
    "GSP33nysu__1u:4674": "na hyanyagatena vyāpyenānyatra vyāpakasiddhiḥ /",
    "GSP33nysu__1u:4675": "atiprasaṅgāt /",
    "GSP33nysu__1u:4676": "naca parātparamityādīnyeva nirguṇaviṣayāṇi jñāpakābhāvāt /",
    "GSP33nysu__1u:4677": "naca vācyaṃ mā bhūdanumānena nirguṇasya vācyatvasiddhiḥ /",
    "GSP33nysu__1u:4678": "pakṣīkṛte liṅgābhāvāt /",
    "GSP33nysu__1u:4679": "liṅgavati siddhasādhana(tva)āt /",
    "GSP33nysu__1u:4680": "tathāpi”sarve vedā yatpadamāmananti tapāṃsi sarvāṇi ca yadvadanti';",
    "GSP33nysu__1u:4681": "ityādiśrutibalādvācyatvaṃ nirguṇasya setsyatīti /",
    "GSP33nysu__1u:4682": "māyāśabale gṛhītasaṅgatayaḥsarve vedā lakṣaṇayā yatpadamāmanantītyarthopapatteḥ /",
    "GSP33nysu__1u:4683": "nacāvācyasya lakṣaṇānupapattirdeṣaḥ prasiddhatāmātreṇa lakṣaṇopapatteḥ /",
    "GSP33nysu__1u:4684": "saguṇapratītyaiva ca nirguṇasya tatsvabhāvabhūtasya sarvātmanaḥ svataḥ siddhatvāt /",
    "GSP33nysu__1u:4685": "naca tadevekṣaṇīyatvaṃ yena vācyatvaprasaktiḥ /",
    "GSP33nysu__1u:4686": "kintu prameyatvam /",
    "GSP33nysu__1u:4687": "naca svaprakāsya prameyatvamiti /",
    "GSP33nysu__1u:4688": "tadetadāśaṅkaya pariharati sūtrakāraḥ- gauṇaścennātmaśabdāditi //",
    "GSP33nysu__1u:4689": "// oṃ gauṇaścennātmaśabdāt oṃ //",
    "GSP33nysu__1u:4690": "gauṇaś cen nātmaśabdāt |",
    "GSP33nysu__1u:4691": "“parātparam'; ityādiśrutiṣu gauṇa evātmekṣaṇīyatvenocyate /",
    "GSP33nysu__1u:4692": "ataḥsa eva vācyo 'stu na, nirguṇaḥ /",
    "GSP33nysu__1u:4693": "tasyekṣaṇīyatve pramāṇābhāvāt /",
    "GSP33nysu__1u:4694": "parātparamityādiśrutīnāṃ ca tatparatve jñāpakābhāvāt /",
    "GSP33nysu__1u:4695": "kintu lakṣya evāsau'; iti cenna /",
    "GSP33nysu__1u:4696": "ātmaśabdāt /",
    "GSP33nysu__1u:4697": "upalakṣaṇametat /",
    "GSP33nysu__1u:4698": "īkṣaṇīye vastunyātmabrahmapuruṣādiśabdaśravaṇāt /",
    "GSP33nysu__1u:4699": "teṣāṃ ca pūrṇābhidhāyitvena nirguṇajñāpakatvāditi /",
    "GSP33nysu__1u:4700": "bhavedātamādiśabdaḥ pūrṇārthavācī /",
    "GSP33nysu__1u:4701": "tathāpi yatra dṛśye vācye (ca) vastuni prayujyate tatra saguṇaviṣaya eveti niyamāṅgīkāre ko doṣa ityāśaṅkāparihārārthaṃ (aparaṃ) sūtram tanniṣṭhasya mokṣopadeśāditi /",
    "GSP33nysu__1u:4702": "// oṃ tanniṣṭhasya mokṣopadeśāt oṃ //",
    "GSP33nysu__1u:4703": "tanniṣṭhasya mokṣopadeśāt |",
    "GSP33nysu__1u:4704": "nāyaṃ niyamo yujyate /",
    "GSP33nysu__1u:4705": "“yasyānuvittaḥ pratibaddha ātmā'”tarati śokamātmavit'; iti (ādau)",
    "GSP33nysu__1u:4706": "dṛśyātmaniṣṭhasya mokṣopadeśāt /",
    "GSP33nysu__1u:4707": "nahi gauṇātmaniṣṭhasya mokṣa upapadyata iti /",
    "GSP33nysu__1u:4708": "$śrutahāniḥ aśrutakalpanā ca$",
    "GSP33nysu__1u:4709": "atra prathamasūtre parātparamityādiṣu vākyeṣu nirguṇajñāpakoktayā hetusiddhiḥsamarthitā /",
    "GSP33nysu__1u:4710": "jñāpakasya cānyathāsiddhiruttarasūtre parihṛtyetāvatsūtradvayatātparyaṃ sphuṭamavagamyate",
    "GSP33nysu__1u:4711": "adhikaṃ vivakṣurāha- ātmeti //",
    "GSP33nysu__1u:4712": "ātmabrahmādayaḥ śabdāḥ sākṣāt pūrṇābhidhāyinaḥ /",
    "GSP33nysu__1u:4713": "janmādikāraṇaṃ brahma lakṣitaṃ ca yadā tadā // MAnuv_1,1.125 //",
    "GSP33nysu__1u:4714": "vandhyāputropamaṃ māyāśabalaṃ vācyamityapi /",
    "GSP33nysu__1u:4715": "kalpayitvā vinā mānaṃ lakṣyaṃ śuddhaṃ vadan padaiḥ // MAnuv_1,1.126 //",
    "GSP33nysu__1u:4716": "ātmaśabdoditasyaiva jñānaṃ muktāvasādhanam /",
    "GSP33nysu__1u:4717": "āha śrutaparityāgaḥ syāccāsyāśrutakalpanam // MAnuv_1,1.127 //",
    "GSP33nysu__1u:4718": "syāt sarvatra ca ... // MAnuv_1,1.128a //",
    "GSP33nysu__1u:4719": "yo vādī tadetadanirvācyamāyākhyajñānaśabalaṃ kiñcidbrahma kalpayitvā tadeva vaidikairaśeṣapadavācyamityapi kalpayitvā māyatītaṃ śuddhaṃ sarvajñaṃ sarvaśaktiparipūrṇamasmadabhimataṃ paraṃ brahma padairlakṣyamiti vadanvadati /",
    "GSP33nysu__1u:4720": "asya vādinaḥ śrutaparityāgaḥsarvatra sarvavākyeṣu syāt /",
    "GSP33nysu__1u:4721": "katham /",
    "GSP33nysu__1u:4722": "vacanavṛttyaiva prathamapratītasya śuddhasya brahmaṇo vinā kāraṇena parityāgāt /",
    "GSP33nysu__1u:4723": "kathaṃ śuddhasya pratītatvam /",
    "GSP33nysu__1u:4724": "ātmabrahmādiśabdānāṃ vede śravaṇāt /",
    "GSP33nysu__1u:4725": "ātmabrahmādiśabdāśca sākṣādvacanavṛttyā pūrṇābhidhāyino yadā yasmāttadā tasmāt śrutaparityāga iti /",
    "GSP33nysu__1u:4726": "na kevalaṃ śrutaparityāgaḥ kintu sarvatrāpi vākyeṣvaśrutakalpanaṃ ca syāt /",
    "GSP33nysu__1u:4727": "katham /",
    "GSP33nysu__1u:4728": "māyāśabalasya brahmaṇo vandhyāputropamatvāt /",
    "GSP33nysu__1u:4729": "tatkatham /",
    "GSP33nysu__1u:4730": "vinā mānam /",
    "GSP33nysu__1u:4731": "mānābhāvāt /",
    "GSP33nysu__1u:4732": "tadapi katham /",
    "GSP33nysu__1u:4733": "śrutiṣvātmabrahmādiśabdaśravaṇātteṣāṃ ca pūrṇābhidhāyitvena māyāśabalaviṣayatvāt /",
    "GSP33nysu__1u:4734": "nanu yuṣmābhireva janmādisūtre māyāśabalasya lakṣyatvenāṅgīkṛtatvātkathaṃ (tat)vandhyāputropamamiti",
    "GSP33nysu__1u:4735": "maivam /",
    "GSP33nysu__1u:4736": "prathamasūtre jijñāsyatayoktasya sarvajñasya sarvaśakteḥ parabrahmaṇa evāsmābhirjagajjanmādikāraṇatvena lakṣitatvāṅgīkārādityādyasūtratātparyam /",
    "GSP33nysu__1u:4737": "ātmaśabdoditasyeti dvitīyasya /",
    "GSP33nysu__1u:4738": "ātmādiśabdaḥ parṇārtho 'pi dṛśye śruto gauṇaviṣaya iti niyamaṃ yo bravīti sa tathāvidhātmaśabdoditasya jñānaṃ muktāvasādhanamevāha /",
    "GSP33nysu__1u:4739": "gauṇātmajñānasya mokṣasādhanatvānupapatteḥ /",
    "GSP33nysu__1u:4740": "tathācāsya śrutaparityāgaḥ syāt /",
    "GSP33nysu__1u:4741": "dṛśyātmajñānasya mokṣasādhanatāyā”yasyānuvittaḥ'; ityādau śrutatvāditi /",
    "GSP33nysu__1u:4742": "na caivamāpādite śrutaparityāgāśrutakalpane śakyāṅgīkāre ityāha- yatreti",
    "GSP33nysu__1u:4743": "... yatraikamapi loko jugupsate // MAnuv_1,1.128ab //",
    "GSP33nysu__1u:4744": "yatra yayormadhye ekamapi prasaktam /",
    "GSP33nysu__1u:4745": "kimubhayamiti śeṣaḥ /",
    "GSP33nysu__1u:4746": "atha lokajugupsitamapīdamubhayaṃ na dūṣaṇaṃ mametyabhyupeyāttatrāha-",
    "GSP33nysu__1u:4747": "niyameneti //",
    "GSP33nysu__1u:4748": "niyamenobhayaṃ syāddhi yasya svaparayormate // MAnuv_1,1.128cd //",
    "GSP33nysu__1u:4749": "alaṅkṛtaḥ sadaivāyaṃ durghaṭaireva bhūṣaṇaiḥ // MAnuv_1,1.129ab //",
    "GSP33nysu__1u:4750": "asmābhirāpādyate pareṇāṅgīkriyate /",
    "GSP33nysu__1u:4751": "nahi lokajugupsitaṃ nāmaikaṃ pratijñāhānyādikamiva nigrahasthānamasti /",
    "GSP33nysu__1u:4752": "lokasyāvyavasthitatvāt /",
    "GSP33nysu__1u:4753": "“gatānugatiko lokaḥ'; iti vacanāditi manvāneneti svaparayormate matena /",
    "GSP33nysu__1u:4754": "yasya niyamenobhayamidaṃ syādayaṃ durghaṭairaṅgīkārānarhairbhūṣaṇairviparītalakṣaṇayā dūṣaṇairahaṅkṛtaḥ",
    "GSP33nysu__1u:4755": "yadi śrutamapi viśuddhaṃ brahma parityajyate tarhi sakalo 'pi",
    "GSP33nysu__1u:4756": "vedārthastyajyatāmaviśeṣāt /",
    "GSP33nysu__1u:4757": "yadi cāśnutamapi māyāśabalaṃ brahma kalpyate /",
    "GSP33nysu__1u:4758": "tadā caityavandanādeḥ svargasādhanatvādera(dikama)pi kalpanī(yaṃ)yatvaṃ",
    "GSP33nysu__1u:4759": "syāt /",
    "GSP33nysu__1u:4760": "viśeṣābhāvādityāśayaḥ /",
    "GSP33nysu__1u:4761": "$śrutahāne mahāpratyavāyaḥ$",
    "GSP33nysu__1u:4762": "na kevalaṃ śrautasya paramātmanastyāge 'tiprasaṅgamātram /",
    "GSP33nysu__1u:4763": "mahāpratyavāyo 'pyastītyāha- andhamiti //",
    "GSP33nysu__1u:4764": "andhantamo nityuduḥkhaṃ tasya syād vasanadvayam // MAnuv_1,1.129cd //",
    "GSP33nysu__1u:4765": "andhayatītyandham /",
    "GSP33nysu__1u:4766": "alaṅkṛtasya vasanābhyāṃ bhāvyam /",
    "GSP33nysu__1u:4767": "“vastrahīnamalaṅkāraṃ ghṛtahīnaṃ tu bhojanam /",
    "GSP33nysu__1u:4768": "bhāvahīnaṃ tu sallāpaṃ na praśaṃsanti paṇḍitāḥ'; //",
    "GSP33nysu__1u:4769": "iti vacanāt /",
    "GSP33nysu__1u:4770": "ato vasanadvayamidaṃ syāditi parihāsaḥ /",
    "GSP33nysu__1u:4771": "atra pramāṇamāha- anandā iti //",
    "GSP33nysu__1u:4772": "anandā nāma te lokā andhena tamasā'vṛtāḥ /",
    "GSP33nysu__1u:4773": "tāṃste pretyābhigacchantyavidvāṃso budho janāḥ // MAnuv_1,1.130 //",
    "GSP33nysu__1u:4774": "asuryā nāma te lokā andhena tamasā'vṛtāḥ /",
    "GSP33nysu__1u:4775": "tāṃste pretyābhigacchanti ye kecātmahano janāḥ // MAnuv_1,1.131 //",
    "GSP33nysu__1u:4776": "ityādiśrutayo mānaṃ śataśo 'tra samantataḥ // MAnuv_1,1.132ab //",
    "GSP33nysu__1u:4777": "na vidyante nanda ānando yeṣu te anandāḥ te iti prasiddhāḥ /",
    "GSP33nysu__1u:4778": "bodhanād bhudvedastasmādapi ye 'vidvāṃso vedena mukhyayā vṛttyā",
    "GSP33nysu__1u:4779": "pratipāditamapi paramātamasvarūpamapalapanta ityarthaḥ /",
    "GSP33nysu__1u:4780": "suṣṭhu ramaṇaviruddhatvādasuraprāpyatvāccāsuryāḥ /",
    "GSP33nysu__1u:4781": "ātmahano vedavācyaparamātmatyāginaḥ /",
    "GSP33nysu__1u:4782": "atra uktārthe /",
    "GSP33nysu__1u:4783": "samantataḥ sarvāsvapi śākhāsu /",
    "GSP33nysu__1u:4784": "dṛśye vastuni śruta ātmaśabdo gauṇapara iti niyamaṃ hetvantareṇāpākurvatsūtraṃ paṭhitvā sūtre sādhyanirdeśābhāvena sākāṅkṣaṃ vākyaṃ pūrayati- heyatveti //",
    "GSP33nysu__1u:4785": "// oṃ heyatvāvacanācca oṃ //",
    "GSP33nysu__1u:4786": "heyatvāvacanāc ca |",
    "GSP33nysu__1u:4787": "heyatvāvacanāccaiva nātmā gauṇaḥ śrutau śrutaḥ // MAnuv_1,1.132cd //",
    "GSP33nysu__1u:4788": "$heyatvāvacanāt upādeyatvācca nagauṇaḥ ātmā$",
    "GSP33nysu__1u:4789": "evaśabdo naiveti sambaddhayate /",
    "GSP33nysu__1u:4790": "dṛśyatveneti śeṣaḥ /",
    "GSP33nysu__1u:4791": "evaṃ sūtrasvarūpaṃ nirdhārya vyācaṣṭe- tameveti //",
    "GSP33nysu__1u:4792": "tamevaikaṃ jānathānyā vāco muñcatha ceti ha /",
    "GSP33nysu__1u:4793": "ukta ātmā kathaṃ gauṇo heyapakṣe hyasau śrutaḥ // MAnuv_1,1.133 //",
    "GSP33nysu__1u:4794": "dṛśya ātmā gauṇa eveti niyamamaṅgīkurvāṇena”tamevaikaṃ jānatha ātmānamanyā vāco vimuñcatha, amṛtasyaiṣa setuḥ'",
    "GSP33nysu__1u:4795": "iti śruto 'pyātmā gauṇo 'ṅgīkaraṇīyaḥ /",
    "GSP33nysu__1u:4796": "tasya taṃ jānatheti dṛśyatvaśravaṇāt /",
    "GSP33nysu__1u:4797": "kathaṃ cāyaṃ gauṇo 'ṅgīkartaṃ śakyaḥ /",
    "GSP33nysu__1u:4798": "yato 'sau gauṇo mumukṣuṇā heyeṣu”ātmā vāco vimuñcatha'; iti śrutaḥ /",
    "GSP33nysu__1u:4799": "asya ca heyatvāvacanāt /",
    "GSP33nysu__1u:4800": "pratyuta tamevaikaṃ jānathetyupādeyatvavacanācca (iti) /",
    "GSP33nysu__1u:4801": "caśabdo vākyārthadvayasamuccayārthaḥ /",
    "GSP33nysu__1u:4802": "hetyāścarye /",
    "GSP33nysu__1u:4803": "nanu gauṇānāmapi brihmādidevatānāmupādeyatvaṃ vakṣyati aṅgāvabaddhāstvityādau /",
    "GSP33nysu__1u:4804": "ato 'naikāntiko 'yaṃ heturityata āha- parivāratayeti //",
    "GSP33nysu__1u:4805": "parivāratayā grāhyā api heyāḥ pradhānataḥ // MAnuv_1,1.134ab //",
    "GSP33nysu__1u:4806": "satyaṃ viṣṇuparivāratayā grāhyā brahmādayaḥ(dyāḥ) /",
    "GSP33nysu__1u:4807": "tathāpi pradhānatvena heyā eva /",
    "GSP33nysu__1u:4808": "prādhānyena copādeyatvamatra hetutvena vivakṣitam /",
    "GSP33nysu__1u:4809": "amṛtasyaiṣa seturiti vākyaśeṣāt /",
    "GSP33nysu__1u:4810": "ato na vyabhicāra iti /",
    "GSP33nysu__1u:4811": "$pūrṇatvasvāpyatvakathanāt nirguṇasyaiva vācyatvam$",
    "GSP33nysu__1u:4812": "evamātmaśabdasya nirguṇaviṣayatvamupapādya nirguṇasyaiva vācyatvaṃ samarthitam /",
    "GSP33nysu__1u:4813": "hetvantareṇāsyaivārthasyopapādakam”svāpyayāt'; iti sūtraṃ vyācaṣṭe-",
    "GSP33nysu__1u:4814": "pūrṇasyeti //",
    "GSP33nysu__1u:4815": "// oṃ svāpyayāt oṃ //",
    "GSP33nysu__1u:4816": "svāpyayāt |",
    "GSP33nysu__1u:4817": "pūrṇasya pūrṇamādāya pūrṇamevāvaśiṣyate // MAnuv_1,1.134cd //",
    "GSP33nysu__1u:4818": "iti svasyaiva pūrṇasya pūrṇe 'pyaya udāhṛtaḥ // MAnuv_1,1.135ab //",
    "GSP33nysu__1u:4819": "pūrṇasyetyasyāṃ śrutau tāvatkasyacinmahāpralaye svasya svasminnevāpyayo nānyatralīnabhāva udāhṛtaḥ /",
    "GSP33nysu__1u:4820": "svāpyayaśabdaśca sautra upalakṣaṇamātram /",
    "GSP33nysu__1u:4821": "pūrṇatvamapyudāhartavyam /",
    "GSP33nysu__1u:4822": "tābhyāmasau nirguṇa iti jñāyate /",
    "GSP33nysu__1u:4823": "śrutyuktatvācca vācya ityato nirguṇasya vācyatvasiddhiriti /",
    "GSP33nysu__1u:4824": "nanu svāpyayaḥ pūrṇatvaṃ ca saguṇasya kiṃ na syāt /",
    "GSP33nysu__1u:4825": "maivam /",
    "GSP33nysu__1u:4826": "saguṇasya svāpyayānupapattistāvadbhāṣya evoktā /",
    "GSP33nysu__1u:4827": "pūrṇatvānupapattimāha- kathamiti //",
    "GSP33nysu__1u:4828": "kathaṃ māyāvyavacchinnaḥ pūrṇo mukhyatayā bhavet // MAnuv_1,1.135cd //",
    "GSP33nysu__1u:4829": "vyāghātāditi bhāvaḥ /",
    "GSP33nysu__1u:4830": "$gatisāmānyāditi sūtrollaṅghane nimittakathanam$",
    "GSP33nysu__1u:4831": "gatisāmānyāt |",
    "GSP33nysu__1u:4832": "atra gatisāmānyāditi sūtraṃ na tāvadbrahmaṇo vācyatvasamarthanārtham /",
    "GSP33nysu__1u:4833": "kintu śāstrasyānantatvānna sarvaśāstrapratipādyatvaṃ brahmaṇo niścetuṃ śakyamityāśaṅkitadoṣaparihārārthamityataḥ prakaraṇaśuddhayā vyabhicaravyāsustadullaṅghitavān /",
    "GSP33nysu__1u:4834": "vyākhyāsyati caitaduttaratra /",
    "GSP33nysu__1u:4835": "sūtrakārasyāpi prakaraṇasāṅkayarsyaitadeva prayojanam yadākṣepadvayasamādhānasya pūrvasūtrasthasaṃśabdārthasamarthanamekameva prayojanamiti sūcanāt /",
    "GSP33nysu__1u:4836": "tena cāvṛttyā saṃśabdasyānekārthatājñāpanam /",
    "GSP33nysu__1u:4837": "anyathaikenārthena caritārtasyārthāntaraṃ na jñāyeta /",
    "GSP33nysu__1u:4838": "tathāca na lakṣaṇadvayasya śāstrīyatā syāditi /",
    "GSP33nysu__1u:4839": "$śrutatvācca nirguṇasyavācyatvam$",
    "GSP33nysu__1u:4840": "upapattyantareṇa nirguṇasya brahmaṇo vācyatvamupapādayituṃ sūtram śrutatvācceti /",
    "GSP33nysu__1u:4841": "// oṃ śrutatvācca oṃ //",
    "GSP33nysu__1u:4842": "śrutatvāc ca |",
    "GSP33nysu__1u:4843": "tasyārthaḥ /",
    "GSP33nysu__1u:4844": "“eko devaḥ'; ityasyāṃ śrutau nirguṇasya brahmaṇaḥ śrutatvāccāsya vācyatvamupapannamiti",
    "GSP33nysu__1u:4845": "atra śruto 'pi saguṇaḥ kiṃ na syādityata āha- padaṃ ceti //",
    "GSP33nysu__1u:4846": "padaṃ ca nirguṇa iti kathaṃ gauṇaṃ vadiṣyati // MAnuv_1,1.136ab //",
    "GSP33nysu__1u:4847": "atra hi vākye kevalo nirguṇaśceti śrūyate /",
    "GSP33nysu__1u:4848": "nirguṇa iti ca padaṃ kathaṃ gauṇaṃ vadiṣyati /",
    "GSP33nysu__1u:4849": "vyāhatatvāt /",
    "GSP33nysu__1u:4850": "ato na saguṇo 'tra śruta iti /",
    "GSP33nysu__1u:4851": "$lakṣyatve'pi lakṣyapadādapi vācakatvasamarthanam$",
    "GSP33nysu__1u:4852": "satyamasyāṃ śrutau nirguṇādipadapratipādyaṃ nirguṇaṃ brahmeti /",
    "GSP33nysu__1u:4853": "kintu lakṣaṇayaiva /",
    "GSP33nysu__1u:4854": "tathāca kathamanena nirguṇasya vācyatvasiddhiḥ /",
    "GSP33nysu__1u:4855": "naca vācyaṃ nirguṇaśabdena nirguṇaṃ cellakṣyaṃ tarhi tadvācyaṃ vācyam /",
    "GSP33nysu__1u:4856": "vācyārthadvāratvāllakṣaṇāyāḥ /",
    "GSP33nysu__1u:4857": "naca saguṇaṃ nirguṇapadavācyam /",
    "GSP33nysu__1u:4858": "vyāghātāt /",
    "GSP33nysu__1u:4859": "saguṇasya nirguṇatvaṃ tathā sati syāditi /",
    "GSP33nysu__1u:4860": "guṇābhāvaviśiṣṭasya vācyatvāṅgīkārāt /",
    "GSP33nysu__1u:4861": "nirvikalpakasvarūpamātrasyopalakṣyatvāt /",
    "GSP33nysu__1u:4862": "ekameva hi nirviśeṣaṃ vastu paramasūkṣmaṃ guṇābhāvādyupādhibhirīṣatsthūlaṃ jātam /",
    "GSP33nysu__1u:4863": "guṇādyupādhibhistu sthūlataramityato nirguṇaśabdena guṇābhāvaviśiṣṭavācyadvārā svarūpamupalakṣyamiti na kaścidvirodhaḥ /",
    "GSP33nysu__1u:4864": "evaṃ pūrṇādipadānāmapi lakṣaṇāprakāro draṣṭavya ityāśaṅkayoktameva parihāraṃ na vismaretyāha- guṇābhāveti //",
    "GSP33nysu__1u:4865": "guṇābhāvopalakṣyaṃ cet padaṃ tadapi vācakam // MAnuv_1,1.136cd //",
    "GSP33nysu__1u:4866": "nirguṇapadena guṇābhāvaviśiṣṭavācyadvāropalakṣyaṃ cecchuddhaṃ brahma manyasa ityarthaḥ /",
    "GSP33nysu__1u:4867": "api tathāpi, tatpadaṃ lakṣyapadam /",
    "GSP33nysu__1u:4868": "brahmaṇo vācakamaṅgīkaraṇīyam /",
    "GSP33nysu__1u:4869": "tathāca vācyatvamevāpatitamityarthaḥ /",
    "GSP33nysu__1u:4870": "$sarvadoṣāspadatvāt avācyatvamataṃ nādaraṇīyam$",
    "GSP33nysu__1u:4871": "nanu lakṣyapadenāpi brahma lakṣyameva na vācyamiti cenna /",
    "GSP33nysu__1u:4872": "anavasthāyā uktatvāt /",
    "GSP33nysu__1u:4873": "kiñca nirguṇapadalakṣyamityanenāpi lakṣyatve kimasya vācyam /",
    "GSP33nysu__1u:4874": "na tāvadanyat /",
    "GSP33nysu__1u:4875": "tatra nirguṇapadasyaivāśravaṇena tallakṣyapadasya dūrotsāritatvāt /",
    "GSP33nysu__1u:4876": "śuddhaṃ cetkiṃ lakṣaṇayā /",
    "GSP33nysu__1u:4877": "kiñcaivaṃ yadyadbrahmatayā pratipādyate tattadbrahmeti vadatā sādhu samarthito brahmavāda ityāśayavānadhikaraṇārthamupasaṃharati- ata iti //",
    "GSP33nysu__1u:4878": "ato 'navasthitimukhasarvadoṣamahāspadam /",
    "GSP33nysu__1u:4879": "kathametanmataṃ sadbhirādriyeta vicakṣaṇaiḥ // MAnuv_1,1.137 //",
    "GSP33nysu__1u:4880": "etanmataṃ brahmaṇo 'vācyatvamatam /",
    "GSP33nysu__1u:4881": "anādaraṇe ca siddhaṃ sarvaśāstramukhyārthatvaṃ brahmaṇa iti śeṣaḥ /",
    "GSP33nysu__1u:4882": "evamīkṣaternāśabdamityārabhya śrutatvāccetyantāni sūtrāṇi svamatena vyākhyāya pareṣāṃ vyākhyānaṃ pratyākhyāti- naceti //",
    "GSP33nysu__1u:4883": "naca sāṅkhayanirākṛtyai sūtrāṇyetānyacīkḷpat /",
    "GSP33nysu__1u:4884": "bhagavān ... // MAnuv_1,1.138a-c //",
    "GSP33nysu__1u:4885": "“sarvajñaṃ sarvaśaktijagadutpattisthitināśakāraṇaṃ brahma vedāntavedyamityuktam /",
    "GSP33nysu__1u:4886": "tatra sāṅkhayā manyante /",
    "GSP33nysu__1u:4887": "yāni brahmaṇo jagatkāraṇatvapratipādakatayābhyugatāni”sadeva somyedamagra",
    "GSP33nysu__1u:4888": "āsīt'; ityevamādīni vākyāni tāni sarvāṇi triguṇamacetanaṃ pradhānameva",
    "GSP33nysu__1u:4889": "jagatkāraṇaṃ pratipādayanti /",
    "GSP33nysu__1u:4890": "kutaḥ /",
    "GSP33nysu__1u:4891": "brahmaṇo jñānakriyāśaktirahitatvāt /",
    "GSP33nysu__1u:4892": "jñānakriyākāryadarśanonneyasadbhāve hi te /",
    "GSP33nysu__1u:4893": "naca jñānakriye cidātmanaḥ staḥ /",
    "GSP33nysu__1u:4894": "tasyāpariṇāmitvāt /",
    "GSP33nysu__1u:4895": "ekatvācca /",
    "GSP33nysu__1u:4896": "triguṇe tu pradhāne pariṇāmiti na tayorasambhavakāraṇamastītyatastadeva”sadeva somyedamagre'; ityādau jagatkāraṇatayā pratipādyata ityevaṃ prāpte pratividhīyate-",
    "GSP33nysu__1u:4897": "īkṣaternāśabdam iti //",
    "GSP33nysu__1u:4898": "na sāṅkhayaparikalpitāmacetanaṃ pradhānaṃ jagataḥ kāraṇaṃ śakyaṃ vedāntavākyeṣvāśrayitum /",
    "GSP33nysu__1u:4899": "aśabdaṃ hi tat /",
    "GSP33nysu__1u:4900": "kathamaśabdatvam /",
    "GSP33nysu__1u:4901": "īkṣateḥ /",
    "GSP33nysu__1u:4902": "tadaikṣata bahusyāṃ prajāyeyeti, tattejo 'sṛjata'”i aikṣata lokānusṛjā iti, sa imāṃllokānasṛjata',”sa īkṣāṃ cakre, sa prāṇamasṛjata';",
    "GSP33nysu__1u:4903": "itīkṣitṛtvaśravaṇātkāraṇasya /",
    "GSP33nysu__1u:4904": "nacācetanasya pradhānasyekṣitṛtvaṃ sambhavati /",
    "GSP33nysu__1u:4905": "nanvayamīkṣatirgauṇo vyākhyeyaḥ /",
    "GSP33nysu__1u:4906": "tatteja aikṣata tā āpa aikṣanteti gauṇaprāyapaṭhitatvāt /",
    "GSP33nysu__1u:4907": "yathāhyāsannapatanaṃ kūlamālakṣya kūlaṃ pipatiṣatītyupacāro dṛṣṭaḥ /",
    "GSP33nysu__1u:4908": "tathā'sannasarge pradhāne 'pyaikṣatetyupacāro bhaviṣyatītyataḥ parihāraṃ paṭhati- gauṇaścennātmaśabdāt",
    "GSP33nysu__1u:4909": "aptejasorivācetane 'pi pradhāne gauṇī'yamīkṣatirityasat /",
    "GSP33nysu__1u:4910": "kutaḥ /",
    "GSP33nysu__1u:4911": "ātmaśabdāt /",
    "GSP33nysu__1u:4912": "anena jīvenātmaneti /",
    "GSP33nysu__1u:4913": "nahi jīvaścetano 'cetanasya pradhānasyātmā sambhavati /",
    "GSP33nysu__1u:4914": "sa ātmā tattvamasīti ca /",
    "GSP33nysu__1u:4915": "nahi cetanasya śvetaketoracetanaikyabodhanamupapannam /",
    "GSP33nysu__1u:4916": "athocyeta /",
    "GSP33nysu__1u:4917": "acetane 'pi pradhāne bhavatyātmaśabdaḥ /",
    "GSP33nysu__1u:4918": "ātmanaḥ sarvārthakāritvāt /",
    "GSP33nysu__1u:4919": "yathā rājñaḥ sarvārthakāriṇi bhṛtye mamātmā bhadrasena ityātmaśabdadarśanāditi /",
    "GSP33nysu__1u:4920": "tatrottaram- tanniṣṭhasya mokṣopadeśāt //",
    "GSP33nysu__1u:4921": "naivamātmaśabdālambanaṃ pradhānaṃ kalpyam /",
    "GSP33nysu__1u:4922": "sa ātmātattvamasīti śvetaketostanniṣṭhāmupadiśya tasya tāvadeva ciramiti mokṣopadeśāt /",
    "GSP33nysu__1u:4923": "na hyacetananiṣṭhasya mokṣo yuktaḥ /",
    "GSP33nysu__1u:4924": "syādetat /",
    "GSP33nysu__1u:4925": "brahmaiva jñīpsitam /",
    "GSP33nysu__1u:4926": "tacca na prathamaṃ sūkṣmatayā śakyaṃ śvetaketuṃ grāhayitumiti tatsambaddhaṃ pradhānameva sthūlatayā'tmatvena grāhyate /",
    "GSP33nysu__1u:4927": "arundhatīmivātisūkṣmāṃ darśayituṃ tatsannihitāṃ sthūlatārakāṃ darśayantīyamarundhatīti /",
    "GSP33nysu__1u:4928": "asyāṃ śaṅkāyāmuttaram- heyatvāvacanācca //",
    "GSP33nysu__1u:4929": "evaṃ sati sthūlatārāvannāyamātmeti heyatvaṃ brūyāt /",
    "GSP33nysu__1u:4930": "nacaivamabravīt /",
    "GSP33nysu__1u:4931": "ato naiṣā kalpanā yuktā /",
    "GSP33nysu__1u:4932": "caśabda ekavijñānena sarvavijñānapratijñāvirodhaṃ samuccinoti //",
    "GSP33nysu__1u:4933": "svāpyayāt //",
    "GSP33nysu__1u:4934": "sacchabdavācya prastutya svaṃ hyapīto bhavatītyucyate /",
    "GSP33nysu__1u:4935": "nahyacetane cetanasyāpyayaḥ suptau laye ca sambhavati /",
    "GSP33nysu__1u:4936": "ataśca na pradhānaṃ sacchabdavācyam /",
    "GSP33nysu__1u:4937": "gatisāmānyāt //",
    "GSP33nysu__1u:4938": "yadi ca kvacidapyacetanaṃ pradhānaṃ jagataḥ kāraṇamucyeta vedānteṣu /",
    "GSP33nysu__1u:4939": "tathā sati kathañcidīkṣaṇādikaṃ kalpyeta /",
    "GSP33nysu__1u:4940": "na caivam /",
    "GSP33nysu__1u:4941": "ato vedāntotpādyāyā gateravagateraikarūpyācca na pradhānaṃ jagatkāraṇamiti",
    "GSP33nysu__1u:4942": "śrutatvācca //",
    "GSP33nysu__1u:4943": "sa kāraṇaṃ kāraṇādhipādhipa iti sākṣātsarvajñasyeśvarasya jagatkāraṇatvaṃ śrūyate /",
    "GSP33nysu__1u:4944": "ataśca na pradhānaṃ jagatkāraṇaṃ vedāntavedyam /",
    "GSP33nysu__1u:4945": "jñānakriyāśaktī tvapariṇāmino 'pīśvarasya savituriva yujyete /",
    "GSP33nysu__1u:4946": "ityevaṃ sāṅkhayanirākaraṇāyaitāni sūtrāṇi bhagavānsūtrakāraścakāra'; /",
    "GSP33nysu__1u:4947": "iti yanmāyāvādino vadanti tannetyarthaḥ /",
    "GSP33nysu__1u:4948": "kuto neti cet na /",
    "GSP33nysu__1u:4949": "sūtrākṣarāṇāmanānuguṇyāt /",
    "GSP33nysu__1u:4950": "$parābhimatādhikaraṇaśarīraparāmarśaḥ$",
    "GSP33nysu__1u:4951": "tathā hi /",
    "GSP33nysu__1u:4952": "aśabdaṃ hi taditi hetūkṛtamaśabdatvaṃ nāma śabdagocaratvaṃ vā śabdāvācyatvaṃ vā avaidikatvaṃ vā kāraṇatayāvaidikatvaṃ vā /",
    "GSP33nysu__1u:4953": "sarvatrāpyasiddhirityāha- nahīti //",
    "GSP33nysu__1u:4954": "... nahyaśabdatvaṃ pradhāne 'ṅgīkarotyasau // MAnuv_1,1.138cd //",
    "GSP33nysu__1u:4955": "asau sāṅkhayaḥ /",
    "GSP33nysu__1u:4956": "svasiddhena hetunedaṃ nirākaraṇamiti cenna /",
    "GSP33nysu__1u:4957": "yato 'sau sūtrākāro 'śabdatvaṃ pradhānenāṅgīkaroti /",
    "GSP33nysu__1u:4958": "upapādayiṣyate caitat /",
    "GSP33nysu__1u:4959": "kiñcādyapakṣe pradhānasyāsattvamabhipretamuta pramāṇāntaravedyatvam /",
    "GSP33nysu__1u:4960": "ādye tadupapādanāyekṣaterupanyāso 'nupapannaḥ /",
    "GSP33nysu__1u:4961": "ata eva nottaraḥ /",
    "GSP33nysu__1u:4962": "dvitīyo brahmaṇyanaikāntikaḥ /",
    "GSP33nysu__1u:4963": "tṛtīyacaturthayoḥ sādhyāviśiṣṭatvam /",
    "GSP33nysu__1u:4964": "kiṃcekṣaṇenaiva neti pratijñātārthasiddhāvaśabdaṃ hi taditi madhye hetvantarakalpanaṃ vyartham",
    "GSP33nysu__1u:4965": "īkṣitṛtvaṃ cekṣaṇaguṇayogitvam /",
    "GSP33nysu__1u:4966": "tadbrahmaṇyapi gauṇameva nirguṇatvavādināṅgīkaraṇīyam /",
    "GSP33nysu__1u:4967": "tathāca gauṇaścediti vyartham /",
    "GSP33nysu__1u:4968": "kiṃcekṣatergauṇatvakalpanasya bādhakābhāvāmanuktavā'tmaśabdādityasaṅgatam",
    "GSP33nysu__1u:4969": "pareṇa prāyapāṭhavirodhāt /",
    "GSP33nysu__1u:4970": "tanniṣṭhasya mokṣopadeśādityatra kiṃ pradhānaikyopadeśānupapattirvā vivakṣitā /",
    "GSP33nysu__1u:4971": "tajjñasya mokṣānupapattirvā /",
    "GSP33nysu__1u:4972": "ādye brahmapakṣe 'pi samāno doṣaḥ /",
    "GSP33nysu__1u:4973": "nahi jīvasyāpi brahmaikyopadeśo yukta ityuktamadhastāt /",
    "GSP33nysu__1u:4974": "dvitīyastvanupapanna eva /",
    "GSP33nysu__1u:4975": "ātmānātmavivekārthamanātmajñānasyāvaśyakatvāt /",
    "GSP33nysu__1u:4976": "ātmaśabdasya gauṇatve codite bādhakābhāva eva vaktavyaḥ /",
    "GSP33nysu__1u:4977": "heyatvāvacanādityasya paricodanaivānupapannā /",
    "GSP33nysu__1u:4978": "nahi sāṅkhayo 'dvaitajñānārthaṃ pradhānopadeśaṃ manyate /",
    "GSP33nysu__1u:4979": "heyatvāvacanaṃ cānaikāntikam /",
    "GSP33nysu__1u:4980": "annamayaprāṇamayādīnāmabrahmatve 'pi heyatvāvacanācca /",
    "GSP33nysu__1u:4981": "uttarottarabrahmatvavacanaṃ tatra jñāpakamiti cet (na) /",
    "GSP33nysu__1u:4982": "atrāpi tathāvidhajñāpakasaulabhyāt /",
    "GSP33nysu__1u:4983": "pratijñāvirodhastu brahmavāda eva na pradhānavāde /",
    "GSP33nysu__1u:4984": "pradhānasya sarvātmakatvābhyupagamāt /",
    "GSP33nysu__1u:4985": "bhoktṛvargasya na pradhānātmakatvamastīti cet /",
    "GSP33nysu__1u:4986": "satyam /",
    "GSP33nysu__1u:4987": "brahmaṇastu na kiñcit /",
    "GSP33nysu__1u:4988": "etena svāpyayo 'pi nirastaḥ /",
    "GSP33nysu__1u:4989": "ekībhāvasya brahmapakṣe 'pyabhāvāt /",
    "GSP33nysu__1u:4990": "pariṣvaṅgamātrasya pradhāne 'pi sambhavāt /",
    "GSP33nysu__1u:4991": "brahmaviṣayaṃ gatisāmānyaṃ parasyāsiddhameva /",
    "GSP33nysu__1u:4992": "īkṣaṇādinā tajjñāpane prathamasūtreṇa gatārthatā /",
    "GSP33nysu__1u:4993": "ata eva śrutatvādityasiddham /",
    "GSP33nysu__1u:4994": "gatārthaṃ ca gatisāmānyenetyeṣā dik /",
    "GSP33nysu__1u:4995": "$vācyatvasamarthanameva prathamapratimādyaṃ na sāṅkhyanirākaraṇam$",
    "GSP33nysu__1u:4996": "astu vā yathākathañcitsūtragamanikā /",
    "GSP33nysu__1u:4997": "tathāpi prakṛtasaṅgatiparyālocanayātra vācyatvasamarthanamevopapannaṃ na",
    "GSP33nysu__1u:4998": "sāṅkhayanirākaraṇamityāha- samanvaya iti //",
    "GSP33nysu__1u:4999": "samanvaye pratijñāte śabdagocarataiva hi /",
    "GSP33nysu__1u:5000": "prathamapratipādyā syāt ... // MAnuv_1,1.139a-c //",
    "GSP33nysu__1u:5001": "tattu samanvayāditi samastasyāpi śāstrasya brahmaṇi samanvaye pratijñāte sati yadyapi mukhyayā vṛttyā śabdagocaratā sāṅkhayanirākaraṇaṃ cetyubhayamapi pratipādyaṃ bhavati /",
    "GSP33nysu__1u:5002": "ubhayābhāve 'pi samanvayānupapatteḥ tathāpi śabdagocarataiva",
    "GSP33nysu__1u:5003": "prathamapratipādyā syāt hi yasmāttasmātsaivātra pratipādyate na sāṅkhayanirākaraṇam /",
    "GSP33nysu__1u:5004": "tatpunarīkṣatikarmavyapadeśātsa ityādau kariṣyata iti /",
    "GSP33nysu__1u:5005": "kutaḥśabdavācyatāyāḥ prathamapratipādyatvamityata āha- tadabhāva iti //",
    "GSP33nysu__1u:5006": "... tadabhāve kuto 'nvayaḥ // MAnuv_1,1.139d //",
    "GSP33nysu__1u:5007": "avācyatve hi brahmaṇi śabdasambandha evānupapannaḥ /",
    "GSP33nysu__1u:5008": "jagatkāraṇatvādivākyavicārastu dūre /",
    "GSP33nysu__1u:5009": "sāṅkhayanirākaraṇābhāve tu sṛṣṭayādivākyānāmeva samanvayānupapattiḥ /",
    "GSP33nysu__1u:5010": "ataḥ prathamaṃ vācyatvasamarthanena samanvayasambhāvanāyāṃ satyāṃ vākyaviśeṣaniṣṭhasya vicārasya paścādavasara iti /",
    "GSP33nysu__1u:5011": "$samanvayakathanāt na lakṣaṇābhipretāsūtrakārasya$",
    "GSP33nysu__1u:5012": "nanu vācyatvābhāve 'pi lakṣaṇayā vṛttyā samanvayo",
    "GSP33nysu__1u:5013": "bhaviṣyatītyavācyatvākṣepaṃ nirdalatayopekṣya sūtrakāreṇādau sāṅkhayamataṃ nirākṛtamityaṅgīkāre kathamasaṅgatirityata āha- kathaṃ ceti //",
    "GSP33nysu__1u:5014": "kathaṃ ca lakṣaṇāvādī brūyād brahmasamanvayam // MAnuv_1,1.140ab //",
    "GSP33nysu__1u:5015": "syādevam /",
    "GSP33nysu__1u:5016": "yadi sūtrakāraḥ śabdānāṃ brahmaṇi lakṣaṇāmabhipreyāt /",
    "GSP33nysu__1u:5017": "na caitadasti /",
    "GSP33nysu__1u:5018": "yadi sūtrakāro brahmaṇi śabdānāṃ lakṣaṇāmabhipraiti /",
    "GSP33nysu__1u:5019": "tadā kathaṃ samanvayaṃ brūyāt /",
    "GSP33nysu__1u:5020": "kintvanvayamātraṃ brūyāt /",
    "GSP33nysu__1u:5021": "samanvayaṃ cābravīt /",
    "GSP33nysu__1u:5022": "tena jñāyate na lakṣaṇā sūtrakārasyābhipretā kiṃ nāma mukhyavṛttireveti /",
    "GSP33nysu__1u:5023": "$samanvayaḥ vācyārthe eva ghaṭane na lakṣyārthe$",
    "GSP33nysu__1u:5024": "samanvayaṃ bruvatā kathaṃ mukhyavṛttirabhipreteti jñāyata ityata āha- yo",
    "GSP33nysu__1u:5025": "'sāviti //",
    "GSP33nysu__1u:5026": "yo 'sau śabdasya mukhyārthastatraiva syāt samanvayaḥ // MAnuv_1,1.140cd //",
    "GSP33nysu__1u:5027": "samīcīno (hi) anvayaḥ samanvayaḥ /",
    "GSP33nysu__1u:5028": "saca śabdasya vācyārtha eva ghaṭate /",
    "GSP33nysu__1u:5029": "tatraiva sākṣācchaktimattvāt /",
    "GSP33nysu__1u:5030": "lakṣyārthe tu vācyāthardvāreṇānvayo na samīcīnaḥ /",
    "GSP33nysu__1u:5031": "ataḥ samanvayaśabdaṃ prayuñjānena sūtrakṛtā vācyavācakabhāva eva pratijñāta iti jñāyate /",
    "GSP33nysu__1u:5032": "sa cāvācyatvaśaṅkānirāsamantareṇa sarvathāpyasambhāvitaḥ syāditi vācyatvasamarthanameva prāthamikamiti",
    "GSP33nysu__1u:5033": "idaṃ cābhyupagamyoktam /",
    "GSP33nysu__1u:5034": "lakṣaṇāvāde 'nvaya eva nopapadyate /",
    "GSP33nysu__1u:5035": "kutaḥ samanvayaḥ /",
    "GSP33nysu__1u:5036": "samīcīnatā tu tātparyavattā /",
    "GSP33nysu__1u:5037": "sā ca lākṣaṇike 'pyarthe śabdānāṃ sambhavatīti na samanvayasiddhayarthaṃ vācyatvaṃ samarthanīyamiti cenna /",
    "GSP33nysu__1u:5038": "saṃśabdasārthāntaraṃ vyākhyāyāmapi jaghanyavṛttyā lakṣaṇayā samanvayāśrayaṇanibandhe kāraṇābhāvāt",
    "GSP33nysu__1u:5039": "$janmādikāraṇe samanvayasyoktatvāt na nirguṇe samanvayaprasaṅgaḥ$",
    "GSP33nysu__1u:5040": "nanvasti kāraṇam /",
    "GSP33nysu__1u:5041": "tattu samanvayāditi nirguṇe hi brahmaṇi samanvayaḥ sūtrakṛtā pratijñātaḥ /",
    "GSP33nysu__1u:5042": "na ca tatra śabdānāṃ vacanavṛttiḥ sambhavati /",
    "GSP33nysu__1u:5043": "tasyā dravyādisambandhanibandhanatvāt /",
    "GSP33nysu__1u:5044": "nirguṇe ca tadabhāvāt /",
    "GSP33nysu__1u:5045": "ato jñāyate lakṣaṇā'śritā sūtrakṛteti /",
    "GSP33nysu__1u:5046": "evaṃca sati saṃśabdasyāpyukta evārtho niścīyata iti /",
    "GSP33nysu__1u:5047": "syādapyevam /",
    "GSP33nysu__1u:5048": "yadi nirguṇe samanvayaḥ pratijñātaḥ syāt /",
    "GSP33nysu__1u:5049": "na caivam /",
    "GSP33nysu__1u:5050": "tathā hi kimatra nirguṇasya prakṛtatvāttaditi tatparāmarśo 'ṅgīkriyate /",
    "GSP33nysu__1u:5051": "uta saguṇasya prakṛtatve 'pi tatparāmarśāsambhavena jahadajahallakṣaṇayā nirguṇaparāmarśo 'bhyupeyate /",
    "GSP33nysu__1u:5052": "ādyaṃ dūṣayati- janmādīti //",
    "GSP33nysu__1u:5053": "janmādikāraṇe sākṣādāha devaḥ samanvayam /",
    "GSP33nysu__1u:5054": "uktaṃ tadeva jijñāsyaṃ kvāvakāśo 'tra nirguṇe // MAnuv_1,1.141 //",
    "GSP33nysu__1u:5055": "atra tattu samanvayāditi sūtre /",
    "GSP33nysu__1u:5056": "nirguṇe samanvayasyāvakāśaḥ prasaṅgaḥ kvāsti /",
    "GSP33nysu__1u:5057": "nāstītyarthaḥ /",
    "GSP33nysu__1u:5058": "kutaḥ /",
    "GSP33nysu__1u:5059": "yato 'tra trisūtṛyāmatītāyām /",
    "GSP33nysu__1u:5060": "nirguṇe viṣayasaptamīyam /",
    "GSP33nysu__1u:5061": "nirguṇasyāvakāśaḥ (prasaṅgaḥ) kvāsti /",
    "GSP33nysu__1u:5062": "na kvāpītyarthaḥ /",
    "GSP33nysu__1u:5063": "katham /",
    "GSP33nysu__1u:5064": "lakṣaṇasūtre janmādikāraṇatvena lakṣite hi brahmaṇi śāstraṃ pramāṇamabhidhāya tasya samanvayamāha sūtrakāraḥ /",
    "GSP33nysu__1u:5065": "naca tannirguṇaṃ janmādikāraṇatvaguṇayogāt /",
    "GSP33nysu__1u:5066": "nanu janmādikāraṇatvaṃ taṭasthameva satbrahma lakṣayatīti brūmaḥ /",
    "GSP33nysu__1u:5067": "ato lakṣaṇasūtre prakṛtaṃ nirguṇamevetyata uktaṃ sākṣājjanmādikāraṇa iti /",
    "GSP33nysu__1u:5068": "upapāditaṃ cettatraiva /",
    "GSP33nysu__1u:5069": "mā bhūllakṣaṇasūtre nirguṇasya prakṛtatvam /",
    "GSP33nysu__1u:5070": "prathamasūtre jijñāsyatayoktaṃ nirguṇameva /",
    "GSP33nysu__1u:5071": "nahi tasya kaściddharmaḥ śrūyata iti na vācyam /",
    "GSP33nysu__1u:5072": "yatastadeva, janmādisūtre janmādikāraṇatvena lilakṣayiṣitameva,",
    "GSP33nysu__1u:5073": "jijñāsyamuktam /",
    "GSP33nysu__1u:5074": "nahyanyajjijñāsyatayā pratijñāyānyasya lakṣaṇamucyate /",
    "GSP33nysu__1u:5075": "anupayogāditi /",
    "GSP33nysu__1u:5076": "$saṃśabdaprayogādmukhyavṛttireva yuktā na lakṣaṇāśrayaṇam$",
    "GSP33nysu__1u:5077": "dvitīyaṃ dūṣayati- kathaṃ ceti //",
    "GSP33nysu__1u:5078": "kathañcāsambhavastasya mukhyārthasya nirākṛtau // MAnuv_1,1.142ab //",
    "GSP33nysu__1u:5079": "tasyānukrāntāyāṃ trisūtṛyāṃ prakṛtasya mukhyārthasya vācyasya samanvayaviṣayatayā tyāge 'sambhavaḥ katham, na kathañcidityarthaḥ /",
    "GSP33nysu__1u:5080": "ato nirguṇasamanvayasyāpratijñātatvānna lakṣaṇā'śrayaṇamatra yuktam /",
    "GSP33nysu__1u:5081": "kintu prathamaprāptayā mukhyavṛttyaiveti /",
    "GSP33nysu__1u:5082": "tadartha eva saṃśabdo 'pīti /",
    "GSP33nysu__1u:5083": "$ajñeyatvāt nirguṇaṃ naprameyam$",
    "GSP33nysu__1u:5084": "kiñca nirguṇaṃ cedatra tacchabdena parāmṛśyate /",
    "GSP33nysu__1u:5085": "tadā tatra lakṣaṇāpi na sambhavatīti vyarthaṃ samanvayasūtramāpannamiti vaktuṃ nirguṇasyāprameyatvaṃ tāvatsādhayati- māneneti //",
    "GSP33nysu__1u:5086": "mānena kena vijñeyamavācyājñeyanirguṇam // MAnuv_1,1.142cd //",
    "GSP33nysu__1u:5087": "nirguṇaṃ vastu kena mānena vijñeyam /",
    "GSP33nysu__1u:5089": "kutaḥ /",
    "GSP33nysu__1u:5090": "ajñeyatvāt /",
    "GSP33nysu__1u:5091": "jñeyameva hi prameyaṃ dṛṣṭaṃ ghaṭādi /",
    "GSP33nysu__1u:5092": "śabdapramāṇāviṣayatve 'vācyatvaṃ hetuḥ /",
    "GSP33nysu__1u:5093": "vācyasyaiva tadviṣayatvadarśanāt /",
    "GSP33nysu__1u:5094": "jñeyatvāṅgīkāre ca nirguṇatvavyāghātāt /",
    "GSP33nysu__1u:5095": "$nirguṇasya ameyatve lakṣaṇayāpi vṛttirnasaṃbhavati$",
    "GSP33nysu__1u:5096": "astvaprameyameva nirguṇaṃ brahma, tataḥ kimityata āha- ameyaṃ cediti //",
    "GSP33nysu__1u:5097": "ameyaṃ cenna śāstrasya tatra vṛttiḥ kathañcana // MAnuv_1,1.143ab //",
    "GSP33nysu__1u:5098": "nirguṇaṃ brahmāmeyaṃ cedaṅgīkṛtam /",
    "GSP33nysu__1u:5099": "tarhyameyatvāttatra śāstrasya kathañcanalakṣaṇayāpi vṛttirna sambhavatīti samanvayasūtraṃ vyatharmeva prāptam /",
    "GSP33nysu__1u:5100": "lakṣaṇā hi lakṣyārthapramitipūrvikā dṛṣṭā /",
    "GSP33nysu__1u:5101": "nahi tīraṃ svarūpato gaṅgāsambandhitvena ca pramāṇato 'pratipannaṃ",
    "GSP33nysu__1u:5102": "gaṅgāśabdena jñāpyate /",
    "GSP33nysu__1u:5103": "lākṣaṇiko 'pi hi śabdo lakṣyapramotpādāya prayujyate /",
    "GSP33nysu__1u:5104": "anyathā prayojanāntarābhāvena vaiyarthyaprasaṅgāt /",
    "GSP33nysu__1u:5105": "tathā cāprameye hetuphalayorasambhavātkathaṃ lakṣaṇāsambhavaḥ /",
    "GSP33nysu__1u:5106": "nanu prasiddhireva lakṣaṇāheturna pramāṇaprasiddhiḥ viśeṣaṇavaiyarthyāt /",
    "GSP33nysu__1u:5107": "tathāca svataḥ siddhe kathaṃ lakṣaṇā na sambhavatīti /",
    "GSP33nysu__1u:5108": "evaṃ tarhi sutarāṃ lakṣaṇā nopapadyata iti vakṣyati /",
    "GSP33nysu__1u:5109": "nanu lākṣaṇikāḥ śabdā lakṣyapramāmanutpādayanto 'pi",
    "GSP33nysu__1u:5110": "viparītākāravyāvartanena (eva) prayojanavanto bhaviṣyantīti /",
    "GSP33nysu__1u:5111": "na /",
    "GSP33nysu__1u:5112": "nirākṛtatvāditi /",
    "GSP33nysu__1u:5113": "$jñānānandādyanantaguṇārṇavatvena saguṇaṃ parabrahmaiva jijñāsyam$",
    "GSP33nysu__1u:5114": "nirguṇe samanvayaṃ nirākṛtya vyatirekamukhenopasaṃharati- tasmāditi //",
    "GSP33nysu__1u:5115": "tasmācchāstreṇa jijñāsyamasmadīyaṃ guṇārṇavam // MAnuv_1,1.143cd //",
    "GSP33nysu__1u:5116": "vijñeyavācyalakṣyatvapūrvāśeṣaviśeṣataḥ // MAnuv_1,1.144cd //",
    "GSP33nysu__1u:5117": "yato nirguṇe samanvayo nopapannaḥ /",
    "GSP33nysu__1u:5118": "tasmādasmadīyaṃ saguṇameva paraṃ brahma śāstreṇa jijñāsyamaṅgīkaraṇīyam /",
    "GSP33nysu__1u:5119": "nanu pūrvaṃ viṣṇorjijñāsyatvamuktam /",
    "GSP33nysu__1u:5120": "idānīṃ tu saguṇasya brahmaṇa iti virodha ityata uktam- vāsudevākhyamiti //",
    "GSP33nysu__1u:5121": "tathāpi prāk saguṇasya heyatvādikamabhihitam, idānīṃ tu jijñāsyatvamiti",
    "GSP33nysu__1u:5122": "kuto na virodha ityata uktam- guṇārṇavamiti //",
    "GSP33nysu__1u:5123": "pūrvamanirvacanīyāvidyāvacchinnasya saguṇasyāprāmāṇikatvam prākṛtasattvādiguṇabaddhasya heyatvādikaṃ cābhihitam /",
    "GSP33nysu__1u:5124": "idānīṃ tu jñānānandādyanantaguṇārṇavatvena saguṇaṃ parabrahmopādeyamucyata iti ko virodhaḥ",
    "GSP33nysu__1u:5125": "arṇava ivācaratīti kvipi kṛte 'ṇarvateḥ pacādyaci kṛte 'rṇavaśabdaḥ",
    "GSP33nysu__1u:5126": "triliṅgaḥ sādhuḥ /",
    "GSP33nysu__1u:5127": "nanvekamevādvitīyamiti brahmaṇo nirguṇatvamabhidhīyate, ataḥ kathaṃ guṇārṇavatvamityata uktam- advandvamakhilottamamiti //",
    "GSP33nysu__1u:5128": "advandvamasamam /",
    "GSP33nysu__1u:5129": "samādhikarāhityaṃ śrutyartha ityarthaḥ /",
    "GSP33nysu__1u:5130": "$sarvapramāṇāviṣyatvāt nirguṇaṃ brahma śaśaviṣāṇayitam$",
    "GSP33nysu__1u:5131": "na kevalaṃ nirguṇe śāstrasamanvayo nopapadyate /",
    "GSP33nysu__1u:5132": "kintu tasya sattvamevānupapannamityāha- vijñeyetir //",
    "GSP33nysu__1u:5133": "vijñeyavācyalakṣyatvapūrvāśeṣaviśeṣataḥ // MAnuv_1,1.144cd //",
    "GSP33nysu__1u:5134": "nirgataṃ manaso vāco ... // MAnuv_1,1.145a //",
    "GSP33nysu__1u:5135": "dvandvātparastvapratyayaḥ pratyekamabhisambaddhayate /",
    "GSP33nysu__1u:5136": "pūrvapadena rūpādīnāṃ grahaṇam /",
    "GSP33nysu__1u:5137": "tannirguṇaṃ brahma nāstyeveti bahireva pratijñā draṣṭavyā /",
    "GSP33nysu__1u:5138": "kutaḥ /",
    "GSP33nysu__1u:5139": "manaso vācaścāgocaraṃ yataḥ /",
    "GSP33nysu__1u:5140": "upalakṣaṇametat /",
    "GSP33nysu__1u:5141": "sarvapramāṇāgocaratvācchaśaviṣāṇavaditi draṣṭavyam /",
    "GSP33nysu__1u:5142": "gavāṃ jñānānāṃ caro vṛttirasminniti gocaram /",
    "GSP33nysu__1u:5143": "viṣaya iti yāvat /",
    "GSP33nysu__1u:5144": "tena napuṃsakopapattiḥ /",
    "GSP33nysu__1u:5145": "sarvapramāṇāviṣayatvaṃ kuta ityata uktaṃ vijñeyatvapūrvaviśeṣebhyo nirgatamiti /",
    "GSP33nysu__1u:5146": "vijñeyatvābhāvānna kasyāpi pramāṇasya viṣayaḥ /",
    "GSP33nysu__1u:5147": "vācyatvalakṣyatvasadṛśaguṇayogitvābhāvācca na śābdatvam /",
    "GSP33nysu__1u:5148": "rūpādyabhāvācca na pratyakṣatvam /",
    "GSP33nysu__1u:5149": "liṅgasambandhābhāvācca nānumeyatvamiti /",
    "GSP33nysu__1u:5150": "nanu pramāṇagocarasyāpi nirguṇasya svaprakāśatayā siddhirbhaviṣyatītyata āha- yadīti //",
    "GSP33nysu__1u:5151": "... yadi tat syādagocaram /",
    "GSP33nysu__1u:5152": "astu tanmā vaded vādī nacāsmacchāstragaṃ tu tat // MAnuv_1,1.145b-d //",
    "GSP33nysu__1u:5153": "evamapi yadi svaprakāśatayā tadbrahma syāt tarhyastu /",
    "GSP33nysu__1u:5154": "kintu samanvayaviṣayatayā na vaktavyam /",
    "GSP33nysu__1u:5155": "yato 'smacchāstragaṃ vedādiviṣayo na bhavati /",
    "GSP33nysu__1u:5156": "tadviṣayatve svaprakāśatvahāniprasaṅgāt /",
    "GSP33nysu__1u:5157": "prakāśāntaravyāvṛttirhi svaprakāśaśabdenābhipretā māyāvādinā /",
    "GSP33nysu__1u:5158": "tadidamekaṃ sandhitsato 'nyaccyavata ityāyātam /",
    "GSP33nysu__1u:5159": "yadbrahmāstitvamabhilaṣitaḥ śāstrāviṣayatvamāpatitam /",
    "GSP33nysu__1u:5160": "vādīti parihāsaḥ /",
    "GSP33nysu__1u:5161": "māśabdo 'yaṃ na māṅ /",
    "GSP33nysu__1u:5162": "ato liṅā sambandhaḥ /",
    "GSP33nysu__1u:5163": "$vacanajanyajñānāviṣayatayā svaprakāśatvaṃ vacanajanyajñānaviṣayatayā iti",
    "GSP33nysu__1u:5164": "vacanaviṣayatvaṃ vyāhatam$",
    "GSP33nysu__1u:5165": "āha /",
    "GSP33nysu__1u:5166": "svaprakāśasyāpi brahmaṇo na śāstraviṣayatvaṃ viruddham /",
    "GSP33nysu__1u:5167": "vacanajanyasphuraṇāśrayatayā tatkarmatayā vā vacanaviṣayatvābhāvena svaprakāśatvam /",
    "GSP33nysu__1u:5168": "vacanajanyavṛttivyāpyatayā tadviṣayatvaṃ ceti vyavasthopapatteriti /",
    "GSP33nysu__1u:5169": "tadasat /",
    "GSP33nysu__1u:5170": "sphuraṇaṃ hi jñātatā vā jñānaṃ vā /",
    "GSP33nysu__1u:5171": "nādyaḥ /",
    "GSP33nysu__1u:5172": "svarūpasyaiva nirākariṣyamāṇatvāt /",
    "GSP33nysu__1u:5173": "dvitīye 'pi jñānāśrayatayā viṣayatvaṃ na kvaciditi karmatvamevāśrayaṇīyam /",
    "GSP33nysu__1u:5174": "jñānakarmatvaṃ ca jñānaviṣayatātiriktaṃ nāsti /",
    "GSP33nysu__1u:5175": "tataśca vacanajanyajñānāviṣayatvamuktaṃ syāt /",
    "GSP33nysu__1u:5176": "vṛttiriti ca jñānaṃ tadatiriktaṃ bodhyate /",
    "GSP33nysu__1u:5177": "na tāvattadatiriktam /",
    "GSP33nysu__1u:5178": "pramāṇābhāvāt /",
    "GSP33nysu__1u:5179": "ādye tu vyāpyatvaṃ na viṣayatvātiriktaṃ nirūpayituṃ śakyamiti vacanajanyajñānaviṣayatvamevoktaṃ syāt /",
    "GSP33nysu__1u:5180": "tathāca vyāghātaprasaṅgena naikamapi siddhayatītyāśavānāha- avācyamiti //",
    "GSP33nysu__1u:5181": "avācyaṃ vācyamityuktavā kimityunmattavanmṛṣā /",
    "GSP33nysu__1u:5182": "asmacchāstrasya cauryāya yatate svoktidūṣakaḥ // MAnuv_1,1.146 //",
    "GSP33nysu__1u:5183": "avācyaṃ vacanajanyajñānaviṣayaḥ ityuktavā punaśca vācyaṃ vacanajanyajñānaviṣayo bhavatītyunmattavatsvoktidūṣako vyāhatabhāṣī /",
    "GSP33nysu__1u:5184": "kimiti mṛṣā vṛthaivāsmacchāstrasya vedasya cauryāya nirguṇaviṣayatayā yojayituṃ yatate /",
    "GSP33nysu__1u:5185": "nahi vyāhatabhāṣiṇaḥ kiñcitsiddhayati /",
    "GSP33nysu__1u:5186": "unmattavaccoravacceti /",
    "GSP33nysu__1u:5187": "$śrutisūtrayoḥ saguṇaviṣayatvena na nirviṣayatvāpattiḥ$",
    "GSP33nysu__1u:5188": "syādetat /",
    "GSP33nysu__1u:5189": "śrutisūtrayostāvadekārthatvaṃ yuktam /",
    "GSP33nysu__1u:5190": "anyathā karaṇetikartavyatābhāvānupapatteḥ /",
    "GSP33nysu__1u:5191": "śrutayaścopakramādivaśāt nityaśuddhabuddhamadvitīyaṃ nirguṇameva pratipādayantyo niravakāśāḥ pratīyante /",
    "GSP33nysu__1u:5192": "tatastanmīmāṃsāpi tadviṣayaiva /",
    "GSP33nysu__1u:5193": "tathā cānyathānupapatteyarthākathañcit śrutisūtrayornirguṇaviṣayatvamupapādanīyam /",
    "GSP33nysu__1u:5194": "anyathā viṣayābhāvenāprāmāṇyāpatterityata āha- janmādīti //",
    "GSP33nysu__1u:5195": "janmādikāraṇaṃ yattat sākṣānnārāyaṇābhidham /",
    "GSP33nysu__1u:5196": "vadantu śrutayo brahma śāstraṃ caitat tadarthataḥ // MAnuv_1,1.147 //",
    "GSP33nysu__1u:5197": "pravṛttamastvavācyaṃ te maiva brūyāḥ kathañcana // MAnuv_1,1.149ab //",
    "GSP33nysu__1u:5198": "na śrutisūtrayornirviṣayatvāpattibhayenāvācyasyāpi tadviṣayatvaṃ kalpyam /",
    "GSP33nysu__1u:5199": "saguṇaviṣayatvena saviṣayatvopapatteḥ /",
    "GSP33nysu__1u:5200": "nacopakramādivaiguṇyam /",
    "GSP33nysu__1u:5201": "“yato vā imāni bhūtāni jāyante'; ityādau",
    "GSP33nysu__1u:5202": "sākṣājjanmādikāraṇatvena,”nārāyaṇaṃ mahājñeyam'; iti nārāyaṇādiśabdoditaguṇavattayā ca sarvatra saguṇasyaiva pratīteriti bhāvaḥ",
    "GSP33nysu__1u:5203": "sarvapramāṇāviṣayasya śāstraviṣayatvāṅgīkāre yo vyāghāta ukto nāsau sukṣmekṣikāmāśritya /",
    "GSP33nysu__1u:5204": "yena sukṣmekṣikāyāmavidyamānamapi dūṣaṇaṃ sphuratīti śaṅkayeta /",
    "GSP33nysu__1u:5205": "yathā'ha",
    "GSP33nysu__1u:5206": "“na cātrātīva kartavyaṃ doṣadṛṣṭiparaṃ manaḥ /",
    "GSP33nysu__1u:5207": "doṣo hyavidyamāno 'pi tatparāṇāṃ pradṛśyate'; //",
    "GSP33nysu__1u:5208": "iti /",
    "GSP33nysu__1u:5209": "kintu sthūladṛṣṭibhirapyayaṃ vyāghātaḥ sujñāna ityāśayavānāha-",
    "GSP33nysu__1u:5210": "sarvaśabdairiti //",
    "GSP33nysu__1u:5211": "sarvaśabdairavācyaṃ taduktavā tadviṣayaṃ punaḥ // MAnuv_1,1.149cd //",
    "GSP33nysu__1u:5212": "unmattaṃ vyāhatabhāṣiṇam /",
    "GSP33nysu__1u:5213": "$mukhyavṛtyā samanvayapratipādanamevātra na sāṅkhyanirākaraṇam$",
    "GSP33nysu__1u:5214": "nirguṇe brahmaṇi samanvayanirākaraṇamupasaṃharati- mā vada iti //",
    "GSP33nysu__1u:5215": "mā vado mā vijānīhi tyajāsmacchāstracoratām // MAnuv_1,1.149*",
    "GSP33nysu__1u:5216": "yato vaktuṃ jñātuṃ ca na śakyaṃ tasmācchāstrasya tadviṣayatvāgraho 'pi",
    "GSP33nysu__1u:5217": "tyājya iti bhāvaḥ //",
    "GSP33nysu__1u:5218": "mā vada iti //",
    "GSP33nysu__1u:5219": "smaśabdo 'trādhyāhāryaḥ /",
    "GSP33nysu__1u:5220": "tena ca laṅupapattiḥ /",
    "GSP33nysu__1u:5221": "mā vijānīhīti māśabdo 'yam /",
    "GSP33nysu__1u:5222": "ato nirguṇe samanvayasyāpratijñātatvādvacanavṛttyaiva samanvayo 'yamiti",
    "GSP33nysu__1u:5223": "vācyatvasamarthanameva prathamasaṅgataṃ na sāṅkhayanirākaraṇamiti siddham /",
    "GSP33nysu__1u:5224": "$svavyākhyānadārḍhyāya paranirākaraṇaṃ na doṣamāvahati$",
    "GSP33nysu__1u:5225": "nanu yathā sūtrāvivakṣitaṃ sāṅkhayanirākaraṇaṃ kurvato mama doṣaḥ tathā mannirākaraṇaṃ kuvarto bhavato 'pi kathaṃ na doṣaḥ syāt /",
    "GSP33nysu__1u:5226": "na hīdaṃ kasyacitsūtrasyārthatayocyata ityata āha- vayamiti //",
    "GSP33nysu__1u:5227": "vayaṃ tvāṃ śrutiyuktibhyāṃ baddhvāsmacchāstramañjasā /",
    "GSP33nysu__1u:5228": "vicārayāmaḥ śrutibhiryuktibhiścaiva sādaram // MAnuv_1,1.150 //",
    "GSP33nysu__1u:5229": "tvāmapavyākhyātāraṃ śrutiyuktibhyāṃ baddhvā nirākṛtyāsmacchāstraṃ vedaṃ sūtrasūcitābhiḥ śrutibhiryuktibhiścāñjasā nairantaryeṇa sādaraṃ ca śiṣyairvicārayāma iti /",
    "GSP33nysu__1u:5230": "anenedamuditaṃ bhavati /",
    "GSP33nysu__1u:5231": "yāvadāpātaramaṇīyaṃ pareṣāṃ vyākhyānaṃ śiṣyāḥ paśyeyuḥ, na tāvadasmadukte sūtrāṇāṃ nijārthe 'pyañjasā'daraṃ kuryuḥ /",
    "GSP33nysu__1u:5232": "kimasau sūtrārthaḥ kiṃ vāyamiti sandehāvaskandanāt /",
    "GSP33nysu__1u:5233": "nirākṛte tvapavyākhyāne nairantaryādarābhyāmasmaduktameva",
    "GSP33nysu__1u:5234": "(sūtrā)arthamupādāya śāstrārthamīmāṃsāyāṃ nirvicikitsāḥ pravarteran /",
    "GSP33nysu__1u:5235": "ato mā(nāma)bhūdayaṃ sūtrārthastathāpi sūtrārthagrahaṇopāyatvādvayākaraṇādāvudāharaṇapratyudāharaṇapradarśanādivanna kañcana doṣamāvahati /",
    "GSP33nysu__1u:5236": "kiṃ nāma guṇahetureva bhavatīti /",
    "GSP33nysu__1u:5237": "$avācyājñeyādīnāṃ śrutyantareṇa arthakathanam$",
    "GSP33nysu__1u:5238": "nanu yadi vācyameva brahma ko 'rthastarhyavācyatvādyabhidhātrīṇāṃ",
    "GSP33nysu__1u:5239": "śrutismṛtīnāmityataḥ śrutyantareṇaiva tadarthamāha- adbhutatvāditi //",
    "GSP33nysu__1u:5240": "adbhutatvādavācyaṃ tadatarkyājñeyameva ca /",
    "GSP33nysu__1u:5241": "anantaguṇapūrṇatvādityūde paiṅgināṃ śrutiḥ // MAnuv_1,1.151a-d //",
    "GSP33nysu__1u:5242": "āścaryatamatvāt /",
    "GSP33nysu__1u:5243": "kathamāścaryatamatvam /",
    "GSP33nysu__1u:5244": "anantaguṇapūrṇatvāt /",
    "GSP33nysu__1u:5245": "durlabhaṃ hyāścaryaṃ bhavati /",
    "GSP33nysu__1u:5246": "na hyanantaguṇapūrṇaṃ sulabham /",
    "GSP33nysu__1u:5247": "bhāsanopasambhāṣetyātmanepadam /",
    "GSP33nysu__1u:5248": "vācyatvasyopapāditatvāt /",
    "GSP33nysu__1u:5249": "arthakathanamātreṇaivālam /",
    "GSP33nysu__1u:5250": "śrutyudāharaṇaṃ tu dārḍhyārthamityavagantavyam /",
    "GSP33nysu__1u:5251": "$vācyasyāvacyatvaṃ loke'pi rūḍhitaḥ siddham$",
    "GSP33nysu__1u:5252": "āścaryaṃ hi vastu vācyamapi na tena tenākāreṇa viśeṣato nirdoṣyuṃ śakyate",
    "GSP33nysu__1u:5253": "vyutpattyabhāvāt /",
    "GSP33nysu__1u:5254": "vāṅmanasayorvyākulatvādvetyato 'vācyamityucyate /",
    "GSP33nysu__1u:5255": "mukhyātikrameṇāmukhyaprayoge kiṃ prayojanamiti cet /",
    "GSP33nysu__1u:5256": "syādayaṃ prayojanānuyogo yadyayaṃ svatantraprayogaḥ syāt /",
    "GSP33nysu__1u:5257": "naitadasti /",
    "GSP33nysu__1u:5258": "rūḍhatvāt yathoktam,”rūḍhopacāro rūḍhalakṣaṇopacāro lakṣaṇā'; iti /",
    "GSP33nysu__1u:5259": "anyo 'pyāha”mukhyārthabādhe tadyoge rūḍhito 'tha prayojanāt'; iti /",
    "GSP33nysu__1u:5260": "tadidamāha- avācyamiti //",
    "GSP33nysu__1u:5261": "avācyamiti loke 'pi vaktayāścāryatamaṃ bhuvi // MAnuv_1,1.151ef //",
    "GSP33nysu__1u:5262": "$śrutivyākhyānasya kramānullaṅghane nimittakathanam$",
    "GSP33nysu__1u:5263": "nanvetacchrutivyākhyānaṃ sūtravyākhyānānantarameva kartavyam /",
    "GSP33nysu__1u:5264": "tatraiva pūrvapakṣaśruteḥ śaṅkitatvāt /",
    "GSP33nysu__1u:5265": "atra vyākhyānaṃ tu na saṅgatamiti /",
    "GSP33nysu__1u:5266": "maivam /",
    "GSP33nysu__1u:5267": "sūtrapūrvapakṣiṇevāpavyākhyātrāpi lakṣaṇayā brahmaṇi samanvayaṃ samarthayamānenaitacchrutismṛtyupādānasya kartumucitatvāt /",
    "GSP33nysu__1u:5268": "tathā cobhau pratisūtravyākhyāpavyākhyāpratyākhyānayoravasāne śrutyādivyākhyānaṃ yuktameveti",
    "GSP33nysu__1u:5269": "$adhikaraṇopasaṃhāraḥ$",
    "GSP33nysu__1u:5270": "tadevaṃ brahmaṇo vācyatvādgatisāmānyācca yuktaṃ samanvayasūtramiti siddham",
    "GSP33nysu__1u:5271": "// iti śrīmannyāsudhāyāṃ īkṣatyadhikaraṇam //",
    "GSP33nysu__1u:5272": "// atha śrīmannyāyasudhāyāṃ ānandamayādhikaraṇam //",
    "GSP33nysu__1u:5273": "$adhyāyasvarūpanirūpaṇam$",
    "GSP33nysu__1u:5274": "// oṃ ānandamayo 'bhyāsāt oṃ //",
    "GSP33nysu__1u:5275": "athāto brahmajijñāseti yasya brahmaṇo jijñāsā vihitā tatsvarūpaṃ janmādyasya yataḥ śāstrayonitvāditi lakṣaṇapramāṇābhyāṃ svetarasamastavastuvyāvṛttatayāvadhāritam /",
    "GSP33nysu__1u:5276": "pramāṇasyānyaparatvaśaṅkayā lakṣaṇasyātivyāptiḥ samanvayasūtreṇa parihṛtā",
    "GSP33nysu__1u:5277": "brahmaṇaśca sakalaśāstrapramāṇakatvāsambhāvanāśaṅkekṣatyadhikaraṇe nirākṛtā /",
    "GSP33nysu__1u:5278": "nahi lakṣaṇapramāṇanirūpaṇavyatirekeṇa vastuvicāraṇaṃ nāmāsti /",
    "GSP33nysu__1u:5279": "sambhāvanayā tu na varatvavadhāraṇārthā /",
    "GSP33nysu__1u:5280": "apramāṇatvāt /",
    "GSP33nysu__1u:5281": "kintu yatrāsambhāvanayā samīcīnayorapi lakṣaṇapramāṇayeratathābhāvaśaṅkayā pravṛttisaṅkocastatraiva sambhāvanopayogaḥ /",
    "GSP33nysu__1u:5282": "vastutastu lakṣaṇapramāṇābhyāmeva vastuvyavasthetyato brahmasvarūpanirūpaṇe 'vaśeṣābhāvātkimānandamayo",
    "GSP33nysu__1u:5283": "'bhyāsādityādinādhyāyenetyāśaṅkayādhyāyaśeṣasya kṛtyamāha- evamiti //",
    "GSP33nysu__1u:5284": "ānandamayo 'bhyāsāt |",
    "GSP33nysu__1u:5285": "// oṃ ānandamayo 'bhyāsāt oṃ //",
    "GSP33nysu__1u:5286": "evaṃ śāstrāvagamyatve vibhāgena samanvayam /",
    "GSP33nysu__1u:5287": "ānandamaya ityādinādhyāyena vadatyajaḥ // MAnuv_1,1.152 //",
    "GSP33nysu__1u:5288": "satyam /",
    "GSP33nysu__1u:5289": "na brahmasvarūpanirūpaṇe kimapyavaśiṣyam /",
    "GSP33nysu__1u:5290": "tathāpi tattu samanvayadityupakramāditātparyaliṅgabalātsakalasyāpi śāstrasya yo brahmaṇi paramamukhyayā vṛttyā pratipādyapratipādakatvalakṣaṇasamanvayo 'bhihitastameva samanvayaṃ vibhāgena prapañcenānandamaya ityādinādhyāyena vadati sūtrakāra iti na vaiyarthyam /",
    "GSP33nysu__1u:5291": "tattu samanvayāditi hi pratijñāmātreṇoktam /",
    "GSP33nysu__1u:5292": "tadyāvadudāharaṇatvena vākyaviśeṣānupādāya vimarśapūrvakaṃ pūrvottarapakṣopālambhasādhanābhyāṃ na prapañcyate tāvadanuktaprāyamarkākāritvāt /",
    "GSP33nysu__1u:5293": "anyathā paro 'pi hyanyadeva samanvayādityuktavā kṛtī syāt /",
    "GSP33nysu__1u:5294": "yadi hi pratyayamanutpādyaiko 'yaṃ bhūmadhyapradeśa iti brūyāt /",
    "GSP33nysu__1u:5295": "tadā paro 'pi kiṃ na brūyātparastādvitasteriti /",
    "GSP33nysu__1u:5296": "tasmādāvaśyakaṃ samanvayaprapañcanam /",
    "GSP33nysu__1u:5297": "tadanena samanvayasūtreṇādhyāyaśeṣasya prapañcyaprapañcakabhāvena saṅgatirdarśitā /",
    "GSP33nysu__1u:5298": "evaṃ tarhi tadānantaryameva syātkutovyavadhānamityata uktamevamiti /",
    "GSP33nysu__1u:5299": "evamīkṣatyadhikaraṇavyutpāditanyāyena brahmaṇaḥ śāstrāvagamyatve mukhyayā vṛttyā sakalaśāstrapratipādyatve sambhāvite satīti /",
    "GSP33nysu__1u:5300": "etaduktaṃ bhavati /",
    "GSP33nysu__1u:5301": "satyaṃ prapañcanamanantaraprāptam tathāpyavācyatvādyāśaṅkānirāsena śāstrāvagamyatvasambhāvanāsamarthanena vyavadhīyate /",
    "GSP33nysu__1u:5302": "sati hi tasminna(nneta)syāvasaraḥ /",
    "GSP33nysu__1u:5303": "śabdaleśasañcārāsambhave vākyatātparyavicārasyānavakāśatvāt /",
    "GSP33nysu__1u:5304": "nahi toyābhyavahārāsamarthasya mumūrṣoḥ śaṣkulībhakṣaṇaṃ sacetanaḥ sambhāvayatīti /",
    "GSP33nysu__1u:5305": "“svādiṣvasarvanāmasthāne'; iti padasaṃjñānuśāsanādatra na",
    "GSP33nysu__1u:5306": "yatibhaṅgaḥśaṅkanīyaḥ /",
    "GSP33nysu__1u:5307": "$parābhimatādhyāyasvarūpaparīkṣā$",
    "GSP33nysu__1u:5308": "māyāvādī tūttarasūtrasandarbhamākṣipya samādhānamāha /",
    "GSP33nysu__1u:5309": "dvirūpaṃ hi brahmāvagamyate vedāntavākyeṣu /",
    "GSP33nysu__1u:5310": "nāmarūpavikāropādhiviśiṣṭaṃ tadviparītaṃ ca sarvopādhivivarjitam /",
    "GSP33nysu__1u:5311": "“yatra hi”dvaitamiva bhavati'”sarvāṇi rūpāṇi vicintya dhīraḥ'; ityevaṃ sahasraśo 'vidyāvidyāviṣayabhedena brahmaṇo dvirūpatāṃ darśayanti",
    "GSP33nysu__1u:5312": "vedāntavākyāni /",
    "GSP33nysu__1u:5313": "tatrāvidyāvasthāyāṃ brahmaṇa upāsyopāsakādilakṣaṇaḥ sarvo vyavahāraḥ /",
    "GSP33nysu__1u:5314": "tatra kānicidbrahmaṇa upāsanānyabhyudayārthāni /",
    "GSP33nysu__1u:5315": "kānijikramamuktayarthāni kānicitkarmasamṛddhayarthāni /",
    "GSP33nysu__1u:5316": "evamapekṣitopādhibhedaṃ brahmopāsyatvena nirastasamastopādhi tu jñeyatvenopadiśyata ityasyārthasya pradarśanāyettaragrantha ārabhyata iti",
    "GSP33nysu__1u:5317": "tadidamanupapannam /",
    "GSP33nysu__1u:5318": "brahmaṇo dvairūpyasyāprāmāṇikatvāt /",
    "GSP33nysu__1u:5319": "sarvāṇyapi hi vedavākyānyasaṅkhayeyakalyāṇaguṇākaraṃ sakaladoṣagandhavidhuramekarūpameva brahma nārāyaṇākhyaṃ pratipādayanti /",
    "GSP33nysu__1u:5320": "kintu kānicitsarvajñatvasarveśvaratvasarvāntaryāmitvasaundaryaudāryavīryādiguṇaviśiṣṭatayā kānicidapahatapāpmatvanirduḥkhatvaprākṛtabhautikavigraharahitatvādidoṣābhāvaviśiṣṭatayā",
    "GSP33nysu__1u:5321": "kānicitadigahanatājñāpanāya vāṅmanasāgocaratvādyākāreṇa /",
    "GSP33nysu__1u:5322": "kānicitsarvaparihāreṇa tasyaivopādānāyādvitīyatvena /",
    "GSP33nysu__1u:5323": "kānicitsarvasattāpratītipravṛttinimittatāpratipattyarthaṃ sarvātmakatvena ityevamādyanekaprakāraiḥ paramapuruṣaṃ bodhayanti /",
    "GSP33nysu__1u:5324": "tato vyākulabuddhayo gurusampradāyavikalā aśrutavedavyākhyātāraḥ sarvatrāpyekarūpatāmananusandadhānā vedaṃ chindanti /",
    "GSP33nysu__1u:5325": "na (ca)etaddvairūpyaprapañcanamuttaratropalabhyate /",
    "GSP33nysu__1u:5326": "nāpyasyāvidyāviṣayasya prapañcanaṃ mokṣaśāstre 'tropayujyate /",
    "GSP33nysu__1u:5327": "prasaṅgāducyata iti cenna /",
    "GSP33nysu__1u:5328": "sarvasva prāsaṅgikatve pratipādyābhāvaprasaṅgāt /",
    "GSP33nysu__1u:5329": "tadidamābhāṇakaṃ laukikānāṃ nātivartate”sārthādapi taskarā bahavaḥ'; iti /",
    "GSP33nysu__1u:5330": "etacca saguṇanirguṇabhedaṃ nirākurvatā'cāryeṇa nirastamiti neha punaḥ",
    "GSP33nysu__1u:5331": "prakrāntam /",
    "GSP33nysu__1u:5332": "tathāca bhāṣyam /",
    "GSP33nysu__1u:5333": "nānyathā tadadṛṣṭeriti /",
    "GSP33nysu__1u:5334": "$prathamapāde prasiddha nāmātmakaśabdānāṃ samanvayakathanam$",
    "GSP33nysu__1u:5335": "nanvevamadhyāyasya samanvayapratipādanalakṣaṇaikārthatvenaikavākyatve sati pādabhedaḥ kiṃnibandhanaḥ",
    "GSP33nysu__1u:5336": "avāntarārthopādhibhedāditi bhāvenāha- tatreti //",
    "GSP33nysu__1u:5337": "tatrānyatra prasiddhānāṃ viṣṇāveva samanvayam /",
    "GSP33nysu__1u:5338": "śabdānāṃ prathame pāde ... // MAnuv_1,1.153a-c //",
    "GSP33nysu__1u:5339": "caturvidhā (hi) vaidikāḥ śabdāḥ /",
    "GSP33nysu__1u:5340": "kecidbrahmaṇyevaprasiddhāḥ /",
    "GSP33nysu__1u:5341": "anye 'nyatraprasiddhāḥ, kecidubhayatraprasiddhāḥ, apare tvanyatraivaprasiddhā iti /",
    "GSP33nysu__1u:5342": "sarve 'pi pratyekaṃ nāmaliṅgātmakatayā /",
    "GSP33nysu__1u:5343": "dvividhāḥ /",
    "GSP33nysu__1u:5344": "sākṣāddharmivācino nāmātmakāḥ /",
    "GSP33nysu__1u:5345": "dharmadvārā dharmiṇi vartamānā liṅgātmakāḥ /",
    "GSP33nysu__1u:5346": "teṣu brahmaṇi prasiddhānāṃ samanvayo na vaktavyaḥ /",
    "GSP33nysu__1u:5347": "vivādābhāvāt /",
    "GSP33nysu__1u:5348": "tatraiva ca mīmāṃsāvatārāt /",
    "GSP33nysu__1u:5349": "tatra vaktavyasamanvayeṣu trividheṣu śabdeṣvanyatraprasiddhānāṃ nāmātmakānāṃ śabdānāṃ viṣṇāveva samanvayam /",
    "GSP33nysu__1u:5350": "tatra prathame 'dhyāye prathame pāde vadatyajaḥ /",
    "GSP33nysu__1u:5351": "anyeṣāmanyeṣviti tatratatra vakṣyati /",
    "GSP33nysu__1u:5352": "kramaniyame tu heturupariṣyādvakṣyate /",
    "GSP33nysu__1u:5353": "prathame spaṣṭabrahmaliṅgānāṃ dvitīyatṛtīyayoraspaṣṭabrahmaliṅgānāṃ samanvayaḥ /",
    "GSP33nysu__1u:5354": "caturthe pradhānasya śābdatvanirākaraṇamityuktam /",
    "GSP33nysu__1u:5355": "dvitīyatṛtīyapādodāharaṇavākyānāmapi bahulaṃ spaṣṭabrahmaliṅgatvāt /",
    "GSP33nysu__1u:5356": "dvitīyatṛtīyayerbhedābhāvaprasaṅgācca /",
    "GSP33nysu__1u:5357": "saguṇanirguṇaprācuryeṇa tadbheda iti kaścit /",
    "GSP33nysu__1u:5358": "tanna /",
    "GSP33nysu__1u:5359": "nirākṛtatvāt /",
    "GSP33nysu__1u:5360": "pradhānaśābdatvanirāsasyekṣatyadhikaraṇānantaryaṃ vihāya vikṣepe kāraṇābhāvācca /",
    "GSP33nysu__1u:5361": "$ānandamayādhikaraṇe guṇisāmānyavācināṃ guṇavācināṃ ca samanvayaḥ$",
    "GSP33nysu__1u:5362": "nanvatra pāde saptādhikaraṇāni samanvayavibhāgārthāni /",
    "GSP33nysu__1u:5363": "tatra saptānāṃ śabdānāṃ brahmaṇi samanvayaḥ siddhayet /",
    "GSP33nysu__1u:5364": "tatkathamanyatrasiddhānāṃ nāmātmakānāṃ sarvaśabdānāṃ samanvayasiddhiratra syāt /",
    "GSP33nysu__1u:5365": "anyathā samanvayasūtreṇaivālam /",
    "GSP33nysu__1u:5366": "kimanenātyalpaprapañcaneneti /",
    "GSP33nysu__1u:5367": "maivam /",
    "GSP33nysu__1u:5368": "ekaikatrādhikaraṇe samānanyāyānamanekaśabdarāśīnāṃ nirṇīyamānatvāt /",
    "GSP33nysu__1u:5369": "vākyaviśeṣagrahaṇasya pūvarpakṣaviśeṣopādānasya siddhāntapramāṇaviśeṣasvīkārasya codāharaṇārthatvāt",
    "GSP33nysu__1u:5370": "pratyekaṃ nirṇaye śāstrasyāparyavasānaprasaṅgaḥ /",
    "GSP33nysu__1u:5371": "viśvatomukhatā ca sūtrāṇāṃ na syāt /",
    "GSP33nysu__1u:5372": "tarhi nirṇetavyaśabdāvacchedakopādhayo vaktavyāḥ /",
    "GSP33nysu__1u:5373": "anyathāsyedamudāharaṇamiti jñātumaśakyatvāt /",
    "GSP33nysu__1u:5374": "sarvodāharaṇatve ca sarvathādhikaraṇāntarānārambhaprasaṅgāditi /",
    "GSP33nysu__1u:5375": "satyam /",
    "GSP33nysu__1u:5376": "santi pratyadhikaraṇaṃ nirṇetavyārthāvacchedakopādhaya",
    "GSP33nysu__1u:5377": "ityāśayavānānandamayādhikaraṇanirṇeyaśabdopādhimāha- guṇīti //",
    "GSP33nysu__1u:5378": "... guṇisāmānyavācinām // MAnuv_1,1.153d //",
    "GSP33nysu__1u:5379": "guṇavācināṃ ca prathamamāha devaḥ samanvayam // MAnuv_1,1.154ab //",
    "GSP33nysu__1u:5380": "ānandamayādiśabdā hi guṇisāmānyaṃ vadanti /",
    "GSP33nysu__1u:5381": "na śatakratvādiśabdebhya ivaitebhyo guṇiviśeṣapratītirasti /",
    "GSP33nysu__1u:5382": "te ca mayaṭpratyayādinā brahmaṇe 'nyatpratyāyayantīti",
    "GSP33nysu__1u:5383": "bhavantyanyatraprasiddhāḥ /",
    "GSP33nysu__1u:5384": "guṇavācinastvānandādayaste guṇini brahmaṇi vartituṃ nārhantītyanyatraprasiddhāḥ /",
    "GSP33nysu__1u:5385": "guṇaguṇinorabhedastvahikuṇḍalādhikaraṇa eva sākṣātsūtrakṛtā vakṣyate /",
    "GSP33nysu__1u:5386": "abhede 'pi śabdādisāṅkaryābhāvaśceti /",
    "GSP33nysu__1u:5387": "$ānandamayādipañcakasya viṣṇuvācakatvam$",
    "GSP33nysu__1u:5388": "taittirīyake sa vā eṣa puruṣo 'nnarasamaya",
    "GSP33nysu__1u:5389": "ityadinānnamayaprāṇamayamanomayavijñānamayānandamayāḥ paṭhyante /",
    "GSP33nysu__1u:5390": "tatra saṃśayaḥ /",
    "GSP33nysu__1u:5391": "kimete 'nnamayādayaḥ paramātmaiva /",
    "GSP33nysu__1u:5392": "uta tadanyaḥ kaściditi /",
    "GSP33nysu__1u:5393": "sarvatra brahmaśabdaśravaṇāttasya ca viṣṇāvanyatra ca prayogāt /",
    "GSP33nysu__1u:5394": "kiṃ tāvatprāptam /",
    "GSP33nysu__1u:5395": "anya evānnamayādiśabdārtha iti /",
    "GSP33nysu__1u:5396": "kutaḥ /",
    "GSP33nysu__1u:5397": "annamayādiśabdā hi vikaravācinaḥ /",
    "GSP33nysu__1u:5398": "mayaṭ pratyayasya vikārārthe'nuśāsanāt /",
    "GSP33nysu__1u:5399": "vikārasya ca śarīrādikośeṣu sambhavāt /",
    "GSP33nysu__1u:5400": "sarvavikārātmakatvena prakṛtau vopapatteḥ /",
    "GSP33nysu__1u:5401": "jīvānāṃ vā vikārābhimānināmannamayatvādikaṃ yuktam /",
    "GSP33nysu__1u:5402": "gauraḥ śyāma ityādivat /",
    "GSP33nysu__1u:5403": "adhiṣṭhātrīṇāṃ brahmādidevatānāṃ vāyaṃ śabdaḥ sambhavati /",
    "GSP33nysu__1u:5404": "aśanirindra itivat /",
    "GSP33nysu__1u:5405": "naca vikāratvaṃ parasya brahmaṇaḥ sambhavati /",
    "GSP33nysu__1u:5406": "nirvikāro 'kṣaraḥ śuddha ityādeḥ /",
    "GSP33nysu__1u:5407": "yadyapi vikāra iva prācurye 'pi mayaṭpratyayo 'sti /",
    "GSP33nysu__1u:5408": "tathāpyannamayaśabdastāvadvikārārtho 'ṅgīkāryaḥ /",
    "GSP33nysu__1u:5409": "“oṣadhībhyo 'nnamannātpuruṣaḥ'; ityoṣadhijanitānnavikāraṃ puruṣaśabdābhidheyaṃ śarīraṃ prakṛtya”sa vā eṣa puruṣo",
    "GSP33nysu__1u:5410": "'nnamannarasamayaḥ'; ityuktatvāt /",
    "GSP33nysu__1u:5411": "“tasyedameva śiraḥ'; ityaparokṣatayā nirdeśāt /",
    "GSP33nysu__1u:5412": "tathāca dvaividhyakalpanānupapatteḥ sarvatra vikārārtha evāṅgīkāryaḥ /",
    "GSP33nysu__1u:5413": "kiñcānnamayādayaḥ pañca, brahma tvekameva, ataḥ kathaṃ tadetaiḥ",
    "GSP33nysu__1u:5414": "śabdairucyeta /",
    "GSP33nysu__1u:5415": "api caite parasparamanyatayā śarīraśarīribhāvenāntaratvena cocyante /",
    "GSP33nysu__1u:5416": "nacaivaṃ brahma bhavitumarhati /",
    "GSP33nysu__1u:5417": "naca tarhyānandamayo 'stu brahma sarvāntaratvāditi vācyam /",
    "GSP33nysu__1u:5418": "vikārapravāhapatitatvāt /",
    "GSP33nysu__1u:5419": "annamayādyāntaratvamātreṇa sarvāntaratvāniścayāt /",
    "GSP33nysu__1u:5420": "kiñca brahmavidāpnoti paramiti prakṛtaṃ paraṃ brahma ānandamayasya”brahma",
    "GSP33nysu__1u:5421": "pucchaṃ pratiṣṭhā'; ityavayavatayā pratīyate /",
    "GSP33nysu__1u:5422": "nacāvayava evāvayavī, virodhāt /",
    "GSP33nysu__1u:5423": "ato na annamayādayaḥ pañcāpi brahma kiṃ tvanya eveti /",
    "GSP33nysu__1u:5424": "evaṃ prāpte siddhāntayatsūtraṃ vyākhyāti- samudraśāyinamiti //",
    "GSP33nysu__1u:5425": "samudraśāyinaṃ sarvaprasūtiprasavaṃ śrutiḥ // MAnuv_1,1.154cd //",
    "GSP33nysu__1u:5426": "tadeva brahma paramamiti sāvadhṛtirjagau /",
    "GSP33nysu__1u:5427": "yato 'to brahmaśabdasya tatraiva niyatatvataḥ // MAnuv_1,1.155 //",
    "GSP33nysu__1u:5428": "yo 'nnaṃ brahmetyādirūpādabhyāsāt taittirīyake /",
    "GSP33nysu__1u:5429": "anyāsu caitadrūpāsu śākhāsvapi sahasraśaḥ // MAnuv_1,1.156 //",
    "GSP33nysu__1u:5430": "ānandamaya ityādyaiḥ śabdairvācyo hariḥ svayam // MAnuv_1,1.157ab //",
    "GSP33nysu__1u:5431": "atra taittirīyake”anyāsu catadūṣāsu śākhāsvapi sahasraśaḥ /",
    "GSP33nysu__1u:5432": "ānandamaya ityādyaiḥ śabdairvācyo hariḥ svayam'; ityetāvatā'nandamayo",
    "GSP33nysu__1u:5433": "brahmeti pratijñābhāgo vyākhyātaḥ /",
    "GSP33nysu__1u:5434": "tatra taittirīyaka ityudāharaṇavākyagrahaṇam /",
    "GSP33nysu__1u:5435": "anyāsviti nirṇetavyavyapadeśaḥ /",
    "GSP33nysu__1u:5436": "etadrūpāsviti guṇisāmānyaguṇavācināmavatīṣvityarthaḥ /",
    "GSP33nysu__1u:5437": "tatra heturabhyāsāditi /",
    "GSP33nysu__1u:5438": "tadvayākhyānaṃ ye 'nnamiti /",
    "GSP33nysu__1u:5439": "“ye 'nnaṃ brahmopāsate, ye prāṇaṃ brahmopāsate, ānandaṃ brahmaṇo vidvān,",
    "GSP33nysu__1u:5440": "vijñānaṃ brahma cedveda, asadbrahmeti veda cet';",
    "GSP33nysu__1u:5441": "ityannamayādiviṣayatayodāhṛteṣu ślokeṣu brahmaśabdasyābhyāsādityarthaḥ /",
    "GSP33nysu__1u:5442": "ekaviṣayāsakṛduktirmukhyo 'bhyāsaḥ /",
    "GSP33nysu__1u:5443": "na caivamatrāsti /",
    "GSP33nysu__1u:5444": "kiṃ tvasakṛdaktimātra(mitijñāpa)miti śaṅkāyāmekaviṣayatāpyastīti jñāpayitumityāderityanuktavā ityādirūpādityuktam /",
    "GSP33nysu__1u:5445": "annamayādiviṣayatvena brahmaśabdasya śrutatvādityuktaṃ bhavati /",
    "GSP33nysu__1u:5446": "brahmaśabdena kathamayaṃ niścaya ityata āha- brahmaśabdasyeti //",
    "GSP33nysu__1u:5447": "tadapi kuta ityata āha- śrutiriti //",
    "GSP33nysu__1u:5448": "“tadeva brahma paramam'; iti sāvadhṛtiḥ śrutiḥ viṣṇumeva brahmaśabdavācyaṃ jagau yato 'ta iti yojanā /",
    "GSP33nysu__1u:5449": "tatrāpi taditi parāmarśaviṣayo viṣṇuriti kuta ityata uktam-",
    "GSP33nysu__1u:5450": "samudraśāyinamiti //",
    "GSP33nysu__1u:5451": "vyākhyātametatprathamasūtre /",
    "GSP33nysu__1u:5452": "$ānandamayaśabdasya annamayādyupalakṣaṇatvam$",
    "GSP33nysu__1u:5453": "nanvānandamaya ityeva sūtre pratijñā, tatkathamānandamaya ityādyairiti vyākhyānamityata āha- upalakṣaṇatvamiti //",
    "GSP33nysu__1u:5454": "upalakṣaṇatvaṃ śabdānāmānandamayapūrviṇām // MAnuv_1,1.157cd //",
    "GSP33nysu__1u:5455": "ānandamayaścāsau pūrvaśca sa eṣāmasti ta ānandamayapūrviṇasteṣām /",
    "GSP33nysu__1u:5456": "syādayaṃ vyākhyānavyākhyeyayorvisaṃvādo yadyatrānandamayaśabdaḥ svamātrasya grāhakaḥ syāt",
    "GSP33nysu__1u:5457": "na caivam /",
    "GSP33nysu__1u:5458": "kiṃ tvatrānandamayaśabdasya samānanyāyānāmannamayādiśabdānāmupalakṣaṇakatvam /",
    "GSP33nysu__1u:5459": "evamuttaratrāpyākāśādiśabdānāmapi /",
    "GSP33nysu__1u:5460": "svasamānanyāyaśabdāntaropalakṣaṇatvamavagantavyamiti /",
    "GSP33nysu__1u:5461": "ajahallakṣaṇā caiṣā /",
    "GSP33nysu__1u:5462": "tenānandamayasya tyāgo na mantavyaḥ /",
    "GSP33nysu__1u:5463": "ata eva vikāraśabdādityādyākṣepāṇāṃ tatparihārāṇāṃ svatantrayuktīnāṃ copalakṣaṇatvaṃ draṣṭavyam",
    "GSP33nysu__1u:5464": "$yathāśrutagrahaṇe sūtrāṇāṃ sarvatomukhatvānupapattiḥ$",
    "GSP33nysu__1u:5465": "syādetat /",
    "GSP33nysu__1u:5466": "mukhyārthabādhe tadyoge prayojane ca sati lakṣaṇā dṛṣṭā /",
    "GSP33nysu__1u:5467": "tadatra vācakaśabdaprayoge sambhavati kiṃ lākṣaṇikaśabdaprayoge prayojanaṃ sūtrakārasya /",
    "GSP33nysu__1u:5468": "naceyaṃ rūḍhalakṣaṇā /",
    "GSP33nysu__1u:5469": "yena prayojanānapekṣetyata āha- sūtrasyeti //",
    "GSP33nysu__1u:5470": "sūtrasyālpākṣaratvena sarvaśākhāvinirṇaye /",
    "GSP33nysu__1u:5471": "punaśca prāpakāddhetostatrādhikaraṇāntaram // MAnuv_1,1.158 //",
    "GSP33nysu__1u:5472": "yadi mukhya eva prayogaḥ kriyate /",
    "GSP33nysu__1u:5473": "tadānnamayaprāṇamayamanomayavijñānamayānandamayā ityeva prayoktavyaṃ syāt",
    "GSP33nysu__1u:5474": "tathāca sūtrasyālpākṣaratvalakṣaṇaṃ hīyeta /",
    "GSP33nysu__1u:5475": "śrutyā 'rthādvā jñāyamānasyārthasyāvacanaṃ hyalpākṣaratvam /",
    "GSP33nysu__1u:5476": "ayaṃ cārtho 'rthojjñāyata iti vakṣyāmaḥ /",
    "GSP33nysu__1u:5477": "ataḥ sūtrasyālpākṣaratvena prayojanena lākṣaṇikaprayogaḥ sūtrakārasyeti /",
    "GSP33nysu__1u:5478": "nanu sūtre yathāśrutameva ced gṛhyate tadā kīdṛśo doṣo yena lakṣaṇā vyākhyātavyetyata āha- sarveti //",
    "GSP33nysu__1u:5479": "pravṛttatvāditi śeṣaḥ /",
    "GSP33nysu__1u:5480": "yadi hi sūtre śrutamātraṃ gṛhyeta tadā sūtraśatena vākyaśatasamanvaya eva siddhayet /",
    "GSP33nysu__1u:5481": "natu sarvaśākhānirṇayaḥ /",
    "GSP33nysu__1u:5482": "sarvaśākhānirṇayārthaṃ pravṛttaśani caitāni /",
    "GSP33nysu__1u:5483": "sūtrāntarābhāvāt /",
    "GSP33nysu__1u:5484": "ataḥ sarvaśākhānirṇāyakatvasyānyathānupapattyā yathāśrutamātraparityāgena lakṣaṇā vyākhyeyeti gamyate /",
    "GSP33nysu__1u:5485": "lakṣaṇā'śrayaṇe hi sarvaśākhānirṇayaḥ siddhayatīti /",
    "GSP33nysu__1u:5486": "nanu yathā yathāśrutagrahaṇe bādhakamasti sūtrāṇāṃ viśvatomukhatvāsambhavaḥ tathopalakṣaṇā'śrayaṇe 'pi bādhakasadbhāvaḥ samānaḥ /",
    "GSP33nysu__1u:5487": "ānandamayaśabdenānnamayādīnāmiva sarvaśabdānāmupalakṣayituṃ śakyatvenottarādhikaraṇārambhānupapatteriti cet /",
    "GSP33nysu__1u:5488": "kiṃ samānanyāyaśabdāntaraviṣayādhikaraṇānārambhaprasaṅgo bādhakaḥ /",
    "GSP33nysu__1u:5489": "kiṃvā nyāyāntaraviṣayaśabdāntaragocarādhikaraṇānarambhaprasaṅgaḥ /",
    "GSP33nysu__1u:5490": "nādyaḥ /",
    "GSP33nysu__1u:5491": "iṣṭatvāt /",
    "GSP33nysu__1u:5492": "na dvitīyaḥ /",
    "GSP33nysu__1u:5493": "vaiṣamyāt /",
    "GSP33nysu__1u:5494": "annamayādayo hi samānanyāyatayā sambandhenopalakṣaṇatayā gṛhyante /",
    "GSP33nysu__1u:5495": "taditareṣāṃ tūpalakṣaṇāyāṃ kaḥ sambandhaḥ /",
    "GSP33nysu__1u:5496": "nahi sambandhena vinā lakṣaṇā dṛṣṭā /",
    "GSP33nysu__1u:5497": "śabdatvena sandigdhatvena copalakṣaṇamupaplavaḥ /",
    "GSP33nysu__1u:5498": "tathā sati tattu samanvayādityanenaiva pūrṇatvāt /",
    "GSP33nysu__1u:5499": "atha samānanyāyaviṣayatve 'pyadhikaraṇāntarārambho dṛśyate /",
    "GSP33nysu__1u:5500": "upalakṣaṇapakṣe sa na syādityāpādyata ityata āha- punaśceti //",
    "GSP33nysu__1u:5501": "tatra pūrvādhikaraṇavyutpādinyāyaviṣaye 'pyarthe",
    "GSP33nysu__1u:5502": "yadadhikaraṇāntaramārabhyate tatpūrvādhikaraṇanyāyācchādakādhikāśaṅkālakṣaṇātpunaradhikaraṇāntarārambhaprāpakāddhetorvidyamānādyujyate idamuktaṃ bhavati /",
    "GSP33nysu__1u:5503": "samāne 'pi nyāye punaradhikaraṇāntarārambhānyathānupapattyā yathāśruta eva sūtrārtha iti yaduktaṃ tanna /",
    "GSP33nysu__1u:5504": "anyathopapatteḥ /",
    "GSP33nysu__1u:5505": "adhikāśaṅkayā tannyāyaviṣayatvābhāve pareṇāśaṅkite 'dhikāśaṅkānirākaraṇena",
    "GSP33nysu__1u:5506": "punastannyāyaviṣayatvapradarśanārthatvādadhikaraṇāntarārambhasya /",
    "GSP33nysu__1u:5507": "viśvatomukhatvabhaṅgastu niravakāśa iti lakṣaṇā'śrayaṇameva nyāyyamiti /",
    "GSP33nysu__1u:5508": "nanu sarvaśākhānirṇāyakatvamevaiṣāṃ sūtrāṇāṃ nāsti /",
    "GSP33nysu__1u:5509": "sarvaśākhānāṃ kāryaniṣṭhatvenābrahmaviṣayatvāt /",
    "GSP33nysu__1u:5510": "brahmaniṣṭhastu vedāntabhāgo 'lpīyān vināpi lakṣaṇā'śrayaṇena",
    "GSP33nysu__1u:5511": "yathāśrutārthaiḥ sūtraiḥ śakyo nirṇetumiti kiṃ lakṣaṇā'śrayaṇenetyata āha-",
    "GSP33nysu__1u:5512": "sarve vedā iti //",
    "GSP33nysu__1u:5513": "sarve vedā āmananti yat padaṃ tviti hi śrutiḥ // MAnuv_1,1.159ab //",
    "GSP33nysu__1u:5514": "sarveṣāmapi vedānāṃ brahmaniṣṭhatāmāheti śeṣaḥ /",
    "GSP33nysu__1u:5515": "$sūtre ānandamayasyaiva nirdeśe kāraṇam$",
    "GSP33nysu__1u:5516": "yadyatropalakṣaṇamabhipretaṃ syāttadā prathamaprāptatvādannamayaśabdamevopādadyāt /",
    "GSP33nysu__1u:5517": "ānandamayaśabdaṃ tūpādadatsūtrakārastanmātravivakṣāṃ sūcayatītyata āha-",
    "GSP33nysu__1u:5518": "ānandamayeti //",
    "GSP33nysu__1u:5519": "ānandamayarūpe tu brahmaṇaḥ pucchatoktitaḥ // MAnuv_1,1.159cd //",
    "GSP33nysu__1u:5520": "samastābrahmatāprāpterānandamayanāma hi // MAnuv_1,1.160ab //",
    "GSP33nysu__1u:5521": "annamayādīnāmabrahmatve vikāraśabdaḥ sādhāraṇopapattiḥ /",
    "GSP33nysu__1u:5522": "ānandamayarūpe tu brahmavidāpnoti paramityuktasya”brahma pucchaṃ",
    "GSP33nysu__1u:5523": "pratiṣṭhā'; iti pucchatvoktayā samastasyāvayavina",
    "GSP33nysu__1u:5524": "ānandamayasyābrahmatvaprāptiradhikāpyupapattirastītyato",
    "GSP33nysu__1u:5525": "'trāvahitairbhavitavyamiti jñāpayitumānandamayanāma gṛhītaṃ sūtrakṛtetyanyathopapattiruktā bhava(tī)ti /",
    "GSP33nysu__1u:5526": "yadyānandamayo brahma syāttadā tadavayavasya samastāyā mukhyāyā ābrahmatāyāḥ samyagbrahmatāyā aprāpteriti vā /",
    "GSP33nysu__1u:5527": "tataśca tadvedanātparaprāptiḥ śrutā bādhyeteti /",
    "GSP33nysu__1u:5528": "nanvannamaye 'pyadhikānupapattirasti /",
    "GSP33nysu__1u:5529": "“oṣadhībhyo 'nnam /",
    "GSP33nysu__1u:5530": "annātpuruṣaḥ /",
    "GSP33nysu__1u:5531": "sa vā eṣa puruṣo 'nnarasamayaḥ'; iti /",
    "GSP33nysu__1u:5532": "“tasyedameva śiraḥ'; iti ca /",
    "GSP33nysu__1u:5533": "maivam /",
    "GSP33nysu__1u:5534": "asyāpi vikāropapādakatvena tadantarbhāvāt /",
    "GSP33nysu__1u:5535": "yadvā athāto brahmajijñāseti jijñāsyatayoktasya brahmaṇaḥ pucchatvoktayā samastābrahmatāprāpterānandamayavicārasya prakṛtena saṅgatatvādānandamayanāmagrahaṇamiti yojyam /",
    "GSP33nysu__1u:5536": "$ānandamayaśabdasya annamayādyupalakṣaṇatvekāraṇāntaram$",
    "GSP33nysu__1u:5537": "nanu sūtrāṇāmupalakṣaṇatvābhāve sarvaśākhānirṇayābhāvaprasaṅgenāstūpalakṣaṇatvam /",
    "GSP33nysu__1u:5538": "ānandamayaśabdasyānnamayādyupalakṣaṇatvamityayaṃ viśeṣaḥ kuta ityata āha-",
    "GSP33nysu__1u:5539": "brahmaśabdasyeti //",
    "GSP33nysu__1u:5540": "brahmaśabdasya cābhyāsāt pañcarūpādiṣu sphuṭam // MAnuv_1,1.160cd //",
    "GSP33nysu__1u:5541": "ānandamayasya brahmatve hi hetutvena(yo) brahmaśabdābhyāso 'bhihitaḥ so",
    "GSP33nysu__1u:5542": "'nnamayādiṣvapi samānaḥ /",
    "GSP33nysu__1u:5543": "tathācānnamayādīnāmabrahmatve 'naikāntikaḥ kathamānandamayasyāpi brahmatvaṃ sādhayet /",
    "GSP33nysu__1u:5544": "ato 'nnamayādisādhāraṇaṃ brahmaśabdābhyāsaṃ hetutvena vadatā sūtrakāreṇa teṣāmapi pakṣatvamaṅgīkṛtamiti jñāyate /",
    "GSP33nysu__1u:5545": "caśabdena”asminnasya ca tadyogaṃ śāstītyādihetūnāmapi sādhāraṇyaṃ sūcayati /",
    "GSP33nysu__1u:5546": "ādigrahaṇādānandādīnāṃ grahaṇam /",
    "GSP33nysu__1u:5547": "tasmādukta eva sūtrārtha iti /",
    "GSP33nysu__1u:5548": "$pucchatvābhidhāne'pi pūrṇatvāvayavitvāvirodhaḥ$",
    "GSP33nysu__1u:5549": "nanvānandamayasya kathaṃ brahmatvam /",
    "GSP33nysu__1u:5550": "brahma pucchamiti brahmaṇastatpucchatvābhidhānāt /",
    "GSP33nysu__1u:5551": "naca brahmaśabdo 'nyaparaḥ /",
    "GSP33nysu__1u:5552": "tathā satyatraivānaikāntyāpatteḥ /",
    "GSP33nysu__1u:5553": "naca nirapavādo brahmaśabdo hetuḥ na brahmaśabdamātramiti vācyam /",
    "GSP33nysu__1u:5554": "brahma pucchamityatrāpyapavādābhāvāt /",
    "GSP33nysu__1u:5555": "brahmāvayavatvamiti cenna /",
    "GSP33nysu__1u:5556": "adyāpyānandamayasya brahmatvāsiddheriti /",
    "GSP33nysu__1u:5557": "atra praṣṭavyam /",
    "GSP33nysu__1u:5558": "kimavayavasya pūrṇatve 'vayavinaḥ pūrṇatvaṃ nopapadyata ityabhiprāyaḥ /",
    "GSP33nysu__1u:5559": "kiṃ vā'nandamasyāvayavinaḥ pūrṇatve tadavayavasya pūrṇatvābhāvāpādanam /",
    "GSP33nysu__1u:5560": "utāvayavāvayavinorbhedādavayavasya ramātmatvepa nāvayavinastattvamiti /",
    "GSP33nysu__1u:5561": "atra doṣamāha- brahmateti //",
    "GSP33nysu__1u:5562": "brahmatāvayave 'pi syāt tathāvayavini svataḥ /",
    "GSP33nysu__1u:5563": "yathaiva kṛṣṇakeśasya kṛṣṇasya brahmatākhilā // MAnuv_1,1.161 //",
    "GSP33nysu__1u:5564": "darśitā caiva pārthāya niḥsīmāḥ śaktayo 'sya hi // MAnuv_1,1.162ab //",
    "GSP33nysu__1u:5565": "yadāvayave 'pi brahmatā tathā satyavayavini sā svato 'nāyasena syāt /",
    "GSP33nysu__1u:5566": "avayavino 'vayavāpekṣayā mahattvasya dṛṣṭatvāt /",
    "GSP33nysu__1u:5567": "tataścāvayavasya pūrṇatve 'vayavinaḥ pūrṇatvānupapattiriti viruddhametat /",
    "GSP33nysu__1u:5568": "dvitīye vyāptyabhāvaṃ darśayati- yathaiveti //",
    "GSP33nysu__1u:5569": "etacca”udbabarhātmanaḥ keśau'; ityādinā purāṇe prasiddham /",
    "GSP33nysu__1u:5570": "akhilā nirupacaritā /",
    "GSP33nysu__1u:5571": "tathā'nandamayāvayavasyāpi bhaviṣyatīti śeṣaḥ /",
    "GSP33nysu__1u:5572": "atra pramāṇamāha- darśitā ceti //",
    "GSP33nysu__1u:5573": "pārthadarśanaṃ ca dyāvāpṛthivyorityādi tadvākyādavagamyate /",
    "GSP33nysu__1u:5574": "caśabdaḥ purāṇādyuktisamuccayārthaḥ /",
    "GSP33nysu__1u:5575": "evaśabdastvevaṃ pramitaiva na vāṅmātreṇocyata iti sambaddhayate /",
    "GSP33nysu__1u:5576": "nanu loke yo 'vayavaḥ sa paricchinno dṛṣṭastatkathametadityataḥ",
    "GSP33nysu__1u:5577": "parameśvarasyāghaṭitaghaṭakatayā sarvatrāpratibaddhayā śaktayānyatrādṛṣṭamapi ghaṭate kātra kathantetyāha- niḥsīmā iti //",
    "GSP33nysu__1u:5578": "sīmasīme striyāmubhe iti sīman śabdaparyāyasīmāśabdottarapado 'yaṃ samāsaḥ",
    "GSP33nysu__1u:5579": "sīmanśabdottarapadatve 'pi ḍābubhābhyāmanyatarasyāmiti sādhu /",
    "GSP33nysu__1u:5580": "tṛtīye 'pyetadevottaram /",
    "GSP33nysu__1u:5581": "niḥsīmā iti /",
    "GSP33nysu__1u:5582": "hiśabdo hetau /",
    "GSP33nysu__1u:5583": "śiro nārāyaṇa ityādiprasiddhidyotako vā /",
    "GSP33nysu__1u:5584": "syādetat /",
    "GSP33nysu__1u:5585": "brahmaśabdabalenānnamayādīnāṃ viṣṇutvaṃ na niścetuṃ śakyate /",
    "GSP33nysu__1u:5586": "“ṛtaṃ satyaṃ paraṃ brahma puruṣaṃ kṛṣṇapiṅgalam /",
    "GSP33nysu__1u:5587": "ūrdhvaretaṃ virūpākṣaṃ śaṅkaraṃ nīlalohitam'; //",
    "GSP33nysu__1u:5588": "iti tāpanīyavākye rudre 'pi paraṃbrahmaśabdaśravaṇādityataḥ pūrvottarārdhe bhinnaviṣayatayā vyākhyāti- ṛtamiti //",
    "GSP33nysu__1u:5589": "ṛtaṃ satyaṃ paraṃ brahma puruṣaṃ kṛṣṇapiṅgalam // MAnuv_1,1.162cd //",
    "GSP33nysu__1u:5590": "viṣṇvākhyamuktamanyatra hyūrdhvaretaṃ ca tat prati /",
    "GSP33nysu__1u:5591": "virūpākṣākhyamavaraṃ brahmoktaṃ tadvrate sthitam // MAnuv_1,1.163 //",
    "GSP33nysu__1u:5592": "iti pūrvārdhe viṣṇvākhyaṃ paraṃbrahmoktamiti yojanā /",
    "GSP33nysu__1u:5593": "anyatra uttarārdhe virūpākṣākhyamuktamiti pūrvottarārdhayorbhinnaviṣayatvamuktam /",
    "GSP33nysu__1u:5594": "bhinnaviṣayatve 'nvayaḥ kathamityata uktaṃ tatpratyūrdhvaretamiti /",
    "GSP33nysu__1u:5595": "anena ṛtamityādīni dvitīyāntānyūrdhvaretasamityādīni prathamāntānītyuktaṃ bhavati /",
    "GSP33nysu__1u:5596": "tarhi napuṃsakaliṅgaprayogaḥ kathamityata uktamaparaṃ brahmeti /",
    "GSP33nysu__1u:5597": "amukhyayā vṛttyā jīve 'pi brahmaśabdasadbhāvāttadapekṣayā napuṃsakaliṅgamiti /",
    "GSP33nysu__1u:5598": "tatpratyūrdhvaretamiti vivṛṇoti- tadvrate sthitamiti //",
    "GSP33nysu__1u:5599": "ekaviṣayatayā pratīyamānayoḥ pūrvottarārdhayoḥ kuto bhinnaviṣayatā kalpyata ityata āha- samāneti",
    "GSP33nysu__1u:5600": "samānādhikṛtatvaṃ ceduttaraṃ nīlalohitam /",
    "GSP33nysu__1u:5601": "kṛṣṇapiṅgalarūpeṇa punaruktaṃ bhaviṣyati // MAnuv_1,1.164 //",
    "GSP33nysu__1u:5602": "samānamekamadhikṛtamadhikaraṇaṃ viṣayo yayoḥ pūvottarādharyoste samānādhikṛte tayorbhāvaḥ",
    "GSP33nysu__1u:5603": "yadi pūrvottarārdhayorekaviṣayatvaṃ syāttadottaram uttarārdhoktaṃ nīlalohitam kṛṣṇapiṅgalarūpeṇa pūrvārdhoktena nimittena punaruktaṃ bhaviṣyati /",
    "GSP33nysu__1u:5604": "kṛṣṇapiṅgalanīlalohitaśabdayorekārthatvāt /",
    "GSP33nysu__1u:5605": "ataḥ pratītamapyekaviṣayatvaṃ parityajya bhinnaviṣayatvagrahaṇaṃ nyāyyamiti /",
    "GSP33nysu__1u:5606": "kiñca brahmādhipatirbrahmaṇe 'dhipatirityuttaravākye brahma adhipatiryasya rudrasya asau brahmādhipatiriti rudrasya brahma adhipatiḥ pratīyate /",
    "GSP33nysu__1u:5607": "yasya cādhipatirasti kathaṃ tasya parabrahmatā syādityataśca pūrvārdho na rudraviṣaya ityāśayavānāha- brahmādhipatiriti //",
    "GSP33nysu__1u:5608": "brahmādhipatirityatra tāpanīyaśrutau puraḥ // MAnuv_1,1.165ab //",
    "GSP33nysu__1u:5609": "ṛtaṃ satyamiti vākyaṃ yadgatam atra tāpanīyaśrutau ṛtamityasmātpuraḥ purataḥ upariṣyāditi yāvat /",
    "GSP33nysu__1u:5610": "brahmādhipatiriti rudrasya parādhīnatāpratipādakaṃ padamastīti yojanā /",
    "GSP33nysu__1u:5611": "syādevaṃ yadi brahmādhipatiśabdasya bahuvrīhitvaṃ syāt /",
    "GSP33nysu__1u:5612": "na caivam /",
    "GSP33nysu__1u:5613": "ṣaṣṭhītatpuruṣe karmadhāraye vā sambhavati bahuvrīhitvaniścāyakābhāvādityata āha- svariteti",
    "GSP33nysu__1u:5614": "svaritabrahmaśabdāntaṃ bahuvrīhitvameṣyati // MAnuv_1,1.165cd //",
    "GSP33nysu__1u:5615": "yasmādbrahmādhipatiprātipadikaṃ svatirabrahmaśabdāntaṃ tasmādbahuvrīhitvameva prāpnoti /",
    "GSP33nysu__1u:5616": "na samāsāntaratvam /",
    "GSP33nysu__1u:5617": "tathātve 'ntodāttatvenānudāttaṃ padamekavarjamityasya prasaṅgena pūrvapadasya (svaritāntatā) svaritapūrvapadāntatā na syāt /",
    "GSP33nysu__1u:5618": "athavodgranthameva pūrvoktamarthamuktavoktaśaṅkottaratvena samasto 'pi",
    "GSP33nysu__1u:5619": "śloko yojyaḥ /",
    "GSP33nysu__1u:5620": "yadyapi bahuvrīhitvaṃ pūrvasiddhameva /",
    "GSP33nysu__1u:5621": "tathāpi tanniścayāpekṣayaiṣyatīti prayogaḥ /",
    "GSP33nysu__1u:5622": "nanu pūrvapadāntasvarasya svaritatve 'pi kuto bahuvrīhitvamiti cet /",
    "GSP33nysu__1u:5623": "udāharaṇadarśanādityāha- svāheti //",
    "GSP33nysu__1u:5624": "svāhendraśatruvardhasva yad bahuvrīhitāmagāt /",
    "GSP33nysu__1u:5625": "mahāvyākaraṇe sūtramiti svaravinirṇaye // MAnuv_1,1.166 //",
    "GSP33nysu__1u:5626": "yadyasmātsvāhendraśatrurvadhasvetyatrendraśatruprātipadikaṃ svaritendraśabdāntaṃ bahuvrīhitāṃ prāptaṃ tasmādidamapi tathāvidhaṃ bahuvrīhireveti /",
    "GSP33nysu__1u:5627": "indraśatruprātipadikasyāpi kṛto bahuvrīhitvam /",
    "GSP33nysu__1u:5628": "ṣaṣṭhīsamāsatvasambhavādityata āha- tasmāditi //",
    "GSP33nysu__1u:5629": "tasmādasyendra evābhūcchatrurityuttaraśruteḥ // MAnuv_1,1.166*",
    "GSP33nysu__1u:5630": "yasmādindraśabdaḥ svaritānta upāttastasmāt /",
    "GSP33nysu__1u:5631": "mantrasyābhimatasvarahīnatādoṣāt /",
    "GSP33nysu__1u:5632": "asya vṛttasyendraḥ śatruḥ śātayitābhavat /",
    "GSP33nysu__1u:5633": "na punastvaṣṭurabhiprāyānusāreṇendrasya śatrurabhavat /",
    "GSP33nysu__1u:5634": "ityuttaravākyabalādidaṃ jñāyate yadindraśatruprātipadikaṃ bahuvrīhinar tatpuruṣa iti /",
    "GSP33nysu__1u:5635": "tathā cāhuḥ “mantro hīnaḥ svarato varṇato vā mithyāprayukto na tamarthamāha /",
    "GSP33nysu__1u:5636": "sa vāgvajro yajamānaṃ hinasti yathendraśatruḥ svarato 'parādhāt'; //",
    "GSP33nysu__1u:5637": "iti /",
    "GSP33nysu__1u:5638": "na kevalaṃ pūrvapadāntasvaritatve bahuvrīhitvamudāharaṇabalādudāharaṇe",
    "GSP33nysu__1u:5639": "'pyuttaraśrutibalātkalpyate /",
    "GSP33nysu__1u:5640": "kiṃ nāmānuśāsanamapyevamastītyāha- pūrvāntasvarita iti //",
    "GSP33nysu__1u:5641": "pūrvāntasvarite puṃsorbahuvrīhitvameṣyati /",
    "GSP33nysu__1u:5642": "mahāvyākaraṇe sūtramiti svaravinirṇaye // MAnuv_1,1.167 //",
    "GSP33nysu__1u:5643": "puṃsoḥ puṃliṅgayoḥ samasyamānayoḥ pūrvapadānte svare svarite sati tatsamāsaprātipadikaṃ bahuvrīhitvameṣyatīti sūtrārthaḥ /",
    "GSP33nysu__1u:5644": "atra kecidvayabhicāramudbhāvayanti tadasat /",
    "GSP33nysu__1u:5645": "sāmānyalakṣaṇaprāptaṃ hi punarviśeṣaṇalakṣaṇairapodyata iti vyākaraṇaprakriyā /",
    "GSP33nysu__1u:5646": "yathoktam /",
    "GSP33nysu__1u:5647": "sāmānyaviśeṣavatā lakṣaṇeneti /",
    "GSP33nysu__1u:5648": "tatra viśeṣalakṣaṇānyaparyālocya sāmanyālakṣaṇe vyabhicārodbhāvanaṃ kathaṃ yujyate /",
    "GSP33nysu__1u:5649": "kiñcānena sūtreṇa bahuvrīhau pūrvapade prakṛtisvaratvamupalakṣyate /",
    "GSP33nysu__1u:5650": "brahmendraśabdayoḥ svaritāntatvāt /",
    "GSP33nysu__1u:5651": "tathāca kuto vyabhicāraḥ /",
    "GSP33nysu__1u:5652": "yathā'ha pāṇiniḥ /",
    "GSP33nysu__1u:5653": "bahuvrīhauprakṛtyā pūrvapadamiti /",
    "GSP33nysu__1u:5654": "ata eva svaravinirṇaya ityāha /",
    "GSP33nysu__1u:5655": "anyathā samāsanirṇaya ityavakṣyat /",
    "GSP33nysu__1u:5656": "apica sandehe sati svareṇa samāsanirṇayārthamidamucyate /",
    "GSP33nysu__1u:5657": "yathoktam /",
    "GSP33nysu__1u:5658": "asandehaṃ prayojanaṃ vyācakṣāṇena bhāṣyakṛtā sthūlapṛṣatīmanaḍvāhīmālabhetetyatra sthūlapṛṣatīśabde tatpuruṣabahuvrīhisandehaṃ vyutpādya yadi pūrvapadaprakṛtitvaṃ bahuvrīhiḥ tadā yadi samāsāntodāttatvaṃ tadā tatpuruṣa ityādi /",
    "GSP33nysu__1u:5659": "tathācāsandigdhe vyabhicārodbhāvanamasaṅgatamiti /",
    "GSP33nysu__1u:5660": "nanu pūrvāntasvarita iti katham /",
    "GSP33nysu__1u:5661": "sāmarthyābhāvena samāsānupapatteriti /",
    "GSP33nysu__1u:5662": "maivam /",
    "GSP33nysu__1u:5663": "samāsaprātipadike pūrvāntasvarite satīti vyākhyānāt /",
    "GSP33nysu__1u:5664": "tathāpi svaritapūrvānta iti syāt /",
    "GSP33nysu__1u:5665": "bahuvrīhau viśeṣaṇasya pūrvanipātāt /",
    "GSP33nysu__1u:5666": "na /",
    "GSP33nysu__1u:5667": "viśeṣaṇaviśeṣyabhāvasya kāmacāritvāt /",
    "GSP33nysu__1u:5668": "āhitāgnyāditvādveti /",
    "GSP33nysu__1u:5669": "evaṃ punaruktiprasaṅgenottaravākyabalena ca”ṛtaṃ satyamiti pūrvottarārdhayorbhinnaviṣayatvamupapādya saṅkṣepeṇa vyākhyātaṃ vākyaṃ vistareṇa vyākhyāti- ṛtamiti //",
    "GSP33nysu__1u:5670": "ṛtaṃ satyaṃ paraṃ brahmetyādyuddeśyadvitīyakā /",
    "GSP33nysu__1u:5671": "vibhaktirūrdhvaretādiḥ prathamā rudragocarā // MAnuv_1,1.168 //",
    "GSP33nysu__1u:5672": "ityādīti supāṃ sulugiti prathamāyā luk /",
    "GSP33nysu__1u:5673": "ityādipūrvādharsthaṃ yatpadajātaṃ tatrasthamiti vā /",
    "GSP33nysu__1u:5674": "dvitīyetyetāvatyucyamāne karmaṇi dvitīyaiva pratīyeta /",
    "GSP33nysu__1u:5675": "prābalyātkārakavibhakteḥ /",
    "GSP33nysu__1u:5676": "naca tatsambhavati /",
    "GSP33nysu__1u:5677": "kriyāpekṣatvātkarmatvasya /",
    "GSP33nysu__1u:5678": "atra ca kriyābhāvāt /",
    "GSP33nysu__1u:5679": "ata uddeśyādvitīyetyuktam /",
    "GSP33nysu__1u:5680": "tarhi pratiśabdena bhāvyam /",
    "GSP33nysu__1u:5681": "satyam /",
    "GSP33nysu__1u:5682": "adhyāhariṣyate /",
    "GSP33nysu__1u:5683": "śrautaprayogadarśanādakārānto retaśabdo vā samāsāntoḍapratyayo vānusartavyaḥ //",
    "GSP33nysu__1u:5684": "ūrdhvaretādiriti //",
    "GSP33nysu__1u:5685": "ūrdhvaretamityādipadāvayavabhūtā /",
    "GSP33nysu__1u:5686": "evaṃ rudragocaretivatpūrvaṃ viṣṇugocaretyapi draṣṭavyam /",
    "GSP33nysu__1u:5687": "evaṃ viṣayavibhaktī tadarthaṃ coktavā yojanāmāha- tasmāditi //",
    "GSP33nysu__1u:5688": "tasmād viṣṇuṃ paraṃ brahma prati rudro vrate sthitaḥ /",
    "GSP33nysu__1u:5689": "ūrdhvaretā iti hyeva śrutyartho 'vasito bhavet // MAnuv_1,1.169 //",
    "GSP33nysu__1u:5690": "uktayuktisamudāyāt /",
    "GSP33nysu__1u:5691": "ūrdhvaretā ityetadupalakṣaṇamityāśayenoktam- vrate sthita iti //",
    "GSP33nysu__1u:5692": "na kevalamupapattibalādevaṃ śrutyartho vyākhyāyate /",
    "GSP33nysu__1u:5693": "api tu śrutyantarasamākhyānādapītyāha- ṛtamiti //",
    "GSP33nysu__1u:5694": "ṛtaṃ satyaṃ paraṃ brahma prati viṣṇuṃ sadāśivaḥ /",
    "GSP33nysu__1u:5695": "ūrdhvaretā dhyāyati ha śaṅkaro nīlalohitaḥ // MAnuv_1,1.170 //",
    "GSP33nysu__1u:5696": "ityarthametamevāha nīlagrīvaśrutiḥ parā /",
    "GSP33nysu__1u:5697": "ārtharvaṇī paraṃ brahma tasmādeko hariḥ śrutau // MAnuv_1,1.171 //",
    "GSP33nysu__1u:5698": "dhyāyati /",
    "GSP33nysu__1u:5699": "tameva /",
    "GSP33nysu__1u:5700": "anena dhyāyatītyadhyāhāreṇa karmaṇi vā dvitīyeti jñāyate /",
    "GSP33nysu__1u:5701": "ātharvaṇītyukte prasaṅgāttāpanīyaśrutirityeva pratibhāti /",
    "GSP33nysu__1u:5702": "ata uktam- parānyeti //",
    "GSP33nysu__1u:5703": "tarhi kiṃ nāmadheyā /",
    "GSP33nysu__1u:5704": "nīlagrīvaśrutiḥ /",
    "GSP33nysu__1u:5705": "evaṃ pūrvottarārdhayorbhinnaviṣayatayā vyākhyānena labdhamāha- paraṃ brahmeti //",
    "GSP33nysu__1u:5706": "ṛtaṃ satyamityasyāṃ śrutau pratītamiti śeṣaḥ /",
    "GSP33nysu__1u:5707": "tasmātpūrvārdhasya viṣṇuviṣayatvāt /",
    "GSP33nysu__1u:5708": "bādhakāntaramāha- tadeveti //",
    "GSP33nysu__1u:5709": "tadevartamiti prāha kathamevānyathā śrutiḥ /",
    "GSP33nysu__1u:5710": "avadhārayantī tasyaiva hyṛtatvādikamañjasā // MAnuv_1,1.172 //",
    "GSP33nysu__1u:5711": "ṛtaṃ satyaṃ paraṃ brahmeti pūrvārdho 'pi yadi rudraviṣayaḥ satyāttadā",
    "GSP33nysu__1u:5712": "tadevartaṃ tadusatyamāhustadeva brahma paramaṃ kavīnāmiti śrutistasya viṣṇorṛtatvādikaṃ kathamañjasā kavīnāṃ saṃmatyā āha /",
    "GSP33nysu__1u:5713": "parasparavirodhenānyataraśruteraprāmāṇyaṃ prasajyeteti bhāvaḥ /",
    "GSP33nysu__1u:5714": "ṛtamiti śrutī rudrasya ṛtasatyabrahmatvādīnyāha /",
    "GSP33nysu__1u:5715": "tadeveti (ca) śrutirviṣṇoḥ /",
    "GSP33nysu__1u:5716": "tatra śrutidvayabalāddvayorapi ṛtādiśabdavācyatve kvāsti virodha ityata",
    "GSP33nysu__1u:5717": "uktam- tasyaiveti //",
    "GSP33nysu__1u:5718": "tatkathamityata uktamavadhārayantīti /",
    "GSP33nysu__1u:5719": "virodhe cādyaśrutereva bādho yuktaḥ /",
    "GSP33nysu__1u:5720": "tadeveti śruteḥ prabalatvāttaccaitacchrutyā āpātapratītijabhrāntibādhātmakatvādavasīyate /",
    "GSP33nysu__1u:5721": "na hyaprāptapratiṣedho yujyate /",
    "GSP33nysu__1u:5722": "nāpi śrutyābhāsādvinā tatprāpakamastīti /",
    "GSP33nysu__1u:5723": "nanu tarhi rudrasya viṣṇvātmakatvenāvirodho 'stu /",
    "GSP33nysu__1u:5724": "punaruktiparihārāyottarārdhokto virūpākṣastvaparo bhaviṣyati /",
    "GSP33nysu__1u:5725": "evaṃ tarhi viṣṇoreva brahmaśabda iti kvāsti sautrasya hetorvyabhicāraḥ /",
    "GSP33nysu__1u:5726": "na hi pakṣe vyabhicāraḥ śaṅkayata iti /",
    "GSP33nysu__1u:5727": "kiñca rudrādīnāṃ sarveṣāṃ pralaye 'satāṃ sṛṣṭāvīśvarāñjanmavatāṃ brahmatvaṃ kathamupapadyate",
    "GSP33nysu__1u:5728": "janmādimattvameva teṣāṃ kuto 'vagamyata ityata āha- eka iti //",
    "GSP33nysu__1u:5729": "eko nārāyaṇa āsīnna brahmā naca śaṅkaraḥ /",
    "GSP33nysu__1u:5730": "vāsudevo 'gra evāsīnna brahmā naca śaṅkaraḥ // MAnuv_1,1.173 //",
    "GSP33nysu__1u:5731": "nendrasūryau naca guho na somo na vināyakaḥ /",
    "GSP33nysu__1u:5732": "ityādivākyato viṣṇorutpattiravatāragā // MAnuv_1,1.174 //",
    "GSP33nysu__1u:5733": "ityādivākyato rudrādīnāṃ pralaye 'bhāvo viṣṇorutpattiścāvagamyate /",
    "GSP33nysu__1u:5734": "utpattimattvenābrahmatve viṣṇorapi tathātvaṃ syāt /",
    "GSP33nysu__1u:5735": "tasyāpi rāmakṛṣṇādirūpasyotpattisadbhāvādityata āha- viṣṇoriti //",
    "GSP33nysu__1u:5736": "utpattirutpattivāk /",
    "GSP33nysu__1u:5737": "avatāragā prādurbhāvaviṣayā /",
    "GSP33nysu__1u:5738": "na tu śarīrādilābhalakṣaṇā /",
    "GSP33nysu__1u:5739": "kuta etadityāśaṅkāyāmeka ityādipūrvavākyaṃ sambaddhayate /",
    "GSP33nysu__1u:5740": "ityādivākyato viṣṇormahāpralaye 'pyavasthānāvagamādityarthaḥ /",
    "GSP33nysu__1u:5741": "svarūpamātreṇāvasthāne 'pi śarīrādilābhalakṣaṇotpattiḥ kiṃ na syāditi cenna /",
    "GSP33nysu__1u:5742": "svarūpasattvasya brahmaśaṅkarādāvapi samānatvena”na brahma';",
    "GSP33nysu__1u:5743": "ityādyanupapattiprasaṅgāditi /",
    "GSP33nysu__1u:5744": "nanu yadi brahmaśabdo viṣṇoreva tadā jīvādau vyavahāro na syāt /",
    "GSP33nysu__1u:5745": "tathāca brahmatvāpekṣayā napuṃsakaprayoga iti na syāt /",
    "GSP33nysu__1u:5746": "brahmaṇo 'dhipatirityapi vyāhataṃ syādityāśaṅkāṃ pariharannupasaṃharati-",
    "GSP33nysu__1u:5747": "mukhyamiti //",
    "GSP33nysu__1u:5748": "mukhyaṃ brahma haristasmāt ... // MAnuv_1,1.175a //",
    "GSP33nysu__1u:5749": "nanu yadyamukhyatayā brahmaśabdasya viṣṇoranyatra vṛttiraṅgīkṛtā tarhyannamayādayo 'pyamukhyabrahmatayā kuto na vyākhyāsyante /",
    "GSP33nysu__1u:5750": "na hyatra mukhyabrahmatvajñāpakaṃ kiñcidastītyata āha- prastāva iti //",
    "GSP33nysu__1u:5751": "... prastāvaḥ paramityapi // MAnuv_1,1.175b //",
    "GSP33nysu__1u:5752": "atra hi brahmavidāpnoti paramiti parasyaiva brahmaṇaḥ prastāvaḥ prasaṅgo 'sti /",
    "GSP33nysu__1u:5753": "tenottareṣāmapi brahmaśabdānāṃ parabrahmaviṣayatvaniścayānnātrāmukhyārthā'śaṅkā kāryā /",
    "GSP33nysu__1u:5754": "apiśabdo vakṣyamāṇasamuccayārthaḥ /",
    "GSP33nysu__1u:5755": "aṅgīkṛtya cedaṃ jñāpakamuktam /",
    "GSP33nysu__1u:5756": "vastutastu śaktigrahaṇasāmarthyena prathamaprāptatvāt bādhakābhāvācca nāmukhyārthakalpanā yuktetyāha- mukhyeti //",
    "GSP33nysu__1u:5757": "mukhyabrahmagrahe yukte nāmukhyaṃ yujyate kvacit // MAnuv_1,1.175cd //",
    "GSP33nysu__1u:5758": "asambhave hi mukhyasya gauṇārthāṅgīkṛtirbhavet // MAnuv_1,1.176ab //",
    "GSP33nysu__1u:5759": "mukhyayoge 'pyamukhyagrahaṇaṃ kiṃ na syāditi cet(na) /",
    "GSP33nysu__1u:5760": "mukhyāsambhava evāmukhyāṅgīkāra iti vyāpterityāha- asambhave hīti //",
    "GSP33nysu__1u:5761": "yadvā kathaṃ tarhi brahma veda brahmaiva bhavatītyādau brahmaśabdasyāmukhyārthagrahaṇamityata āha- kvacidasambhave hīti //",
    "GSP33nysu__1u:5762": "nanu nānnamayādayaḥ paramātmā vikāravācino mayaṭśabdasya śravaṇāt /",
    "GSP33nysu__1u:5763": "paramātmano 'nnādivikāratvānupapatteḥ /",
    "GSP33nysu__1u:5764": "naca brahmaśabdānupapattiḥ /",
    "GSP33nysu__1u:5765": "amukhyārthasambhavāt /",
    "GSP33nysu__1u:5766": "naca prastāvavirodho mukhye 'rthe bādhakābhāvaścetyuktamiti vācyam /",
    "GSP33nysu__1u:5767": "vikārātharsya mayaṭpratyayasya bādhakatvāt /",
    "GSP33nysu__1u:5768": "tata eva prastāvasyāpyavavādādityāśaṅkaya tatparihārāya sūtram- oṃ vikāraśabdānneti cenna prācuryāditi oṃ //",
    "GSP33nysu__1u:5769": "// oṃ vikāraśabdānneti cenna prācuryāt oṃ //",
    "GSP33nysu__1u:5770": "vikāraśabdān neti cen na prācuryāt |",
    "GSP33nysu__1u:5771": "tatrānandamayaviṣayāvevākṣeparihārāviti pratītinirāsāya siddhāntāṃśaṃ",
    "GSP33nysu__1u:5772": "vyācaṣṭe- prācuryārthāśceti //",
    "GSP33nysu__1u:5773": "prācuryārthāśca mayaṭaḥ sarve 'tra pratipāditāḥ // MAnuv_1,1.176cd //",
    "GSP33nysu__1u:5774": "caśabdo 'vadhāraṇe /",
    "GSP33nysu__1u:5775": "atra śrutau /",
    "GSP33nysu__1u:5776": "kuta ityata āha- pratipāditā iti //",
    "GSP33nysu__1u:5777": "ayamarthaḥ /",
    "GSP33nysu__1u:5778": "mayaṭśabdo hi vikāra iva prācurye 'pi mukhyaḥ /",
    "GSP33nysu__1u:5779": "tatprakṛtavacane mayaḍityanuśāsanāt /",
    "GSP33nysu__1u:5780": "naca brahmaśabdo 'nyatra mukhyaḥ /",
    "GSP33nysu__1u:5781": "naca sāvakāśena niravakāśasya bādho 'sti /",
    "GSP33nysu__1u:5782": "ato niravakāśabrahmaśabdabalātsāvakāśasya mayaṭaḥ prācuryārthatvopapatterna tadbalādannamayādīnāmaparamātmatvaṃ kalpyamiti /",
    "GSP33nysu__1u:5783": "etena vikārapravāhamadhyapatitatvānnānandamayaśabdaḥ prācuryārtha ityetadgarbhasrāveṇaiva gatam /",
    "GSP33nysu__1u:5784": "annamayādiṣvapi mayaṭaḥ prācuryārthatāsvīkārāt /",
    "GSP33nysu__1u:5785": "pareṇāpi hi prāṇamaye na vikārārthatvaṃ vaktuṃ yuktam /",
    "GSP33nysu__1u:5786": "prāṇānāṃ prāṇavikāratvāsambhavāt /",
    "GSP33nysu__1u:5787": "yathākathañcidvikārakalpane mukhyārthaparityāgāt /",
    "GSP33nysu__1u:5788": "syādetat /",
    "GSP33nysu__1u:5789": "annavikāratvavadannaprācuryamapi neśvarasya sambhavati /",
    "GSP33nysu__1u:5790": "taddhi pāthirvaśarīrāṇāmannopajīvināṃ syāditi cenna /",
    "GSP33nysu__1u:5791": "atrānnaśabdasya prasiddhānnārthatvābhāvāt /",
    "GSP33nysu__1u:5792": "svayameva hi śrutiḥ”adyate 'tti ca bhūtāni tasmādannaṃ taducyate';",
    "GSP33nysu__1u:5793": "ityannaśabdaṃ nirvakti /",
    "GSP33nysu__1u:5794": "adidhātoḥ karmaṇi kartari ca ktapratyaye sati rūpametat /",
    "GSP33nysu__1u:5795": "naca bhūtāttṛtvaṃ prasiddhānnasya sambhavati /",
    "GSP33nysu__1u:5796": "tasmādannaśabdo 'yaṃ bhāvapradhāno bhūtādyatvaṃ bhūtāttṛtvaṃ ca vakti /",
    "GSP33nysu__1u:5797": "tathāpi na tatprācuryaṃ parameśvarasya yujyate /",
    "GSP33nysu__1u:5798": "bhūtāttṛtvasya saṃhartṛtvena sambhave 'pi bhūtādyatvasya kathamapyasambhavādityata āha- bhogyatvamiti",
    "GSP33nysu__1u:5799": "bhogyatvamatra cādyatvamupajīvyatayā hareḥ // MAnuv_1,1.177ab //",
    "GSP33nysu__1u:5800": "atrādyatvaṃ nāma gauṇyā vṛttyā bhogyatvameva /",
    "GSP33nysu__1u:5801": "bhogyatvaṃ ca hareḥ sarvabhūtopajīvyatayā yujyate /",
    "GSP33nysu__1u:5802": "evaṃ prāṇamanovijñānaśabdānāmapi vāyvantaḥkaraṇabuddhilakṣaṇaprasiddhārthatāṃ parityajya prāṇa(va)bodha(na)vijñānārthatāmupādāya tatprācuryamaśarīre 'pi",
    "GSP33nysu__1u:5803": "paramātmanyupapādanīyam /",
    "GSP33nysu__1u:5804": "tatrodāhṛtaślokārthānāṃ prasiddhārthe 'nupapatteriti /",
    "GSP33nysu__1u:5805": "mayaṭaḥ prācuryārthatve 'pi nānnamayāditvaṃ paramātmano yujyate /",
    "GSP33nysu__1u:5806": "tatpracura ityukte tadviruddhasyāpyalpasya prasakteḥ /",
    "GSP33nysu__1u:5807": "brāhmaṇapracuro 'yaṃ grāma iti yathā /",
    "GSP33nysu__1u:5808": "nahi paramātmanyajñānaduḥkhādileśo 'pyasti /",
    "GSP33nysu__1u:5809": "maivam /",
    "GSP33nysu__1u:5810": "viruddhātharprāpteraśābdatvāt /",
    "GSP33nysu__1u:5811": "tatpracuraśabdo hi tasya tasminmahattvamātramāha /",
    "GSP33nysu__1u:5812": "viruddhasadbhāvastu pramāṇāntaragamyaḥ /",
    "GSP33nysu__1u:5813": "anyathānnapracuro makhaḥ prakāśapracuraḥ savitetyukte makhe savitari ca durbhikṣāndhakāraleśaprasaṅgāt",
    "GSP33nysu__1u:5814": "nanu prācuryaṃ pratiyogyapekṣayaiva bhavati /",
    "GSP33nysu__1u:5815": "satyam /",
    "GSP33nysu__1u:5816": "padārthāntaragatālpataddharmāpekṣayopapatterityāśavānyathā viruddhapratītyavakāśo na bhavettathānnamayādiśabdatātparyārthānāha-",
    "GSP33nysu__1u:5817": "mahābhokteti //",
    "GSP33nysu__1u:5818": "mahābhoktā mahābhogya ityartho 'nnamaye bhavet // MAnuv_1,1.177cd //",
    "GSP33nysu__1u:5819": "mahāprāṇo mahābodho mahāvijñānavānapi // MAnuv_1,1.178ab //",
    "GSP33nysu__1u:5820": "annamaye parameśvare 'nnamayaśabdenokta iti śeṣaḥ /",
    "GSP33nysu__1u:5821": "mahāprāṇo mahāvyāpāra iti prāṇamayaśabdenoktārtho bhavediti yojyam /",
    "GSP33nysu__1u:5822": "manu avabodhana ityasmādbhāve 'sunpratyaye mano bodhaḥ /",
    "GSP33nysu__1u:5823": "atrāpi ityartho manomayaśabdasya vijñānamayaśabdasya bhavediti yojyam /",
    "GSP33nysu__1u:5824": "apiśabdānmahānanda ityānandamayaśabdārtho bhavediti grāhyam /",
    "GSP33nysu__1u:5825": "nanvannamayāditve paramātmano 'nekatvaprasaṅgādekameveti śrutivirodhaḥ syāt /",
    "GSP33nysu__1u:5826": "tathā vijñānaṃ pracuramasminnānandaḥ pracuro 'sminniti vijñānādīnāṃ parameśvarasya ca bhedaprasaṅgena vijñānamānandaṃ brahmetyādiśrutivirodhaḥ",
    "GSP33nysu__1u:5827": "syāt /",
    "GSP33nysu__1u:5828": "tathā manaḥśabdasyāvabodhārthatve manovijñānaśabdayorekārthatvena vijñānamayo manomaya iti pṛthaguktirnopapadyata ityata āha- viśeṣeti //",
    "GSP33nysu__1u:5829": "viśeṣasāmānyatayā vijñānaṃ mana ityapi // MAnuv_1,1.178cd //",
    "GSP33nysu__1u:5830": "ekasya jñānarūpasya hareruktirvibhāgataḥ // MAnuv_1,1.179ab //",
    "GSP33nysu__1u:5831": "atraivaṃ vivakṣābhedena parihāratrayaṃ draṣṭavyam /",
    "GSP33nysu__1u:5832": "ekasya nirbhedasyāpi harerviśeṣabalenānekatvasaṅkhayāvattvādvibhāgato",
    "GSP33nysu__1u:5833": "'nnamayādyanekatvoktiryujyate /",
    "GSP33nysu__1u:5834": "evaṃ jñānarūpasya jñānānandādyātmakasyāpi harerviśeṣaśaktayaiva vibhāgatastadvattvenoktiryujyate evaṃ manaḥśabdasyāvabodhārthatve 'pi",
    "GSP33nysu__1u:5835": "(vijñānaṃ) vijñānamaya iti manomaya ityapi vibhāgataḥ pṛthaguktiryujyate /",
    "GSP33nysu__1u:5836": "katham /",
    "GSP33nysu__1u:5837": "viśeṣasāmānyatayā viśeṣasāmānyaviṣayatayā /",
    "GSP33nysu__1u:5838": "vijñānaśabdo hi viśeṣajñānamāha /",
    "GSP33nysu__1u:5839": "“sāmānyairye tvavijñeyā viśeṣā mama vācī vijñānaśabda(sya)",
    "GSP33nysu__1u:5840": "sahapāṭhabalātsāmānyajñāne paryavasyati /",
    "GSP33nysu__1u:5841": "vidyete hi paramārthataḥ sāmānyaviśeṣākārāviti samastatadviṣayajñānamupapannameveśvarasyeti",
    "GSP33nysu__1u:5842": "tathāpi nānnamayādayaḥ paramātmā /",
    "GSP33nysu__1u:5843": "tasmādvā etasmādannarasamayāt /",
    "GSP33nysu__1u:5844": "anyo 'ntara ātmā prāṇamaya ityādinānnamayādīnāmanyonyamanyatvāvagamāt /",
    "GSP33nysu__1u:5845": "paramātmani tu bhedābhāvādityata āha- abhede 'pīti //",
    "GSP33nysu__1u:5846": "abhede 'pi viśeṣeṇaivānya ityudito hariḥ // MAnuv_1,1.179cd //",
    "GSP33nysu__1u:5847": "bhedapratinidhitayā bhedakāryanirvāhakeṇa viśeṣeṇaiva /",
    "GSP33nysu__1u:5848": "natu bhedena /",
    "GSP33nysu__1u:5849": "yena virodhaḥ syādityarthaḥ /",
    "GSP33nysu__1u:5850": "na cātra yatibhaṅgaḥ śaṅkanīyaḥ /",
    "GSP33nysu__1u:5851": "“pūrvāntaratsvaraḥ sandhau kvacideva parādivat /",
    "GSP33nysu__1u:5852": "draṣṭavyo yaticintāyāṃ yaṇādeśaḥ parādivat'; //",
    "GSP33nysu__1u:5853": "iti vacanāt /",
    "GSP33nysu__1u:5854": "viśeṣo bhedakāryaṃ vyavahārādikaṃ nirvahatīti pūrvamevoktam /",
    "GSP33nysu__1u:5855": "atra viśeṣaniṣṭhamāgamaṃ cāha- bhedaśabdā iti //",
    "GSP33nysu__1u:5856": "bhedaśabdā viśeṣaṃ tu harāvanyatra bhinnatvāt /",
    "GSP33nysu__1u:5857": "brūyur ... // MAnuv_1,1.180a-c //",
    "GSP33nysu__1u:5858": "bhedanimittā anyādiśabdā bhedaśabdāḥ /",
    "GSP33nysu__1u:5859": "harau viśeṣaṃ brūyurityasyāpavādamāha- hareriti //",
    "GSP33nysu__1u:5860": "... harerjīvajaḍairapi bhedaṃ hi mukhyataḥ // MAnuv_1,1.180cd //",
    "GSP33nysu__1u:5861": "brahmatarkavaco 'pyevam ... // MAnuv_1,1.181a //",
    "GSP33nysu__1u:5862": "evamanyatra bhinnatāmityasyāpi kvacidapavādo draṣṭavyaḥ /",
    "GSP33nysu__1u:5863": "na kevalaṃ pūrvoktopapattirbrahmatarkavaco 'pyevamāvedayatītyaperarthaḥ /",
    "GSP33nysu__1u:5864": "yaduktaṃ prāgekasyāpi vibhāgata uktiriti na tatropapattirabhihitā /",
    "GSP33nysu__1u:5865": "etāmevopapattiṃ pratijñāmātreṇokte tatrāpyatidiśati- ata iti //",
    "GSP33nysu__1u:5866": "... ata ekaḥ sa pañcadhā /",
    "GSP33nysu__1u:5867": "ukto 'nnamaya ityādi ... // MAnuv_1,1.181b-c //",
    "GSP33nysu__1u:5868": "viśeṣabalādeveti eko 'pīti vāpiśabdasambandhaḥ /",
    "GSP33nysu__1u:5869": "ityādīti kriyāviśeṣaṇam /",
    "GSP33nysu__1u:5870": "kiñcottarasminnanuvāke varuṇo bhṛgoretasminnanuvāke pratipāditameva vastu brahmatvenopadiśati",
    "GSP33nysu__1u:5871": "ataścānnamayādikaṃ paraṃ brahmetyāha- bhṛgoriti //",
    "GSP33nysu__1u:5872": "... bhṛgoścaitad vadiṣyati // MAnuv_1,1.181d //",
    "GSP33nysu__1u:5873": "anuvākasyottaratvena vadiṣyatītyuktam /",
    "GSP33nysu__1u:5874": "tasya ca brahmatvamupariṣyādupapādayiṣyate /",
    "GSP33nysu__1u:5875": "tathā ca brahmaśabdāduttarānuvākasaṃvādāccānnamayādīnāṃ pañcānāmapi brahmatve siddhe mayaṭpratyayādīnāṃ",
    "GSP33nysu__1u:5876": "prācuryārthatva(dvayarthatayā)vyākhyānaṃ yuktamiti /",
    "GSP33nysu__1u:5877": "nanvatrānnamayādiśabdāḥ śrūyante /",
    "GSP33nysu__1u:5878": "uttaratra (tu) mayaṭpratyayahīnā annādiśabdā eva /",
    "GSP33nysu__1u:5879": "śabdabhede ca nimittabhedenābhidheyabhedena cāvaśyaṃ bhavitavyam /",
    "GSP33nysu__1u:5880": "na cānnamayādiśabdā annādiśabdaparyāyā iti yuktam /",
    "GSP33nysu__1u:5881": "pratyayārthasyādhikasya vidyamānatvāt /",
    "GSP33nysu__1u:5882": "naca bhīmaseno bhīmo balabhadro balaḥ satyabhāmā satyā punarnavā navā,",
    "GSP33nysu__1u:5883": "kācamācī mācītyādivatsyāditi vācyam /",
    "GSP33nysu__1u:5884": "vaiṣamyāt /",
    "GSP33nysu__1u:5885": "bhīmādiśabdā hi pratyekaṃ tadvācakāḥ /",
    "GSP33nysu__1u:5886": "na cānnaśabdamātramannamayasya vācakam /",
    "GSP33nysu__1u:5887": "pratyayasya svārthikatvaprasaṅgāt /",
    "GSP33nysu__1u:5888": "prācuryārthaśca mayaḍityuktam /",
    "GSP33nysu__1u:5889": "nahyannamayo yajña iti vaktavye 'nnaśabdamātraṃ prayujyate /",
    "GSP33nysu__1u:5890": "tasmāttatrātra ca pṛthagvastupratipādanātkathaṃ tatsaṃvādenātrāpi brahmapratipādanamityucyate",
    "GSP33nysu__1u:5891": "kiṃ tvatrānnamayādayaḥ kośāstatra tu brahmetyata āha- prāpyatveneti //",
    "GSP33nysu__1u:5892": "prāpyatvena mayaṭproktenar tatrāpyanyaducyate // MAnuv_1,1.182ab //",
    "GSP33nysu__1u:5893": "etamannamayamātmānamupasaṅkramyetyādiprācyatvena nirdeśe mayaṭaḥ spaṣṭoktestatrāpi nānyaducyate",
    "GSP33nysu__1u:5894": "pracurānnādirevāto hyannamannamayetyapi // MAnuv_1,1.182cd //",
    "GSP33nysu__1u:5895": "ucyate hyaviśeṣeṇa nānyat kiñcidihocyate // MAnuv_1,1.183ab //",
    "GSP33nysu__1u:5896": "yathā hi jyotiṣyomādhikāre vasante vasante jyotiṣā yajeteti kālaviśeṣavidhipare vākye jyotiḥśabdo jyotiṣyomasyābhidhāyakaḥ /",
    "GSP33nysu__1u:5897": "nahi tatra śabdayoḥ paryāyatvam /",
    "GSP33nysu__1u:5898": "rājaśabdasyāpi rājapuruṣaśabdaparyāyatvaprasaṅgāt /",
    "GSP33nysu__1u:5899": "jyotiṣāṃ stomo hi jyotiṣyomaḥ /",
    "GSP33nysu__1u:5900": "ata eva na pratyekaṃ vācakatvaṃ kiṃ tvadhikārabalādekadeśotkītarne samagraśabdalakṣaṇāmaṅgīkṛtya nimittābhidheyaikyamaṅgīkaraṇīyam evamatrāpyannaprāṇādyekadeśotkīrtanenānnamayaśabdādilakṣaṇayānnādiśabdānāmannamayādiśabdānāṃ caikyamaṅgīkṛtya tannimittābhidheyaikyamabhyupeyate /",
    "GSP33nysu__1u:5901": "prāpyatayoktisthāne mayaṭprayogasāmarthyāt /",
    "GSP33nysu__1u:5902": "na hyanyavidyayānyaprāptiryukteti bhāvaḥ /",
    "GSP33nysu__1u:5903": "annamayeti prātipadikamātragrahaṇam /",
    "GSP33nysu__1u:5904": "itiśabda ādyarthe pratyekaṃ cābhisambaddhayate /",
    "GSP33nysu__1u:5905": "tathā cātaḥ prāpyatvena mayaṭproktisāmarthyādannamityādīnāṃ ca śabdānāmaviśeṣeṇa svarūpakyaina kāraṇena taiḥ śabdaiḥ pracurānnādiśabdaiḥ pracurānnādinimittavānparamātmaivocyate /",
    "GSP33nysu__1u:5906": "na punaranuvākadvaye pratipādyabhedamaṅgīkṛtyehānuvāke brahmaṇo",
    "GSP33nysu__1u:5907": "'nyatkiñciccharīrādikośarūpamucyata iti yojanā /",
    "GSP33nysu__1u:5908": "ādyo hiśabdo na hyanyavidyayānyaprāptiryukteti nyāyasūcanārthaḥ /",
    "GSP33nysu__1u:5909": "dvitīyastu śabdaikye nimittābhidheyaikyaprasiddherdyetakaḥ /",
    "GSP33nysu__1u:5910": "evaṃ sūtradvayenānnamayādiśabdapañcakasyeśvaravācitvaṃ mayaṭaśca sarvatra prācuryārthatvamupapāditam",
    "GSP33nysu__1u:5911": "idānīmānandamayaśabdasya viṣṇuvācitvaṃ tadgatasya mayaṭasya prācuryārthatvaṃ hetvantareṇopapādayat taddhetuvyapadeśācceti sūtraṃ vyākhyāti- mahānandatva eveti //",
    "GSP33nysu__1u:5912": "// oṃ taddhetuvyapadeśācca oṃ //",
    "GSP33nysu__1u:5913": "taddhetuvyapadeśāc ca |",
    "GSP33nysu__1u:5914": "mahānandatva evāsya hetuḥ ko 'nyāditi sphuṭam // MAnuv_1,1.183cd //",
    "GSP33nysu__1u:5915": "uktaḥ ... // MAnuv_1,1.184a //",
    "GSP33nysu__1u:5916": "ānandāmayaprakaraṇe ko hyevānyātkaḥ prāṇyādyadeva ākāśa ānando na syādityasya viṣṇoreva mahānandatva eva (ca) heturuktaḥ /",
    "GSP33nysu__1u:5917": "tena jñāyate viṣṇurevānandamayaśabdārtha iti mayaṭ ca prācuryārtha iti /",
    "GSP33nysu__1u:5918": "yadi hyānandamayo viṣṇoranyaḥ syāt /",
    "GSP33nysu__1u:5919": "mayaṭ ca vikārātho bhavet /",
    "GSP33nysu__1u:5920": "tadā śrutiranyasyānandavikāratve hetuṃ kamapi brūyāt /",
    "GSP33nysu__1u:5921": "viṣṇormahānandatve hetukathanaṃ tvasaṅgatameva /",
    "GSP33nysu__1u:5922": "anena (sūtre) taditi ṣaṣṭhayantaṃ saptamyantaṃ ca tantreṇopāttamityuktaṃ bhavati /",
    "GSP33nysu__1u:5923": "tasya viṣṇostatra mahānandatva ityuktatvāt /",
    "GSP33nysu__1u:5924": "nanvatrākāśasyānandatvābhāve 'nanaṃ prāṇanaṃ ca kasyāpi na syādityetāvaducyate /",
    "GSP33nysu__1u:5925": "na tu viṣṇormahānandatve kaścidapi heturucyata ityata uktam- sphuṭamiti //",
    "GSP33nysu__1u:5926": "tatkathamiti cet /",
    "GSP33nysu__1u:5927": "ākāśaśabdastāvadviṣṇupara iti vakṣyate- ākāśastalliṅgāditi //",
    "GSP33nysu__1u:5928": "tathāca viṣṇoranānandatve jagato niśceṣṭatvaprasaṅgamāṇadayantyā śrutyā jagacceṣyakatvaṃ hetutvena vivakṣitamiti vivakṣustasyānandatvena vyāptiṃ tāvadupapādayati- śrutyantara iti //",
    "GSP33nysu__1u:5929": "... śrutyantare yasmāt sukhaṃ labdhvā karotyayam /",
    "GSP33nysu__1u:5930": "karoti nāsukhī ... // MAnuv_1,1.184a-c //",
    "GSP33nysu__1u:5931": "yasmādityasyopari sambandhaḥ /",
    "GSP33nysu__1u:5932": "śrutyantare chandogaśrutāvityuktamityuttareṇānvayaḥ /",
    "GSP33nysu__1u:5933": "yadā vai sukhaṃ labhate 'tha karoti nāsukhaṃ labdhvā karoti sukhameva labdhvā karotīti",
    "GSP33nysu__1u:5934": "parameśvaravyāpārasyānandāvinābhūtatvamuktamityarthaḥ /",
    "GSP33nysu__1u:5935": "ānandaśabda(sya)śca pūrṇānanda eva mukhyavṛttirityatrāpi śrutimāha-",
    "GSP33nysu__1u:5936": "bhūmeti //",
    "GSP33nysu__1u:5937": "... bhūmā sukhaṃ nālpe sukhaṃ bhavet // MAnuv_1,1.184cd //",
    "GSP33nysu__1u:5938": "ityuktaṃ ... // MAnuv_1,1.185a //",
    "GSP33nysu__1u:5939": "yo vai bhūmā tatsukhaṃ nālpe sukhamastīti chandogaśrutau sukhaśabdasya pūrṇānanda eva mukhyavṛttirityuktamityarthaḥ",
    "GSP33nysu__1u:5940": "yadyapi bhūmaśabdo bhāvavācī /",
    "GSP33nysu__1u:5941": "bahorlopa bhū ca bahoriti vacanāt /",
    "GSP33nysu__1u:5942": "tathāpi bhāvabhavitroraikyādbhūmeti pūrṇa evocyate nālpa ityuktatvāt sa ca sannidhānātsukheneti gamyate /",
    "GSP33nysu__1u:5943": "... yat pravṛttiśca nṛttagānādikā sukhāt /",
    "GSP33nysu__1u:5944": "duḥkhād rodādikā caiva sarvakartṛtvato 'sya ca // MAnuv_1,1.185 //",
    "GSP33nysu__1u:5945": "sarvaśaktenar duḥkhaṃ syād ... // MAnuv_1,1.186a //",
    "GSP33nysu__1u:5946": "atrāpi yadyasmādityasyopati sambandhaḥ /",
    "GSP33nysu__1u:5947": "pravṛttiścaturvidhā bhavati /",
    "GSP33nysu__1u:5948": "sukhodrekādduḥkhodrekātsukharāgādveṣācceti śeṣaḥ /",
    "GSP33nysu__1u:5949": "sukhodrekātpravṛtterudāharaṇamāha- nṛtteti //",
    "GSP33nysu__1u:5950": "unmattasyeti śeṣaḥ /",
    "GSP33nysu__1u:5951": "duḥkhodrekātpravṛttimudāharati- duḥkhāditi //",
    "GSP33nysu__1u:5952": "kecidāhuḥ sukhaduḥkhatatsādhanarāgadveṣāveva pravartakāviti /",
    "GSP33nysu__1u:5953": "yathoktaṃ pravartanālakṣaṇā doṣā iti /",
    "GSP33nysu__1u:5954": "tannirāsārthamevaśabdaḥ /",
    "GSP33nysu__1u:5955": "sukhādeva duḥkhādeveti /",
    "GSP33nysu__1u:5956": "na hyunmattasya kvacidanusandhānamasti /",
    "GSP33nysu__1u:5957": "yena sukharāgāttatsādhanametadityanusandhāya nṛttādau pravarteta /",
    "GSP33nysu__1u:5958": "kiṃ tūdriktaṃ sukhameva tatpravṛttau hetuḥ /",
    "GSP33nysu__1u:5959": "nāpi duḥkhaṃ dviṣato 'pi nārakiṇo rodanādikaṃ tatparihāraheturityanusandhānamasti /",
    "GSP33nysu__1u:5960": "kintu duḥkhodreka eva tatra kāraṇamityanubhavasiddham /",
    "GSP33nysu__1u:5961": "sukharāgāttatprāptyarthā bhojanādau pravṛttirduḥkhadveṣācca tannivṛttyarthā kaṇṭakoddharaṇādau pravṛttiḥ suprasiddheti nodāhṛtā /",
    "GSP33nysu__1u:5962": "kimato yadyevaṃ cetanasambandhinī pravṛttiścaturvidhetyata āha-",
    "GSP33nysu__1u:5963": "sarvakartṛtvata iti //",
    "GSP33nysu__1u:5964": "sukhānavāptiśceti śeṣaḥ /",
    "GSP33nysu__1u:5965": "tataśca duḥkhodrekanimittā tannivṛttyarthā sukhāvāptyarthā ceti pravṛttitrayaṃ parameśvare nopapadyata iti bhāvaḥ /",
    "GSP33nysu__1u:5966": "tathāpi kimityata āha- ata iti //",
    "GSP33nysu__1u:5967": "... ataḥ kevalalīlayā /",
    "GSP33nysu__1u:5968": "pravartako ... // MAnuv_1,1.186bc //",
    "GSP33nysu__1u:5969": "ataḥ pariśeṣādīśvaraḥ pravartako bhavankevalalīlayā'nandodrekādeva",
    "GSP33nysu__1u:5970": "bhavediti siddhaḥ parameśvarapravṛtteḥ pūrṇānandāvinābhāvaḥ /",
    "GSP33nysu__1u:5971": "evamupodghātamuktavā prayogamāha- ata iti //",
    "GSP33nysu__1u:5972": "yata evaṃ parameśvarapravṛtteḥ siddhaḥ pūrṇānandāvinābhāvaḥ /",
    "GSP33nysu__1u:5973": "ataḥ pravartako 'yaṃ kevalalīlayā pūrṇānandena yukto bhavediti /",
    "GSP33nysu__1u:5974": "ayamatra prayogaḥ /",
    "GSP33nysu__1u:5975": "īśvaraḥ sukhī bhavitumarhati /",
    "GSP33nysu__1u:5976": "pravṛttikāraṇatrayarahitatve sati pravṛttimattvādunmattavaditi /",
    "GSP33nysu__1u:5977": "kāryānuguṇattvācca kāraṇasya mahāpravṛttyā mahānanda eva siddhayatīti /",
    "GSP33nysu__1u:5978": "... na cedeṣa prāṇyādanyācca kaḥ pumān // MAnuv_1,1.186cd //",
    "GSP33nysu__1u:5979": "evaṃ śruterabhiprāyasiddhaṃ hetuṃ vyākhyāya vācanikaṃ vipakṣe bādhakaṃ",
    "GSP33nysu__1u:5980": "vivṛṇoti- na cediti //",
    "GSP33nysu__1u:5981": "eṣa paramātmā āsamantātkāśanādākāśaḥ pūrṇānando na cettadā kāraṇāntarābhāvānna kiñcitpravartayet",
    "GSP33nysu__1u:5982": "na cedeṣa kiñcitpravartayettadā kaḥ pumānprāṇyādanyācca /",
    "GSP33nysu__1u:5983": "na ko 'pi laukikīṃ vaidikīṃ vā pravṛttiṃ kuryāt /",
    "GSP33nysu__1u:5984": "svātantryābhāvāditi yojyam /",
    "GSP33nysu__1u:5985": "annamayādīnāṃ pañcānāmapi yuktayantareṇa parabrahmatvaṃ pratipādayituṃ sūtram /",
    "GSP33nysu__1u:5986": "oṃ māntravarṇikameva ca gīyata iti /",
    "GSP33nysu__1u:5987": "// oṃ māntravarṇikameva ca gīyate oṃ //",
    "GSP33nysu__1u:5988": "māntravarṇikameva ca gīyate |",
    "GSP33nysu__1u:5989": "brahmavit paramāpnotīti yat prathamasūcitam /",
    "GSP33nysu__1u:5990": "tadeva mantravarṇena satyaṃ jñānamanantavat // MAnuv_1,1.187 //",
    "GSP33nysu__1u:5991": "lakṣitaṃ ... // MAnuv_1,1.188a //",
    "GSP33nysu__1u:5992": "tasyārthaḥ /",
    "GSP33nysu__1u:5993": "satyaṃ jñānamanantaṃ brahmeti mantravarṇapratipāditameva vastūttareṇa granthena gīyate /",
    "GSP33nysu__1u:5994": "ataścānnamayādayaḥ paraṃ brahmeti /",
    "GSP33nysu__1u:5995": "syādetadyadi mantravaṇo 'pi parabrahmaviṣayaḥ syāt /",
    "GSP33nysu__1u:5996": "tadeva kutaḥ /",
    "GSP33nysu__1u:5997": "mantravarṇe brahmetyeva śravaṇāt /",
    "GSP33nysu__1u:5998": "tasya cāmukhyayā vṛttyānyatrāpi sambhavāt /",
    "GSP33nysu__1u:5999": "kathaṃ ca māntravarṇikātharprapañcanārthamuttaro grantha ityataḥ sūtrārthaṃ vivaritumupodghātamāha- brahmaviditi //",
    "GSP33nysu__1u:6000": "brahmavidāpnoti paramityanuvākasya prathamavākye sūcitaṃ tāvatparabrahmaiva /",
    "GSP33nysu__1u:6001": "paraśabdaśravaṇāt /",
    "GSP33nysu__1u:6002": "tajjñānasya mokṣahetutvokteśca /",
    "GSP33nysu__1u:6003": "tadeva ca mantravarṇena satyaṃ jñānamanantavadantavanna bhavatīti lakṣitamasādhāraṇadharmopetatayā pratipāditamato māntravarṇikaṃ paraṃ brahmaiva /",
    "GSP33nysu__1u:6004": "brahmavidāpnoti paramityukte hi śaṅkātrayamudeti /",
    "GSP33nysu__1u:6005": "kiṃ lakṣaṇakaṃ tadbrahma /",
    "GSP33nysu__1u:6006": "na hi lakṣaṇena vinā vastu samastavyāvṛttatayā śakyate jñātum /",
    "GSP33nysu__1u:6007": "kathaṃ ca tadvedanaṃ kiṃ pratīyamānākārasyāropitatvamupetya tadevāsmītyutānyathā /",
    "GSP33nysu__1u:6008": "brahmeti pūrṇaṃ pratītam /",
    "GSP33nysu__1u:6009": "na (hi) ca tādṛśasya sākṣātkāro 'smākaṃ sambhavatīti /",
    "GSP33nysu__1u:6010": "kā nāma tatprāptirya jñānasādhyā /",
    "GSP33nysu__1u:6011": "sarvagatatvena nityaprāptatvāditi /",
    "GSP33nysu__1u:6012": "tatparihārāya mantravarṇamudāharati śrutiḥ /",
    "GSP33nysu__1u:6013": "tadeṣābhyukteti /",
    "GSP33nysu__1u:6014": "tadabhyetadāśaṅkātrayaṃ prati tatsamādhānatayeti yāvat /",
    "GSP33nysu__1u:6015": "eṣā ṛguktocyata ityarthaḥ /",
    "GSP33nysu__1u:6016": "tatra satyaṃ jñānamanantaṃ brahmeti lakṣaṇaśaṅkāyā uttaram /",
    "GSP33nysu__1u:6017": "etacca pratyekaṃ lakṣaṇam /",
    "GSP33nysu__1u:6018": "vakṣyamāṇaprakāreṇa satyatvādīnāmavyabhicāritvāt /",
    "GSP33nysu__1u:6019": "ata eva samuditaṃ lakṣaṇamabhyupetya viśeṣaṇakṛtyānveṣaṇe pareṣāṃ kleśaḥ parāstaḥ /",
    "GSP33nysu__1u:6020": "yo vedeti dvitīyaśaṅkottaram /",
    "GSP33nysu__1u:6021": "paripūrṇaparimāṇamapi śaktivaśādbhaktānukampayālpaparimāṇaṃ prakaṭayatsarvajīvatadupakārikāryakāraṇaprerakatvena hṛdayaguhāvasthitaṃ jñeyamiti /",
    "GSP33nysu__1u:6022": "so 'śnuta iti tṛtīyaśaṅkottaram /",
    "GSP33nysu__1u:6023": "na saṃyogamātraṃ tatprāptiḥ /",
    "GSP33nysu__1u:6024": "nāpyaikyāpattyādiḥ /",
    "GSP33nysu__1u:6025": "kintu tadvayaktisthāne tato 'tyantabhinnatayā",
    "GSP33nysu__1u:6026": "satyakāmatvāditatsārūpyābhivyaktireveti /",
    "GSP33nysu__1u:6027": "astvevaṃ prathamavākyasūcitārthasya parabrahmatvāttadutthaśaṅkāparihārārthasya mantravarṇasyāpi tatparatvam /",
    "GSP33nysu__1u:6028": "tathāpi kiṃ prakṛta ityataḥ sūtrārthaṃ vivṛṇoti- tatreti //",
    "GSP33nysu__1u:6029": "... tatra satyatvaṃ sṛṣṭayānnaprāṇayorapi /",
    "GSP33nysu__1u:6030": "uktaṃ jñānaṃ tu manasā vijñānenāpyudīritam // MAnuv_1,1.188 //",
    "GSP33nysu__1u:6031": "anantatvaṃ tathā'nandamayavācāpyudāhṛtam // MAnuv_1,1.189ab //",
    "GSP33nysu__1u:6032": "tatra lakṣaṇeṣu satyatvaṃ sṛṣṭayā”tasmādvā etasmādātmana ākāśaḥ sambhūtaḥ'; iti sṛṣṭiprakaraṇena,”sa vā eṣa puruṣo 'nnarasamayaḥ';",
    "GSP33nysu__1u:6033": "iti”tasmādvā etasmādannarasamayād'; iti cānnaprāṇayorannamayaprāṇamayayoḥ prakaraṇābhyāmu(mapyu)ktam",
    "GSP33nysu__1u:6034": "jñānaṃ tu brahmalakṣaṇaṃ manasā /",
    "GSP33nysu__1u:6035": "“tasmādvā etasmātprāṇamayād'; ityādinā manomayaprakaraṇena /",
    "GSP33nysu__1u:6036": "vijñānenāpi /",
    "GSP33nysu__1u:6037": "“tasmādvā etasmānmanomayād'; ityādinā vijñānamayaprakaraṇenāpyudīritam /",
    "GSP33nysu__1u:6038": "tathāśabdaḥ samuccaye /",
    "GSP33nysu__1u:6039": "anantatvamapi brahmalakṣaṇam /",
    "GSP33nysu__1u:6040": "ānandamayavācā /",
    "GSP33nysu__1u:6041": "“tasmādvā etasmādvijñānamayād'; ityādinā'nandamayaprakaraṇena /",
    "GSP33nysu__1u:6042": "apipadenottaravākyairapyudāhṛtam /",
    "GSP33nysu__1u:6043": "ata uttareṣāṃ ṣaṇṇāmapi prakaraṇānāṃ māntravarṇikaparabrahmalakṣaṇavivṛtitvāt (paraṃ) brahmaivānnamayādaya iti sūtrārthaḥ /",
    "GSP33nysu__1u:6044": "satyatvaṃ sṛṣṭiprakaraṇenoktamityuktam /",
    "GSP33nysu__1u:6045": "tatkathamityata āha- sadbhāvamiti //",
    "GSP33nysu__1u:6046": "sadbhāvaṃ yāpayed yasmāt satyaṃ tat tena kathyate // MAnuv_1,1.189cd //",
    "GSP33nysu__1u:6047": "iti sṛṣṭiriha proktā ... // MAnuv_1,1.190a //",
    "GSP33nysu__1u:6048": "sacchabdaḥ sadbhāvavācī /",
    "GSP33nysu__1u:6049": "sadbhāve sādhubhāve ca sadityetatprayujyata iti vacanāt /",
    "GSP33nysu__1u:6050": "sadbhāvo janma /",
    "GSP33nysu__1u:6051": "sadbhāvaśabdena prajananaṃ sūcitamiti /",
    "GSP33nysu__1u:6052": "tathāca sacchabde janmavācīti karmaṇyupapade yāterantarṇītaṇyarthādato 'nupasarge ka iti kapratyaye kṛte 'yasmayādīni chandasītyupapadasya bhasaṃjñāyāṃ satyamiti bhavati /",
    "GSP33nysu__1u:6053": "tataḥ satsadbhāvaṃ janma yāpayetprāpayetsvavyatiriktaṃ sarvaṃ yasmāttasmāttadbrahma satyaṃ kathyata iti sakalajagajjanmakāraṇatvaṃ satyaśabdārthaṃ hṛdi kṛtvā ātmana ākāśa ityādiśrutyehānuvāke sṛṣṭiḥ proktetyarthaḥ /",
    "GSP33nysu__1u:6054": "astu jagatsraṣṭṛtvaṃ satyaśabdārthaḥ /",
    "GSP33nysu__1u:6055": "tathāpyātmana ākāśa ityādisṛṣṭiprakaraṇaṃ tadvayākhyānamiti na yuktam /",
    "GSP33nysu__1u:6056": "avayavārthakathanāderabhāvādityata āha- jagaditi //",
    "GSP33nysu__1u:6057": "... jagatsadbhāvayāpakam /",
    "GSP33nysu__1u:6058": "brahmeti sthāpanāyaiva ... // MAnuv_1,1.190bc //",
    "GSP33nysu__1u:6059": "satyaśabdena yajjagatsadbhāvayāpakaṃ brahmetyuktaṃ tasyārthasya sthāpanāyaiva sṛṣṭiḥ proktā nāvayavārthakathanādyarthā /",
    "GSP33nysu__1u:6060": "etaduktaṃ bhavati /",
    "GSP33nysu__1u:6061": "nāvayavārthakathanādikameva vyākhyānam /",
    "GSP33nysu__1u:6062": "kiṃ tūktasthāpanamapi /",
    "GSP33nysu__1u:6063": "prakṛte ca satyaṃ brahmeti lakṣaṇe 'bhihite 'sambhavīdaṃ pañcānāṃ mahābhūtānāmeva jagajjanmādikāraṇatvādityāśaṅkaya mahābhūtānāmapi brahmaiva kāraṇaṃ tadantargataṃ tatsattādipradaṃ cāto brahmaiva jagajjanakamiti tatsthāpanamātmana ākāśa ityādinā kriyata iti bhavatīdaṃ tadvayākhyānamiti /",
    "GSP33nysu__1u:6064": "annamayaprakaraṇaṃ satyaśabdārtha ityuktaṃ tatkathamityata āha- sattvamiti",
    "GSP33nysu__1u:6065": "... sattvaṃ jīvanameva ca // MAnuv_1,1.190d //",
    "GSP33nysu__1u:6066": "viśīrṇatā ca sattvaṃ syāt sannamityāhureva yat // MAnuv_1,1.191ab //",
    "GSP33nysu__1u:6067": "na kevalaṃ janmaiva sacchabdārthaḥ kintu jīvanaṃ ca prāṇadhāraṇalakṣaṇaṃ sattvameva sacchabdapravṛttinimittameva",
    "GSP33nysu__1u:6068": "asti devadatta ityukte jīvatīti pratyayāt /",
    "GSP33nysu__1u:6069": "viśīrṇatā ca śaithilyalakṣaṇā /",
    "GSP33nysu__1u:6070": "sattvaṃ sacchabdapravṛttinimittaṃ syāt /",
    "GSP33nysu__1u:6071": "kutaḥ /",
    "GSP33nysu__1u:6072": "yadyasmādviśīrṇaṃ vastu sannamityāhuḥ /",
    "GSP33nysu__1u:6073": "evaśabdaḥ ṣadḷviśaraṇagatyavasādaneṣviti pāṭhānmukhya evāyaṃ prayoga iti sūcayati /",
    "GSP33nysu__1u:6074": "tathācāsteḥ śatrantasya sadeḥ kvibantasya vā saditi rūpam /",
    "GSP33nysu__1u:6075": "bhāvapradhānaṃ caitat /",
    "GSP33nysu__1u:6076": "sat sattvaṃ jīvanaṃ viśaraṇaṃ vā bhūtānāṃ yāpayatīti satyamityuktaṃ bhavati /",
    "GSP33nysu__1u:6077": "kimato yadyevamityata āha- ata iti //",
    "GSP33nysu__1u:6078": "ato 'dyatāttṛtānnatvaṃ satyaśabdārtha eva hi // MAnuv_1,1.191cd //",
    "GSP33nysu__1u:6079": "yata evaṃ sakalabhūtānāṃ jīvavināśahetutvaṃ satyaśabdoktam /",
    "GSP33nysu__1u:6080": "ataḥ satyaśabdārtha evānnatvamannaśabdapravṛttinimittam /",
    "GSP33nysu__1u:6081": "tat katham /",
    "GSP33nysu__1u:6082": "hi yasmādupajīvyatvalakṣaṇādyatā vināśakatvalakṣaṇāttṛtā ca taditi /",
    "GSP33nysu__1u:6083": "prāṇamayaprakaraṇaṃ ca satyaśabdārtha ityuktam /",
    "GSP33nysu__1u:6084": "tatkathamityata āha- prāṇamiti //",
    "GSP33nysu__1u:6085": "prāṇaṃ devā anuprāṇanti manuṣyāḥ paśavaśca ye /",
    "GSP33nysu__1u:6086": "āyuḥ prāṇo hi bhūtānāmiti yad gatijīvane // MAnuv_1,1.192 //",
    "GSP33nysu__1u:6087": "ukte saditidhātvartho gatiścāto hi satyatā /",
    "GSP33nysu__1u:6088": "prāṇatvam ... // MAnuv_1,1.193a-c //",
    "GSP33nysu__1u:6089": "devādayaḥ prāṇaṃ paramātmānamanu tatpreraṇayā prāṇanti ceṣyante /",
    "GSP33nysu__1u:6090": "sa prāṇaḥ paramātmā sarveṣāmāyurjīvanahetuścāto 'sau prāṇa ucyata iti",
    "GSP33nysu__1u:6091": "mantreṇa prāṇanti jīvanti vā sarvabhūtānyaneneti prāṇaśabdārthatayā gatijīvane bhūtānāṃ gatijīvanapradattamiti yāvat ukte /",
    "GSP33nysu__1u:6092": "yadyasmāt yataśca saditi dhātvartho, gatirjīvanaṃ cāsti dhātvarthaḥ /",
    "GSP33nysu__1u:6093": "tābhyāṃ ca śatari kvipi ca kṛte saditi bhavati /",
    "GSP33nysu__1u:6094": "tacca bhāvapradhānaṃ vivakṣitvā satsattvaṃ gatiṃ jīvanaṃ vā bhūtānāṃ yāpayatīti satyaśabdo 'pi gatijīvanapradatvamāha /",
    "GSP33nysu__1u:6095": "ataḥ satyatā prāṇatvaṃ satyaprāṇaśabdayorekārthatvamiti vyākhyeyam /",
    "GSP33nysu__1u:6096": "anenānnamayaprāṇamayaprakaraṇe satyaśabdārthaprapañcanena tadvayākhyāne ityuktaṃ bhavati /",
    "GSP33nysu__1u:6097": "jñānaśabdārtho manomayaprakaraṇamityuktam /",
    "GSP33nysu__1u:6098": "tatkathamityata āha- avabodhārtha iti //",
    "GSP33nysu__1u:6099": "... avabodhārtho manudhātuḥ prakīrtitaḥ // MAnuv_1,1.193c-d //",
    "GSP33nysu__1u:6100": "prakīrtito manu avabodhana iti vyāghātaḥ /",
    "GSP33nysu__1u:6101": "tataśca tasmādbhāve 'sunpratyaye vihite mana iti jñānamiti caikārthatā bhavati /",
    "GSP33nysu__1u:6102": "vijñānamayaprakaraṇasya jñānaśabdārthatvaṃ spaṣṭameveti na prapañcitam /",
    "GSP33nysu__1u:6103": "atra jñānaṃ brahmeti lakṣaṇe 'bhihite",
    "GSP33nysu__1u:6104": "sakalacetanasādhāraṇyādalakṣaṇametadityāśaṅkāyāṃ nāvabodhamātraṃ jñānamihavivakṣitam /",
    "GSP33nysu__1u:6105": "kintu sakalapadārthasāmānyaviśeṣākāraviṣayamityato nātivyāptirityābhyāṃ prakaraṇābhyāṃ lakṣaṇasyātivyāptiparihārāya prapañcanaṃ kṛtamiti /",
    "GSP33nysu__1u:6106": "ānandamayaprakaraṇenānantatvaṃ vyākhyātamityabhihitam /",
    "GSP33nysu__1u:6107": "tatkathamityata āha- nālpa iti //",
    "GSP33nysu__1u:6108": "nālpe sukhamiti proktayaivānandamayatoktitaḥ /",
    "GSP33nysu__1u:6109": "anantatvaṃ sunirṇītaṃ pūrṇānando hi nālpake // MAnuv_1,1.194 //",
    "GSP33nysu__1u:6110": "nānandamayaprakaraṇamanantapadanirvacanaparatvādinā rūpeṇa tadvayākhyānam",
    "GSP33nysu__1u:6111": "kiṃ nāmānantatvalakṣaṇasyāsambhāvanāśaṅkāyāmānandamayatoktayānantatvaṃ sunirṇītamupapāditam",
    "GSP33nysu__1u:6112": "parameśvaro 'nantaḥ pūrṇānandatvāditi /",
    "GSP33nysu__1u:6113": "nanu sādhyasādhanayoḥ kvāpyadarśanena vyāptyabhāvātkathametat /",
    "GSP33nysu__1u:6114": "maivam /",
    "GSP33nysu__1u:6115": "nālpe sukhamastīti śrutyuktayā hi yasmādalpake 'ntavati pūrṇānando nāstīti niścīyate /",
    "GSP33nysu__1u:6116": "vyatirekavyāptirastītyarthaḥ /",
    "GSP33nysu__1u:6117": "nanvanantatvavatpūrṇānando 'pyasiddha eva /",
    "GSP33nysu__1u:6118": "satyam /",
    "GSP33nysu__1u:6119": "ata eva ko hyevānyādityādinopapādayati śrutiḥ /",
    "GSP33nysu__1u:6120": "uktaṃ caitadānantamayavācāṣīti /",
    "GSP33nysu__1u:6121": "sūtrārthamupasaṃharati- ata iti //",
    "GSP33nysu__1u:6122": "ato hi mantravarṇoktavistṛtistu samastayā /",
    "GSP33nysu__1u:6123": "kriyate parayā yasmād ... // MAnuv_1,1.195a-c //",
    "GSP33nysu__1u:6124": "ata ityuktaprakāreṇa /",
    "GSP33nysu__1u:6125": "hiśabdaḥ prasiddhau tuśabdo 'vadhāraṇe /",
    "GSP33nysu__1u:6126": "parayā mantravarṇāduttarayā śrutyā /",
    "GSP33nysu__1u:6127": "tasmādviṣṇurevānnamayādiśabdavācya iti pūrveṇa sambandhaḥ /",
    "GSP33nysu__1u:6128": "evamānandamayo 'bhyāsādityādisūtraiḥ svapakṣasādhanaṃ vidhāya parapakṣapratikṣepārthaṃ sūtram- netaro 'nupapattiriti /",
    "GSP33nysu__1u:6129": "// oṃ netaro 'nupapatteḥ oṃ //",
    "GSP33nysu__1u:6130": "netaro 'nupapatteḥ |",
    "GSP33nysu__1u:6131": "tatra pratijñāṃśaṃ vyākhyāti- itara iti //",
    "GSP33nysu__1u:6132": "... itaro 'tra na kathyate // MAnuv_1,1.195d //",
    "GSP33nysu__1u:6133": "itaro jīvo vā śarīrādikośo vā prakṛtirvātrānnamayādiprakaraṇe na kathyate /",
    "GSP33nysu__1u:6134": "kutaḥ /",
    "GSP33nysu__1u:6135": "anupapatteḥ /",
    "GSP33nysu__1u:6136": "sarvaṃ vai te 'nnamāpanuvanti /",
    "GSP33nysu__1u:6137": "ye 'nnaṃ brahmopāsate /",
    "GSP33nysu__1u:6138": "sarvameva ta āyuryanti /",
    "GSP33nysu__1u:6139": "ye prāṇaṃ brahmopāsata ityādinānnamayādijñānānmokṣaḥ pratīyate /",
    "GSP33nysu__1u:6140": "annamayādiśabdānāṃ ca jīvādivācitve tadanupapatterityarthaḥ /",
    "GSP33nysu__1u:6141": "kuto 'nupapattirityata āha- puruṣamiti //",
    "GSP33nysu__1u:6142": "puruṣaṃ vetti yo mucyennānyaḥ panthā hi vidyate /",
    "GSP33nysu__1u:6143": "iti śruteranyavedī kathaṃ muktiṃ prayāsyati // MAnuv_1,1.196 //",
    "GSP33nysu__1u:6144": "anena “tamevaṃ vidvānamṛta iha bhavati /",
    "GSP33nysu__1u:6145": "nānyaḥ panthā ayanāya vidyate'; iti śrutiṃ sūcayati /",
    "GSP33nysu__1u:6146": "nanvatra tamityucyate na viṣṇumiti /",
    "GSP33nysu__1u:6147": "maivam /",
    "GSP33nysu__1u:6148": "sahasraśīrṣā puruṣa ityādau prakṛtapuruṣasya tamiti parāmarśādityabhipretyoktam- puruṣamiti",
    "GSP33nysu__1u:6149": "yacchabdaśravaṇātsa iti draṣṭavyam /",
    "GSP33nysu__1u:6150": "mucyenmucyeta /",
    "GSP33nysu__1u:6151": "vyatyayo bahulamiti vacanāt /",
    "GSP33nysu__1u:6152": "anyaḥ paramapuruṣajñānāt /",
    "GSP33nysu__1u:6153": "panthā mokṣasya /",
    "GSP33nysu__1u:6154": "hiśabdaḥ śruteḥ prasiddhatvadyotakaḥ /",
    "GSP33nysu__1u:6155": "nanvastu puruṣajñānādeva mokṣaḥ puruṣo 'pyanyaścetkathaṃ nānyajñānānmokṣa ityata āha- puruṣa iti //",
    "GSP33nysu__1u:6156": "puruṣaḥ para ātmājo brahma nārāyaṇaḥ prabhuḥ /",
    "GSP33nysu__1u:6157": "mahānānanda ud viṣṇurbharga oma itīryate // MAnuv_1,1.197 //",
    "GSP33nysu__1u:6158": "svayaṃ nārāyaṇo devo nānyasyaitāni kasyacit // MAnuv_1,1.198ab //",
    "GSP33nysu__1u:6159": "svayaṃ mukhyayā vṛttyā /",
    "GSP33nysu__1u:6160": "etāni nāmāni /",
    "GSP33nysu__1u:6161": "kuta eteṣāṃ viṣṇunāmatvādeva hi ye viṣṇumuddiśya yajñadānādi kurvate te oṃmityudāhṛtyaiva",
    "GSP33nysu__1u:6162": "anyathā tanna syāt /",
    "GSP33nysu__1u:6163": "na hyanyoddeśena kamar kurvāṇairanyaviṣayo mantro japyata iti /",
    "GSP33nysu__1u:6164": "puruṣaśabdasya viṣṇuvācitve yuktimāha- sūkteneti //",
    "GSP33nysu__1u:6165": "sūktena pauruṣeṇainaṃ yajantyadhyātmakovidāḥ /",
    "GSP33nysu__1u:6166": "iti paiṅgiśrutistena nānyajñānād vimucyate // MAnuv_1,1.199 //",
    "GSP33nysu__1u:6167": "ya enaṃ nārāyaṇaṃ yajanti te pauruṣeṇa sūktena yajanti /",
    "GSP33nysu__1u:6168": "tena jñāyate puruṣaśabdo viṣṇuvācīti /",
    "GSP33nysu__1u:6169": "iti paiṅgiśrutiḥ puruṣaśabdasya bhagavadekavācitāmāha yatastena tamevaṃ vidvānityasya viṣṇupatvāditi",
    "GSP33nysu__1u:6170": "nanvitaraparigraha iveśvaraparigrahe 'pyanupapattiḥ samānā /",
    "GSP33nysu__1u:6171": "tathā hi /",
    "GSP33nysu__1u:6172": "oṣadhībhyo 'nnātpuruṣa ityoṣadhikāryānnavikāraṃ śarīraṃ puruṣapadenoktavā",
    "GSP33nysu__1u:6173": "sa vā eṣa puruṣa iti taṃ parāmṛśyānnarasamaya ityucyate /",
    "GSP33nysu__1u:6174": "tasyeśvaratve 'nupapattireva /",
    "GSP33nysu__1u:6175": "tatpravāhapatitāśca prāṇamayādaya ityāśaṅkāṃ parihartuṃ",
    "GSP33nysu__1u:6176": "pīṭha(ṭhikā)māracayati- brahmaśabdodita iti //",
    "GSP33nysu__1u:6177": "brahmaśabdodite tasminnātmaśabdaṃ prayujya ca /",
    "GSP33nysu__1u:6178": "tasmādākāśasṛṣṭiṃ ca provācātra catuvirdhām // MAnuv_1,1.200 //",
    "GSP33nysu__1u:6179": "brahmavidāpnoti paraṃ satyaṃ jñānamanantaṃ brahmeti brahmaśabdodite tasminviṣṇau tasmādvā etasmādātmana ityātmaśabdaṃ (ca) prayujyeti yojyam /",
    "GSP33nysu__1u:6180": "tasmādetasmādityanusandhānāt /",
    "GSP33nysu__1u:6181": "ākāśasṛṣṭiṃ ca provācākāśaḥ sambhūta ityanena /",
    "GSP33nysu__1u:6182": "atrānuvāke /",
    "GSP33nysu__1u:6183": "ātmaśabdaṃ prayujya sṛṣṭiṃ ca provācetyenenātmatvamapi vidheyamiti sūcayati /",
    "GSP33nysu__1u:6184": "caturvidhākāśasambandhitvātsṛṣṭeścaturvidhatvam /",
    "GSP33nysu__1u:6185": "na svataḥ /",
    "GSP33nysu__1u:6186": "traividhyasya vakṣyamāṇatvāt /",
    "GSP33nysu__1u:6187": "tathāca caturvidhākāśasṛṣṭiṃ ca provācetyarthaḥ /",
    "GSP33nysu__1u:6188": "ākāśacāturvidhyaṃ kathamityata āha- bhūtamiti //",
    "GSP33nysu__1u:6189": "bhūtaṃ bhūtābhimānī ca taddeho 'ntarniyāmakaḥ /",
    "GSP33nysu__1u:6190": "hariścākāśaśabdokto mukhyato harireva ca // MAnuv_1,1.201 //",
    "GSP33nysu__1u:6191": "ā samantāt kāśate yadākāśo mukhyato hariḥ // MAnuv_1,1.202ab //",
    "GSP33nysu__1u:6192": "bhūtamāśakāśaśabdoktamityādisambandhaḥ /",
    "GSP33nysu__1u:6193": "antarniyāmaka eṣāṃ trayāṇām /",
    "GSP33nysu__1u:6194": "tatrāpi na samānakakṣyatayā caturṇāmākāśaśabdātartvamityāha- mukhyata iti //",
    "GSP33nysu__1u:6195": "caśabdastuśabdār(thaḥ)the /",
    "GSP33nysu__1u:6196": "tatkathamityata āha- āsamantāditi //",
    "GSP33nysu__1u:6197": "ā ityanuvādena samantātkāśanaṃ hyākāśaśabdārthaḥ /",
    "GSP33nysu__1u:6198": "tataśca yadyasmāddharireva mukhyataḥ samantātkāśate tasmātsa eva mukhyata ākāśa iti yojyam",
    "GSP33nysu__1u:6199": "evaṃ mukhyāmukhyabhedena caturvidhādākāśādākāśādvāyurityuktavidhayā caturvidhasya vāyoḥ sṛṣṭiṃ provāca /",
    "GSP33nysu__1u:6200": "tatrāpi vāyuśabdena mukhyato harirevocyata iti yojyam (vaktavyam) /",
    "GSP33nysu__1u:6201": "tatkathamityata āha- baleti //",
    "GSP33nysu__1u:6202": "balajñānasvarūpatvād vāyur ... // MAnuv_1,1.202cd //",
    "GSP33nysu__1u:6203": "vaśabdo balavācī /",
    "GSP33nysu__1u:6204": "āyuriti jñānamucyate /",
    "GSP33nysu__1u:6205": "ayatergatyarthatvāt /",
    "GSP33nysu__1u:6206": "gatyarthānāṃ jñānārthatvāt /",
    "GSP33nysu__1u:6207": "tathā vāyoragniriti caturvidhādvayoścaturvidhasyāgneḥ sṛṣṭiṃ provāca /",
    "GSP33nysu__1u:6208": "tatrāpi mukhyato harirevāgniśabdenocyata iti sthite tatkathamityata āha-",
    "GSP33nysu__1u:6209": "agniriti //",
    "GSP33nysu__1u:6210": "... agniragaṃ nayan // MAnuv_1,1.202d //",
    "GSP33nysu__1u:6211": "na gacchati svato na pravartata ityagaṃ viśvam /",
    "GSP33nysu__1u:6212": "agaśabde kamarṇyupapade nayateḥ kvip /",
    "GSP33nysu__1u:6213": "tatsanniyogenopapadalopo dhātośca hrasvatā nirvacanatvāt /",
    "GSP33nysu__1u:6214": "tato 'gnerāpa iti caturvidhādagneścaturvidhānāmevāpāṃ sṛṣṭiṃ provāca /",
    "GSP33nysu__1u:6215": "tatrāpyāpa iti mukhyato harirevokta iti vācyam /",
    "GSP33nysu__1u:6216": "kathaṃ tadityata āha- āpa iti //",
    "GSP33nysu__1u:6217": "āpa āpālanāccaiva ... // MAnuv_1,1.203a //",
    "GSP33nysu__1u:6218": "āṅpūrvasya pāte rūpametat /",
    "GSP33nysu__1u:6219": "upasargahrasvatā dhātulopaśca nirvacanatvāt /",
    "GSP33nysu__1u:6220": "caśabdo 'nuktasamuccayārthaḥ /",
    "GSP33nysu__1u:6221": "tena strīrūpatvātstrīliṅgaṃ bahurūpatvādbahuvacanaṃ cetyuktaṃ bhavati /",
    "GSP33nysu__1u:6222": "evaśabdo harireveti sambaddhayate /",
    "GSP33nysu__1u:6223": "evamadbhayaḥ pṛthivīti caturvidhābhyo 'dbhayaścatuvirdhāyāḥ pṛthivyāḥ sṛṣṭiṃ provāca /",
    "GSP33nysu__1u:6224": "tatrāpi harireva mukhyataḥ pṛthivīśabdavācya iti siddhe tadupapādayati-",
    "GSP33nysu__1u:6225": "pṛthivīti //",
    "GSP33nysu__1u:6226": "... pṛthivī prathito yataḥ // MAnuv_1,1.203b //",
    "GSP33nysu__1u:6227": "prathito yatastataḥ pṛthivīti yojanā /",
    "GSP33nysu__1u:6228": "pṛthu vistāre /",
    "GSP33nysu__1u:6229": "tathāca caturvidhāyāḥ pṛthivyāḥ pṛthivyāḥ pṛthivyā oṣadhaya iti caturvidhauṣadhisṛṣṭiṃ provāca",
    "GSP33nysu__1u:6230": "bhūtānāṃ samāptatvāttasthāne bhautikagrahaṇama(mi)taḥparaṃ kāryam /",
    "GSP33nysu__1u:6231": "tatrāpyoṣadhiśabdena mukhyato harirevocyata iti sthite kuta ityata āha-",
    "GSP33nysu__1u:6232": "uṣyānāmiti //",
    "GSP33nysu__1u:6233": "uṣyānāmāśrayatvena sa evoṣadhināmakaḥ // MAnuv_1,1.203cd //",
    "GSP33nysu__1u:6234": "dagdhānām /",
    "GSP33nysu__1u:6235": "uṣyā oṣāḥ karmaṇi ghañ /",
    "GSP33nysu__1u:6236": "oṣā dhīyante 'sminnityoṣadhirityarthaḥ /",
    "GSP33nysu__1u:6237": "karmaṇyadhikaraṇe ceti kipratyayaḥ /",
    "GSP33nysu__1u:6238": "kathamoṣadhyantargatasyoṣyāśrayatvamityata āha- oṣadhīṣu sthita iti //",
    "GSP33nysu__1u:6239": "oṣadhīṣu sthito viṣṇuḥ kṣudhitairāśrito bhavet // MAnuv_1,1.204ab //",
    "GSP33nysu__1u:6240": "kṣudhitairjāṭharāgninoṣṭhaiḥ /",
    "GSP33nysu__1u:6241": "oṣadhībhyo 'nnamiti caturvidhoṣadhībhyaścaturvidhasyānnasya sṛṣṭiṃ provāca",
    "GSP33nysu__1u:6242": "tatrāpyannaśabdo viṣṇāveva mukhyaḥ /",
    "GSP33nysu__1u:6243": "adyate 'tti ca vyākhyānasya tasminneva sambhavāditi prāgeva siddhatvānnoktam /",
    "GSP33nysu__1u:6244": "tato 'nnātpuruṣa iti caturvidhānnāccharīratadabhimānitadantaryāmirūpasya trividhasya puruṣasya sṛṣṭiṃ provāca /",
    "GSP33nysu__1u:6245": "tatrāpi puruṣaśabdena mukhyato harirevokta iti sthite tatkathamityata āha-",
    "GSP33nysu__1u:6246": "purīti //",
    "GSP33nysu__1u:6247": "puri śete yataḥ so 'tha puruṣaśceti gīyate // MAnuv_1,1.204cd //",
    "GSP33nysu__1u:6248": "atha tasmāt /",
    "GSP33nysu__1u:6249": "puri śarīre /",
    "GSP33nysu__1u:6250": "atropapadasya saptamyā aluk /",
    "GSP33nysu__1u:6251": "tasya cekārasyokāraḥ /",
    "GSP33nysu__1u:6252": "dhātuśakārasya ṣakāro nirvacanatvāt /",
    "GSP33nysu__1u:6253": "adhikaraṇe śeterḍaḥ /",
    "GSP33nysu__1u:6254": "evamātmādiśabdānvyākhyāya teṣāṃ sṛṣṭiṃ vivṛṇoti- kriyeti //",
    "GSP33nysu__1u:6255": "kriyāpravartakatvena prādurbhāvo harerjaniḥ /",
    "GSP33nysu__1u:6256": "ākāśādiṣu nānyāsti hyabhimāno 'bhimāninaḥ // MAnuv_1,1.205 //",
    "GSP33nysu__1u:6257": "abhimāniśarīrasya sākṣād bhūtasya codbhavaḥ // MAnuv_1,1.206ab //",
    "GSP33nysu__1u:6258": "sākṣājjanmaiva kiṃ na syādityata āha- nānyeti //",
    "GSP33nysu__1u:6259": "hiśabdo nityo nityānāmityādiśrutiprasiddhisūcakaḥ /",
    "GSP33nysu__1u:6260": "abhimāno mamedamiti buddhiḥ /",
    "GSP33nysu__1u:6261": "janiriti sambandhaḥ /",
    "GSP33nysu__1u:6262": "bhūtasyetyupalakṣaṇam oṣadhyādibhautikasya cetyapi grāhyam /",
    "GSP33nysu__1u:6263": "sākṣādudbhava eva janirityanvayaḥ /",
    "GSP33nysu__1u:6264": "yadyevamātmākāśavāyvagnyappṛthivyoṣadhyannapuruṣapadairmukhyato harirevoktaḥ anyadamukhyatastataḥ kiṃ prakṛta ityata āha-",
    "GSP33nysu__1u:6265": "evamiti //",
    "GSP33nysu__1u:6266": "evaṃ dehādiparyantamāgataṃ harimeva tu // MAnuv_1,1.206cd //",
    "GSP33nysu__1u:6267": "parāmṛśati tasyaiva pañcarūpatvavittaye /",
    "GSP33nysu__1u:6268": "tyaktavā bhūtādikaṃ sarvaṃ sa vā eṣa iti śrutiḥ // MAnuv_1,1.207 //",
    "GSP33nysu__1u:6269": "atra dehaśabdātprāgātmaśabdo 'dhyāhāryaḥ /",
    "GSP33nysu__1u:6270": "sa vā eṣa puruṣa iti śrutiḥ prakṛtamapi bhūtādikaṃ sarvaṃ",
    "GSP33nysu__1u:6271": "tyaktavā'tmādidehaparyantamāgataṃ taiḥ śabdaiḥ prakṛtaṃ harimeva parāmṛśati /",
    "GSP33nysu__1u:6272": "tasyaiva sṛṣṭikartuḥ śarīre 'nnamayādipañcarūpatvajñāpanāyeti /",
    "GSP33nysu__1u:6273": "idamuktaṃ bhavati /",
    "GSP33nysu__1u:6274": "nānnamayādīnāṃ parabrahmatvaparigrahe sa vā eṣa puruṣa iti parāmarśavirodhaḥ /",
    "GSP33nysu__1u:6275": "ātmapadoditasya parāmarśo 'yamiti svīkārāt /",
    "GSP33nysu__1u:6276": "naca nāsau parabrahma /",
    "GSP33nysu__1u:6277": "tasmātparaprāptikāmena jñātavyatayoktādetasmātpunaḥ satyajñānānantatvena lakṣitādātmana iti prakṛtānusandhānāt /",
    "GSP33nysu__1u:6278": "naca sannihitaparāmarśaparityāgena dūraprakṛtaparāmarśāṅgīkāro 'nucita iti vācyam /",
    "GSP33nysu__1u:6279": "ātmādipuruṣāntasarvaśabdairapi tasyaiva prakṛtatvāṅgīkārāt /",
    "GSP33nysu__1u:6280": "na ceśvarasyotpattiranutpannā /",
    "GSP33nysu__1u:6281": "prādurbhāvāpekṣayā vyākhyānāt /",
    "GSP33nysu__1u:6282": "na caitadaprāmāṇikaṃ vyākhyānam /",
    "GSP33nysu__1u:6283": "kāraṇatvenetyupapādayiṣyamāṇatvāt /",
    "GSP33nysu__1u:6284": "nacaivaṃ bhūtādisṛṣṭeraprāmāṇikatvāpattiḥ /",
    "GSP33nysu__1u:6285": "ākāśādiśabdānāṃ bhūtādiparatvasyāpi svīkārāt /",
    "GSP33nysu__1u:6286": "anekāthartāyāścopapādayiṣyamāṇatvāt /",
    "GSP33nysu__1u:6287": "nacaivaṃ teṣāmapi prādurbhāvamātrāpattiḥ /",
    "GSP33nysu__1u:6288": "sāmānyataḥ śrutasya sambhavaśabdasya yathāyogyaṃ vyākhyānopapatteḥ /",
    "GSP33nysu__1u:6289": "nacaivamapyannarasamayasya prakṛtasarvātmakatvāpattiḥ /",
    "GSP33nysu__1u:6290": "prakṛtānāmapi bhūtādīnāṃ parityāgena harereva parāmarśāṅgīkārāt /",
    "GSP33nysu__1u:6291": "nacaitadanyāyyam /",
    "GSP33nysu__1u:6292": "ākāśādiśabdānāṃ harāveva mukhyatvena tasyaivotkaṭatayā buddhisannidhānāt /",
    "GSP33nysu__1u:6293": "naceśvaraparāmarśo vyarthaḥ /",
    "GSP33nysu__1u:6294": "tasyaivānnamayādipañcarūpatājñāpanāya prakaraṇāntarārambhārthatvāt /",
    "GSP33nysu__1u:6295": "tasya ca lakṣaṇavivaraṇārthatvenopayogasyoktatvāt /",
    "GSP33nysu__1u:6296": "tathācānnamayasya brahmatve 'nupapattyabhāvānna tatpravāhapatitānāṃ prāṇamayādīnāmabrahmatvaṃ kalpanīyamiti /",
    "GSP33nysu__1u:6297": "nanu kimanena bahudhā saṃvidhānena /",
    "GSP33nysu__1u:6298": "śarīramātraparāmarśo 'yaṃ kiṃ na syāt /",
    "GSP33nysu__1u:6299": "maivam /",
    "GSP33nysu__1u:6300": "tathā satyeṣa puruṣa ityetāvatā pūrṇatvena sa ityasya vaiyarthyāpatteḥ /",
    "GSP33nysu__1u:6301": "bhavatpakṣe 'pi tat samānamiti cennetyabhipretyāha- sa iti //",
    "GSP33nysu__1u:6302": "sa ityātmapadoddiṣya eṣa jīvaśarīragaḥ // MAnuv_1,1.208ab //",
    "GSP33nysu__1u:6303": "eṣa iti jīvaśarīragaḥ parāmṛśyate /",
    "GSP33nysu__1u:6304": "śarīraga ityevokte parameśvarasya śarīritvaṃ pratīyeta /",
    "GSP33nysu__1u:6305": "ato jīvetyuktam /",
    "GSP33nysu__1u:6306": "kiñca śarīraparāmarśe sa vā eṣa puruṣo 'nnamaya ityeva vaktavyam /",
    "GSP33nysu__1u:6307": "rasaśabdastu vyarthaḥ /",
    "GSP33nysu__1u:6308": "prayojanānupalabdheḥ /",
    "GSP33nysu__1u:6309": "annātpuruṣa ityeva prakṛtatvācca /",
    "GSP33nysu__1u:6310": "nacāsmatpakṣe 'pi rasaśabdasya vaiyarthyam /",
    "GSP33nysu__1u:6311": "annamaya ityevokte prākṛtānnamayatvaṃ (ityeva) pratīyeta /",
    "GSP33nysu__1u:6312": "tannivṛttyarthatvena sārthakyādityāśayavānāha- sāreti //",
    "GSP33nysu__1u:6313": "sārānnamaya evāyaṃ na lokānnamayaḥ prabhuḥ // MAnuv_1,1.208cd //",
    "GSP33nysu__1u:6314": "iti taṃ rasaśabdena viśinaṣṭi śarīragam // MAnuv_1,1.209ab //",
    "GSP33nysu__1u:6315": "rasaśabdo hi sāravācī /",
    "GSP33nysu__1u:6316": "rasasāro varaśceti śabdāḥ paryāyavācakā iti vacanāt /",
    "GSP33nysu__1u:6317": "tataścānnaraso 'nnasāraḥ /",
    "GSP33nysu__1u:6318": "annaśabdārtheṣu mukhyārtho 'ttṛtvādi(lakṣaṇa)statpracura ityuktaṃ bhavati /",
    "GSP33nysu__1u:6319": "tasya tātparyārthaḥ sārānnamaya iti /",
    "GSP33nysu__1u:6320": "iti jñāpayitumiti śeṣaḥ /",
    "GSP33nysu__1u:6321": "viśinaṣṭi śrutiḥ /",
    "GSP33nysu__1u:6322": "api ca /",
    "GSP33nysu__1u:6323": "śarīraparāmarśo 'yaṃ cettasyedameva śiraḥ ayaṃ dakṣiṇaḥ pakṣaḥ ayamuttaraḥ",
    "GSP33nysu__1u:6324": "pakṣaḥ ayamātmā idaṃ pucchaṃ pratiṣṭheti sarvaṃ vyarthameva syāt /",
    "GSP33nysu__1u:6325": "śarīraśiraḥprabhṛteḥ pratyakṣasiddhatvenopadeśānapekṣaṇāt /",
    "GSP33nysu__1u:6326": "nanvīśvare 'pyanupapattireva /",
    "GSP33nysu__1u:6327": "tasya śiraḥprabhṛtyavayavābhāvāt /",
    "GSP33nysu__1u:6328": "na /",
    "GSP33nysu__1u:6329": "prakāśavacceti vakṣyamāṇatvāt /",
    "GSP33nysu__1u:6330": "tathāpyanupapattiḥ /",
    "GSP33nysu__1u:6331": "īśvaraśiraḥprabhṛtīnāmapratyakṣatvenedamiti nirdeśāyogāditi cenna /",
    "GSP33nysu__1u:6332": "lakṣaṇayopapatterityāśayavānāha- idamiti //",
    "GSP33nysu__1u:6333": "idamityeva nirdeśo vastraprāvṛtavad vibhoḥ // MAnuv_1,1.209cd //",
    "GSP33nysu__1u:6334": "śira āderbhavejjīvaśira ādau vyavasthiteḥ // MAnuv_1,1.210ab //",
    "GSP33nysu__1u:6335": "idamiti nirdeśo 'pratyakṣe 'pi parameśvaraśiraḥprabhṛtau lakṣaṇayā bhavedeva /",
    "GSP33nysu__1u:6336": "vibhoḥ śiraāderjīvaśiraādau pratyakṣe vyavasthiteriti lakṣaṇābījasambandhaṃ darśayati /",
    "GSP33nysu__1u:6337": "nanu mukhyaprayogaṃ parityajya lākṣaṇikaṃ prayuñjānasya prayojanaṃ vācyam",
    "GSP33nysu__1u:6338": "dṛṣṭaṃ hi gaṅgāyāṃ ghoṣa ityādau pāvitṛyādijñānamiti cenna /",
    "GSP33nysu__1u:6339": "prakṛte rūḍhalakṣaṇatvāditi bhāvenoktam- vastraprāvṛttavaditi //",
    "GSP33nysu__1u:6340": "saptamyarthe vatiḥ /",
    "GSP33nysu__1u:6341": "yathāpratyakṣe 'pi jānuni pratyakṣavastraprāvṛte pratyakṣavastrasannidhānādidamiti nirdeśastathā prakṛte 'pītyarthaḥ /",
    "GSP33nysu__1u:6342": "nanu mukhye bādhakābhāvātkuto lakṣaṇāśrayaṇamiti cenna /",
    "GSP33nysu__1u:6343": "śarīraparigrahe vaiyarthyasya sphuṭatvāt /",
    "GSP33nysu__1u:6344": "kiñca sarvameva ta āyuryantīti prāṇa(anna)mayajñānānmokṣaḥ śrūyate /",
    "GSP33nysu__1u:6345": "kadāpi maraṇābhāvo hi sarvamāyuḥ /",
    "GSP33nysu__1u:6346": "nacāsau vinā mokṣādyujyate /",
    "GSP33nysu__1u:6347": "naca śarīraparigrahe tadyujyate /",
    "GSP33nysu__1u:6348": "tamevaṃvidvāni(tyādi)śrutivirodhādityāha- tamiti //",
    "GSP33nysu__1u:6349": "taṃ viditvāsya muktiḥ syānnānyajñānāt kathañcana // MAnuv_1,1.210cd //",
    "GSP33nysu__1u:6350": "taṃ paramātmānaṃ viditvā sākṣātpaśyata iti śeṣaḥ /",
    "GSP33nysu__1u:6351": "tena samānakartṛtā /",
    "GSP33nysu__1u:6352": "brahmaśabdādayo 'pyatra bādhakatayā vaktavyāḥ /",
    "GSP33nysu__1u:6353": "nanu ca vikāraśabdāditi sūtrakāreṇānnamayādīnāṃ brahmatvāṅgīkṛtāvekāmanupapattiṃ pariharatā lakṣaṇayā sarvānupapattiparihāro 'pi sūcitaḥ /",
    "GSP33nysu__1u:6354": "ata eva bhogyatvamatra cādyatvamityādinā bhāṣyakṛtā tatraivānupapattiparihāraḥ kṛtaḥ /",
    "GSP33nysu__1u:6355": "brahmaśabdodita ityādikamapi tatraiva kartumucitam /",
    "GSP33nysu__1u:6356": "vyavadhāne kāraṇābhāvāt /",
    "GSP33nysu__1u:6357": "anyathotsūtritatvaprasaṅgāditi /",
    "GSP33nysu__1u:6358": "maivam /",
    "GSP33nysu__1u:6359": "tatsūtrasūcitasyāpyarthasya vyavadhāne prayojanasadbhāvāt /",
    "GSP33nysu__1u:6360": "annamayādīnāṃ pañcānāmapyabrahmatvopapādakopapattyā'bhāsāstatra nirākṛtāḥ",
    "GSP33nysu__1u:6361": "annamayamātraviṣayānupapattiparihārastvatretyanena jñāpyate /",
    "GSP33nysu__1u:6362": "kiñca netaro 'nupapatteriti sūtraṃ kecinna tāvadannamayaḥ paramātmā parāmarśādyanupapatteriti vyākurvate /",
    "GSP33nysu__1u:6363": "tadapi nirākartumatredamuditamiti /",
    "GSP33nysu__1u:6364": "atrāha /",
    "GSP33nysu__1u:6365": "jīva evānnamayādiśabdārthaḥ /",
    "GSP33nysu__1u:6366": "sa hyannavikāraśarīrāvacchinnatvādbhavatyannamayaḥ /",
    "GSP33nysu__1u:6367": "prāṇamanobuddhayānandopādhyavacchinnaśca bhavati prāṇādivikāro ghaṭākāśamiva ghaṭavikāraḥ",
    "GSP33nysu__1u:6368": "tena prāṇamayatvādyupapattiḥ /",
    "GSP33nysu__1u:6369": "tathāca sa vā eṣa puruṣa iti parāmarśastadupādhiviṣayatayā hi śliṣyataro bhavati /",
    "GSP33nysu__1u:6370": "rasaśabdaścānnasthasthaviṣṭhabhāgavyāvṛttyartho bhaviṣyati /",
    "GSP33nysu__1u:6371": "idamiti nirdeśaśca mukhyārthaḥsampadyate prāṇamayādiṣu sarvatra śiraḥprabhṛtyavayavānāṃ vaktavyatvena tatprāye siddhasyāpi kathanopapatteḥ /",
    "GSP33nysu__1u:6372": "śarīritvamavayavitvaṃ priyādiyogo brahmapucchatvaṃ cetyetatsarvaṃ samañjasaṃ bhavati /",
    "GSP33nysu__1u:6373": "naca vaktavyaṃ śarīrādikośā eva kutastarhi nāṅgīkriyante /",
    "GSP33nysu__1u:6374": "tathā cānnamayaprāṇamayamanomayavijñānamayānandamayā me śuddhayantāmiti śrutyantarānuguṇyaṃ ca syāditi /",
    "GSP33nysu__1u:6375": "kośeṣu brahmaśabdādyanupapatteḥ /",
    "GSP33nysu__1u:6376": "anyatvamantaratvaṃ śarīratvaṃ copādhyapekṣayā jīve 'pyupapadyante /",
    "GSP33nysu__1u:6377": "nanu jīvapakṣe 'pyanupapattirasti /",
    "GSP33nysu__1u:6378": "brahmaśabdo hi nirādhāro na paramātmanā vinopapadyate /",
    "GSP33nysu__1u:6379": "“adyate 'tti ceti'; sarvādyatvaṃ sarvāttṛtvaṃ”prāṇaṃ devāḥ'; iti sarvadevādiceṣyakatva yato vācaḥ'; iti vāṅmanasāgocaratvaṃ”vijñānaṃ",
    "GSP33nysu__1u:6380": "devāḥ'; iti sarvadevopāsyatvaṃ jyeṣṭhatvaṃ”so 'kāmayata'; iti saṅkalpapūrvakaṃ sarvasraṣṭṛtvaṃ sarvāntaratvamityādīni nālpatarajñānaśaktayādisampanne jīve sambhavanti /",
    "GSP33nysu__1u:6381": "taddhetuvyapadeśaścāsaṅgataḥ syāt /",
    "GSP33nysu__1u:6382": "māntravarṇikavyākhyānatā ca bādhyeta /",
    "GSP33nysu__1u:6383": "naca jīvajñānānmokṣo yujyata iti /",
    "GSP33nysu__1u:6384": "maivam /",
    "GSP33nysu__1u:6385": "upaniṣadarthānabodhāt /",
    "GSP33nysu__1u:6386": "atra hi jīvabrahmaṇorekatvaṃ vivakṣitam /",
    "GSP33nysu__1u:6387": "tatra yāni vākyāni śuddhavirodhīni tānyupahitasaṃsārisvarūpāpekṣāṇi /",
    "GSP33nysu__1u:6388": "brahmaśabdādīni tu tatsvabhāvasiddhaparamātmasvarūpāpekṣāṇi /",
    "GSP33nysu__1u:6389": "aikyavivakṣā cātra vākyaśābalyānyathānupapattyaiva gamyate /",
    "GSP33nysu__1u:6390": "nacaivaṃ vinigamanāyāṃ kāraṇābhāvātparamātmaivānnamayādi(śabda)vācyomahākāśadharma",
    "GSP33nysu__1u:6391": "evāvacchinnakāśe vyavahriyate /",
    "GSP33nysu__1u:6392": "“yāvānvāyamākāśastāvāneṣo 'ntarhṛdaya ākāśaḥ'; iti /",
    "GSP33nysu__1u:6393": "natu paricchinnadharmo vitastimātratvaṃ mahākāśe /",
    "GSP33nysu__1u:6394": "naca brahma pucchaṃ pratiṣṭhetyanupapannam /",
    "GSP33nysu__1u:6395": "asya jīvasya brahma pucchamāyatanamadhiṣṭhānaṃ nijaṃ svarūpamityarthopapatteḥ /",
    "GSP33nysu__1u:6396": "tasmāt”netaraḥ'; ityanupapannamityāśaṅkāṃ parihartuṃ bhedavyapadeśācceti",
    "GSP33nysu__1u:6397": "sūtram /",
    "GSP33nysu__1u:6398": "// oṃ bhedavyapadeśācca oṃ //",
    "GSP33nysu__1u:6399": "bhedavyapadeśāc ca |",
    "GSP33nysu__1u:6400": "āditye puruṣe cāyamiti bhedopadeśataḥ /",
    "GSP33nysu__1u:6401": "nāsyābhedo 'sti jīvena ... // MAnuv_1,1.211a-c //",
    "GSP33nysu__1u:6402": "tatra caśabdaḥ pratijñāsamuccayārtha iti bhāvena sūtraṃ vyācaṣṭe- āditya iti //",
    "GSP33nysu__1u:6403": "syādetadevaṃ kathañcit /",
    "GSP33nysu__1u:6404": "yadyasyāmupaniṣadi jīvaparamātmanorabhedo vivakṣitaḥ syāt /",
    "GSP33nysu__1u:6405": "na caivam /",
    "GSP33nysu__1u:6406": "“sa yaścāyaṃ puruṣe yaścāsāvāditye sa ekaḥ'; iti puruṣādityaśabdopalakṣitāpakṛṣṭotkṛṣṭasakalajīvānāṃ niyamyatayādhikaraṇatvena paramātmanaśca niyāmakatayādhiṣṭhātṛtvena",
    "GSP33nysu__1u:6407": "bhedasyaivātropadeśāt /",
    "GSP33nysu__1u:6408": "tathā”rasaṃ hyevāyaṃ labdhvā'nandī bhavati'; iti labdhṛlabdhavyatayā”yadā",
    "GSP33nysu__1u:6409": "hyevaiṣaḥ'; ityupāsakopāsyatayā”upasaṅkrāmati'; iti",
    "GSP33nysu__1u:6410": "prāptṛprāpyatayā”bhīṣāsmāt'; iti niyamyaniyāmakatayā ca bhedopadeśā draṣṭavyāḥ /",
    "GSP33nysu__1u:6411": "yaduktaṃ vākyaśābalyā(nyathā)nupapattiratra pramāṇamiti /",
    "GSP33nysu__1u:6412": "tadayuktam /",
    "GSP33nysu__1u:6413": "kevalaṃ brahmaparatayaiva vākyānāṃ samañjasīkṛtatvāt /",
    "GSP33nysu__1u:6414": "tato na jīvo 'nnamayādiśabdavācya iti /",
    "GSP33nysu__1u:6415": "nanu kathamucyate nāsya paramātmano 'bhedo 'sti jīveneti /",
    "GSP33nysu__1u:6416": "anumānatastadabhedasya pramitatvāt /",
    "GSP33nysu__1u:6417": "tathā coktavidhayānnamayatvādikaṃ jīvasya kiṃ na syāt /",
    "GSP33nysu__1u:6418": "na coktabhedopadeśavirodhaḥ /",
    "GSP33nysu__1u:6419": "anumānavirodhena tasyaivānyaparatvopapatterityāśaṅkāparihārāya sūtraṃ kāmācca nānumānāpekṣeti",
    "GSP33nysu__1u:6420": "tadvayācaṣṭe- nānumeti //",
    "GSP33nysu__1u:6421": "... nānumā kāmacāriṇī // MAnuv_1,1.211d //",
    "GSP33nysu__1u:6422": "vimatāni śarīrāṇi madbhogāyatanāni yat /",
    "GSP33nysu__1u:6423": "śarīrāṇītyādikā tu tattvajñāne hyapekṣyate // MAnuv_1,1.212 //",
    "GSP33nysu__1u:6424": "pratyakṣādiviruddhatvād ... // MAnuv_1,1.213a //",
    "GSP33nysu__1u:6425": "// oṃ kāmācca nānumānāpekṣā oṃ //",
    "GSP33nysu__1u:6426": "kāmāc ca nānumānāpekṣā |",
    "GSP33nysu__1u:6427": "sampratipannasvaśarīreṣu siddhasādhanatāparihārāya vimatānītyuktam /",
    "GSP33nysu__1u:6428": "yadyasmāccharīrāṇi /",
    "GSP33nysu__1u:6429": "śarīratvādityarthaḥ /",
    "GSP33nysu__1u:6430": "maccharīra(ādi)vaditi dṛṣṭāntaḥ /",
    "GSP33nysu__1u:6431": "ādigrahaṇādvipratipannānīndriyāṇi mamaiva karaṇāni indriyatvātsampratipannavadityādīnāmupādānam",
    "GSP33nysu__1u:6432": "nanvetānyanumānāni pratikṣetraṃ kṣetrajñānāmabhedaṃ sādhayanti /",
    "GSP33nysu__1u:6433": "natu jīvānāṃ paramātmābhedam /",
    "GSP33nysu__1u:6434": "tena vimatā ātmānaḥ paramātmanaḥ (tattvato) na bhidyante ātmatvātparamātmavadityādyanumānamatra śaṅkanīyam /",
    "GSP33nysu__1u:6436": "maivam /",
    "GSP33nysu__1u:6437": "nahi jīvānāmupahitasvarūpāṇāmeva sākṣādabhedaḥ sambhavati /",
    "GSP33nysu__1u:6438": "pratyakṣādivirodhāt /",
    "GSP33nysu__1u:6439": "tataśca nirupādhikena rūpeṇābhede 'numānaṃ paryavasyati /",
    "GSP33nysu__1u:6440": "tathāca kathaṃ na prakṛtasaṅgatiriti /",
    "GSP33nysu__1u:6441": "tattvajñāne tattvajñānātharm /",
    "GSP33nysu__1u:6442": "nāpekṣyate /",
    "GSP33nysu__1u:6443": "tattvajñānakāraṇaṃ na bhavatītyarthaḥ /",
    "GSP33nysu__1u:6444": "kutaḥ /",
    "GSP33nysu__1u:6445": "pratyakṣādiviruddhatvāt /",
    "GSP33nysu__1u:6446": "hiśabdo dṛṣṭāntasūcakaḥ /",
    "GSP33nysu__1u:6447": "tadayaṃ prayogaḥ /",
    "GSP33nysu__1u:6448": "vimatāni śarīrāṇītyādikānumānumānatvena parābhimatā /",
    "GSP33nysu__1u:6449": "yathārthajñānakāraṇaṃ na bhavati /",
    "GSP33nysu__1u:6450": "pramāṇaviruddhatvāddahanānuṣṇatāsādhanānumānavaditi /",
    "GSP33nysu__1u:6451": "pratyakṣādiviruddhāpi sadanumā kiṃ na syādityata uktam- kāmacāriṇīti //",
    "GSP33nysu__1u:6452": "tadvivṛṇoti- akṣeti //",
    "GSP33nysu__1u:6453": "... akṣāgamabhayojkhitā /",
    "GSP33nysu__1u:6454": "anumā kāmavṛttā hi ... // MAnuv_1,1.213bc //",
    "GSP33nysu__1u:6455": "akṣaṃ pratyakṣam /",
    "GSP33nysu__1u:6456": "anumānamapyatropasaṅkhayeyam /",
    "GSP33nysu__1u:6457": "akṣāgamabhayojkhiteti //",
    "GSP33nysu__1u:6458": "tadvirodhabhayojkhitetyarthaḥ /",
    "GSP33nysu__1u:6459": "kāmavṛttā puruṣecchānusāripravṛttimatī /",
    "GSP33nysu__1u:6460": "nanvanena kiṃ vipakṣe bādhakamuktamityata āha- kutreti //",
    "GSP33nysu__1u:6461": "... kutra nāvasaraṃ vrajet // MAnuv_1,1.213d //",
    "GSP33nysu__1u:6462": "kimākṣepe /",
    "GSP33nysu__1u:6463": "sarvatrāpyavasaraṃ vrajedityarthaḥ /",
    "GSP33nysu__1u:6464": "tatkathamityata āha- jaḍa iti //",
    "GSP33nysu__1u:6465": "jaḍa ātmaiva vastutvāt prameyatvājjaḍaṃ citiḥ /",
    "GSP33nysu__1u:6466": "ghana ākāśa ityādyā vāryante kena hetunā // MAnuv_1,1.214 //",
    "GSP33nysu__1u:6467": "ātmā jaḍo jñānānāśrayo vastutvādghaṭavat /",
    "GSP33nysu__1u:6468": "ākāśo ghano nibiḍāvayavaḥ /",
    "GSP33nysu__1u:6469": "prameyatvātpāṣāṇavaditi sākṣipratyakṣaviruddham /",
    "GSP33nysu__1u:6470": "jaḍaṃ ghaṭādikam /",
    "GSP33nysu__1u:6471": "citiścetanam /",
    "GSP33nysu__1u:6472": "prameyatvādātmavadityanumānaviruddham /",
    "GSP33nysu__1u:6473": "caitanyakāryasya sarvathāpyanupalambhāt /",
    "GSP33nysu__1u:6474": "ādyapadena brāhmaṇena surā peyā dravadravyatvāt /",
    "GSP33nysu__1u:6475": "kṣīravadityāgamaviruddhasya grahaṇam /",
    "GSP33nysu__1u:6476": "kenetyākṣepe /",
    "GSP33nysu__1u:6477": "yadi pratyakṣādivirodhino 'pyanumātvaṃ syāditi śeṣaḥ /",
    "GSP33nysu__1u:6478": "pratyakṣādiviruddhamapi yadyaikyānumānaṃ pramāṇaṃ syāttadodāhṛtamapi kiṃ na syādaviśeṣādityuktaṃ bhavati /",
    "GSP33nysu__1u:6479": "nanvatra kathaṃ prayoktavyam /",
    "GSP33nysu__1u:6480": "yathānyāsamavetyevakāreṇāha /",
    "GSP33nysu__1u:6481": "tarhi pratijñāpadavyāghātaḥ syāditi cet /",
    "GSP33nysu__1u:6482": "astu /",
    "GSP33nysu__1u:6483": "nahi pratyakṣādivirodhādayaṃ garīyān /",
    "GSP33nysu__1u:6484": "samaśca parānumāne /",
    "GSP33nysu__1u:6485": "tatparihāro 'pyatra tulyaḥ /",
    "GSP33nysu__1u:6486": "nanvākāśo ghana iti sādhane kālādau vyabhicāraḥ /",
    "GSP33nysu__1u:6487": "na /",
    "GSP33nysu__1u:6488": "pakṣatulyatvāt /",
    "GSP33nysu__1u:6489": "yadatra vaktavyaṃ tadupariṣyādvakṣyata iti /",
    "GSP33nysu__1u:6490": "nanvathāto brahmajijñāsetyatraiva jīveśabhedaḥ samarthitaḥ /",
    "GSP33nysu__1u:6491": "tathā janmādisūtreṇāpi /",
    "GSP33nysu__1u:6492": "ato jīvaikyamityuktatvāt /",
    "GSP33nysu__1u:6493": "atrāpi punastatsādhane punaruktatā syāditya āha- na jīveti //",
    "GSP33nysu__1u:6494": "na jīvabhedasūtrāṇāṃ śaṅkayātra punaruktatā /",
    "GSP33nysu__1u:6495": "vākyāntaradyotakatvāt pṛthagityatra pūrṇatā // MAnuv_1,1.215a-d //",
    "GSP33nysu__1u:6496": "atra śāstre tatra tatra prakaraṇe hyaikyavivakṣāyāṃ coditāyāṃ tattadgatabhedavākyadyotanena sūtreṣu bhedasamarthanaṃ kriyate /",
    "GSP33nysu__1u:6497": "atastātparyabhedānna punaruktatā śaṅkayā /",
    "GSP33nysu__1u:6498": "tathā hi /",
    "GSP33nysu__1u:6499": "jijñāsāvākyeṣvabhedaśaṅkāyāṃ tadgatabrahmaśabdenaiva bhedasamarthanam /",
    "GSP33nysu__1u:6500": "jijñāsyasya brahmaṇo jīvatve śaṅkite tatpūrvavākyoktalakṣaṇena bhedasādhanamityādi svayamūhyam",
    "GSP33nysu__1u:6501": "evameva”bhedavyapadeśāccānyaḥ'; ityādāvapi punaruktadoṣaḥ pariharaṇīyaḥ /",
    "GSP33nysu__1u:6502": "nanvevaṃ satyabhedaḥ svarūpeṇa kutrāpi na nirākṛtaḥ syādityata āha-",
    "GSP33nysu__1u:6503": "pṛthagiti //",
    "GSP33nysu__1u:6504": "pūrṇatā pradhānatā /",
    "GSP33nysu__1u:6505": "bhedasādhanasya svātantryeṇa vicāritatvāt /",
    "GSP33nysu__1u:6506": "yadyapi prakaraṇaviśeṣaviṣayatayābhede nirākṛte 'pi",
    "GSP33nysu__1u:6507": "svarūpanirākaraṇamarthātsiddhayati /",
    "GSP33nysu__1u:6508": "tathāpi vastusthitikathanametadityadoṣaḥ /",
    "GSP33nysu__1u:6509": "athavā punaruktiparihārasyaivaṃjātatvāt”ata yava copamā';",
    "GSP33nysu__1u:6510": "ityādisūtrāṇyāpātapratītabhāṣyadiśā bhedaparāṇīva pratibhānti /",
    "GSP33nysu__1u:6511": "tannirāsārthamidamuktam /",
    "GSP33nysu__1u:6512": "“pṛthagupadeśāt'; ityatraiva bhedasamarthanasya pūrṇatā paryavasānamiti /",
    "GSP33nysu__1u:6513": "yadyapyetatkariṣyamāṇavyākhyānādeva jñāsyate /",
    "GSP33nysu__1u:6514": "tathāpi spaṣṭārthamuktamityadoṣaḥ /",
    "GSP33nysu__1u:6515": "śarīrādikośā evānnamayādiśabdavācyā iti pakṣo 'pi netaro 'nupapatteriti",
    "GSP33nysu__1u:6516": "sādhāraṇadoṣeṇa dūṣita eva /",
    "GSP33nysu__1u:6517": "viśeṣadoṣeṇa dūṣayituṃ sūtram- asminnasya ca tadyogaṃ śāstīti /",
    "GSP33nysu__1u:6518": "// oṃ asminnasya ca tadyogaṃ śāsti oṃ //",
    "GSP33nysu__1u:6519": "asminn asya ca tadyogaṃ śāsti |",
    "GSP33nysu__1u:6520": "yogamannamayādyairyat phalatvenāsya śaṃsati /",
    "GSP33nysu__1u:6521": "sthānadvaye 'pyataḥ kośā eta ityatisāhasam // MAnuv_1,1.215e-h //",
    "GSP33nysu__1u:6522": "yadyasmādasya sa ya evaṃvidityuktasya brahmavidaḥ phalatvenānnamayādibhiryogaṃ tatprāptiṃ sthānadvaye 'pyanuvākadvaye 'pi /",
    "GSP33nysu__1u:6523": "śaṃsati kathayati śrutiḥ /",
    "GSP33nysu__1u:6524": "etamannamayamātmānamupasaṅkrāmatītyādi /",
    "GSP33nysu__1u:6525": "etamannamayamātmānamupasaṅkramyetyādi ca /",
    "GSP33nysu__1u:6526": "ata ete 'nnamayādayaḥ kośā ityetadvayākhyānamatisāhasaṃ pūrvottarāparāmarśamūlam /",
    "GSP33nysu__1u:6527": "nahi śarīrādikośaprāptirbrahmavidyāphalamiti sambhavati /",
    "GSP33nysu__1u:6528": "tarati śokamātmavidityādivirodhāt /",
    "GSP33nysu__1u:6529": "śarīrādeśca śokarūpatvāt /",
    "GSP33nysu__1u:6530": "syādetadyadyatrānnamayādiprāptirucyeta /",
    "GSP33nysu__1u:6531": "na caitadasti /",
    "GSP33nysu__1u:6532": "upasaṅkramaśabdasyātikramārthatvādityata āha- upasaṅkramaṇaṃ ceti //",
    "GSP33nysu__1u:6533": "upasaṅkramaṇaṃ caiva dvitīyoddeśitaṃ prati /",
    "GSP33nysu__1u:6534": "atikramaṃ vadantaṃ tamupaśabdo nivārayet // MAnuv_1,1.216 //",
    "GSP33nysu__1u:6535": "dvitīyoddeśitaṃ prati /",
    "GSP33nysu__1u:6536": "dvitīyayā karmatvenoktamannamayādikaṃ prati yadupasaṅkramaṇamucyate tadatikramaṃ vadantam",
    "GSP33nysu__1u:6537": "upasaṅkramaṇapadavācipadamatikramārthaṃ vyākurvantamiti yāvat /",
    "GSP33nysu__1u:6538": "upaśabdo nivārayet /",
    "GSP33nysu__1u:6539": "tasyopaśabdavirodhaḥ syāt /",
    "GSP33nysu__1u:6540": "upapūrvasya krameḥ prāptyarthatvāt /",
    "GSP33nysu__1u:6541": "doṣāntaramāha- aśrutasyeti //",
    "GSP33nysu__1u:6542": "aśrutasyātiśabdasya sthānaṃ dadyāt kathaṃ punaḥ // MAnuv_1,1.217ab //",
    "GSP33nysu__1u:6543": "punariti doṣāntarasamuccayārthaḥ /",
    "GSP33nysu__1u:6544": "śrutāśrutaparityāgakalpane vigatahriyām // MAnuv_1,1.217cd //",
    "GSP33nysu__1u:6545": "vākyadvayatātparyamāha- śruteti //",
    "GSP33nysu__1u:6546": "evaṃ vyākurvāṇena hi śrutamupaśabdaṃ tyaktavā tatsthāne 'śruto 'tiśabdo",
    "GSP33nysu__1u:6547": "'dhyāhāryaḥ /",
    "GSP33nysu__1u:6548": "tathāca śrutaparityāgo 'śrutakalpanaṃ ca syāt /",
    "GSP33nysu__1u:6549": "tadubhayaṃ ca lajjāheturiti /",
    "GSP33nysu__1u:6550": "na vayaṃ śrutaparityāgenāśrutādhyāhāraṃ kurmo yenāyaṃ doṣaḥ syāt /",
    "GSP33nysu__1u:6551": "kiṃ nāmāvyayānāmanekārthatvādupaśabdo 'tiśabdārtho vyākhyāyata iti cenna /",
    "GSP33nysu__1u:6552": "niyāmakena vinā prasiddhārthatyāgāprasiddhārthasvīkārānupapatteḥ /",
    "GSP33nysu__1u:6553": "na hyavyayānyanekārthānītyetāvatāntaḥśabdasya bahirityartho gṛhyate /",
    "GSP33nysu__1u:6554": "kintu prayogādikamanusṛtyaiveti sthite 'bhyupagamyāpi doṣamāha- mṛtāveveti",
    "GSP33nysu__1u:6555": "mṛtāveva parityāgaḥ kṛto hyannamayasya ca // MAnuv_1,1.218ab //",
    "GSP33nysu__1u:6556": "hi yasmādannamayasya kośasya caśabdātprāṇamayasya ca parityāgo mṛtāveva kṛto bhavati /",
    "GSP33nysu__1u:6557": "mṛteḥ śarīratyāgarūpatvāt /",
    "GSP33nysu__1u:6558": "tasmādasmāllokātpretyeti maraṇoktayaivānnamayādyatikramasyoktatvātapunaretamannamayamātmānamupasaṅkrāmatīti tadatikramoktau punaruktiḥ prasajyeteti /",
    "GSP33nysu__1u:6559": "kiñca brahmavidāpnoti paramityupakramānuguṇyaṃ ca prāptiparatve syāt /",
    "GSP33nysu__1u:6560": "ato nānnamayādayaḥ kośāḥ kintu viṣṇureva /",
    "GSP33nysu__1u:6561": "śuddhiprārthanaliṅgādvākyāntaroktānāṃ kośatve 'pi na kaścidvirodhaḥ /",
    "GSP33nysu__1u:6562": "api ca te 'nnamayādayaḥ /",
    "GSP33nysu__1u:6563": "ete tvannarasamaya ityupakramādraso vai sa iti vākyaśeṣāccānnarasamayādaya iti śabdāntaranyāyenāpyanye bhaviṣyantīti sarvamanavadyam /",
    "GSP33nysu__1u:6564": "evamannamayādīnāṃ pañcānāmapi parabrahmatvapratipādanaparatayā sūtrāṇi vyākhyāya pareṣāgamavyākhyāṃ pratyākhyātumuttaro 'yaṃ granthasandarbha ārabhyate /",
    "GSP33nysu__1u:6565": "tatra māyāvādino 'nnamayādayaḥ pañcāpi kośā iti manyamānā brahmapucchaṃ pratiṣṭhetyuktasya brahmaṇaḥ svaprādhānyena jñeyatvapratipādakānyetāni sūtrāṇīti vyācakṣate /",
    "GSP33nysu__1u:6566": "tathā hi /",
    "GSP33nysu__1u:6567": "annamayādayaścatvārastāvadannādivikārāḥ kośā eva /",
    "GSP33nysu__1u:6568": "tathāca vikārārthe mayaṭpravāhe satyānandamaya evākasmādardhacaratīyanyāyena kathameva mayaṭaḥ prācuryārthatvaṃ brahmaviṣayatvaṃ cāśrīyate /",
    "GSP33nysu__1u:6569": "māntravarṇikabrahmādhikārāditi cet /",
    "GSP33nysu__1u:6570": "annamayādīnāmapi tarhi brahmatvaprasaṅgaḥ /",
    "GSP33nysu__1u:6571": "annamayādīnāmantarasyānyasya śravaṇādabrahmatvamānandamayasya tu tadabhāvādbrahmatvamiti cenna",
    "GSP33nysu__1u:6572": "tatrāpi satyaṃ jñānamanantaṃ brahmeti prakṛtasya brahmaṇo brahma pucchaṃ pratiṣṭhetyānandamayāśrayatayoktatvāt",
    "GSP33nysu__1u:6573": "tadvijijñāpayiṣayaivānnamayādayaḥ pañcāpi kośāḥ kalpyante /",
    "GSP33nysu__1u:6574": "nanvannamayādīnābhivānandamayasya pucchatvenoktaṃ brahma kathaṃ svapradhānaṃ syāt /",
    "GSP33nysu__1u:6575": "na /",
    "GSP33nysu__1u:6576": "svapradhānatayā prakṛtatvāt /",
    "GSP33nysu__1u:6577": "nacānandamayāvayatvenāpi brahmaṇi jñāyamāne prakṛtatvaṃ na hīyate ānandamayasya brahmatvāditi vācyam /",
    "GSP33nysu__1u:6578": "tathā sati tadevāvayavyavayavaścetyasāmañjasyāprasaṅgāt /",
    "GSP33nysu__1u:6579": "anyataraparigrahe ca pucchasyaiva brahmatvaṃ yuktam /",
    "GSP33nysu__1u:6580": "brahmaśabdaśravaṇāt /",
    "GSP33nysu__1u:6581": "na tvānandamayasya tatra brahmaśabdāśravaṇāt /",
    "GSP33nysu__1u:6582": "asanneveti ślokasya brahmapucchamityuktabrahmaviṣayatvāt /",
    "GSP33nysu__1u:6583": "na hyatrānandamayo 'nvākṛṣṭate /",
    "GSP33nysu__1u:6584": "kintu pucchatayoktaṃ brahma svapradhānatayā /",
    "GSP33nysu__1u:6585": "na cānanda(maya)syānubhavasiddhasya bhāvābhāvaśaṅkā yujyate /",
    "GSP33nysu__1u:6586": "kathaṃ tarhi pucchatvoktiḥ /",
    "GSP33nysu__1u:6587": "pucchavatpucchamityāśrayārthatvāt /",
    "GSP33nysu__1u:6588": "kiñcānandamayasya priyādyavayavayogāśārīratvābhyāṃ saviśeṣattvādbrahmaṇo",
    "GSP33nysu__1u:6589": "'pi saviśeṣatvaprasaṅgaḥ /",
    "GSP33nysu__1u:6590": "nirviśeṣaṃ ca brahma /",
    "GSP33nysu__1u:6591": "vāṅmanasāgocaratvaśruteḥ /",
    "GSP33nysu__1u:6592": "mayaṭaḥ prācuryārthatve 'pyānandapracura ityukte duḥkhālpatvamapi gamyate",
    "GSP33nysu__1u:6593": "prācuryasya loke pratiyogyalpatāsāpekṣatvāt /",
    "GSP33nysu__1u:6594": "naca brahmaṇi duḥkhaṃ sambhavati /",
    "GSP33nysu__1u:6595": "kiñca priyādīnāṃ pratiśarīraṃ bhedenānandamayasyāpi bhede brahmaṇo 'pi",
    "GSP33nysu__1u:6596": "pratiśarīraṃ bhedaḥ prasajyeta /",
    "GSP33nysu__1u:6597": "naca tadyuktam /",
    "GSP33nysu__1u:6598": "anantatvaśruteḥ /",
    "GSP33nysu__1u:6599": "nacaivaṃ bhāgarvī vāruṇī vidyā viruddhayeta /",
    "GSP33nysu__1u:6600": "tatra mayaṭo 'śravaṇena bhinnaviṣayatvāt /",
    "GSP33nysu__1u:6601": "etamānandamayamātmānamiti cānnamayādīnāmivānandamayasyātikramaṇīyatayoktasyābrahmatvāt /",
    "GSP33nysu__1u:6602": "ante mayaṭaḥ śravaṇena pūrvamapi tadadhyāhāre pūrvamapi nānandamayo brahmāstu /",
    "GSP33nysu__1u:6603": "brahmajñānārthinastu tadupadeśo dvāratayopapanno bhaviṣyatīti /",
    "GSP33nysu__1u:6604": "nanvevaṃ tarhi kathaṃ sūtrāṇi /",
    "GSP33nysu__1u:6605": "ānandamayasya brahmatāpratipādanaparatayopalambhāt /",
    "GSP33nysu__1u:6606": "maivam /",
    "GSP33nysu__1u:6607": "vedasūtrayorvirodhe guṇe tvanyāyyakalpaneti nyāyena sūtrāṇāṃ kathañcidyojyatvāt /",
    "GSP33nysu__1u:6608": "tasmādānandamayādayaḥ pañcāpi kośā na brahmeti /",
    "GSP33nysu__1u:6609": "tadetatsūtravyākhyānena nirākṛtamapi śiṣyahitatayā sphuṭaṃ nirākaroti ye",
    "GSP33nysu__1u:6610": "'nnamiti /",
    "GSP33nysu__1u:6611": "ye 'nnaṃ brahmetyādyupāsāṃ sāmānādhikaraṇyataḥ // MAnuv_1,1.218cd //",
    "GSP33nysu__1u:6612": "uktavā pañcasvarūpāṇāṃ punastatprāptivādinī /",
    "GSP33nysu__1u:6613": "sthānadvayagatā vedavāṇī tadapalāpinām // MAnuv_1,1.219 //",
    "GSP33nysu__1u:6614": "tamaso 'nyatra saṃsthānaṃ kathameva saheta sā // MAnuv_1,1.220ab //",
    "GSP33nysu__1u:6615": "ityādīti kriyāviśeṣaṇam /",
    "GSP33nysu__1u:6616": "pañcasvarūpaṇāmiti viśeṣaṇasamāsa evāyaṃ na dviguḥ /",
    "GSP33nysu__1u:6617": "taddhitārthādyabhāvāt /",
    "GSP33nysu__1u:6618": "tatprāptivādinī /",
    "GSP33nysu__1u:6619": "jñānaphalatveneti śeṣaḥ /",
    "GSP33nysu__1u:6620": "sthānadvayamanuvākadvayam /",
    "GSP33nysu__1u:6621": "tadapalāpināmannamayādīnām /",
    "GSP33nysu__1u:6622": "idamuktaṃ bhavati /",
    "GSP33nysu__1u:6623": "annamayādipañcakaṃ yadi na brahma tadānnamayādīnpratyudāhṛtaślokeṣu ye",
    "GSP33nysu__1u:6624": "'nnaṃ brahmopāsata iti prathamānuvāke 'nnaṃ brahmeti vyajānādityuttarānuvāke ca brahmatayoktivirodhaḥ syāt /",
    "GSP33nysu__1u:6625": "nahi pucchasyāpi brahmatve pramāṇamastyanyadato brahmaśabdāt /",
    "GSP33nysu__1u:6626": "nanvetadbrahmajñānadvāratayopadiṣyam /",
    "GSP33nysu__1u:6627": "natu brahmatayopadiṣyamiti cenna /",
    "GSP33nysu__1u:6628": "sāmānādhikaraṇyenoktatvāt /",
    "GSP33nysu__1u:6629": "naca sāmānādhikaraṇyamapi gauṇam /",
    "GSP33nysu__1u:6630": "tathā sati viduṣastatprāptiruktā viruddhayeta /",
    "GSP33nysu__1u:6631": "naca tatrātikramo 'thar ityuktam /",
    "GSP33nysu__1u:6632": "nacānandamaye brahmaśabdo nāsti ślokasya pucchaviṣayatvāditi vācyam /",
    "GSP33nysu__1u:6633": "tathā satyannamayādiślokānāmapi tathātvaprāpteḥ /",
    "GSP33nysu__1u:6634": "kiñca bādhakavaśāditthamāśrīyate /",
    "GSP33nysu__1u:6635": "evameva vā /",
    "GSP33nysu__1u:6636": "nādyaḥ /",
    "GSP33nysu__1u:6637": "bādhakānāṃ parihṛtatvāt /",
    "GSP33nysu__1u:6638": "dvitīye tu nirnimittaṃ vedārthabhūtabrahmāpalāpino bauddhasyeva vedābhimānikopena narakaprāptiḥ syāditi /",
    "GSP33nysu__1u:6639": "sthānadvayagatetyuktam /",
    "GSP33nysu__1u:6640": "prāk ca bhṛgoścaitadvadiṣyatīti /",
    "GSP33nysu__1u:6641": "tatrottarānuvākoktasya brahmatvaṃ prapañcayati- adhīhīti //",
    "GSP33nysu__1u:6642": "adhīhi bhagavo brahmetyukto 'nnaprāṇapūrvakam // MAnuv_1,1.220cd //",
    "GSP33nysu__1u:6643": "āha brahma kathaṃ tanna ... // MAnuv_1,1.221a //",
    "GSP33nysu__1u:6644": "adhīhyadhyāpaya /",
    "GSP33nysu__1u:6645": "ṇyarthasyāntarṇītatvāt /",
    "GSP33nysu__1u:6646": "bhagavo bhagavan /",
    "GSP33nysu__1u:6647": "matuvaso ruḥ sambuddhau chandasīti vacanāt /",
    "GSP33nysu__1u:6648": "ukto bhṛguṇā pṛṣṭo varuṇaḥ”bhṛgurvai vāruṇiḥ /",
    "GSP33nysu__1u:6649": "varuṇaṃ pitaramupasasāra /",
    "GSP33nysu__1u:6650": "adhīhi bhagavo brahmeti /",
    "GSP33nysu__1u:6651": "tasmā etatprovāca /",
    "GSP33nysu__1u:6652": "annaṃ prāṇaṃ cakṣuḥśrotraṃmanovācam'; ityevaṃ brahmapraśnottaratvenoktatvādannādikaṃ brahmaiva bhavitumarhatītyarthaḥ /",
    "GSP33nysu__1u:6653": "nanu tatra mayaṭo 'śravaṇādbhinnaviṣayatvamiti cenna /",
    "GSP33nysu__1u:6654": "uktottaratvāt /",
    "GSP33nysu__1u:6655": "kiñca yathā satyannamayādīnpratyudāhṛtaślokeṣu mayaṭo",
    "GSP33nysu__1u:6656": "'śravaṇādbhinnaviṣayatvaṃ syāt /",
    "GSP33nysu__1u:6657": "astviti cenna /",
    "GSP33nysu__1u:6658": "tathā sati tadudāharaṇasyāsaṅgatiprasaṅgāt /",
    "GSP33nysu__1u:6659": "yasyānnādervikārāstetatpraśaṃsāparatayā saṅgatistviti cenna /",
    "GSP33nysu__1u:6660": "manomayaśloke tadayogāt /",
    "GSP33nysu__1u:6661": "tarhi tata evānupapatterannādiśabdairannamayādaya evocyata iti kalpyata iti cet /",
    "GSP33nysu__1u:6662": "tarhyatrāpi prakaraṇavaśādannamayādaya evocyanta ityaṅgīkāryam /",
    "GSP33nysu__1u:6663": "ukte 'rthe hi saṃvāditveneyamākhyāyikoktā /",
    "GSP33nysu__1u:6664": "tasmādannamayādaya evātrocyante /",
    "GSP33nysu__1u:6665": "te ca brahmapraśnottaratvenoktatvānyathānupapattyā brahmaiveti /",
    "GSP33nysu__1u:6666": "yadyapi”saiṣā bhārgavī vāruṇakṣa vidyā parame vyomanpratiṣṭhitā'; iti sākṣādbrahmavidyātvamucyate",
    "GSP33nysu__1u:6667": "tathāpi mīmāṃsārthaṃ yuktayupanyāsaḥ /",
    "GSP33nysu__1u:6668": "athavā /",
    "GSP33nysu__1u:6669": "asyāpi samānayogakṣematvāditi /",
    "GSP33nysu__1u:6670": "syādetat /",
    "GSP33nysu__1u:6671": "brahmapraśnottaratayoktimātreṇa na varuṇoktānāmannādīnāṃ brahmatvaṃ siddhayati /",
    "GSP33nysu__1u:6672": "brahmajñānopāyatayāpi tadupadeśopapatteḥ /",
    "GSP33nysu__1u:6673": "tathā hi /",
    "GSP33nysu__1u:6674": "dvitīyācandrapraśne 'candrarūpāpi śākhā candratayocyate candrajñānopāyatvāt /",
    "GSP33nysu__1u:6675": "yathā vārundhatīpraśne tatsamīpavartinī pṛthulā tārakārundhatītvenopadiśyate /",
    "GSP33nysu__1u:6676": "arundhatījñānadvāratvāt /",
    "GSP33nysu__1u:6677": "dvāratvaṃ cānnādiśabdoditānāṃ śarīrādīnāṃ bahirvṛttinivāraṇadvārā brahmajñānaṃ pratyupapadyata eveti /",
    "GSP33nysu__1u:6678": "maivam /",
    "GSP33nysu__1u:6679": "kimanena vyabhicāraścodyate /",
    "GSP33nysu__1u:6680": "kiṃvānyathāsiddhiḥ sambhāvyate /",
    "GSP33nysu__1u:6681": "uta sā niścīyate /",
    "GSP33nysu__1u:6682": "pakṣatrayamasambaddhamityāha- dvāramiti //",
    "GSP33nysu__1u:6683": "... dvāraṃ taditi vādinaḥ /",
    "GSP33nysu__1u:6684": "upasattiṃ kathaṃ vidyur ... // MAnuv_1,1.221bc //",
    "GSP33nysu__1u:6685": "tadannādikam /",
    "GSP33nysu__1u:6686": "upapattiṃ brahmajñānārthopasattyuttarakālīnaṃ gurūpadeśaprakāramityarthaḥ",
    "GSP33nysu__1u:6687": "kathamityākṣepe /",
    "GSP33nysu__1u:6688": "na vidyurityarthaḥ /",
    "GSP33nysu__1u:6689": "gurūpadeśaprakārājñānavijṛmbhiteyaṃ śaṅketi bhāvaḥ /",
    "GSP33nysu__1u:6690": "tatkathaṃ na vidyurityata āha-upasannāyeti //",
    "GSP33nysu__1u:6691": "... upasannāya hi triśaḥ // MAnuv_1,1.221d //",
    "GSP33nysu__1u:6692": "brahmaiva vaktavyam /",
    "GSP33nysu__1u:6693": "na punaryatkiñcit /",
    "GSP33nysu__1u:6694": "abodhe 'pi punaḥ punaḥ tadeva śabdāntareṇa vaktavyam /",
    "GSP33nysu__1u:6695": "dvāraṃ ca dvāratayaiva vaktavyam /",
    "GSP33nysu__1u:6696": "natu tadātmakatvena /",
    "GSP33nysu__1u:6697": "nahi dhūmo 'gnyātmakatvena pradaśyarte /",
    "GSP33nysu__1u:6698": "candradyudāharaṇamapyasiddhameveti /",
    "GSP33nysu__1u:6699": "āgamā vedāḥ /",
    "GSP33nysu__1u:6700": "sampradāyavidaḥ smṛtītihāsapurāṇakartāraḥ /",
    "GSP33nysu__1u:6701": "api cāvitaretarasamuccayārthau /",
    "GSP33nysu__1u:6702": "tarhi upadeśaprakārājñatayā varuṇo 'nyadupadiśatītyastu /",
    "GSP33nysu__1u:6703": "maivam /",
    "GSP33nysu__1u:6704": "lokapālasyaitāvajjñānābhāvasambhavādityāśayena",
    "GSP33nysu__1u:6705": "dvāropadeśaśaṅkānirākaraṇamupasaṃharati- taditi //",
    "GSP33nysu__1u:6706": "tad yatkiñcit kathaṃ brūyādupasannāya dikpatiḥ // MAnuv_1,1.223ab //",
    "GSP33nysu__1u:6707": "nanvabrahmaiva brahma pṛṣṭavate varuṇenoktaṃ vyāmohanāyeti kiṃ na syādityata āha- na vadediti",
    "GSP33nysu__1u:6708": "na vaded brahma ca kathaṃ māyāvī nahi vārirāṭ // MAnuv_1,1.223cd //",
    "GSP33nysu__1u:6709": "kimākṣepe /",
    "GSP33nysu__1u:6710": "brahmaiva vadedityarthaḥ /",
    "GSP33nysu__1u:6711": "tatra heturmāyāvī na hīti /",
    "GSP33nysu__1u:6712": "āptatvādityarthaḥ /",
    "GSP33nysu__1u:6713": "vivakṣitārthatattvajñānaṃ hi varuṇasya dikpateḥ prasiddham /",
    "GSP33nysu__1u:6714": "avipralambhakatvaṃ ca pitṛtvāt /",
    "GSP33nysu__1u:6715": "bhṛgorbrahmajñānayogyatvāt /",
    "GSP33nysu__1u:6716": "upasannāyeti prasaṅgadoṣasya nirastatvāt /",
    "GSP33nysu__1u:6717": "vārirāḍiti bhūtābhimānitvenoktasyāpaṭukaraṇatvāsambhavāt /",
    "GSP33nysu__1u:6718": "vivakṣāyāścopadeśādeva siddheḥ /",
    "GSP33nysu__1u:6719": "ata eva śrutirvāruṇirḥ(varuṇaṃ)pitaramupasasādetyāha /",
    "GSP33nysu__1u:6720": "tadanenāptena brahmapraśnottaratvenoktatvamannādīnāṃ brahmatve heturityuktaṃ bhavati /",
    "GSP33nysu__1u:6721": "nanu varuṇenokteṣvannādiṣvannaprāṇamanāṃsi santu brahmasvarūpāṇi /",
    "GSP33nysu__1u:6722": "annādiśabdānāmattṛtvādyarthatayānupapattyabhāvāt /",
    "GSP33nysu__1u:6723": "cakṣuḥśrotravākśabdaṃ tu kathaṃ brahma syāt /",
    "GSP33nysu__1u:6724": "cakṣurādiśabdānāṃ caṣṭe 'neneti cakṣuḥ /",
    "GSP33nysu__1u:6725": "śṛṇotyaneneti śrotram /",
    "GSP33nysu__1u:6726": "vadatyanayeti vāgiti karaṇārthatvāt /",
    "GSP33nysu__1u:6727": "brahmaṇaśca karaṇatvānupapatteriti cenna /",
    "GSP33nysu__1u:6728": "kartaryapi tadvyutpattisambhavādityāha- caṣṭa iti //",
    "GSP33nysu__1u:6729": "caṣṭa ityeva taccakṣuḥ śravaṇācchrotramucyate /",
    "GSP33nysu__1u:6730": "vacanādeva vāg brahma sṛṣṭisthityādikāraṇam // MAnuv_1,1.224 //",
    "GSP33nysu__1u:6731": "evaśabdena karaṇasādhanatāṃ nirākaroti /",
    "GSP33nysu__1u:6732": "kiñca”yato vā imāni bhūtāni jāyante'; iti sakalabhūtānāṃ sṛṣṭisthitisaṃhārakāraṇatvaṃ ca brahmalakṣaṇamannādiṣūpadiṣyam /",
    "GSP33nysu__1u:6733": "tataścaitadbrahmetyāha- sṛṣṭīti //",
    "GSP33nysu__1u:6734": "yataḥ sṛṣṭayādikāraṇamuktamato 'pi brahmeti sambandhaḥ /",
    "GSP33nysu__1u:6735": "nanu tathāpi nānuvākadvayoktamekaṃ vastu bhavitumarhati /",
    "GSP33nysu__1u:6736": "saṅkhayābhedātsaṃjñābhedācca /",
    "GSP33nysu__1u:6737": "pūrvaṃ khalvannamayādayaḥ pañcoktā na cakṣuḥśrotravācaḥ /",
    "GSP33nysu__1u:6738": "uttaratra cānnādayaḥ ṣaṭ na vijñānānandāviti tatrāha- tacceti //",
    "GSP33nysu__1u:6739": "tacca vāghūlaśākhāyāmaṣṭarūpamudāhṛtam /",
    "GSP33nysu__1u:6740": "vijñānānandasahitaṃ pṛthak sṛṣṭayādilakṣaṇaiḥ // MAnuv_1,1.225 //",
    "GSP33nysu__1u:6741": "caśabdo hetvarthaḥ /",
    "GSP33nysu__1u:6742": "yasmādvādhūlaśākhāyāṃ vijñānānandasahitaṃ tadannādiṣaṭkamityaṣṭarūpaṃ brahmatayodāhṛtam /",
    "GSP33nysu__1u:6743": "tasmāttadanusāreṇa prathamānuvāke cakṣurāditrayasyottaratra vijñānānandayoradhyāhāreṇa saṅkhayāsaṃjñaikyaṃ bhaviṣyatīti bhāvaḥ /",
    "GSP33nysu__1u:6744": "hetvantasamuccaye vā caśabdaḥ /",
    "GSP33nysu__1u:6745": "atrāpi hi”vijñānaṃ brahmeti vyajānāt'; /",
    "GSP33nysu__1u:6746": "“ānando brahmeti vyajānāt'; ityuttaravākyaparyālocanayāpi hyatra vijñānānandayoradhyāhāro gamyate /",
    "GSP33nysu__1u:6747": "na hyanyadvaruṇenopadiṣyaṃ bhṛgustvanyadvayajānāditi yujyate /",
    "GSP33nysu__1u:6748": "nanu vādhūlaśākhoktamapi kuto brahmetyata āha- pṛthagiti //",
    "GSP33nysu__1u:6749": "anekaśākhāvidāmevātra samyagadhikārajñāpanāyaitaduktam /",
    "GSP33nysu__1u:6750": "nanu vādhūlaśākhāyāmivātrobhayatrāṣyakameva kasmānnoktamityata āha-",
    "GSP33nysu__1u:6751": "āvāpeti //",
    "GSP33nysu__1u:6752": "āvāpodvāpataṣa śākhā yata āhuḥ paraṃ padam // MAnuv_1,1.226ab //",
    "GSP33nysu__1u:6753": "kvacidanyatrānuktāvāpena kvacidanyatroktodvāpena kvacidubhayatayā kvacitsāmagṣeṇa parameśvarasvarūpaṃ pratipādayantīti śākhānāṃ svabhāvo yato 'to na kaścidvirodha iti /",
    "GSP33nysu__1u:6754": "nanu tathāpi varuṇopadiṣyānāmannādīnāṃ brahmatvaṃ nopapadyate /",
    "GSP33nysu__1u:6755": "tadvijñāya punareva varuṇaṃ pitaramupasasāra'; iti labdhopadeśasyāpi bhṛgoḥ punarupasaraṇavacanāt",
    "GSP33nysu__1u:6756": "pūrvoktasyaiva brahmatve adhīhi bhagavo brahmeti punarupasaraṇaṃ vyarthaṃ syāt /",
    "GSP33nysu__1u:6757": "anena tu jñāyate na pūrvopadiṣyaṃ brahmeti /",
    "GSP33nysu__1u:6758": "yathā hi kaścitsuvarṇaṃ yācitavate rajataṃ dadāti so 'pi gṛhītvā'locya",
    "GSP33nysu__1u:6759": "punaḥ(punaḥ) suvarṇaṃ dehīti yācate /",
    "GSP33nysu__1u:6760": "tena pārśvastho jānāti prāgdattamanyadeva kiñcinna suvarṇamiti /",
    "GSP33nysu__1u:6761": "tathehāpītyāśaṅkāṃ pariharati- yata iti //",
    "GSP33nysu__1u:6762": "yato bhūtāni jāyanta ityādyairlakṣaṇaiḥ svayam // MAnuv_1,1.226cd //",
    "GSP33nysu__1u:6763": "lakṣitaṃ guruṇā paścāt tapasaivāparokṣataḥ /",
    "GSP33nysu__1u:6764": "dṛṣṭvaikaikaṃ svarūpaṃ tu samastoktānudarśanam // MAnuv_1,1.227 //",
    "GSP33nysu__1u:6765": "icchatā'jñāṃ guroḥ prāpya tapasaivārokṣitam /",
    "GSP33nysu__1u:6766": "abrahmetyeva vadatāṃ śrutahānyaśrutagrahau // MAnuv_1,1.228 //",
    "GSP33nysu__1u:6767": "sākṣāllakṣaṇatāṃ prāptāviti lajjā taduktiṣu // MAnuv_1,1.229ab //",
    "GSP33nysu__1u:6768": "ayamarthaḥ na punarupasaraṇānyathānupapattyā pūrvopadiṣyasyābrahmatvaṃ kalpyam /",
    "GSP33nysu__1u:6769": "punarupasaraṇasyānyathopapatteḥ /",
    "GSP33nysu__1u:6770": "tathā hi /",
    "GSP33nysu__1u:6771": "varuṇo hyuddeśalakṣaṇābhyāṃ bhṛgave brahmopadiśyovāca /",
    "GSP33nysu__1u:6772": "na śravaṇamātreṇa kṛtī bhavān /",
    "GSP33nysu__1u:6773": "śravaṇamātrasya brahmasākṣātkārāsādhanatvāt /",
    "GSP33nysu__1u:6774": "sākṣātkārasyaiva mokṣasādhanatvāt /",
    "GSP33nysu__1u:6775": "atastvayā manananididhyāsanarūpaṃ tapaḥ karaṇīyamiti /",
    "GSP33nysu__1u:6776": "sa caivamupadiṣyāṣyarūpo yugapatsarvasya sākṣātkartumaśakyatvānmanananididhyāsābhyāmannākhyaṃ bhagavadrūpaṃ sākṣātkṛtya guruprasādalabdhamapūrvatamaṃ dhanaṃ tasmai nivedayituṃ prāṇākhyarūpāntarasākṣātkārāya manananididhyāsane cikīrṣurguroranujñāmādātuṃ ca punargurumupasasāra /",
    "GSP33nysu__1u:6777": "evaṃ rūpāntare 'pi /",
    "GSP33nysu__1u:6778": "tatrānujānīhīti vaktavye yadadhīhi bhagavo brahmeti vadati tadahaṅkāranirāsārthamiti /",
    "GSP33nysu__1u:6779": "nanvevamastvarthāpattiranyathopapattyupakṣīṇā /",
    "GSP33nysu__1u:6780": "tathāpi kiṃ pūvarsyābrahmatvātpunarupasaraṇam utoktarītyānujñānārthamiti sandihyate /",
    "GSP33nysu__1u:6781": "sandehe cānnamayādīnāṃ na brahmatvāvadhāraṇaṃ sambhavatīti /",
    "GSP33nysu__1u:6782": "maivam /",
    "GSP33nysu__1u:6783": "yato vā imāni bhūtāni jāyanta ityādilakṣarayogāttapasaivāparokṣitatvaliṅgāccottarapakṣāvadhāraṇopapatteḥ",
    "GSP33nysu__1u:6784": "nahi dehādāvidaṃ lakṣaṇaṃ sambhavatīti /",
    "GSP33nysu__1u:6785": "naca tasya svabhāvasiddhajñānasya sākṣātkārāya tapo 'pekṣitam /",
    "GSP33nysu__1u:6786": "kiñca pūrvasyābrahmatvena punarupasaraṇe sa tapastaptvānnaṃ brahmeti vyajānāt /",
    "GSP33nysu__1u:6787": "nānnāddhayeva khalvityādi brūyāt /",
    "GSP33nysu__1u:6788": "evaṃ brahmatvajñāpakeṣu śruteṣvapyaśrutamabrahmatvaṃ kalpayatāṃ śrutahāniraśrutagrahāpattiśca syādityalaṃ nirdalapakṣapratikṣepe",
    "GSP33nysu__1u:6789": "'smākameva lajjā jāyata iti /",
    "GSP33nysu__1u:6790": "akṣarārthastu sphuṭa eva /",
    "GSP33nysu__1u:6791": "sūtrākṣarāṇāmanānuguṇyaṃ tu bhagavatā na vyutpāditam /",
    "GSP33nysu__1u:6792": "tasya pareṇa svayamevāṅgīkṛtatvāt /",
    "GSP33nysu__1u:6793": "yo hi svayameva svavyākhyānasyāsvārasikatvaṃ manyate /",
    "GSP33nysu__1u:6794": "taṃ prati tadvyutpādanaṃ mṛtamāraṇamiva nirākartureva lajjākaram /",
    "GSP33nysu__1u:6795": "ata evāha /",
    "GSP33nysu__1u:6796": "iti prakāreṇa taduktiṣu viṣayabhūtāsu dūṣaṇābhidhāne 'smākameva lajjeti /",
    "GSP33nysu__1u:6797": "yacca bhedavyapadeśācceti sūtraṃ vyākhyāyoktaṃ pareṇa mithyābhūtaṃ jīvātmaparamātmabhedamāśritya bhedavyapadeśāccetyuktamiti tadanupapannamiti bhāvenāha- samīpa iti //",
    "GSP33nysu__1u:6798": "samīpe sahabhogasya muktitvenoktito 'sakṛt // MAnuv_1,1.229cd //",
    "GSP33nysu__1u:6799": "bhedo jīveśayormithyetyeva mithyā svayaṃ bhavet // MAnuv_1,1.230ab //",
    "GSP33nysu__1u:6800": "“etamānandamayamātmānamupasaṅkramya'; ityādau parameśvarasya samīpe /",
    "GSP33nysu__1u:6801": "“so 'śnute'; ityādau tena saha /",
    "GSP33nysu__1u:6802": "nahi sāmīpyaṃ sāhityaṃ ca bhedena vinopapadyate /",
    "GSP33nysu__1u:6803": "naca mokṣe 'pi śiṣyamāṇaṃ mithyā bhavituṃ yuktam /",
    "GSP33nysu__1u:6804": "atmasvarūpasyāpi mithyātvaprasaṅgāt /",
    "GSP33nysu__1u:6805": "athavā bhedavyapadeśādityukte mithyābhedo 'yaṃ kiṃ na syādityākāṅkṣānirāsārthatvenāsminnasya ca tadyogaṃ śāstīti sūtraṃ prakārāntareṇa vyākhyāti /",
    "GSP33nysu__1u:6806": "etena mayaṭaścaiva dvaividhyenārthakalpanāt /",
    "GSP33nysu__1u:6807": "tadanyeṣāṃ matamapi satsaṃsatsu na bhāsate // MAnuv_1,1.230c-f //",
    "GSP33nysu__1u:6808": "evaṃ pañcakośavādināṃ māyāvādināṃ vyākhyāṃ nirākṛtya ye tu bhāskarādayo yathāśrutasūtrānusāriṇo 'nnamayādayaścatvāraḥ kośā ānandamayastveka eva",
    "GSP33nysu__1u:6809": "paramātmeti vyācakṣate /",
    "GSP33nysu__1u:6810": "tanmatamatideśena nirākaroti- eteneti //",
    "GSP33nysu__1u:6811": "etenaivānnamayādīnāṃ pañcānāmapi brahmatvopapādanena tadanyeṣāṃ pañcakośatvavādibhyo 'nyeṣāṃ catuṣkośavādinām /",
    "GSP33nysu__1u:6812": "satsaṃsatsu vidvatsabhāsu /",
    "GSP33nysu__1u:6813": "adhikaṃ cātra doṣamāha- mayaṭo dvaividhyenārthakalpanācceti //",
    "GSP33nysu__1u:6814": "annamayādiṣu vikārārthatvamānandamaye prācuryārthatvamiti yadatra niyāmakamuktaṃ tatprāgeva nirākṛtamiti /",
    "GSP33nysu__1u:6815": "nanu prāṇamaya eva vikāraprakramo bhagnaḥ /",
    "GSP33nysu__1u:6816": "(tatra tarhi) pratyayasya svāthirkatvakalpanādadhiko doṣaḥ syāditi /",
    "GSP33nysu__1u:6817": "nanu sūtravyākhyānamupakramya parāpavyākhyānirākaraṇamasaṅgatamiti cenna /",
    "GSP33nysu__1u:6818": "svavyākhyānadarḍhyārthatvāditi bhāvenādhikaraṇārthamupasaṃharati- ata iti //",
    "GSP33nysu__1u:6819": "ato nārāyaṇo devo niḥśeṣaguṇavācakaiḥ /",
    "GSP33nysu__1u:6820": "guṇisāmānyavacanairapi mukhyatayoditaḥ // MAnuv_1,1.231 //",
    "GSP33nysu__1u:6821": "adhyātmagaiśca prāṇādyaistathaiva hyadhibhūtagaiḥ /",
    "GSP33nysu__1u:6822": "annādiśabdairbhagavāneko mukhyatayoditaḥ // MAnuv_1,1.232 //",
    "GSP33nysu__1u:6823": "guṇisāmānyavācināṃ guṇavācināṃ ca śabdānāṃ samanvayāya pravṛtte",
    "GSP33nysu__1u:6824": "'pyadhikaraṇe 'dhikaraṇasiddhāntanyāyena",
    "GSP33nysu__1u:6825": "siddhamapyarthāntaramupasaṃharati- adhyātmagaiśceti //",
    "GSP33nysu__1u:6826": "ata eva nādhikaraṇopakramavirodha iti /",
    "GSP33nysu__1u:6827": "samastairguṇisāmānyavācakairguṇavācakairadhyātmaviṣayaiḥ(ca)",
    "GSP33nysu__1u:6828": "prāṇavāgādibhiradhibhūtaviṣayaiścānnauṣadhyādibhiḥśabdairbhagavāneva mukhyatayodita ityupasaṃhāro nopapadyate /",
    "GSP33nysu__1u:6829": "asyārthasya prāganuktatvāt /",
    "GSP33nysu__1u:6830": "nanūktamupalakṣaṇaparo 'yamānandamayaśabda iti /",
    "GSP33nysu__1u:6831": "satyam /",
    "GSP33nysu__1u:6832": "upalakṣaṇaṃ hi prakṛtopayuktasyopapanyasya cārthasya bhavati /",
    "GSP33nysu__1u:6833": "anyathātiprasaṅgāt /",
    "GSP33nysu__1u:6834": "nacaiteṣāṃ sarvaśabdānāṃ mukhyayā vṛttyā bhagavadekavācitvasamarthanaṃ prakṛtopayuktaṃ nāpyupapannam",
    "GSP33nysu__1u:6835": "tathāhi /",
    "GSP33nysu__1u:6836": "janmādyasya yata iti sūtre jagajjanmādikāraṇatvādīnyaṣṭau lakṣaṇāni brahmaṇo 'bhihitāni /",
    "GSP33nysu__1u:6837": "tatraiva śāstraṃ pramāṇamuktaṃ tṛtīyasūtre /",
    "GSP33nysu__1u:6838": "samanvayasūtre ca teṣāmeva vākyānāṃ brahmaṇi samanvayaḥ pratijñātaḥ /",
    "GSP33nysu__1u:6839": "ato jagajjanmādikāraṇatvaṃ yatrayatra pratīyate teṣāmeva vākyānāṃ parameśvare samanvayasamatharnaṃ prakṛtasaṅgatam /",
    "GSP33nysu__1u:6840": "na sarveṣām /",
    "GSP33nysu__1u:6841": "sarvatra jagajjanmādikāraṇatvapratipādanābhāvāt /",
    "GSP33nysu__1u:6842": "kiñca yanniṣṭhatayā jagajjanmādikāraṇatvaṃ pratīyate tadvācinaḥ śabdasya yayā kayācana vṛttyā bhagavatparatve samarthite 'pi lakṣaṇasyātivyāptiḥ patihriyata eva /",
    "GSP33nysu__1u:6843": "nahi gaṅgāpadalakṣyasya tīrasya ghoṣāvāsatvaṃ na siddhayati /",
    "GSP33nysu__1u:6844": "ato mukhyavṛttisamarthanasya kvopayogaḥ /",
    "GSP33nysu__1u:6845": "nopapadyate ca sarvaśabdānāṃ bhagavatyeva mukhyavṛttisamarthanam /",
    "GSP33nysu__1u:6846": "rūḍhiyogau hi mukhyavṛttī /",
    "GSP33nysu__1u:6847": "tatrāpi yogādrūḍhirbalavatī /",
    "GSP33nysu__1u:6848": "naca śabdānāṃ bhagavati rūḍhirasti /",
    "GSP33nysu__1u:6849": "kintu taditaratraiva /",
    "GSP33nysu__1u:6850": "yogastu sambhavati /",
    "GSP33nysu__1u:6851": "tathāpi sa taditarasamānaḥ /",
    "GSP33nysu__1u:6852": "tathā cārthāntara eva mukhyavṛttayaḥ śabdāḥ /",
    "GSP33nysu__1u:6853": "rūḍheryogasya ca sattvāt /",
    "GSP33nysu__1u:6854": "neśvare /",
    "GSP33nysu__1u:6855": "yogamātrasya kathañcitsambhavāt /",
    "GSP33nysu__1u:6856": "ataḥ sūtrakārasya sakalaśabdānāṃ mukhyayā vṛttyā bhagavatyeva samanvayasamarthane saṅgatyupapattyorabhāvādapavyākhyānametadityāśaṅkaya saṅgatiṃ tāvaddarśayati- janmādīti //",
    "GSP33nysu__1u:6857": "janmādyasyeti sūtreṇa guṇasarvasvasiddhaye /",
    "GSP33nysu__1u:6858": "brahmaṇo lakṣaṇaṃ proktaṃ ... // MAnuv_1,1.233a-c //",
    "GSP33nysu__1u:6859": "athāto brahmajijñāseti prathamasūtre brahmaśabdena jijñāsyasya sakalaguṇapūrṇatvaṃ jīvādivyāvṛttyarthamupāttam",
    "GSP33nysu__1u:6860": "janmādyasya yata iti dvitīyasūtreṇa tatsiddhaye jagajjanmādikāraṇatvaṃ brahmaṇo lakṣaṇaṃ proktam",
    "GSP33nysu__1u:6861": "ataḥ sūtradvayena sādhyatayā sādhakatayā cānandādisakalaguṇapūrṇatvaṃ jagajjanmādikāraṇatvaṃ ca prakṛtamiti /",
    "GSP33nysu__1u:6862": "vivṛtaṃ caitatpūrvamasmābhiḥ /",
    "GSP33nysu__1u:6863": "kimato yadyevamityata āha- śāstramūlamiti //",
    "GSP33nysu__1u:6864": "... śāstramūlaṃ yatastataḥ // MAnuv_1,1.233d //",
    "GSP33nysu__1u:6865": "tadubhayaṃ pradhānamapradhānaṃ ca lakṣaṇamanumānādinātivyāptau śaṅkitāyāṃ tannivṛttyarthaṃ tṛtīyasūtre śāstramūlaṃ śāstraikapramāṇamuktaṃ yatastataścaturthe sūtre śāstrasyānyaparatvaśaṅkāyāṃ sarvaśabdānāṃ bhagavatyanvayaḥ pratijñātumucito na katipayaśabdānāmiti śeṣaḥ /",
    "GSP33nysu__1u:6866": "sarvaguṇapūrṇatve śāstrasya pramāṇatayābhidhāne 'pi kutaḥ sarvaśabdasamanvayaḥ pratijñātavya ityata āha- anvaya iti //",
    "GSP33nysu__1u:6867": "anvayaḥ sarvaśabdānāṃ guṇasarvasvavedakaḥ // MAnuv_1,1.234ab //",
    "GSP33nysu__1u:6868": "yataḥ sarvaśabdānāmanvaya eva guṇasarvasvavedako na katipayaśabdānām /",
    "GSP33nysu__1u:6869": "ataḥ sarvaśāstrād guṇasarvasvasiddhaye sa eva pratijñātavya iti sambandhaḥ /",
    "GSP33nysu__1u:6870": "anyathā yasyaiva śabdasya samanvayo na pratijñāyate tadartho guṇo bhagavati na siddhayedativyāptiśca syāt /",
    "GSP33nysu__1u:6871": "pratijñāte ca samanvayasūtreṇa sakalaśabdasamanvaye tatprapañcanaṃ sūtrakārasya kathamasaṅgataṃ bhavatīti /",
    "GSP33nysu__1u:6872": "etena mukhyavṛttirapi saṅgatā draṣṭavyā /",
    "GSP33nysu__1u:6873": "tasyā api samanvayasūtre pratijñātavyatvāt /",
    "GSP33nysu__1u:6874": "amukhyavṛttautadabhidheyaguṇālābhaprasaṅgāt /",
    "GSP33nysu__1u:6875": "abhidheye 'tivyāptiprasaṅgācceti /",
    "GSP33nysu__1u:6876": "evamasaṅgatiṃ parihṛtya yaduktaṃ pareṇa na parameśvarasyaiva sarvaśabdamukhyārthatvaṃ yuktam",
    "GSP33nysu__1u:6877": "yogasya parameśvara ivānyatrāpi sambhavāt /",
    "GSP33nysu__1u:6878": "īśvare rūḍherabhāvenānyatra tadādhikyāditi /",
    "GSP33nysu__1u:6879": "tatra yogasyobhayatra sāmyaṃ tāvannirākaroti- śabdeti //",
    "GSP33nysu__1u:6880": "śabdapravṛttihetūnāṃ tasmin mukhyasamanvayāt // MAnuv_1,1.234cd //",
    "GSP33nysu__1u:6881": "indrādiśabdapravṛttihetūnāṃ paramaiśvaryādīnāṃ tasminparameśvare mukhyasambandhādindrādiśabdānāṃ tadvācakatvameva /",
    "GSP33nysu__1u:6882": "tasyaiva hi paramaiśvaryamanavadhikaṃ svatantraṃ ca /",
    "GSP33nysu__1u:6883": "anyatrāpi tathā cetko viśeṣa iti tatroktam- anyārtheṣviti //",
    "GSP33nysu__1u:6884": "anyārtheṣvalpatāhetostannimittatvatastathā /",
    "GSP33nysu__1u:6885": "tadvācakatvaṃ śabdānāṃ ... // MAnuv_1,1.235a-c //",
    "GSP33nysu__1u:6886": "yato 'nyārtheṣu purandarādiṣu hetoḥ śabdapravṛttihetoraiśvaryāderalpatā /",
    "GSP33nysu__1u:6887": "deśataḥ kālataḥsvarūpataśca sāvadhikatvāt /",
    "GSP33nysu__1u:6888": "alpasyāpi bhagavannimittatvācceti /",
    "GSP33nysu__1u:6889": "etaduktaṃ bhavati /",
    "GSP33nysu__1u:6890": "avayavārthamanusṛtya vṛttirhi yogaḥ /",
    "GSP33nysu__1u:6891": "avayavārthaśca yathā yathotkṛṣṭate tathātathā yogavṛtterapyutkarṣeṇa bhāvyam /",
    "GSP33nysu__1u:6892": "nimittavaicitṛye naimittikāvaicitṛyasyānupapatteḥ /",
    "GSP33nysu__1u:6893": "avayavārthaśca parameśvare 'navadhikaḥ svatantraśca /",
    "GSP33nysu__1u:6894": "arthāntare 'lpaḥ parādhīnaśca /",
    "GSP33nysu__1u:6895": "ataḥ kathaṃ yogasyobhayatra sāmyam /",
    "GSP33nysu__1u:6896": "kintvīśvare mahāyogo 'nyatra yogamātramiti sa eva śabdamukhyārtha iti /",
    "GSP33nysu__1u:6897": "yaduktamīśvare śabdānāṃ rūḍhirnāstīti tannirākaroti- bahuleti //",
    "GSP33nysu__1u:6898": "... bahulātiprayogataḥ // MAnuv_1,1.235d //",
    "GSP33nysu__1u:6899": "rūḍhamityeva sādhyaṃ syād ... // MAnuv_1,1.236a //",
    "GSP33nysu__1u:6900": "bahulātiprayogato hetoḥ śabdajātaṃ harau rūḍhameveti sādhyaṃ syāt /",
    "GSP33nysu__1u:6901": "ayaṃ prayogaḥ /",
    "GSP33nysu__1u:6902": "vimatāḥ śabdā harau rūḍhāḥ /",
    "GSP33nysu__1u:6903": "bahulātiprayogavattvāt /",
    "GSP33nysu__1u:6904": "nārāyaṇādiśabdavaditi /",
    "GSP33nysu__1u:6905": "prayogavattvaṃ ca yaugikeṣvamukhyeṣu cāstītyato bahuletyuktam /",
    "GSP33nysu__1u:6906": "ajñātamukhyeṣvamukhyeṣvapi bahulaprayogo 'stītyato 'tiprayogata ityuktam /",
    "GSP33nysu__1u:6907": "pūjyaprayogo hyatiprayogaḥ /",
    "GSP33nysu__1u:6908": "pūjyatā cāvivekapūrvakatvābhāvaḥ /",
    "GSP33nysu__1u:6909": "naca rūḍhayoge rūḍhopacāre rūḍhalakṣaṇāyāṃ vyabhicāraḥ /",
    "GSP33nysu__1u:6910": "tatrāpi rūḍhisadbhāvena sapakṣatvāt /",
    "GSP33nysu__1u:6911": "samāhāravṛttayo hi tāḥ /",
    "GSP33nysu__1u:6912": "nanvasiddho 'yaṃ hetuḥ /",
    "GSP33nysu__1u:6913": "indrādiśabdānāṃ parameśvare prayogasyaivābhāvādityata āha- rūḍhiriti //",
    "GSP33nysu__1u:6914": "... rūḍhirhi dvividhā matā /",
    "GSP33nysu__1u:6915": "avidvadvidvadāptyaiva ... // MAnuv_1,1.236bc //",
    "GSP33nysu__1u:6916": "atra rūḍhiriti rūḍhijñāpako bahulātiprayogo lakṣyate /",
    "GSP33nysu__1u:6917": "āptiḥ sambandhaḥ /",
    "GSP33nysu__1u:6918": "tatrāvidvatsambandhino bahulātiprayogasyābhāve 'pi vidvatsambandhine bhāvānnāsiddhiriti bhāvaḥ",
    "GSP33nysu__1u:6919": "astvevamīśvare('pi)rūḍhiḥ śabdānām /",
    "GSP33nysu__1u:6920": "tathāpi loke 'pi tadbhāvātsāmyameva /",
    "GSP33nysu__1u:6921": "tataśca harireva mukhyavācya iti nopapadyata ityata āha- mukhyeti //",
    "GSP33nysu__1u:6922": "... mukhyā hi viduṣāṃ tu sā // MAnuv_1,1.236d //",
    "GSP33nysu__1u:6923": "viduṣāṃ bahulātiprayogānumitā sā rūḍhirmukhyā hi yasmāttasmānna sāmyamiti śeṣaḥ /",
    "GSP33nysu__1u:6924": "kathaṃ mukhyatvamityata āha- vidvaditi //",
    "GSP33nysu__1u:6925": "vidvadrūḍhirvaidikā syāt sā yogādeva labhyate // MAnuv_1,1.237ab //",
    "GSP33nysu__1u:6926": "vaidikabahulaprayogānumitā hi vidvadrūḍhirityucyate /",
    "GSP33nysu__1u:6927": "sā ca laukikamātraprayogānumitāyā mukhyeti sphuṭameveti /",
    "GSP33nysu__1u:6928": "nanu vaidiketi katham /",
    "GSP33nysu__1u:6929": "ṭiḍhḍhāṇañ ityādinā ṅīpā bhavitavyam /",
    "GSP33nysu__1u:6930": "maivam /",
    "GSP33nysu__1u:6931": "paramavaidikatvakhyāpanārthatvāt /",
    "GSP33nysu__1u:6932": "athavā vaidikāḥ prayogā asyāṃ santi jñāpakā iti”arśādibhyo 'c'; ityaci kṛte vaidiketi bhavati",
    "GSP33nysu__1u:6933": "yadvā vaidikānāṃ puruṣāṇāmāsyāditi tatprayogātsiddheti /",
    "GSP33nysu__1u:6934": "hetvantaramāha- seti //",
    "GSP33nysu__1u:6935": "lyablopanimittā pañcamī /",
    "GSP33nysu__1u:6936": "yataḥ sā vidvadrūḍhiryogamavihāyaivopalabhyate /",
    "GSP33nysu__1u:6937": "na tvavidvadrūḍhivatsaṅketatulyāto 'pi sā mukhyeti /",
    "GSP33nysu__1u:6938": "tataḥ kimityata āha- tasmāditi //",
    "GSP33nysu__1u:6939": "tasmānmukhyārthatā viṣṇor ... // MAnuv_1,1.237c //",
    "GSP33nysu__1u:6940": "yasmādevaṃ viṣṇau mahāyogo mukhyā ca rūḍhiḥ /",
    "GSP33nysu__1u:6941": "anyatra yogamātramamukhyarūḍhiśca tasmātsarvaśabdamukhyārthatā viṣṇorupapanneti /",
    "GSP33nysu__1u:6942": "upasaṃharati- iti kṛtveti //",
    "GSP33nysu__1u:6943": "... kṛtvā hṛdi prabhuḥ // MAnuv_1,1.237d //",
    "GSP33nysu__1u:6944": "samanvayaṃ sādhayati ... // MAnuv_1,1.238a //",
    "GSP33nysu__1u:6945": "etāṃ saṅgatimetāṃ copapattiṃ hṛdi kṛtvā sūtrakṛdānandamayo",
    "GSP33nysu__1u:6946": "'bhyāsādityaśeṣaguṇisāmānyavācakādiśabdānāṃ mukhyayā vṛttyā harau",
    "GSP33nysu__1u:6947": "samanvayaṃ sādhayati /",
    "GSP33nysu__1u:6948": "ato yuktamevaitadvayākhyānamiti /",
    "GSP33nysu__1u:6949": "// iti śrīmannyāyasudhāyāmānandamayādhikaṇam //",
    "GSP33nysu__1u:6950": "[======= JNys_1,1.V: antasthatvādhikaraṇam =======]",
    "GSP33nysu__1u:6951": "// atha antaḥsthatvādhikaraṇam //",
    "GSP33nysu__1u:6952": "// oṃ antastaddharmopadeśāt oṃ //",
    "GSP33nysu__1u:6953": "antas taddharmopadeśāt |",
    "GSP33nysu__1u:6954": "syādetat /",
    "GSP33nysu__1u:6955": "yadyānandamayo 'bhyāsāditi vadataḥ sūtrakārasyaitāvānartho 'bhimato",
    "GSP33nysu__1u:6956": "bhavettarhi tata eva gatārthatvādantastaddharmopadeśādityādyadhikaraṇānāmanutthānameva syāt",
    "GSP33nysu__1u:6957": "padārthāntaraviṣayau hi rūḍhiyogāvāśrityaiva tatra pūrvapakṣapravṛttiḥ /",
    "GSP33nysu__1u:6958": "yathoktaṃ bhāṣye /",
    "GSP33nysu__1u:6959": "tatrānyaviṣayāyā rūḍheravidvadrūḍhitvena bhagavadviṣayāyā vidvadrūḍhito,",
    "GSP33nysu__1u:6960": "yogasya cālpabhagavadadhīnapravṛttinimittasāpekṣasya niravadhikāparatantrapravṛttinimittāpekṣānmahāyogādupapāditameva durbalatvamiti kuto 'dhikaraṇāntarasyāvakāśaḥ /",
    "GSP33nysu__1u:6961": "satyam /",
    "GSP33nysu__1u:6962": "tathāpyabhyadhikāśaṅkāsadbhāvenādhikaraṇāntarārambhopapattirityāśayavānstāvadadhikāśaṅkāpravartanapūrvakamantastaddharmopadeśādityādyadhikaraṇatātparyaṃ darśayatidevānāmiti //",
    "GSP33nysu__1u:6963": "// oṃ antastaddharmopadeśāt oṃ //",
    "GSP33nysu__1u:6964": "... devānāṃ tatra śaktatām /",
    "GSP33nysu__1u:6965": "āśaṅkaya ... // MAnuv_1,1.238b-c //",
    "GSP33nysu__1u:6966": "taittirīyāḥ paṭhanti /",
    "GSP33nysu__1u:6967": "antaḥpraviṣyaṃ kartārametamantaścandramasi manasā carantam /",
    "GSP33nysu__1u:6968": "sahaiva santaṃ na vijānanti devā iti /",
    "GSP33nysu__1u:6969": "tatra saṃśayaḥ /",
    "GSP33nysu__1u:6970": "kimayamantaḥpraviṣyaḥ paramātmotānya iti /",
    "GSP33nysu__1u:6971": "anya iti tāvatprāptam /",
    "GSP33nysu__1u:6972": "kutaḥ /",
    "GSP33nysu__1u:6973": "indro rājā jagato ya īśe /",
    "GSP33nysu__1u:6974": "tvaṣṭāraṃ rūpāṇi vikurvantaṃ vipaścitaṃ brahmendramagniṃ jagataḥ pratiṣṭhām /",
    "GSP33nysu__1u:6975": "diva ātmānaṃ savitāraṃ bṛhaspatimitīndrādiśruteḥ /",
    "GSP33nysu__1u:6976": "sapta yuñjanti rathamekacakramityadityaliṅgācca /",
    "GSP33nysu__1u:6977": "annaṃ brahmetyādiśrutyā taddhetuvyapadeśādiliṅgena cātītādhikaraṇena nirṇayaḥ kṛtaḥ /",
    "GSP33nysu__1u:6978": "na cendrādiśrutiranyatra netuṃ śakyate /",
    "GSP33nysu__1u:6979": "purandarādiṣu rūḍhatvādyaugikatvācca /",
    "GSP33nysu__1u:6980": "nanūktamatrānyatra rūḍheravidvatsambandhitvādyogasya ca parameśvarāyattālpanimittatvādamukhyateti",
    "GSP33nysu__1u:6981": "satyam /",
    "GSP33nysu__1u:6982": "tadannauṣadhyādipadārtheṣu syāt /",
    "GSP33nysu__1u:6983": "natu purandarādiṣu /",
    "GSP33nysu__1u:6984": "tatrendrādiśabdapravṛttinimittasya paramaiśvaryāderanavadhikasyāparāyattasya vidyamānatvena mukhyayogopapatteḥ /",
    "GSP33nysu__1u:6985": "aśakteṣu khalu sāmantādiṣvaiśvaryādikamalpaṃ parāyattaṃ ca bhavati /",
    "GSP33nysu__1u:6986": "devāstvapratihataśaktayaḥ kathamevaṃ bhaveyuḥ /",
    "GSP33nysu__1u:6987": "tathāca śrutiḥ /",
    "GSP33nysu__1u:6988": "indro vai devānāmojiṣṭha ityevaṃjātīyakā /",
    "GSP33nysu__1u:6989": "... tatra rūḍhiṃ ca tacchabdānāmapi svayam // MAnuv_1,1.238cd //",
    "GSP33nysu__1u:6990": "rūḍhirapi purandarādiṣvindrādiśabdānāṃ”indrasya nu vīryāṇi pravocam';",
    "GSP33nysu__1u:6991": "ityādi mantreṣu bahulaprayogadarśanena vidvatsambandhinī mukhyaiva /",
    "GSP33nysu__1u:6992": "teṣāmatatparatve tadyajanādau viniyogānupapatteḥ /",
    "GSP33nysu__1u:6993": "na ca svatantrānavadhikaiśvaryādikamanekeṣāṃ viruddhamiti vācyam /",
    "GSP33nysu__1u:6994": "indrādīnāṃ parameśvarātmakatvāt /",
    "GSP33nysu__1u:6995": "sa eva hi kāyarvaśāttattadupādhibhedabhinnastāstāḥ saṃjñā labhate /",
    "GSP33nysu__1u:6996": "kuta etaditi cet /",
    "GSP33nysu__1u:6997": "etatprakaraṇagatavākyaśābalyānyathānupapattyeti tāvadbrūmaḥ /",
    "GSP33nysu__1u:6998": "tathāhi /",
    "GSP33nysu__1u:6999": "adṛśye 'nātmya ityānandamayalakṣaṇatvenoktamadṛśyatvamiha na vijānanti",
    "GSP33nysu__1u:7000": "devā ityucyate /",
    "GSP33nysu__1u:7001": "samānādhikaraṇāni cendrādiśrutiliṅgāni /",
    "GSP33nysu__1u:7002": "nacaikaṃ vākyamanekaviṣayaṃ (saṃ)bhavati vyāghātāt /",
    "GSP33nysu__1u:7003": "yathoktam /",
    "GSP33nysu__1u:7004": "arthaikatvādekaṃ vākyaṃ sākāṅkṣaṃ cedvibhāge syāditi /",
    "GSP33nysu__1u:7005": "na cātraikopādānenāparaparityāge kāraṇamasti /",
    "GSP33nysu__1u:7006": "tathāca purāṇavākyam /",
    "GSP33nysu__1u:7007": "“ahaṃ bhavo bhavantaśca sarvaṃ nārāyaṇātmakam'; ityādi /",
    "GSP33nysu__1u:7008": "ata eva bhedavyapadeśastaditaraviṣayo vyākhyeyaḥ /",
    "GSP33nysu__1u:7009": "nacaivaṃ sati vinigamane kāraṇābhāvaḥ /",
    "GSP33nysu__1u:7010": "anupahitadharmāṇāmupahite sambhavādvaiparītyasyāsambhavāt /",
    "GSP33nysu__1u:7011": "tasmādindrādaya evāntaḥpraviṣṭatvena pratipādyanta iti /",
    "GSP33nysu__1u:7012": "evaṃ devānāmindrādīnāṃ tatra svatantrānavadhikendrādiśabdapravṛttinimittavattāyāṃ śaktatām",
    "GSP33nysu__1u:7013": "tataścendrādiśabdānāṃ tatra mahāyogavṛttimiti śeṣaḥ /",
    "GSP33nysu__1u:7014": "tathā tacchabdānāmindradiśabdānāṃ tatra purandarādi(ṣu)deveṣu svayamapi sākṣādapi vidvatsambandhinīmapīti yāvat /",
    "GSP33nysu__1u:7015": "rūḍhiṃ cābhyadhikāmāśaṅkaya /",
    "GSP33nysu__1u:7016": "samudrāntasthitatvādyaistaddharmairviṣṇurūḍhatām /",
    "GSP33nysu__1u:7017": "sādhayitvā ... // MAnuv_1,1.239a-c //",
    "GSP33nysu__1u:7018": "svayaṃ sūtrakāro 'ntastaddharmopadeśāditi sūtreṇāntaḥpraviṣyo viṣṇureva /",
    "GSP33nysu__1u:7019": "samudre 'ntaḥ kavayaḥ /",
    "GSP33nysu__1u:7020": "yasyāṇḍakośaṃ śuṣmamāhuḥ /",
    "GSP33nysu__1u:7021": "brahmā tapasānvavindaditi samudrāntaḥsthitatvabrahmāṇḍavīryatvabrahmatāpolabhyatvādidharmopadeśāt",
    "GSP33nysu__1u:7022": "teṣāṃ ca viṣṇudharmatvena śrutismṛtisiddhatvāt /",
    "GSP33nysu__1u:7023": "na cendrādiśrutiliṅgavirodhaḥ /",
    "GSP33nysu__1u:7024": "niravakāśaliṅgabalena tadbādhopapatteḥ /",
    "GSP33nysu__1u:7025": "naca teṣāmapi niravakāśatvam /",
    "GSP33nysu__1u:7026": "indraṃ mitraṃ varuṇamagnimāhurityādinā teṣāṃ bhagavati vidvadrūḍhisadbhāvasya siddhatvāt /",
    "GSP33nysu__1u:7027": "mahāyogasya ca suprasiddhatvāt /",
    "GSP33nysu__1u:7028": "indrādigatasya paramaiśvaryāderalpatā parameśvarādhīnatā ca śrutipurāṇādiprasiddhā /",
    "GSP33nysu__1u:7029": "śakterapyasmadādyapekṣayā'dhikyamātrameva natu nirargalatvamapi /",
    "GSP33nysu__1u:7030": "anyathānekeśvaravirodhaśca /",
    "GSP33nysu__1u:7031": "vidvadrūḍhirapīśvarasannidhānanimittaiva /",
    "GSP33nysu__1u:7032": "ityevaṃ samudrāntaḥsthitatvādyairviṣṇudharmairantaḥpraviṣṭatvasya viṣṇuniṣṭhatāṃ tathā tacchabdānāmindrādiśabdānāmapi viṣṇurūḍhatām /",
    "GSP33nysu__1u:7033": "upalakṣaṇametat /",
    "GSP33nysu__1u:7034": "tatra yaugikatvaṃ ca sādhayitvā /",
    "GSP33nysu__1u:7035": "bhedavyapadeśāc cānyaḥ |",
    "GSP33nysu__1u:7036": "... abhidāṃ taiśca punareva nyavārayat // MAnuv_1,1.239cd //",
    "GSP33nysu__1u:7037": "nanūktarītyā devānāṃ parameśvarātmakatvena samudrāntaḥsthitatvādikaṃ",
    "GSP33nysu__1u:7038": "(sarvaṃ) sambhavatītyevaṃ tairdevaireve(rī)śvarasyābhidāṃ ca punarāśaṅkaya bhedavyapadeśāccānya iti sūtreṇa, anyaścāsāvindrādidevebhyo 'ntaḥpraviṣyaḥ",
    "GSP33nysu__1u:7039": "indrasyātmetyādiviśeṣaviṣayabhedavyapadeśādabhede pramāṇābhāvācca /",
    "GSP33nysu__1u:7040": "naca vākyaśābalyam /",
    "GSP33nysu__1u:7041": "sarvasyeśvaraparatāyā uktatvāt /",
    "GSP33nysu__1u:7042": "purāṇastheśvarasannidhānātiśayaviṣayatvādityevaṃ nyavārayadityarthaḥ /",
    "GSP33nysu__1u:7043": "atra punarityāśaṅkā'vṛttimātramācaṣṭe /",
    "GSP33nysu__1u:7044": "tairevetyavadhārayatā prakārāntareṇa bhedasūtrasya punaruktatā nirastā bhavati /",
    "GSP33nysu__1u:7045": "yadyapyayaṃ liṅgātamakaḥ śabdastathāpīndrādyanekanāmasamanvayalābhādatra nirṇīta ityadoṣaḥ",
    "GSP33nysu__1u:7046": "kecidetatsūtradvayaṃ”atha ya eṣo 'ntarāditye hiraṇmayaḥ puruṣo dṛśyate, ya eṣo 'ntarakṣiṇi puruṣo dṛśyate'; iti chāndogyoktākṣyādityāntasthapuruṣasyeśvaratvasamarthanaparatvena vyācakṣate tadvā nirakartumevetyuktam /",
    "GSP33nysu__1u:7047": "tathātve hyantara upapatterityasyānārambhaprasaṅgaḥ /",
    "GSP33nysu__1u:7048": "ya eṣo 'ntarakṣiṇi puruṣo dṛśyata eṣa ātmeti hovācetyetadvākyamadhikṛtya tatpravṛttamiti cenna /",
    "GSP33nysu__1u:7049": "vākyabhedenādhikaraṇabhede śāstrāparyavasānaprasaṅgāt /",
    "GSP33nysu__1u:7050": "santi ca tatrāpyamṛtatvādayo brahmadharmāḥ /",
    "GSP33nysu__1u:7051": "nanvadhikāśaṅkayā tadārambho bhaviṣyati /",
    "GSP33nysu__1u:7052": "tathāhi /",
    "GSP33nysu__1u:7053": "eṣa dṛśyata iti tāvatpratyakṣe 'rthe prayujyate /",
    "GSP33nysu__1u:7054": "brahma tu parokṣaṃ na tathā nirdeśaviṣayo bhavitumarhati /",
    "GSP33nysu__1u:7055": "yujyate caitatpratibimbe /",
    "GSP33nysu__1u:7056": "prathamāvagatātpratyakṣābhidhānācchāyāpuruṣe 'dhigate taduparaktāyāṃ buddhau pratīyamānāṃ amṛtatvādayaḥ stutyā kathañcid vyākhyeyā iti /",
    "GSP33nysu__1u:7057": "tadidaṃ punaruktibhayasambhrāntena bhāṣitam /",
    "GSP33nysu__1u:7058": "yato atrāpi ya eṣo 'ntarakṣiṇi puruṣo dṛśyata iti pratyakṣābhidhānamasti /",
    "GSP33nysu__1u:7059": "tadatra yathā paramātmani sāvakāśitaṃ tathā tadapi bhaviṣyatīti kā tatrāpyadhikāśaṅkā /",
    "GSP33nysu__1u:7060": "tarhyatra parodāhṛtamevāstu viṣayavākyam /",
    "GSP33nysu__1u:7061": "tatrāntaḥpraviṣyamityādyantadbhaviṣyatīti cenna /",
    "GSP33nysu__1u:7062": "sthānādibhedavyapadeśādinā tatra tasyaivodāharaṇatvapratibhāsanāt /",
    "GSP33nysu__1u:7063": "tasmādvākyajñānadaridrāṇāṃ vyākhyānamupekṣaṇīyamiti /",
    "GSP33nysu__1u:7064": "// iti śrīmannyāyasudhāyāṃ antaḥsthatvādhikaraṇam //",
    "GSP33nysu__1u:7065": "[======= JNys_1,1.VI: ākāśādhikaraṇam =======]",
    "GSP33nysu__1u:7066": "// atha śrīmannyāsudhāyāṃ ākāśādhikaraṇam //",
    "GSP33nysu__1u:7067": "evamadhidaivaviṣayaśabdasamanvayamabhidhāyādhunā adhibhūtaviṣayaśabdasamanvayaṃ pratipipādayiṣurākāśasya bhūteṣu prādhānyāttacchabdasamanvayaṃ harāvāha sūtrakāraḥ- ākāśastalliṅgāditi //",
    "GSP33nysu__1u:7068": "ākāśas talliṅgāt |",
    "GSP33nysu__1u:7069": "chandogāḥ paṭhanti /",
    "GSP33nysu__1u:7070": "asya lokasya kā gatirityākāśa iti hovāca /",
    "GSP33nysu__1u:7071": "sarvāṇi ha vā imāni bhūtānyākāśādeva samutpadyante /",
    "GSP33nysu__1u:7072": "ākāśaṃ pratyastaṃ yantyākāśo hyevaibhyo jyāyānākāśaḥ parāyaṇaṃ sa eṣa parovarīyānudgīthaḥ sa eṣo 'nanta iti /",
    "GSP33nysu__1u:7073": "tatra saṃśayaḥ /",
    "GSP33nysu__1u:7074": "kimayamākāśaḥ paramātmota bhūtamiti /",
    "GSP33nysu__1u:7075": "bhūtamiti tāvatprāptam /",
    "GSP33nysu__1u:7076": "kutaḥ /",
    "GSP33nysu__1u:7077": "ākāśaśabdasya yogarūḍhibhyāṃ bhūte prasiddhatvāt /",
    "GSP33nysu__1u:7078": "ākāśanamavakāśatvaṃ khalvākāśaśabdanirvacanalabdham /",
    "GSP33nysu__1u:7079": "tacca bhūte suprasiddham /",
    "GSP33nysu__1u:7080": "prayogaśca lokavedayorākāśaśabdasya bhūtaviṣayo bahulaḥ /",
    "GSP33nysu__1u:7081": "nanu ca sarvāṇi ha vetyādyuktaliṅgabalātparamātmā kiṃ na syāt /",
    "GSP33nysu__1u:7082": "liṅgācchruterbalavattvāditi brūmaḥ /",
    "GSP33nysu__1u:7083": "naca bahutvena liṅgānāṃ prābalyam /",
    "GSP33nysu__1u:7084": "tathāpi sāmyenānirṇayāt /",
    "GSP33nysu__1u:7085": "naca sāmyamapi /",
    "GSP33nysu__1u:7086": "yathā'huḥ /",
    "GSP33nysu__1u:7087": "“dvividhaṃ balavattvaṃ ca bahutvācca svabhāvataḥ /",
    "GSP33nysu__1u:7088": "tayoḥ svabhāvo balavānupajīvyādikaśca saḥ'; iti /",
    "GSP33nysu__1u:7089": "kutrimākṛtrimayorakṛtrimaṃ hi jyāyaḥ /",
    "GSP33nysu__1u:7090": "ataḥ prathamāvagatasvabhāvabalavacchrutyanurodhena liṅgāni kathañcidyojyānīti /",
    "GSP33nysu__1u:7091": "nanvantastaddharmopadeśādityanenaiva parihṛtametat /",
    "GSP33nysu__1u:7092": "indrādiśabdavadākāśaśabdasyāpi bhūte 'mukhyayā vṛttyā pravṛttasya mahāyogavidvadrūḍhibhyāmīśvaravācinastadbuddhayādhāyakatvameva hi nyāyyam",
    "GSP33nysu__1u:7093": "sutarāṃ ca niravakāśaliṅgabalāditi /",
    "GSP33nysu__1u:7094": "naca kācidabhyadhikā śaṅkāstītyato 'nārambhaṇīyamidaṃ sūtramiti /",
    "GSP33nysu__1u:7095": "tatrābhyadhikāṃ śaṅkāṃ darśayati- ceṣyā hīti //",
    "GSP33nysu__1u:7096": "ceṣṭā hi cetanānāṃ yā sā bhavet tatprasādataḥ /",
    "GSP33nysu__1u:7097": "acetanasvabhāvastu vivarādiḥ kathaṃ tataḥ // MAnuv_1,1.240 //",
    "GSP33nysu__1u:7098": "iti śaṅkānivṛttyartham ... // MAnuv_1,1.241a //",
    "GSP33nysu__1u:7099": "yuktamindrādiśabdānāṃ purandarādiṣvamukhyatvam /",
    "GSP33nysu__1u:7100": "niravadhikasya pravṛttinimittasyaiśvaryāderasambhavāt /",
    "GSP33nysu__1u:7101": "alpasyāpi parameśvarāyattatvāt /",
    "GSP33nysu__1u:7102": "yuktaṃ ca svatantrānavadhikaiśvaryādimati parameśvare mukhyatvam /",
    "GSP33nysu__1u:7103": "na caivamākāśaśabdapravṛttinimittamavakāśatvaṃ bhūte niravadhikaṃ na sambhavati /",
    "GSP33nysu__1u:7104": "kvacitkadācidapyabhāvābhāvāt /",
    "GSP33nysu__1u:7105": "nāpīśvarāyattam /",
    "GSP33nysu__1u:7106": "aiśvaryaṃ hi varṣaṇaśāsanapālanādirūpā cetanasambandhinī ceṣyā /",
    "GSP33nysu__1u:7107": "sā cāgantukajñānecchādikāraṇavyapekṣatvātsvayamāgantukatvācca kāraṇadvārā svarūpataśca parameśvaraprasādā'yatteti yujyate /",
    "GSP33nysu__1u:7108": "ākāśādiśabdapravṛttinimittaṃ tu vivaratvādikaṃ na tāvadāgantukajñānādikāraṇadvārā parameśvarāyattam",
    "GSP33nysu__1u:7109": "acetanāśritatvāt /",
    "GSP33nysu__1u:7110": "nāpi svarūpataḥ /",
    "GSP33nysu__1u:7111": "svabhāvatvādanāgantukatvāt /",
    "GSP33nysu__1u:7112": "nacākāśaśabdasyeśvare yogaḥ sambhavati /",
    "GSP33nysu__1u:7113": "tasya manāgapyavakāśatvābhāvāt /",
    "GSP33nysu__1u:7114": "tasmādākāśaśabdaṃ bhūtamevetyabhyadhikāśaṅkānivṛttyarthaṃ sūtritamiti śeṣaḥ /",
    "GSP33nysu__1u:7115": "vivarādiriti bhāvapradhāno nirdeśaḥ /",
    "GSP33nysu__1u:7116": "ādigrahaṇenākāśagrahaṇamupalakṣaṇamiti sūcayati /",
    "GSP33nysu__1u:7117": "tataḥ parameśvarāt /",
    "GSP33nysu__1u:7118": "tadāyatta iti yāvat /",
    "GSP33nysu__1u:7119": "kathamityākṣepe /",
    "GSP33nysu__1u:7120": "nanvatrākāśaḥ paramātmā talliṅgādityetāvaducyate /",
    "GSP33nysu__1u:7121": "na punaruktapūrvapakṣācchādakaṃ kiñcidityataḥ sūtrasyārthāntaramāha- ākāśa iti //",
    "GSP33nysu__1u:7122": "... ākāśa iti nāma ca /",
    "GSP33nysu__1u:7123": "parato 'pivarīyastvapūrvālliṅgāddharerbhavet // MAnuv_1,1.241b-d //",
    "GSP33nysu__1u:7124": "ākāśanāmabalātkhalu pareṇa bhūtamāśaṅkitam /",
    "GSP33nysu__1u:7125": "naca tadyuktam /",
    "GSP33nysu__1u:7126": "yato niravakāśātparovarīyastvāderanekasmālliṅgādākāśa iti nāma ca harerbhavet /",
    "GSP33nysu__1u:7127": "vācakamiti śeṣaḥ /",
    "GSP33nysu__1u:7128": "atropasarjanatayā samāse nirdiṣyenāpi varīyastvena buddhayā viviktena parato 'pītyasya sambandho nānupapannaḥ /",
    "GSP33nysu__1u:7129": "sarvabhūtotpattikāraṇatvapūrvāditi vaktavye parovarīyastvapūrvādityuktam /",
    "GSP33nysu__1u:7130": "prathamapratītasyāpi sarvabhūtakāraṇatvāderbhūte 'pi kathañcidvayākhyātuṃ śakyatvāt /",
    "GSP33nysu__1u:7131": "parovarīyastvādeḥ sarvathāpi tatra netumaśakyatvāt /",
    "GSP33nysu__1u:7132": "tathāhi /",
    "GSP33nysu__1u:7133": "asya lokasya kā gatiriti pṛthivīgatipraśnasyākāśa ityuttaramabhidhāya",
    "GSP33nysu__1u:7134": "kathametat, apāṃ kāryaṃ hi pṛthivī, tatraiva (ca)līyata iti tāsāmeva pṛthivīgatitvopapatterityāśaṅkaya maivam /",
    "GSP33nysu__1u:7135": "mūlakāraṇatvādityāha- sarvāṇīti //",
    "GSP33nysu__1u:7136": "naca tarhyātmana ākāśaḥ sambhūta iti śruterātmā vaktavya iti vācyam /",
    "GSP33nysu__1u:7137": "bhūtaviṣayavicāre viyata eva vaktavyatvāt /",
    "GSP33nysu__1u:7138": "naca ākāśasyāpi bhūtatvātsarvāṇīti viruddham /",
    "GSP33nysu__1u:7139": "idaṃ sarvamasṛjatetivattadvayatiriktagrahaṇepapatteḥ /",
    "GSP33nysu__1u:7140": "nacāvadhāraṇānupapattiḥ /",
    "GSP33nysu__1u:7141": "paramparayā bhūtopādanāsyāparasyābhāvāt /",
    "GSP33nysu__1u:7142": "kathamasya bhūtotpattyādihetutvam /",
    "GSP33nysu__1u:7143": "bhūteṣu jyeṣṭhatvādityāha- ākāśo hyebhyaścaturbhyo bhūtebhyo jyāyāniti //",
    "GSP33nysu__1u:7144": "na kevalamutpattilayakāraṇatvādgatiḥ /",
    "GSP33nysu__1u:7145": "kiṃ nāma kāraṇeṣu sthitaṃ kāryamiti śruterāśrayatvādapītyāha-ākāśaḥ",
    "GSP33nysu__1u:7146": "parāyaṇamiti //",
    "GSP33nysu__1u:7147": "na cāsya lokasyeti prāṇinikāyābhidhānam /",
    "GSP33nysu__1u:7148": "yena sarvabhūtaśabdo 'pi tatparaḥ syāt /",
    "GSP33nysu__1u:7149": "na pratiṣṭhāṃ lokamatinayediti pṛthivyāḥ prakṛtatvāt /",
    "GSP33nysu__1u:7150": "naca parovarīyastvādikaṃ śakyamevaṃ kathañcidvayakhyātum /",
    "GSP33nysu__1u:7151": "nirupacaritaṃ sarvottamatvaṃ hi parovarīyastvam /",
    "GSP33nysu__1u:7152": "anyathā jyāyānityanenaiva gatāthartvaprasaṅgāt /",
    "GSP33nysu__1u:7153": "udgīthatvaṃ comityetadakṣaramudgīthamityuktatvānna kathañcidanyatra netuṃ śakyate /",
    "GSP33nysu__1u:7154": "āropo 'yamiti cenna /",
    "GSP33nysu__1u:7155": "bālalīlāthartvaprasaṅgādupaniṣadām /",
    "GSP33nysu__1u:7156": "anantatvaṃ cākāśasya deśakāladharmairantavato na sambhavatyeva /",
    "GSP33nysu__1u:7157": "āpekṣikaṃ tu prakṛtaviruddham /",
    "GSP33nysu__1u:7158": "pṛthivyāḥ sāmagatitvam”antavadvai khalu saumya te sāma'; iti nirākṛtya svayamapyantavantamākāśamabhidadhatā kimadhikamācaritaṃ syāt /",
    "GSP33nysu__1u:7159": "ato 'nantatvamapi nirupacaritameveti /",
    "GSP33nysu__1u:7160": "nanvākāśaśrutirapi niravakāśetyuktam /",
    "GSP33nysu__1u:7161": "satyam /",
    "GSP33nysu__1u:7162": "duruktaṃ tat /",
    "GSP33nysu__1u:7163": "nahi deśakālābhyāṃ paricchinnasyākāśasyāvakāśadātṛtvaṃ niravadhikaṃ sambhavati /",
    "GSP33nysu__1u:7164": "nāpi svatantraṃ parameśvarāyattatvāt /",
    "GSP33nysu__1u:7165": "tatkuta ityata āha- nabha iti //",
    "GSP33nysu__1u:7166": "nabho dadāti śvasatāṃ mārgaṃ yanniyamādadaḥ /",
    "GSP33nysu__1u:7167": "ityādivākyaiḥ ... // MAnuv_1,1.241*a-c //",
    "GSP33nysu__1u:7168": "ādigrahaṇena sarvabhūtaguṇairyuktamityādeḥ saṅgrahaḥ /",
    "GSP33nysu__1u:7169": "tena yaduktaṃ parameśvare yogānupapattiriti tadapi samāhitaṃ bhavati /",
    "GSP33nysu__1u:7170": "ākāśe 'vakāśadātṛtvamīśvarasyāpi pṛthaktadvattvaṃ cāvagamyata iti śeṣaḥ /",
    "GSP33nysu__1u:7171": "upapattiṃ tu vakṣyāmaḥ /",
    "GSP33nysu__1u:7172": "tasmādākāśopalakṣitasakalādhibhūtaśabdaparamamukhyavācyo bhagavānhaririti siddham /",
    "GSP33nysu__1u:7173": "// iti śrīmannyāyasudhāyāṃ ākāśādhikaraṇam //",
    "GSP33nysu__1u:7174": "[======= JNys_1,1.VII: prāṇādhikaraṇam =======]",
    "GSP33nysu__1u:7175": "// atha prāṇādhikaraṇam //",
    "GSP33nysu__1u:7176": "idānīmādhyātmikaśabdasamanvayaṃ siṣādhayiṣuḥ pradhānatvātprāṇaśabdasamanvayārthaṃ sūtrayāmāsa- ata eva prāṇa iti //",
    "GSP33nysu__1u:7177": "// oṃ ata eva prāṇaḥ oṃ //",
    "GSP33nysu__1u:7178": "ata eva prāṇaḥ |",
    "GSP33nysu__1u:7179": "taittirīyake śrūyate /",
    "GSP33nysu__1u:7180": "tadvai tvaṃ prāṇo 'bhavaḥ /",
    "GSP33nysu__1u:7181": "mahānbhogaḥ prajāpateḥ /",
    "GSP33nysu__1u:7182": "bhujaḥ kariṣyamāṇaḥ yaddevānprāṇayo na veti /",
    "GSP33nysu__1u:7183": "tatra saṃśayaḥ /",
    "GSP33nysu__1u:7184": "kimayaṃ prāṇaḥ paramātmota mukhya iti /",
    "GSP33nysu__1u:7185": "vāyuvṛttyādeḥ prāṇaśabdapravṛttāvapi vākyārthasya sarvathāpyanupapatterna saṃśayaviṣayatvam",
    "GSP33nysu__1u:7186": "na hyacetanaṃ prati tvamevamabhava iti buddhimatocyate /",
    "GSP33nysu__1u:7187": "kiṃ tāvatprāptam /",
    "GSP33nysu__1u:7188": "mukhya iti /",
    "GSP33nysu__1u:7189": "kasmāt /",
    "GSP33nysu__1u:7190": "prāṇaśabdasya lokavedayormukhyaprāṇe prayogaprācuryātprāṇantyaneneti niruktisambhavācca /",
    "GSP33nysu__1u:7191": "nanvetadapi pūrvanyāyena parihṛtaṃ na sūtrārambhaṃ prayojayatīti /",
    "GSP33nysu__1u:7192": "ato 'bhyadhikāśaṅkā darśayati- adhyātmamiti //",
    "GSP33nysu__1u:7193": "... adhyātmamanvayavyatirekataḥ /",
    "GSP33nysu__1u:7194": "prāṇādihetutādṛṣṭer ... // MAnuv_1,1.241bc* //",
    "GSP33nysu__1u:7195": "ātmānamadhikṛtya tasya bhogāyatanatvena vartata ityadhyātmaṃ śarīraṃ tasminprāṇaḥ prāṇanaṃ jīvanam /",
    "GSP33nysu__1u:7196": "ādigrahaṇācceṣyopādīyate /",
    "GSP33nysu__1u:7197": "mukhyasyeti śeṣaḥ /",
    "GSP33nysu__1u:7198": "mukhya evātra prāṇo bhavitumarhatīti vākyaśeṣo 'trādhyāhāryaḥ /",
    "GSP33nysu__1u:7199": "tataścāyamarthaḥ /",
    "GSP33nysu__1u:7200": "upapadyate tatrendrādiśruterākāśādiśrutervāpahāraḥ /",
    "GSP33nysu__1u:7201": "pravṛttinimittasyānyatra mukhyasyāsambhavāt /",
    "GSP33nysu__1u:7202": "paramātmani ca sambhavāt /",
    "GSP33nysu__1u:7203": "na caivaṃ prakṛte /",
    "GSP33nysu__1u:7204": "jīvanaceṣyāhetu(tvaṃ)tā hi prāṇaśabdapravṛttinimittam /",
    "GSP33nysu__1u:7205": "tacca mukhye sambhavati /",
    "GSP33nysu__1u:7206": "śarīre, sati mukhye, jīvanādikaṃ bhavati /",
    "GSP33nysu__1u:7207": "nāsatītyanvayavyatirekābhyāṃ mukhyasya jīvanādihetutādṛṣṭeḥ /",
    "GSP33nysu__1u:7208": "nanu vāyuvikārānvayavyatirekānuvidhāyitvaṃ jīvanādeḥ pratīyate /",
    "GSP33nysu__1u:7209": "mukhyasya tu taddhetutā sādhyata iti kiṃ kena saṅgatam /",
    "GSP33nysu__1u:7210": "maivam /",
    "GSP33nysu__1u:7211": "vāyuvikāraśarīratvānmukhyasyeti /",
    "GSP33nysu__1u:7212": "athavā prāṇādihetutāyā adṛṣṭeriti vyākhyeyam /",
    "GSP33nysu__1u:7213": "paramātmana iti śeṣaḥ /",
    "GSP33nysu__1u:7214": "anvayavyatirekābhyāṃ hi hetutā kalpyā /",
    "GSP33nysu__1u:7215": "naca paramātmanaḥ prāṇaśabdapravṛttinimittajīvanādihetutāvagamakānvayavyatirekau paśyāma iti bhāvaḥ /",
    "GSP33nysu__1u:7216": "yadvā yadatra vākye devānprāṇaya itīndriyaprāṇanamuktam /",
    "GSP33nysu__1u:7217": "yacca prajāpatyupalakṣitānāṃ sakalajīvānāṃ bhogakāraṇatvam /",
    "GSP33nysu__1u:7218": "tadubhayamapyadhyātmamanvayavyatirekābhyāṃ mukhyasya dṛśyate na paramātmanaḥ /",
    "GSP33nysu__1u:7219": "ato yuktisaṃvādānmukhyaviṣayamevedaṃ vākyamiti /",
    "GSP33nysu__1u:7220": "nacātra pūrvavadananyathāsiddhaṃ kimapīśvaraliṅgamasti /",
    "GSP33nysu__1u:7221": "yena śrutibādhaṃ pratyeṣyāma iti pūrvapakṣaśeṣaḥ /",
    "GSP33nysu__1u:7222": "nanvevaṃ cenna sūtrametadācchādakamityatastasya tātparyamāha- atideśo hīti //",
    "GSP33nysu__1u:7223": "... atideśo hi tādṛśaḥ // MAnuv_1,1.241*d //",
    "GSP33nysu__1u:7224": "hiśabdo hetau /",
    "GSP33nysu__1u:7225": "evamadhikāśaṅkayā pūrvapakṣe prāpte sūtrakṛtā tādṛśaḥ pūrvoktasamānasya parihāranyāyasyātideśaḥ kṛto yasmāttasmāduktāśaṅkācchādakaṃ bhavatyevedaṃ sūtramiti yojyam /",
    "GSP33nysu__1u:7226": "yadvā kimanenādhikāśaṅkāvyutpādanena /",
    "GSP33nysu__1u:7227": "yathābhāṣyameva pūrvapakṣaḥ kiṃ na syādityatredamuktam /",
    "GSP33nysu__1u:7228": "tādṛśo hyatideśo yat āśaṅkāyā ādhikye sati parihārasya samānatvam /",
    "GSP33nysu__1u:7229": "yadyāśaṅkāyāṃ na viśeṣastarhi pūrveṇaiva parihṛtatvātprācīnanyāyātideśanamanarthakaṃ syāt",
    "GSP33nysu__1u:7230": "pratyudāharaṇaṃ śaṅkāparihāre śāstrāparyavasānaprasaṅgāt /",
    "GSP33nysu__1u:7231": "yadi ca parihāro 'viśeṣito na syātkathaṃ tarhyata evetyatideśa iti mandavyutpādanārthamidamuktam",
    "GSP33nysu__1u:7232": "bhāṣye 'pyasya sarvasyāpi svīkārārthaṃ prasiddherityāha /",
    "GSP33nysu__1u:7233": "atideśātharmāha- liṅgamiti //",
    "GSP33nysu__1u:7234": "liṅgaṃ balavadeva syāt ... // MAnuv_1,1.243(c) //",
    "GSP33nysu__1u:7235": "haririti vakṣyamāṇaṃ siṃhāvalokananyāyenātrāpi sambaddhyate /",
    "GSP33nysu__1u:7236": "tenaivaśabdasya sambandhaḥ /",
    "GSP33nysu__1u:7237": "athavā sautrasyaivaśabdasyānuvādena balavaditi vyākhyānam /",
    "GSP33nysu__1u:7238": "“śabdādeva pramitaḥ'; iti yathā /",
    "GSP33nysu__1u:7239": "yatastasmādityadhyāhāryam /",
    "GSP33nysu__1u:7240": "tataścāyamarthaḥ /",
    "GSP33nysu__1u:7241": "harirevātra prāṇaḥ syāt /",
    "GSP33nysu__1u:7242": "kutaḥ? yato 'tra vaiṣṇavaṃ liṅgaṃ śrūyate tasmāt /",
    "GSP33nysu__1u:7243": "“śrīśca te lakṣmīśca patnnayau'; iti sannihitavākye śrūyamāṇasya",
    "GSP33nysu__1u:7244": "śrīlakṣmīpatitvasya manasāpyanyatrāśakyacintanasya balavattvāditi /",
    "GSP33nysu__1u:7245": "nanūktaṃ prāṇaśrutirapi niravakāśā /",
    "GSP33nysu__1u:7246": "śabdapravṛttinimittasya prāṇanādihetutvasyānvayavyatirekābhyāṃ mukhye dṛṣṭatvātparameśvare tadabhāvādityatrāpyetadevottaram /",
    "GSP33nysu__1u:7247": "prāṇanādihetutvaliṅgaṃ prāṇaśabdapravṛttinimitto dharma iti yāvat /",
    "GSP33nysu__1u:7248": "harāveva mukhyaṃ syānna mukhya iti /",
    "GSP33nysu__1u:7249": "kuto jīvanādihetutvaṃ harau mukhyam /",
    "GSP33nysu__1u:7250": "anvayavyatirekayorabhāvādityata āha- preraka iti //",
    "GSP33nysu__1u:7251": "... prerako 'syāpi yaddhariḥ // MAnuv_1,1.243(d) //",
    "GSP33nysu__1u:7252": "asya jīvanādermukhyādhīnatayā pratītasyāpītyaperarthaḥ /",
    "GSP33nysu__1u:7253": "yat yasmāt”śrutaḥ'; iti śeṣaḥ /",
    "GSP33nysu__1u:7254": "ayamarthaḥ /",
    "GSP33nysu__1u:7255": "mā bhūtāmanvayavyatirekāvīśvarasya jīvanādihetutāsādhakau /",
    "GSP33nysu__1u:7256": "tathāpi śrutibalātsetsyati /",
    "GSP33nysu__1u:7257": "na hyanvayavyatirekāveva kāraṇatāyāṃ pramāṇam /",
    "GSP33nysu__1u:7258": "tathā sati svargādāvagnihotrādeḥ kāraṇatā na syāditi /",
    "GSP33nysu__1u:7259": "tarhi pramāṇadvayabalād dvayorapi jīvanādihetutvena kuto harāveva tanmukhyamiti ca na vācyam",
    "GSP33nysu__1u:7260": "yato 'sya mukhyasyāpi hariḥ prerakaḥ śrūyata iti /",
    "GSP33nysu__1u:7261": "mukhye kathaṃ na mukhyaṃ jīvanādihetutvamityasyāpyetadevottaram /",
    "GSP33nysu__1u:7262": "nahi parapreraṇayā bhavattasminmukhyamiti sambhavatīti /",
    "GSP33nysu__1u:7263": "athavā jīvanādihetutāsādhanāya yadanvayavyatirekānuvidhāyitvaṃ liṅgamuktaṃ tadviṣṇupakṣa eva mukhyaṃ syāt /",
    "GSP33nysu__1u:7264": "na mukhyapakṣa iti yojyam /",
    "GSP33nysu__1u:7265": "ubhayatra hetumāha- preraka iti //",
    "GSP33nysu__1u:7266": "yathā vāyuvikāraniṣṭhānvayavyatirekau tasya mukhyaśarīratvānmukhyaviṣayāvaṅgīkriyete /",
    "GSP33nysu__1u:7267": "tathāsya mukhyasyāpi hariḥ preraka iti tadviṣayāviti /",
    "GSP33nysu__1u:7268": "mukhye na mukhyaṃ liṅgamityasyāpyetadupapādakam /",
    "GSP33nysu__1u:7269": "ananyathāsiddhānvayavyatirekau hi kāraṇakḷptiṃ kurvate /",
    "GSP33nysu__1u:7270": "na ceha tathāsti /",
    "GSP33nysu__1u:7271": "yataḥ parameśvarāvasthānameva jīvanakāraṇam /",
    "GSP33nysu__1u:7272": "mukhyastu tadāyattastaccharīrarūpastasminnavasthite 'vatiṣṭhate nirgate nirgacchatīti /",
    "GSP33nysu__1u:7273": "saṃvadatīmaṃ sarvamapyarthaṃ śrutiḥ /",
    "GSP33nysu__1u:7274": "“na prāṇena nāpānena martyo jīvati kaścana /",
    "GSP33nysu__1u:7275": "itareṇa tu jīvanti yasminnetāvupāśritau'; ityevaṃjātīyakā /",
    "GSP33nysu__1u:7276": "evameva yuktayānukūlyaparihārāyāpi”liṅgam'; ityādikameva yojanīyamiti /",
    "GSP33nysu__1u:7277": "atra kecit /",
    "GSP33nysu__1u:7278": "“prāṇasya prāṇaṃ prāṇabandhanaṃ hi somya manaḥ'; iti codāharanti /",
    "GSP33nysu__1u:7279": "tadayuktamityapare /",
    "GSP33nysu__1u:7280": "śabdabhedātprakaraṇavaśācca saṃśayānupapatteḥ /",
    "GSP33nysu__1u:7281": "yathā pituḥ piteti prayoge 'nyaḥ pitā ṣaṣṭhīnirdiṣyo 'nyaḥ",
    "GSP33nysu__1u:7282": "prathamānirdiṣyaḥ pitāmaha iti gamyate /",
    "GSP33nysu__1u:7283": "tadvatprāṇasya prāṇamiti śabdabhedātprāṇādanyaḥ prāṇasya prāṇa iti niścīyate /",
    "GSP33nysu__1u:7284": "nahi sa eva tasyeti bhedanirdeśo bhavati /",
    "GSP33nysu__1u:7285": "yasya ca prakaraṇe yo nirdiśyate nāmāntareṇāpi sa eva tatprakaraṇanirdiṣya iti gamyate /",
    "GSP33nysu__1u:7286": "yathā jyotiṣyomādhikāre”vasante vasante jyotiṣā yajeta'; ityatra jyotiḥśabdo jyotiṣyomaviṣayo bhavati /",
    "GSP33nysu__1u:7287": "tathā parasya brahmaṇaḥ prakaraṇe”prāṇabandhanaṃ hi somya manaḥ'; iti śrutaḥ prāṇaśabdo vāyuvikāramātraṃ kathamavagamayet /",
    "GSP33nysu__1u:7288": "ataḥ saṃśayāviṣayatvānnaitadudāharaṇaṃ yuktam /",
    "GSP33nysu__1u:7289": "kintu”prastotaryā devatā prastāvamanvāyattetyupakramya śrūyate”katamā sā",
    "GSP33nysu__1u:7290": "devatā'; iti /",
    "GSP33nysu__1u:7291": "“prāṇa iti hovāca /",
    "GSP33nysu__1u:7292": "sarvāṇi ha vā imāni bhūtāni prāṇamevābhisaṃviśanti /",
    "GSP33nysu__1u:7293": "prāṇamabhyujjihate saiṣā devatā prastāvamanvāyattā';",
    "GSP33nysu__1u:7294": "ityetadudāharaṇavākyamiti /",
    "GSP33nysu__1u:7295": "etadapyayuktam /",
    "GSP33nysu__1u:7296": "saṃśayapūrvapakṣayoranutthānāt /",
    "GSP33nysu__1u:7297": "“nanu prāṇabandhanaṃ hi somya manaḥ'”prāṇasya prāṇam'; iti caivamādau brahmaviṣayaḥ prāṇaśabdo dṛśyate /",
    "GSP33nysu__1u:7298": "vāyuvikāre tu prasiddho lokavedayoḥ /",
    "GSP33nysu__1u:7299": "ataḥ prāṇaśabdena katarasyopādānamiti bhavati saṃśayaḥ /",
    "GSP33nysu__1u:7300": "maivam /",
    "GSP33nysu__1u:7301": "vāyuvikāre devatāśabdasya prastāvamantrāyattatvasya cāsambhavāt /",
    "GSP33nysu__1u:7302": "cetanasya hi devatāśabdo mantrādhiṣṭhānaṃ (natvaṃ)copapannam /",
    "GSP33nysu__1u:7303": "kiñcātra bhūtānāṃ saṃveśanamudgamanaṃ ca pārameśvaraṃ karma pratīyate /",
    "GSP33nysu__1u:7304": "tena pūrvavattadgrahaṇameva yuktam /",
    "GSP33nysu__1u:7305": "kutaḥ pūrvapakṣasyāvakāśaḥ /",
    "GSP33nysu__1u:7306": "yato vā imāni bhūtānīti hi sarvaprāṇinikāyasya brahmaṇyeva saṃveśanaṃ tata evodgamanaṃ ca śrāvayati /",
    "GSP33nysu__1u:7307": "“suptijāgarayorapi satā somya tadā sampanno bhavati'; ityādi /",
    "GSP33nysu__1u:7308": "nanu mukhye 'pi prāṇe saṃveśanodgamane dṛśyete /",
    "GSP33nysu__1u:7309": "“yadā vai puruṣaḥ svapiti prāṇaṃ tarhi vāgapyeti prāṇaṃ cakṣuḥ prāṇaṃ",
    "GSP33nysu__1u:7310": "manaḥ prāṇaṃ śrotram /",
    "GSP33nysu__1u:7311": "yadā pratibuddhayate prāṇādevādhi punarjāyante'; iti /",
    "GSP33nysu__1u:7312": "evaṃ tarhi saṃśayaḥ syānna pūrvapakṣaḥ /",
    "GSP33nysu__1u:7313": "samabalatvāt /",
    "GSP33nysu__1u:7314": "kiñca”yadā vai puruṣaḥ'; iti śrutirapi mukhyaprāṇaviṣayeti kuto 'vagatam /",
    "GSP33nysu__1u:7315": "svāpakāle prāṇavṛttāvaparilupyamānāyāmindriyavṛttayaḥ parilupyante /",
    "GSP33nysu__1u:7316": "prabodhakāle ca prādurbhavantīti pratyakṣānuguṇyānmukhyaprāṇaviṣayatvaṃ prābalyaṃ ca niścīyata iti cenna /",
    "GSP33nysu__1u:7317": "indriyāṇāmatīndriyāṇāṃ mukhyaprāṇe saṃveśādgamanayorapratyakṣatvāt /",
    "GSP33nysu__1u:7318": "anumānamastviti cenna /",
    "GSP33nysu__1u:7319": "paramātmano 'pyaparilupyamānasya vidyamānatvenāvadāraṇānupapatteḥ /",
    "GSP33nysu__1u:7320": "kiñcendriyāṇāṃ mukhyaprāṇe saṃveśodgamanayoḥ śrutyanumānasiddhatve 'pi",
    "GSP33nysu__1u:7321": "kimāyātaṃ savarbhūtasambandhinostayoḥ indriyasāratvāt bhūtānāṃ nāsaṅgatiriti cet /",
    "GSP33nysu__1u:7322": "kimetadanumānaṃ sambhāvānā vā /",
    "GSP33nysu__1u:7323": "nādyaḥ /",
    "GSP33nysu__1u:7324": "vyāptyabhāvāt /",
    "GSP33nysu__1u:7325": "dvitīye tu śrutyanumābhāsamūlasambhāvanāmātreṇa śrutibādhayā pūrvapakṣa iti subhāṣitam /",
    "GSP33nysu__1u:7326": "nanvādityo 'nnaṃ codgīthapratihāradevate tāvadbrahmaṇo 'nye /",
    "GSP33nysu__1u:7327": "tatsā(myā)mānyāt prāṇasyāpi na brahmatvamiti pūrvapakṣo 'stviti cenna /",
    "GSP33nysu__1u:7328": "nirṇāyakābhāva eva prāyapāṭhasyānusaraṇīyatvāt /",
    "GSP33nysu__1u:7329": "spaṣṭaṃ cātra pārameśvaraṃ karmetyuktam /",
    "GSP33nysu__1u:7330": "anyathā chatracāmarādyasādhāraṇaliṅgasadbhāve 'pi samāntasannidhimātreṇa rājā na rājā syāt",
    "GSP33nysu__1u:7331": "kathaṃ cāvadhāritamādityo 'nnaṃ ca na brahmeti /",
    "GSP33nysu__1u:7332": "śrūyate hi tatrāpi”sarvāṇi ha vā imāni bhūtānyādityamuccaiḥ santaṃ gāyanti'; ityādi brahmaliṅgam",
    "GSP33nysu__1u:7333": "“annameva pratiharamāṇāni'; iti tu prāyapāṭhādupajīvanārthaṃ grāhyam /",
    "GSP33nysu__1u:7334": "tasmātsaṃśayapūrvapakṣayorasambhavānnedamudāharaṇam /",
    "GSP33nysu__1u:7335": "kintu nyāyavidāmagresareṇānantavedavidā bhāṣyakṛtopāttameveti siddham /",
    "GSP33nysu__1u:7336": "[======= JNys_1,1.VIII: jyotiradhikaraṇam =======]",
    "GSP33nysu__1u:7337": "jyotiś caraṇābhidhānāt |",
    "GSP33nysu__1u:7338": "jyotiścaraṇābhidhānādityatrādhikāśaṅkā bhāṣya eva darśitā /",
    "GSP33nysu__1u:7339": "yadāhāgnisūktatvāditi /",
    "GSP33nysu__1u:7340": "// iti śrīmannyāyasudhāyāṃ prāṇādhikaraṇam //",
    "GSP33nysu__1u:7341": "[======= JNys_1,1.IX: gāyatryadhikaraṇam =======]",
    "GSP33nysu__1u:7342": "// atha śrīmannyāyasudhāyāṃ gāyatṛyadhikaraṇam //",
    "GSP33nysu__1u:7343": "tena vaktavyābhāvāduttaraṃ gāyatṛyadhikaraṇameva vivriyate /",
    "GSP33nysu__1u:7344": "adhivedagatāśeṣanāmnāmupalakṣaṇasya vedamātustraivarṇikadvitīyajanmani jananyā gāyatṛyāḥ prādhānyena tannāmnaḥ samanvayaṃ pratipādayituṃ sūtram-",
    "GSP33nysu__1u:7345": "chandobhidhānaśceti cenna tathā cetorpaṇanigadāttathā hi daśarnamiti //",
    "GSP33nysu__1u:7346": "// oṃ chandobhidhānānneti cenna tathā cetorpaṇanigadāttathā hi darśanāt oṃ //",
    "GSP33nysu__1u:7347": "chando 'bhidhānān neti cen na tathā ceto'rpaṇanigadāt tathā hi darśanam |",
    "GSP33nysu__1u:7348": "chandogāḥ paṭhanti /",
    "GSP33nysu__1u:7349": "gāyatrī vā idaṃ bhūtamityādi /",
    "GSP33nysu__1u:7350": "tatra saṃśayaḥ /",
    "GSP33nysu__1u:7351": "kiṃ gāyatrī brahma kiṃ(vā) idaṃ bhūtamityādi /",
    "GSP33nysu__1u:7352": "tatra saṃśayaḥ /",
    "GSP33nysu__1u:7353": "kiṃ gāyatrī brahma kiṃ (vā) varṇasamāveśalakṣaṇo mantra iti /",
    "GSP33nysu__1u:7354": "mantra eveti tāvatprāptam /",
    "GSP33nysu__1u:7355": "kutaḥ /",
    "GSP33nysu__1u:7356": "gāyatrīśabdasya chandoviśeṣe prasiddhatvāt /",
    "GSP33nysu__1u:7357": "nanvetadapi pūrvanyāyenaiva parihṛtamityato 'bhyadhikāśaṅkayā",
    "GSP33nysu__1u:7358": "pūrvapakṣayati- nityatvāditi //",
    "GSP33nysu__1u:7359": "nityatvādeva śabdasya tatsvabhāvaḥ kathaṃ hareḥ // MAnuv_1,1.244ab //",
    "GSP33nysu__1u:7360": "bhavedākāśādiśabdānāṃ paramātmaparatvam /",
    "GSP33nysu__1u:7361": "anyagatasya śabdapravṛttinimittasyeśvaraparatantratvena tatra mukhyavṛttyayogāt /",
    "GSP33nysu__1u:7362": "yadyapi vivaratvādikaṃ kāraṇataḥ svarūpato 'pyanāgantukam /",
    "GSP33nysu__1u:7363": "tathāpi dharmiṇa evākāśāderutpattivināśavato janmasthitilayeṣvīśvarādhīnatve dharmasyāpi tathābhāvo 'varjanīyaḥ /",
    "GSP33nysu__1u:7364": "na cākāśo 'nādinitya iti yuktam /",
    "GSP33nysu__1u:7365": "ātmana ākāśaḥ sambhūta ityādiśrutivirodhāt /",
    "GSP33nysu__1u:7366": "yastvanādirvāyamākāśaḥ'; ityukto 'vyākṛtākāśaḥ so 'nādinityo 'pi na tatra pūrvapakṣiṇo vivakṣitaḥ /",
    "GSP33nysu__1u:7367": "bhūtaprakaraṇatvāt /",
    "GSP33nysu__1u:7368": "nacaivaṃ prakṛte sambhavati /",
    "GSP33nysu__1u:7369": "gāyatrīśabdapravṛttinimittaṃ hi gānatrāṇakartṛtvam /",
    "GSP33nysu__1u:7370": "yathā'ha śrutiḥ /",
    "GSP33nysu__1u:7371": "gāyati ca trāyate ca tasmādgāyatrīti tatra gānakartṛtvaṃ nāma arthapratipādakatvam /",
    "GSP33nysu__1u:7372": "trāṇakartṛtvaṃ cādhyetṛṇāṃ pāpādrakṣaṇaśaktiḥ /",
    "GSP33nysu__1u:7373": "tadubhayamapi kathaṃ kena prakāreṇa hareḥ adhīnaṃ syāt /",
    "GSP33nysu__1u:7375": "tathā hi /",
    "GSP33nysu__1u:7376": "vivaratvādivaddharmiṇā sahaiva tadadhīnaṃ vā syāt /",
    "GSP33nysu__1u:7377": "dhvanivatsvayameva vā /",
    "GSP33nysu__1u:7378": "nādyaḥ /",
    "GSP33nysu__1u:7379": "dharmiṇaḥ śabdasya vedasya nityatvādanāditvācca /",
    "GSP33nysu__1u:7380": "dharmiṇa eva nityatve tena saha parādhīnatvaṃ kuta iti evārthaḥ /",
    "GSP33nysu__1u:7381": "na dvitīyaḥ /",
    "GSP33nysu__1u:7382": "arthapratipādānādiśaktestatsvabhāvatvāt /",
    "GSP33nysu__1u:7383": "kathaṃ prasiddhabahulaśabdānāmayathārthatā // MAnuv_1,1.244cd //",
    "GSP33nysu__1u:7384": "kiñcākāśādivākye santi pārameśvarāṇi liṅgānīti yuktaṃ tatra tadāśrayaṇam /",
    "GSP33nysu__1u:7385": "nacātra tathāvidhaṃ kimapi paśyāmaḥ /",
    "GSP33nysu__1u:7386": "pratyuta”gāyatrī vā idaṃ sarvaṃ'”vāgvai gāyatri'; ityādayaḥ śabda eva",
    "GSP33nysu__1u:7387": "prasiddhā bahavaḥ śabdāḥ śrūyante /",
    "GSP33nysu__1u:7388": "kathaṃ ca teṣāṃ, vinā balavadbādhakopanipātena (anyathārthatā) anyārthatā kalpayituṃ yuktā",
    "GSP33nysu__1u:7389": "avyavasthāprasaṅgāt /",
    "GSP33nysu__1u:7390": "naca chandasaḥ sarvātmakatvānupapattiḥ /",
    "GSP33nysu__1u:7391": "brahmaṇo 'pi sāmyāt /",
    "GSP33nysu__1u:7392": "nanviyameva gāyatrī vākyaśeṣe jyotiṣṭvena paṭhyate /",
    "GSP33nysu__1u:7393": "“atha yadataḥ parodivo jyodirdīpyate'; ityādinā /",
    "GSP33nysu__1u:7394": "jyotiśca pūrvādhikaraṇe brahmeti nirṇītam /",
    "GSP33nysu__1u:7395": "maivam /",
    "GSP33nysu__1u:7396": "pūrvādhikaraṇodāhṛtavākyoktasya jyotiṣo brahmatve 'pyatra tadanupapatteḥ /",
    "GSP33nysu__1u:7397": "tatra hi karṇādividūratvamuktam /",
    "GSP33nysu__1u:7398": "atra punastadetaddṛṣṭaṃ ca śrutaṃ ceti tadviparītam /",
    "GSP33nysu__1u:7399": "yujyate ca jyotiriti padaṃ chandasi /",
    "GSP33nysu__1u:7400": "tatparyāyasya”tejo vai brahmavarcasaṃ gāyatri'; iti tejaḥśabdasya tatra",
    "GSP33nysu__1u:7401": "darśanāt /",
    "GSP33nysu__1u:7402": "astu vā”atha yadataḥparodivo jyotiḥ'; ityuktaṃ jyotirbrahma /",
    "GSP33nysu__1u:7403": "tathāpi gāyatrī chanda eva /",
    "GSP33nysu__1u:7404": "upadeśabhedena bhinnaprakaraṇatvāditi /",
    "GSP33nysu__1u:7405": "athavātrāpyatha yadataḥparo diva iti vākyokte jyotiṣi sandehaḥ /",
    "GSP33nysu__1u:7406": "kiṃ brahmotānyaditi /",
    "GSP33nysu__1u:7407": "upakrame gāyatrīśabdaśravaṇādanyaditi prāptam /",
    "GSP33nysu__1u:7408": "nanu gāyatrīśabdasyākāśādiśabdavadīśvaraparatvopapatteḥ kimanenetyato nityatvādityādinābhyadhikāśaṅkeyamukteti",
    "GSP33nysu__1u:7409": "etadācchādakatvenādhikaraṇatātparyamāha- iti cediti //",
    "GSP33nysu__1u:7410": "iti cet taddharereva bāhulyācchrutiliṅgayoḥ // MAnuv_1,1.245ab //",
    "GSP33nysu__1u:7411": "tatra brūma ityadhyāhāryam /",
    "GSP33nysu__1u:7412": "tat jyotiḥprakaraṇaṃ gāyatrīprakaraṇaṃ ca harereva pratipādakam /",
    "GSP33nysu__1u:7413": "naca gāyatrīpadavirodhaḥ /",
    "GSP33nysu__1u:7414": "yataḥ tat harereva vācakam /",
    "GSP33nysu__1u:7415": "katham /",
    "GSP33nysu__1u:7416": "yasmāt tat gāyatrīpadapravṛttinimittaṃ mukhyato harereva /",
    "GSP33nysu__1u:7417": "anyagataṃ ca harerevādhīnam /",
    "GSP33nysu__1u:7418": "naca jyotiṣo brahmatve dṛṣṭatvādyanupapattiḥ /",
    "GSP33nysu__1u:7419": "yataḥ tat adhiṣṭhānādidvārā karṇādividūrasyaiva harerupapadyate /",
    "GSP33nysu__1u:7420": "nacopadeśabhedānupapattiḥ /",
    "GSP33nysu__1u:7421": "yatastaddivaḥ paratvaṃ divi sthitatvaṃ ca vivakṣābhedāddherereva yujyate /",
    "GSP33nysu__1u:7422": "kuta etat //",
    "GSP33nysu__1u:7423": "śrutiliṅgayorbāhulyāt //",
    "GSP33nysu__1u:7424": "tathā hi”tato jyāyāṃśca pūruṣaḥ'; /",
    "GSP33nysu__1u:7425": "“yadvaitadbrahma'”ya etāmeva brahmopaniṣadaṃ veda'; iti śrutayaḥ /",
    "GSP33nysu__1u:7426": "liṅgāni ca gānatrāṇakartṛtvaṃ, bhūtādipādatvam,”etāmeva nātiśīyante'; iti sarvottamatvamityādīni",
    "GSP33nysu__1u:7427": "ata eva śrutiliṅgabāhulyāt tat prasiddhabahulaśabdajātamapi //",
    "GSP33nysu__1u:7428": "harereveti //",
    "GSP33nysu__1u:7429": "nanūktamatra nityā gāyatrī pravṛttinimittaṃ ca tatsvabhāvaḥ /",
    "GSP33nysu__1u:7430": "tatkathaṃ hareradhīnamityata āha- tādṛśatvācceti //",
    "GSP33nysu__1u:7431": "tādṛśatvācca tacchakter ... // MAnuv_1,1.245c //",
    "GSP33nysu__1u:7432": "pūrveṇa sambandhaḥ /",
    "GSP33nysu__1u:7433": "hetusamuccaye caśabdaḥ /",
    "GSP33nysu__1u:7434": "tādṛśī khalvīśvaraśaktiḥ /",
    "GSP33nysu__1u:7435": "yannityānityasvabhāvāsvabhāvasarvaviṣayā /",
    "GSP33nysu__1u:7436": "anyathā sarveśvaratvahāneḥ /",
    "GSP33nysu__1u:7437": "atha tasyāḥ śakteḥ kiṃ śakyamiti cet /",
    "GSP33nysu__1u:7438": "tatsvarūpasattaiva /",
    "GSP33nysu__1u:7439": "anādisiddhā seti cet /",
    "GSP33nysu__1u:7440": "satyam /",
    "GSP33nysu__1u:7441": "anādīśvaraśaktayaiveti vadāmaḥ /",
    "GSP33nysu__1u:7442": "uktaṃ cātra pramāṇamiti /",
    "GSP33nysu__1u:7443": "apare tu jyotiścaraṇābhidhānādityādyekamevādhikaraṇaṃ vyācakṣate /",
    "GSP33nysu__1u:7444": "tadayuktam /",
    "GSP33nysu__1u:7445": "atha yadataḥ paro divo jyotiriti vākye caraṇābhidhānābhāvāt /",
    "GSP33nysu__1u:7446": "caraṇābhidhānādityasya pādābhidhānādityartha iti cet /",
    "GSP33nysu__1u:7447": "bhūtādipādavyapadeśopapatteś caivam |",
    "GSP33nysu__1u:7448": "upadeśabhedān neti cen nobhayasminn apy avirodhāt |",
    "GSP33nysu__1u:7449": "evaṃ tarhi bhūtādipādavyapadeśopapatteścaivamiti punaruktaṃ syāt /",
    "GSP33nysu__1u:7450": "na syāt /",
    "GSP33nysu__1u:7451": "tātparyabhedāt /",
    "GSP33nysu__1u:7452": "tathā hi /",
    "GSP33nysu__1u:7453": "pūrvasminvākye tāvānasya mahimeti catuṣpādbrahma nirdiṣyam /",
    "GSP33nysu__1u:7454": "tatra yaccatuṣpado brahmaṇastripādasyāmṛtaṃ divīti dyusambandhirūpaṃ nirdiṣyam tadeveha dyusambandhātpratyabhijñāyate",
    "GSP33nysu__1u:7455": "tatparityajya prākṛtaṃ jyotiḥ kalpayataḥ prakṛtahānāprakṛtaprakriye prasajyetāmityatrābhipreyate",
    "GSP33nysu__1u:7456": "tatra tu bhūtādipādavyapadeśabalena prakṛtasya brahmatvopapādanamiti /",
    "GSP33nysu__1u:7457": "ucyate /",
    "GSP33nysu__1u:7458": "evaṃ hi vyākuvartā prakṛtapratyabhijñānaṃ jyotiṣo brahmatve hetuḥ uttarā tu trisūtrī prakṛtasya brahmatvopapādiketyuktaṃ syāt /",
    "GSP33nysu__1u:7459": "tathāca śrutahānāśrutakalpane syātām /",
    "GSP33nysu__1u:7460": "anyathā jyotiḥ pratyabhijñānādityeva brūyāt /",
    "GSP33nysu__1u:7461": "laghu caivaṃ spaṣṭaṃ ca sūtraṃ syāt /",
    "GSP33nysu__1u:7462": "pādābhidhānādityeva vā vadet /",
    "GSP33nysu__1u:7463": "śrutyanugamo hyevaṃ sati syādityuktamevopapannamiti /",
    "GSP33nysu__1u:7464": "// iti śrīmannyāyasudhāyāṃ gāyatṛyadhikaraṇam //",
    "GSP33nysu__1u:7465": "// atha śrīmannyāyasudhāyāṃ pādāntyaprāṇādhikaraṇam //",
    "GSP33nysu__1u:7466": "// oṃ prāṇastathānugamāt oṃ // nanvata eva prāṇa ityanenaivaitadgatārtham",
    "GSP33nysu__1u:7467": "tā etāḥ śīrṣaṃcchriyaḥ śritā ityādivākyāntaraviṣayatvānneti cenna /",
    "GSP33nysu__1u:7468": "uktottaratvāt /",
    "GSP33nysu__1u:7469": "abhyadhikāśaṅkāsadbhāvānneti cenna /",
    "GSP33nysu__1u:7470": "adarśanāt /",
    "GSP33nysu__1u:7471": "sadbhāve vā tadanantaramevārambhaṇīyatvādityato nirantarādhikaraṇasiddhāntanyāyopajīvyadhikāśaṅkayā",
    "GSP33nysu__1u:7472": "bāhulya iti //",
    "GSP33nysu__1u:7473": "... bāhulye śrutiliṅgayoḥ // MAnuv_1,1.245d //",
    "GSP33nysu__1u:7474": "anyasya mukhyavācyatvamiti ... // MAnuv_1,1.246ab //",
    "GSP33nysu__1u:7475": "pūrvādhikaraṇe hi gāyatṛyādyanyavāciśabdabāhulyasadbhāve 'pi",
    "GSP33nysu__1u:7476": "śrutiliṅgabāhulyāśrayaṇena gāyatrī paramātmaiveti nirṇītam /",
    "GSP33nysu__1u:7477": "asti cātrāpi parakīyaśrutiliṅgabāhulyam /",
    "GSP33nysu__1u:7478": "tathāhi /",
    "GSP33nysu__1u:7479": "cakṣurādibhiḥ sahapāṭhastāvatpradhānasya brahmaṇo nopapadyate /",
    "GSP33nysu__1u:7480": "naca kiñcidatra brahmaṇo jñāpakamasti /",
    "GSP33nysu__1u:7481": "yenāpradhānaprāyapāṭhasyāpavādaḥ syāt /",
    "GSP33nysu__1u:7482": "yujyate /",
    "GSP33nysu__1u:7483": "cendrajīvamukhyaprāṇānām /",
    "GSP33nysu__1u:7484": "indrasya hastādhiṣṭhāturindriyatvāt /",
    "GSP33nysu__1u:7485": "jīvasyendriyajanyaphalāśrayatvāt /",
    "GSP33nysu__1u:7486": "mukhyasya ca sarvendriyasvāmitvāt /",
    "GSP33nysu__1u:7487": "prāṇo vā ahamasmyaṣa itīndraśrutiḥ /",
    "GSP33nysu__1u:7488": "tā ahiṃsantetyādinoktāni prāṇavivādo, dehādutkramaṇapraveśau, tato",
    "GSP33nysu__1u:7489": "dehapātotthāne, prāṇasaṃvādaśceti mukhyaprāṇaliṅgāni /",
    "GSP33nysu__1u:7490": "tathā taṃ śataṃ varṣāṇyabhyārcaditi śatāyuṣṭvaṃ prāṇo vaṃśa iti cakṣurādīnprati vaṃśatvamiti jīvaliṅgāni /",
    "GSP33nysu__1u:7491": "sati caivamanyadīyayoḥ śrutiliṅgayorbāhulye 'nyasyendrādeḥ prāṇaśabdavācyatvaṃ yuktam /",
    "GSP33nysu__1u:7492": "anyathoktanyāyasyānaikāntyāpātāt /",
    "GSP33nysu__1u:7493": "naca vākyabhedo doṣaḥ ananyagatikatayā prāptatvāditi /",
    "GSP33nysu__1u:7494": "amukhyayā vṛttyātra mukhyaprāṇasya vācyatvaṃ siddhāntināpyabhyupagamyata ityato mukhyetyuktam",
    "GSP33nysu__1u:7495": "itiśabdaḥ śaṅkāsamāptidyotakaḥ /",
    "GSP33nysu__1u:7496": "[======= JNys_1,1.X: antimaprāṇādhikaraṇam =======]",
    "GSP33nysu__1u:7497": "siddhāntayatsūtraṃ vyākhyāti- tanneti //",
    "GSP33nysu__1u:7498": "// oṃ prāṇastathānugamāt oṃ //",
    "GSP33nysu__1u:7499": "prāṇas tathānugamāt |",
    "GSP33nysu__1u:7500": "... tannātragasya hi /",
    "GSP33nysu__1u:7501": "viṣṇoreva tu liṅgāni prāṇasthāni tu sarvaśaḥ // MAnuv_1,1.246b-d //",
    "GSP33nysu__1u:7502": "prāṇasaṃvādapūrvāṇi mukhyato jīvagāni ca /",
    "GSP33nysu__1u:7503": "abhyārcacchatavarṣāṇi prāṇavaṃśatvamityapi // MAnuv_1,1.247 //",
    "GSP33nysu__1u:7504": "kintu brahmaṇa eva prāṇaśabdamukhyavācyatvamiti śeṣaḥ /",
    "GSP33nysu__1u:7505": "kutaḥ /",
    "GSP33nysu__1u:7506": "brahmaśabdānugamāt /",
    "GSP33nysu__1u:7507": "pārameśvaraliṅgānugamācceti bhāvaḥ /",
    "GSP33nysu__1u:7508": "athavā bāhulya ityādikameva siddhāntavākyam /",
    "GSP33nysu__1u:7509": "brahmaviṣayayoḥ śrutiliṅgayorbāhulye vidyamāne yadanyasyendrādeḥ prāṇaśabdamukhyavācyatvaṃ pūrvavādinoktam- tanneti //",
    "GSP33nysu__1u:7510": "nanu ca śrutiliṅgabāhulyādevānyasya mukhyavācyatvamityuktam /",
    "GSP33nysu__1u:7511": "satyam /",
    "GSP33nysu__1u:7512": "tathāpyastyatra vaiṣamyam /",
    "GSP33nysu__1u:7513": "niravakāśaśrutiliṅgabāhulyena hi prāgatra ca nirṇayaḥ kṛtaḥ /",
    "GSP33nysu__1u:7514": "etāni tu sāvakāśānītyāha- atragasyeti //",
    "GSP33nysu__1u:7515": "indrādigatasya /",
    "GSP33nysu__1u:7516": "hiśabdo hetvarthaḥ /",
    "GSP33nysu__1u:7517": "tasmānneti pūrveṇa sambandhaḥ /",
    "GSP33nysu__1u:7518": "pramāṇaprasiddhidyotako vā /",
    "GSP33nysu__1u:7519": "ādyastuśabdo nyāyaviśeṣasūcakaḥ /",
    "GSP33nysu__1u:7520": "prāṇasthāni prāṇasambandhitayā pratītāni /",
    "GSP33nysu__1u:7521": "punastuśabdo 'pyarthe /",
    "GSP33nysu__1u:7522": "indriyaviṣayāṇyapīti śrutirapīti vā /",
    "GSP33nysu__1u:7523": "naca mañceṣu puruṣasambandhanibandhanaṃ krośanamivāmukhyānīśvare liṅgānīti śaṅkanīyam /",
    "GSP33nysu__1u:7524": "antargatasya tasyaiva tattatkartṛtvādityāśayena mukhyata ityuktam /",
    "GSP33nysu__1u:7525": "śataṃ varṣāṇītyato 'pi parastāditiśabdo yojyaḥ /",
    "GSP33nysu__1u:7526": "prāṇavaṃśatvaṃ prāṇāṃścakṣurādīnprati vaṃśatvam /",
    "GSP33nysu__1u:7527": "etena na vakturityādisūtratātparyamuktaṃ bhavati /",
    "GSP33nysu__1u:7528": "na vaktur ātmopadeśād iti ced adhyātmasaṃbandhabhūmā hy asmin |",
    "GSP33nysu__1u:7529": "kecidatra kauṣītakibrāhmaṇopaniṣadīndrapratardanākhyāyikāyāṃ śrutaṃ”prāṇo",
    "GSP33nysu__1u:7530": "'smi prajñātmā'; ityādivākyamudāharanti /",
    "GSP33nysu__1u:7531": "teṣāṃ vakturiti na śrutyanugatam /",
    "GSP33nysu__1u:7532": "vaktṛtvaṃ hīndrasyātmopadeśādityanenaiva labdham /",
    "GSP33nysu__1u:7533": "naca vakturitīndrapratipattyartham /",
    "GSP33nysu__1u:7534": "tasya tadapratyāyakatvāt /",
    "GSP33nysu__1u:7535": "asmākaṃ tu viśiṣṭaṃ śastraṃ śaṃsiturviśvāmitrasya nendro",
    "GSP33nysu__1u:7536": "'nyathopadeṣyumarhatīti yuktidyotanāya sārthakamiti /",
    "GSP33nysu__1u:7537": "pādārthamupasaṃharati- tasmāditi //",
    "GSP33nysu__1u:7538": "tasmādanyatragaiḥ śabdairuktanyāyaiḥ samantataḥ /",
    "GSP33nysu__1u:7539": "eko nārāyaṇo devo bhaṇyate nātra saṃśayaḥ // MAnuv_1,1.248 //",
    "GSP33nysu__1u:7540": "anyatragairnāmātmakairiti śeṣaḥ /",
    "GSP33nysu__1u:7541": "tasmādityasyaiva vivaraṇamuktanyāyairiti /",
    "GSP33nysu__1u:7542": "ukto nyāyo yeṣu te tathoktāḥ /",
    "GSP33nysu__1u:7543": "samantataḥ sarvavedagataiḥ /",
    "GSP33nysu__1u:7544": "eko mukhyārthaḥ //",
    "GSP33nysu__1u:7545": "nātra saṃśaya iti //",
    "GSP33nysu__1u:7546": "lakṣaṇayāyaṃ samanvayo 'bhidhīyata iti keṣāñcinmataṃ mukhyavṛttyeti",
    "GSP33nysu__1u:7547": "siddhāntaḥ /",
    "GSP33nysu__1u:7548": "ato vipratipatteratra saṃśayo na kāryo nirṇāyakasyoktatvādityarthaḥ /",
    "GSP33nysu__1u:7549": "athavokte 'pi nyāye 'nādivāsanānimitto 'nyasya mukhyavācyatvaviṣayaḥ saṃśayo na kārya ityanenācaṣṭe",
    "GSP33nysu__1u:7550": "sarvajñakalpena tattvopadeśāya pravṛvena bhagavatā'cāryeṇaivaṃ sūtreṣu vyākhyāteṣu śiṣyāṇāmetāvanmātrārthānyetānīti pratītiḥ syāt /",
    "GSP33nysu__1u:7551": "tāṃ nirākartumāha- vāsudevādīti //",
    "GSP33nysu__1u:7552": "vāsudevādirūpeṇa caturmūrtiśca sarvaśaḥ /",
    "GSP33nysu__1u:7553": "athavā pañcamūrtiḥ sa prokto 'dhikaraṇaṃ prati // MAnuv_1,1.249 //",
    "GSP33nysu__1u:7554": "pratisūtraṃ pratipadaṃ pratyakṣaramathāpi vā // MAnuv_1,1.250ab //",
    "GSP33nysu__1u:7555": "vāsudevāditvenetyarthaḥ /",
    "GSP33nysu__1u:7556": "caśabdo vakṣyamāṇapakṣāntarasamuccayārthaḥ /",
    "GSP33nysu__1u:7557": "prathamapādānte kathanādasminneva pāda iti bhāti /",
    "GSP33nysu__1u:7558": "tannirāsāyoktam- sarvaśaḥ //",
    "GSP33nysu__1u:7559": "sarveṣvapi pādeṣu athaveti nipātasamudāyaḥ pakṣāntare /",
    "GSP33nysu__1u:7560": "pañcamūrtirnārāyaṇāditvena /",
    "GSP33nysu__1u:7561": "pratiśabdo vīpsāyāṃ karmapravacanīyaḥ /",
    "GSP33nysu__1u:7562": "athāpi veti trayo nipātā yathākramaṃ pratisūtramityādibhistribhiḥ sambaddhayate /",
    "GSP33nysu__1u:7563": "atreyaṃ mūrtiḥ pratipādyata iti kathaṃ jñāyata ityata āha- tairiti //",
    "GSP33nysu__1u:7564": "taistairyuktiśrutinyāyaviśeṣair ... // MAnuv_1,1.250cd //",
    "GSP33nysu__1u:7565": "nyāyaśabdaḥ prakāravacanaḥ /",
    "GSP33nysu__1u:7566": "śrutiliṅgavyatiriktanyāyārtho vā /",
    "GSP33nysu__1u:7567": "tasyāṃ tasyāṃ mūrtau prasiddhairliṅgaiḥ śrutisamākhyādivyāvartakaivirveko jñātavya iti śeṣaḥ",
    "GSP33nysu__1u:7568": "nanu caturmūrtiḥ pañcamūrtirveti pratyadhikaraṇaṃ pratisūtraṃ vā pratyakṣaraṃ veti ca vastuvikalpaḥ kathamityata āha- yogyateti //",
    "GSP33nysu__1u:7569": "... yogyatā yathā // MAnuv_1,1.250d //",
    "GSP33nysu__1u:7570": "sarve 'pi pakṣāḥ sūtrakṛto vivakṣitāḥ /",
    "GSP33nysu__1u:7571": "puruṣāṇāṃ yogyatānatikrameṇa pratīyante /",
    "GSP33nysu__1u:7572": "tadapekṣayā vikalpo yujyata iti yojyam /",
    "GSP33nysu__1u:7573": "evamalaukikārthatvaṃ kutaḥ sūtrāṇāmityata āha- bṛhattantreti //",
    "GSP33nysu__1u:7574": "bṛhattantrapramāṇena ... // MAnuv_1,1.251a //",
    "GSP33nysu__1u:7575": "evamarthatvaṃ sūtrāṇāṃ jñeyamiti śeṣaḥ /",
    "GSP33nysu__1u:7576": "bahvartha iti vakṣyamāṇaṃ cā(vā)'tra sambaddhayate /",
    "GSP33nysu__1u:7577": "tarhi kasmāttathā na vyākhyāyata ityata āha- bahvarthamapīti //",
    "GSP33nysu__1u:7578": "... bahvarthamapi saṅgrahāt /",
    "GSP33nysu__1u:7579": "ucyate narabuddhīnāmapi kiñcidgrahārthataḥ // MAnuv_1,1.251b-d //",
    "GSP33nysu__1u:7580": "sūtrajātamiti śeṣaḥ /",
    "GSP33nysu__1u:7581": "ucyate vyākhyāyate /",
    "GSP33nysu__1u:7582": "buddhiśabdasya jñānārthatve graho grāhyaṃ bhāvapradhāno nirdeśaḥ /",
    "GSP33nysu__1u:7583": "grāhyatvamevārthaḥ prayojanaṃ tasmai /",
    "GSP33nysu__1u:7584": "mano 'rthatve grahaṇaṃ grahaḥ /",
    "GSP33nysu__1u:7585": "na caivaṃ sūtrārthaleśavyākhyānaparo 'yaṃ grantha ityanādaraṇīya ityāśayenāha- grantha iti //",
    "GSP33nysu__1u:7586": "grantho 'yamapi bahvartho ... // MAnuv_1,1.252a //",
    "GSP33nysu__1u:7587": "samagrārthavyākhyānamakurvannapi /",
    "GSP33nysu__1u:7588": "ayamityuktatvātsatyapi tasminpunarasya viracanādbhāṣyamalpārthamiti",
    "GSP33nysu__1u:7589": "nāśaṅkanīyamityāha- bhāṣyaṃ ceti //",
    "GSP33nysu__1u:7590": "... bhāṣyaṃ cātyarthavistaram // MAnuv_1,1.252b //",
    "GSP33nysu__1u:7591": "atiśayitenārthena vistaro yasyeti vyadhikaraṇabahuvrīhigarmakatvāt /",
    "GSP33nysu__1u:7592": "bahvarthatvamanayoranupalambhabādhitamiti cenna /",
    "GSP33nysu__1u:7593": "vyākhyānasāmagrīvaikalyanimittatvāttadanupalambhasyetyāśayenāha- bahujñā eveti //",
    "GSP33nysu__1u:7594": "bahujñā eva jānanti viśeṣaṇārthametayoḥ // MAnuv_1,1.252cd //",
    "GSP33nysu__1u:7595": "evaṃ prāsaṅgikamuktavopapāditasyānyatraprasiddhanāmasamanvayasya phalaṃ",
    "GSP33nysu__1u:7596": "lakṣaṇasiddhimupasaṃharati- tasmāditi //",
    "GSP33nysu__1u:7597": "tasmānmahāguṇo viṣṇurnāmnāyapunaruktitaḥ // MAnuv_1,1.252ef //",
    "GSP33nysu__1u:7598": "sakalavedagatasamastanāmavācyatvādityarthaḥ /",
    "GSP33nysu__1u:7599": "kathaṃ tanmātreṇa mahāguṇatvam /",
    "GSP33nysu__1u:7600": "nāmnāṃ yaugikatvādapunaruktitaśceti /",
    "GSP33nysu__1u:7601": "// iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā",
    "GSP33nysu__1u:7602": "kṛtāyāṃ ṭīkāyāṃ viṣamapadavākyārthavivṛtāvayaṃ pūrve 'r(vā)dhyāye",
    "GSP33nysu__1u:7603": "prathamacaraṇaḥ paryavasitaḥ //",
    "GSP33nysu__1u:7604": "Adhyaya 1, Pada 2",
    "GSP33nysu__1u:7605": "// atha prathamādhyāyasya dvitīyaḥ pādaḥ //",
    "GSP33nysu__1u:7606": "[======= JNys_1,2.I: sarvagatatvādhikaraṇam =======]",
    "GSP33nysu__1u:7607": "dvitīyapādasya pūrvottarapādabhedasya svasminnekavākyatāyāśca siddhaye pratipādyamarthaṃ darśayati- liṅgātmakānāmiti //",
    "GSP33nysu__1u:7608": "liṅgātmakānāṃ śabdānāṃ vṛttirnārāyaṇe pare /",
    "GSP33nysu__1u:7609": "cintyate ... // MAnuv_1,2.1a-c //",
    "GSP33nysu__1u:7610": "liṅgaṃ dharmaḥ sa ātmevātmā pravṛttinimittaṃ yeṣāṃ te liṅgātmakāḥ /",
    "GSP33nysu__1u:7611": "svarūpārtho vā'tmaśabdaḥ /",
    "GSP33nysu__1u:7612": "nimittanimittinorabhedopacārāt /",
    "GSP33nysu__1u:7613": "sakalavedagatānāmanyatraprasiddhānāmiti śeṣaḥ /",
    "GSP33nysu__1u:7614": "nanvatītapāde samanvitā api liṅgātmakā eva /",
    "GSP33nysu__1u:7615": "yaugikatvāt /",
    "GSP33nysu__1u:7616": "anyathā guṇapūrtyalābhena samanvayasamarthanavaiyarthyāt /",
    "GSP33nysu__1u:7617": "naca prakaraṇagataguṇalābhena sārthakyāt /",
    "GSP33nysu__1u:7618": "vacanavṛttyaṅgīkāravaiphalyāt /",
    "GSP33nysu__1u:7619": "uktaṃ ca yacchabdā yogavṛttaya iti /",
    "GSP33nysu__1u:7620": "tatkathamayaṃ vibhāgaḥ /",
    "GSP33nysu__1u:7621": "satyam /",
    "GSP33nysu__1u:7622": "tathāpyanyatraprasiddhatvādivadāpātapratītyanurodheneyamuktirityadoṣaḥ /",
    "GSP33nysu__1u:7623": "vṛttirlakṣaṇādirapi bhavatītyataḥ pare mukhyārtha ityuktam /",
    "GSP33nysu__1u:7624": "tathāca mukhyavṛttiriti labhyate /",
    "GSP33nysu__1u:7625": "cintyate samarthyate 'sminpāda iti śeṣaḥ /",
    "GSP33nysu__1u:7626": "// oṃ sarvatraprasiddhopadeśāt oṃ //",
    "GSP33nysu__1u:7627": "kecinmanomayaḥ prāṇaśarīro bhārūpa ityuktaṃ manomayatvādinopāsyatvaṃ paramātmanaḥ pratipādayitumidamadhikaraṇamiti vyācakṣate /",
    "GSP33nysu__1u:7628": "tadasadityāśayavānāha- sarvagatvamiti //",
    "GSP33nysu__1u:7629": "sarvatra prasiddhopadeśāt |",
    "GSP33nysu__1u:7630": "... sarvagatvaṃ tu prathamaṃ pravicāryate // MAnuv_1,2.1cd //",
    "GSP33nysu__1u:7631": "tuśabdo 'vadhāraṇe /",
    "GSP33nysu__1u:7632": "etamasyāmetaṃ divītyādivākyoktaṃ savargatatvamevātra pāde prathamaṃ parameśvarasya samarthyate",
    "GSP33nysu__1u:7633": "natu manomayatvādinopāsyatvamityarthaḥ /",
    "GSP33nysu__1u:7634": "satyakāmatvādiparameśvaradharmāṇāṃ sphuṭapratibhāsatvena sandehādyanupapatteriti bhāvaḥ /",
    "GSP33nysu__1u:7635": "nanu manomayatvādayaḥ śārīradharmā api pratīyanta iti cenna /",
    "GSP33nysu__1u:7636": "teṣāmānandamayādhikaraṇanyāyena sāvakāśatvāt /",
    "GSP33nysu__1u:7637": "caramapratītenāpi niravakāśena prathamapratītasya sāvakāśasyānyathātvopapatteḥ /",
    "GSP33nysu__1u:7638": "nanu kathaṃ tarhyasmākamapi cakṣurmayatvādīni pūrvapakṣaprāpakāṇi /",
    "GSP33nysu__1u:7639": "ucyate /",
    "GSP33nysu__1u:7640": "hetvantareṇa pūrvapakṣe satyabhyuccayamātratvena teṣāmupanyāsaḥ /",
    "GSP33nysu__1u:7641": "yathā parasyekṣatyadhikaraṇe prāyapāṭhe niraste 'pyabhyuccayamātratvena",
    "GSP33nysu__1u:7642": "prāṇādhikaraṇe tadupanyāsaḥ /",
    "GSP33nysu__1u:7643": "sarvagatatvapratipādanasya prakṛtopayogaṃ daśaryati- tatreti //",
    "GSP33nysu__1u:7644": "tatra tatra sthito viṣṇustattacchaktiprabodhakaḥ // MAnuv_1,2.2ab //",
    "GSP33nysu__1u:7645": "prabodhanaṃ kāryābhimukhīkaraṇam /",
    "GSP33nysu__1u:7646": "tatkiṃ dūre sthitaḥ śaktiprabodhane na śakto yena tatratatra tiṣṭhatītyata",
    "GSP33nysu__1u:7647": "uktam- dūrato 'pīti //",
    "GSP33nysu__1u:7648": "dūrato 'pyatiriktaḥ sa līlayā kevalaṃ prabhuḥ // MAnuv_1,2.2cd //",
    "GSP33nysu__1u:7649": "iti jñāpayituṃ ... // MAnuv_1,2.3a //",
    "GSP33nysu__1u:7650": "yadyapi sa prabhurviṣṇurdūrato 'pi tattacchaktiprabodhane 'tiśaktastathāpi",
    "GSP33nysu__1u:7651": "kevalaṃ līlayā tatratatra sthitastattattacchaktīnāṃ prabodhako bhavatīti jñāpayituṃ sarvagatatvamiha pravicāryata iti sambandhaḥ /",
    "GSP33nysu__1u:7652": "etaduktaṃ bhavati /",
    "GSP33nysu__1u:7653": "svanirgamapraveśābhyāṃ dehapātanotthāpanamityādyā mukhyaprāṇādiśaktayastadantargatabhagavadāyattā iti prāguktam /",
    "GSP33nysu__1u:7654": "tadanupapannam /",
    "GSP33nysu__1u:7655": "bhagavataḥ sarvagatatvābhāvāt /",
    "GSP33nysu__1u:7656": "śāstraikasamadhigamyaṃ khalu (hi) tat /",
    "GSP33nysu__1u:7657": "śāstraṃ caitamasyāmityādikamanyaparamityāśaṅkayoktārthasamarthanāya sarvagatatvamatra harerupapadyata iti /",
    "GSP33nysu__1u:7658": "athavā na sarvagatatvaṃ harerupapādanīyam /",
    "GSP33nysu__1u:7659": "tasyānandādivatsraṣṭṛtvādivadvā guṇatvābhāvādityāśaṅkaya na savargatatvaṃ nāma sarvasaṃyogitvamātramiha vivakṣitam /",
    "GSP33nysu__1u:7660": "kiṃ nāma tattacchaktiprerakatvena /",
    "GSP33nysu__1u:7661": "atastadupapādanamupapadyata ityanenocyate /",
    "GSP33nysu__1u:7662": "athavā na sarvagatatvamatra pratipādanīyam /",
    "GSP33nysu__1u:7663": "adṛśyatvādyadhikaraṇe tasya pratipādayiṣyamāṇatvādityāśaṅkaya tatra savargatatvamātramatra tu tattacchaktiprabodhakatvamiti tātparyabhedo 'nenocyate /",
    "GSP33nysu__1u:7664": "athavā antaryāmyadhikaraṇe pṛthivyādiṣu sthitevarkṣyamāṇatvānnedamārambhaṇīyamityāśaṅkayātra śaktiprerakatvena tatra tu sattādipradatvena tattadantargatatvamucyata ityanenācaṣṭe /",
    "GSP33nysu__1u:7665": "athavā antaḥsthatvādhikaraṇenedaṃ gatārthamityāśaṅkaya tatra candrādikatipayapadārthāntarasthitatvam atra tu sarvapadārthāntargatatvamabhidhīyata iti pratipādyabhedametenāha /",
    "GSP33nysu__1u:7666": "athavā /",
    "GSP33nysu__1u:7667": "sarvagatatvaṃ nāma sarvamūrta(dravyasaṃyogitvaṃ vā)",
    "GSP33nysu__1u:7668": "paramamahatparimāṇayogitvaṃ vā (su)prasiddham /",
    "GSP33nysu__1u:7669": "tadatra yadi sādhyaṃ syāttadā",
    "GSP33nysu__1u:7670": "'rbhakaukastvādityākṣepānupapattiradṛśyatvādyadhikaraṇena gatārthatā",
    "GSP33nysu__1u:7671": "e(?)cetyāśaṅkaya sarvagatatvamanyathānena vyācaṣṭe /",
    "GSP33nysu__1u:7672": "tattacchaktiprabodhaka iti katham /",
    "GSP33nysu__1u:7673": "kartari ceti samāsapratiṣedhāt /",
    "GSP33nysu__1u:7674": "na /",
    "GSP33nysu__1u:7675": "yājakādibhiśceti pratiprasavāt /",
    "GSP33nysu__1u:7676": "yadvā /",
    "GSP33nysu__1u:7677": "prakṛṣṭo bodho yasmāditi vā pacādyajantatvena vā prabodhaḥ /",
    "GSP33nysu__1u:7678": "śaktīnāṃ prabodhaḥ śaktiprabodhaḥ /",
    "GSP33nysu__1u:7679": "tataśca”ajñātaḥ'; iti kapratyaya iti /",
    "GSP33nysu__1u:7680": "atra sūtram- karmakartṛvyapadeśācceti //",
    "GSP33nysu__1u:7681": "asyārthaḥ /",
    "GSP33nysu__1u:7682": "ātmānaṃ parasmai śaṃsatīti śaṃsanakriyāyāmātmanaḥ sarvagatasya karmatvena śarīrasya kartṛtvena vyapadeśācca na śārīro 'yaṃ sarvagataḥ /",
    "GSP33nysu__1u:7683": "ekasyāṃ kriyāyāṃ karmakartrorekatvāyogāt /",
    "GSP33nysu__1u:7684": "nahi devadattaḥ chidāyāṃ kartā karmāpi bhavatīti /",
    "GSP33nysu__1u:7685": "tatra kiṃ karmakartṛbhāvo bhedavyāpta uta neti /",
    "GSP33nysu__1u:7686": "nādyaḥ /",
    "GSP33nysu__1u:7687": "niyāmakābhāvena vyāpteraniścayāt /",
    "GSP33nysu__1u:7688": "syādetat /",
    "GSP33nysu__1u:7689": "kriyāśrayaḥ karteti tāvatprasiddham /",
    "GSP33nysu__1u:7690": "parasamavetakriyājanyaphalaśālikamaretyucyate /",
    "GSP33nysu__1u:7691": "yathā devadattasamavetagatikriyāphalasaṃyogaśālī grāmaḥ /",
    "GSP33nysu__1u:7692": "kriyāphalaśālitvenaiva karmatve saṃyogaśālino devadattasyāpi tatprasaṅgaḥ /",
    "GSP33nysu__1u:7693": "tathātve ca devadattaṃ grāmaṃ gacchatīti dvitīyā syāt /",
    "GSP33nysu__1u:7694": "ato lakṣaṇavirodhātkarmakartrorbhedo niyata iti /",
    "GSP33nysu__1u:7695": "maivam /",
    "GSP33nysu__1u:7696": "yato devadatto grāmaṃ gacchati tasyāpi devadattasamavetagatikriyāphalavibhāgaśālitvena karmatvaprasaṅgāt",
    "GSP33nysu__1u:7697": "tathāca devadattaḥ kauśāmbīṃ pāṭalīputraṃ gacchatīti prayogaḥ syāt /",
    "GSP33nysu__1u:7698": "kiṃ cānāgatādiviṣayecchādikriyāphalaśālitvamanāgatādernāstīti tatkarmatvaṃ na syāt /",
    "GSP33nysu__1u:7699": "nahi tadabhāve tatra phalotpādaḥ sambhavati /",
    "GSP33nysu__1u:7700": "mā bhūditi cenna /",
    "GSP33nysu__1u:7701": "icchādīnāṃ sakarmakatvavyāghātāt /",
    "GSP33nysu__1u:7702": "tadvācino dvitīyānupapattiprasaṅga(gaśca)gācca /",
    "GSP33nysu__1u:7703": "vartamāne 'pi ghaṭādau na jñānādijanyaṃ phalamupalabhyate /",
    "GSP33nysu__1u:7704": "tathāhi /",
    "GSP33nysu__1u:7705": "na tāvajjñātatā /",
    "GSP33nysu__1u:7706": "nirākariṣyamāṇatvāt /",
    "GSP33nysu__1u:7707": "icchādīnāṃ tadajanakatvācca /",
    "GSP33nysu__1u:7708": "nāpi saṃskārādikam /",
    "GSP33nysu__1u:7709": "tasyātmanyevotpādāt /",
    "GSP33nysu__1u:7710": "nāpi vyavahāraḥ /",
    "GSP33nysu__1u:7711": "vyavahārādirūpasya tasya kartṛniṣṭhatvāt /",
    "GSP33nysu__1u:7712": "upādānādirūpasyopekṣaṇīyāvyāpteḥ /",
    "GSP33nysu__1u:7713": "tasmātkriyāsvātantṛyaṃ kartṛtvam /",
    "GSP33nysu__1u:7714": "tadviṣayatvaṃ ca karmatvamiti vācyam /",
    "GSP33nysu__1u:7715": "naca tayoḥ kamapi virodhaṃ paśyāmaḥ /",
    "GSP33nysu__1u:7716": "anyathā karmakartāpi durlabhaḥ syāt /",
    "GSP33nysu__1u:7717": "kiṃ cāsti tāvatkārakāntarasamāveśaḥ /",
    "GSP33nysu__1u:7718": "kāṃsyapātṛyābhuṅkte kāṃsyapātṛyāṃ bhuṅkta ityādiprayogadarśanāt /",
    "GSP33nysu__1u:7719": "tathā karmakartrorapi samāveśe ko virodhaḥ /",
    "GSP33nysu__1u:7720": "nanu ca dṛśyate tāvatkarmakartrorbhedaḥ /",
    "GSP33nysu__1u:7721": "naca vyabhicāro dṛśyate /",
    "GSP33nysu__1u:7722": "tena vyāptiniścaya iti /",
    "GSP33nysu__1u:7723": "maivam /",
    "GSP33nysu__1u:7724": "darśanādarśanamātrasya vyāptyaniścāyakatāyā vakṣyamāṇatvāt /",
    "GSP33nysu__1u:7725": "naca vyabhicārādarśanamapi /",
    "GSP33nysu__1u:7726": "māmahaṃ jānāmīti taddarśanāt /",
    "GSP33nysu__1u:7727": "anyathā(''tma)sākṣātkārānupapattiprasaṅgāt /",
    "GSP33nysu__1u:7728": "naca nityānumeya evātmā /",
    "GSP33nysu__1u:7729": "sākṣātkārasyāpanhotumaśakyatvāt /",
    "GSP33nysu__1u:7730": "kaścidāha mānasapratyakṣāvaseyo 'yamātmā /",
    "GSP33nysu__1u:7731": "tathāpi kartṛtaivāsya, na karmatā /",
    "GSP33nysu__1u:7732": "ātmakartṛke 'haṃpratyaye pratibhāsamātreṇa tadāparokṣyasiddheriti /",
    "GSP33nysu__1u:7733": "tat karmatātiriktānirukteḥ /",
    "GSP33nysu__1u:7734": "riktameva vacanam /",
    "GSP33nysu__1u:7735": "kiṃ cāhamitipratyayaḥ sakarmako na vā /",
    "GSP33nysu__1u:7736": "neti pakṣo 'nubhavaviruddhaḥ /",
    "GSP33nysu__1u:7737": "jānāteḥ sadā sakarmakatvāvacabhāsācca /",
    "GSP33nysu__1u:7738": "ādye kimasya karmeti vaktavyam /",
    "GSP33nysu__1u:7739": "na tāvadātmātiriktam /",
    "GSP33nysu__1u:7740": "ghaṭādāvahaṃpratyayādarśanāt /",
    "GSP33nysu__1u:7741": "ātmasambandhi sukhādikamiti cenna /",
    "GSP33nysu__1u:7742": "tanmātra(sya) karmatāyāmātmāsiddhiprasaṅgāt /",
    "GSP33nysu__1u:7743": "ahaṃ sukhamityādivyavahāraprasaṅgācca /",
    "GSP33nysu__1u:7744": "atha jñānāśrayaḥ kartā sukhādiviśiṣṭaḥ karmeti cet, (na) /",
    "GSP33nysu__1u:7745": "āgataṃ tarhyaṃśataḥ karmakatroraikyam /",
    "GSP33nysu__1u:7746": "kiṃ ca yuñjānasya nirupādhikamātmānaṃ paśyato 'haṃpratyayo nānyakarmaka ityakarmako vā'tmakarmako vābhyupagantavyaḥ /",
    "GSP33nysu__1u:7747": "gatyantarābhāvāt /",
    "GSP33nysu__1u:7748": "aparastu ghaṭādisannikṛṣṭena cakṣurādinopajanitaṃ vijñānaṃ tritayaprakāśarūpaṃ karmatayā viṣayam",
    "GSP33nysu__1u:7749": "svaprakāśatayā svarūpam /",
    "GSP33nysu__1u:7750": "āśrayatayā'tmānaṃ vyavasthāpayatīti nātmanaḥ karmatā, nāpi tatsākṣātkārāsiddhirityāha /",
    "GSP33nysu__1u:7751": "sa praṣṭavyaḥ /",
    "GSP33nysu__1u:7752": "kimidaṃ jñānasya svaprakāśatvaṃ nāmeti /",
    "GSP33nysu__1u:7753": "svakarmakaprakāśatvamiti cet /",
    "GSP33nysu__1u:7754": "tarhi vṛścikabhiyā palāyamānasyāśīviṣamukhe nipātaḥ /",
    "GSP33nysu__1u:7755": "yatsvalakṣaramātrādhīnavirodhaṃ karmakartṛbhāvaṃ parihartuṃ sarvalokāvasitavirodhaṃ kriyākamarbhāvamabhyupaiti",
    "GSP33nysu__1u:7756": "kriyā hi karmakārakajanyeṣyate /",
    "GSP33nysu__1u:7757": "naca janyajanakayorekatocitā /",
    "GSP33nysu__1u:7758": "antarbhāvitapūrvāparabhāvitvāttasyāḥ /",
    "GSP33nysu__1u:7759": "naca tadeva svātmānaṃ prati pūrvamaparaṃ ceti yujyate /",
    "GSP33nysu__1u:7760": "prakāśāntarānapekṣasiddha(ddhi)tvaṃ svaprakāśatvamiti cenna /",
    "GSP33nysu__1u:7761": "ghaṭāderapi svaprakāśatāpātāt /",
    "GSP33nysu__1u:7762": "nahi ghaṭādayaḥ svasiddhau prakāśāntaramapekṣante, kiṃ nāma prakāśameva /",
    "GSP33nysu__1u:7763": "svātiriktaprakāśānapekṣasiddha(ddhi)tvamiti cenna /",
    "GSP33nysu__1u:7764": "svāpekṣābhāvena svātiriktaviśeṣaṇavaiyarthyāt /",
    "GSP33nysu__1u:7765": "prakāśānapekṣasiddhatvamiti cenna /",
    "GSP33nysu__1u:7766": "vvyāghātāt /",
    "GSP33nysu__1u:7767": "śaśaviṣāṇāderapi (evaṃ) siddhiprasaṅgācca /",
    "GSP33nysu__1u:7768": "svavyavahārahetuprakāśatvamiti cenna /",
    "GSP33nysu__1u:7769": "svaviṣaya eva vyavahārahetutvadarśanenāsvaviṣayasya svavyavahārahetutānupapatteḥ /",
    "GSP33nysu__1u:7770": "tadguṇasaṃvijñānabahuvrīhyādikaṃ tu nodāharaṇa(ṇīya)m /",
    "GSP33nysu__1u:7771": "guṇasyāpi samāsaviṣayatāṅgīkārāt /",
    "GSP33nysu__1u:7772": "kiñcātmā na cākṣuṣajñāne 'vabhāsate /",
    "GSP33nysu__1u:7773": "arūpidravyatvādākāśavat /",
    "GSP33nysu__1u:7774": "anyathā rūpitvaprasaṅgaḥ /",
    "GSP33nysu__1u:7775": "kamartayā prakāśe rūpopayoga iti cenna /",
    "GSP33nysu__1u:7776": "prakāśamānaṃ karmatayaiva prakāśata iti vadantaṃ prati viśeṣaṇavaiyarthyāt",
    "GSP33nysu__1u:7777": "etenānumāne 'pi prayojakāntarāśaṅkā nirastā /",
    "GSP33nysu__1u:7778": "kiṃ cātmā yadi tadaviṣayo 'pi tatra prakāśate /",
    "GSP33nysu__1u:7779": "hanta tarhi rūpajñāne raso 'pi kasmānna prakāśate /",
    "GSP33nysu__1u:7780": "anāśrayatvāditi cet /",
    "GSP33nysu__1u:7781": "tat kiṃ yāvajjñānasambandhi jñāne prakāśate, kiṃvā'śraya eva /",
    "GSP33nysu__1u:7782": "ādye cakṣurādāvatiprasaṅgaḥ /",
    "GSP33nysu__1u:7783": "dvitīye 'pi niyāmakaṃ vācyam /",
    "GSP33nysu__1u:7784": "nahi ghaṭo 'yamityātmāvabhāsate /",
    "GSP33nysu__1u:7785": "ghaṭamahaṃ jānāmītipratyayastu ghaṭajñānaviśiṣṭātmakarmako 'nya eva /",
    "GSP33nysu__1u:7786": "ātmasiddhistu karmatayāpi bhaviṣyatīti /",
    "GSP33nysu__1u:7787": "etena svaprakāśatayā'tmasiddhirapi parāstā /",
    "GSP33nysu__1u:7788": "svakamarkaprakāśavattvatadrūpatvātiriktayāstasyā nirūpayitumaśakyatvāt /",
    "GSP33nysu__1u:7789": "tadevaṃ kartṛkarmabhāvo na bhedavyāpta iti siddham /",
    "GSP33nysu__1u:7790": "karmakartṛvyapadeśāc ca |",
    "GSP33nysu__1u:7791": "tathāca kathaṃ hetutvenopādānamityata āha- karmeti //",
    "GSP33nysu__1u:7792": "... karmakartrorutsargato bhidā // MAnuv_1,2.3ab //",
    "GSP33nysu__1u:7793": "yāvekasyāṃ kriyāyāṃ karmakartārau tayorbheda ityastyeva vyāptiḥ /",
    "GSP33nysu__1u:7794": "kiṃ tvautsargikī /",
    "GSP33nysu__1u:7795": "natu dhūmasyevāgninā saṅkocānarhetyarthaḥ /",
    "GSP33nysu__1u:7796": "tataḥ kiṃ labdhamiti ceddoṣadvayaṃ parihṛtamiti krameṇāha- abhedo 'pīti //",
    "GSP33nysu__1u:7797": "abhedo 'pi viśeṣe syād balī so 'pyanapoditaḥ // MAnuv_1,2.3cd //",
    "GSP33nysu__1u:7798": "yasmātkarmakartrorutsargata eva bhidā, tasmādviśinaṣṭi svaviṣayamutsargaviṣayādvayavacchinattīti viśeṣo 'pavādastasminsatyabhedo",
    "GSP33nysu__1u:7799": "'pi syāt /",
    "GSP33nysu__1u:7800": "tathāca māmahaṃ jānāmī(tyādyu)tyupapannaṃ bhavati /",
    "GSP33nysu__1u:7801": "yataścotsargo 'pyapavādābhāve balī svasādhyasādhane samarthaḥ /",
    "GSP33nysu__1u:7802": "na cāsti prakṛte 'pavādaḥ /",
    "GSP33nysu__1u:7803": "tasmādatra hetutvenopadānamapi yujyate /",
    "GSP33nysu__1u:7804": "yathā hi na hiṃsyātsarvā bhūtānītyautsargiko bhūtahiṃsāniṣedho",
    "GSP33nysu__1u:7805": "'gnīṣomīyapaśuhiṃsāvidhināpodyate /",
    "GSP33nysu__1u:7806": "bhavati cānapodite brahmahiṃsādyakaraṇīyatve pramāṇam /",
    "GSP33nysu__1u:7807": "nanvevaṃ tarhi prameyatvānityatvayorapyevaṃ vaktuṃ śakyata eva /",
    "GSP33nysu__1u:7808": "prameyatvasyānityatvenautsargikī vyāptiḥ /",
    "GSP33nysu__1u:7809": "apavādena tvākāśādau nityatvam /",
    "GSP33nysu__1u:7810": "apavādābhāvācchabdādāvanityatvasādhakateti /",
    "GSP33nysu__1u:7811": "tataścānaikāntikatocchedaḥ syāt /",
    "GSP33nysu__1u:7812": "maivam /",
    "GSP33nysu__1u:7813": "sāmānyaviṣayeṇa hi pramāṇenārthe pratīte sati viśeṣaviṣayeṇāpavādo bhavati",
    "GSP33nysu__1u:7814": "tataśca sarvataḥ prasaktā buddhistadviṣayaṃ parityajyānyatra viśrāmyati /",
    "GSP33nysu__1u:7815": "naca sarvabhūtahiṃsāniṣedhasyeva prameyatvānityatvavyāpteḥ kenāpi pramāṇena prāptirasti /",
    "GSP33nysu__1u:7816": "kiṃ nāma prameyatvaṃ, nityatvānityatvābhyāṃ sahavyavasthitamevopalabhyata sati na tatra(api) utsargāpavādanyāyasyāvakāśaḥ /",
    "GSP33nysu__1u:7817": "evaṃ tarhi karmarkatṛbhāvo 'pi bhedābhedābhyāṃ saha vyavasthita",
    "GSP33nysu__1u:7818": "evopalabdha iti kathamatrāpyutsargāpavādanyāyasyāvakāśaḥ /",
    "GSP33nysu__1u:7819": "maivam /",
    "GSP33nysu__1u:7820": "pratyaktavaparāktavarūpo hi kartṛkarmabhāvaḥ /",
    "GSP33nysu__1u:7821": "sa tāvadāpātato virodhādbhedena ghaṭanīyo vā viśeṣeṇa vā /",
    "GSP33nysu__1u:7822": "tatra bhedo mukhyaḥ, viśeṣastu pratinidhirityuktam /",
    "GSP33nysu__1u:7823": "naca mukhyapratinidhyoḥ samakakṣyatayā pratibhāso bhavati /",
    "GSP33nysu__1u:7824": "ato bhedaḥ sāmānyataḥ prāpnoti viśeṣastvapavādeneti yuktamuktam /",
    "GSP33nysu__1u:7825": "yathā cānugatasāmānyābhāve 'pyutsargāpavādanyāyasambhavastathā vakṣyāmaḥ /",
    "GSP33nysu__1u:7826": "sopādhikasambandhasya sādhanāṅgatābhāvavat sopādhikavyabhicārasyāpi na dūṣaṇāṅgatvamiti kimatrālaukikam",
    "GSP33nysu__1u:7827": "vakṣyate caitaditi /",
    "GSP33nysu__1u:7828": "sarvagatatvamatrādhikaraṇe pratipādyata ityuktam /",
    "GSP33nysu__1u:7829": "tatkiṃ tanmātramutānyopalakṣaṇam /",
    "GSP33nysu__1u:7830": "ādye sūtrāṇāṃ viśvatomukhatvahāniḥ /",
    "GSP33nysu__1u:7831": "śāstrāparyavasānaṃ cāpadyeta /",
    "GSP33nysu__1u:7832": "dvitīye tūpādhirvaktavyaḥ /",
    "GSP33nysu__1u:7833": "anyathādhikaraṇāntarābhāvaprasaṅgādityataḥ prathamādhikaraṇopādhiṃ vadanprasaṅgātsarvādhikaraṇopādhīnāha- etaditi //",
    "GSP33nysu__1u:7834": "etad bhāvābhidhaṃ liṅgaṃ kriyāliṅge tataḥ param /",
    "GSP33nysu__1u:7835": "antaryāmyantaraśceti kriyābhāvākhyamucyate // MAnuv_1,2.4 //",
    "GSP33nysu__1u:7836": "adṛśyatvādyabhāvākhyaṃ śrutirliṅgādhikā parā // MAnuv_1,2.5ab //",
    "GSP33nysu__1u:7837": "etatsarvagatatvaṃ bhāvābhidhaṃ sattābhidham /",
    "GSP33nysu__1u:7838": "yāvantaḥ śabdāḥ kvacitpratīke sthitivācinaste sarve 'pyanenopalakṣyanta",
    "GSP33nysu__1u:7839": "ityarthaḥ /",
    "GSP33nysu__1u:7840": "evamuttaratrāpi jñātavyam /",
    "GSP33nysu__1u:7841": "kriye ca te liṅge ca /",
    "GSP33nysu__1u:7842": "tataḥ prathamādhikaraṇātparaṃ dvābhyām”attā carācaragrahaṇāt',”guhāṃ",
    "GSP33nysu__1u:7843": "praviṣyāvātmānau hi taddarśanāt'; ityetābhyāmadhikaraṇābhyāṃ cintyete /",
    "GSP33nysu__1u:7844": "nanvekamadhikaraṇaṃ vyartham /",
    "GSP33nysu__1u:7845": "na vyartham /",
    "GSP33nysu__1u:7846": "a(bhya)dhikāśaṅkayā pratyavasthānāt /",
    "GSP33nysu__1u:7847": "“antara upapatteḥ'; ityantaryāmyadhidaivādiṣu taddharmavyapadeśāt'; iti cādhikaraṇadvayena kriyāpradhānakabhāvākhyaṃ liṅgamucyate pratipādyate /",
    "GSP33nysu__1u:7848": "atrāpi pūrvavannānyatarādhikaraṇavaiyarthyam /",
    "GSP33nysu__1u:7849": "ata eva kriyā kriyayā bhāvo bhāvena vyākhyāyata iti parāstam /",
    "GSP33nysu__1u:7850": "“adṛśyatvādiguṇako dharmokteḥ'; ityatroktamadṛśyatvādiliṅgamabhāvākhyam /",
    "GSP33nysu__1u:7851": "parā parasmin”vaiśvānaraḥ sādhāraṇaśabdaviśeṣāt'; ityadhikaraṇe pratipādyā śrutirnāma na tu liṅgam /",
    "GSP33nysu__1u:7852": "tarhi pādāntarbhāvo na sambhavatītyata uktam- liṅgādhiketi //",
    "GSP33nysu__1u:7853": "liṅānyadhikāni samānādhikaraṇāni yayā sā liṅgādhiketi /",
    "GSP33nysu__1u:7854": "yathā prathamapāde 'ntastaddharmopadeśāditi liṅganirṇayo bahunāmasamanvayalābhārthaḥ tathā bahuliṅgasamanvayalābhārtho nāmavicāro 'tra na viruddhayata iti /",
    "GSP33nysu__1u:7855": "sākṣātprakara(ṇa)ṇiniṣṭhatvāt śruterupādānaṃ copapadyate /",
    "GSP33nysu__1u:7856": "sā ca sūktādivyāvartakāgnyādiśabdopalakṣaṇamiti jñātavyam /",
    "GSP33nysu__1u:7857": "// iti sarvagatatvādhikaraṇam //",
    "GSP33nysu__1u:7858": "[======= JNys_1,2.II: attṛtvādhikaraṇam =======]",
    "GSP33nysu__1u:7859": "// atha attṛtvādhikaraṇam //",
    "GSP33nysu__1u:7860": "// oṃ attā carācaragrahaṇāt oṃ //",
    "GSP33nysu__1u:7861": "attā carācaragrahaṇāt |",
    "GSP33nysu__1u:7862": "atra”yasya brahma ca kṣatraṃ cobhe bhavata odanaḥ /",
    "GSP33nysu__1u:7863": "mṛtyuryasyopasecanaṃ ka itthā veda yatra saḥ'; iti vākyamudāhṛtya, attāraṃ kecidvṛttikārā vicāritavantaḥ /",
    "GSP33nysu__1u:7864": "tadvihāya”sa yadyadevāsṛjata tattadattumadhriyate'; iti vākyamudāhṛtya attāraṃ vyacīcaradbhagavān bhāṣyakāraḥ /",
    "GSP33nysu__1u:7865": "kaścātra viśeṣaḥ /",
    "GSP33nysu__1u:7866": "ucyate /",
    "GSP33nysu__1u:7867": "atra”attumadhriyate',”atti'; iti ca attā sākṣātpratīyate /",
    "GSP33nysu__1u:7868": "tatra tu odanopasecanapadābhyāmupalakṣaṇīyaḥ /",
    "GSP33nysu__1u:7869": "ada(di)dhātvanugatiścātra /",
    "GSP33nysu__1u:7870": "na copalakṣite niyamo 'sti /",
    "GSP33nysu__1u:7871": "kiñca carācaragrahaṇāditi heturatra sarvaṃ vāttīti kaṇṭhoktaḥ /",
    "GSP33nysu__1u:7872": "tatra tu brahmakṣatramṛtyupadaiścarācarasyopalakṣaṇamityasti mahānviśeṣaḥ",
    "GSP33nysu__1u:7873": "nanvevaṃ tarhi śrutyanugamāya sarvagrahaṇāditi kuto na kṛtam /",
    "GSP33nysu__1u:7874": "asti prayojanaṃ carācaragrahaṇasya /",
    "GSP33nysu__1u:7875": "sarvagrahaṇādityukte śaknoti pūrvavādī vaditum /",
    "GSP33nysu__1u:7876": "aditirapi sarvasya svabhojyasyānnapānāderbhoktrīti /",
    "GSP33nysu__1u:7877": "tatra nāyaṃ sarvaśabdaḥ saṅkucitavṛttiḥ /",
    "GSP33nysu__1u:7878": "kiṃ nāma”sa tayā vācā'; ityādipūrvavākyaparyālocanayā carācaravācīti vaktavyam /",
    "GSP33nysu__1u:7879": "tadetadanena dyotayatīti /",
    "GSP33nysu__1u:7880": "yadasminnadhyāye samanvīyate tatsarvaṃ lakṣaṇatvena prakṛtamityānandamayādhikaraṇānte 'bhihitam, lakṣaṇaṃ ca lakṣyeṇa",
    "GSP33nysu__1u:7881": "brahmaṇābhinnamiti lakṣaṇasūtre pratipāditam /",
    "GSP33nysu__1u:7882": "atra ca kriyāliṅgasamanvaya ityuktam /",
    "GSP33nysu__1u:7883": "tathācādanādikriyāṇāṃ parameśvarasvarūpatvamuktamiti tadākṣipati-",
    "GSP33nysu__1u:7884": "anityatvāditi //",
    "GSP33nysu__1u:7885": "anityatvāt kriyāṇāṃ tu kathameva svarūpatā // MAnuv_1,2.5cd //",
    "GSP33nysu__1u:7886": "tuśabdaḥ sarvagatatvādivyavacchedārthaḥ /",
    "GSP33nysu__1u:7887": "so 'pi codyasyātrāvakāśasambhāvanārthaḥ /",
    "GSP33nysu__1u:7888": "kathamityākṣepe /",
    "GSP33nysu__1u:7889": "kathameva na kathañcidapītyarthaḥ /",
    "GSP33nysu__1u:7890": "svarūpatā parameśvarasvarūpatā /",
    "GSP33nysu__1u:7891": "parameśvarasya hi nityatvaṃ janmādisūtralabdham /",
    "GSP33nysu__1u:7892": "svayamanityasya sakalakāraṇatvānupapatteḥ /",
    "GSP33nysu__1u:7893": "yatkhalu yasya janakaṃ na tasyāsau janako, yacca tasya vināśakaṃ na tasyāsau vināśaka iti",
    "GSP33nysu__1u:7894": "kriyāṇāṃ tvanityatvaṃ suprasiddham /",
    "GSP33nysu__1u:7895": "tathā ca nityānityayoḥ kathamabhedaḥ syāt /",
    "GSP33nysu__1u:7896": "viruddhadharmādhyāsasya bhāvabhedāvyabhicārāt /",
    "GSP33nysu__1u:7897": "anyathā jagati bhedābhāvaprasaṅgāt /",
    "GSP33nysu__1u:7898": "tato yadi nāma sarvagatatvādīnāṃ yāvaddravyabhāvināmabhedaḥ tathāpi na kriyāṇāmasau yujyata iti /",
    "GSP33nysu__1u:7899": "pariharati- iti cediti //",
    "GSP33nysu__1u:7900": "iti cet sa viśeṣo 'pi kriyāśaktayātmanā sthiraḥ // MAnuv_1,2.6ab //",
    "GSP33nysu__1u:7901": "netyadhyāhāraḥ /",
    "GSP33nysu__1u:7902": "kutaḥ /",
    "GSP33nysu__1u:7903": "na kevalamīśvaraḥ sthiro 'pi tu sa tadīyo viśeṣo dharmo 'pi kriyārūpaḥ sthitaro yata iti śeṣaḥ",
    "GSP33nysu__1u:7904": "atra(tu) kriyāsthiretyetāvadeva vaktavyaṃ viśeṣa iti tu kriyāyāḥ",
    "GSP33nysu__1u:7905": "parameśvaraikye 'pyuktavakṣyamāṇanyāyena taddharmatayāpyaṅgīkaraṇīyeti jñāpayitum /",
    "GSP33nysu__1u:7906": "na kevalaṃ sa viśeṣaḥ sarvagatatvādiḥ sthiraḥ, kintu kriyāpi pārameśvarī",
    "GSP33nysu__1u:7907": "sthirā yata iti vā yojyam /",
    "GSP33nysu__1u:7908": "anena kriyāyā api nityatvapratijñānena viruddhadharmādhyāsasyāsiddhiruktā /",
    "GSP33nysu__1u:7909": "tathāhi /",
    "GSP33nysu__1u:7910": "īśvarasya saṃharaṇādikriyāṇāmanityatvaṃ kiṃ pramāṇabalādaṅgīkriyate, uta nityatve bādhakasadbhāvāt, athavā tatsādhakapramāṇābhāvāt /",
    "GSP33nysu__1u:7911": "nādyaḥ /",
    "GSP33nysu__1u:7912": "īśvarasya tatkriyāyāśca apratyakṣatvena tadanityatvasya pratyakṣeṇa pratyetumaśakyatvāt /",
    "GSP33nysu__1u:7913": "liṅgābhāvenānumānānupapatteḥ /",
    "GSP33nysu__1u:7914": "kriyātvaṃ liṅgamiti cet, tatkiṃ dhātvarthatvam parispandatvaṃ vā /",
    "GSP33nysu__1u:7915": "nādyaḥ /",
    "GSP33nysu__1u:7916": "jñānecchāprayatnaiḥ sattayā ca vyabhicārāt /",
    "GSP33nysu__1u:7917": "na dvitīyaḥ /",
    "GSP33nysu__1u:7918": "sarvakriyāṇāmaparispandatvena bhāgāsiddhatvāt /",
    "GSP33nysu__1u:7919": "īśvaraparispandapakṣīkāretvāśrayāsiddheḥ /",
    "GSP33nysu__1u:7920": "pareṇa tasyānaṅgīkṛtatvāt /",
    "GSP33nysu__1u:7921": "aṅgīkāre 'pyanaikāntyam /",
    "GSP33nysu__1u:7922": "kvacidanīśvaraparispandānāmapi nityatvasya vakṣyamāṇatvāt /",
    "GSP33nysu__1u:7923": "kriyātvasya nityatvena vinā vṛttau bādhakābhāvādaprayojakatā ca /",
    "GSP33nysu__1u:7924": "kāryatvena sopādhikatvaṃ ca /",
    "GSP33nysu__1u:7925": "tasyāpi sādhane bādhaḥ /",
    "GSP33nysu__1u:7926": "pramāṇasya vakṣyamāṇatvāt /",
    "GSP33nysu__1u:7927": "asatyāvaraṇādau prāgūrdhvaṃ cānupalambho liṅgamiti cet /",
    "GSP33nysu__1u:7928": "anupalambhaḥ kiṃ pratyakṣeṇota pramāṇamātreṇa /",
    "GSP33nysu__1u:7929": "nādyaḥ /",
    "GSP33nysu__1u:7930": "yogyatayā viśeṣaṇe 'siddheḥ /",
    "GSP33nysu__1u:7931": "anyathā gaganādinā vyabhicārāt /",
    "GSP33nysu__1u:7932": "dvitīye tvasiddhiḥ /",
    "GSP33nysu__1u:7933": "āgamādinopalabdheḥ /",
    "GSP33nysu__1u:7934": "etenāvaraṇādyabhāve sati kadācidevolabdhirapi pratyuktā /",
    "GSP33nysu__1u:7935": "varṇanityatvavāde 'naikāntyācca /",
    "GSP33nysu__1u:7936": "kiñca nityo 'pi īśvaraparispandaḥ kadācidabhivyakteḥ kadācidevopalabhyata",
    "GSP33nysu__1u:7937": "ityaṅgīkāre na bādhakaṃ paśyāmaḥ /",
    "GSP33nysu__1u:7938": "vyaktirapyādigrahaṇena gṛhyata iti cenna /",
    "GSP33nysu__1u:7939": "sandigdhaviśeṣaṇāsiddheḥ /",
    "GSP33nysu__1u:7940": "astu tarhi phalānupalambho liṅgamiti cenna /",
    "GSP33nysu__1u:7941": "sarvathānupambhasyāsiddhatvāt /",
    "GSP33nysu__1u:7942": "na hīśvaraparispandakriyā kadāpi na saṃyogavibhāgalakṣaṇaṃ phalaṃ janayatīti yujyate /",
    "GSP33nysu__1u:7943": "tathā sati parispandatvānupapatteḥ /",
    "GSP33nysu__1u:7944": "nityasaṃyogavibhāgajanmānupalabdheriti cenna /",
    "GSP33nysu__1u:7945": "nityaguṇādinā vyabhicārāt /",
    "GSP33nysu__1u:7946": "kadācideva saṃyogādijanma vivakṣitamiti cet /",
    "GSP33nysu__1u:7947": "tathāpi gaganādinā vyabhicāraḥ /",
    "GSP33nysu__1u:7948": "kadācideva saṃyogādyasamavāyikāraṇatvamastviti cenna /",
    "GSP33nysu__1u:7949": "kadāciditi viśeṣaṇavaiyarthyāt /",
    "GSP33nysu__1u:7950": "tatparityāge 'pyasamavāyikāraṇatvasya durnirūpatvenāsiddheḥ /",
    "GSP33nysu__1u:7951": "kiñca dvitantukārambhake(vayave)tantau karmotpannaṃ tantvantarādvibhāgaṃ karoti /",
    "GSP33nysu__1u:7952": "tato dvitantukārambhakasaṃyogavināśaḥ /",
    "GSP33nysu__1u:7953": "tannāśe dvitantukavināśaḥ /",
    "GSP33nysu__1u:7954": "athedānīṃ tantoḥ kāryasaṃyuktapradeśavibhāgaḥ /",
    "GSP33nysu__1u:7955": "tataścottaradeśasaṃyogaḥ /",
    "GSP33nysu__1u:7956": "tasmātkarmaṇo vināśa iti pareṣāṃ prakriyā /",
    "GSP33nysu__1u:7957": "evaṃ ca yathānekakālavartinyapi kriyā kadācitsaṃyogādyārabhate na yāvatsattvam /",
    "GSP33nysu__1u:7958": "tathā nityāpi kadācitsaṃyogādyārabhatāṃ ko virodhaḥ /",
    "GSP33nysu__1u:7959": "sāmānyavattve satyasmadādibāhyendriyagrāhyatvaṃ heturastviti cenna /",
    "GSP33nysu__1u:7960": "viśeṣyāsiddheḥ /",
    "GSP33nysu__1u:7961": "bāhyendriyagrāhyasajātīyatvasya paramāṇvādau vyabhicārāt /",
    "GSP33nysu__1u:7962": "kiñca varṇanityatve sphuṭo 'sya vyabhicāraḥ /",
    "GSP33nysu__1u:7963": "nāpyāgamādīśvarakriyānityatāvagatiḥ /",
    "GSP33nysu__1u:7964": "sa hīśvarakriyānityetyevamātmako vā, sa imānlokānasṛjatetyevamātmako vā /",
    "GSP33nysu__1u:7965": "ādyastu nopalabhyate /",
    "GSP33nysu__1u:7966": "dvitīyastu sa aikṣata so 'kāmayatetyādinā tulyaḥ /",
    "GSP33nysu__1u:7967": "tatra yadi kriyāyā anityatvaṃ, jñānāderapi kuto na bhavediti /",
    "GSP33nysu__1u:7968": "astu tarhi nityatve bādhakasadbhāvāditi dvitīyaḥ pakṣaḥ /",
    "GSP33nysu__1u:7969": "tathā hi /",
    "GSP33nysu__1u:7970": "yadi sṛṣṭisamaye 'pi saṃhārakriyā vidyeta tadā tathaiva śrutyādāvupalabhyeta /",
    "GSP33nysu__1u:7971": "jananavināśau ca ghaṭasya yugapatprasajyeyātām /",
    "GSP33nysu__1u:7972": "kiñca yadīśvarakriyā nityā syāttarhi kriyāyāḥ saṃyogavibhāgau prati anapekṣakāraṇatvāttadutpattisātatyaprasaṅgaḥ",
    "GSP33nysu__1u:7973": "api ceśvarakriyā saṃyogavibhāgau karoti na vā /",
    "GSP33nysu__1u:7974": "neti pakṣe kriyātvaṃ vyāhanyeta /",
    "GSP33nysu__1u:7975": "ādye 'pi kiṃ svasattottarakṣaṇe uta viramya /",
    "GSP33nysu__1u:7976": "nādyaḥ /",
    "GSP33nysu__1u:7977": "svasattāyā idaṃ prathamatābhāvena saṃyogādiviśeṣasya vivakṣitakṣaṇādapi pūrvamutpattiprasaṅgāt",
    "GSP33nysu__1u:7978": "na dvitīyaḥ /",
    "GSP33nysu__1u:7979": "pūrvottarāvasthayoraviśiṣṭasya viramyavyāpārāyogāt /",
    "GSP33nysu__1u:7980": "uttarasaṃyogasya karmavināśakatvena kṛtasaṃyogasya karmaṇo",
    "GSP33nysu__1u:7981": "'vasthānānupapatteścetyata uktaṃ śaktayātmaneti /",
    "GSP33nysu__1u:7982": "ayamarthaḥ /",
    "GSP33nysu__1u:7983": "tattatkāryajananaśaktireva kriyetyucyate /",
    "GSP33nysu__1u:7984": "ataḥ tena rūpeṇa sthirā sā yadā vyajyate tadā vyavahārālambanaṃ tattatkāryajananī ca bhavatīti na kaściddoṣa iti /",
    "GSP33nysu__1u:7985": "kriyā śaktayātmanā vyaktiśaktirūpeṇa kāraṇeneti vā /",
    "GSP33nysu__1u:7986": "nanu keyaṃ śaktervyaktirnāma /",
    "GSP33nysu__1u:7987": "na tāvatpratītiḥ /",
    "GSP33nysu__1u:7988": "īśvarāpekṣayā nityasiddhatvenoktadoṣānuśakteḥ /",
    "GSP33nysu__1u:7989": "parāpekṣayā kadāpyabhāvāt /",
    "GSP33nysu__1u:7990": "bhāve 'pi kāryotpādasya tadanapekṣatvāt /",
    "GSP33nysu__1u:7991": "ata eva nāvaraṇanivṛttirvyaktiriti /",
    "GSP33nysu__1u:7992": "maivam /",
    "GSP33nysu__1u:7993": "vyaktiśabdena śakterevāvasthāviśeṣasya vivakṣitatvāt /",
    "GSP33nysu__1u:7994": "tatra yattāvaduktam /",
    "GSP33nysu__1u:7995": "yadi sṛṣṭisamaye 'pi saṃhārakriyā syāttadā tathā vyavahriyeteti /",
    "GSP33nysu__1u:7996": "tadasat /",
    "GSP33nysu__1u:7997": "vyaktirūpeṇaiva vyavahārālambanatvāt /",
    "GSP33nysu__1u:7998": "yadapi jananavināśau yugapatsyātāmiti tadapi vyaktayavasthāyāmeva śakterjanakatvādanupapannam",
    "GSP33nysu__1u:7999": "yacca kriyāyā nityatve saṃyogavibhāgotpattisātatyaprasañjanaṃ tadapyevameva parihṛtam /",
    "GSP33nysu__1u:8000": "kiṃcaivaṃ paṭasāmagṣāḥ paṭotpattāvanapekṣa(kāraṇa)tvātpaṭotpattisātatyaṃ",
    "GSP33nysu__1u:8001": "syāt /",
    "GSP33nysu__1u:8002": "nanu kiṃ sāmagrī tameva paṭaṃ punarjanayatu(yet), uta paṭāntaram /",
    "GSP33nysu__1u:8003": "nādyaḥ /",
    "GSP33nysu__1u:8004": "paṭaprāgabhāvasyāpi sāmagrīniviṣṭatvāttasya ca paṭotpattyā vinaṣṭatvena sāmagṣā vikalatvāt",
    "GSP33nysu__1u:8005": "na dvitīyaḥ /",
    "GSP33nysu__1u:8006": "pūrvapaṭena pratibaddhatvāt /",
    "GSP33nysu__1u:8007": "tatkathaṃ paṭotpattisātatyam /",
    "GSP33nysu__1u:8008": "satyam /",
    "GSP33nysu__1u:8009": "samametatprakṛte 'pīti /",
    "GSP33nysu__1u:8010": "yadapīśvarakriyā saṃyogavibhāgau karoti na veti pṛṣṭham /",
    "GSP33nysu__1u:8011": "tatra karotīti brūmaḥ /",
    "GSP33nysu__1u:8012": "kuvarntī ca viramyaiva /",
    "GSP33nysu__1u:8013": "naca tadanupapattiḥ /",
    "GSP33nysu__1u:8014": "vyaktayā viśiṣṭatvāt /",
    "GSP33nysu__1u:8015": "anyathāvayavakriyāpyuttaradeśasaṃyogaṃ svotpattyuttarakṣaṇa eva kuryāt /",
    "GSP33nysu__1u:8016": "naca kṛtasaṃyogasya karmaṇo 'vasthānānupapattiḥ /",
    "GSP33nysu__1u:8017": "anityakriyāsu tadvayavasthopapatteḥ /",
    "GSP33nysu__1u:8018": "nanu saṃhārakāle kriyā vyaktā (atha) na vā /",
    "GSP33nysu__1u:8019": "na cetkathaṃ tatra vyavahāro 'rthakriyā vā /",
    "GSP33nysu__1u:8020": "ādye kathaṃ sṛṣṭivyavahārādyabhāvaḥ /",
    "GSP33nysu__1u:8021": "maivam /",
    "GSP33nysu__1u:8022": "vyakterapyavāntarānantaviśeṣavattāṅgīkārāt /",
    "GSP33nysu__1u:8023": "tadidamuktam- saviśeṣo 'pīti //",
    "GSP33nysu__1u:8024": "evamanaṅgīkāre pareṣāmapi samānaḥ prasaṅgaḥ /",
    "GSP33nysu__1u:8025": "pārameśvarasya jñānecchāprayatnalakṣaṇasya saṃhāravyāpārasya nityatvāt /",
    "GSP33nysu__1u:8026": "nityamapi parameśvarecchādikaṃ sahakārisadbhāva eva kāryakārīti cenna /",
    "GSP33nysu__1u:8027": "sahakāriṇamapi nityatvāt, parameśvarecchādyāyattatvācca /",
    "GSP33nysu__1u:8028": "necchādimātraṃ saṃhārādikāraṇaṃ kintu sañjihīrṣādikam uta saṃhārādiviśeṣaviśiṣṭaṃ tadeva /",
    "GSP33nysu__1u:8029": "nādyaḥ /",
    "GSP33nysu__1u:8030": "anabhyupagamāt /",
    "GSP33nysu__1u:8031": "tata eva saṃhārādisiddhāvicchādikalpanāvaiyarthyācca /",
    "GSP33nysu__1u:8032": "sañjihīrṣādeśca nityānityavikalpānupapatteḥ /",
    "GSP33nysu__1u:8033": "na dvitīyaḥ /",
    "GSP33nysu__1u:8034": "sati saṃhārādau sañjihīrṣādikaṃ tataḥ saṃhārādiriti parasparāśrayaprasaṅgāt /",
    "GSP33nysu__1u:8035": "naca svarūpasatā saṃhārādinecchādikamupadhīyate /",
    "GSP33nysu__1u:8036": "kintu viṣayabhūteneti cet /",
    "GSP33nysu__1u:8037": "saṃhārādiviṣayatā kimāgantukī, athavā nityeti vaktavyam /",
    "GSP33nysu__1u:8038": "nādyaḥ /",
    "GSP33nysu__1u:8039": "guṇeṣvāgantukadharmotpatteranabhyupagamāt /",
    "GSP33nysu__1u:8040": "dvitīye tu sarvadā saṃhārādiprasaṅgaḥ /",
    "GSP33nysu__1u:8041": "tasmācchaktivyaktirūpatā sarvathānusaraṇīyā /",
    "GSP33nysu__1u:8042": "sā ca samā kriyāyāmapīti /",
    "GSP33nysu__1u:8043": "nanu pārameśvarī jñānādilakṣaṇā saṃhārādikriyā pareṇāpi nityetyaṅgīkṛtam /",
    "GSP33nysu__1u:8044": "parispandalakṣaṇā tu nāstyeva /",
    "GSP33nysu__1u:8045": "tasmādvayartho 'yaṃ prayatnaḥ /",
    "GSP33nysu__1u:8046": "maivam /",
    "GSP33nysu__1u:8047": "parispandābhāve pramāṇābhāvāt /",
    "GSP33nysu__1u:8048": "paramamahatparimāṇamastīti cet, na, aṇu madhyamaparimāṇābhyāṃ satpratipakṣatvāt /",
    "GSP33nysu__1u:8049": "naca, te na staḥ /",
    "GSP33nysu__1u:8050": "paramamahattve 'pi tathā vaktuṃ śakyatvāt /",
    "GSP33nysu__1u:8051": "“aṇoraṇīyānmahato mahīyān iti dvayorapi śrautatvāt /",
    "GSP33nysu__1u:8052": "aṇoraṇīyastvamapratyakṣatvopalakṣaṇamiti cet /",
    "GSP33nysu__1u:8053": "mahato mahattvamapi paramapūjyatvamiti kiṃ na syāt /",
    "GSP33nysu__1u:8054": "virodhādubhayāṅgīkāro nocita iti cet tarhi prathamaprāptatvādaṇutvameva grāhyam /",
    "GSP33nysu__1u:8055": "parihariṣyate cāyaṃ virodha iti /",
    "GSP33nysu__1u:8056": "śaktitā vyaktitā ceti viśeṣo 'pi ... // MAnuv_1,2.6cd //",
    "GSP33nysu__1u:8057": "nanu (ca)kriyāyāḥ śaktivyaktirūpe parasparaṃ bhinne 'bhinne vā /",
    "GSP33nysu__1u:8058": "ādye śaktireva nityā kriyātvanityetyāpannam /",
    "GSP33nysu__1u:8059": "dvitīye tvanivṛttaḥ sadā vyavahārādiprasaṅga ityata āha- śaktiteti /",
    "GSP33nysu__1u:8060": "abhinne eva śaktivyaktī /",
    "GSP33nysu__1u:8061": "na coktadoṣaḥ /",
    "GSP33nysu__1u:8062": "yatastatra śaktiteti vyaktiteti ca viśeṣo 'pyasti /",
    "GSP33nysu__1u:8063": "saca bhedakāryanirvāhaka iti ca prāgevoktamiti /",
    "GSP33nysu__1u:8064": "sa ca viśeṣaḥ parasparaṃ viśeṣiṇā ca yadi bhinnaḥ, tadā śaktivyaktayorapi kiṃ bhedo na syāt /",
    "GSP33nysu__1u:8065": "athābhinnaḥ punarvyavahārādisāṅkaryamityata āha- viśeṣavāniti //",
    "GSP33nysu__1u:8066": "... viśeṣavān // MAnuv_1,2.6d //",
    "GSP33nysu__1u:8067": "abhinno 'pi ... // MAnuv_1,2.7a //",
    "GSP33nysu__1u:8068": "viśeṣa ityanuvartate /",
    "GSP33nysu__1u:8069": "abhinna evāyaṃ viśeṣa iti brūmaḥ /",
    "GSP33nysu__1u:8070": "na coktānupapattiḥ /",
    "GSP33nysu__1u:8071": "yato 'bhinno 'pi viśeṣavānaṅgīkriyate /",
    "GSP33nysu__1u:8072": "svanivarhaka(?) ityarthaḥ /",
    "GSP33nysu__1u:8073": "nanvevamanyatrāpi kriyāyā nityatvamaṅgīkatarvyam /",
    "GSP33nysu__1u:8074": "śaktivyaktisvīkāreṇa sakaladoṣaparihārāditi cet /",
    "GSP33nysu__1u:8075": "aṅgīkriyatāṃ yadi tannityatāyāṃ pramāṇamasti /",
    "GSP33nysu__1u:8076": "sati nirbādhe pramāṇe, tadviparītavyavahāreṣu ca tadanyathānupapattyā",
    "GSP33nysu__1u:8077": "kalpanaiṣā bhavati /",
    "GSP33nysu__1u:8078": "naca ghaṭādikriyāyā nityatve nirbādhaṃ pramāṇamasti /",
    "GSP33nysu__1u:8079": "asti tu parameśvarādikriyāyā nityatve tadityāha- kriyādiśceti //",
    "GSP33nysu__1u:8080": "... kriyādiśca svabhāva iti hi śrutiḥ // MAnuv_1,2.7ab //",
    "GSP33nysu__1u:8081": "etena tṛtīyo 'pi nira(parā)staḥ /",
    "GSP33nysu__1u:8082": "“parāsya śaktirvividhaiva śrūyate svābhāvikī jñānabalakriyā ca'; iti śrutimanenopalakṣayati",
    "GSP33nysu__1u:8083": "svābhāvikīuyāvaddravyabhāvinī /",
    "GSP33nysu__1u:8084": "atra spaṣṭāṃ ca śrutimāha- jñānamiti //",
    "GSP33nysu__1u:8085": "jñānaṃ nityaṃ kriyā nityā balaṃ śaktiḥ parātmanaḥ // MAnuv_1,2.7cd //",
    "GSP33nysu__1u:8086": "iti paiṅgiśrutiścāha ... // MAnuv_1,2.8a //",
    "GSP33nysu__1u:8087": "athavā pūrvā śrutiḥ śaktireva kriyetyatra paṭhitā uttarā tu kriyāyā nityatve /",
    "GSP33nysu__1u:8088": "yadvā, pūrvā svarūpatve /",
    "GSP33nysu__1u:8089": "tasya vivādāspadatvāt(tve) /",
    "GSP33nysu__1u:8090": "dvitīyā tu taddhetau nityatva iti /",
    "GSP33nysu__1u:8091": "astvevamīśvarakriyā nityā /",
    "GSP33nysu__1u:8092": "anyakriyā kimanityaivetyato vivekaṃ pramāṇāntareṇa darśayati- śaktīti //",
    "GSP33nysu__1u:8093": "... śaktisadbhāva eva tu /",
    "GSP33nysu__1u:8094": "kriyādinityatā jñeyā tadanyatra tvanityatā // MAnuv_1,2.8b-d //",
    "GSP33nysu__1u:8095": "iti sattattvavacanaṃ ... // MAnuv_1,2.9a //",
    "GSP33nysu__1u:8096": "sadbhāve=nityatve /",
    "GSP33nysu__1u:8097": "ādipadena jñānādigrahaṇam /",
    "GSP33nysu__1u:8098": "athavā nityateti sthāyitvamucyate /",
    "GSP33nysu__1u:8099": "tataśca jñānakriyādiśaktiḥ yāvatkālabhāvinī tāvatkālabhāvi jñānādikamapītyuktaṃ bhavati /",
    "GSP33nysu__1u:8100": "svarūpasahakārisamavadhānātiriktā śaktireva nāstīti kecit /",
    "GSP33nysu__1u:8101": "teṣāmudāhṛtaśrutyādivirodhaḥ /",
    "GSP33nysu__1u:8102": "naca tatsvarūpamātram /",
    "GSP33nysu__1u:8103": "sambandhitayā pratīteḥ /",
    "GSP33nysu__1u:8104": "nāpi sahakāriparam /",
    "GSP33nysu__1u:8105": "svābhāvikatvādiśravaṇāt /",
    "GSP33nysu__1u:8106": "kiṃ cāsti tāvaditthaṃ vyavahāraḥ /",
    "GSP33nysu__1u:8107": "sphoṭādikāryaṃ prati śaktimānapi dahano dehasaṃyogādisahakārivirahāt na tadajījanaditi /",
    "GSP33nysu__1u:8108": "tatra na tāvacchaktiśabdena vahnisvarūpamātramucyate /",
    "GSP33nysu__1u:8109": "matupo vaiyarthyaprasaṅgāt /",
    "GSP33nysu__1u:8110": "nāpi sahakārisamavadhānaṃ tadabhāvasyoktatvāt /",
    "GSP33nysu__1u:8111": "dahanatvasāmānyameva śaktiriti cet /",
    "GSP33nysu__1u:8112": "kathaṃ tarhi svarūpasahakārisamavadhānātiriktā nāsti /",
    "GSP33nysu__1u:8113": "sāmānyamapi sahakārivargāntargatamiti cet /",
    "GSP33nysu__1u:8114": "tatkiṃ pratyakṣamapratyakṣaṃ vā /",
    "GSP33nysu__1u:8115": "ādye dahanadarśane sphoṭajananaśaktijijñāsā na syāt /",
    "GSP33nysu__1u:8116": "na dvitīyaḥ /",
    "GSP33nysu__1u:8117": "apasiddhāntāpātāt /",
    "GSP33nysu__1u:8118": "tathābhyupagame vā saiva śaktirasmākam /",
    "GSP33nysu__1u:8119": "kiñca mṛttantvādisvarūpaṃ pratyakṣādisiddham /",
    "GSP33nysu__1u:8120": "tasya ghaṭādikāraṇatvaṃ tu anvavavyatirekasamadhigamyam /",
    "GSP33nysu__1u:8121": "anvayavyatirekagrahaṇopāyaśca sāmānyam /",
    "GSP33nysu__1u:8122": "tacca pratyakṣādisiddhamiti pareṇāpi svīkṛtam /",
    "GSP33nysu__1u:8123": "naca kāraṇatvaṃ svarūpaṃ, sahakārisamavadhānaṃ vā /",
    "GSP33nysu__1u:8124": "svarūpasyānvayavyatirekānapekṣādhigatatvāt /",
    "GSP33nysu__1u:8125": "kāraṇasyaiva sahakārisamavadhānānveṣaṇāt /",
    "GSP33nysu__1u:8126": "tato 'tīndriyameva kiñcinmṛdādīnāṃ ghaṭādikāraṇatvamabhyupagamanīyam /",
    "GSP33nysu__1u:8127": "tadeva śaktiriti śaktivādibhirabhyupeyata ityāstāṃ prapañcaḥ /",
    "GSP33nysu__1u:8128": "nanu ca kriyāyāṃ kiṃ pramāṇam /",
    "GSP33nysu__1u:8129": "pratyakṣadravyavartinyāṃ pratyakṣameveti brūmaḥ /",
    "GSP33nysu__1u:8130": "calatītyaparokṣāvabhāsadarśanāt /",
    "GSP33nysu__1u:8131": "indriyavyāpārānvayavyatirekānusāritvāt calatipratyayasya /",
    "GSP33nysu__1u:8132": "anyathā rūpāderapyapratyakṣatvāpātāt /",
    "GSP33nysu__1u:8133": "atha matam /",
    "GSP33nysu__1u:8134": "na karma pratyakṣam, pratyakṣeṇa gacchati dravye",
    "GSP33nysu__1u:8135": "vibhāgasaṃyogātiriktaviśeṣānupalabdheḥ /",
    "GSP33nysu__1u:8136": "yastvayaṃ gacchatīti pratyayaḥ, sa saṃyogavibhāgānumitakriyālambanaḥ /",
    "GSP33nysu__1u:8137": "anumāpakasaṃyogavibhāgāvagarmātharścendriyavyāpāra iti /",
    "GSP33nysu__1u:8138": "tadayuktam /",
    "GSP33nysu__1u:8139": "kriyāpratīteranumititvaṃ indriyavyāpārasya cānyatropakṣīṇatvaṃ apratyakṣatāyāṃ pramāṇataḥ siddhāyāṃ kalpyate anyathā vā /",
    "GSP33nysu__1u:8140": "nādyaḥ /",
    "GSP33nysu__1u:8141": "pramāṇābhāvāt /",
    "GSP33nysu__1u:8142": "yaduktamanupalabdheriti /",
    "GSP33nysu__1u:8143": "tadasiddham /",
    "GSP33nysu__1u:8144": "vādyasiddheḥ /",
    "GSP33nysu__1u:8145": "na hyaparokṣāvabhāsamaṅgīkurvāṇo 'nupalabdherityetāvatā śakyo bodhayitum /",
    "GSP33nysu__1u:8146": "ghaṭādāvapi tathā prasaṅgāt /",
    "GSP33nysu__1u:8147": "vivādapadaṃ karma, apratyakṣaṃ karmatvātparamāṇukarmavaditi cenna /",
    "GSP33nysu__1u:8148": "paramāṇukarmaṇo 'pyasmābhiryogipratyakṣatāṅgīkārāt /",
    "GSP33nysu__1u:8149": "tadarthamasmadādīti viśeṣaṇopādāne parasya vaiyarthyam /",
    "GSP33nysu__1u:8150": "kiñca vivādapadaṃ rūpam apratyakṣaṃ, rūpatvāt, paramāṇurūpavaditi kiṃ na",
    "GSP33nysu__1u:8151": "syāt /",
    "GSP33nysu__1u:8152": "pratītivirodhānneti cet /",
    "GSP33nysu__1u:8153": "samaṃ prakṛte 'pi /",
    "GSP33nysu__1u:8154": "anumānaviruddhā kamarpratyakṣatāpratītiḥ aprameti cet /",
    "GSP33nysu__1u:8155": "rūpapratyakṣatāpratītirapi tathāstu /",
    "GSP33nysu__1u:8156": "pratītiviruddhe 'rthe 'numānameva nodetetīti cet /",
    "GSP33nysu__1u:8157": "etadapi tulyam /",
    "GSP33nysu__1u:8158": "atha brūṣe /",
    "GSP33nysu__1u:8159": "paramāṇurūpasyāpratyakṣatāyāmāśrayāmahattvaṃ prayojakamiti /",
    "GSP33nysu__1u:8160": "tanna /",
    "GSP33nysu__1u:8161": "paramāṇorapi mahattvasya vakṣyamāṇatvāt /",
    "GSP33nysu__1u:8162": "kiṃ ca paramāṇukarmāpratyakṣatāyāmapi tadeva prayojakaṃ kiṃ na kalpyam /",
    "GSP33nysu__1u:8163": "yadi tarhi karma pratyakṣam, ekasyāmapi karmavyaktāvutpannāyāṃ calatītipratyayaḥ syāt, iti cet /",
    "GSP33nysu__1u:8164": "na, saṃyogavibhāgayorapi tulyatvāt /",
    "GSP33nysu__1u:8165": "tathāca na karmānumānamapi syāt /",
    "GSP33nysu__1u:8166": "atha manyase senāvanādivat saṃyogavibhāgayoḥ pratyakṣatopapattiriti /",
    "GSP33nysu__1u:8167": "tarhi karmaṇo 'pi tathā kiṃ na syāt /",
    "GSP33nysu__1u:8168": "na dvitīyaḥ /",
    "GSP33nysu__1u:8169": "tantavo na pratyakṣāḥ kintu paṭakāryānumeyāḥ /",
    "GSP33nysu__1u:8170": "paṭagrahaṇa eva ca indriyavyāpāropayoga ityapi kalpanāprasaṅgāt /",
    "GSP33nysu__1u:8171": "api(?) ca saṃyogavibhāgau dvayāśrayāviti parasya matam /",
    "GSP33nysu__1u:8172": "asmākamapi saṃyogavibhāgadvayaṃ dvayāśrayamiti /",
    "GSP33nysu__1u:8173": "tābhyāṃ cānumīyamānaṃ karmobhayatrānumātavyam /",
    "GSP33nysu__1u:8174": "tathāca śyena iva sthāṇāvapi calatītipratyayaprasaṅgaḥ /",
    "GSP33nysu__1u:8175": "athocyeta, na kriyā sthāṇāvanumīyate, kiṃ nāma śyena eva /",
    "GSP33nysu__1u:8176": "nipatataḥ śyenasya pūrvadeśavibhāgotpattau utpatataścottaradeśasaṃyogajanane sthāṇukarmaṇaḥ kāraṇatāyogāt /",
    "GSP33nysu__1u:8177": "śyene tu karmaṇyanumite, tasyopapadyete deśāntarasaṃyogavibhāgāviti /",
    "GSP33nysu__1u:8178": "tadanupapannam /",
    "GSP33nysu__1u:8179": "sthāṇukarmaṇā hi śyenasya deśāntarasaṃyogavibhāgotpattyanupapattau karmāntarameva tadanuguṇaṃ śyene kalpanīyaṃ syāt /",
    "GSP33nysu__1u:8180": "sthāṇukarmānumānasya tu kuto nivṛttiḥ /",
    "GSP33nysu__1u:8181": "yadgataṃ hi kāryamupalabhyate tadgataṃ kāraṇamapītyautsargiko nyāyaḥ /",
    "GSP33nysu__1u:8182": "śyenakarmaṇaiva kalpitena sarvasyopapattau na sthāṇukarmopayoga iti cenna",
    "GSP33nysu__1u:8183": "vikalpānupapatteḥ /",
    "GSP33nysu__1u:8184": "tathāhi, kiṃ vyāptipakṣadharmatāvadapyupayoge satyeva liṅgamanumāpakaṃ",
    "GSP33nysu__1u:8185": "ityetāvatyanumānasāmagrī, uta vyāptipakṣadharmatāvattvamātram /",
    "GSP33nysu__1u:8186": "nādyaḥ, akāryakāraṇānumānocchedaprasaṅgāt /",
    "GSP33nysu__1u:8187": "kiñca yo yenanāvinābhūtaḥ sa kvacidupalabhyamāno 'nupayogāttaṃ na gamayatītyalaukikam /",
    "GSP33nysu__1u:8188": "dvitīye tu kathaṃ na sthāṇau karmānumānam /",
    "GSP33nysu__1u:8189": "anumitamapi kalpanāgauravabhayādapanīyata iti cet(na) pramāṇasiddhe 'rthe",
    "GSP33nysu__1u:8190": "tadbhayābhāvāt /",
    "GSP33nysu__1u:8191": "nanvīśvarānumāne 'pi anekeśvarakalpanā evaṃ sati syāt /",
    "GSP33nysu__1u:8192": "na syāt /",
    "GSP33nysu__1u:8193": "vaiṣamyāt /",
    "GSP33nysu__1u:8194": "kāryatvaṃ hi kṣityādīnāṃ kartṛtvamātramavagamayattadekatvānekatvayorudāsīnameva /",
    "GSP33nysu__1u:8195": "tatastadanekatvaśaṅkāyāṃ kalpanāgauravaparāhatāyāmekatve paryavasyati /",
    "GSP33nysu__1u:8196": "iha tu saṃyogavibhāgalakṣaṇena kāryeṇa sthāṇāveva karmaṇyanumite kathaṃ kalpanāgauraveṇa tadapanayanam",
    "GSP33nysu__1u:8197": "athocyeta /",
    "GSP33nysu__1u:8198": "anyathāpyupapatterna sthāṇau karmānumānaṃ, na cāyamarthāpattidoṣo nānumānasyeti vācyam",
    "GSP33nysu__1u:8199": "anyathāpyupapattiśaṅkāyāmanumāne 'pi vyāptisandehāpatteriti,",
    "GSP33nysu__1u:8200": "tadanupapannam /",
    "GSP33nysu__1u:8201": "atra hi sthāṇau pratītau saṃyogavibhāgāvakāraṇakāveva syātāmiti vā śaṅkanīyam /",
    "GSP33nysu__1u:8202": "śyenagatenaiva karmaṇā bhavetāmiti vā /",
    "GSP33nysu__1u:8203": "nādyaḥ, vyāhatāyāḥ śaṅkāyā anutthānāt /",
    "GSP33nysu__1u:8204": "na dvitīyaḥ, tattadavayavagataparityāgenānyagatasya kāraṇatāyāḥ kvāpyanupalabdhatvena nirmūlāyāḥ śaṅkāyā anudayāt /",
    "GSP33nysu__1u:8205": "karmaiva tathā vidhamupalabdhamiti cenna /",
    "GSP33nysu__1u:8206": "tasyedānīṃ kalpayamānatvāt /",
    "GSP33nysu__1u:8207": "pratyakṣakarmavāde tu nāyaṃ doṣaḥ /",
    "GSP33nysu__1u:8208": "pratipannatatsvabhāvānusaraṇasambhavāt /",
    "GSP33nysu__1u:8209": "kiñca saṃyogādinā kriyānumāne yāvatsattvaṃ calati pratyayaprasaṅgaḥ /",
    "GSP33nysu__1u:8210": "saṃyogena kriyāvināśānneti cenna /",
    "GSP33nysu__1u:8211": "kriyānāśasyāpyapratyakṣatāvāde duravabodhatvāt /",
    "GSP33nysu__1u:8212": "nahi kāryajanma kāraṇavināśena vyāptam /",
    "GSP33nysu__1u:8213": "yena saṃyogotpattyā karmavināśo 'numīyeta /",
    "GSP33nysu__1u:8214": "paṭotpattāvapi tantusaṃyogāderavināśāt /",
    "GSP33nysu__1u:8215": "nāpi saṃyogajananaṃ kvāpi karmavināśāvinābhūtamanubhūtam /",
    "GSP33nysu__1u:8216": "karmāvasthāne sadā saṃyogādyudayasamāsattiriti cet /",
    "GSP33nysu__1u:8217": "tatkiṃ yāvat kāraṇaṃ tāvat kāryāntarajananam /",
    "GSP33nysu__1u:8218": "mā hi bhūt yāvattantusaṃyogasadbhāvaṃ paṭaparamparotpādaḥ /",
    "GSP33nysu__1u:8219": "yāvatkarmasadbhāvaṃ saṃyogotpādastu na niścitaḥ /",
    "GSP33nysu__1u:8220": "api cāpratyakṣe vyomni saṃyogavibhāgāvapi apratyakṣāviti patati patatrī gagana iti pratyayo na syāt /",
    "GSP33nysu__1u:8221": "viyati vitatālokāvayavini bahuvihagavibhāgasaṃyoganibandhano 'sau pratyaya iti cet /",
    "GSP33nysu__1u:8222": "tathāpi dīpikā'lokagatipratīteraśakyatvāparihārāt /",
    "GSP33nysu__1u:8223": "kiṃ cāndhakāre nayanādi(pari)spandapratibhāso durghaṭaḥ syāt /",
    "GSP33nysu__1u:8224": "yadi ca mārtaṇḍamaṇḍalasyeva devadattasyāpi gatiranumeyā syāt tadobhayatrāpi calatipratyayaḥ syāt /",
    "GSP33nysu__1u:8225": "na vā kutracit /",
    "GSP33nysu__1u:8226": "viśeṣakāraṇābhāvāt /",
    "GSP33nysu__1u:8227": "api ca kārmakāraṇādeva saṃyogavibhāgotpattyupapattau kiṃ madhye karmakalpanayetyanavakḷptireva karmaṇaḥ /",
    "GSP33nysu__1u:8228": "na saṃyogādyutpattiḥ karmakāraṇātsambhavati /",
    "GSP33nysu__1u:8229": "tasya saṃyogaviśeṣādeḥ svāśraye tatsamavete vā kāryārambhakatvasyānyatra niścitatvāt /",
    "GSP33nysu__1u:8230": "śarīrātmasaṃyogo hi śarīrakarmakāraṇam /",
    "GSP33nysu__1u:8231": "kathaṃ tasmāccharīrākāśadeśasaṃyogavibhāgau bhavataḥ /",
    "GSP33nysu__1u:8232": "evamanyatrāpi draṣṭavyamiti /",
    "GSP33nysu__1u:8233": "maivam /",
    "GSP33nysu__1u:8234": "tathā sati saṃyogaviśeṣādeḥ karmakāraṇatvasyāpyabhāvaprasaṅgāt /",
    "GSP33nysu__1u:8235": "nahi parasparaṃ tantusaṃyogasya kriyāhetutvamasti /",
    "GSP33nysu__1u:8236": "saṃyogamātrasya tadabhāve 'pi tadviśeṣasya syāditi cet, tarhi tathaiva paratrārambhakatvamapi kuto na syāt /",
    "GSP33nysu__1u:8237": "kiṃ caivaṃ sati karmaṇo 'pi kathamāśrayāśrayisamavetaparityāgenānyatra saṃyogādijanakatvam",
    "GSP33nysu__1u:8238": "tasya tathāvidhakāryagamyasya tathaiva pramitatvāditi cet /",
    "GSP33nysu__1u:8239": "karmakāraṇasyaivāyamavāntarabhedamāśritya svabhāvaḥ kalpyatām /",
    "GSP33nysu__1u:8240": "dharmakalpanātkhalu dharmikalpanā garīyasī /",
    "GSP33nysu__1u:8241": "tasmātpratyakṣāśritaṃ karma pratyakṣameveti sthitam /",
    "GSP33nysu__1u:8242": "// iti śrīmannyāyasudhāyāṃ attṛtvādhikaraṇam //",
    "GSP33nysu__1u:8243": "[======= JNys_1,2.III: guhādhikaraṇam =======]",
    "GSP33nysu__1u:8244": "// atha śrīmannyāyasudhāyāṃ guhādhikaraṇam //",
    "GSP33nysu__1u:8245": "// oṃ guhāṃ praviṣyāvātmānau hi taddarśanāt oṃ //",
    "GSP33nysu__1u:8246": "guhāṃ praviṣṭāv ātmānau hi taddarśanāt |",
    "GSP33nysu__1u:8247": "ṛtaṃ pibantāviti vākyaṃ kiṃ jīveśvarau pratipādayati kiṃvā parameśvarameveti saṃśaye jīveśvarāviti tāvatprāptam /",
    "GSP33nysu__1u:8248": "kutaḥ /",
    "GSP33nysu__1u:8249": "dvivacanāt /",
    "GSP33nysu__1u:8250": "na cānandamayādhikaraṇanyāyeṇa parihāraḥ /",
    "GSP33nysu__1u:8251": "bādhakābhāvāt /",
    "GSP33nysu__1u:8252": "karmaphalabhogānupapatteśca /",
    "GSP33nysu__1u:8253": "jīveśvarapakṣe tu chatrinyāyenopacāro bhaviṣyatītyevaṃ prāpte paramātmānamekameva pratipādayatīdaṃ vākyaṃ, guhānihitāliṅgatvāt brahmaśabdena viśeṣaṇācceti siddhāntitam /",
    "GSP33nysu__1u:8254": "tatra karmaphalabhogo bhagavatā bhāṣye pratipāditaḥ /",
    "GSP33nysu__1u:8255": "dvivacanasya tu na spaṣṭaṃ parihāro 'bhihitaḥ, ataḥ tatparihārārthamāha-",
    "GSP33nysu__1u:8256": "dvitvaṃ ceti //",
    "GSP33nysu__1u:8257": "... dvitvaṃ caikasya yujyate // MAnuv_1,2.9b //",
    "GSP33nysu__1u:8258": "etaduktaṃ bhavati /",
    "GSP33nysu__1u:8259": "parameśvaramātragrahaṇe dvivacanānupapattiṃ vadanpṛṣṭavyaḥ /",
    "GSP33nysu__1u:8260": "kathamanupapattiriti /",
    "GSP33nysu__1u:8261": "dvivacanaṃ bhedābhidhāyi /",
    "GSP33nysu__1u:8262": "naca paramātmani svagatabhedo yujyata iti cenna, dvivacanasya bhedābhidhāyitve 'nuśāsanābhāvāt",
    "GSP33nysu__1u:8263": "atha dvitvasaṅkhayā dvivacanābhidheyā, sā ca paramātmanyabhedena",
    "GSP33nysu__1u:8264": "ekatvasaṅkhayayā ca viruddhayata iti cet, na /",
    "GSP33nysu__1u:8265": "abhedenaikatvavatyeva ghaṭe dravyāntarasahite dvitvadarśanāt /",
    "GSP33nysu__1u:8266": "atha dvitvaṃ dravyāntaravidhurasya na yujyate virodhāditi matam /",
    "GSP33nysu__1u:8267": "tatredamupatiṣṭhate /",
    "GSP33nysu__1u:8268": "na kevalaṃ saṃsāradharmahīnasyar kamaphalabhogo yujyate /",
    "GSP33nysu__1u:8269": "kintu dvitvaṃ caikasya nirbhedasya ekatvādhāramātrasya ca yujyate /",
    "GSP33nysu__1u:8270": "kathamityapekṣāyāṃ tatpradaśarnāya viśeṣaṇācceti sūtraṃ prakārāntareṇa vyācaṣṭe- yaḥ seturiti",
    "GSP33nysu__1u:8271": "viśeṣaṇāc ca |",
    "GSP33nysu__1u:8272": "yaḥ seturiti caikatvavacanena viśeṣaṇāt // MAnuv_1,2.9cd //",
    "GSP33nysu__1u:8273": "dvitvasyābhedaikatvābhyāṃ na tāvadbhāvābhāvalakṣaṇo virodhaḥ /",
    "GSP33nysu__1u:8274": "tadbhāvābhāvāt /",
    "GSP33nysu__1u:8275": "nāpi vadhyadhātukabhāvaḥ /",
    "GSP33nysu__1u:8276": "sahāvasthānaprasaṅgāt /",
    "GSP33nysu__1u:8277": "tādātmyābhāvastu prakṛte nopayujyate /",
    "GSP33nysu__1u:8278": "ataḥ sahānavasthānameva vaktavyam /",
    "GSP33nysu__1u:8279": "tasya ca niyamena parasparaparihāreṇāpalambho bījam /",
    "GSP33nysu__1u:8280": "na cāsāvasti /",
    "GSP33nysu__1u:8281": "“ṛtaṃ pibantau'; iti dvivacanaviṣayatayā prakṛtayordvitvādhārayoḥ”yaḥ",
    "GSP33nysu__1u:8282": "setuḥ'; ityekavacanena ca viśeṣaṇāt /",
    "GSP33nysu__1u:8283": "abhedaikatvādhāratāvagamāditi yāvat /",
    "GSP33nysu__1u:8284": "na cātrekasyaiva grahaṇam /",
    "GSP33nysu__1u:8285": "vyāvartakābhāvāditi /",
    "GSP33nysu__1u:8286": "etenaidapi pratyuktam /",
    "GSP33nysu__1u:8287": "“yatpareṇa buddhijīvāviti pūrvapakṣayitvā jīveśvarāviti siddhāntitam'; /",
    "GSP33nysu__1u:8288": "tathā hi,”tattu samanvayāt'; iti paramātmanyeva samanvayaṃ pratijñātavatā sūtrakāreṇa sa eva vivaraṇavākyaiḥ prapañcanīyaḥ /",
    "GSP33nysu__1u:8289": "jīveśvarayorasya vākyasya samanvayaṃ pratipādayanprakramaṃ jahyāt /",
    "GSP33nysu__1u:8290": "bādhake sati nāyaṃ doṣa iti cenna /",
    "GSP33nysu__1u:8291": "tadanirūpaṇāt /",
    "GSP33nysu__1u:8292": "dvivacanamiti cet /",
    "GSP33nysu__1u:8293": "tarhi jīveśvarāṅgīkāro 'pi na syāt /",
    "GSP33nysu__1u:8294": "tayoraikyāṅgīkārāt /",
    "GSP33nysu__1u:8295": "kālpaniko 'sti tayorbheda iti cet /",
    "GSP33nysu__1u:8296": "tarhīśvarasyaivādbhutācintyaiśvaryavaśād dvirūpatvena dvitvamupapadyatām /",
    "GSP33nysu__1u:8297": "tathā ca prakramānuguṇaṃ sūtraṃ syāt /",
    "GSP33nysu__1u:8298": "tattvāvedakaṃ ca śāstramiti /",
    "GSP33nysu__1u:8299": "nanvekavacaneneti vaktavyam /",
    "GSP33nysu__1u:8300": "ekatvavacaneneti katham /",
    "GSP33nysu__1u:8301": "ekatvādisaṅkhayāhi pratyayārthaḥ /",
    "GSP33nysu__1u:8302": "yathoktam /",
    "GSP33nysu__1u:8303": "“dvayekayordvivacanaikavacane'; iti /",
    "GSP33nysu__1u:8304": "dvitvaikatvayorityarthaḥ /",
    "GSP33nysu__1u:8305": "anyathā dvayekeṣviti syāt /",
    "GSP33nysu__1u:8306": "tasmādekatvasya vacanamekatvavacanamityeva yuktam /",
    "GSP33nysu__1u:8307": "anyatrāpi bhāvapradhāno nirdeśaḥ pratipattavya iti /",
    "GSP33nysu__1u:8308": "// iti śrīmannyāyasudhāyāṃ guhādhikaraṇam //",
    "GSP33nysu__1u:8309": "[======= JNys_1,2.IV: antarādhikaraṇam =======]",
    "GSP33nysu__1u:8310": "// atha śrīmannyāyasudhāyāṃ antarādhikaraṇam //",
    "GSP33nysu__1u:8311": "// oṃ antara upapatteḥ oṃ //",
    "GSP33nysu__1u:8312": "antara upapatteḥ |",
    "GSP33nysu__1u:8313": "atra kriyābhāvarūpaliṅgasamanvayaścintyata ityuktam /",
    "GSP33nysu__1u:8314": "tadayuktam /",
    "GSP33nysu__1u:8315": "sūtre bhāvasyaiva pratijñānāt kriyayā anukterityato 'ntaraśabdamubhayārthatayā vyākhyāti- antariti //",
    "GSP33nysu__1u:8316": "antaḥ sthitvā ramaṇakṛdantaraḥ samudāhṛtaḥ /",
    "GSP33nysu__1u:8317": "ramaṇaṃ cātmaśabdenādeyaṃ mātīti cocyate // MAnuv_1,2.10 //",
    "GSP33nysu__1u:8318": "antaḥśabdopapadādramaterñamantāḍḍa iti ḍaḥ /",
    "GSP33nysu__1u:8319": "uṇādayo bahulamityupapadalopaḥ /",
    "GSP33nysu__1u:8320": "vivakṣitaṃ caitatsūtrakārasya /",
    "GSP33nysu__1u:8321": "anyathā”antastaddharmopadeśāt'; itivat antarupapatterityavakṣyat /",
    "GSP33nysu__1u:8322": "laghu caivaṃ sati sūtraṃ syāt /",
    "GSP33nysu__1u:8323": "antara iti kurvannimamevārthaṃ pratijānīta iti /",
    "GSP33nysu__1u:8324": "nanu ca”ya eṣo 'ntari()kṣaṇi puruṣo dṛśyate, eṣa ātmeti hovāca';",
    "GSP33nysu__1u:8325": "ityetadatrodāharaṇavākyam /",
    "GSP33nysu__1u:8326": "atra cākṣistha eva pratīyate /",
    "GSP33nysu__1u:8327": "na tasya ramaṇakartṛtvam /",
    "GSP33nysu__1u:8328": "śrutyuktameva sūtraiḥ pratijñātavyam /",
    "GSP33nysu__1u:8329": "tatkathaṃ śrutāvanuktaṃ ramaṇakartṛtvaṃ sūtrakṛtā pratijñāyata ityata āha-",
    "GSP33nysu__1u:8330": "ramaṇaṃ ceti //",
    "GSP33nysu__1u:8331": "na kevalamakṣisthatvam /",
    "GSP33nysu__1u:8332": "kintu ramaṇaṃ ramaṇakartṛtvaṃ ceti ādyaścaśabdaḥ /",
    "GSP33nysu__1u:8333": "na kevalaṃ sūtre 'pi tu śrutau ceti dvitīyaḥ /",
    "GSP33nysu__1u:8334": "ātmaśabdena eṣa ātmetyanena /",
    "GSP33nysu__1u:8335": "ādeyam upādeyaṃ sukhaṃ sukhasādhanaṃ ca māti anubhavatīti nirvacanenetyarthaḥ /",
    "GSP33nysu__1u:8336": "āṅpūrvakāddadātermanyateśca kvip /",
    "GSP33nysu__1u:8337": "sukhaviśiṣṭābhidhānād eva ca |",
    "GSP33nysu__1u:8338": "cakṣurantarasya parameśvaratvopapādakamaparaṃ sūtram /",
    "GSP33nysu__1u:8339": "sukhaviśiṣṭābhidhānādeva ceti /",
    "GSP33nysu__1u:8340": "atra viśiṣṭapadaṃ vyarthaṃ sukhābhidhānādevacetyetāvatā pūrṇatvāt /",
    "GSP33nysu__1u:8341": "sukhasambandhābhidhānārthaṃ viśiṣṭapadamiti cet na, sukhitvābhidhānādeva ceti kartuṃ śakyatvāt",
    "GSP33nysu__1u:8342": "laghu caivaṃ sati sūtraṃ syāt /",
    "GSP33nysu__1u:8343": "ayuktaṃ ca sukhasambandhābhidhānam /",
    "GSP33nysu__1u:8344": "“prāṇo brahma kaṃ brahma'; iti śrutau sukhamātrābhidhānādityato 'nyathā",
    "GSP33nysu__1u:8345": "vyācaṣṭe- viśiṣṭeti //",
    "GSP33nysu__1u:8346": "viśiṣṭasukhavattvācca ... // MAnuv_1,2.11a //",
    "GSP33nysu__1u:8347": "nātra sukhaviśiṣṭaśabdaḥ tadvattāmācaṣṭe /",
    "GSP33nysu__1u:8348": "yenānupādeyaḥ syāt /",
    "GSP33nysu__1u:8349": "kintu sukhasya vaiśiṣyayaṃ pūrṇatālakṣaṇam /",
    "GSP33nysu__1u:8350": "yadi hi sukhābhidhānādityeva brūyāt tadā sukhasyānyatrāpi sadbhāvena vyabhicāraḥ syāt /",
    "GSP33nysu__1u:8351": "tataḥ sārthakaṃ viśeṣaṇopādānam /",
    "GSP33nysu__1u:8352": "nanu kathamatra vigrahaḥ /",
    "GSP33nysu__1u:8353": "sukhena viśiṣṭaḥ śreṣṭha iti /",
    "GSP33nysu__1u:8354": "kathaṃ tarhi viśiṣṭasukhetyuktam /",
    "GSP33nysu__1u:8355": "arthakathanamātrametadityadoṣaḥ /",
    "GSP33nysu__1u:8356": "sukhena śreṣṭho hi tadā syāt yadi tatsukhaṃ śreṣṭhaṃ bhavedityarthād,",
    "GSP33nysu__1u:8357": "vaiśiṣyayaṃ sukhadharmo bhavati /",
    "GSP33nysu__1u:8358": "athavā”kaḍārāḥ karmadhāraye'; iti viśeṣaṇasya paranipātaṃ manyamānena viśiṣṭasukhetyuktam",
    "GSP33nysu__1u:8359": "kathaṃ tarhi matupprayogaḥ, śrutāvanuktatvāt /",
    "GSP33nysu__1u:8360": "svarūpeṇāpi sukhena viśeṣaśaktayā tadvān bhavatīti jñāpayitumiti /",
    "GSP33nysu__1u:8361": "nanvevaṃ vyākhyāne hetusasiddhaḥ syāt /",
    "GSP33nysu__1u:8362": "sukhaviśeṣaṇasya viśiṣṭatvasya śrutāvanuktatvāditi cenna /",
    "GSP33nysu__1u:8363": "mukhyāmukhyayormukhyasyaiva grāhyatvāt /",
    "GSP33nysu__1u:8364": "uktā ca sukhasya viśiṣṭatā śrutāvityāha- brahmatvaṃ ceti //",
    "GSP33nysu__1u:8365": "... brahmatvaṃ ca viśiṣṭatā // MAnuv_1,2.11b //",
    "GSP33nysu__1u:8366": "sukhaviśeṣaṇaṃ viśiṣṭatā ca brahmatvaṃ brahmaśabdārthaḥ /",
    "GSP33nysu__1u:8367": "“kaṃ brahmeti'; brahmaśabdenokteti yāvat /",
    "GSP33nysu__1u:8368": "brahmaśabdo hi pūrṇatāmāha /",
    "GSP33nysu__1u:8369": "tadviśeṣyākāṅkṣāyāṃ sannihitaparityāge kāraṇābhāvātsukhameva sambaddhayata iti /",
    "GSP33nysu__1u:8370": "anavasthiter asaṃbhavāc ca netaraḥ |",
    "GSP33nysu__1u:8371": "cakṣurantarasyeśvaratvaṃ pratipādya, akṣyādityayoragnireva niyāmakatayātrocyata iti yat pūrvapakṣiṇoktaṃ tannirākartuṃ sūtram-",
    "GSP33nysu__1u:8372": "anavasthiterasambhavācca netara iti //",
    "GSP33nysu__1u:8373": "tasyārthaḥ /",
    "GSP33nysu__1u:8374": "jīvasyāgnerjīvāntaraniyāmakatve tasyāpi niyāmakāntareṇa bhāvyamityanavasthiteḥ ubhayorjīvatvasāmyena niyamyaniyāmakabhāvāsambhavācca nāgnirakṣyādityasthatayā atrocyata iti /",
    "GSP33nysu__1u:8375": "etadayuktam /",
    "GSP33nysu__1u:8376": "svavyāghātāt /",
    "GSP33nysu__1u:8377": "asmābhirapi hi brahmādijīvānāṃ mānuṣādijīvaniyāmakatvamaṅgīkriyate /",
    "GSP33nysu__1u:8378": "tatra yadi parasyānavisthityasambhavau asmākamapi kuto na bhavataḥ /",
    "GSP33nysu__1u:8379": "yathā ca nāsmākaṃ, tathā na parasyāpītyataḥ sūtraṃ samyagvyākhyātuṃ pīṭhamāracayati- anyonyeti",
    "GSP33nysu__1u:8380": "anyonyaniyatiśceśaniyame nānyathā bhavet // MAnuv_1,2.11cd //",
    "GSP33nysu__1u:8381": "caśabdo 'vadhāraṇe /",
    "GSP33nysu__1u:8382": "cetanānāmiti vakṣyamāṇamatrāpi sambaddhayate /",
    "GSP33nysu__1u:8383": "cetanānāṃ yo 'nyonyaniyatiḥ brahmādīnāṃ niyāmakatā, mānuṣādīnāṃ tu niyamyatā, sā īśaniyame preraṇe satyevopapannā bhavet /",
    "GSP33nysu__1u:8384": "anavasthityasambhavābhāvāt /",
    "GSP33nysu__1u:8385": "prerakaparamparā hi paranirapekṣe parameśvare viśrāmyati /",
    "GSP33nysu__1u:8386": "tanniyatyā cetareṣāṃ niyamyaniyāmakabhāvo bhaviṣyati /",
    "GSP33nysu__1u:8387": "niyanturīśvarasyābhāve anyonyaniyatirupapannā na bhavet /",
    "GSP33nysu__1u:8388": "anavasthityasambhavaparihāropāyābhāvāt /",
    "GSP33nysu__1u:8389": "nanu brahmādīnāṃ niyāmakatvaṃ mānuṣādīnāṃ niyamyatvamityeṣa viśeṣaḥ teṣāṃ svabhāva eva /",
    "GSP33nysu__1u:8390": "yadvakṣyati na cā'dhikārikamiti mokṣe 'pyanuvṛtteśca /",
    "GSP33nysu__1u:8391": "ādhikārimaṇḍalasthokteriti vacanāt /",
    "GSP33nysu__1u:8392": "svamate ca kā nāma parameśvarāpekṣetyata āha- cetanānāmiti //",
    "GSP33nysu__1u:8393": "cetanānāṃ viśeṣo yaḥ svabhāvo 'pīśvarāpirtaḥ // MAnuv_1,2.12ab //",
    "GSP33nysu__1u:8394": "cetanānāṃ brahmādīnāṃ mānuṣādīnāṃ ca, yo viśeṣo niyamyaniyāmakatvalakṣaṇaḥ, saḥ teṣāṃ svabhāva eva /",
    "GSP33nysu__1u:8395": "“na tadasti vinā yatsyānmayā bhūtaṃ carācaram'; iti vacanāt /",
    "GSP33nysu__1u:8396": "anyatheśvarasya sarvaiśvaryaṃ na syāt /",
    "GSP33nysu__1u:8397": "syācca pareṣāṃ svātantṛyam /",
    "GSP33nysu__1u:8398": "aṅgīkṛtaṃ ca parairākāśe 'nādino 'pi dravyatvasya guṇavattvādhīnatvam /",
    "GSP33nysu__1u:8399": "advaitibhiścāvidyādhīnatvaṃ jīvabrahmavibhāgasya /",
    "GSP33nysu__1u:8400": "yo hīśvareṇa yasya sarvadā niyamyate, sa tasya svabhāva ityucyate /",
    "GSP33nysu__1u:8401": "yastu kadācit so 'svabhāva iti /",
    "GSP33nysu__1u:8402": "kimato yadyevaṃ svavyāghātena vinā sūtrārtho niṣpanna ityāha- anyonyeti //",
    "GSP33nysu__1u:8403": "anyonyaniyame tasmādanavasthityasambhavau // MAnuv_1,2.12cd //",
    "GSP33nysu__1u:8404": "yasmādīśvarāṅgīkāre 'nyonyaniyamo yujyate /",
    "GSP33nysu__1u:8405": "nānyathā tasmādīśvaramanaṅgīkṛtya pareṇānyonyaniyame 'ṅgīkriyamāṇe",
    "GSP33nysu__1u:8406": "'navasthityasambhavau sūtrakṛtoktau yuktāvityarthaḥ /",
    "GSP33nysu__1u:8407": "nanvanavasthityasambhavayoḥ ko bhedaḥ /",
    "GSP33nysu__1u:8408": "ubhayatrāpi pravṛttyanupapattisāmyāt /",
    "GSP33nysu__1u:8409": "ucyate /",
    "GSP33nysu__1u:8410": "anavasthāyāṃ hi prāk siddhamūlābhāvena pravṛttinirodhaḥ /",
    "GSP33nysu__1u:8411": "asambhave tu samānatayāvini(ya)gamyatveneti bhedaḥ /",
    "GSP33nysu__1u:8412": "yathā pṛthivīsambandhādgandhopalabdhiḥ payasīti vadantaṃ pratyucyate /",
    "GSP33nysu__1u:8413": "payaḥsambandhātpṛthivyāṃ tadupalabdhiriti kiṃ na syāt /",
    "GSP33nysu__1u:8414": "vinigamakābhāvāditi /",
    "GSP33nysu__1u:8415": "tadanenānīśvaravādinaṃ pratīdaṃ doṣābhidhānāmityuktam /",
    "GSP33nysu__1u:8416": "īśvaramaṅgīkṛtyākṣyādityasthatayātrāgnirucyata iti vadataḥ ko doṣa ityata",
    "GSP33nysu__1u:8417": "āha- īśvaraścediti //",
    "GSP33nysu__1u:8418": "īśvaraścenniyantā ca sa eva prathamāgataḥ /",
    "GSP33nysu__1u:8419": "kimityapodyate kasmād vṛthāvasthitikalpanā // MAnuv_1,2.13a-d //",
    "GSP33nysu__1u:8420": "yadīśvaraḥ sarvaniyantābhyupagataḥ syāttadā sa eva prathamāgataḥ sākṣādakṣyādityasthatvenāmṛtatvādipramāṇaiḥ pratītaḥ kasmātparityajante /",
    "GSP33nysu__1u:8421": "kasyācceśvarasyādityādīnāṃ ca madhye vṛthāgneniryāmakatvenāvasthitikalpanā kriyate /",
    "GSP33nysu__1u:8422": "pūrvapakṣaprāpakāṇāṃ bhāṣye nirastatvāditi /",
    "GSP33nysu__1u:8423": "īśvaraparityāge madhye 'gnikalpane ca pramāṇaṃ nāstītyuktam /",
    "GSP33nysu__1u:8424": "tataḥ kimityata āha- doṣavatīti //",
    "GSP33nysu__1u:8425": "doṣavatyeva tasmāt sā naiva kāryā kathañcana // MAnuv_1,2.13ef //",
    "GSP33nysu__1u:8426": "doṣaḥ śrutahāniraśrutakalpanā ca /",
    "GSP33nysu__1u:8427": "ādyena evaśabdena doṣadvayasyāparihāryatvamāha /",
    "GSP33nysu__1u:8428": "tasmāt ubhayatra pramāṇābhāvāt /",
    "GSP33nysu__1u:8429": "sā parameśvaraparityāgenāvasthitikalpanā /",
    "GSP33nysu__1u:8430": "anena sūtrasyārthāntaramuktaṃ veditavyam /",
    "GSP33nysu__1u:8431": "madhye 'gneravasthitikalpakābhāvāt /",
    "GSP33nysu__1u:8432": "prathamāvagateśvaraparityāgāsambhavācca netara iti /",
    "GSP33nysu__1u:8433": "idamuktaṃ bhavati /",
    "GSP33nysu__1u:8434": "akṣyādityasthatayātra pratipādyamagniṃ pratipādyamānaṃ prati kiṃ svatantramīśvaramanabhyupagamyaitaducyate, utābhyupagamyeti vikalpya,",
    "GSP33nysu__1u:8435": "pakṣadvaye sūtrakāreṇa dūṣaṇamuktamiti /",
    "GSP33nysu__1u:8436": "athavā prativādinaṃ nirīśvaraṃ niścitya sūtrakṛtānavasthityasambhavāvuktāviti pūrvagranthārthaḥ",
    "GSP33nysu__1u:8437": "tatkathaṃ niścitamityata āha- īśvaraścediti //",
    "GSP33nysu__1u:8438": "yadi sarvaniyanteśvaraḥ prativādinābhyupagataḥ syāt, tadā sa eva",
    "GSP33nysu__1u:8439": "prathamāgataḥ kimityapodyeta /",
    "GSP33nysu__1u:8440": "kasmācca vṛthāvasthitikalpanā kriyate /",
    "GSP33nysu__1u:8441": "kiṃ tu nirnimittatvātsā naiva kāryā syāt /",
    "GSP33nysu__1u:8442": "na hi pūrvapakṣī sarvathāpyaprekṣāvān /",
    "GSP33nysu__1u:8443": "tathā satyunmattavadupekṣaṇīyaḥ syāt /",
    "GSP33nysu__1u:8444": "nahi pūrvapakṣī sarvathāpyaprekṣāvān /",
    "GSP33nysu__1u:8445": "tathā satyunmattavadupekṣaṇīyaḥ syāt kṛtā ca teneyaṃ sarvā kalpanā /",
    "GSP33nysu__1u:8446": "tena jānīmo 'yaṃ nirīśvara ityayamabhiprāyaḥ sūtrakārasyeti /",
    "GSP33nysu__1u:8447": "[======= JNys_1,2.V: antaryāmyadhikaraṇam =======]",
    "GSP33nysu__1u:8448": "// oṃ antaryāmyadhidaivādiṣu taddharmavyapadeśāt oṃ //",
    "GSP33nysu__1u:8449": "antaryāmyadhidaivādhilokādiṣu taddharmavyapadeśāt |",
    "GSP33nysu__1u:8450": "nanvetadanantarātītenaiva gatārtham /",
    "GSP33nysu__1u:8451": "antaryāmitvaṃ hyantaḥsthitvā niyāmakatvam /",
    "GSP33nysu__1u:8452": "etadevāntara upapatterityuktam /",
    "GSP33nysu__1u:8453": "naca tatra niyāmakatvaṃ na vivakṣitam /",
    "GSP33nysu__1u:8454": "tathā satyanavasthiterasambhavācceti dūṣaṇasyālagnakatvaprasaṅgādityataḥ prameyabhedaṃ darśayituṃ etadadhikaraṇanivartanīyāmāśaṅkāmāha- ramaṇamiti",
    "GSP33nysu__1u:8455": "ramaṇaṃ nātiyatnasya vikṣepādeva yujyate // MAnuv_1,2.14ab //",
    "GSP33nysu__1u:8456": "pūrvādhikaraṇe 'kṣyādiṣu sthitvā ramamāṇastatprerako harirityuktam /",
    "GSP33nysu__1u:8457": "tadasat /",
    "GSP33nysu__1u:8458": "vyāhatatvāt /",
    "GSP33nysu__1u:8459": "ādityādiniyamanārthamatiyatnena hi bhāvyam /",
    "GSP33nysu__1u:8460": "prayatnasya vyāpārānuguṇatvadarśanāt /",
    "GSP33nysu__1u:8461": "atiyatnavataśca cittavikṣepo niyataḥ /",
    "GSP33nysu__1u:8462": "naca cittavikṣepavato ramaṇamupapadyate /",
    "GSP33nysu__1u:8463": "ato niyāmakaśca ratimāṃśceti vyāhatam /",
    "GSP33nysu__1u:8464": "naca vyāhataṃ śatenāpi hetūnāṃ siddhayati /",
    "GSP33nysu__1u:8465": "taduktam,”bahuvyāpāratāyāśca kleśo 'dhikataro bhavet'; iti /",
    "GSP33nysu__1u:8466": "uktavyāptipakṣadharmatāvadhāraṇāya evaśabdaḥ /",
    "GSP33nysu__1u:8467": "etatparihāratvena gūḍhābhisandhiradhikaraṇārthamāha- iti cediti //",
    "GSP33nysu__1u:8468": "iti cet sarvaniyamo yasya kasmānna śakyate // MAnuv_1,2.14cd //",
    "GSP33nysu__1u:8469": "tatredamuttaramiti śeṣaḥ /",
    "GSP33nysu__1u:8470": "yasya parameśvarasya sarvaniyamaḥ sarvāntaryāmitvamasti(?) /",
    "GSP33nysu__1u:8471": "tasya kasmānna śakyate ramaṇamiti prakṛtam /",
    "GSP33nysu__1u:8472": "etāmāśaṅkāṃ parihartuṃ sarvāntaryāmitvamiha hetutayocyata iti bhāvaḥ /",
    "GSP33nysu__1u:8473": "nanvetatpiṇyākayācanārthaṃ gatasya khārītailadānamiva /",
    "GSP33nysu__1u:8474": "yat ādityādiniyāmakasya cittavikṣepasambhavena ramaṇaṃ na yujyata ityukte,",
    "GSP33nysu__1u:8475": "sarvaniyāmakatvamuktam /",
    "GSP33nysu__1u:8476": "tato hyatiśayena cittavikṣepādramaṇānupapattiḥ, ityato",
    "GSP33nysu__1u:8477": "'bhiprāyamudghāṭayati- svātmaneti //",
    "GSP33nysu__1u:8478": "svātmanāniyataṃ vastu pratīpaṃ hyātmano bhavet /",
    "GSP33nysu__1u:8479": "svādhīnasattāśaktayādi kathamātmapratīpakam // MAnuv_1,2.15 //",
    "GSP33nysu__1u:8480": "yadvastu svātmanā devadattenāniyataṃ",
    "GSP33nysu__1u:8481": "devadattānadhīnasattāpratītipravṛttikaṃ, tadevātmano devadattasya pratīpaṃ",
    "GSP33nysu__1u:8482": "cittavikṣepakaṃ bhavediti hi dṛṣṭam /",
    "GSP33nysu__1u:8483": "idaṃ tu jagadīśvarādhīnasattādikam /",
    "GSP33nysu__1u:8484": "tatkathaṃ tasya cittavikṣepakaṃ bhavet /",
    "GSP33nysu__1u:8485": "athavā yadīdaṃ yastu viśvaṃ svātmaneśvareṇāniyataṃ syāt /",
    "GSP33nysu__1u:8486": "tadadhīnasattādikaṃ na syāt, tadaiva hyātmanaḥ parameśvarasya pratīpaṃ bhavet /",
    "GSP33nysu__1u:8487": "nacaivamiti yojyam /",
    "GSP33nysu__1u:8488": "na rājādivanniyāmakatvamātramantaryāmitvam, api tarhi sattādipradatvamityuktaṃ bhavati",
    "GSP33nysu__1u:8489": "// iti śrīmannyāyasudhāyāṃ antaryāmyadhikaraṇam //",
    "GSP33nysu__1u:8490": "[======= JNys_1,2.VI: adṛśyatvādhikaraṇam =======]",
    "GSP33nysu__1u:8491": "// atha śrīmannyāyasudhāyāṃ adṛśyatvādhikaraṇam //",
    "GSP33nysu__1u:8492": "// oṃ adṛśyatvādiguṇako dharmokteḥ oṃ //",
    "GSP33nysu__1u:8493": "adṛśyatvādiguṇako dharmokteḥ |",
    "GSP33nysu__1u:8494": "atra yattadadreśyamityādivākyoktānāmadṛśyatvādīnāṃ dharmāṇāṃ brahmaṇi samanvayaḥ pratipādyate",
    "GSP33nysu__1u:8495": "teṣāṃ coktarītyā brahmasvarūpatvamabhyupagataṃ",
    "GSP33nysu__1u:8496": "tadabhyadhikāśaṅkāyā'kṣipati- guṇeti //",
    "GSP33nysu__1u:8497": "guṇakriyādayo bhāvā yadivā syurabhedinaḥ /",
    "GSP33nysu__1u:8498": "abhedo 'bhāvadharmāṇāṃ brahmaṇā yujyate katham // MAnuv_1,2.16 //",
    "GSP33nysu__1u:8499": "ānandādayo guṇāḥ saṃharaṇādikriyāḥ sarvagatatvādibhāvāḥ /",
    "GSP33nysu__1u:8500": "annamayādirūpāṇi pucchādyavayavāśca yadyabhedino 'ṅgīkṛtāḥ tadā tathā syurvā /",
    "GSP33nysu__1u:8501": "teṣāṃ bhāvatvana vakṣyamāṇānupapatterabhāvāt /",
    "GSP33nysu__1u:8502": "anupapattyantarāṇāṃ ca parihṛtatvāt /",
    "GSP33nysu__1u:8503": "adṛśyatvādīnāṃ tu dharmāṇāṃ brahmaṇābhedo na yujyate /",
    "GSP33nysu__1u:8504": "teṣāmabhāvatvādbrahmaṇo bhāvatvāt /",
    "GSP33nysu__1u:8505": "bhāvābhāvayoraikyasya viruddhatvāditi /",
    "GSP33nysu__1u:8506": "pariharati- nābhāva iti //",
    "GSP33nysu__1u:8507": "nābhāvo bhāva iti ca viśeṣaḥ prāyaśo bhavet // MAnuv_1,2.17ab //",
    "GSP33nysu__1u:8508": "iha hi dṛśyādanyo 'dṛśyaḥ tasya bhāvo 'dṛśyatvamityadṛśya(tva)ādiśabdairdṛśyādyanyonyābhāvo 'bhidhīyate /",
    "GSP33nysu__1u:8509": "aśvādanyo 'naśvaḥ tasya bhāvo 'naśvatvamiti yathā /",
    "GSP33nysu__1u:8510": "na punastatprāgabhāvādiḥ /",
    "GSP33nysu__1u:8511": "asāmathyarena(?) samāsāsambhavāt /",
    "GSP33nysu__1u:8512": "dṛśyādivirodhitvamartho 'stviti cenna /",
    "GSP33nysu__1u:8513": "sahānavasthānavadhyaghāta(tu)kabhāvabhāvābhāvālakṣaṇavirodhānāmasambhavāt",
    "GSP33nysu__1u:8514": "tādātmyavirodhasya cānyonyābhāvānatirekāt /",
    "GSP33nysu__1u:8515": "tathā cābhāvo anyonyābhāva iti bhāva iti caitayorloke 'pi viśeṣo bhedo na",
    "GSP33nysu__1u:8516": "bhavet /",
    "GSP33nysu__1u:8517": "evaṃ(ca) sati brahmaṇyeva kānupapattiriti /",
    "GSP33nysu__1u:8518": "tadabhāvo hīti vakṣyamāṇābhiprāyeṇa prāyaśa ityuktam /",
    "GSP33nysu__1u:8519": "athavābhāva iti caturvidhe 'pyabhāve prāpte 'nyonyābhāvaparigrahaṇārthaṃ",
    "GSP33nysu__1u:8520": "prāyaśa ityukta(tyabhihita)m /",
    "GSP33nysu__1u:8521": "anyonyābhāvo hi prāgabhāvādibhyo('pi) bahutaraḥ prativastu niyatatvāt /",
    "GSP33nysu__1u:8522": "nityānādisambandhinaḥ prāgabhāvāderabhāvāt /",
    "GSP33nysu__1u:8523": "nanu prāgabhāvapradhvaṃsābhāvātyantābhāvabhinnaḥ saṃsargābhāvaḥ, kiṃ dharmiṇo bhinna utābhinnaḥ",
    "GSP33nysu__1u:8524": "nādyaḥ /",
    "GSP33nysu__1u:8525": "brahmagatasyāpi bhedaprasaṅgāt /",
    "GSP33nysu__1u:8526": "tathā ca”evaṃ dharmān'; ityādiśrutivirodhāt /",
    "GSP33nysu__1u:8527": "naca brahmaṇi nāsau śruta iti vācyam /",
    "GSP33nysu__1u:8528": "agotramavarṇamityādinā pratītatvāt /",
    "GSP33nysu__1u:8529": "na vidyate gotrādikaṃ yasya taddhi tathocyate /",
    "GSP33nysu__1u:8530": "dvitīye kimanyonyābhāvanirdhāraṇena /",
    "GSP33nysu__1u:8531": "abhāva ityeva vaktavyam /",
    "GSP33nysu__1u:8532": "tathā cāśeṣaśrutivyākhyānaṃ bhavatīti /",
    "GSP33nysu__1u:8533": "atra brūmaḥ /",
    "GSP33nysu__1u:8534": "bhinna eva dharmiṇaḥ prāgabhāvādiḥ /",
    "GSP33nysu__1u:8535": "dharmivināśe 'pyavināśāt /",
    "GSP33nysu__1u:8536": "yatra hi bhūtale ghaṭābhāvastasya khananādinā vināśe 'pi ghaṭābhāvo",
    "GSP33nysu__1u:8537": "'nuvartata eva /",
    "GSP33nysu__1u:8538": "dharmitvaṃ ca bhūtalādeḥ prātītikaṃ na vastukṛtam /",
    "GSP33nysu__1u:8539": "ata eva bhāvavadabhāvasyāpi tattvāntaratvamabhidhāya bhāvābhāvasvarūpatvāt ityanyonyābhāvasya dharmisvarūpatāmāha /",
    "GSP33nysu__1u:8540": "nanu tarhi brahmaṇyapi tathātvaprasaṅgaḥ /",
    "GSP33nysu__1u:8541": "satyam /",
    "GSP33nysu__1u:8542": "gotrādisaṃsargā(syā)bhāvasya brahmātiriktābhyupagamāt /",
    "GSP33nysu__1u:8543": "yathā hi daṇḍo devadattasya viśeṣaṇam /",
    "GSP33nysu__1u:8544": "tathā gotrādyabhāvo 'pi brahmaṇo viśeṣaṇam /",
    "GSP33nysu__1u:8545": "naca śrutivirodhaḥ /",
    "GSP33nysu__1u:8546": "daṇḍitvavadabhāvavattvasya dharmatvena vivakṣitatvāt /",
    "GSP33nysu__1u:8547": "naca ānandādāvapyevaṃ kalpanā /",
    "GSP33nysu__1u:8548": "“ānando brahma'; ityādivacanāt /",
    "GSP33nysu__1u:8549": "bādhakābhāvācca /",
    "GSP33nysu__1u:8550": "tasmādanyonyābhāva evānyatra dharmisvarūpamiti brahmaṇyapi tathābhyupagantavyaḥ /",
    "GSP33nysu__1u:8551": "gotrādyabhāvavattā tu bhāvarūpaiva iti na tasyā brahmasvarūpatve kācidanupapattiriti neha vicāryate /",
    "GSP33nysu__1u:8552": "yastvanyonyābhāvasya dharmisvarūpatāṃ kvāpi na manyate /",
    "GSP33nysu__1u:8553": "sa praṣṭavyaḥ /",
    "GSP33nysu__1u:8554": "kiṃnimitto 'yamanabhyupagamaḥ /",
    "GSP33nysu__1u:8555": "kiṃ virodhāduta, pramāṇābhāvāt, atha bādhakasadbhāvāt /",
    "GSP33nysu__1u:8556": "ādye kathamanyonyābhāvasya dharmiṇā virodha iti vaktavyam /",
    "GSP33nysu__1u:8557": "vidhiniṣedharūpatveneti cet, tadeva katham /",
    "GSP33nysu__1u:8558": "nañaḥ prayogāprayogābhyāmiti cet tatrāha- atadbhāva iti //",
    "GSP33nysu__1u:8559": "atadbhāvo 'nyatā ceti na viśeṣo 'sti kaścana // MAnuv_1,2.17cd //",
    "GSP33nysu__1u:8560": "paṭasya hyaghaṭatvaṃ ghaṭādanyatvaṃ caikameva /",
    "GSP33nysu__1u:8561": "aghaṭo ghaṭādanya ityanayorviśeṣāpratīteḥ /",
    "GSP33nysu__1u:8562": "vidyete ca nañaḥ prayogāprayogau ityato vyabhicāra ityarthaḥ /",
    "GSP33nysu__1u:8563": "sthalāntare vyabhicāraṃ darśayati- doṣābhāva iti //",
    "GSP33nysu__1u:8564": "doṣābhāvo guṇa iti prasiddho laukikeṣvapi // MAnuv_1,2.18ab //",
    "GSP33nysu__1u:8565": "ārogyaṃ guṇaḥ akrauryaṃ guṇaḥ, iti nañprayogaviṣayasya niṣedhasya",
    "GSP33nysu__1u:8566": "rogādyabhāvasya, nañprayogāviṣayo vidhirūpatvaṃ guṇatvaṃ, laukikavaidikeṣu vyavahāreṣu prasiddham",
    "GSP33nysu__1u:8567": "upalakṣaṇaṃ caitat /",
    "GSP33nysu__1u:8568": "anaudāryaṃ doṣaḥ, iti guṇābhāvasya doṣatvamapi prasiddham /",
    "GSP33nysu__1u:8569": "ato('pi), vyabhicāra ityarthaḥ /",
    "GSP33nysu__1u:8570": "anyonyābhāvasya dharmisvarūpatvasamarthanaṃ na autprekṣikam /",
    "GSP33nysu__1u:8571": "kintu sūtrakṛto 'pyabhimatamiti darśa(sūca)yituṃ sūtrakṛtāpyayaṃ vyabhicāraḥ sūcita ityāha- adṛśyatvādikāniti //",
    "GSP33nysu__1u:8572": "adṛśyatvādikāṃstasmād guṇānāha svayaṃ prabhuḥ // MAnuv_1,2.18cd //",
    "GSP33nysu__1u:8573": "yasmānnañaḥ prayogāprayogau nābhedavirodhinau, tasmāttadeva sūcayitumadṛśyatvādiguṇaka ityadṛśyatvādīnāṃ nañvācyānāmatathābhūtānāṃ guṇānāṃ caikyamāha sūtrakāraḥ /",
    "GSP33nysu__1u:8574": "anyathā dṛśyatvādītyavakṣyaditi /",
    "GSP33nysu__1u:8575": "anena sapratiyogitvaniṣpratiyogikatvābhyāṃ virodho 'pi parāsto veditavyaḥ /",
    "GSP33nysu__1u:8576": "nanvevaṃ bhāvābhāvayoraikye bhāvābhāvalakṣaṇo virodhaḥ kvāpi na syāt /",
    "GSP33nysu__1u:8577": "asati ca tasminvirodhavārtaiva lupyeta /",
    "GSP33nysu__1u:8578": "bhāvābhāvayorhi sākṣādvirodhastaddvārānyayoriti cet /",
    "GSP33nysu__1u:8579": "kimaviśiṣṭayorbhāvābhāvayorvirodhamaṅgīkṛtya tadabhāva āpādyate,",
    "GSP33nysu__1u:8580": "utāvacchinnayoḥ /",
    "GSP33nysu__1u:8581": "ādye tviṣyāpādanamityāha- bhāveti //",
    "GSP33nysu__1u:8582": "bhāvābhāvavirodho 'pi na tu sarvatra vidyate // MAnuv_1,2.19ab //",
    "GSP33nysu__1u:8583": "sarvatretyanenāviśiṣṭatvaṃ dyotayati /",
    "GSP33nysu__1u:8584": "ghaṭavati paṭābhāvadaśarnāditi bhāvaḥ /",
    "GSP33nysu__1u:8585": "dvitīye tvāpādakāsiddhiriti bhāvena tatsvarūpamāha- tadabhāvo hīti //",
    "GSP33nysu__1u:8586": "tadabhāvo hi tadbhāvavirodhī na tato 'paraḥ // MAnuv_1,2.19cd //",
    "GSP33nysu__1u:8587": "ubhayatrāpyanubhavaprasiddhiṃ hiśabdena dyotayati /",
    "GSP33nysu__1u:8588": "nanvetatsarvaṃ tṛtīye 'ntarbhavati /",
    "GSP33nysu__1u:8589": "satyam /",
    "GSP33nysu__1u:8590": "tathāpyulbaṇatayā pṛthagdūṣitamityadoṣaḥ /",
    "GSP33nysu__1u:8591": "astu tarhyanyonyābhāvasya dharmisvarūpatve pramāṇābhāva iti dvitīyaḥ pakṣaḥ /",
    "GSP33nysu__1u:8592": "maivam, bhedo hi vastusvarūpamiti sarvairabhyupagantavyam /",
    "GSP33nysu__1u:8593": "anyathānavasthādidoṣaprasaṅgāt /",
    "GSP33nysu__1u:8594": "abhāve svarūpātiriktasyāsambhavena bhedābhāvaprasakteśca /",
    "GSP33nysu__1u:8595": "anyonyābhāvaśca bheda eveti kathaṃ dharmisvarūpatvaṃ na syāt /",
    "GSP33nysu__1u:8596": "atha matam /",
    "GSP33nysu__1u:8597": "bhedastrividho 'smābhirabhyupagamyate /",
    "GSP33nysu__1u:8598": "pṛthaktavam anyonyābhāvaḥ, svarūpaṃ ceti /",
    "GSP33nysu__1u:8599": "tatra dravye trividho 'pi sambhavati /",
    "GSP33nysu__1u:8600": "guṇādipañcake tu dvividha eva /",
    "GSP33nysu__1u:8601": "pṛthaktavasya guṇatvena tatrāsambhavāt /",
    "GSP33nysu__1u:8602": "abhāve tu svarūpabheda eva /",
    "GSP33nysu__1u:8603": "tatrānyonyābhāvābhyupagame 'navasthāprasaṅgāt /",
    "GSP33nysu__1u:8604": "ato 'nyonyābhāvasya bhedatve 'pi, bhedasya (tu) svarūpatve 'pi,",
    "GSP33nysu__1u:8605": "nānyonyābhāvasya dharmisvarūpatvam /",
    "GSP33nysu__1u:8606": "svarūpabhedātiriktabhedatvādanyonyābhāvasyetyata āha- pṛthaktaveti //",
    "GSP33nysu__1u:8607": "pṛthaktavābhāvatadrūpān bhedāṃstrīn kalpayanti cet /",
    "GSP33nysu__1u:8608": "kalpanāgauravādyāstu doṣāstatra virodhinaḥ // MAnuv_1,2.20 //",
    "GSP33nysu__1u:8609": "abhāvo 'nyonyābhāvaḥ sa dharmī rūpamātmā yasyāsau tadrūpaḥ /",
    "GSP33nysu__1u:8610": "ādyagrahaṇena dṛṣṭahāniradṛṣṭakalpanā ca gṛhyate /",
    "GSP33nysu__1u:8611": "tatra tu tathākalpane tvityarthaḥ /",
    "GSP33nysu__1u:8612": "kathaṃ pṛthaktavānyonyābhāvasvarūpabhedānāṃ bhedāṅgīkāre kalpanāgauravādikamityata āha- pṛthaktaveti",
    "GSP33nysu__1u:8613": "pṛthaktavānyatvabhedāstu paryāyeṇaiva laukikaiḥ /",
    "GSP33nysu__1u:8614": "vyavahriyante satataṃ vaidikairapi sarvaśaḥ // MAnuv_1,2.21 //",
    "GSP33nysu__1u:8615": "anyatvamanyonyābhāvaḥ /",
    "GSP33nysu__1u:8616": "bhedaḥ svarūpabhedo ghaṭātpṛthak ghaṭo na bhavati paṭa eveti /",
    "GSP33nysu__1u:8617": "pṛthaktavānyonyābhāvasvarūpabhedāḥ sarvairlaukikairvaidikaiśca paryāyeṇaiva krameṇaiva pṛthagvākyatayā vyavahriyante, na jātu ekavākyaniveśena /",
    "GSP33nysu__1u:8618": "etaduktaṃ bhavati /",
    "GSP33nysu__1u:8619": "yathā ghaṭakalaśakumbhavyavahārāṇāṃ paryāyatvāt ekenaiva nimittenopapattau ghaṭatvādyanekanimittakalpane kalpanāgauravam /",
    "GSP33nysu__1u:8620": "yathā ca ghaṭādivyavahārān paryāyeṇaiva kurvāṇaistannimittamekatayaiva dṛṣṭamiti, tattritvāṅgīkāre dṛṣṭahāniradṛṣṭakalpanā ca bhavati /",
    "GSP33nysu__1u:8621": "tathā pṛthaga(ktava)ādivyavahārāṇāmapi paryāyatvāt ekenaiva svarūpabhedenopapattau, nimittatrayakalpane kalpanāgauravam /",
    "GSP33nysu__1u:8622": "niyamenāsahaprayoktṛbhiḥ pṛthaktavādīnāmaikyaṃ dṛṣṭamiti, tatparityāgena tritvakalpanāyāṃ dṛṣṭahāniradṛṣṭakalpanā ca syāditi /",
    "GSP33nysu__1u:8623": "avinābhāvitvānna sahaprayoga iti cet /",
    "GSP33nysu__1u:8624": "mā bhūdghaṭātpṛthagityuktavā ghaṭo na bhavatīti prayogaḥ /",
    "GSP33nysu__1u:8625": "ghaṭo na bhavatītyuktavā ghaṭātpṛthagiti kasmānna bhavet /",
    "GSP33nysu__1u:8626": "pṛthaktave sati anyonyābhāvādikaṃ niyataṃ na tvanyonyābhāve pṛthaktavamiti pareṇaiva vyutpāditatvāt",
    "GSP33nysu__1u:8627": "nacāyamasti niyamo 'vinābhūtaṃ saha nocyata iti /",
    "GSP33nysu__1u:8628": "pṛthivyaptejovāyumanasāṃ kriyāvattvamūrtatvaparatvāparatvavegavattvādīnīti tadīyagrantha eva vyavahāradarśanāt /",
    "GSP33nysu__1u:8629": "laukikāḥ prayojanamātraparāḥ /",
    "GSP33nysu__1u:8630": "anyatamavyavahāreṇaiva tatprayojanasiddherna sahavyavahārantīti cenna /",
    "GSP33nysu__1u:8631": "vaidikairapyevameva vyavahārāt /",
    "GSP33nysu__1u:8632": "tadidamuktam /",
    "GSP33nysu__1u:8633": "vaidikairapīti /",
    "GSP33nysu__1u:8634": "kiñca paryāyaprayogasyānyathātvakalpanaṃ kvacidaparyāyaprayoge sati syāt /",
    "GSP33nysu__1u:8635": "anyathā ghaṭādivyavahāre 'pi tathāprasaṅgāt /",
    "GSP33nysu__1u:8636": "na caitadasti /",
    "GSP33nysu__1u:8637": "tatkathamanyathākalpanaṃ nirmūlamupapadyeta iti /",
    "GSP33nysu__1u:8638": "etadapyuktam- sarvaśa iti, satatamiti ca //",
    "GSP33nysu__1u:8639": "atha matam /",
    "GSP33nysu__1u:8640": "pṛthaktavānyonyābhāvayostāvatsphuṭo vivekaḥ /",
    "GSP33nysu__1u:8641": "yatpṛthaktavamavadhinirūpyam /",
    "GSP33nysu__1u:8642": "anyonyābhāvastu pratiyoginirūpyaḥ /",
    "GSP33nysu__1u:8643": "kiṃca,”anyārāditararta'; iti pṛthaktavavācipadayoge pañcamyanuśiṣyate /",
    "GSP33nysu__1u:8644": "anya ityarthagrahaṇamiti vacanāt /",
    "GSP33nysu__1u:8645": "anyathā bhinno ghaṭātpaṭo 'rthāntaraṃ ghaṭātpaṭa ityādau pañcamī na syāt /",
    "GSP33nysu__1u:8646": "anuśāsanāntarābhāvāt /",
    "GSP33nysu__1u:8647": "tathāca pṛthaktavameva cedanyonyābhāvaḥ tadā ghaṭo na bhavati paṭa ityatrāpi pañcamī syāt",
    "GSP33nysu__1u:8648": "nacaivam /",
    "GSP33nysu__1u:8649": "tena jānīmo 'nyatpṛthaktavam, anyaścānyonyābhāva iti /",
    "GSP33nysu__1u:8650": "svarūpabhedasya cābhyāṃ ubhayābhyāṃ vivekaḥ /",
    "GSP33nysu__1u:8651": "paranirūpyatvavirahādvidhirūpatvācca /",
    "GSP33nysu__1u:8652": "evaṃca vyavahāraparyāyatānyathopapādanīyeti /",
    "GSP33nysu__1u:8653": "atrocyate /",
    "GSP33nysu__1u:8654": "yattāvaduktaṃ nirūpakabhedādbheda iti, tadasat /",
    "GSP33nysu__1u:8655": "avadhipratiyoginoreva bhedasya nirūpayitumaśakyatvāt /",
    "GSP33nysu__1u:8656": "pṛthaktavanirūpakatvamavadhitvam, abhāvanirūpakatvaṃ pratiyogitvamiti cenna /",
    "GSP33nysu__1u:8657": "pṛthaktavānyonyābhāvabhedasyādyāpyasiddhatvena itaretarāśrayatvāt /",
    "GSP33nysu__1u:8658": "pañcamīprayogāprayogābhyāṃ bhedaścānupapannaḥ /",
    "GSP33nysu__1u:8659": "anyaśabdopapade pañcamīvidhānāt /",
    "GSP33nysu__1u:8660": "kathaṃ tarhi bhinnādiyoge pañcamīti cet /",
    "GSP33nysu__1u:8661": "vilakṣaṇo yajñadatto devadattādityatra katham /",
    "GSP33nysu__1u:8662": "nahi vailakṣaṇyaṃ pṛthaktavam /",
    "GSP33nysu__1u:8663": "guṇādiṣvapi sadbhāvāt /",
    "GSP33nysu__1u:8664": "atha kathañcidapādānatvaṃ tatra vyutpādayiṣyata iti cet /",
    "GSP33nysu__1u:8665": "bhinna ityādāvapi kiṃ na vyutpādyate /",
    "GSP33nysu__1u:8666": "tathā satyanya ityatrāpi sāmyātsūtravaiyarthyamāpadyata iti cenna /",
    "GSP33nysu__1u:8667": "prapañcāthartvenopapatteḥ /",
    "GSP33nysu__1u:8668": "vilakṣaṇayoge pañcamī vaktavyeti cet /",
    "GSP33nysu__1u:8669": "viśiṣṭavyāvṛttādiyoge 'pi katham /",
    "GSP33nysu__1u:8670": "na viśiṣṭādikaṃ pṛthaktavamiti ca svayameva vyutpāditam /",
    "GSP33nysu__1u:8671": "sarvatropasaṅkhayāne bhinnādiṣvapi tathā bhaviṣyati /",
    "GSP33nysu__1u:8672": "kimanyetyatrārthagrahaṇavyākhyānena /",
    "GSP33nysu__1u:8673": "“pṛthagvinānānābhistṛtīyānyatarasyām'; iti",
    "GSP33nysu__1u:8674": "vikalpavidhānasāmarthyādida(ttha)māśrīyata iti cenna /",
    "GSP33nysu__1u:8675": "aprāpte 'pi vikalpavidhānasya bahulamupalambhāt /",
    "GSP33nysu__1u:8676": "astu vānyetyarthagrahaṇam /",
    "GSP33nysu__1u:8677": "tathāpi pṛthaktavavācipadayoge pañcamīvidhānasya vyākhyānāt /",
    "GSP33nysu__1u:8678": "ghaṭaḥ paṭo na bhavatītyatra tu, vākyapratipādyaṃ pṛthaktavamiti pañcamī",
    "GSP33nysu__1u:8679": "na bhaviṣyati /",
    "GSP33nysu__1u:8680": "pratiyoginirūpyatvānirūpyatvābhyāṃ tu vivekaḥ svarūpabhedavādinā vaktumaśakya iti vakṣyāmaḥ",
    "GSP33nysu__1u:8681": "vidhirūpatvaṃ coktanyāyaparāhatam /",
    "GSP33nysu__1u:8682": "ata eva pṛthaktavānyonyābhāvavivecakatvamapi nirastam /",
    "GSP33nysu__1u:8683": "kiṃ cānaśva iti kimanyonyābhāvo nañarthaḥ /",
    "GSP33nysu__1u:8684": "kiṃvā pṛthaktavam /",
    "GSP33nysu__1u:8685": "ādye kathamaśvādanya iti vigrahavākye pañcamī /",
    "GSP33nysu__1u:8686": "naca tatra pṛthaktavamanyaśabdārtha iti yuktam /",
    "GSP33nysu__1u:8687": "samāsavigrahavākyayoḥ samānārthatvāt /",
    "GSP33nysu__1u:8688": "dvitīye pṛthaktavasyāpi niṣedhatetyalaṃ pallavena /",
    "GSP33nysu__1u:8689": "santu kalpanāgauravadṛṣṭahānyadṛṣṭakalpanāḥ /",
    "GSP33nysu__1u:8690": "tataḥ kimiti cet /",
    "GSP33nysu__1u:8691": "tatkiṃ kalpanāgauravādikaṃ dūṣaṇameva na bhavati, kiṃvā bhavati dūṣaṇam /",
    "GSP33nysu__1u:8692": "kintu doṣonnāyakatvenaiveti /",
    "GSP33nysu__1u:8693": "ādyaṃ nirākaroti- dṛṣṭeti //",
    "GSP33nysu__1u:8694": "dṛṣṭahāniradṛṣṭasya kalpanetyeva dūṣaṇam /",
    "GSP33nysu__1u:8695": "yadā tadadhiko doṣo vidyate ko nu vādinām // MAnuv_1,2.22 //",
    "GSP33nysu__1u:8696": "itiśabda ādyarthe /",
    "GSP33nysu__1u:8697": "tena kalpanāgauravaṃ saṅgṛhyate /",
    "GSP33nysu__1u:8698": "dūṣaṇameveti yojanā /",
    "GSP33nysu__1u:8699": "kuta ityata āha- yadeti //",
    "GSP33nysu__1u:8700": "yadāśabdo yasmādityarthe /",
    "GSP33nysu__1u:8701": "tadadhikaḥ tadatiriktaḥ /",
    "GSP33nysu__1u:8702": "kimākṣepe /",
    "GSP33nysu__1u:8703": "nu vitarke /",
    "GSP33nysu__1u:8704": "vādināmiti /",
    "GSP33nysu__1u:8705": "vaiparītyalakṣaṇayā parihāsaḥ /",
    "GSP33nysu__1u:8706": "aniṣyaprasañjanārthaṃ vā /",
    "GSP33nysu__1u:8707": "etaduktaṃ bhavati /",
    "GSP33nysu__1u:8708": "yadi dṛṣṭahānyādikaṃ na dūṣaṇaṃ tadāsiddhayādikamapi kuto dūṣaṇamiti vaktavyam /",
    "GSP33nysu__1u:8709": "aṅgavaikalyahetutvāditi cet /",
    "GSP33nysu__1u:8710": "atha vikalāṅgamapi kuto na sādhanam /",
    "GSP33nysu__1u:8711": "tathā satyākāśādīnāmanityatādikamāpadyeta, tacca pramāṇaviruddhamiti cet /",
    "GSP33nysu__1u:8712": "svīkṛtaṃ tarhi dṛṣṭahānāderdoṣatvam /",
    "GSP33nysu__1u:8713": "aṅgavikalasyāpyanumānatve 'prāmāṇikānyanekāni prasajyanta iti cet /",
    "GSP33nysu__1u:8714": "tadidamadṛṣṭakalpanaṃ kalpanāgauravaṃ ca /",
    "GSP33nysu__1u:8715": "vikalāṅgaṃ ca sādhanaṃ ceti vyāhatamiti cet /",
    "GSP33nysu__1u:8716": "kathaṃ vyāhatam /",
    "GSP33nysu__1u:8717": "sakalāṅgasyaiva sādhakatvadarśanādvikalāṅgasya adarśanāditi cet /",
    "GSP33nysu__1u:8718": "dṛṣṭahānyādikamevaitat /",
    "GSP33nysu__1u:8719": "atha mā bhūdasiddhayādikaṃ dūṣaṇamiti brūyāt /",
    "GSP33nysu__1u:8720": "tadā vāditvameva na syāt /",
    "GSP33nysu__1u:8721": "dūṣyapakṣābhāvāt /",
    "GSP33nysu__1u:8722": "tadabhāve sādhyasyāpyabhāvāditi /",
    "GSP33nysu__1u:8723": "dvitīyasyāpyetadevottaram- dṛṣṭahāniriti //",
    "GSP33nysu__1u:8724": "atraitadeva dūṣaṇam /",
    "GSP33nysu__1u:8725": "natu doṣāntaronnāyakatveneti yathāsthita eva sambandhaḥ /",
    "GSP33nysu__1u:8726": "tatra hetumāha- yadeti //",
    "GSP33nysu__1u:8727": "yadā dṛṣṭahānyādikamudbhāvyeta tadā tataḥ kimityāśaṅkāyāṃ tadadhikastadunneyo doṣaḥ ko nu vaktavyo vidyate na ko 'pi /",
    "GSP33nysu__1u:8728": "yo 'pyucyeta tasyāpi dṛṣṭahānyādyanatirekāditi bhāvaḥ /",
    "GSP33nysu__1u:8729": "anyonyābhāvasya bhāvasvabhāvatve, dharmadharmibhāvastacchabdānāṃ sahaprayogaḥ /",
    "GSP33nysu__1u:8730": "kadācid dṛṣṭe 'pi vastuni tadadarśanamityādikaṃ na syāditi, tṛtīyasya prāguktameva parihāraṃ smārayati- bhāveti //",
    "GSP33nysu__1u:8731": "bhāvābhāvasvarūpāstu viśeṣā eva vastunaḥ /",
    "GSP33nysu__1u:8732": "abhinnā eva saṅgrāhyā vyavahāraprasiddhaye // MAnuv_1,2.23 //",
    "GSP33nysu__1u:8733": "bhāvagrahaṇena attṛtvādiṣvapyayaṃ parihāro 'nusandheya iti daśaryati /",
    "GSP33nysu__1u:8734": "bhāvabhāvasvarūpā attṛtvādayo 'dṛśyatvādayaśca yadyapi parabrahmaṇābhinnā eva /",
    "GSP33nysu__1u:8735": "tathāpi dharmadharmyādivyavahāraprasiddhaye vastuno dharmiṇo viśeṣā eva saṅgrāhyāḥ /",
    "GSP33nysu__1u:8736": "na vastutanmātramiti /",
    "GSP33nysu__1u:8737": "idamuktaṃ bhavati /",
    "GSP33nysu__1u:8738": "attṛtvādīnāmadṛśyatvādīnāṃ ca brahmasvarūpatvaṃ tāvacchrutyādisiddham /",
    "GSP33nysu__1u:8739": "asti ca dharmadharmyādivyavahāro 'pi pramitaḥ /",
    "GSP33nysu__1u:8740": "nacānyatarasyāpi bādhopapannā /",
    "GSP33nysu__1u:8741": "tatastadanyathānupapattyā saviśeṣābhedo 'ṅgīkaraṇīyaḥ /",
    "GSP33nysu__1u:8742": "viśeṣasya cābhinne 'pi bhedanimittavyavahāranirvāhakatvaṃ svarūpagrāhakapramāṇenaiva siddhamiti",
    "GSP33nysu__1u:8743": "atraike, guṇakriyādīnāṃ dravyeṇātyantabhedaṃ samavāyaṃ cāṅgīkṛtya vyavahārānupapādayantaḥ śrutīnāmupāsanārthatvaṃ anāgantukārthatvaṃ vā,",
    "GSP33nysu__1u:8744": "vadanto viśeṣaṃ nābhyupagacchanti /",
    "GSP33nysu__1u:8745": "apare tu, bhedābhedābhyāṃ vyavahāranirvāhaṃ paśyantaḥ",
    "GSP33nysu__1u:8746": "kevarabhedapratiṣedhaṃ ca śrutīnāmarthaṃ bruvāṇā na viśeṣamicchanti /",
    "GSP33nysu__1u:8747": "anye tu, akhaṇḍameva brahmābhyupagamya dharmadharmyādivyavahārāḥ sarve",
    "GSP33nysu__1u:8748": "'pyavidyā'ropanimittā iti manyamānā viśeṣamavajānate /",
    "GSP33nysu__1u:8749": "tatra bhedavādinā bhedābhedavādinā ca viśeṣamaṅgīkārayati- yatheti //",
    "GSP33nysu__1u:8750": "yathaikaḥ samavāyo 'pi bhedābhedau ca vastuni /",
    "GSP33nysu__1u:8751": "aṅgīkāryā viśeṣeṇa sthāneṣu vyavahartṛbhiḥ // MAnuv_1,2.24 //",
    "GSP33nysu__1u:8752": "sthāneṣu svaśāstrapradeśeṣu ekaḥ samavāya iti vastuni bhedābhedāviti ca vyavahartṛbhiryathā te samavāyabhedābhedā viśeṣeṇa viśeṣavantoṅgīkāryāstathā bhāvābhāvasvarūpāśceti yojanā /",
    "GSP33nysu__1u:8753": "etaduktaṃ bhavati /",
    "GSP33nysu__1u:8754": "dharmadharmibhedavādinā tāvadekaḥ samavāya iti vyavahriyate /",
    "GSP33nysu__1u:8755": "tattvaṃ bhāveneti sūtritatvāt /",
    "GSP33nysu__1u:8756": "tatra samavāyasyaikatvaṃ kiṃ tato bhinnamuta tatsvarūpam /",
    "GSP33nysu__1u:8757": "nādyaḥ /",
    "GSP33nysu__1u:8758": "samavāye dravyaguṇāderasambhavāt /",
    "GSP33nysu__1u:8759": "dvitīye tu kathaṃ sahaprayogaḥ /",
    "GSP33nysu__1u:8760": "ṣaṣṭhīvyavahāro vā /",
    "GSP33nysu__1u:8761": "aupacārika iti cenna /",
    "GSP33nysu__1u:8762": "samavāyaikatvasādhanaprayāsavaiyarthyāpatteḥ /",
    "GSP33nysu__1u:8763": "tato gatyantarābhāvātsaviśeṣābhedo 'ṅgīkāryaḥ /",
    "GSP33nysu__1u:8764": "tathāca kiṃ brahmaṇi śrutīnāmanyaparatvaṃ prakalpya bhedasamavāyakalpanayā",
    "GSP33nysu__1u:8765": "antato 'pyaṅgīkāryeṇa viśeṣeṇaiva sarvasyopapatteḥ /",
    "GSP33nysu__1u:8766": "samavāyapratiyogikabhedābhāvaḥ samavāyasyaikatvamiti cet /",
    "GSP33nysu__1u:8767": "tathāpi samavāyasyeti ṣaṣṭhayarthasya pṛthagabhāvena tatra viśeṣasyāṅgīkāryatvāt /",
    "GSP33nysu__1u:8768": "yastu bhedavādī samavāye 'pyekatvasaṅkhayāmaṅgīkaroti, tenāpi samavāyasya sambandho 'ṅgīkriyate, na vā /",
    "GSP33nysu__1u:8769": "ādye kiṃ sa eva, samavāyāntaraṃ vā /",
    "GSP33nysu__1u:8770": "na prathamaḥ /",
    "GSP33nysu__1u:8771": "sambandhyatiriktasambandhābhāvenaikaḥ samavāya iti vyavahārānupapatteḥ /",
    "GSP33nysu__1u:8772": "ata eva na tṛtīyaḥ /",
    "GSP33nysu__1u:8773": "svanirvāhakatve punaḥ saviśeṣatvamevāṅgīkaraṇīyam /",
    "GSP33nysu__1u:8774": "na dvitīyaḥ /",
    "GSP33nysu__1u:8775": "ekaḥ samavāya ityasyānupapatteḥ /",
    "GSP33nysu__1u:8776": "kiñca vastuni samavāya iti katham /",
    "GSP33nysu__1u:8777": "na hyavayavāvayavyādīnāṃ sambandho 'sti yata ekaḥ samavāyaḥ /",
    "GSP33nysu__1u:8778": "svanirvāhakatve tūktam /",
    "GSP33nysu__1u:8779": "api caikasvabhāva eva samavāyaḥ /",
    "GSP33nysu__1u:8780": "sa kathamavayavādīnādhāratvenāvayavyādīnādheyatvena niyacchet /",
    "GSP33nysu__1u:8781": "avayavādīnāṃ svabhāvabhedāditi cet /",
    "GSP33nysu__1u:8782": "alaṃ tarhi samavāyena /",
    "GSP33nysu__1u:8783": "atha samavāyasyaiva vicitrasvabhāvatvaṃ tadā saviśeṣatvameveti /",
    "GSP33nysu__1u:8784": "bhedābhedavādinā tvavaśyamaṅgīkaraṇīyo viśeṣaḥ /",
    "GSP33nysu__1u:8785": "parasparaviruddhayorbhedābhedayorekatra tamantareṇa anupapatteḥ /",
    "GSP33nysu__1u:8786": "kiñca bhedābhedayorapi vastunā parasparaṃ ca bhedābhedāntarābhyupagame",
    "GSP33nysu__1u:8787": "'navasthā /",
    "GSP33nysu__1u:8788": "svanirvāhakatve tu viśeṣāṅgīkāraḥ /",
    "GSP33nysu__1u:8789": "bhede, vastuni bhedābhedāviti vyavahārānupapattiḥ /",
    "GSP33nysu__1u:8790": "vastunā tayāḥ sambandhābhāvāt /",
    "GSP33nysu__1u:8791": "atyantābhede 'pi vastuni bhedābhedāvityādhārādheyabhāvo dvivacanaṃ",
    "GSP33nysu__1u:8792": "cānupapannaṃ syāt /",
    "GSP33nysu__1u:8793": "vastutanmātratvāt /",
    "GSP33nysu__1u:8794": "tataśca tannirvāhārthamavaśyamaṅgīkaraṇīye viśeṣe tata eva brahmaṇi sarvasyopapattau kiṃ bhedābhedābhyupagameneti",
    "GSP33nysu__1u:8795": "yathā ca tantupaṭādau bhedābhedābhyupagamastadvakṣyāmaḥ /",
    "GSP33nysu__1u:8796": "akhaṇḍavādināpi viśeṣamaṅgīkārayati- akhaṇḍeti //",
    "GSP33nysu__1u:8797": "akhaṇḍavādino'; pi syādviśeṣo ... // MAnuv_1,2.25ab //",
    "GSP33nysu__1u:8798": "aṅgīkārya iti vacanavipariṇāmena sambaddhayate /",
    "GSP33nysu__1u:8799": "nanvakhaṇḍavādino 'pi viśeṣo 'ṅgīkārya iti vyāhatam /",
    "GSP33nysu__1u:8800": "akhaṇḍatvaṃ nirviśeṣatvamityanarthāntaratvādityata uktam- anicchato 'pīti",
    "GSP33nysu__1u:8801": "... 'nicchato 'pyasau /",
    "GSP33nysu__1u:8802": "vyāvṛtte nirviśeṣe tu kiṃ vyāvartyabahutvataḥ // MAnuv_1,2.25b-d //",
    "GSP33nysu__1u:8803": "svābhyupagamamātreṇākhaṇḍavāditve 'pi nyāyaprāptatvādviśeṣāṅgīkaraṇamiti /",
    "GSP33nysu__1u:8804": "asau pūrvopapāditaḥ /",
    "GSP33nysu__1u:8805": "anena pūrvoktārthasmaraṇārthatvādasya na punaruktidoṣa iti sūcitam /",
    "GSP33nysu__1u:8806": "yadvā /",
    "GSP33nysu__1u:8807": "yasminnanaṅgīkṛte satyajñānādipadānāṃ paryāyavyarthate syātām /",
    "GSP33nysu__1u:8808": "satyatvādīnāṃ brahmatanmātratvāṅgīkārāt /",
    "GSP33nysu__1u:8809": "aṅgīkṛte ca tannivṛttiḥ /",
    "GSP33nysu__1u:8810": "tasyāparyāyaśabdapravṛttāvabhinne 'pi nimittatvāt /",
    "GSP33nysu__1u:8811": "asau ityaṅgīkāryatvahetusūcanam /",
    "GSP33nysu__1u:8812": "nanu brahmātirikte satyajñānānandādau vācakatvaśaktimatāṃ satyādipadānāṃ lakṣyameva brahmābhyupagamyate",
    "GSP33nysu__1u:8813": "tatkathaṃ paryāyatā /",
    "GSP33nysu__1u:8814": "vācyārthabhedasadbhāvāt /",
    "GSP33nysu__1u:8815": "maivam /",
    "GSP33nysu__1u:8816": "satyajñānānantānandādīnāṃ brahmātiriktānāṃ pareṇānaṅgīkṛtatvāt /",
    "GSP33nysu__1u:8817": "asti kathañcitsatyādikamanyaditi cenna /",
    "GSP33nysu__1u:8818": "kathañcitsatyādikaṃ vācyam /",
    "GSP33nysu__1u:8819": "sākṣātsatyādikaṃ tu lakṣyamiti vaiparītyasyānucitatvāt /",
    "GSP33nysu__1u:8820": "astu vā kathañcitparyāyatāparihāraḥ /",
    "GSP33nysu__1u:8821": "tathāpyekena padena lakṣitasyaivānyenāpi lakṣaṇāyāṃ vyathartā na parihartuṃ śakyā /",
    "GSP33nysu__1u:8822": "nanu ca lakṣyārthabhedābhāve 'pi brahmaṇyāropitāsatyatvādidharmāṇāṃ vyāvartyānāṃ bahulatvāt tadvayāvartakatvena sārthakyaṃ padānāmityata āha-",
    "GSP33nysu__1u:8823": "vyāvṛtta iti //",
    "GSP33nysu__1u:8824": "vyākhyātacaramidam /",
    "GSP33nysu__1u:8825": "tadevaṃ viśeṣasya sarvavādibhiraṅgīkāyartvāttadbalena dharmadharmyādivyavahāropapatteryuktam adṛśyatvādiguṇānāṃ brahmaṇaikyamiti siddham /",
    "GSP33nysu__1u:8826": "[======= JNys_1,2.VII: vaiśvānarādhikaraṇam =======]",
    "GSP33nysu__1u:8827": "// oṃ vaiśvānaraḥ sādhāraṇaśabdaviśeṣāt oṃ //",
    "GSP33nysu__1u:8828": "vaiśvānaraḥ sādhāraṇaśabdaviśeṣāt |",
    "GSP33nysu__1u:8829": "asyādhikaraṇasya nātrāntarbhāvaḥ sambhavati /",
    "GSP33nysu__1u:8830": "nāmātmakaśabdasamanvayārthatvāt /",
    "GSP33nysu__1u:8831": "nāpi pūrvatra /",
    "GSP33nysu__1u:8832": "liṅgasamanvayasyāpyatra siddhatvāt /",
    "GSP33nysu__1u:8833": "na cobhayabahirbhāvaḥ /",
    "GSP33nysu__1u:8834": "anyatra prasiddhaśabdaviṣayatvāt /",
    "GSP33nysu__1u:8835": "na cāvaktavyatā /",
    "GSP33nysu__1u:8836": "samanvayāsiddhiprasaṅgāt /",
    "GSP33nysu__1u:8837": "tatkathamityato liṅgādhiketyatrāntarbhāvaḥ samarthitaḥ /",
    "GSP33nysu__1u:8838": "yadvā pādadvayārthatvenaikatra praveśānupapatteḥ pādadvayaśeṣo 'yam /",
    "GSP33nysu__1u:8839": "ata eva padadvayānte nibandhanamiti jñāpayituṃ pādadvayārthaṃ",
    "GSP33nysu__1u:8840": "tāvadupasaṃharati- bahuliṅgeti //",
    "GSP33nysu__1u:8841": "bahuliṅgasamāyuktairbahubhī rūḍhanāmabhiḥ /",
    "GSP33nysu__1u:8842": "prasiddhairanyagatvena vācyaḥ sākṣājjanārdanaḥ // MAnuv_1,2.26 //",
    "GSP33nysu__1u:8843": "vaiśvānarādayaḥ śabdā api tadvācinastataḥ // MAnuv_1,2.27ab //",
    "GSP33nysu__1u:8844": "rūḍhetyasyaiva vivaraṇaṃ prasiddhairanyagatveneti /",
    "GSP33nysu__1u:8845": "anyathā yaugikanāmaparityāgaḥ syāt /",
    "GSP33nysu__1u:8846": "etacca liṅgānāmapi viśeṣaṇam /",
    "GSP33nysu__1u:8847": "sākṣāt mukhyayā vṛttyā /",
    "GSP33nysu__1u:8848": "idānīṃ vaiśvānarādhikaraṇatātparyamāha- vaiśvānarādaya iti //",
    "GSP33nysu__1u:8849": "ādiśabdaprayogādvaiśvānaraśabdasyopalakṣaṇatvamiti darśayati /",
    "GSP33nysu__1u:8850": "tata iti sautrātmaśabdādikaṃ parāmṛśati /",
    "GSP33nysu__1u:8851": "tadvācinaḥ parameśvaravācinaḥ /",
    "GSP33nysu__1u:8852": "nanu kathaṃ vaiśvānarasya viṣṇutvanirdhāraḥ /",
    "GSP33nysu__1u:8853": "pakṣāntare 'pyagnyādiśabdānāṃ homādhikaraṇatvādiliṅgānāṃ ca śravaṇādityata",
    "GSP33nysu__1u:8854": "āha- tānīti //",
    "GSP33nysu__1u:8855": "tāni liṅgāni te śabdā api tadgā hi sarvaśaḥ // MAnuv_1,2.27cd //",
    "GSP33nysu__1u:8856": "tadgāḥ parameśvaraviṣayāḥ /",
    "GSP33nysu__1u:8857": "hīti tathā dṛṣṭayupadeśaṃ hetumācaṣṭe /",
    "GSP33nysu__1u:8858": "yasmādevaṃ tasmāditi pūrveṇa vā sambandhaḥ /",
    "GSP33nysu__1u:8859": "anena śabdādibhya iti sūtrasya tātparyamuktaṃ veditavyam /",
    "GSP33nysu__1u:8860": "nanu kathamagnyādiśabdānāṃ viṣṇuparatvam /",
    "GSP33nysu__1u:8861": "anyatra rūḍhatvāt /",
    "GSP33nysu__1u:8862": "naca viṣṇāvapi rūḍhirastīti vācyam /",
    "GSP33nysu__1u:8863": "bahutvenānyatra rūḍheḥ prabalatvenālpaparameśvararūḍhibādhakatvopapatterityata āha- bahulāpīti",
    "GSP33nysu__1u:8864": "bahulāpyajñarūḍhistatprajñārūḍhiṃ na bādhate // MAnuv_1,2.27ef //",
    "GSP33nysu__1u:8865": "tat tasmādajñaprājñarūḍhitvādeva /",
    "GSP33nysu__1u:8866": "ānandamayādhikaraṇānte vyutpāditanyāyāditi veti /",
    "GSP33nysu__1u:8867": "// iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā kṛtāyāṃ ṭīkāyāṃ viṣamapadavākyārthavivṛtau dvitīyaḥ pādo 'yaṃ prathamaviṣaye paryavasitaḥ // iti śrīmannyāyasudhāyāṃ prathamādhyāyasya dvitīyaḥ pādaḥ // //",
    "GSP33nysu__1u:8868": "Adhyaya 1, Pada 3",
    "GSP33nysu__1u:8869": "[======= JNys_1,3.I: dyubhvādyadhikaraṇam =======]",
    "GSP33nysu__1u:8870": "bhinnavākyatvādisiddhaye tṛtīyapādapratipādyamarthaṃ darśayati- tatreti //",
    "GSP33nysu__1u:8871": "tatrānyatra ca siddhānāṃ liṅganāmnāṃ punarhariḥ /",
    "GSP33nysu__1u:8872": "viśeṣānmukhyato vṛttiṃ svasminnevātra vaktayajaḥ // MAnuv_1,3.1 //",
    "GSP33nysu__1u:8873": "hariḥ sūtrakāraḥ atra pāde liṅgānāṃ nāmnāṃ ca svasminvṛttiṃ vakti /",
    "GSP33nysu__1u:8874": "nanu pūrveṇa pādadvayenoktā setyata uktam- punariti //",
    "GSP33nysu__1u:8875": "nanu tarhi vaiyarthyamityata uktaṃ tatra harau, anyatra ca tasmāt,",
    "GSP33nysu__1u:8876": "prasiddhānāmiti /",
    "GSP33nysu__1u:8877": "pūrvatra tvanyatra prasiddhānāmityuktameva /",
    "GSP33nysu__1u:8878": "parameśvare prasiddhāni celliṅganāmāni kiṃ samanvayapratipādanena /",
    "GSP33nysu__1u:8879": "siddhatvādityata uktam- svasminneveti //",
    "GSP33nysu__1u:8880": "anyayogavyavacchedaḥ, prayojanamiti bhāvaḥ /",
    "GSP33nysu__1u:8881": "tatkimanyatra śabdavṛttireva nāsti /",
    "GSP33nysu__1u:8882": "na nāsti /",
    "GSP33nysu__1u:8883": "kintu mukhyataḥ parameśvare anyatra tvamukhyetyuktam- mukhyata iti //",
    "GSP33nysu__1u:8884": "evaṃ satyanyatra lakṣaṇādikameva prāptamityata uktam- viśeṣāditi //",
    "GSP33nysu__1u:8885": "paramamukhyā vṛttirīśvare anyatra mukhyādīti /",
    "GSP33nysu__1u:8886": "etaduktaṃ bhavati /",
    "GSP33nysu__1u:8887": "ye śabdāḥ lokadṛṣṭayā anyatra śaktimantaḥ teṣāṃ vedavākyeṣvanyaparatve prāpte śaktitātparyābhyāṃ bhagavadekaniṣṭhatvaṃ pādadvayena pratipāditam /",
    "GSP33nysu__1u:8888": "atra tūbhayatra śaktimattayā lokaprasiddhānāmanyatra tātparye prāpte,",
    "GSP33nysu__1u:8889": "bhagavatyeva śaktitātparye pratipādyete iti /",
    "GSP33nysu__1u:8890": "yadyapi prādhānyakramānurodhena nāmaliṅgānāmiti vaktavyam /",
    "GSP33nysu__1u:8891": "tathāpyuttarapratipādanānusāreṇa liṅganāmnāmityabhihitam /",
    "GSP33nysu__1u:8892": "// oṃ dyubhvādyāyatanaṃ svaśabdāt oṃ //",
    "GSP33nysu__1u:8893": "dyubhvādyāyatanaṃ svaśabdāt |",
    "GSP33nysu__1u:8894": "atra”yasmin dyauḥ'; ityadivākyapratipādyaṃ dyubhvādyāyatanaṃ viṣṇureveti",
    "GSP33nysu__1u:8895": "pratipādya, pūrvapakṣiṇā śaṅkitānāṃ rudrādīnāṃ nirākaraṇārthaṃ sūtritam oṃ",
    "GSP33nysu__1u:8896": "nānumānamatacchabdāt oṃ /",
    "GSP33nysu__1u:8897": "// oṃ prāṇabhṛcceti oṃ //",
    "GSP33nysu__1u:8898": "tatrātacchabdāditi tacchabdābhāvāditi vyākhyātaṃ bhāṣye /",
    "GSP33nysu__1u:8899": "tadayuktamivābhāti /",
    "GSP33nysu__1u:8900": "asāmarthyena samāsānupapatteḥ /",
    "GSP33nysu__1u:8901": "tatra”chandovatsūtrāṇi bhavanti'; iti vā /",
    "GSP33nysu__1u:8902": "“akartari ca kārake'; iti jñāpakādasāmarthye 'pi kvacitsamāso bhavatīti vā'”arthābhāve yadavyayam'; ityavyayībhāvo veti samādhānamavadhātavyam /",
    "GSP33nysu__1u:8903": "athavā tebhyaḥ śivādibhyo 'nyat atad brahma tasya, śabdo",
    "GSP33nysu__1u:8904": "'tacchabdastasmāditi vyākhyānamityāśayavānāha- viṣṇāveveti //",
    "GSP33nysu__1u:8905": "nānumānam atacchabdāt |",
    "GSP33nysu__1u:8906": "viṣṇāvevātmaśabdasya rūḍhatvānna śivādikān /",
    "GSP33nysu__1u:8907": "śrutirvakty... // MAnuv_1,3.2a-c //",
    "GSP33nysu__1u:8908": "rūḍhatvātprasiddhatvādityarthaḥ /",
    "GSP33nysu__1u:8909": "natu rūḍhivṛttyopetatvāditi /",
    "GSP33nysu__1u:8910": "mahārūḍhiyogābhyāṃ tasya tatra pravṛtteḥ /",
    "GSP33nysu__1u:8911": "tasya cātra śravaṇāditi śeṣaḥ /",
    "GSP33nysu__1u:8912": "śrutiḥ”yasmindyauḥ'; ityādikā /",
    "GSP33nysu__1u:8913": "athavā anyatrāpi siddhāntasādhakasyaiva pūrvapakṣanirāse 'pi hetutvaṃ draṣṭavyam /",
    "GSP33nysu__1u:8914": "tena na nyūnatādoṣa ityetatpradarśayituṃ siddhāntasādhakasyaiva pūrvapakṣanirāse 'pi vyāpāraṃ darśayitumidaṃ sūtradvayamityanenocyate /",
    "GSP33nysu__1u:8915": "nanu tarhi tacchabdādityevāstu /",
    "GSP33nysu__1u:8916": "taditi ca brahmaparāmarśo vyākhyāsyate /",
    "GSP33nysu__1u:8917": "maivam /",
    "GSP33nysu__1u:8918": "anekārthatve tacchabdo 'nyārtho 'pi sambhavati /",
    "GSP33nysu__1u:8919": "atastasyaiva śabdāditi vaktavyam /",
    "GSP33nysu__1u:8920": "tadarthamatacchabdāditi prayuktam /",
    "GSP33nysu__1u:8921": "(dityuktam /",
    "GSP33nysu__1u:8922": ") ata evāha- viṣṇāveveti //",
    "GSP33nysu__1u:8923": "[======= JNys_1,3.II: bhūmādhikaraṇam =======]",
    "GSP33nysu__1u:8924": "// oṃ bhūmāsamprasādādabhyupadeśāt oṃ //",
    "GSP33nysu__1u:8925": "idaṃ kaścidvayākhyāti /",
    "GSP33nysu__1u:8926": "bhūmā paramātmā /",
    "GSP33nysu__1u:8927": "kutaḥ /",
    "GSP33nysu__1u:8928": "samprasīdatyatreti samprasādaḥ suptiḥ /",
    "GSP33nysu__1u:8929": "tatra jāgratprāṇaḥ samprasādaśabdena lakṣyate /",
    "GSP33nysu__1u:8930": "tasmādūrdhvamupadeśāditi /",
    "GSP33nysu__1u:8931": "apara āha”samprasādo jīvātmā /",
    "GSP33nysu__1u:8932": "tasmādūrdhvamupadeśāditi /",
    "GSP33nysu__1u:8933": "tadubhayamapyasat /",
    "GSP33nysu__1u:8934": "prasiddhaprāṇādipadaparityāgenāprasiddhasamprasādapadopādāne kāraṇābhāvāt /",
    "GSP33nysu__1u:8935": "ato 'dhyupadeśādityeva hetuḥ /",
    "GSP33nysu__1u:8936": "nanu kathaṃ tasya paramātmatvasādhakatā /",
    "GSP33nysu__1u:8937": "anyatrāpi sambhavādityato vyākhyāti- akhileśatvāditi //",
    "GSP33nysu__1u:8938": "bhūmā saṃprasādād adhyupadeśāt |",
    "GSP33nysu__1u:8939": "...akhileśatvād bhūmā viṣṇuḥ sukhādhikaḥ // MAnuv_1,3.2cd //",
    "GSP33nysu__1u:8940": "adhiśabdo hīśvaravācī /",
    "GSP33nysu__1u:8941": "tathāca viśeṣānukterakhileśatvamevoktaṃ bhavati /",
    "GSP33nysu__1u:8942": "nacaitadasiddham /",
    "GSP33nysu__1u:8943": "nāmavāgādīnāṃ pūrvapūrvādhipatyasyoktatvāditi /",
    "GSP33nysu__1u:8944": "nanu tarhi samprasādādityetadanākāṅkṣitatvāt vyarthamāpannamiti cenna /",
    "GSP33nysu__1u:8945": "hetvantarābhidhāyakatvādityāśayena vyācaṣṭe- sukhādhika iti //",
    "GSP33nysu__1u:8946": "prasīdatya(ntya)neneti prasādaḥ sukham /",
    "GSP33nysu__1u:8947": "samyak prasādaḥ samprasādaḥ /",
    "GSP33nysu__1u:8948": "guṇaguṇibhāvābhyupagamena sukhādhika iti tātparyārtho 'bhihitaḥ /",
    "GSP33nysu__1u:8949": "ya(smāttasmā)tastasmāditi śeṣaḥ /",
    "GSP33nysu__1u:8950": "[======= JNys_1,3.III: akṣarādhikaraṇam =======]",
    "GSP33nysu__1u:8951": "// oṃ akṣaramambarāntadhṛteḥ oṃ //",
    "GSP33nysu__1u:8952": "akṣaram ambarāntadhṛteḥ |",
    "GSP33nysu__1u:8953": "“etadvai tadakṣaraṃ gārgī'; ityatroktamakṣaraṃ brahmaivetyuktam /",
    "GSP33nysu__1u:8954": "atra sūtram- //",
    "GSP33nysu__1u:8955": "oṃ anyabhāvavyāvṛtteśceti oṃ //",
    "GSP33nysu__1u:8956": "tadidamakṣarasya brahmatvopapādanāya hetvantarābhidhāyakatayā vyākhyātaṃ bhāṣye /",
    "GSP33nysu__1u:8957": "ākṣepanivartakatayāpyato viruddhavadityādinā vyākhyāyate /",
    "GSP33nysu__1u:8958": "tathāhi /",
    "GSP33nysu__1u:8959": "nedamakṣaraṃ brahma /",
    "GSP33nysu__1u:8960": "“asthūlamanaṇvahrasvamadīrghamalohitamacchāyamatamo",
    "GSP33nysu__1u:8961": "'vāyvanākāśamasaṅgamarasamavāgamano",
    "GSP33nysu__1u:8962": "'cakṣuṣkamaprāṇamasukhama(gotra)mātramanantaramabāhyaṃ na tadaśnāti kiñcana'; ityakṣarasyāsthūlatvādiśravaṇāt",
    "GSP33nysu__1u:8963": "nacaitadbrahmaṇaḥ sambhavati /",
    "GSP33nysu__1u:8964": "asthūlatvādipadairhi sthūlatvādiviparītam aṇutvādyabhidhānaṃ vā syāt /",
    "GSP33nysu__1u:8965": "sthūlatvādinivṛttimātraparyavasānaṃ vā /",
    "GSP33nysu__1u:8966": "ādye parasparavirodhaḥ /",
    "GSP33nysu__1u:8967": "asthūlamityanena hyaṇuparimāṇaṃ vaktavyam /",
    "GSP33nysu__1u:8968": "anaṇvityanena ca mahattvam /",
    "GSP33nysu__1u:8969": "nacobhayamekatra yujyate /",
    "GSP33nysu__1u:8970": "parasparaparihāreṇaiva vṛttidarśanāt /",
    "GSP33nysu__1u:8971": "evamahrasvamadīrghamityatrāpi virodho draṣṭavyaḥ /",
    "GSP33nysu__1u:8972": "nacaikaparimāṇopetamevotkṛṣṭāpekṣayāṇu mahaddīrghaṃ hrasvaṃ cetyucyata ityāśrayaṇena virodhaparihāraḥ",
    "GSP33nysu__1u:8973": "ghaṭāditulyatvenāvaktavyatvāt /",
    "GSP33nysu__1u:8974": "utkṛṣṭāpakṛṣṭaparimāṇadravyāntarābhāvācca /",
    "GSP33nysu__1u:8975": "dvitīye tu niḥsvabhāvaṃ brahmetyāpannam /",
    "GSP33nysu__1u:8976": "tathāca”sarvatra prasiddhopadeśāt /",
    "GSP33nysu__1u:8977": "attā carācaragrahaṇāt /",
    "GSP33nysu__1u:8978": "rūpopanyāsācca'; ityuktavirodhaḥ syāditi /",
    "GSP33nysu__1u:8979": "tatra tāvatprathamapakṣamabhyupetya caśabdasūcitaṃ parihāramāha- ata iti //",
    "GSP33nysu__1u:8980": "anyabhāvavyāvṛtteś ca |",
    "GSP33nysu__1u:8981": "ato viruddhavad bhātamapi vyākhyāya tattvataḥ /",
    "GSP33nysu__1u:8982": "yojanīyaṃ harau vākyaṃ viruddhairlakṣaṇairyutam // MAnuv_1,3.3 //",
    "GSP33nysu__1u:8983": "brahmaiva ... // MAnuv_1,3.4a //",
    "GSP33nysu__1u:8984": "yato brahma viruddhairlakṣaṇairyutameva ato,",
    "GSP33nysu__1u:8985": "viruddhavatuuktobhayavidhaviruddhārthapratipādakamiva, bhātaṃupratītamapi vākyaṃ tattvato vyākhyāya harau yojanīyam yojayituṃ śakyamiti yojanā /",
    "GSP33nysu__1u:8986": "yato 'mbarāntadhṛtyādinākṣarasya viṣṇutvaṃ niścitamato viruddhavadbhātamapi vākyaṃ tattvato vyākhyāya harau yojayitavyamiti vā /",
    "GSP33nysu__1u:8987": "kathaṃ tattvato vyākhyānamityapekṣāyāṃ viruddhairiti sambaddhayate /",
    "GSP33nysu__1u:8988": "athavā ata ityasya pūrvatra sambandhaḥ /",
    "GSP33nysu__1u:8989": "yataḥ sukhādhiko 'to bhūmā viṣṇuri(viṣṇurato bhūme0ti /",
    "GSP33nysu__1u:8990": "viruddhavaditi pratijñāyāṃ viruddhairiti hetutayā sambaddhayate /",
    "GSP33nysu__1u:8991": "etaduktaṃ bhavati /",
    "GSP33nysu__1u:8992": "nākṣarasya brahmatve 'sthūlamityadivākyasyānavakāśaḥ /",
    "GSP33nysu__1u:8993": "asthūlādipadaistadviparītāṇutvādyabhidhānamiti vyākhyānasyāṅgīkārāt /",
    "GSP33nysu__1u:8994": "nacaivaṃ sati parasparavirodha iti vācyam /",
    "GSP33nysu__1u:8995": "viruddhadharmāṇāṃ brahmaṇyavasthānasya śrutyādisiddhatvāditi /",
    "GSP33nysu__1u:8996": "viruddhairlakṣaṇairyutaṃ brahmetyuktam /",
    "GSP33nysu__1u:8997": "me mātā vandhyetivadvayāhatatvāt /",
    "GSP33nysu__1u:8998": "yadi hi mahattvāṇutvādīni viruddhāni /",
    "GSP33nysu__1u:8999": "kathaṃ tarhi tairyutamekaṃ syāt /",
    "GSP33nysu__1u:9000": "virodhasya sahānavasthānātmakatvāt /",
    "GSP33nysu__1u:9001": "yadi caikaṃ tairyutaṃ kathaṃ tarhi tāni viruddhāni syuḥ /",
    "GSP33nysu__1u:9002": "sahāvasthānasyāvirodharūpatvādityāśaṅkayoktaṃ vivṛṇoti- tānīti //",
    "GSP33nysu__1u:9003": "... tāni liṅgāni tadanyatra tvasantyapi /",
    "GSP33nysu__1u:9004": "avirodhena govinde santyasthūlādikāni ca // MAnuv_1,3.4 //",
    "GSP33nysu__1u:9005": "viruddhairlakṣaṇairyuktaṃ brahmetyanenaitadasmābhirabhipretam /",
    "GSP33nysu__1u:9006": "tānyasthūlādikāni aṇutvamahattvādikāni liṅgāni tasmādbrahmaṇo 'nyatra",
    "GSP33nysu__1u:9007": "sahāsantyapi govinde 'virodhenaiva sahaiveti yāvat santīti /",
    "GSP33nysu__1u:9008": "na punarvirodhamabhyupetyaikatrāvasthānamucyate yena vyāghātaḥ syāt ityavadhāraṇārthasya caśabdasyātharḥ",
    "GSP33nysu__1u:9009": "govinda ityanena yaśodādipratyakṣamapyatrārthe pramāṇamiti sūcayati /",
    "GSP33nysu__1u:9010": "ayamabhisandhiḥ /",
    "GSP33nysu__1u:9011": "aṇutvamahattvādikaṃ brahmaṇi kiṃ pramāṇābhāvānnābhyupeyam /",
    "GSP33nysu__1u:9012": "kiṃvā viruddhatvāt /",
    "GSP33nysu__1u:9013": "nādyaḥ /",
    "GSP33nysu__1u:9014": "“aṇoraṇīyān'; ityādyāgamasyobhayakāryadarśanānumānasyodāhṛtapratyakṣasya ca tatra pramāṇatvāt",
    "GSP33nysu__1u:9015": "dvitīye 'pi kiṃ virodhaḥ pramāṇenātha parasparam /",
    "GSP33nysu__1u:9016": "na prathamaḥ /",
    "GSP33nysu__1u:9017": "viparītapramāṇādarśanāt /",
    "GSP33nysu__1u:9018": "dravyatvādestūktapramāṇaviruddhatvena kālātyayāpadiṣṭatvāt /",
    "GSP33nysu__1u:9019": "kiñcākāśasya paramāṇusaṃyogaḥ kimākāśaikadeśe vartate, utākāśa eva /",
    "GSP33nysu__1u:9020": "ādye kimekadeśo nāmāvayavaḥ, pradeśabhedo vā /",
    "GSP33nysu__1u:9021": "nādyaḥ /",
    "GSP33nysu__1u:9022": "anabhyupagamāt /",
    "GSP33nysu__1u:9023": "dvitīye kimasāvākāśasvarūpamevāthārthāntaram /",
    "GSP33nysu__1u:9024": "ādyo 'ntye 'ntarbhavati /",
    "GSP33nysu__1u:9025": "dvitīyo 'pyabhyupagamaviruddhaḥ /",
    "GSP33nysu__1u:9026": "aupādhikāṅgīkāre tvātmāśrayādikam /",
    "GSP33nysu__1u:9027": "na dvitīyaḥ /",
    "GSP33nysu__1u:9028": "bherīsaṃyogasyāpi tathātvāpatteḥ /",
    "GSP33nysu__1u:9029": "tathāca sarvatra śabdopalabdhiprasaṅgāt /",
    "GSP33nysu__1u:9030": "ataḥ paramāṇusaṃyogārthamākāśo 'ṇurabhyupagantavya iti vyabhicāraśca /",
    "GSP33nysu__1u:9031": "na dvitīyaḥ /",
    "GSP33nysu__1u:9032": "parasparavirodhādanyatra sarvatra /",
    "GSP33nysu__1u:9033": "sa hi sarvatra sahānavasthānadarśanādvā kalpanīyaḥ /",
    "GSP33nysu__1u:9034": "uta kvacit /",
    "GSP33nysu__1u:9035": "kiṃ vā vimatipadādanyatra sarvatra /",
    "GSP33nysu__1u:9036": "nādyaḥ /",
    "GSP33nysu__1u:9037": "brahmaṇi śrutyādinā sahāvasthānasya darśanāt /",
    "GSP33nysu__1u:9038": "na dvitīyaḥ /",
    "GSP33nysu__1u:9039": "ākāśamanasoḥ parasparaparihāreṇa vartamānayorapi bhūtatvamūrtatvayorvirodhābhāvāt /",
    "GSP33nysu__1u:9040": "anyathā pṛthivyādau tadubhayaṃ na syāt /",
    "GSP33nysu__1u:9041": "na tṛtīyaḥ /",
    "GSP33nysu__1u:9042": "nityatvajñānatvayoraśarīratvakartṛtvayoścānyatra sarvatra sahānavasthitayorīśvarabuddhāvīśvare ca samāveśābhāvaprasaṅgāt /",
    "GSP33nysu__1u:9043": "kiñca /",
    "GSP33nysu__1u:9044": "saṃyogādīnāṃ pradeśavṛttitvamaṅgīkurvatā na tāvatpradeśavṛttitvamavayavavṛttitvamaṅgīkartumucitam",
    "GSP33nysu__1u:9045": "ākāśādīnāṃ tadabhāvāt /",
    "GSP33nysu__1u:9046": "anyadharmasyānyavṛttitvābhyupagame 'tiprasaṅgācca /",
    "GSP33nysu__1u:9047": "kintu svātyantābhāvasamānādhikaraṇatvameva vaktavyam /",
    "GSP33nysu__1u:9048": "tathāca bhāvābhāvayoranyatra sarvatra sahānavasthitaṃ kathaṃ virodho na bhavet /",
    "GSP33nysu__1u:9049": "darśanāditi cetsamaṃ prakṛte 'pi /",
    "GSP33nysu__1u:9050": "tasmādanyatra sarvatra sahānavasthitaṃ kathaṃ nāma sahāvatiṣṭhata ityevaṃ praśnamātramavaśiṣyate",
    "GSP33nysu__1u:9051": "tatra vastusvabhāva eva tādṛśa iti parihāraḥ /",
    "GSP33nysu__1u:9052": "na caivamatiprasaṅgaḥ /",
    "GSP33nysu__1u:9053": "pramāṇabhāvābhāvābhyāṃ tadvyudāsāt /",
    "GSP33nysu__1u:9054": "evaṃ sati vākyavyavasthā na kvāpyāśrayaṇīyeti cenna /",
    "GSP33nysu__1u:9055": "pramāṇasvarūpāvadhāraṇe tvevametadityaṅgīkārāt /",
    "GSP33nysu__1u:9056": "ata eva na mīmāṃsāvaiyarthyamiti /",
    "GSP33nysu__1u:9057": "evaṃ tāvadasthūlādipadānāmaṇutvādyabhidhāyakatvapakṣamupādāya śruterbrahmaviṣayatvamupapāditam",
    "GSP33nysu__1u:9058": "idānīṃ sthūlatvādinivṛttiparatve 'pi na dāṣa ityevaṃparatayā sūtraṃ",
    "GSP33nysu__1u:9059": "vyācaṣṭe- anyeti //",
    "GSP33nysu__1u:9060": "anyavastusvabhāvānāṃ sthaulyādīnāmapākṛtim /",
    "GSP33nysu__1u:9061": "nārāyaṇe śrutirvakti natu tasyāsvabhāvatām // MAnuv_1,3.5 //",
    "GSP33nysu__1u:9062": "brahmaṇo 'nyāni vastūni ghaṭādīni /",
    "GSP33nysu__1u:9063": "tatsvabhāvabhūtāni yāni sthaulyādīni jaḍāni paratantrāṇi kāryāṇi vināśavantyaṇutvādibhiḥ sahānavasthitāni ca /",
    "GSP33nysu__1u:9064": "tathāvidhānāṃ sthaulyādīnāmabhāvaṃ nārāyaṇe”asthūlamanaṇuḥ';",
    "GSP33nysu__1u:9065": "ityādiśrutirvakti /",
    "GSP33nysu__1u:9066": "natu tasya niḥsvabhāvatvaṃ yenoktavirodhaḥ syādityarthaḥ /",
    "GSP33nysu__1u:9067": "kuta evaṃ śruterarthasaṅkocaḥ kriyate /",
    "GSP33nysu__1u:9068": "niḥsvabhāvatvamevārthaḥ kiṃ na syādityata āha- sarvadharmeti //",
    "GSP33nysu__1u:9069": "sarvadharmā sarvanāmā sarvakarmā guṇāḥ śrutāḥ /",
    "GSP33nysu__1u:9070": "doṣāḥ śrutāśca netyādyā pramāṇaṃ śrutiratra ca // MAnuv_1,3.6 //",
    "GSP33nysu__1u:9071": "atra parameśvarasya sasvabhāvatve na kevalamatra kiṃ nāma pūrvoktāṇutvamahāttvādau cetyarthaḥ",
    "GSP33nysu__1u:9072": "ihācchāyamatama ityāderasaṅkucitavṛttitvameva jñeyam /",
    "GSP33nysu__1u:9073": "bahupadaviṣaṭatvādidaṃ vyākhyānaṃ svaśabdena vidhāya sūtrakāraḥ,",
    "GSP33nysu__1u:9074": "katipayapadaviṣayaṃ pūrvavyākhyānaṃ caśabdena samuccitavāniti /",
    "GSP33nysu__1u:9075": "[======= JNys_1,2.VII: vāmanādhikaraṇam =======]",
    "GSP33nysu__1u:9076": "ataḥparāṇi sūtrāṇi bhāṣya eva spaṣṭārthānīti na tatra vaktavyamasti /",
    "GSP33nysu__1u:9077": "paramākhyavidyāvyākhyāṃ karomīti ca pratijñātam /",
    "GSP33nysu__1u:9078": "tadubhayasiddhayarthametatpādādhikaraṇaviṣayapūrvapakṣasiddhāntanyāyān saṅgraheṇa darśayati- liṅgamiti //",
    "GSP33nysu__1u:9079": "liṅgaṃ sādhāraṇaṃ śabdau sthānaṃ liṅgamanugrahaḥ /",
    "GSP33nysu__1u:9080": "punaḥ śabdā liṅgaśabdau vicāryā dvisthitā iha // MAnuv_1,3.7 //",
    "GSP33nysu__1u:9081": "bāhulyaṃ liṅgaśabdānāmanuktiśca viruddhatā /",
    "GSP33nysu__1u:9082": "adṛṣṭiranvayābhāvo viparītaśrutibhramaḥ // MAnuv_1,3.8 //",
    "GSP33nysu__1u:9083": "liṅgāvakāśarāhityabhramastādṛg dvayaṃ tathā /",
    "GSP33nysu__1u:9084": "bahutādṛktavamuktasya virodho 'rthāt tathā gatiḥ /",
    "GSP33nysu__1u:9085": "samastametadityatra pūrvapakṣeṣu yuktayaḥ // MAnuv_1,3.9 //",
    "GSP33nysu__1u:9086": "ta eva balavantastu gatyantaravivarjitāḥ /",
    "GSP33nysu__1u:9087": "siddhāntayuktayo jñeyā dṛśyante tāśca sarvaśaḥ // MAnuv_1,3.10 //",
    "GSP33nysu__1u:9088": "etacca nyāyavivaraṇe svayamevācāryeṇa vyākhyātamiti tatraivāvagantavyam /",
    "GSP33nysu__1u:9089": "sūtrasūcitānsiddhāntanyāyānabhidhāya sākṣāduktānapyāha- mukteti //",
    "GSP33nysu__1u:9090": "muktopasṛpyatā prāṇādādhikyaṃ sarvatastathā /",
    "GSP33nysu__1u:9091": "vailakṣaṇyaṃ svabhāvasya prekṣāpūrvakriyā tathā // MAnuv_1,3.11 //",
    "GSP33nysu__1u:9092": "arasya ṇyasya ceśatvaṃ sūryādyanukṛtistathā /",
    "GSP33nysu__1u:9093": "vāmanākhyā sarvakampastacchabdānanyasiddhatā // MAnuv_1,3.12 //",
    "GSP33nysu__1u:9094": "anāmarūpatā bhedasyopajīvyapramāṇatā /",
    "GSP33nysu__1u:9095": "sarvaiśvaryādikādyāstā vedeśena pradarśitāḥ // MAnuv_1,3.13 //",
    "GSP33nysu__1u:9096": "ata eva pūrvaṃ dṛśyanta ityuktvātra pradarśitā ityuktam /",
    "GSP33nysu__1u:9097": "sarvatastathā ityetatpūrveṇottareṇa ca sambaddhayate /",
    "GSP33nysu__1u:9098": "prāṇādādhikyaṃ tathā sarvata ādhikyamiti /",
    "GSP33nysu__1u:9099": "svabhāvasya sarvato vailakṣaṇyaṃ tathāmbarāntadhṛtyādīti /",
    "GSP33nysu__1u:9100": "prekṣāpūrvakriyā tatheti tathāśabda uttaratra sambadhyate /",
    "GSP33nysu__1u:9101": "tenāpahatapāpmatvādīnāṃ grahaṇam /",
    "GSP33nysu__1u:9102": "sūryādyanukṛtistathā sarvaprakāśakatvam /",
    "GSP33nysu__1u:9103": "tacchabdānanyasiddhateti jyotiḥśabdasyānyatrāsambhava ityarthaḥ /",
    "GSP33nysu__1u:9104": "upajīvyaṃ pramāṇaṃ yasyāsau tathoktastasya bhāva upajīvyapramāṇatā /",
    "GSP33nysu__1u:9105": "tā iti siddhāntayuktayaḥ /",
    "GSP33nysu__1u:9106": "nanvatra pāde caturdaśādhikaraṇāni bhāṣyādavagamyante /",
    "GSP33nysu__1u:9107": "viṣayāḥ pūrvapakṣanyāyāḥ siddhāntanyāyāścātra dvādaśaivoktāḥ na ca viṣayādinā vinādhikaraṇaṃ sambhavati /",
    "GSP33nysu__1u:9108": "tatkathametaditi cet /",
    "GSP33nysu__1u:9109": "ittham /",
    "GSP33nysu__1u:9110": "“taduparyapi bādarāyaṇaḥ sambhavāt'”śugasya",
    "GSP33nysu__1u:9111": "tadanādaraśravaṇāttadādravaṇātsūcyate hi'; ityetadadhikaraṇadvayaṃ na samanvayasamarthanārtham",
    "GSP33nysu__1u:9112": "kiṃ nāma devādīnāṃ vedavidyādhikārasamarthanārthamādyam /",
    "GSP33nysu__1u:9113": "dvitīyaṃ tu traivarṇikavyatiriktānāṃ",
    "GSP33nysu__1u:9114": "tadabhāvasamarthanātharmityetajjñāpayitumetadadhikaraṇadvayaviṣayaviṣayādyanuktiḥ",
    "GSP33nysu__1u:9115": "anyathā tatrāpi samanvayasambandhānveṣaṇena śiṣyāṇāṃ vṛthā prayāsaḥ prasajyeta /",
    "GSP33nysu__1u:9116": "nanvetaddvayamatra na vicāraṇīyam /",
    "GSP33nysu__1u:9117": "asaṅgatatvāt /",
    "GSP33nysu__1u:9118": "tathāhi /",
    "GSP33nysu__1u:9119": "saṅgatistāvaddvividhā bhavati /",
    "GSP33nysu__1u:9120": "antarbhāvalakṣaṇā'nantaryalakṣaṇā ca /",
    "GSP33nysu__1u:9121": "tatrādyā tāvadanayoradhikaraṇayorna sambhavati /",
    "GSP33nysu__1u:9122": "samanvayalakṣaṇe prathamādhyāye 'nantarbhāvasya bhavadbhirevoktatvāt /",
    "GSP33nysu__1u:9123": "adhyāyānantarbhūtayośca pādāntarbhāvāsambhavāt /",
    "GSP33nysu__1u:9124": "uttarāpi ṣoḍhā bhavati /",
    "GSP33nysu__1u:9125": "prasaṅgopodghātāvasaraprāptikāraṇakāryatvaikakāryatvabhedāt /",
    "GSP33nysu__1u:9126": "tatra na tāvatprathamātrāsti /",
    "GSP33nysu__1u:9127": "smārakābhāvāt /",
    "GSP33nysu__1u:9128": "na dvitīyā /",
    "GSP33nysu__1u:9129": "vinaiva tena prakṛtasiddheḥ /",
    "GSP33nysu__1u:9130": "na tṛtīyā /",
    "GSP33nysu__1u:9131": "samanvayaśeṣeṇāvaruddhatvāt /",
    "GSP33nysu__1u:9132": "na caturthī /",
    "GSP33nysu__1u:9133": "uttaraṃ prabandhaṃ prati kāraṇatvānupalambhāt /",
    "GSP33nysu__1u:9134": "na pañcamī /",
    "GSP33nysu__1u:9135": "pūrvaprabandhakāryatvādarśanāt /",
    "GSP33nysu__1u:9136": "nāpi ṣaṣṭhī /",
    "GSP33nysu__1u:9137": "pūrveṇānenottareṇa caikasyājananāt /",
    "GSP33nysu__1u:9138": "tasmādidaṃ nehāvakāśamarhatītyata āha- adhikāraśceti //",
    "GSP33nysu__1u:9139": "adhikāraśca taddhāniḥ prasaṅgādeva cintitau // MAnuv_1,3.14ab //",
    "GSP33nysu__1u:9140": "antarbhāvalakṣaṇasaṅgatyabhāve 'pi devānāṃ vedavidyādhikāraḥ tadabhāvaḥ",
    "GSP33nysu__1u:9141": "śūdrādīnāmatra prasaṅgādeva cintitau /",
    "GSP33nysu__1u:9142": "prasaṅgaśca manuṣyādhikāratvāditi pūrvasūtroktyopodbalita iti bhāvaḥ /",
    "GSP33nysu__1u:9143": "naca prasaktānuprasaktavicantane 'tiprasaṅgaḥ /",
    "GSP33nysu__1u:9144": "prayojanabhāvābhāvābhyāṃ vyavasthānāt /",
    "GSP33nysu__1u:9145": "prakṛte ca”viśvedevā upāsate'; ityuktopapannatvādikaṃ prayojanamasti /",
    "GSP33nysu__1u:9146": "nanu cintitāviti katham /",
    "GSP33nysu__1u:9147": "vipratiṣedhe paraṃ kāryamiti strīliṅgena bhāvyam /",
    "GSP33nysu__1u:9148": "maivam /",
    "GSP33nysu__1u:9149": "itāmau viṣayāvityadhyāhāram /",
    "GSP33nysu__1u:9150": "[======= JNys_1,3.VIII: devatvādhikaraṇam =======]",
    "GSP33nysu__1u:9151": "atra devānāṃ vedavidyādhikārākṣepārthaṃ",
    "GSP33nysu__1u:9152": "sūtradvayam”madhvādiṣvasambhavādanadhikāraṃ jaiminiḥ'”jyotiṣi bhāvācca';",
    "GSP33nysu__1u:9153": "iti /",
    "GSP33nysu__1u:9154": "tasyārthaḥ /",
    "GSP33nysu__1u:9155": "na devā vaidikopāsanādāvadhikriyante /",
    "GSP33nysu__1u:9156": "tānprati vaidikavidherabhāvāt /",
    "GSP33nysu__1u:9157": "“ātmānamupāsīta'; ityādividhireva tānviṣayīkarotīti cenna /",
    "GSP33nysu__1u:9158": "vikalpānupapatteḥ /",
    "GSP33nysu__1u:9159": "tathāhi /",
    "GSP33nysu__1u:9160": "kiṃ teṣāṃ sarvavedoktopāsanādāvadhikāraḥ /",
    "GSP33nysu__1u:9161": "kiṃ vā kvacit /",
    "GSP33nysu__1u:9162": "nādyaḥ /",
    "GSP33nysu__1u:9163": "sarvatra teṣāṃ niyojyatvābhāvāt /",
    "GSP33nysu__1u:9164": "tatsādhyaphalakāmo hi tatra niyujyate /",
    "GSP33nysu__1u:9165": "phalaṃ ca taducyate /",
    "GSP33nysu__1u:9166": "yadaprāptamananuṣṭhitasādhanaṃ ca /",
    "GSP33nysu__1u:9167": "naca sarvopāsanādiphale devānāṃ kāmaḥ sambhavati /",
    "GSP33nysu__1u:9168": "madhvādyupāsanānāṃ devatāpadaprāptiphalatvāt /",
    "GSP33nysu__1u:9169": "tasya ca taiḥ prāptatvāt /",
    "GSP33nysu__1u:9170": "sarvajñatvenopāsanāsādhyajñānasyāpi nityasiddhatvāt /",
    "GSP33nysu__1u:9171": "ata eva na dvitīyaḥ /",
    "GSP33nysu__1u:9172": "kiñca jaiminirapyevaṃ manyata iti /",
    "GSP33nysu__1u:9173": "evamavāntaraphalasya paramaprayojanasya ca padādeḥ prāptatvena vidherasambhavājjaiminivacanācca devānāmanadhikāra iti prāpte tatpratividhānārthaṃ sūtram /",
    "GSP33nysu__1u:9174": "oṃ bhāvaṃ tu bādarāyaṇo 'sti hīti oṃ //",
    "GSP33nysu__1u:9175": "tatphalāya vidhiḥ siddhe copāsāyā nirākṛtaḥ // MAnuv_1,3.14cd //",
    "GSP33nysu__1u:9176": "yato jaimininānyārthamasiddhe 'rthe vidhistathā /",
    "GSP33nysu__1u:9177": "vidyādhirājasya matamavirodhastayostataḥ // MAnuv_1,3.15 //",
    "GSP33nysu__1u:9178": "tatra yatpūrvapakṣiṇodāhṛtaṃ jaiminivacanaṃ tasya parihāro nāsti /",
    "GSP33nysu__1u:9179": "tatkiṃ bhagavanmataviruddhatvenāpramāṇameva pratipattavyamiti /",
    "GSP33nysu__1u:9180": "maivam /",
    "GSP33nysu__1u:9181": "bhinnaviṣayatvena virodhābhāvādityāha- tatphalāyeti //",
    "GSP33nysu__1u:9182": "taditi “vasūnāmevaiko bhūtvā'; ityādiśrutiprasiddhaṃ parāmṛśati /",
    "GSP33nysu__1u:9183": "siddhe jñāte brahmasvarūpe, viṣayasaptamīyam /",
    "GSP33nysu__1u:9184": "upāsāyā vidhiriti sambandhaḥ /",
    "GSP33nysu__1u:9185": "anyārthaṃ phalāntarārtham /",
    "GSP33nysu__1u:9186": "tathā asiddhe 'rthe vidhirupāsāyā ityatrāpyanuvartate /",
    "GSP33nysu__1u:9187": "atretiśabdādhyāhāreṇa matamiti yojyam /",
    "GSP33nysu__1u:9188": "tayomartayoḥ /",
    "GSP33nysu__1u:9189": "nanu kiṃ tadanyaphalaṃ kathaṃ ca sarvajñānāmasiddho 'tharḥ /",
    "GSP33nysu__1u:9190": "yena devānāmapyupāsanāvidhānopapattirityata āha- mokṣa iti //",
    "GSP33nysu__1u:9191": "mokṣe phalaviśeṣo 'sti naca sarvaṃ prakāśate /",
    "GSP33nysu__1u:9192": "sarvadā tena devānāmapi yuktā hyupāsanā // MAnuv_1,3.16 //",
    "GSP33nysu__1u:9193": "yacca prakāśate, na tatsarvadā /",
    "GSP33nysu__1u:9194": "tena tadubhayārtham /",
    "GSP33nysu__1u:9195": "hiśabdo yasmādityarthe /",
    "GSP33nysu__1u:9196": "nanu sarvajñānāṃ sarvaṃ na prakāśata iti vipratiṣiddham /",
    "GSP33nysu__1u:9197": "maivam /",
    "GSP33nysu__1u:9198": "parameśvaravyatiriktānāṃ sarvajñatvāsiddherityāha- nityamiti //",
    "GSP33nysu__1u:9199": "nityaṃ vṛddhikṣayāpetaṃ viṣṇoḥ pūrṇaṃ tu vedanam /",
    "GSP33nysu__1u:9200": "spaṣṭātispaṣṭaviśadaṃ brahmaṇo 'śeṣavastugam // MAnuv_1,3.17 //",
    "GSP33nysu__1u:9201": "anyeṣāṃ kramaśo jñānaṃ mitavastugataṃ sadā // MAnuv_1,3.18ab //",
    "GSP33nysu__1u:9202": "pūrṇam aśeṣārthaviṣayam /",
    "GSP33nysu__1u:9203": "tuśabdo 'vadhāraṇe, viṣṇoreveti sambadhyate /",
    "GSP33nysu__1u:9204": "spaṣṭātispaṣṭaviṣayamiti /",
    "GSP33nysu__1u:9205": "niratiśayaspaṣṭamityarthaḥ /",
    "GSP33nysu__1u:9206": "nanu spaṣṭatā nāma jñānasya viśeṣaviṣayatā /",
    "GSP33nysu__1u:9207": "sā ca pūrṇamityanenaiva gatā /",
    "GSP33nysu__1u:9208": "maivam /",
    "GSP33nysu__1u:9209": "aparokṣatvādivatspaṣṭatāyā viṣayānapekṣajñānadharmatvāṅgīkārāt /",
    "GSP33nysu__1u:9210": "tasya cānubhavasiddhatvāt /",
    "GSP33nysu__1u:9211": "brahmaṇo hiraṇyagarbhasya /",
    "GSP33nysu__1u:9212": "aśeṣavastugaṃ parabrahmātiriktāśeṣavastuviṣayam /",
    "GSP33nysu__1u:9213": "atrāpyeveti sambaddhayate /",
    "GSP33nysu__1u:9214": "natu sarvārthaviṣayatvādyuktaviśeṣaṇopetamityarthaḥ /",
    "GSP33nysu__1u:9215": "atra brahmasaṃvedanasya pṛthaguktiḥ kaimutyārtham /",
    "GSP33nysu__1u:9216": "viṣṇusaṃvedanoktistu sarvaviṣayatvasya viṣṇujñānalakṣaṇatvenetareṣāṃ tadasambhāvitamiti sūcayitum",
    "GSP33nysu__1u:9217": "mitavastugataṃ parameśvarātiriktakatipayārthaviṣayam /",
    "GSP33nysu__1u:9218": "etena bhāvamiti sūtraṃ vyākhyātaṃ bhavati /",
    "GSP33nysu__1u:9219": "atra ca”yāvatsevā'; ityādibhāṣyodāhṛtaṃ vacanaṃ pramāṇamiti /",
    "GSP33nysu__1u:9220": "nanu jaiminibhagavanmatayoravirodha iti na yuktam /",
    "GSP33nysu__1u:9221": "jaiminirhi śrutaphalādyatiriktaṃ phalādikaṃ vidyānāmastīti vā manyate nāstīti vā /",
    "GSP33nysu__1u:9222": "ādye kathamanadhikāraṃ brūyāt /",
    "GSP33nysu__1u:9223": "dvitīye tu kathaṃ na virodha iti cenna /",
    "GSP33nysu__1u:9224": "bhagavataḥ sūtrakārasyāśeṣaviśeṣajñatvena viśadaṃ vacanam /",
    "GSP33nysu__1u:9225": "jaiministu sāmānyavedī phalāntarādikamajānanna",
    "GSP33nysu__1u:9226": "nirākuvarnyathāśrutamaṅgīkṛtyānadhikāramuktavānityavirodhopapatterityāha-",
    "GSP33nysu__1u:9227": "ityādaya iti //",
    "GSP33nysu__1u:9228": "ityādayo viśeṣāstu sadā vidyāpaterhṛdi // MAnuv_1,3.18cd //",
    "GSP33nysu__1u:9229": "jaiminyādyāstu sāmānyavettṛtvāt tat tathāvadan /",
    "GSP33nysu__1u:9230": "vidyeśamatametasmānnaiva sadbhirviruddhayate // MAnuv_1,3.19 //",
    "GSP33nysu__1u:9231": "mokṣa ityuktaparāmarśārtha itiśabdaḥ /",
    "GSP33nysu__1u:9232": "tuśabdo vidyāpatestu iti yojyaḥ /",
    "GSP33nysu__1u:9233": "hṛdi vartante /",
    "GSP33nysu__1u:9234": "tasmādasau viśadamavādīditi śeṣaḥ /",
    "GSP33nysu__1u:9235": "tata devatānadhikārādikam /",
    "GSP33nysu__1u:9236": "tatheti /",
    "GSP33nysu__1u:9237": "saṃmugdhamityarthaḥ /",
    "GSP33nysu__1u:9238": "asyāpyupapādanāya nityamityādipūvarvākyamanusandheyam /",
    "GSP33nysu__1u:9239": "vidyeśetyupasaṃhāraḥ /",
    "GSP33nysu__1u:9240": "ayaṃ nyāyo 'nyatrāpyanusandheya iti jñāpayitumityādaya itrata jaiminyādyā iti sadbhiriti coktamiti",
    "GSP33nysu__1u:9241": "// iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā",
    "GSP33nysu__1u:9242": "kṛtāyāṃ ṭīkāyāṃ viṣamapadavākyārthavivṛtau tṛtīyaḥ pādo 'yaṃ",
    "GSP33nysu__1u:9243": "prathamaviṣaye paryavasitaḥ /",
    "GSP33nysu__1u:9244": "// iti śrīmannyāsudhāyāṃ prathamādhyāyasya tṛtīyaḥ pādaḥ //",
    "GSP33nysu__1u:9245": "Adhyaya 1, Pada 4",
    "GSP33nysu__1u:9246": "[======= JNys_1,4.I: ānumānikādhikaraṇam =======]",
    "GSP33nysu__1u:9247": "// atha śrīmannyāyasudhāyāṃ ānumānikādhikaraṇam //",
    "GSP33nysu__1u:9248": "anyatraiva prasiddhaśabdasamanvayapratipādanaṃ pādārtha iti bhāṣyātpariśeṣādvā siddham /",
    "GSP33nysu__1u:9249": "anyatra prasiddhebhyo 'nyatraiva prasiddhānāṃ vivekaśca bhāṣya evopapādita iti nehocyate /",
    "GSP33nysu__1u:9250": "oṃ ānumānikamapyekeṣāmiti cenna śarīrarūpakavinyastagṛhīterdarśayati ca oṃ",
    "GSP33nysu__1u:9251": "ānumānikam apy ekeṣām iti cen na śarīra-rūpaka-vinyasta-gṛhīter darśayati ca |",
    "GSP33nysu__1u:9252": "atra”mahataḥ paramavyaktamavyaktātpuruṣaḥ paraḥ'; iti vākyamudāhṛtya,",
    "GSP33nysu__1u:9253": "avyaktaśabdaṃ paraṃ brahmaivetyupapāditam /",
    "GSP33nysu__1u:9254": "tatra yaduktaṃ pūrvapakṣiṇā”avyaktaṃ cetparaṃ brahma tadā tasya puruṣādavaratvaṃ prāpnoti",
    "GSP33nysu__1u:9255": "naca tadyuktam /",
    "GSP33nysu__1u:9256": "sakalaśrutyādivirodhāt'; iti /",
    "GSP33nysu__1u:9257": "tatparihārārthaṃ sūtram tadadhīnatvādarthavaditi /",
    "GSP33nysu__1u:9258": "tadadhīnatvād arthavat |",
    "GSP33nysu__1u:9259": "tasyārthaṃ vivṛṇoti- duḥkhīti //",
    "GSP33nysu__1u:9260": "duḥkhibaddhāvarādyāstu tadadhīnatvahetutaḥ /",
    "GSP33nysu__1u:9261": "śabdā brahmaṇi vartante ... // MAnuv_1,4.1a-c //",
    "GSP33nysu__1u:9262": "avyaktagrahaṇamupalakṣaṇam /",
    "GSP33nysu__1u:9263": "yatra vākye sarveśvaratvavirodhi duḥkhitvādikaṃ pratīyate”jīvā eva tu duḥkhinaḥ',”yonimanye prapadyante'; ityādau, tasya sarvasyāpi samanvayo",
    "GSP33nysu__1u:9264": "'tra pratipādyata ityato duḥkhyādagrahaṇam /",
    "GSP33nysu__1u:9265": "nāvyaktādiśabdānāṃ brahmaparatve 'pyavaratvādiprāptyā sarvamānavirodho",
    "GSP33nysu__1u:9266": "'sti /",
    "GSP33nysu__1u:9267": "yataḥ svasminnavaratvādyabhāve 'pi tadvatāṃ pradhānādīnāṃ brahmādhīnatvena",
    "GSP33nysu__1u:9268": "hetunā duḥkhī,baddhaḥ,avaraḥ, ityādyā api śabdā brahmaṇi vartanta ityaṅgīkṛtam /",
    "GSP33nysu__1u:9269": "etaduktaṃ bhavati /",
    "GSP33nysu__1u:9270": "duḥkhyādiśabdabalādeva hi duḥkhitvādiprāptiḥ /",
    "GSP33nysu__1u:9271": "tataśca pramāṇavirodho vācyaḥ /",
    "GSP33nysu__1u:9272": "naca duḥkhyādiśabdo niyamena duḥkhādisamavāyasya vācakaḥ /",
    "GSP33nysu__1u:9273": "kintu tadasyāstīti tatsambandhamātrasya /",
    "GSP33nysu__1u:9274": "sambandhaśca samavāya iva svāmyamapi bhavati /",
    "GSP33nysu__1u:9275": "“tatra niraniṣyo niravadyaḥ'”nāmāni sarvāṇi yamāviśanti'; iti niravakāśaśrutidvayānyathānupapattyā",
    "GSP33nysu__1u:9276": "duḥkhyādiśabdapravṛttirityaṅgīkāre kānupapattiriti /",
    "GSP33nysu__1u:9277": "bhavatvevaṃ taddhitānteṣu gatiḥ /",
    "GSP33nysu__1u:9278": "kṛdanteṣu baddhādiśabdeṣu rūḍheṣu cāvarādiśabdeṣu katham /",
    "GSP33nysu__1u:9279": "ittham /",
    "GSP33nysu__1u:9280": "baddhaśabdasya bandhaṃ prati karmatvaṃ pravṛttinimittam /",
    "GSP33nysu__1u:9281": "tadyasyāsti tatra sa śabdo vartate /",
    "GSP33nysu__1u:9282": "yasyāstīti ca sambandhamātramucyate /",
    "GSP33nysu__1u:9283": "sambandhaviśeṣe pramāṇābhāvāt /",
    "GSP33nysu__1u:9284": "evaṃ kārakāntaravāciṣvapi draṣṭavyam /",
    "GSP33nysu__1u:9285": "avarādiśabdā api avaratvādinimittādhīnapravṛttaya evameva yojyāḥ /",
    "GSP33nysu__1u:9286": "kiñca”prātipadikāddhātvarthaḥ'; iti ṇyantebhyaḥ pacādyaci vihite sulabhaivāvarādiśabdapravṛttiḥ",
    "GSP33nysu__1u:9287": "syādeṣā vyākhyā, yatra śabdato 'varatvādipratītiḥ /",
    "GSP33nysu__1u:9288": "yatra punaḥ”avyaktātpuruṣaḥ para ityādāvarthādavatvādiprāptistatra katham",
    "GSP33nysu__1u:9289": "nahi śabdavadupapattirvyākhyānamarhati /",
    "GSP33nysu__1u:9290": "ucyate /",
    "GSP33nysu__1u:9291": "avyaktāditi pañcamyā hi puruṣagataṃ paratvaṃ prati avyaktasyāvadhitvamastītyetāvadeva labhyate",
    "GSP33nysu__1u:9292": "naca”tadasyāsti'; ityanena samavāya eva prāpnotīti niyamo 'sti /",
    "GSP33nysu__1u:9293": "tatsvāmitvenāpyupapatteḥ /",
    "GSP33nysu__1u:9294": "tataśca yadgataṃ paratvaṃ prati avadhitvaṃ tasyāvaratvamarthādāpadyatām /",
    "GSP33nysu__1u:9295": "paragataṃ tu yatsvāmikaṃ tasyāvaratvādikaṃ prati svāmyamevārthādāpadyata iti na kaścidvirodhaḥ",
    "GSP33nysu__1u:9296": "syādetat /",
    "GSP33nysu__1u:9297": "yadyapi tadasyāstīti sambandhasāmānyaṃ duḥkhyādiśabdapravṛttinimittamucyate /",
    "GSP33nysu__1u:9298": "tathāpi samavāyādireva na svāmitvam /",
    "GSP33nysu__1u:9299": "prayogānusāritvātkṛttaddhitasamāsānām /",
    "GSP33nysu__1u:9300": "prayogaśca samavāyādinimitta eva dṛśyate /",
    "GSP33nysu__1u:9301": "na svāmitvanimittaḥ /",
    "GSP33nysu__1u:9302": "ata eva”tadasyāstyasminniti matub'; itītikaraṇo vivikṣitārtho nibaddhaḥ /",
    "GSP33nysu__1u:9303": "tasmānna tadadhīnatvahetuto duḥkhyādiśabdānāṃ brahmaṇi pravṛttiḥ ityato",
    "GSP33nysu__1u:9304": "'sti tadadhīnatvanimitto 'pi prayoga ityāha- rājñīti //",
    "GSP33nysu__1u:9305": "... rājñi yadvat parājayaḥ // MAnuv_1,4.1d //",
    "GSP33nysu__1u:9306": "bhṛtyasamavetasya parājayasya rājādhīnatvena yathā rājñi parājayaḥ parājayanimittakaḥ parājayītiśabdo vartate parājayī bhadrasena iti tathetyarthaḥ /",
    "GSP33nysu__1u:9307": "kiñca svāmyasambandhena matubarthāpravṛttau gomāndevadatta ityādikamapi na syāt /",
    "GSP33nysu__1u:9308": "etadeva vivṛṇoti- svātantryamiti //",
    "GSP33nysu__1u:9309": "svātantryaṃ tadgatatvaṃ ca śabdavṛtterhi kāraṇam // MAnuv_1,4.2ab //",
    "GSP33nysu__1u:9310": "yasmāt pravṛttinimittānāṃ duḥkhādīnāṃ tadgatatvamiva paragateṣu svātantryamapi duḥkhyādiśabdapravṛtteḥ kāraṇam /",
    "GSP33nysu__1u:9311": "anuśāsanaprayogayorubhayatra sāmyāt /",
    "GSP33nysu__1u:9312": "tasmādduḥkhyādiśabdā api uktārthāpattibalāttadadhīnatvahetuto brahmaṇi vartanta iti sambandhaḥ",
    "GSP33nysu__1u:9313": "astu svātantryamapi śabdapravṛttinimittam /",
    "GSP33nysu__1u:9314": "kiṃ tvamukhyameva /",
    "GSP33nysu__1u:9315": "tatra prayogasyāpracuratvāt /",
    "GSP33nysu__1u:9316": "prayogaprācuryāttadgatatvameva mukhyam /",
    "GSP33nysu__1u:9317": "tathāca duḥkhyādiśabdānāṃ jīvādiṣveva mukhyatvādbrahmaṇyamukhyatvāt”tattu",
    "GSP33nysu__1u:9318": "samanvayāt'; ityanupapannamityata āha- svātantryamiti //",
    "GSP33nysu__1u:9319": "svātantryaṃ tatra mukhyaṃ syāt ... // MAnuv_1,4.2c //",
    "GSP33nysu__1u:9320": "tatra svātantryatadgatatvayormadhye svātantryameva mukhyaṃ śabdapravṛttinimittaṃ syāt /",
    "GSP33nysu__1u:9321": "natu tadgatatvamityarthaḥ /",
    "GSP33nysu__1u:9322": "svātantryamapi śabdapravṛttikāraṇamiti mukhyamiti ca krameṇa pratijñātam /",
    "GSP33nysu__1u:9323": "tatkrameṇaivopapipādayiṣuḥ svātantryasya kāraṇatvānabhyupagame bādakamāha-",
    "GSP33nysu__1u:9324": "kuta iti //",
    "GSP33nysu__1u:9325": "... kuto rājñi jayo 'nyathā // MAnuv_1,4.2d //",
    "GSP33nysu__1u:9326": "anyathā svātantryasya śabdapravṛttikāraṇatvābhāve, rājñi jayo jayanimittako jayiśabdaḥ kutaḥ /",
    "GSP33nysu__1u:9327": "katham /",
    "GSP33nysu__1u:9328": "svadhāmopaviṣye rājñi jayaḥ kutaḥ, na kuto 'pi yataḥ, ityarthaḥ /",
    "GSP33nysu__1u:9329": "jayasya rājagatatvābhāvātsvātantryamapi yadi śabdapravṛttinimittaṃ na syāt tadā nimittābhāvādrājñi jayiśabdapravṛttirna syāt /",
    "GSP33nysu__1u:9330": "na caivam /",
    "GSP33nysu__1u:9331": "tasmātsvātantryamapi kāraṇamaṅgīkaraṇīyamiti /",
    "GSP33nysu__1u:9332": "lakṣaṇayā prayogo 'stviti cenna /",
    "GSP33nysu__1u:9333": "tadasyāstīti nimittasāmyāt /",
    "GSP33nysu__1u:9334": "anyathā vaiparītyasyāpyāpātāt /",
    "GSP33nysu__1u:9335": "parājayasya prakṛtatve 'pi jayagrahaṇaṃ vyāptyartham /",
    "GSP33nysu__1u:9336": "svātantryasya mukhyakāraṇatvamupapādayati- na hīti //",
    "GSP33nysu__1u:9337": "nahi bhṛtyasya vijayiśabdastāvat prayujyate /",
    "GSP33nysu__1u:9338": "yāvad rājñyanyagatve 'pi svātantryābhāsamātrataḥ // MAnuv_1,4.3 //",
    "GSP33nysu__1u:9339": "hiśabdo yasmādityarthe /",
    "GSP33nysu__1u:9340": "tāvadyāvaditi kriyāviśeṣaṇe /",
    "GSP33nysu__1u:9341": "jayasyānyagatve 'pi bhṛtyagatatve 'pi taṃ jayaṃ prati",
    "GSP33nysu__1u:9342": "svātantryābhāsamātreṇa rājñi vijayiśabdo yāvatprayujyate tāvajjayādhikaraṇasyāpi bhṛtyasya sambandhitayā na prayujyate yasmāttasmātsvātantryaṃ tatra mukhyaṃ syāditi sambandhaḥ /",
    "GSP33nysu__1u:9343": "svātantryāditi vaktavye svātantryābhāsamātrata iti vacanaṃ kimutānupacaritasvātantrye paramātmanīti kaimutyadyotanārtham /",
    "GSP33nysu__1u:9344": "bhṛtyājñānanimittaṃ rājñi prayogaprācuryamiti cenna /",
    "GSP33nysu__1u:9345": "bhṛtyajñāne 'pi tadupalambhāt /",
    "GSP33nysu__1u:9346": "nanu prayogaprācuryaṃ na mukhyatāhetuḥ /",
    "GSP33nysu__1u:9347": "ajñātamukhyalākṣaṇikādiprayogeṣvapi darśanāditi cet /",
    "GSP33nysu__1u:9348": "satyam /",
    "GSP33nysu__1u:9349": "prayogaprācuryāttadgatatvameva mukhyam /",
    "GSP33nysu__1u:9350": "svātantryaṃ tu tadaprācuryādamukhyamiti pareṇa paryanuyukte 'siddhiranenābhidhīyate /",
    "GSP33nysu__1u:9351": "natu prayogaprācuryeṇa mukhyatā sādhyate /",
    "GSP33nysu__1u:9352": "yena vyabhicāracodanā saṅgatā syāt /",
    "GSP33nysu__1u:9353": "yadyapyatra prayogaprācuryasya mukhyājñānanimittatvādinānyathāsiddhirvyabhicāro vā śakyate vaktum /",
    "GSP33nysu__1u:9354": "tathāpi”jagadvācitvāt'; iti sūtradiśā śiṣyaireva jñātuṃ śakyata ityasiddhirevoktā /",
    "GSP33nysu__1u:9355": "kutastarhi mukhyatāsiddhiriti cet /",
    "GSP33nysu__1u:9356": "nanu yadi svāsyaṃ pravṛttinimittaṃ syāttadā bhṛtye baddhe mṛte vā, rājā baddho rājā mṛta iti prayogaḥ syāt /",
    "GSP33nysu__1u:9357": "na caivamasti /",
    "GSP33nysu__1u:9358": "tena jānīmo na svāmyaṃ pravṛttinimittamiti /",
    "GSP33nysu__1u:9359": "naca vācyaṃ prayoge sati nimittānusaraṇam /",
    "GSP33nysu__1u:9360": "natu nimittamastīti prayoga iti /",
    "GSP33nysu__1u:9361": "amukhyaprayogaviṣayatvādasya nyāyasya /",
    "GSP33nysu__1u:9362": "tatra hi nimittaṃ na sāmagrī /",
    "GSP33nysu__1u:9363": "kintu tadekadeśaḥ /",
    "GSP33nysu__1u:9364": "mukhyaprayoge tu nimittameva sāmagrī /",
    "GSP33nysu__1u:9365": "nahi siṃhaśabdasya śārdūle prayogābhāvavat upagorapatye 'pyaupagavaśabdaprayogābhāvo bhavatīti",
    "GSP33nysu__1u:9366": "atra vaktavyam /",
    "GSP33nysu__1u:9367": "ko 'yaṃ prayogo nāma /",
    "GSP33nysu__1u:9368": "kiṃ śabdaśaktiḥ prayogamūlaṃ vyākaraṇamiti yathā /",
    "GSP33nysu__1u:9369": "kiṃ voccāraṇam /",
    "GSP33nysu__1u:9370": "nādyaḥ prasaṅgasyeṣṭatvāt /",
    "GSP33nysu__1u:9371": "viparyayaparyavasāne cāsiddheḥ /",
    "GSP33nysu__1u:9372": "dvitīye tvanyathāsiddhamāha- bhṛtyeti //",
    "GSP33nysu__1u:9373": "bhṛtyabandhādikaṃ rājñi rājño bandhādiyogyataḥ /",
    "GSP33nysu__1u:9374": "kāraṇaṃ saṃśayasya syāditi naiva prayujyate // MAnuv_1,4.4 //",
    "GSP33nysu__1u:9375": "rājādhīnabhṛtyabandhādikaṃ vivakṣitvā rājñi rājā baddho mṛta ityādivākyaṃ na prayujyate /",
    "GSP33nysu__1u:9376": "kiṃ kāraṇam /",
    "GSP33nysu__1u:9377": "sa prayoga saṃśayasya kāraṇaṃ syādityeva /",
    "GSP33nysu__1u:9378": "natu svātantryasya akāraṇatvāt /",
    "GSP33nysu__1u:9379": "kutaḥ saṃśayasya kāraṇam /",
    "GSP33nysu__1u:9380": "rājño 'pi bandhādiyogyatvāt /",
    "GSP33nysu__1u:9381": "idamuktaṃ bhavati /",
    "GSP33nysu__1u:9382": "bhavatyeva svātantryaṃ śabdapravṛttinimittaṃ, prayogabhāvastu pratibandhakanimittaḥ /",
    "GSP33nysu__1u:9383": "rājā baddho mṛta iti prayoge hi saṃśayo vyutpannasya syāt /",
    "GSP33nysu__1u:9384": "kiṃ rājādhīnasya bhṛtyasya baddhatvādinaivamucyate /",
    "GSP33nysu__1u:9385": "kiṃ vā rājña eva baddhatvādineti /",
    "GSP33nysu__1u:9386": "ākāṅkṣāsannidhiyogyatānāmubhayatra sadbhāvenārthadvayapratīteravarjanīyatvāt /",
    "GSP33nysu__1u:9387": "naca saṃśayo mā bhūdityevaṃ nivṛttaḥ prayogākāraṇatvaṃ svātantryasya gamayati /",
    "GSP33nysu__1u:9388": "nahi maṇimantrādipratibaddho 'gnirnādhākṣīditi na tatkāraṇamiti /",
    "GSP33nysu__1u:9389": "na saṃśayakāraṇatvamātraṃ prayogapratibandhakam /",
    "GSP33nysu__1u:9390": "vyākhyānataḥ saṃśayanivṛttisambhavāt /",
    "GSP33nysu__1u:9391": "yathoktam /",
    "GSP33nysu__1u:9392": "“vyākhyānato viśeṣapratipattinar hi sandehādalakṣaṇam'; iti /",
    "GSP33nysu__1u:9393": "anyathā rājā jayītyapi prayogo na syāt /",
    "GSP33nysu__1u:9394": "tatrāpyuktavidhayā saṃśayāvatārādityata āha- amaṅgalatavāditi //",
    "GSP33nysu__1u:9395": "amaṅgalatvācchabdānāṃ rājño yogādamaṅgale /",
    "GSP33nysu__1u:9396": "apriyatvāttu śabdasya syāt prayoganivartanam // MAnuv_1,4.5 //",
    "GSP33nysu__1u:9397": "tuśabdo 'vadhāraṇe /",
    "GSP33nysu__1u:9398": "śabdasyeti jātyekavacanam /",
    "GSP33nysu__1u:9399": "rājño bandhanādāvamaṅgale yogādyogyatāsadbhāvāt /",
    "GSP33nysu__1u:9400": "ākāṅkṣādeśca sphuṭatvādrājā baddha ityādipadānāṃ pākṣikarājabandhādyamaṅgalapratītijanakatvasambhavāt",
    "GSP33nysu__1u:9401": "rājño 'maṅgalābhidhānasya ca rājatatpuruṣāprītihetutvādeva śabdasya",
    "GSP33nysu__1u:9402": "prayoganivartanaṃ syāt /",
    "GSP33nysu__1u:9403": "ayamabhisandhiḥ /",
    "GSP33nysu__1u:9404": "na kevalaṃ saṃśayaprāpteḥ prayogābhāvaḥ /",
    "GSP33nysu__1u:9405": "kintu saṃśayanimittāprītihetukānarthaśaṅkayaiva /",
    "GSP33nysu__1u:9406": "na punaḥ svātantryasyākāraṇatvāditi /",
    "GSP33nysu__1u:9407": "tarhi rājā parājayītyapi na prayoktavyamiti cet /",
    "GSP33nysu__1u:9408": "bhṛtyadvāraiva rājā vijayate parājayate ceti prasiddhatayā saṃśayānutpādāt",
    "GSP33nysu__1u:9409": "nanvasti tāvad rājā baddha ityādiprayogābhāvaḥ /",
    "GSP33nysu__1u:9410": "sa tu svāmyasyākāraṇatvānna bhavati /",
    "GSP33nysu__1u:9411": "kiṃ tūktasaṃśayapratibandhāditi kuto niśceyam /",
    "GSP33nysu__1u:9412": "naca vācyaṃ mā bhūdayaṃ niścayaḥ /",
    "GSP33nysu__1u:9413": "prayogābhāvasyānyathāsiddhiśaṅkāpi tarkānumāne śaknoti dūṣayitumiti /",
    "GSP33nysu__1u:9414": "vādino 'pi niścayasyāvaśyakatvāt /",
    "GSP33nysu__1u:9415": "anyathā svātantryanimittakasamanvayānavadhāraṇāpātādityata āha- guṇāstviti",
    "GSP33nysu__1u:9416": "guṇāstu tādṛśā yatra prayujyante 'khilā api // MAnuv_1,4.6ab //",
    "GSP33nysu__1u:9417": "tādṛśāḥ svāmyanimittakāḥ śabdāḥ /",
    "GSP33nysu__1u:9418": "yatra yadi /",
    "GSP33nysu__1u:9419": "guṇāḥ śubhābhidhāyino natu pakṣikamapyamaṅgalaṃ pratyayāyayanti /",
    "GSP33nysu__1u:9420": "tatra tarhi /",
    "GSP33nysu__1u:9421": "te akhilā api prayujyante /",
    "GSP33nysu__1u:9422": "yathā jitaṃ rājñetyādayaḥ /",
    "GSP33nysu__1u:9423": "prāptāprāptavivekenānārthaśaṅkaiva prayogābhāvakāraṇam, natu svātantryasyānimittatvamiti niścīyata iti bhāvaḥ /",
    "GSP33nysu__1u:9424": "ata evoktamakhilā apīti /",
    "GSP33nysu__1u:9425": "nacāyaṃ niyamo 'sti /",
    "GSP33nysu__1u:9426": "nimittasadbhāve prayogo bhavatīti /",
    "GSP33nysu__1u:9427": "anantānāṃ hi śabdānāṃ lakṣaṇāni vyākaraṇakārairuktāni /",
    "GSP33nysu__1u:9428": "naca teṣāṃ prayogo dṛśyata iti sphuṭatvānnoktam /",
    "GSP33nysu__1u:9429": "tadevaṃ svātantryasya śabdapravṛttihetutvaṃ mukhyatvaṃ ca siddhamityāha-",
    "GSP33nysu__1u:9430": "pūjyeṣviti //",
    "GSP33nysu__1u:9431": "pūjyeṣveva viśeṣeṇa svātantryaṃ mukhyakāraṇam // MAnuv_1,4.6cd //",
    "GSP33nysu__1u:9432": "yataḥ pūjyeṣu svāmiṣu jayiprabhṛtayaḥ śabdāḥ prayujyante /",
    "GSP33nysu__1u:9433": "tena jñāyate svātantryaṃ śabdapravṛttikāraṇamiti /",
    "GSP33nysu__1u:9434": "yataśca pūjyeṣveva viśeṣeṇa prācuryeṇa prayujyante na bhṛtyeṣu /",
    "GSP33nysu__1u:9435": "tena niścīyate svātantryaṃ śabdapravṛttau tadgatatvādapi mukhyaṃ kāraṇamiti /",
    "GSP33nysu__1u:9436": "kimato yadyevamityata āha- ata iti //",
    "GSP33nysu__1u:9437": "tato doṣātidūratvāt saṃśayasyāpyasambhavāt /",
    "GSP33nysu__1u:9438": "doṣāṇāṃ viṣṇugatvasya prājñabuddhivyapekṣayā // MAnuv_1,4.7 //",
    "GSP33nysu__1u:9439": "svātantryārthamabhipretya doṣaśabdāśca viṣṇavi // MAnuv_1,4.8ab //",
    "GSP33nysu__1u:9440": "yataḥ svātantryaṃ kāraṇaṃ mukhyaṃ cātaḥ svātantryārthamabhipretya duḥkhibaddhāvarādyā doṣaśabdā api viṣṇavi viṣṇau”jīvā eva tu duḥkhinaḥ';",
    "GSP33nysu__1u:9441": "ityādau prayujyanta iti sambandhaḥ /",
    "GSP33nysu__1u:9442": "satyapi nimitte yathā rājā baddha ityādiprayogābhāvastathā viṣṇurduḥkhītyādiprayogābhāvo 'pi kuto na bhavet atrāpi pākṣikasya viṣṇuvaiṣṇavabhayasya pratibandhakatvasambhavādityata uktam- doṣeti //",
    "GSP33nysu__1u:9443": "niraniṣyo niravadya ityādiśruterviṣṇau doṣātidūratvaniścayāt /",
    "GSP33nysu__1u:9444": "prājñabuddhivyapekṣayā doṣāṇāṃ viṣṇugatvasya tadviṣayasya saṃśayasyāsambhavāt /",
    "GSP33nysu__1u:9445": "nimittasadbhāvātpratibandhakābhāvādapītyaperarthaḥ /",
    "GSP33nysu__1u:9446": "etaduktaṃ bhavati /",
    "GSP33nysu__1u:9447": "satyapi nimitte vaidikaprayoganivṛttirhi viṣṇuvaiṣṇavebhyo bhayātsyāt /",
    "GSP33nysu__1u:9448": "tatkāraṇaṃ ca tadaprītiḥ /",
    "GSP33nysu__1u:9449": "tatrāpi heturviṣṇoranena doṣitvamucyata iti saṃśayaḥ /",
    "GSP33nysu__1u:9450": "tasya ca nimittaṃ vākyasyobhayārthapratītijanakatvam /",
    "GSP33nysu__1u:9451": "tasyāpyubhayatra yogyatādisadbhāvaḥ /",
    "GSP33nysu__1u:9452": "nacāsāvasti prakṛte /",
    "GSP33nysu__1u:9453": "viṣṇurvaiṣṇavānāṃ parameśvaranirdoṣatāniścayavattvena yogyatādhyavasāyānupapatteḥ /",
    "GSP33nysu__1u:9454": "anyathā jaradgavādivākye 'pi tatprasaṅgāt /",
    "GSP33nysu__1u:9455": "yadyapi vākyatātparyājñe 'prītisambhavastathāpi",
    "GSP33nysu__1u:9456": "sadabhiprāyavākyaprayoganivṛttau kimāyātamiti /",
    "GSP33nysu__1u:9457": "etadapyuktam- prājñabuddhivyapekṣayeti /",
    "GSP33nysu__1u:9458": "svasya paramavaidikatākhyāpanāya viṣṇavīti vaidikaprayogaḥ /",
    "GSP33nysu__1u:9459": "atra śrutisaṃmatimapyāha vāsudeveti /",
    "GSP33nysu__1u:9460": "vāsudevaśrutiścāha naiva viṣṇāvamaṅgalam // MAnuv_1,4.8cd //",
    "GSP33nysu__1u:9461": "maṅgalāmaṅgale 'nyatra tato nāmaṅgalaṃ vadet /",
    "GSP33nysu__1u:9462": "svātantryāpekṣayā viṣṇau doṣo nāmaṅgaloktitaḥ // MAnuv_1,4.9 //",
    "GSP33nysu__1u:9463": "āha etamarham iti śeṣaḥ /",
    "GSP33nysu__1u:9464": "yato naiva viṣṇau amaṅgalaṃ duḥkhādikamasti /",
    "GSP33nysu__1u:9465": "tato yogyatāviraheṇārthāntarapratītyabhāvātsvātantryāpekṣayā viṣṇāvamaṅgaloktito doṣo'nartho nāsti /",
    "GSP33nysu__1u:9466": "tāsmādduḥkhyādiśabdā api viṣṇau vede prayujyanta iti śeṣaḥ /",
    "GSP33nysu__1u:9467": "anyatra tu rājādau yato maṅgalāmaṅgale saṃbhavato'to",
    "GSP33nysu__1u:9468": "yogyatāsaṃbhavenārthāntarapratibhāsanātpākṣikānarthaśaṅkayā tatrāmaṅgalaṃ rājā baddha ityādikaṃ na vadetyarthaḥ /",
    "GSP33nysu__1u:9469": "ekasyaiva śabdasya kvaciddoṣapratyāyakatvenānarthahetutvaṃ kvacittadabhāva ityetaddṛṣṭāntena bodhayati bahubhuktvam iti /",
    "GSP33nysu__1u:9470": "bahubhuktavaṃ yathā doṣo nṛṣu naiva harau kvacit // MAnuv_1,4.10ab //",
    "GSP33nysu__1u:9471": "yathā bahubhugdevadatta ityukte bahubhogavāniti nindyaśceti pratīyate /",
    "GSP33nysu__1u:9472": "asvargyaṃ cātibhojanam iti smṛteḥ /",
    "GSP33nysu__1u:9473": "ubhayasyāpi devadatte saṃbhavena yogyatvāt /",
    "GSP33nysu__1u:9474": "ata eva devadattādbhīruṇā naivaṃ prayujyate /",
    "GSP33nysu__1u:9475": "parameśvare tu saṃsāradharmāṇāmatyantāsaṃbhāvānna /",
    "GSP33nysu__1u:9476": "kintu sarvasaṃhartṛtvādikameva pratīyata iti /",
    "GSP33nysu__1u:9477": "tatra tatprayogaḥ /",
    "GSP33nysu__1u:9478": "dārṣṭāntikamāha evam iti /",
    "GSP33nysu__1u:9479": "evaṃ duḥkhyādiśabdāśca svātantryāpekṣayoditāḥ // MAnuv_1,4.10cd //",
    "GSP33nysu__1u:9480": "naiva doṣā harau ... // MAnuv_1,4.11a //",
    "GSP33nysu__1u:9481": "doṣā doṣahetavaḥ /",
    "GSP33nysu__1u:9482": "prathamadṛṣṭāntasyāpi dārṣṭāntikamadhyāhāryam /",
    "GSP33nysu__1u:9483": "kathaṃ tarhi parameśvare duḥkhatvādivedanamanarthahetutvenocyate'sanneva",
    "GSP33nysu__1u:9484": "sa bhavatītyādāvityata āha tadgabudhyeti /",
    "GSP33nysu__1u:9485": "... tadgabuddhayoktā doṣakāriṇaḥ /",
    "GSP33nysu__1u:9486": "tasmāt te doṣaśabdāśca tatraiva guṇavācakāḥ // MAnuv_1,4.11 //",
    "GSP33nysu__1u:9487": "duḥkhādīnāṃ tadgatatvavikṣayetyarthaḥ /",
    "GSP33nysu__1u:9488": "tasmāditi śrutiḥ svoktārthamupasaṃharati /",
    "GSP33nysu__1u:9489": "ato'vyaktādiśabdavācyaḥ paramātmeti siddham /",
    "GSP33nysu__1u:9490": "// iti śrīmannyāyasudhāyāṃ ānumānikādhikaraṇam //",
    "GSP33nysu__1u:9491": "[======= JNys_1,4.II: jyotirupakramādhikaraṇam =======]",
    "GSP33nysu__1u:9492": "// atha śrīmannyāyasudhāyāṃ jyotirupakramādhikaraṇam //",
    "GSP33nysu__1u:9493": "// oṃ jyotirupakramāttu tathā hyadhīyata eke oṃ //",
    "GSP33nysu__1u:9494": "jyotirupakramā tu tathā hy adhīyata eke |",
    "GSP33nysu__1u:9495": "jyotiṣyomena svargakāmo yajeta /",
    "GSP33nysu__1u:9496": "vasanta vasante jyotiṣā yajetetyādikarmakāṇḍagate vākye sandehaḥ kimetat brahmaṇi samanvetyuta neti /",
    "GSP33nysu__1u:9497": "neti pūrvaḥ pakṣaḥ /",
    "GSP33nysu__1u:9498": "tathāhi /",
    "GSP33nysu__1u:9499": "kimatra vākyārtho brahma kiṃvā padārthaḥ /",
    "GSP33nysu__1u:9500": "nādyaḥ /",
    "GSP33nysu__1u:9501": "jyotiṣyomakatarvyatādervākyārthatayā pratīteḥ /",
    "GSP33nysu__1u:9502": "na dvitīyaḥ /",
    "GSP33nysu__1u:9503": "padāni hi amūni kiṃ rūḍhyā brahmavācīni kiṃvā yogena /",
    "GSP33nysu__1u:9504": "ādye 'pi kiṃ prasiddhavasantādyātmakatvena tatpadānāṃ brahmaṇi rūḍhirāśrīyate uta pṛthageva",
    "GSP33nysu__1u:9505": "nādyaḥ /",
    "GSP33nysu__1u:9506": "teṣāṃ jaḍatvāniyatvādinā brahmaṇo 'pi dūṣaṇaprasaṅgāt /",
    "GSP33nysu__1u:9507": "na dvitīyaḥ /",
    "GSP33nysu__1u:9508": "anekārthatāsvīkārasyānyāyyatvāt /",
    "GSP33nysu__1u:9509": "na hīśvare vasantādiśabdānāṃ rūḍhiḥ pramāṇavatī /",
    "GSP33nysu__1u:9510": "naca rūḍhyā samanvayasamāśrayaṇaṣa prayojanamasti /",
    "GSP33nysu__1u:9511": "guṇapūrtyasiddheḥ /",
    "GSP33nysu__1u:9512": "nāpi yogena /",
    "GSP33nysu__1u:9513": "yogasya rūḍherjaghanyavṛttitvena mukhyārthatāsiddheḥ /",
    "GSP33nysu__1u:9514": "na caivaṃvidhaṃ yogamapi paśyāmaḥ /",
    "GSP33nysu__1u:9515": "yoge ca prakṛtyādivibhāgaḥ pūrvottarapadavibhāgaścāṅgīkaraṇīyaḥ /",
    "GSP33nysu__1u:9516": "tatra prakṛtyāderīśvaravācitvamasti na vā /",
    "GSP33nysu__1u:9517": "ādye yogānupapattiḥ sāmarthyābhāvāt /",
    "GSP33nysu__1u:9518": "dvitīye brahmaṇi sarvaśabdasamanvayānupapattiḥ /",
    "GSP33nysu__1u:9519": "prakṛtyāderanyaparatvāt /",
    "GSP33nysu__1u:9520": "kiñca sarveṣāṃ padānāṃ brahmaparatve vibhaktivaiyarthyaṃ karmānuṣṭhānavilopaśca prāpnoti /",
    "GSP33nysu__1u:9521": "kriyopahitarūpatvātkārakāṇāṃ kriyābhidhāyakasya cābhāvāt /",
    "GSP33nysu__1u:9522": "anuṣṭhāpakapramāṇāntaradarśanāt /",
    "GSP33nysu__1u:9523": "tasmādayuktaṃ samanvayasūtramiti /",
    "GSP33nysu__1u:9524": "atrocyate /",
    "GSP33nysu__1u:9525": "yattāvaduktaṃ kiṃ brahmaṇi vākyasyānvayaḥ kiṃvā padānāmiti /",
    "GSP33nysu__1u:9526": "tatra tāvatpadānāmiti brūmaḥ /",
    "GSP33nysu__1u:9527": "naca vṛttyasambhavaḥ /",
    "GSP33nysu__1u:9528": "yogasadbhāvādityabhipretya nirvakti- jātamiti //",
    "GSP33nysu__1u:9529": "jātamotaṃ harau yasmājjyotiḥ ṣaḥ prāṇarūpataḥ // MAnuv_1,4.12ab //",
    "GSP33nysu__1u:9530": "jirjātam /",
    "GSP33nysu__1u:9531": "janerauṇādiko ḍipratyayaḥ otirotam /",
    "GSP33nysu__1u:9532": "avateḥ ktin /",
    "GSP33nysu__1u:9533": "jātaṃ jagat otaṃ praviṣyaṃ yasminnasau jyotiḥ /",
    "GSP33nysu__1u:9534": "prāṇarūpataśceṣyakarūpatvāt /",
    "GSP33nysu__1u:9535": "ṣakāraḥ prāṇa ātmā'; iti śruteḥ /",
    "GSP33nysu__1u:9536": "jyotiścāsau ṣaśceti jyotiṣaḥ /",
    "GSP33nysu__1u:9537": "tasya sambuddhirjyotiṣa /",
    "GSP33nysu__1u:9538": "āyajñetaścāyajeto ... // MAnuv_1,4.12c //",
    "GSP33nysu__1u:9539": "yajaterbhāve /",
    "GSP33nysu__1u:9540": "ghañarthe”kavidhānam'; iti kapratyayaḥ /",
    "GSP33nysu__1u:9541": "samprasāraṇābhāvaḥ (tu) chāndasaḥ /",
    "GSP33nysu__1u:9542": "yajo yajñaḥ /",
    "GSP33nysu__1u:9543": "athavā kartaryeva pacādyac /",
    "GSP33nysu__1u:9544": "tathāca āusamyak samantādvā, yajena yajñena karmaṇā yājakena puruṣeṇa vā,",
    "GSP33nysu__1u:9545": "itaḥ prāptaḥ, āyajetaḥ /",
    "GSP33nysu__1u:9546": "sakalayajñabhoktā yajvabhirjñānadvārā prāpyaścetyarthaḥ /",
    "GSP33nysu__1u:9547": "tasya sambuddhirāyajeta /",
    "GSP33nysu__1u:9548": "... vasantiśca vasantataḥ // MAnuv_1,4.12d //",
    "GSP33nysu__1u:9549": "vasateḥ pacādyac /",
    "GSP33nysu__1u:9550": "vasatīti vasaḥ /",
    "GSP33nysu__1u:9551": "tanoterauṇādiko ḍipratyayaḥ /",
    "GSP33nysu__1u:9552": "tanotīti tiḥ /",
    "GSP33nysu__1u:9553": "“varṇāgamo varṇaviparyayaśca'; iti pūrvapadasya nakārāgamaḥ /",
    "GSP33nysu__1u:9554": "vasaṃścāsau tiśceti vasantiḥ /",
    "GSP33nysu__1u:9555": "vyāpto vartata ityarthaḥ /",
    "GSP33nysu__1u:9556": "tatsambuddhirvasante /",
    "GSP33nysu__1u:9557": "dviruktirādarārthā /",
    "GSP33nysu__1u:9558": "vigatacchādanatvāt tu gaccha ... // MAnuv_1,4.13ab //",
    "GSP33nysu__1u:9559": "ameśchadeśca ḍo'nyatrāpi dṛśyata iti ḍapratyayaḥ /",
    "GSP33nysu__1u:9560": "gaṃ vigataṃ, chaṃ chādanamavidyādikaṃ yasmādasau gacchastasya sambuddhir gaccha /",
    "GSP33nysu__1u:9561": "'indrāgacche'tyādivyākhyānametat /",
    "GSP33nysu__1u:9562": "... bhūtakṣayaṅkaraḥ /",
    "GSP33nysu__1u:9563": "bhuṅkṣetyukto harir ... // MAnuv_1,4.13bc //",
    "GSP33nysu__1u:9564": "suśabdo bhūtaśabdasyādeśaḥ kṣayaśabdasya ca kṣvaḥ pūrvapadasya makārāgamaḥ",
    "GSP33nysu__1u:9565": "pṛṣṭodarādirayam /",
    "GSP33nysu__1u:9566": "yadvā kṣi kṣaya ityasmāt ḍvapratyayaḥ /",
    "GSP33nysu__1u:9567": "ayamapi sambuddhyataḥ /",
    "GSP33nysu__1u:9568": "... huṃ ca hutamasmin jagad yataḥ // MAnuv_1,4.13cd //",
    "GSP33nysu__1u:9569": "juhoteradhikaraṇe makārapratyayaḥ /",
    "GSP33nysu__1u:9570": "kṛnmejanta ityavyayatvam /",
    "GSP33nysu__1u:9571": "hutaṃ svenaivāsminviṣṇau jagatpralayādau yato 'to huṃ ca asāvityarthaḥ /",
    "GSP33nysu__1u:9572": "karmaviśeṣānukterjagadityuktam /",
    "GSP33nysu__1u:9573": "sphuṭatvāt phaḍiti proktaḥ ... // MAnuv_1,4.14a //",
    "GSP33nysu__1u:9574": "sphauṭavikasana ityasmātkartari kvip /",
    "GSP33nysu__1u:9575": "sakāralopaḥ /",
    "GSP33nysu__1u:9576": "ukārasyākāraḥ /",
    "GSP33nysu__1u:9577": "sphuṭatvātsvātmānaṃ prati vyaktatvādasaṅkucitavṛttitvāt (iti) vā /",
    "GSP33nysu__1u:9578": "... kavarakṣaṇa ityataḥ /",
    "GSP33nysu__1u:9579": "kavacaṃ ... // MAnuv_1,4.14bc //",
    "GSP33nysu__1u:9580": "kavarakṣaṇa ityataḥ ityasya(smāt) dhāto rūpaṃ kavacamityetadityarthaḥ /",
    "GSP33nysu__1u:9581": "kavateraca ityetāvāneva pratyayaḥ /",
    "GSP33nysu__1u:9582": "kavati rakṣatīti kavacam /",
    "GSP33nysu__1u:9583": "... vatarte yasmāt ṣaḍguṇatvena sarvadā /",
    "GSP33nysu__1u:9584": "vaṣat ... // MAnuv_1,4.14c-e //",
    "GSP33nysu__1u:9585": "vṛtu vartane ḍapratyayaḥ, vartata iti vaḥ /",
    "GSP33nysu__1u:9586": "ṣaḍguṇātmakatvāt ṣaṭ /",
    "GSP33nysu__1u:9587": "vaścāsau ṣaṭ ceti vaṣaṭ /",
    "GSP33nysu__1u:9588": "tasya tātparyaṃ vartata ityādi /",
    "GSP33nysu__1u:9589": "aiśvaryavīryayaśaḥśrījñānavairāgyāṇi ṣaḍguṇāḥ /",
    "GSP33nysu__1u:9590": "... tadgatvatasteṣāṃ vauṣaḍ ... // MAnuv_1,4.14ef //",
    "GSP33nysu__1u:9591": "viḥ viṣṇuḥ /",
    "GSP33nysu__1u:9592": "“akayapravisambhūmasakhāhā viṣṇuvācakāḥ'; iti vacanāt /",
    "GSP33nysu__1u:9593": "tasmin vau vartamānāḥ ṣaṭ guṇā vauṣaṭ /",
    "GSP33nysu__1u:9594": "saptamyā aluk /",
    "GSP33nysu__1u:9595": "asya tātparyārthaḥ /",
    "GSP33nysu__1u:9596": "teṣāṃ ṣaṇṇāṃ guṇānāṃ tadga(ta)tvato vauṣaḍiti /",
    "GSP33nysu__1u:9597": "... ityeva kathyate // MAnuv_1,4.14f //",
    "GSP33nysu__1u:9598": "nacaivaṃ bhagavannāmatvānupapattiḥ /",
    "GSP33nysu__1u:9599": "tadgataguṇānāmapi tadātmakatvāt /",
    "GSP33nysu__1u:9600": "tadidamuktam- ityeveti //",
    "GSP33nysu__1u:9601": "tarhi kathyata iti katham /",
    "GSP33nysu__1u:9602": "bhāve prayogo na karmaṇītyato na doṣaḥ /",
    "GSP33nysu__1u:9603": "svīyaṃ svīkurute yasmāt svāhetyukto janārdanaḥ // MAnuv_1,4.15ab //",
    "GSP33nysu__1u:9604": "haraterjahātervā ḍaḥ /",
    "GSP33nysu__1u:9605": "dvāvapyāṅpūrvaur(vakau) svīkāre vartete /",
    "GSP33nysu__1u:9606": "svaṃ svabhāvataḥ svīyameva havirādi(itareṣāṃ) bhrāntyāsvavat pratītaṃ svīkuruta iti svāhaḥ",
    "GSP33nysu__1u:9607": "sa cāsau aśceti svāheti sambuddhiḥ /",
    "GSP33nysu__1u:9608": "namantyasmin guṇā yasyānnama ityeva kathyate // MAnuv_1,4.15cd //",
    "GSP33nysu__1u:9609": "namateradhikaraṇe 'sunpratyayaḥ /",
    "GSP33nysu__1u:9610": "napuṃsakaliṅgatā tu śabdānusāriṇī /",
    "GSP33nysu__1u:9611": "guṇā iti yogyatayā sambandhaḥ /",
    "GSP33nysu__1u:9612": "namanenātyantikasambandhamupalakṣayati /",
    "GSP33nysu__1u:9613": "athavā asmin parameśvare viṣaye guṇāḥ upasarjanabhūtā brahmādayo namanti prahvībhavantīti vyākhyeyam /",
    "GSP33nysu__1u:9614": "evaṃ yogavṛtyā padasamanvaye 'ṅgīkṛte labdhaṃ prayojanamāha- ityaśeṣeti //",
    "GSP33nysu__1u:9615": "ityaśeṣakriyānāmaśabdaireko janārdanaḥ /",
    "GSP33nysu__1u:9616": "ucyate mukhyato yasmāt padavarṇasvarādibhiḥ // MAnuv_1,4.16 //",
    "GSP33nysu__1u:9617": "tasmādanantaguṇatā ... // MAnuv_1,4.17a //",
    "GSP33nysu__1u:9618": "iti uktadiśā /",
    "GSP33nysu__1u:9619": "tena ca vibhaktyarthānupapattiḥ /",
    "GSP33nysu__1u:9620": "kriyāśabdā ākhyātapadāni /",
    "GSP33nysu__1u:9621": "nāmaśabdāḥ subantā(padā)ni /",
    "GSP33nysu__1u:9622": "“ekaḥ'; iti śabdāntaranyāyena prāptaṃ bhedamapākaroti /",
    "GSP33nysu__1u:9623": "abhidheyabhede hi nānantaguṇatā siddhayati /",
    "GSP33nysu__1u:9624": "mukhyato yogavṛttyā /",
    "GSP33nysu__1u:9625": "kriyānāmaśabdairityasyānuvādaḥ padavarṇasvarātmabhiriti /",
    "GSP33nysu__1u:9626": "na kevalaṃ padavarṇātmabhiḥ kiṃ tūdāttādisvarātmabhiśca /",
    "GSP33nysu__1u:9627": "nanu varṇānāmapi vācakatve vibhaktyantatve ca padatvameva /",
    "GSP33nysu__1u:9628": "tatkimarthaṃ pṛthaggrahaṇam /",
    "GSP33nysu__1u:9629": "ekānekavarṇātmakatvavivakṣayeti brūmaḥ /",
    "GSP33nysu__1u:9630": "anantaguṇatā siddhayatīti śeṣaḥ /",
    "GSP33nysu__1u:9631": "hiśabdo 'paryāyatvāditi sūcayati /",
    "GSP33nysu__1u:9632": "anena rūḍhimātreṇa padasamanvayāṅgīkāro niṣprayojanaḥ anantaguṇatvāsiddheriti pūrvapakṣiṇoktaṃ parihṛtamityuktaṃ bhavati /",
    "GSP33nysu__1u:9633": "nanu ca na nirvacanasya śakyakāraṇatvamātreṇānantaguṇatvaṃ parameśvarasya vedataḥ siddhayati",
    "GSP33nysu__1u:9634": "nirvacanasya vyākhyātṛmatiparikalpitasyārthāntare 'nyathā ca sambhavāt /",
    "GSP33nysu__1u:9635": "anyathā śvitrī śodhanaṃ karoti ityabhiprāyeṇa prayuktasya śveto dhāvatīti vākyasya itaḥ sārameyo drutaṃ gacchatītyapi prameyaṃ prasajyetetyata",
    "GSP33nysu__1u:9636": "uktam- śrutīti //",
    "GSP33nysu__1u:9637": "... śrutitātparyato 'sya hi // MAnuv_1,4.17b //",
    "GSP33nysu__1u:9638": "bhavedevam yadi vasanta ityādiśrutīnāmuktavidhinirvacanena parameśvaraguṇeṣu tātparyaṃ na syāt /",
    "GSP33nysu__1u:9639": "taccāstītyupapādayiṣyāma iti ca hiśabdaḥ /",
    "GSP33nysu__1u:9640": "yogavṛttyaṅgīkārasya prayojanāntaramāha- vijñāneti //",
    "GSP33nysu__1u:9641": "vijñānārthatvataḥ sarvaśabdānāṃ nāsti dūṣaṇam // MAnuv_1,4.17cd //",
    "GSP33nysu__1u:9642": "vaidikānāṃ sarvaśabdānāmevaṃ yogavṛttyā vijñānārthatvato",
    "GSP33nysu__1u:9643": "'nantaguṇopetatayā parameśvarajñānārthatvenāṅgīkṛtatvādvasantādyātmakatayā rūḍhyaṅgīkāraprayuktaṃ yadanityatvādidūṣaṇamuktaṃ tannāstītyarthaḥ /",
    "GSP33nysu__1u:9644": "tadanena”jyotiḥ'; iti sūtrasya leśatastātparyamuktaṃ bhavati /",
    "GSP33nysu__1u:9645": "evaṃ karmakāṇḍasya brahmaṇi pratipadasamanvayapratipādanena samanvayasūtrasyānupapattiḥ parihṛtā",
    "GSP33nysu__1u:9646": "idānīṃ vākyānvayapakṣāṅgīkāreṇāpi tāṃ pariharati- aṅgīkṛte 'pīti //",
    "GSP33nysu__1u:9647": "aṅgīkṛte 'pi naivāsti doṣo vākyasamanvaye // MAnuv_1,4.18ab //",
    "GSP33nysu__1u:9648": "vākyasamanvaye 'ṅgīkṛte 'pi brahmaṇi vasanta ityādivākyānāṃ",
    "GSP33nysu__1u:9649": "samanvayāṅgīkārādapi doṣaḥ samanvayasūtrānupapattirnaivāstītyarthaḥ /",
    "GSP33nysu__1u:9650": "anena vākyānvayasyāditi sūtrasya tātparyamuktaṃ bhavati /",
    "GSP33nysu__1u:9651": "nanūktamatra na vākyānāṃ brahmaṇi samanvayo ghaṭate /",
    "GSP33nysu__1u:9652": "sāṅgakamarparatvāvagamādāgamanāmiti tatrāha- tadarthatveneti //",
    "GSP33nysu__1u:9653": "tadarthatvena karmādeḥ sambhavādalpabuddhaye // MAnuv_1,4.18cd //",
    "GSP33nysu__1u:9654": "taditi vijñānaṃ parāmṛśati /",
    "GSP33nysu__1u:9655": "alpabuddhaya iti ṣaṣṭhayarthe caturthī /",
    "GSP33nysu__1u:9656": "“ahalyāyai jāraḥ'; iti yathā /",
    "GSP33nysu__1u:9657": "na vākyānvayānupapattiriti śeṣaḥ /",
    "GSP33nysu__1u:9658": "yathā khalu yūpāhavanīyādivākyāni na niṣphale tāvanmātre paryavasyanti /",
    "GSP33nysu__1u:9659": "kintu jyotiṣyomādītikartavyatāparāṇi /",
    "GSP33nysu__1u:9660": "tathā sarvamapi karmakāṇḍaṃ nālpāsthiraphale paryavasyati, kintu brahmajñānārthameva /",
    "GSP33nysu__1u:9661": "tatpratipāditasya karmāderbrahmajñānāthartvāt /",
    "GSP33nysu__1u:9662": "“vividiṣanti yajñena dānena tapasānāśakena'; ityādiśruteriti bhāvaḥ /",
    "GSP33nysu__1u:9663": "nanu ca yaḥ karmakāṇḍasya brahmaṇi pratipadasamanvayo 'bhihitaḥ sa yukto na vā /",
    "GSP33nysu__1u:9664": "neti pakṣe na vyutpādanīyaḥ /",
    "GSP33nysu__1u:9665": "ādye kimanena vākyānvayāṅgīkāreṇetyata uktam- alpabuddhaya iti //",
    "GSP33nysu__1u:9666": "prapañcayiṣyate caitat /",
    "GSP33nysu__1u:9667": "anena”anyārtham'; ityādisūtrāṇāṃ tātparyamuktaṃ bhavati /",
    "GSP33nysu__1u:9668": "nanvalpabuddhīnāmapi pratipadānvaya eva",
    "GSP33nysu__1u:9669": "brahmajñānaheturbha(viṣyatīti)vatīti kiṃ vākyānvayetyata āha- ka iti //",
    "GSP33nysu__1u:9670": "kaśchandasāṃ yogamiti śruter ... // MAnuv_1,4.19a //",
    "GSP33nysu__1u:9671": "“kacchandasāṃ yogamāveda dhīraḥ'; iti",
    "GSP33nysu__1u:9672": "śrutervaidikapadayogavṛtteralpabuddhibhiraśakyajñānatvādyu(tvena)ktaṃ",
    "GSP33nysu__1u:9673": "vākyānvayavyutpādanamiti śeṣaḥ /",
    "GSP33nysu__1u:9674": "nanvevaṃ tarhi yogavṛttyā pratipadasamanvayavyutpādanaṃ na kartavyam /",
    "GSP33nysu__1u:9675": "ko dhīraśchandasāṃ yogaṃ brahmaṇi yogavṛttim āveda na ko 'pīti",
    "GSP33nysu__1u:9676": "niradhikārikatvaśravaṇāt /",
    "GSP33nysu__1u:9677": "nahi gāyamāno badhireṣu gāyatītyata āha- yogārtheti //",
    "GSP33nysu__1u:9678": "... yogārthatattvavit /",
    "GSP33nysu__1u:9679": "brahmaiko naiva cānyo 'sti ... // MAnuv_1,4.19bc //",
    "GSP33nysu__1u:9680": "yogasyārtho yogārthaḥ /",
    "GSP33nysu__1u:9681": "tasya tattvaṃ yāthārthyam /",
    "GSP33nysu__1u:9682": "caśabdo 'rthadvayasamuccayārthaḥ /",
    "GSP33nysu__1u:9683": "ayamasyāḥ śruterartha iti śeṣaḥ /",
    "GSP33nysu__1u:9684": "etadupapādayati- ka iti //",
    "GSP33nysu__1u:9685": "... ka ityasyarobhayārthataḥ // MAnuv_1,4.19d //",
    "GSP33nysu__1u:9686": "“prajāpatirvai kaḥ'; iti śruteḥ kaśabdo brahmārthaḥ /",
    "GSP33nysu__1u:9687": "kiṃvṛttasya cākṣepe vṛttiḥ suprasiddhā /",
    "GSP33nysu__1u:9688": "tathā ca ka ityasyobhayārthatvādbrahmārthatve tasya yogavṛttijñāne sāmarthyakathanānnānadhikārikatvam",
    "GSP33nysu__1u:9689": "ākṣepārthatve tadanyeṣāmanadhikārakathanādyukto vākyānvayābhyupagamaḥ /",
    "GSP33nysu__1u:9690": "nanu kathametat /",
    "GSP33nysu__1u:9691": "āvṛttestantradharmādvetyadoṣaḥ /",
    "GSP33nysu__1u:9692": "pramāṇaṃ cātrānyathānupapattiriti /",
    "GSP33nysu__1u:9693": "yadi brahmā eka eva padānāṃ yogavṛttyā 'rthasambandhaṃ veda tadā”ekasya",
    "GSP33nysu__1u:9694": "pratibhātaṃ tu kṛtakānna viśiṣṭate'; iti nyāyātkṛtakatvaṃ śabdārthasambandhasyetyādyāpadyate",
    "GSP33nysu__1u:9695": "tathā”cautpattikastu śabdasyārthena sambandhaḥ'; iti jaiminyuktaḥ śabdānāmarthairnityayogaḥ parityaktaḥ syādityata āha- tasyāpīti //",
    "GSP33nysu__1u:9696": "tasyāpi pūrvasiddhasya jñānameveti niścayāt /",
    "GSP33nysu__1u:9697": "nityayogo 'pi śabdānāmarthairnaiva niṣiddhayate // MAnuv_1,4.20a-d //",
    "GSP33nysu__1u:9698": "yadyapyeka eva pratipattā tathāpi tasya pūrvasiddhasyeva pūrvasthitasyaiva jñātasyaiva ca śabdārthasambandhasya pramitireva bhavati na tūtprekṣāmātram iti asyārthasya śrutyādibhyo niścayāt jaiminyuktaḥ arthaiḥ śabdānāṃ nityayogo naivāsmābhistyajyata iti yojanā /",
    "GSP33nysu__1u:9699": "etaduktaṃ bhavati /",
    "GSP33nysu__1u:9700": "syādayaṃ doṣo yadi brahmaṇaḥ śabdārthasambandhajñānamutprekṣārūpaṃ syāt /",
    "GSP33nysu__1u:9701": "na caivam /",
    "GSP33nysu__1u:9702": "kintu pūrvajanmani pratītaṃ svataḥ siddhameva sambandhamiha janmani suptaprabuddhanyāyeneśvaraprasādādavabuddhayata iti /",
    "GSP33nysu__1u:9703": "tathāca śrutiḥ”yo brahmāṇam'; ityevaṃjātīyakā /",
    "GSP33nysu__1u:9704": "ekadeśe puruṣāntarapratipattisaṃvādāccaitadevam /",
    "GSP33nysu__1u:9705": "tathāca smṛtiḥ /",
    "GSP33nysu__1u:9706": "“janmāntare śrutāstāstu'; ityādikā /",
    "GSP33nysu__1u:9707": "ata eva śrutiḥ”āveda'; ityāha /",
    "GSP33nysu__1u:9708": "etena naikādhikārikaṃ śāstramityapi parāstam /",
    "GSP33nysu__1u:9709": "// iti śrīmannyāyasudhāyāṃ jyotirupakramādhikaraṇam //",
    "GSP33nysu__1u:9710": "[======= JNys_1,4.VI: prakṛtyadhikaraṇam =======]",
    "GSP33nysu__1u:9711": "[======= JNys_1,4.VII: etenasarvevyākhyātādhikaraṇam =======]",
    "GSP33nysu__1u:9712": "// atha śrīmannyāyasudhāyāṃ prakṛtyadhikaraṇam //",
    "GSP33nysu__1u:9713": "idānīṃ”prakṛtiśca pratijñādṛṣṭāntānuparodhāt'”etena sarve vyākhyātā vyākhyātāḥ'; ityadhikaraṇadvayasya saṅkṣepatastātparyamāha- strīśabdāśceti",
    "GSP33nysu__1u:9714": "prakṛtiś ca pratijñādṛṣṭāntānuparodhāt |",
    "GSP33nysu__1u:9715": "etena sarve vyākhyātā vyākhyātāḥ |",
    "GSP33nysu__1u:9716": "strīśabdāśca niṣedhārthāḥ sarve 'pi brahmavācakāḥ // MAnuv_1,4.20ef //",
    "GSP33nysu__1u:9717": "strīliṅgāḥ prakṛthatyādiśabdāḥ strīśabdāḥ /",
    "GSP33nysu__1u:9718": "niṣedhanaṃ niṣedho 'bhāvaḥ /",
    "GSP33nysu__1u:9719": "niṣiddhayata iti /",
    "GSP33nysu__1u:9720": "niṣedhaḥ asat /",
    "GSP33nysu__1u:9721": "tadubhayārthāḥ /",
    "GSP33nysu__1u:9722": "śabdā iti (ca) vartate /",
    "GSP33nysu__1u:9723": "atra na sarvāṇi sūtrāṇi vyākhyātāni /",
    "GSP33nysu__1u:9724": "tataḥ pratijñā vyāhanyetetyato viṣayādikathanena vyākhyātatāṃ manvānaḥ",
    "GSP33nysu__1u:9725": "sarvādhikaraṇaviṣayapūrvapakṣasiddhāntayuktīrāha- virodhīti //",
    "GSP33nysu__1u:9726": "virodhisarvabāhulyakāraṇastrīniṣedhinām /",
    "GSP33nysu__1u:9727": "pṛthak samanvayārthāni sthānānyetāni sarvaśaḥ // MAnuv_1,4.21 //",
    "GSP33nysu__1u:9728": "yadvā atrādyena ślokenādhikara(ṇārtho)ṇopādhayaḥ kathyante /",
    "GSP33nysu__1u:9729": "virodhīti paramaiśvaryavirodhyarthāḥ /",
    "GSP33nysu__1u:9730": "sarveti uktavakṣyamāṇavyatiriktāḥ /",
    "GSP33nysu__1u:9731": "bāhulyeti bāhulyaviśiṣṭārthavācinaḥ /",
    "GSP33nysu__1u:9732": "kāraṇeti avāntarakāraṇavācinaḥ /",
    "GSP33nysu__1u:9733": "strīti strīliṅgāḥ /",
    "GSP33nysu__1u:9734": "niṣedho vācyo yeṣāmasti te niṣedhinaḥ /",
    "GSP33nysu__1u:9735": "athavā /",
    "GSP33nysu__1u:9736": "dvandvātpara inpratyayo draṣṭavyaḥ /",
    "GSP33nysu__1u:9737": "tathātve virodhyādayo 'rthā grāhyāḥ /",
    "GSP33nysu__1u:9738": "śabdānāmiti śeṣaḥ /",
    "GSP33nysu__1u:9739": "etāni etatpādagatāni sarvaśaḥ sthānāni adhikaraṇāni eṣāṃ śabdānāṃ samanvayaprayojanānītyukte pratyekaṃ sarvaśabdasamanvayasiddhirityapi pratīyeta /",
    "GSP33nysu__1u:9740": "ataḥ pṛthagityuktam /",
    "GSP33nysu__1u:9741": "sarvamānairvirodhaśca vyutpatterapyaśakyatā /",
    "GSP33nysu__1u:9742": "parasparavirodhaśca virodhaḥ kāryatadvatoḥ /",
    "GSP33nysu__1u:9743": "strīliṅgatvaṃ niṣedhaśca pūrvapakṣeṣu hetavaḥ // MAnuv_1,4.22 //",
    "GSP33nysu__1u:9744": "doṣātyaspṛṣṭiniyamaḥ śabdārthānekatā tathā /",
    "GSP33nysu__1u:9745": "bahurūpatvamīśasya vyaktayavyaktiviśeṣitā // MAnuv_1,4.23 //",
    "GSP33nysu__1u:9746": "utpādanaṃ svadehācca durjanāvyaktatā tathā /",
    "GSP33nysu__1u:9747": "itayādyā yuktayaḥ sākṣāt siddhāntasthāpakā iha // MAnuv_1,4.24 //",
    "GSP33nysu__1u:9748": "sarvetyanenaiva samākarṣādhikaraṇārtho 'pi saṅgṛhītaḥ /",
    "GSP33nysu__1u:9749": "tasya jyotiradhikaraṇārthākṣepaparihārārthatvāt /",
    "GSP33nysu__1u:9750": "“sarvamānairvirodhaśca'; ityādyartho nyāyavivaraṇādāvavagantavyaḥ /",
    "GSP33nysu__1u:9751": "evamānumānikamityādīni sūtrāṇi saṅkṣepato vyākhyāya siṃhāvalokananyāyena samākarṣādhikaraṇaṃ jyotiradhikaraṇaṃ”cānvayaḥ'; ityādinā kiñcidvivṛṇoti /",
    "GSP33nysu__1u:9752": "tathāhi /",
    "GSP33nysu__1u:9753": "samākarṣādhikaraṇe pratipādyamāno vākyānvayaḥ sūtrakārasyābhimāno na vā /",
    "GSP33nysu__1u:9754": "ādye vaktavyam /",
    "GSP33nysu__1u:9755": "prāguktapratipadānvayo yukto na veti /",
    "GSP33nysu__1u:9756": "neti pakṣe na vaktavyaḥ /",
    "GSP33nysu__1u:9757": "yuktatve tu mukhye tasminvidyamāne 'sya vaiyarthyam /",
    "GSP33nysu__1u:9758": "kiñca vākyānvayasya svamatatve 'nyārthaṃ tu jaiminirityādisūtreṣu jaiminyādigrahaṇaṃ vyarthaṃ syāt /",
    "GSP33nysu__1u:9759": "api ca pratijñāsiddherliṅgamāśmarathyaḥ utkramiṣyata evaṃ,",
    "GSP33nysu__1u:9760": "bhāvādityauḍulomiḥ avasthiteriti kāśakṛtsna iti vākyānvayastriprakāro 'bhihitaḥ /",
    "GSP33nysu__1u:9761": "tasya parasparamavirodhe matabhedo na syāt /",
    "GSP33nysu__1u:9762": "virodhe tu kathaṃ sūtrakārābhimatatvam /",
    "GSP33nysu__1u:9763": "atha sūtrakārasyānabhimato vākyānvayastadā nirākaraṇasūtreṇābhāvyam /",
    "GSP33nysu__1u:9764": "na caitadasti /",
    "GSP33nysu__1u:9765": "tatkathametadityata āha- anvaya iti //",
    "GSP33nysu__1u:9766": "anvayaḥ sarvaśabdānāmaśakyo jñātumañjasā /",
    "GSP33nysu__1u:9767": "iti yallokavaimukhyaṃ jaiminyādimataṃ vadan // MAnuv_1,4.25 //",
    "GSP33nysu__1u:9768": "vidyādhinātho bhagavānapācakre svayaṃ prabhuḥ // MAnuv_1,4.26ab //",
    "GSP33nysu__1u:9769": "pratipadānvaye 'bhihite hi mandādhikāriṇāṃ mokṣamāgarvaimukhyaṃ syāt /",
    "GSP33nysu__1u:9770": "sarvaśabdānāṃ brahmaṇi añjasā mukhyayā vṛttyā anvayastāvajjñātumaśakyaḥ /",
    "GSP33nysu__1u:9771": "“kaśchandasāmiti'; śruteḥ /",
    "GSP33nysu__1u:9772": "naca tajjñānena vinā mokṣaḥ /",
    "GSP33nysu__1u:9773": "nacāśakye pravṛttiryuktā /",
    "GSP33nysu__1u:9774": "ākāśaromanthanādau pravṛttyadarśanāt /",
    "GSP33nysu__1u:9775": "tathācāhuḥ /",
    "GSP33nysu__1u:9776": "“vyasanāni durantāni samavyayaphalāni ca /",
    "GSP33nysu__1u:9777": "aśakyāni ca vastūni nārabheta vicakṣaṇaḥ'; iti /",
    "GSP33nysu__1u:9778": "tasmādāstāmayaṃ mokṣaḥ /",
    "GSP33nysu__1u:9779": "śakyānuṣṭhānasādhanadharmādyarthameva pravartemahīti /",
    "GSP33nysu__1u:9780": "evaṃ mandalokasya mokṣamārgavaimukhyaṃ bhagavansūtrakāraḥ svayameva jaiminyādimatametaditi vadanvākyānvayapradarśanena nirākṛtavān /",
    "GSP33nysu__1u:9781": "anena svābhimata eva vākyānvayo 'to na nirākaraṇasūtrābhāvo doṣāya /",
    "GSP33nysu__1u:9782": "pratipadānvayaśca yukta eveti tadvyutpādanamupapannameva /",
    "GSP33nysu__1u:9783": "tathāpi pratipadamanvaye sāmarthyavaikalyena mokṣamārgādvimukhānāṃ mandādhikāriṇāmupāyāntarapradarśanena samāśvāsārthaṃ vākyānvayakathanaṃ copapannamityuktaṃ bhavati /",
    "GSP33nysu__1u:9784": "tarhi jaiminyādigrahaṇaṃ vyarthamityuktamityata āha- svaśiṣyāṇāmiti //",
    "GSP33nysu__1u:9785": "svaśiṣyāṇāṃ prasiddhayarthaṃ matamātmīyamaṃśataḥ // MAnuv_1,4.26cd //",
    "GSP33nysu__1u:9786": "vijñātaṃ tairjagādātra tāratamyaṃ nṛṇāṃ vadan // MAnuv_1,4.27ab //",
    "GSP33nysu__1u:9787": "jaiminyādīnāmiti śeṣaḥ /",
    "GSP33nysu__1u:9788": "nātra jaiminyādigrahaṇena tadīyamevaitanmatamityucyate /",
    "GSP33nysu__1u:9789": "kintu madīyameva matamekadeśato jaiminyādibhirvijñātamiti /",
    "GSP33nysu__1u:9790": "etacca teṣāṃ khyātyartham /",
    "GSP33nysu__1u:9791": "guruṇā ślāghitā hi śiṣyā loke khyātiṃ labhante /",
    "GSP33nysu__1u:9792": "nanu vākyānvayasya prakāratrayaṃ parasparaviruddhaṃ kathaṃ sūtrakārābhimataṃ syādityata āha- tāratamyamiti //",
    "GSP33nysu__1u:9793": "nṛṇāmalpādhikāriṇāmavasthātāratamyaṃ vadannityanenāvasthātāratamyavyavasthayā matabhedo na virodhenetyuktaṃ bhavati /",
    "GSP33nysu__1u:9794": "etenāṅgīkṛte 'pītyādyuktaṃ vivṛtaṃ veditavyam /",
    "GSP33nysu__1u:9795": "jyotiradhikaraṇe yogavṛttyā parameśvare 'khila(padānāṃ)śabdasamanvayo",
    "GSP33nysu__1u:9796": "'bhihitaḥ /",
    "GSP33nysu__1u:9797": "nāsau yujyate /",
    "GSP33nysu__1u:9798": "prakṛtyāderanyaparatvābhāve nirvacanānupapatteḥ /",
    "GSP33nysu__1u:9799": "nahi jātādipadānāmanyaparatvānaṅgīkāre jātamotaṃ yasminniti vyutpattiḥ sambhavati /",
    "GSP33nysu__1u:9800": "prakṛtyāderanyaparatve tu sarvaśabdānāṃ bhagavadvācitvamiti gataḥ pakṣaḥ /",
    "GSP33nysu__1u:9801": "kiñca vasanta ityādīnāṃ bhagavatparatve karmānuṣṭhānalopo lokavyavahāravilopaśca prasajyetetyuktamityata āha- teṣviti //",
    "GSP33nysu__1u:9802": "kalpanopadeśāc ca madhvādivadavirodhaḥ |",
    "GSP33nysu__1u:9803": "teṣu teṣu padārtheṣu rūḍhiraṅgīkṛtā yataḥ // MAnuv_1,4.27cd //",
    "GSP33nysu__1u:9804": "prayojanabahutvena tasya tasyāvirodhataḥ /",
    "GSP33nysu__1u:9805": "upadeśādisāmarthyād viṣṇau śaktiśca gṛhyate // MAnuv_1,4.28 //",
    "GSP33nysu__1u:9806": "vyutpattyupapattiḥ karmānuṣṭhānasambhavo lokavyavahārānucchedaścetyevaṃ prayojanānāṃ bahutvena kāraṇena teṣu teṣu tattacchabdavācyatayā prasiddheṣvartheṣu tattacchabdānāṃ, rūḍhirityupalakṣaṇaṃ, vṛttiraṅgīkṛtā yatastasmāttasya tasyāvirodhataḥ taṃ tamarthamaparityajya upadeśaliṅgaprakaraṇādibalena sarvaśabdānāṃ viṣṇau ca śaktirgṛhyate /",
    "GSP33nysu__1u:9807": "yadyapi atraitāvadeva vaktavyam /",
    "GSP33nysu__1u:9808": "“naiṣa doṣaḥ /",
    "GSP33nysu__1u:9809": "sarvaśabdānāṃ bhagavadvācināmapi prasiddhārthāntaravācakatvasyāpi svīkārāt",
    "GSP33nysu__1u:9810": "jyotirādiśabdānāṃ hi jyotiṣyomādvayarthatvasyāṅgīkṛtatvānnānuṣṭhānalokavyavahāravilopaḥ /",
    "GSP33nysu__1u:9811": "jātamotamityavayavavṛttyā parameśvare vṛttau jātātipadānāmanyataratvamaṅgīkriyata iti vyutpattyupapattiḥ",
    "GSP33nysu__1u:9812": "punastadavayavasyāpyanyaparatvamupādāya parameśvare jātapadavyutapattisambhava itrata /",
    "GSP33nysu__1u:9813": "tathāpi syādetadevam /",
    "GSP33nysu__1u:9814": "yadi śabdānāmanekārthatvaṃ syāt tadeva kuta iti śaṅkānirāsārthamidamuktamiti jñātavyam /",
    "GSP33nysu__1u:9815": "tathāhi /",
    "GSP33nysu__1u:9816": "padārthāntaravācitvaṃ tāvaduktaprayojanasiddhaye 'ṅgīkaraṇīyam /",
    "GSP33nysu__1u:9817": "parameśvaravācitvaṃ ca sarvaśabdānāṃ”nāmāni sarvāṇi yamāviśanti'; /",
    "GSP33nysu__1u:9818": "“tā vā etāḥ sarvā ṛcaḥ'; ityādyupadeśabalācchatiliṅgādisāmarthyācca tattacchabdānāmavaśyamaṅgīkaraṇīyamiti",
    "GSP33nysu__1u:9819": "anena”kalpanopadeśācca madhvādivadavirodhaḥ'; iti sūtrasya tātparyamuktaṃ",
    "GSP33nysu__1u:9820": "bhavati /",
    "GSP33nysu__1u:9821": "yadi sarvaśabdānāmubhayārthatvaṃ tarhi”viśvasmādindra",
    "GSP33nysu__1u:9822": "uttaraḥ'”asadevedamagra āsīt'; ityādau katham /",
    "GSP33nysu__1u:9823": "ubhayoḥ sarvottamatvāderviruddhatvenātrobhayārthatvānupapatteḥ /",
    "GSP33nysu__1u:9824": "padānāmubhayārthavācitave 'pi tatra virodhaḥ, tatrānyataramātre tātparyamaṅgīkāryamiti cet",
    "GSP33nysu__1u:9825": "tatrāpi kimupādeyaṃ kiṃ parityājyamiti na jñāyata ityata āha- tathāpīti //",
    "GSP33nysu__1u:9826": "tathāpyetadvirodhe tu tadvācitvamapodyate // MAnuv_1,4.29ab //",
    "GSP33nysu__1u:9827": "yadyapyubhayārthāḥ śabdā iti sāmānyenoktam /",
    "GSP33nysu__1u:9828": "tathāpi parameśvaraparatvavirodhe 'nyaparatvamapodyate /",
    "GSP33nysu__1u:9829": "tuśabdo viśeṣadyotanārthaḥ /",
    "GSP33nysu__1u:9830": "ubhayaparatvaṃ tāvadviruddhamiti pareṇaivoktam /",
    "GSP33nysu__1u:9831": "anyataraparityāge ca parameśvaraparityāgo na yuktaḥ /",
    "GSP33nysu__1u:9832": "niścitatātparyavākyāntaravirodhāt /",
    "GSP33nysu__1u:9833": "ataḥ pariśeṣāditaraparityāga evocita iti /",
    "GSP33nysu__1u:9834": "tarhi kalpanopadeśādityādivirodhaḥ /",
    "GSP33nysu__1u:9835": "tatra sarvaśabdānāmubhayaparatvasyoktatvāditi cenna /",
    "GSP33nysu__1u:9836": "nirapavādasthale paryavasāyitvāttasyetyāha- avirodha iti //",
    "GSP33nysu__1u:9837": "avirodhe tu bahvarthā etanmūlatayā matāḥ // MAnuv_1,4.29cd //",
    "GSP33nysu__1u:9838": "bahuśabdo 'nekārthaḥ /",
    "GSP33nysu__1u:9839": "matāḥ tatratatra sūtre 'bhimatāḥ /",
    "GSP33nysu__1u:9840": "nanvavirodhe 'pyubhayārthatvāṅgīkāro na yuktaḥ /",
    "GSP33nysu__1u:9841": "tattu samanvayādityavadhāra(ṇavirodhā)ṇaśadityata uktam- etanmūlatayeti //",
    "GSP33nysu__1u:9842": "eṣa parameśvaro mūlaṃ mukhyo yeṣāṃ te tathoktāsteṣāṃ bhāvastattā /",
    "GSP33nysu__1u:9843": "tayetītthaṃmbhūtalakṣaṇe tṛtīyā /",
    "GSP33nysu__1u:9844": "mukhyamarthāntaraṃ vārayitumavadhāraṇam /",
    "GSP33nysu__1u:9845": "na tvarthāntaramātram /",
    "GSP33nysu__1u:9846": "uktaprayojanavyāghātāditi bhāvaḥ /",
    "GSP33nysu__1u:9847": "etenanānyāyaścā(yyaṃ cā)nekārthatvamityapi samāhitam /",
    "GSP33nysu__1u:9848": "mukhyārthasyaikatvāt /",
    "GSP33nysu__1u:9849": "nanu purandarādiṣvapīndrādiśabdā rūḍhiyogābhyāṃ pravṛttāḥ /",
    "GSP33nysu__1u:9850": "rūḍhiyogau ca mukhyavṛttī kathyete /",
    "GSP33nysu__1u:9851": "ato 'kṣādiśabdānāmivendrādiśabdānāmubhayaṃ mukhyābhidheyaṃ yuktam /",
    "GSP33nysu__1u:9852": "neśvara evetyata āha- ito hīti //",
    "GSP33nysu__1u:9853": "ito hi rūḍhatānyeṣāmupajīvyatvamatra hi // MAnuv_1,4.30ab //",
    "GSP33nysu__1u:9854": "satyamasti purandarādīnāmapīndrādiśabdarūḍhiviṣayatā tathāpi sā itaḥ parameśvarādeva hi yasmāt, yasmācca atra yogaviṣayatve",
    "GSP33nysu__1u:9855": "parameśvarasyaivopajīvyatvaṃ tasmātsa eva mukhyārtho na purandarādayaḥ /",
    "GSP33nysu__1u:9856": "svata evānavadhikaiśvaryādimatīśvara evendrādiśabdānāṃ yogarūḍhī /",
    "GSP33nysu__1u:9857": "tatsannidhānāttadāyatta(tatpra)pravṛttinimittatvādeva ca purandarādiṣu /",
    "GSP33nysu__1u:9858": "prasiddhaṃ caitat /",
    "GSP33nysu__1u:9859": "yadyatsannidhānādyacchabdapratipādyaṃ tadamukhyamanyanmukhyamiti /",
    "GSP33nysu__1u:9860": "yathā dagdhṛśabdasyāyo 'gniśca /",
    "GSP33nysu__1u:9861": "na cākṣādiśabdārthānāmita(reta)rāpekṣāstīti vaiṣamyamiti /",
    "GSP33nysu__1u:9862": "nanvevaṃ cedīśvarasyāpyamukhyatvaṃ prasaktam /",
    "GSP33nysu__1u:9863": "arthāntarāpekṣayaiva tatra śabdapravṛtteḥ /",
    "GSP33nysu__1u:9864": "na khalu jātādiśabdānāmanyārthatāmanapekṣya jyotiṣetyādiśabdānāṃ bhagavati pravṛttiḥ sambhavatītyata āha- tatsiddhiriti /",
    "GSP33nysu__1u:9865": "tatsiddhistadapekṣā ca ... // MAnuv_1,4.30c //",
    "GSP33nysu__1u:9866": "caśabdo 'vadhāraṇe /",
    "GSP33nysu__1u:9867": "nāyamasti doṣaḥ /",
    "GSP33nysu__1u:9868": "yataḥ paramapuruṣe tattacchabdapravṛttipratītirevārthāntarāpekṣā natu pravṛttiḥ /",
    "GSP33nysu__1u:9869": "nahi ghaṭasya rūpaṃ pradīpāpekṣayā pratīyata ityetāvatā tadāyattaṃ bhavati /",
    "GSP33nysu__1u:9870": "yathānyatra śabdapravṛttireva parameśvarāpekṣā /",
    "GSP33nysu__1u:9871": "naivaṃ paramātmani vṛttāvitarāpekṣāṃ kāmapīkṣāmaha iti /",
    "GSP33nysu__1u:9872": "itaśca nāyaṃ doṣa ityāha- sāpekṣā ceti //",
    "GSP33nysu__1u:9873": "... sāpekṣā ca harīcchayā // MAnuv_1,4.30d //",
    "GSP33nysu__1u:9874": "yā parameśvare śabdānāṃ vṛttāvarthāntarāpekṣā sā ca bhagavadicchānibandhanaiva na tvananyagatikatayetyato na tasyāmukhyārthatāprāptiḥ /",
    "GSP33nysu__1u:9875": "na hīcchayā prakṛtyādikamupādadānasya sṛṣṭiḥ parāyattā /",
    "GSP33nysu__1u:9876": "nāpi paṭukaraṇā līlānimittamicchayā daṇḍamavaṣṭabhya gacchandaṇḍāyattagatirbhavatīti /",
    "GSP33nysu__1u:9877": "yadyevaṃ harisannidhānādinā śabdānāmanyatra vṛttistatkimayasīva dagdhṛśabdasya loke sarvaśabdānāṃ lakṣaṇaiva /",
    "GSP33nysu__1u:9878": "tathā sati gaṅgātīrayoraviśeṣaprasaṅgaḥ /",
    "GSP33nysu__1u:9879": "īkṣatyadhikaraṇoktārthasya mūle nihitaḥ kuṭhāra ityāśaṅkāṃ pariharannetanmūlatayetyādinoktamarthamupasaṃharati- tasmāditi //",
    "GSP33nysu__1u:9880": "tasmāt paramamukhyatvaṃ viṣṇāvanyatra mukhyatā // MAnuv_1,4.31ab //",
    "GSP33nysu__1u:9881": "nāyasi dagdhṛśabdasyevendrādiśabdānāṃ purandarādiṣu lakṣaṇaiva /",
    "GSP33nysu__1u:9882": "rūḍherabhidhānādisiddhatvāt /",
    "GSP33nysu__1u:9883": "yoganimittasya ca paramaiśvaryādeḥ sadbhāvāt /",
    "GSP33nysu__1u:9884": "kintu parameśvaraviṣayayo rūḍhiyogayoraparādhīnatvaniraṅkuśatvābhyām,",
    "GSP33nysu__1u:9885": "anyatra tadadhīnatvālpatvābhyāṃ, mukhyāthartāyāmevāyaṃ mukhyāmukhyavibhāgo 'bhihita iti",
    "GSP33nysu__1u:9886": "tadidamuktaṃ paramamukhyatvamiti mukhyateti ca /",
    "GSP33nysu__1u:9887": "upalakṣaṇā ca gauṇī ca tisraḥ śabdasya vṛttayaḥ // MAnuv_1,4.31cd //",
    "GSP33nysu__1u:9888": "gauṇī(ce)tyataḥ paramitiśabdo 'dhyāhāryaḥ /",
    "GSP33nysu__1u:9889": "etadeva darśayanparamamukhyādivṛttilakṣaṇānyāha- pravṛttītyādinā //",
    "GSP33nysu__1u:9890": "tatra paramamukhyavṛttirdvedhā /",
    "GSP33nysu__1u:9891": "mahāyogo mahāyogarūḍhiśceti /",
    "GSP33nysu__1u:9892": "mahārūḍhistu na sambhavati /",
    "GSP33nysu__1u:9893": "“sā yogādeva labhyate'; ityuktatvāt /",
    "GSP33nysu__1u:9894": "tatra mahāyogasvarūpamāha- pravṛttihetoriti //",
    "GSP33nysu__1u:9895": "pravṛttihetorbāhulyaṃ jñeyaṃ paramamukhyatā // MAnuv_1,4.32ab //",
    "GSP33nysu__1u:9896": "nirvacanalabhyo 'rthaḥ pravṛttihetustasya bāhulyaṃ niravadhikatvam /",
    "GSP33nysu__1u:9897": "yadyapi svātantryaṃ cātra vaktavyam /",
    "GSP33nysu__1u:9898": "prakṛtatvāt /",
    "GSP33nysu__1u:9899": "tathāpyanyataramātreṇetaravyāvṛttisiddherlakṣaṇapadānāṃ ca tanmātraprayojanatvānnābhihitam",
    "GSP33nysu__1u:9900": "paramamukhyateti jñeyamiti yojanā /",
    "GSP33nysu__1u:9901": "nanu bāhulyaṃ pravṛttihetordhamarḥ /",
    "GSP33nysu__1u:9902": "bahulapravṛttihetumattvaṃ cābhidheyasya /",
    "GSP33nysu__1u:9903": "pararamamukhyatā tu śabdadharmaḥ /",
    "GSP33nysu__1u:9904": "tatkathaṃ sāmānādhikaraṇyam /",
    "GSP33nysu__1u:9905": "naiṣa doṣaḥ /",
    "GSP33nysu__1u:9906": "upacaritatvāt /",
    "GSP33nysu__1u:9907": "niravadhikaṃ svatantraṃ vā pravṛttihetumapekṣya yā śabda(sya pra)vṛttiḥ sā paramamukhyatā mahāyogalakṣaṇā jñātavyeti tātparyārthaḥ /",
    "GSP33nysu__1u:9908": "mahāyogarūḍhisvarūpaṃ nirūpayannāha- tatreti //",
    "GSP33nysu__1u:9909": "tatra prayogabāhulyaṃ yadi tatparatā kimu // MAnuv_1,4.32cd //",
    "GSP33nysu__1u:9910": "yatrārthe pravṛttihetoranavadhikatvaṃ tatraiva cetprayogabāhulyaṃ syāttadā tasyā vṛtteḥ paratā paramamukhyatā kimu vaktavyeti /",
    "GSP33nysu__1u:9911": "atrānavadhikapravṛttinimittavati yatrārthe yasya śabdasya prayogabāhulyamasti tasya tatra mahāyogarūḍhilakṣaṇā paramamukhyavṛttirityetāvadeva vaktavyam /",
    "GSP33nysu__1u:9912": "kaimutyakathanaṃ tu śaṅkānirāsārtham /",
    "GSP33nysu__1u:9913": "tathāhi /",
    "GSP33nysu__1u:9914": "kimatra prayogabāhulyamātraṃ lakṣaṇamutānavadhikapravṛttinimittaviśeṣitam",
    "GSP33nysu__1u:9915": "nādyaḥ /",
    "GSP33nysu__1u:9916": "rūḍhimātratvātparamamukhyatvāyogāt /",
    "GSP33nysu__1u:9917": "na dvitīyaḥ /",
    "GSP33nysu__1u:9918": "anavadhikapravṛttinimittenaiva paramamukhyatve viśeṣavaiyarthyāt /",
    "GSP33nysu__1u:9919": "naca samāhāreṇa vidhāntaraṃ bhavati /",
    "GSP33nysu__1u:9920": "tathā sati asiddhabādhitasamāhāro 'paro hetvābhāsaḥ syāditi /",
    "GSP33nysu__1u:9921": "atra dvitīya evābhyupagamyate /",
    "GSP33nysu__1u:9922": "nacoktadoṣaḥ /",
    "GSP33nysu__1u:9923": "viśeṣaṇamātreṇa paramamukhyatve, viśeṣyasadbhāvena sutarāṃ tatsiddheḥ /",
    "GSP33nysu__1u:9924": "na hyasmābhiḥ paramamukhyatāmātrasiddhaye viśiṣṭopādānaṃ kriyate /",
    "GSP33nysu__1u:9925": "kintu samāhārarūpavidhāntarasiddhaye /",
    "GSP33nysu__1u:9926": "na cātiprasaṅgaḥ /",
    "GSP33nysu__1u:9927": "vaiṣamyāt /",
    "GSP33nysu__1u:9928": "anavadhikapravṛttinimittāpekṣaprayogabāhulyaṃ khalu vivakṣitam /",
    "GSP33nysu__1u:9929": "na samāhāramātram /",
    "GSP33nysu__1u:9930": "etadarthaṃ ca tatra pravṛttihetorbāhulye satīti yojyam /",
    "GSP33nysu__1u:9931": "nacaivaṃ mahāyogasyātra praveśaḥ /",
    "GSP33nysu__1u:9932": "atibahulaprayogābhāvasya tatra vivakṣitatvāditi /",
    "GSP33nysu__1u:9933": "atra katarā vṛttirviṣṇau /",
    "GSP33nysu__1u:9934": "yena paramamukhyatvaṃ viṣṇāvityuktamityata āha- ubhayamiti //",
    "GSP33nysu__1u:9935": "ubhayaṃ dṛśyate viṣṇau śabdānāmapi sarvaśaḥ // MAnuv_1,4.33ab //",
    "GSP33nysu__1u:9936": "ubhayaṃ vṛttidvayaṃ, dṛśyate, pramāṇaiḥ /",
    "GSP33nysu__1u:9937": "sarvaśo 'pi śabdānāmityasyāyamarthaḥ /",
    "GSP33nysu__1u:9938": "nārāyaṇādiśabdānāṃ mahāyogarūḍhiḥ /",
    "GSP33nysu__1u:9939": "taditareṣāṃ mahāyoga iti /",
    "GSP33nysu__1u:9940": "athavā viṣṇau paramamukhyavṛttirityuktamanenopapādayati /",
    "GSP33nysu__1u:9941": "ubhayaṃ pravṛttihetorbāhulyaṃ ca /",
    "GSP33nysu__1u:9942": "yadvā /",
    "GSP33nysu__1u:9943": "pramitānvākhyānaṃ parīkṣakadharmo natu svecchayā 'rthakalpanam /",
    "GSP33nysu__1u:9944": "nacaite vṛttī kvacitpramite /",
    "GSP33nysu__1u:9945": "ato na nirūpaṇīye ityatredamuditam /",
    "GSP33nysu__1u:9946": "pramāṇāni tu vakṣyante /",
    "GSP33nysu__1u:9947": "nanu yogo yogarūḍhiścaite kiṃ na syātām /",
    "GSP33nysu__1u:9948": "kimevaṃ bhedakābhāvādāśaṅkayate athavā tadvivakṣākāraṇābhāvāt /",
    "GSP33nysu__1u:9949": "nādyaḥ /",
    "GSP33nysu__1u:9950": "tasyoktatvāt /",
    "GSP33nysu__1u:9951": "na dvitīyaḥ /",
    "GSP33nysu__1u:9952": "yaugikādīnāmapyarthānāmamukhyatāmabhidhāya viṣṇormukhyatvābhidhānasya kāraṇatvāditi /",
    "GSP33nysu__1u:9953": "mukhyavṛttirapi tredhā bhavati /",
    "GSP33nysu__1u:9954": "yogo rūḍhiryogarūḍhiśceti /",
    "GSP33nysu__1u:9955": "tatra pravṛttinimittāpekṣā vṛttiryogaḥ /",
    "GSP33nysu__1u:9956": "yathā kumbhakāraḥ, aupagavo, rājapuruṣa iti /",
    "GSP33nysu__1u:9957": "nanu naite 'pi yaugikāḥ kiṃ nāma rūḍhā eva /",
    "GSP33nysu__1u:9958": "kṛttaddhitasamāsakaraṇaṃ tu vyutpattimātrārtham /",
    "GSP33nysu__1u:9959": "yathoktam /",
    "GSP33nysu__1u:9960": "vṛkṣādivadamī rūḍhā ityādi /",
    "GSP33nysu__1u:9961": "maivam /",
    "GSP33nysu__1u:9962": "śabdārthavibhāgasyāvāpoddhārābhyāṃ pratītasyāpalāpe kāraṇābhāvādityādi śiṣyairevohyatāmiti matvā rūḍheḥ svarūpamāha- prayogeti //",
    "GSP33nysu__1u:9963": "prayogamātrabāhulyaṃ rūḍhirityabhidhīyate // MAnuv_1,4.33cd //",
    "GSP33nysu__1u:9964": "yatrārthe yasya śabdasya prayogamātrabāhulyaṃ tatra tasya vṛttī rūḍhirityabhidhīyate mātretyavayavārthasādṛśyādisāpekṣatāvyudāsārtham",
    "GSP33nysu__1u:9965": "tena paramamukhyavṛtteryogarūḍhe rūḍhopacāralakṣaṇābhyāṃ ca vyavacchedaḥ /",
    "GSP33nysu__1u:9966": "bāhulyamiti svarūpakathanam /",
    "GSP33nysu__1u:9967": "sarve'pi yaugikā /",
    "GSP33nysu__1u:9968": "nāsti rūḍha iti śākaṭāyanaḥ /",
    "GSP33nysu__1u:9969": "tadasat /",
    "GSP33nysu__1u:9970": "ghaṭapaṭādiśabdānāṃ bahulamupalambhāt /",
    "GSP33nysu__1u:9971": "te 'pyuṇādipratyayāntā yaugikā eveti cenna /",
    "GSP33nysu__1u:9972": "arthānugamādarśanāt /",
    "GSP33nysu__1u:9973": "antataḥ prakṛtipratyayayostadarthe rūḍherāśrayaṇīyatvācceti /",
    "GSP33nysu__1u:9974": "pravṛttinimittāpekṣo yatra bahulaprayogastatra yogarūḍhiḥ /",
    "GSP33nysu__1u:9975": "yathā paṅkajādiśabdānāṃ tāmarasādāviti prasiddhatvānnoktam /",
    "GSP33nysu__1u:9976": "virodhādvaiphalyācca yogarūḍhirayukteti kecit /",
    "GSP33nysu__1u:9977": "tathāhi /",
    "GSP33nysu__1u:9978": "avayavavṛttiryogaḥ rūḍhistvakhaṇḍavṛttiḥ /",
    "GSP33nysu__1u:9979": "nahyetayorekatra samāveśo yujyate /",
    "GSP33nysu__1u:9980": "naca yogarūḍhyaṅgīkāre kimapi prayojanamasti /",
    "GSP33nysu__1u:9981": "paṅkajādiśabdānāṃ sampratipannavṛttyaivopapatteriti tadayuktam /",
    "GSP33nysu__1u:9982": "nahi yogarūḍhayoḥ samāhāro yogarūḍhiriti brūmaḥ /",
    "GSP33nysu__1u:9983": "yena virodhaḥ syāt /",
    "GSP33nysu__1u:9984": "kiṃ nāma yathā rūḍhalakṣaṇā lakṣaṇāmātrāt rūḍhagauṇī ca gauṇīmātrātprayogaprācuryeṇa bhidyate",
    "GSP33nysu__1u:9985": "tathā pravṛttinimittāpekṣitvādrūḍhimātrātprayogabāhulyena yogamātrācca bhinnā tṛtīyeyaṃ vṛttiriti",
    "GSP33nysu__1u:9986": "kiñca paṅkajādiśabdāśca kiṃ kevalaṃ rūḍhā aṅgīkaraṇīyā uta yaugikāḥ /",
    "GSP33nysu__1u:9987": "nādyaḥ /",
    "GSP33nysu__1u:9988": "avayavārthapratītivirodhāt /",
    "GSP33nysu__1u:9989": "saptamyāṃ janerḍa ityādyanuśāsanavirodhācca /",
    "GSP33nysu__1u:9990": "anenaiva nyāyena yaugikābhāvaprasaṅgācca /",
    "GSP33nysu__1u:9991": "na dvitīyaḥ /",
    "GSP33nysu__1u:9992": "bhekādiṣvapi prayogaprasaṅgāt /",
    "GSP33nysu__1u:9993": "gavādiśabdānāmiva vyavahāraprācuryāprācuryakṛte śaktisāmye 'pi",
    "GSP33nysu__1u:9994": "prasiddhayaprasiddhī, iti cenna vaiṣamyāt /",
    "GSP33nysu__1u:9995": "gavādiśabdānā(nāṃ sampratipannavṛtyāne)manekārthatve śāstrato niścite hi",
    "GSP33nysu__1u:9996": "prasiddhayādeḥ kāraṇāntaraṃ mārgaṇīyam /",
    "GSP33nysu__1u:9997": "nacaivameṣāṃ śabdānāmanekatra śaktiravadhṛtā /",
    "GSP33nysu__1u:9998": "kiñca śamidhātoḥ saṃjñāyāṃ stambakarṇayo ramijaporhastisūcakayorityādināvayavārthavyatirekeṇopādhīnapi vadatā śāstrakāreṇāṅgīkṛtaiveṣā vṛttirityalam /",
    "GSP33nysu__1u:9999": "evamavyavahitāmabhidhāvācakatvādiśabdavedyāṃ mukhyavṛttiṃ nirūpyedānīṃ vyavahitāṃ gauṇīṃ lakṣaṇāṃ cāmukhyavṛttiṃ nirūpayati- prayogeti //",
    "GSP33nysu__1u:10000": "prayogayuktasādṛśyaṃ sambandho vāpyamukhyataḥ /",
    "GSP33nysu__1u:10001": "vṛttiheturiti jñeyaḥ ... // MAnuv_1,4.34a-c //",
    "GSP33nysu__1u:10002": "sambandhaḥ prayogayuktena /",
    "GSP33nysu__1u:10003": "vāśabdo vyavasthitavibhāṣāyām /",
    "GSP33nysu__1u:10004": "apiśabdo mukhyavṛttilakṣaṇenāmukhyavṛttilakṣaṇasya samuccayārthaḥ /",
    "GSP33nysu__1u:10005": "amukhyata iti samāse guṇabhūtāyā api vṛtterbuddhayā pṛthakkṛtāyā viśeṣaṇam /",
    "GSP33nysu__1u:10006": "amukhyāyā gauṇyā lakṣaṇāyāśca vṛtteherturiti jñeya ityarthaḥ /",
    "GSP33nysu__1u:10007": "yasya śabdasya yatrārthe prayogaḥ sāmarthyaṃ tasya pravṛttinimittātiriktaṃ tatsādṛśyaṃ nimittīkṛtyānyatra vṛttirgauṇī /",
    "GSP33nysu__1u:10008": "tatsambandhaṃ nimittīkṛtya vṛttistu lakṣaṇetyuktaṃ bhavati /",
    "GSP33nysu__1u:10009": "kaścidāha /",
    "GSP33nysu__1u:10010": "gauṇī nāma vṛttirnāsti /",
    "GSP33nysu__1u:10011": "sādṛśyasyāpi sambandhatvena lakṣaṇāyāmantarbhūtatvāditi /",
    "GSP33nysu__1u:10012": "tannirākartuṃ paścāduddiṣyāpi gauṇī prathamaṃ lakṣitā /",
    "GSP33nysu__1u:10013": "svātantryaṃ hyevamasyā jñāpitaṃ syāt /",
    "GSP33nysu__1u:10014": "yadi khalu kaścid brūyāt /",
    "GSP33nysu__1u:10015": "lakṣaṇā nāma nāsti sambandhasyāpyekasthānatvādisādṛśyarūpatvena gauṇyamantarbhūtatvāditi /",
    "GSP33nysu__1u:10016": "tadā kiṃ vaktavyam /",
    "GSP33nysu__1u:10017": "naivaṃ laukikī pratītiriti cet /",
    "GSP33nysu__1u:10018": "tatkiṃ sādṛśyaṃ sambandhatvena pratiyanti laukikāḥ /",
    "GSP33nysu__1u:10019": "tatra gauṇī dvividhā /",
    "GSP33nysu__1u:10020": "rūḍhārūḍhabhedāt /",
    "GSP33nysu__1u:10021": "tatrādyā yathā /",
    "GSP33nysu__1u:10022": "mṛdgavakādau gavādiśabdasya /",
    "GSP33nysu__1u:10023": "dvitīyā yathā gaurvāhīka iti /",
    "GSP33nysu__1u:10024": "atra svārthasahacāriṇo guṇā jāḍyamāndyādayo lakṣyamāṇā gośabdasya vāhīke vṛttau nimittatāmupayāntīti kecit /",
    "GSP33nysu__1u:10025": "tadasat /",
    "GSP33nysu__1u:10026": "gauṇyā lakṣaṇāto bhedābhāvaprasaṅgāt /",
    "GSP33nysu__1u:10027": "gośabdasya vāhīke vṛttau lakṣyamāṇaguṇānāṃ nimittatāyāścopapattiśūnyatvāt /",
    "GSP33nysu__1u:10028": "lakṣyamāṇaguṇasādṛśyādguṇāntaraṃ tato guṇī lakṣyata iti tu nānubhāvikam /",
    "GSP33nysu__1u:10029": "svārthasahacāriguṇābhedena parārthagatā guṇā eva lakṣyanta ityapare /",
    "GSP33nysu__1u:10030": "tadapyasat /",
    "GSP33nysu__1u:10031": "guṇānāṃ bhedasya sādhayiṣyamāṇatvāt /",
    "GSP33nysu__1u:10032": "vāhīke vṛttau nimittābhāvācca /",
    "GSP33nysu__1u:10033": "tasamātsadṛśaguṇāśrayatvaṃ nimittīkṛtya parārthe vṛttirgauṇīti sādhūktam /",
    "GSP33nysu__1u:10034": "lakṣaṇāpi dvedhā /",
    "GSP33nysu__1u:10035": "rūḍhārūḍhabhedāt /",
    "GSP33nysu__1u:10036": "tatrādyā yathā /",
    "GSP33nysu__1u:10037": "rājāyaṃ gacchatīti /",
    "GSP33nysu__1u:10038": "dvitīyā yathā /",
    "GSP33nysu__1u:10039": "gaṅgāyāṃ ghoṣa iti /",
    "GSP33nysu__1u:10040": "kecidabhidheyāvinābhūtapratītirlakṣaṇocyata ityāhuḥ /",
    "GSP33nysu__1u:10041": "teṣāṃ mañcāḥ krośantītyādau lakṣaṇā na syāt /",
    "GSP33nysu__1u:10042": "syācca śabdātapratītena liṅgenānumitārthasya /",
    "GSP33nysu__1u:10043": "athāvinābhāvo 'tra sambandhamātram /",
    "GSP33nysu__1u:10044": "tathāpi lakṣitalakṣaṇāyāmavyāptiḥ /",
    "GSP33nysu__1u:10045": "nahi tatrābhidheyasambandhinī vṛttiḥ /",
    "GSP33nysu__1u:10046": "kintu lakṣitasambandhinī /",
    "GSP33nysu__1u:10047": "yathā prāgviruddhā idānīṃ parasparamekībhūtā iti /",
    "GSP33nysu__1u:10048": "paramparayāyamartho 'bhidheyasambandhīti cet /",
    "GSP33nysu__1u:10049": "tarhi kimanayā kliṣyakalpanayā /",
    "GSP33nysu__1u:10050": "prayogayuktasambandha iti yathoktamevāstu /",
    "GSP33nysu__1u:10051": "vyañjanaṃ nāmāparā vṛttirastīti cenna /",
    "GSP33nysu__1u:10052": "anumānatayā tasya śabdaśaktitvānaṅgīkārāt /",
    "GSP33nysu__1u:10053": "yathoktam /",
    "GSP33nysu__1u:10054": "vacanaliṅgānumā hi seti /",
    "GSP33nysu__1u:10055": "tātparyavṛttistu nātiricyata iti svayamevācāryo vakṣyati /",
    "GSP33nysu__1u:10056": "nanu mukhyārthānupapattiṃ tatsādṛśyaṃ prayojanaṃ cāpekṣya gauṇī pravartate",
    "GSP33nysu__1u:10057": "mukhyārthānupapattitatsambandhaprayojanānyapekṣya tu lakṣaṇā /",
    "GSP33nysu__1u:10058": "yathoktam",
    "GSP33nysu__1u:10059": "“mukhyārthabādhe tadyoge rūḍhito 'tha prayojanāt /",
    "GSP33nysu__1u:10060": "anyārtho lakṣyate yatsā lakṣaṇāropitā kriyā'; //",
    "GSP33nysu__1u:10061": "iti /",
    "GSP33nysu__1u:10062": "tatkathaṃ sādṛśyasambandhāvevoktāvityata āha- pūrveti //",
    "GSP33nysu__1u:10063": "... pūrvāyoge paragrahaḥ // MAnuv_1,4.34d //",
    "GSP33nysu__1u:10064": "na mukhyānupapattiramukhyavṛtteḥ kāraṇam /",
    "GSP33nysu__1u:10065": "prayogottarakālīnatvādanupapattidaśarnasya /",
    "GSP33nysu__1u:10066": "kintu mukhyārthānupapattidarśanamamukhyārthagrahaṇasya hetuḥ /",
    "GSP33nysu__1u:10067": "ata eva hi na śabdenāpekṣyate /",
    "GSP33nysu__1u:10068": "nāpi prayoktrā /",
    "GSP33nysu__1u:10069": "kintu pratipattraiva /",
    "GSP33nysu__1u:10070": "śabdo hi vyutpattivaśānmukhyamevārthaṃ prathamaṃ buddhāvārohayati /",
    "GSP33nysu__1u:10071": "naca pratipattā taṃ sahasotsraṣṭumutsahata iti tadarthamevānupapattimapekṣate /",
    "GSP33nysu__1u:10072": "ato na vṛttikāraṇacintāyāmiyaṃ vācyā /",
    "GSP33nysu__1u:10073": "prayojanamapi na vṛttihetuḥ /",
    "GSP33nysu__1u:10074": "kintu sati mukhye 'smadāyatte śabdaprayoge(')kasmādamukhyaṃ prayuñjmaha iti vaktrā pratipattrā cānusandhīyate /",
    "GSP33nysu__1u:10075": "ato 'tra na vaktavyamiti /",
    "GSP33nysu__1u:10076": "atrāyogagrahaṇaṃ prayojanasyāpyupalakṣaṇam /",
    "GSP33nysu__1u:10077": "(yathā)ayogaḥ sārvatriko na tathā prayojanaṃ rūḍhāyāṃ gauṇyāṃ lakṣaṇāyāṃ cābhidhātulyatvenānapekṣitatvāditi viśeṣasūcanāya na svaśabdenopāttam /",
    "GSP33nysu__1u:10078": "nirdalatvāt /",
    "GSP33nysu__1u:10079": "mukhyāyoge 'mukhyagraha iti vaktavye pūrvayoge paragraha iti vacanaṃ",
    "GSP33nysu__1u:10080": "lakṣitalakṣaṇādyanugamārtham /",
    "GSP33nysu__1u:10081": "nahi lakṣitalakṣaṇā mukhyāsambhavamātreṇāśrīyate /",
    "GSP33nysu__1u:10082": "kintu lakṣitasya api /",
    "GSP33nysu__1u:10083": "ata evaitadayuktaṃ mukhyārthabādha iti /",
    "GSP33nysu__1u:10084": "kiñca yathā mukhyavṛttiṣvapi svīkāre tāratamyamasti tathāmukhyavṛttiṣvapi",
    "GSP33nysu__1u:10085": "kuta iti cet /",
    "GSP33nysu__1u:10086": "arthapratītisannikaṣarviprakarṣābhyāmiti brūmaḥ /",
    "GSP33nysu__1u:10087": "nanu ca sādṛśyasambandhayostaddhitamupatpādya tasyāpi lupi kṛte sarvaṃ setsyati /",
    "GSP33nysu__1u:10088": "kimamukhyavṛttisvīkāreṇetyato vedamuditam /",
    "GSP33nysu__1u:10089": "yadi gośabdasya gavi vāhīke ca gaṅgāśabdasya gaṅgāyāṃ tīre coktavidhayābhidhaiva syāttadā gogaṅgāśabdoccāraṇe gogaṅgayoḥ pūrvaṃ pratītistadayoge cānusaṃhite 'rthāntare pratītiriti na syāt /",
    "GSP33nysu__1u:10090": "nahi harītakyādiśabdoccāraṇe satyayaṃ pratītikramo 'sti /",
    "GSP33nysu__1u:10091": "kintu vṛkṣe phale ca svātantryeṇa pratīte",
    "GSP33nysu__1u:10092": "prakaraṇādivaśenānya(tra)taraniyantraṇaṃ kriyate /",
    "GSP33nysu__1u:10093": "asti cāyaṃ pūrvāyoge paragrahaḥ /",
    "GSP33nysu__1u:10094": "tena jānīmo nobhayatroktavidhābhidheti /",
    "GSP33nysu__1u:10095": "nanvatrānupapatteratharpratītihetutve 'rthāpattirevāstu /",
    "GSP33nysu__1u:10096": "kiṃ śabdaśaktisamāśrayaṇena /",
    "GSP33nysu__1u:10097": "tathāhi /",
    "GSP33nysu__1u:10098": "kimāptapraṇītācchabdādasāvarthaḥ pratīyate /",
    "GSP33nysu__1u:10099": "anyathā vā /",
    "GSP33nysu__1u:10100": "nānyathā /",
    "GSP33nysu__1u:10101": "unmattavākyādau tadabhāvāt /",
    "GSP33nysu__1u:10102": "ādye tvarthāpattireva /",
    "GSP33nysu__1u:10103": "vakturāpteḥ pratītārthānupapatteśca virodhenārthāntarasya kalpyamānatvāt /",
    "GSP33nysu__1u:10104": "syādevaṃ yadi vakturāptatvaṃ niścīyeta /",
    "GSP33nysu__1u:10105": "tasya padasya tatra śaktyabhāve 'sambaddhabhāṣiṇi tasminnāptatvameva kathaṃ niścīyeteti /",
    "GSP33nysu__1u:10106": "tadarthamavaśyaṃ (śabda)śaktirāśraraṇīyeti sarvamavadātam /",
    "GSP33nysu__1u:10107": "etenaitadapi parihṛtam /",
    "GSP33nysu__1u:10108": "yadabhihitaṃ pūrvapakṣiṇā /",
    "GSP33nysu__1u:10109": "yogasya rūḍhito durbalatvena na parameśvarasya mukhyāthartvamiti /",
    "GSP33nysu__1u:10110": "mahāyogasyāvidvadrūḍhimātrātprābalyopapatteḥ /",
    "GSP33nysu__1u:10111": "vidvadrūḍherapyuktatvena tatsahitasya yogasya sutarāṃ tadupapatteriti /",
    "GSP33nysu__1u:10112": "yaduktam”ubhayaṃ dṛśyate viṣṇau'; iti, yacca sūcitaṃ viśiṣṭayogasya",
    "GSP33nysu__1u:10113": "rūḍhitaḥ prābalyamiti tadupapādayati- etameveti //",
    "GSP33nysu__1u:10114": "etameva tathā santaṃ śatarcītyādināmabhiḥ /",
    "GSP33nysu__1u:10115": "ācakṣata iti hyatra santamityavadhāraṇā // MAnuv_1,4.35 //",
    "GSP33nysu__1u:10116": "yogasya rūḍheḥ prābalyaṃ vidvadrūḍhiṃ ca tatragām /",
    "GSP33nysu__1u:10117": "bahuśo darśayatyañjastātparyāt saniruktikam // MAnuv_1,4.36 //",
    "GSP33nysu__1u:10118": "“taṃ yacchataṃ varṣāṇyabhyārcattasmācchatarcinastasmācchatarcina ityācakṣata etameva santaṃ sa yadidaṃ sarvaṃ madhyato dadhe yadidaṃ kiñca tasmānmadhyamāstasmānmadhyamā ityācakṣata etameva santam'; ityādikā śrutiḥ /",
    "GSP33nysu__1u:10119": "saniruktikaṃ yogavṛttisāhityena /",
    "GSP33nysu__1u:10120": "tatragāṃ parameśvaraviṣayām /",
    "GSP33nysu__1u:10121": "śatarcyādiśabdopalakṣitānāṃ sarvaśabdānāṃ vidvadrūḍhiṃ darśayati /",
    "GSP33nysu__1u:10122": "ācakṣata ityuktatvāt /",
    "GSP33nysu__1u:10123": "yaccātra bahuśo 'tibahuvāraṃ darśayati tena jñāyate añjastātparyādeva natu prāsaṅgikatveneti",
    "GSP33nysu__1u:10124": "kiñcātra santamiti vacanādetamevetyavadhāraṇācca laukikarūḍhito bhagavadviṣayasya yogasya prābalyaṃ darśayati śrutiḥ /",
    "GSP33nysu__1u:10125": "etameva paramātmānaṃ śatarcyādināmārthaṃ santam uktena yogena śatarcyādiśabdavācyamācakṣate vidvāṃsaḥ /",
    "GSP33nysu__1u:10126": "madhucchandaḥprabhṛtīṃstu rūḍhārthānamukhyata ityasyārthasya padadvayasāmarthyena pratīteḥ",
    "GSP33nysu__1u:10127": "santamityanena hyagaṅgāṃ gaṅgetyācakṣate yathā na tathā harimiti mukhyārthatocyate /",
    "GSP33nysu__1u:10128": "tadupapādanārtham ācakṣata iti nirvacanaṃ ca sambaddhayate /",
    "GSP33nysu__1u:10129": "avadhāraṇena tvanyasya tacchabdā(mukhyār)thatvaṃ pratiṣiddhayate /",
    "GSP33nysu__1u:10130": "naca savarthā pratiṣedho yuktaḥ /",
    "GSP33nysu__1u:10131": "prāguktaprayojanavyāghātāt /",
    "GSP33nysu__1u:10132": "tataḥ parameśvarasamakakṣatayā vācyatvapratiṣedho jñāyate /",
    "GSP33nysu__1u:10133": "rūḍhārthebhyo yaugikārthasyādhikye 'bhihite tadviṣayasya viśiṣṭayogasya laukikarūḍhitaḥ prābalyaṃ siddham /",
    "GSP33nysu__1u:10134": "avadhāraṇeti kvacitpāṭhaḥ /",
    "GSP33nysu__1u:10135": "atra santamiti padaṃ avadhāraṇā ceti (pada)dvayaṃ darśayatīti yojanā /",
    "GSP33nysu__1u:10136": "hi yasmādevaṃ tasmāduktaṃ yuktamiti /",
    "GSP33nysu__1u:10137": "vākyāntarairapi viṣṇoḥ sarvaśabdavācyatāmupapādayati- aḥ itīti //",
    "GSP33nysu__1u:10138": "a iti brahma kathitaṃ tadvayākhyānānmatā tathā /",
    "GSP33nysu__1u:10139": "śabdānāmapi sarveṣāṃ ... // MAnuv_1,4.37a-c //",
    "GSP33nysu__1u:10140": "“aḥ iti brahma'; iti śrutāvakārasya brahmavācakatvaṃ tāvatkathitam /",
    "GSP33nysu__1u:10141": "anyathā itikaraṇavaiyarthyāt /",
    "GSP33nysu__1u:10142": "“akāro vai sarvā vāk'; iti śrutau sarveṣāmapi śabdānāmakāravyākhyānatā ca kathitā sākṣādaikyasya",
    "GSP33nysu__1u:10143": "lakṣaṇāśrayaṇasyāvaśyakatvāt /",
    "GSP33nysu__1u:10144": "naca vyākhyānavyākhyeyayorbhinnaviṣayatā yuktā /",
    "GSP33nysu__1u:10145": "tasmādetadvākyadvayaparyālocanayā sarvavāgabhidheyatvaṃ brahmaṇaḥ pratīyate /",
    "GSP33nysu__1u:10146": "kiñca”yadvāca omiti yacca neti yaccāsyāḥ krūraṃ yadu colbaṇiṣṇu tadviyūya kavayo 'nvavindannāmāyattā samatṛpyañchṛtedhi ityasyāṃ śrutau (ai.2-3-8)",
    "GSP33nysu__1u:10147": "vāco vāksamūhasya madhye yat omiti padamaṅgīkāravācīti yāvat, yacca neti padaṃ pratiṣedhārthaṃ, yaccāsyā vāco madhye krūram arthataḥ kaṭhinaṃ (ca),",
    "GSP33nysu__1u:10148": "yaccolbaṇiṣṇu śabdata kaṭhinam /",
    "GSP33nysu__1u:10149": "upalakṣaṇametat /",
    "GSP33nysu__1u:10150": "yāvadvaidikaṃ padajātaṃ tatsarvaṃ, viyūya vicārya kavayo vivekinaḥ,",
    "GSP33nysu__1u:10151": "(nāmāyattā)nāmāyattāni nāmaprakāśyatayā nāmādhīnāni ta(tta)cchabdapravṛttinimittāni, anvavindan viditavantaḥ /",
    "GSP33nysu__1u:10152": "tasmiṃśca vedane 'dhiśrute paripakve iti a(tada)nantaraṃ samatṛpyan kṛtakṛtyā muktā abhūvanniti, nāmamātravidaḥ kṛtakṛtyatā tāvatkathitā /",
    "GSP33nysu__1u:10153": "tamevaṃ vidvāniti parameśvarajñānādeva mokṣaḥ śrūyate /",
    "GSP33nysu__1u:10154": "tadetadubhayānyathānupapattyā sarvāṇyapi vaidikāni nāmāni parameśvarārthānīti gamyata ityāha- nāmeti //",
    "GSP33nysu__1u:10155": "... nāmavitkṛtakṛtyatā // MAnuv_1,4.37d //",
    "GSP33nysu__1u:10156": "athānyacca sakalavaidikasaṃhitānāṃ pūrvottaravarṇānāṃ ca",
    "GSP33nysu__1u:10157": "viṣṇunāmārtha(rūpa)tvaṃ tatpratipādakatvamabravīdvedaḥ /",
    "GSP33nysu__1u:10158": "tena sarve varṇāḥ sarvāśca saṃhitā viṣṇumeva pratipādayantīti jñāyata ityāha- viṣṇunāmeti",
    "GSP33nysu__1u:10159": "viṣṇunāmārtharūpatvaṃ saṃhitāderathābravīt // MAnuv_1,4.38ab //",
    "GSP33nysu__1u:10160": "kvābravīdityatastadvākyamarthataḥ paṭhati- ṇakāraṃ ceti //",
    "GSP33nysu__1u:10161": "ṇakāraṃ ca ṣakāraṃ ca balaceṣṭātmakaṃ vadan // MAnuv_1,4.38cd //",
    "GSP33nysu__1u:10162": "tajjñānapūrvakatvena saṃhitādhyayanaṃ tathā // MAnuv_1,4.39ab //",
    "GSP33nysu__1u:10163": "“ṇakāro balaṃ ṣakāraḥ prāṇa ātmā'; iti viṣṇunāmagatau ṇakāraṣakārau",
    "GSP33nysu__1u:10164": "parameśvarabalaceṣyāpratipādakau vadan vedo 'nantaraṃ”sa yo ha etau",
    "GSP33nysu__1u:10165": "ṇakāraṣakārāvanusaṃhitamṛco vedetyṛcāmanusaṃhitaṃ sarvasaṃhitāsu ṇakāraṣakārau yo veda ṇakāraṣakāratatsaṃhitābhiḥ pratipādyo yo 'rthaḥ sa eva sarvatra pūrvottaravarṇatatsahitābhiḥ pratipādyata iti yo ve(tti)da,",
    "GSP33nysu__1u:10166": "iti viṣṇunāmasamānārthatājñānapūrvakatvena sarvasaṃhitādhyayanamabravīdityarthaḥ /",
    "GSP33nysu__1u:10167": "nanvatra ṇakāraṣakārārthapratipādakatvaṃ sarvavarṇāderucyate /",
    "GSP33nysu__1u:10168": "natu viṣṇunāmārthatvam /",
    "GSP33nysu__1u:10169": "nahi ṇakāraṣakārāveva viṣṇunāmetyata āha- upasargatvata iti //",
    "GSP33nysu__1u:10170": "upasargatvato vestu tācchīlyārthādunastathā // MAnuv_1,4.39cd //",
    "GSP33nysu__1u:10171": "ṇakāraśca ṣakāraśca nāmarūpatayā matau // MAnuv_1,4.40ab //",
    "GSP33nysu__1u:10172": "satyaṃ santi viṣṇunāmnayanye 'pi varṇāḥ /",
    "GSP33nysu__1u:10173": "tathāpi vītyasyopasargatvenottarapadārthaviśeṣakatvāt unpratyayasya tācchīlyārthatvādupasarjanatvaṃ manvānasya vedasya prādhānyāt ṇakāraśca ṣakāraśca dvāveva nāmasvarūpatayābhimatāvityadoṣaḥ nanūpasargāḥ kriyāyoge /",
    "GSP33nysu__1u:10174": "nacātra kriyā yogo 'sti /",
    "GSP33nysu__1u:10175": "tatkathamupasargatvam /",
    "GSP33nysu__1u:10176": "maivam /",
    "GSP33nysu__1u:10177": "ṣontakarmaṇi, ṇustutāviti dhātudvayarūpatvāṅgīkārāt /",
    "GSP33nysu__1u:10178": "ata eva tācchīlikapratyayotpattyupapattiḥ /",
    "GSP33nysu__1u:10179": "udāhṛtānāṃ śrutīnāṃ prayojanamāha- tasmāditi //",
    "GSP33nysu__1u:10180": "tasmāt samanvayo viṣṇau svaravarṇapadātmanaḥ // MAnuv_1,4.40cd //",
    "GSP33nysu__1u:10181": "api vedasya kimuta vākyarūpeṇa saṅgatiḥ // MAnuv_1,4.41ab //",
    "GSP33nysu__1u:10182": "yau purā sarvaśabdānāṃ pratipadasamanvayo vākyasamanvayaśca viṣṇāvuktau tāvatābhiḥ śrutibhiḥ siddhāvityarthaḥ /",
    "GSP33nysu__1u:10183": "upapattyapekṣāḥ śrutayaḥ prāgudāhṛtāḥ /",
    "GSP33nysu__1u:10184": "idānīṃ spaṣṭaṃ padavākyasamanvayapratipādinīrudāharati- ghoṣā iti //",
    "GSP33nysu__1u:10185": "ghoṣāḥ sarve 'pi vedāśca sarve vedāśca yat padam // MAnuv_1,4.41cd //",
    "GSP33nysu__1u:10186": "indraṃ mitraṃ yamindraṃ ca prathamaḥ saṅkṛtistathā /",
    "GSP33nysu__1u:10187": "nāmadhāḥ sarvadevānāmeka ityādikā śrutiḥ // MAnuv_1,4.42 //",
    "GSP33nysu__1u:10188": "pramāṇamuktaviṣaye ... // MAnuv_1,4.43a //",
    "GSP33nysu__1u:10189": "“tā vā etāḥ sarvā ṛcaḥ sarve vedāḥ sarve ghoṣā ekaiva vyāhṛtiḥ prāṇā eva',”sarve vedā yatpadamāmananti',”indraṃ mitraṃ varuṇamagnimāhuratho divyaḥ sa suparṇo garutmān /",
    "GSP33nysu__1u:10190": "ekaṃ sadviprā bahudhā vadantyagniṃ yamaṃ mātariśvānamāhuḥ',”yamindramāhurvaruṇaṃ yamāhuryaṃ mitramāhuryamu satyamāhuḥ',”sa prathamasaṃ(skṛ)kṛtirviśvakarmā sa prathamo mitro",
    "GSP33nysu__1u:10191": "varuṇoginaḥ'; /",
    "GSP33nysu__1u:10192": "“yo devānāṃ nāmadhā eka eva'; ityetānivākyānyetaiḥ pratīkairupāttāni /",
    "GSP33nysu__1u:10193": "ādipadena”nāmāni sarvāṇi'; ityādergrahaṇam /",
    "GSP33nysu__1u:10194": "atrādyadvitīyāntimaśrutayaḥ samanvayadvaye pramāṇam /",
    "GSP33nysu__1u:10195": "anyāstu vākyānvaye /",
    "GSP33nysu__1u:10196": "indrādināmnāṃ parameśvaraparatve sati”indrasya nu vīryāṇi pravocam';",
    "GSP33nysu__1u:10197": "ityādivākyānāṃ tatparatvaṃ hi siddhayati /",
    "GSP33nysu__1u:10198": "... tadevoktamupakramāt /",
    "GSP33nysu__1u:10199": "iti svayaṃ bhagavatā bruvatāśeṣamanvayam // MAnuv_1,4.43b-d //",
    "GSP33nysu__1u:10200": "nanvetadarthapratipādakasūtrasyādarśanādutsūtrito 'yamarthaḥ kasmādukta ityata āha- tadeveti",
    "GSP33nysu__1u:10201": "tadetadbhagavatā sūtrakāreṇa svayamuktameva notsūtritaṃ kathyate /",
    "GSP33nysu__1u:10202": "tathāca sūtram /",
    "GSP33nysu__1u:10203": "“jyotirupakramāttu tathā hyadhīyata eke'; iti /",
    "GSP33nysu__1u:10204": "atra jyotiriti sūtrapratīke grāhye yadupakramādityāha,",
    "GSP33nysu__1u:10205": "tena”jyotirupakramāt'; iti pareṣāmapapāṭha eveti sūcayati /",
    "GSP33nysu__1u:10206": "athavātra jyotirmātragrahaṇātkathaṃ sarvaśabdapratipādanam /",
    "GSP33nysu__1u:10207": "jyotiḥśabdasyopalakṣaṇatvāditi vadāmaḥ /",
    "GSP33nysu__1u:10208": "kathamupalakṣaṇābhiprāyo 'vagamyata ityata uktam- upakramāditi bruvateti //",
    "GSP33nysu__1u:10209": "atra hi”jyotiḥ iti pratijñāya upakramāttu tathā hyadhīyata eke'; iti heturucyate /",
    "GSP33nysu__1u:10210": "tasya cāyamarthaḥ /",
    "GSP33nysu__1u:10211": "“eṣa imaṃ lokamabhyārcat ityupakramāt upakramaṃ vidhāya tā vā tā ityādyadhīyata eka iti",
    "GSP33nysu__1u:10212": "tathāca yadi jyotiḥśabdamātrasamanvayo 'tra vivakṣitaḥ syāttadā tanmātropapādakaṃ kimapi vaktavyam /",
    "GSP33nysu__1u:10213": "sarvaśabdavācyatopapādakasyopādānaṃ kvopayujyate /",
    "GSP33nysu__1u:10214": "nahi viśeṣaviṣayaṃ pramāṇaṃ nāsti, yena sāmānyadvārā sādhanaṃ vidheyam /",
    "GSP33nysu__1u:10215": "ataḥ sarvaviṣayaṃ pramāṇamupādadānena sūtrakṛtā jyotiḥśabdo lākṣaṇiko vivakṣita iti jñāyate",
    "GSP33nysu__1u:10216": "kiñca tattu samanvayāditi brahmaṇi sarvaśabdasamanvayaḥ pratijñāto na katipayaśabdasamanvaya ityupapāditam /",
    "GSP33nysu__1u:10217": "tadvivaraṇārthamadhyāyaśeṣasya pravṛttiriti coktam /",
    "GSP33nysu__1u:10218": "tatrānandamayādyadhikaraṇaiḥ prākaraṇikaśabdasamanvayaḥ pratipāditaḥ /",
    "GSP33nysu__1u:10219": "asmiṃśraca pāde virodhyādiśabdasamanvayaḥ /",
    "GSP33nysu__1u:10220": "tathāca karmakramādyabhidhāyinaḥ śabdāḥ, idaṃ ca adhikaraṇamavaśiṣyamiti",
    "GSP33nysu__1u:10221": "pariśeṣāttatsamanvayārthametaditi jñāyata ityāśayavānāha- bruvateti //",
    "GSP33nysu__1u:10222": "astvatra sarvaśabdasamanvayapratijñānam /",
    "GSP33nysu__1u:10223": "tathāpi yo 'tra tadupa(tprati)pādanārthaṃ",
    "GSP33nysu__1u:10224": "jātamotamityādinānvayo(nyāyo)bhihitaḥ sa na sūtrita ityato voktam-",
    "GSP33nysu__1u:10225": "upakramāditi //",
    "GSP33nysu__1u:10226": "“eṣa imaṃ lokamabhyārcat'; ityupakramavākyamupādāya tathā hyadhīyata eka iti vadatā sūtrakāreṇa tadevoktaṃ yadasmābhiruktam /",
    "GSP33nysu__1u:10227": "upakrame sarvasyāsya darśanāt /",
    "GSP33nysu__1u:10228": "yathā caitattathā etameva ityādinoktamiti /",
    "GSP33nysu__1u:10229": "evaṃ saṅkṣepavistarābhyāṃ ānumānikamityādisūtrāṇi vyākhyāya pareṣāṃ vyākhyānaṃ pratyākhyāti",
    "GSP33nysu__1u:10230": "tathāhi /",
    "GSP33nysu__1u:10231": "kecidetatpādaprameyamanyathā varṇayanti /",
    "GSP33nysu__1u:10232": "yaduktaṃ pradhānasyāśābdatvamīkṣaternāśabdamiti /",
    "GSP33nysu__1u:10233": "tadasiddham kāsucicchākhāsu pradhānasamarpaṇaparāṇāṃ śabdānāṃ śrūyamāṇatvāditi /",
    "GSP33nysu__1u:10234": "tadetadyābanna nirākriyate na tāvadbrahmakāraṇavāda(sya)sthairyaṃ bhavati",
    "GSP33nysu__1u:10235": "ataḥ pradhānasyāśābdatvaṃ pratipādayitumayaṃ pāda ārabhyata iti /",
    "GSP33nysu__1u:10236": "tattāvannirācaṣṭe- na śabdavācyataiveti //",
    "GSP33nysu__1u:10237": "na śabdavācyataivātra pradhanasya niṣiddhayate // MAnuv_1,4.44ab //",
    "GSP33nysu__1u:10238": "atraiva prathame 'dhyāye pradhānasya śabdavācyatā niṣiddhayata iti nopapadyate /",
    "GSP33nysu__1u:10239": "tathā sati samanvayalakṣaṇe 'ntarbhāvābhāvena pādasyāsaṅgatatvaprasaṅga iti bhāvaḥ /",
    "GSP33nysu__1u:10240": "nanūktamatra samanvayasthemne pradhānasyāśābdatvamatropapādyata iti,",
    "GSP33nysu__1u:10241": "tathāca kathamasaṅgatiriti /",
    "GSP33nysu__1u:10242": "maivam /",
    "GSP33nysu__1u:10243": "tathā satyavirodhalakṣaṇe 'ntarbhāvaprasaṅgāt /",
    "GSP33nysu__1u:10244": "anyathā dvitīyā(dhyāyār)tho 'pi samanvayasthairyāyaiveti so 'pyatra",
    "GSP33nysu__1u:10245": "vaktavyaḥ syāt /",
    "GSP33nysu__1u:10246": "kevalaṃ śabdavācyataivātra pradhānasya niṣidhyate iti na yujyate /",
    "GSP33nysu__1u:10247": "viśeṣābhāvāt /",
    "GSP33nysu__1u:10248": "kiñcātrapāde jagatkāraṇādi(vāci)śabdavācyatvaṃ pradhānasya niṣidhyate śabdavācyataiva vā",
    "GSP33nysu__1u:10249": "nādyaḥ /",
    "GSP33nysu__1u:10250": "atrodāhṛtavākyeṣu”mahataḥ paramavyaktam',”yasminpañcapañcajanāḥ'; ityādiṣu pradhānasya jagatkāraṇatvāśravaṇāt",
    "GSP33nysu__1u:10251": "kaścidāha /",
    "GSP33nysu__1u:10252": "“mahataḥ paramavyaktam iti paraśabdena kālaviprakṛṣṭatvamucyate, tataḥ kāraṇatvaśaṅketi /",
    "GSP33nysu__1u:10253": "tadayuktam /",
    "GSP33nysu__1u:10254": "kiṃ kālaviprakarṣa eva kāraṇatvamuta tenānumeyam /",
    "GSP33nysu__1u:10255": "atha sambhāvyam /",
    "GSP33nysu__1u:10256": "na prathamadvitīyau /",
    "GSP33nysu__1u:10257": "kāryakāraṇabhāvavikalayorapi parāparabhāvadarśanāt /",
    "GSP33nysu__1u:10258": "na tṛtīyaḥ /",
    "GSP33nysu__1u:10259": "sambhāvanāmātrasyeyantaṃ sūtrasandarbhaṃ prati prayojakatvāyogāt /",
    "GSP33nysu__1u:10260": "ajāmekāmityādau kāraṇatvaṃ pratīyata iti cet /",
    "GSP33nysu__1u:10261": "tatkiṃ brahmaparaṃ kariṣyate /",
    "GSP33nysu__1u:10262": "tejo 'bannaviṣayaṃ hi tadvayākhyātaṃ bhavatā /",
    "GSP33nysu__1u:10263": "tathāca laukikamābhāṇakaṃ nātivartate”vyāghreṇoraṇe nīte kā hāniḥ",
    "GSP33nysu__1u:10264": "vṛke(ṇoraṇe)nīte ko lābhaḥ'; iti /",
    "GSP33nysu__1u:10265": "dvitīye tvidamupatiṣṭhate /",
    "GSP33nysu__1u:10266": "na śabdavācyataivātra pradhānasya niṣidhyate, prakṛtānupayogāditi /",
    "GSP33nysu__1u:10267": "śābdatve hi pradhānasya svarūpamātra siddhayati naca svarūpasiddhimātreṇa kācillakṣaṇakṣatiḥ",
    "GSP33nysu__1u:10268": "na hyasmābhiriva pareṇa sarvaśabdasamanvayaḥ pratijñātaḥ /",
    "GSP33nysu__1u:10269": "nāpi pradhānaṃ niṣidhya brahma tatra niveśitam /",
    "GSP33nysu__1u:10270": "yenāsmadīyadiśāpyupayogaḥ syāt /",
    "GSP33nysu__1u:10271": "tadidamuktam /",
    "GSP33nysu__1u:10272": "brahmaniveśaṃ(śanaṃ) vinā pradhānasya śabdavācyataivātra niṣidhyata iti na",
    "GSP33nysu__1u:10273": "yuktamiti /",
    "GSP33nysu__1u:10274": "kiñca pradhānasya śabdavācyatā īkṣatyadhikaraṇānantarameva niṣedhyā /",
    "GSP33nysu__1u:10275": "tripādīṃ atikramya atra niṣidhyata iti (na yujyate) vyavadhāna(ne)",
    "GSP33nysu__1u:10276": "kāraṇānirūpaṇāditi /",
    "GSP33nysu__1u:10277": "kiñca pādapratipādyo 'rthastathāvidho bhavati,",
    "GSP33nysu__1u:10278": "yastatpādasthasakalasūtrapratipādyaḥ /",
    "GSP33nysu__1u:10279": "naca atra pāde sarveṣu (api) sūtreṣu pradhānasya śabdavācyataiva",
    "GSP33nysu__1u:10280": "niṣidhyata iti niyamo 'sti, yenāyametatpādārthaḥ syāt /",
    "GSP33nysu__1u:10281": "kāraṇatvenetyādau tadabhāvāt /",
    "GSP33nysu__1u:10282": "tatrāpi paramparayā tadeva sādhyamiti cet /",
    "GSP33nysu__1u:10283": "tarhi pāramparyasyātītapādārthe 'pi suvacatvāt atraiva pradhānasya",
    "GSP33nysu__1u:10284": "śabdavācyatā niṣidhyata iti nāsti /",
    "GSP33nysu__1u:10285": "sa hi pādārtho yo nānyatra pratipādyata iti /",
    "GSP33nysu__1u:10286": "evaṃ sāmānyataḥ pādārthaṃ nirākṛtyedānīṃ prathamādhikaraṇavyākhyāṃ nirākaroti- na śabdavācyataiveti",
    "GSP33nysu__1u:10287": "ānumānikamityādisūtraṃ yatpareṇa vyākhyātam /",
    "GSP33nysu__1u:10288": "ānumānikamapyanumānanirūpitaṃ pradhānamapyekeṣāṃ śākhināṃ śabdavadupalabhyate /",
    "GSP33nysu__1u:10289": "kāṭhake hi paṭhyate /",
    "GSP33nysu__1u:10290": "“mahataḥ paramavyaktamavyaktātpuruṣaḥ paraḥ'; iti /",
    "GSP33nysu__1u:10291": "tatra ya eva, yannāmāno, yatkramakā(mā)śca, mahadavyaktapuruṣāḥ",
    "GSP33nysu__1u:10292": "smṛti(pra)siddhāsta eveha pratyabhijñāyante /",
    "GSP33nysu__1u:10293": "tatrāvyaktamiti rūḍhiyogābhyāṃ pradhānamucyate /",
    "GSP33nysu__1u:10294": "evaṃ tasya śabdavatvādaśabdatvamanupapannamiti cet /",
    "GSP33nysu__1u:10295": "naitadevam /",
    "GSP33nysu__1u:10296": "na hyetatkāṭhakavākyaṃ pradhānaparamiti /",
    "GSP33nysu__1u:10297": "atra pṛcchāmaḥ /",
    "GSP33nysu__1u:10298": "kimatra kāṭhakagatāvyaktaśabdavācyataiva pradhānasya niṣidhyate kiṃvā kutrāpi kenāpi śabdena nocyata iti /",
    "GSP33nysu__1u:10299": "ādyasyottaram /",
    "GSP33nysu__1u:10300": "atra kāṭhake (vākye) avyaktaśabdavācyataiva pradhānasya niṣidhyata iti nopapannam /",
    "GSP33nysu__1u:10301": "tanmātreṇāśabdatvāsiddheḥ /",
    "GSP33nysu__1u:10302": "dvitīye 'pi kiṃ paramamukhyayā vṛttyā uta śabdavācyataiva niṣidhyate /",
    "GSP33nysu__1u:10303": "ādye tanmātramanumatameva /",
    "GSP33nysu__1u:10304": "sarvathā śabdavācyataivātra pradhānasya niṣidhyata iti dvitīyastu nopapadyate /",
    "GSP33nysu__1u:10305": "kuta ityata āha- sarveti //",
    "GSP33nysu__1u:10306": "sarvavedetihāseṣu purāṇeṣu ca saṅgrahāt // MAnuv_1,4.44cd //",
    "GSP33nysu__1u:10307": "saṅgrahāt pradhānasyeti śeṣaḥ /",
    "GSP33nysu__1u:10308": "vede tāvadātharvaṇikāḥ paṭhanti”vikārajananīmajñāmaṣṭarūpāmajāṃ dhruvām /",
    "GSP33nysu__1u:10309": "dhyāyate 'dhyāsitā tena tanyate preryate punaḥ'; ityādi /",
    "GSP33nysu__1u:10310": "itihāsapurāṇe tūdāhariṣyamāṇe draṣṭavye /",
    "GSP33nysu__1u:10311": "nanūktamatra na hyatra smṛtiprasiddhaṃ kāraṇaṃ triguṇaṃ pradhānamucyate /",
    "GSP33nysu__1u:10312": "tena yadyadudāhriyate tattadvipratipannameva, ityataḥ triguṇatvādilakṣaṇopetapradhānapratipādakaṃ itihāsavākyaṃ paṭhati-",
    "GSP33nysu__1u:10313": "sattvamiti //",
    "GSP33nysu__1u:10314": "sattvaṃ rajastama iti guṇāḥ prakṛtisambhavāḥ /",
    "GSP33nysu__1u:10315": "nibadhnanti mahābāho dehe dehinamavyayam // MAnuv_1,4.45 //",
    "GSP33nysu__1u:10316": "ityādivākyarūpeṇa ... // MAnuv_1,4.46a //",
    "GSP33nysu__1u:10317": "ādipadena”bhūmirāpo 'nalo vāyuḥ'; ityādergrahaṇam /",
    "GSP33nysu__1u:10318": "ityādivākyapratipādyena triguṇatvādinā rūpeṇopetasya pradhānasya saṅgrahāditi sambandhaḥ /",
    "GSP33nysu__1u:10319": "kiñca”avyaktātpuruṣaḥ paraḥ'; ityavyaktaśabdavācyaṃ na cetpradhānaṃ tarhi tadvācyaṃ vācyam",
    "GSP33nysu__1u:10320": "nanvatra sūtrakṛtaivoktaṃ”śarīrarūpakavinyastagṛhīteḥ'; iti,”ātmānaṃ",
    "GSP33nysu__1u:10321": "rathinaṃ viddhi śarīraṃ rathameva ca'; iti prāgyaccharīraṃ ratharūpakatayā",
    "GSP33nysu__1u:10322": "vinyastaṃ tadatrāvyaktaśabdena gṛhyate, prakaraṇātpariśeṣācceti /",
    "GSP33nysu__1u:10323": "naiva sūtrakṛdāha /",
    "GSP33nysu__1u:10324": "tathātve hi rūpakavinyastaśarīragṛhīterityavakṣyat /",
    "GSP33nysu__1u:10325": "astu vā kathañcidviśeṣaṇasya paranipātaḥ /",
    "GSP33nysu__1u:10326": "idaṃ tu vaktavyam /",
    "GSP33nysu__1u:10327": "kathamavyaktaśabdena śarīramucyata iti /",
    "GSP33nysu__1u:10328": "na hyeṣā rūḍhiḥ /",
    "GSP33nysu__1u:10329": "nāpi yogaḥ sambhavati /",
    "GSP33nysu__1u:10330": "śarīrasya vyaktatvāt /",
    "GSP33nysu__1u:10331": "nanu parihṛtametatsūtrakāreṇa(kṛtā)”sūkṣmaṃ tu tadarhatvāt'; iti /",
    "GSP33nysu__1u:10332": "yadyapīdaṃ śarīraṃ vyaktam, tathāpyasya yanmūlamupādānakāraṇaṃ tejo",
    "GSP33nysu__1u:10333": "'bannalakṣaṇaṃ bhūtasūkṣmaṃ tattāvadavyaktam /",
    "GSP33nysu__1u:10334": "anādestasya sūkṣmasyāvyaktatā 'rhatvāt /",
    "GSP33nysu__1u:10335": "kāryakāraṇaśabdāśca saṅkīryante /",
    "GSP33nysu__1u:10336": "“gobhiḥ śrīṇīta matsaram'; iti yatheti /",
    "GSP33nysu__1u:10337": "atra vaktavyam /",
    "GSP33nysu__1u:10338": "kimanenoktaṃ bhavatīti /",
    "GSP33nysu__1u:10339": "kiṃ śarīramevātrocyate, avyaktaśabdastatropacaritaḥ, śarīramūlāpādānasya tejo 'bannātmakasya bhūtasūkṣmasyānāderavyaktatvāditi, kiṃvā",
    "GSP33nysu__1u:10340": "bhūtasūkṣmamevāvyaktaśa(bdavācyaṃ)bdam, śarīraśabdastu tatropacaritaḥ,",
    "GSP33nysu__1u:10341": "śarīrasya tatkāryatvāditi /",
    "GSP33nysu__1u:10342": "pakṣadvaye 'pi doṣamāha- yatreti //",
    "GSP33nysu__1u:10343": "tejo 'bannātmakaṃ vāpi yadyupādānamiṣyate // MAnuv_1,4.46cd //",
    "GSP33nysu__1u:10344": "anādyevāparādhaḥ kaḥ pradhānamiti codite // MAnuv_1,4.47ab //",
    "GSP33nysu__1u:10345": "yatra vākye, yadi avyaktaśabdasyānyārtho neṣyate, parabrahmalakṣaṇaḥ, api tu tejo 'bannātmakaṃ śarīramūlopādānamanādi bhūtasūkṣmameveṣyate /",
    "GSP33nysu__1u:10346": "prathame svarūpeṇa(eva) /",
    "GSP33nysu__1u:10347": "dvitīye 'vyaktaśabdavācyatayā tatra tarhi tatpradhānamiti codite ko doṣo",
    "GSP33nysu__1u:10348": "'sti /",
    "GSP33nysu__1u:10349": "yena neti pratiṣiddhayate /",
    "GSP33nysu__1u:10350": "ayamabhisandhiḥ /",
    "GSP33nysu__1u:10351": "sarvathā tāvannāvyaktapadaṃ brahmaparaṃ tvayocyate, kintu bhūtasūkṣmakāryaśarīrasya bhūtasūkṣmasya vā vācakamiti /",
    "GSP33nysu__1u:10352": "pareṇa tu pradhānavācakamiti /",
    "GSP33nysu__1u:10353": "yadi vāvyaktasya kāraṇatvamabhipretaṃ tadā pakṣadvayamapi brahmavādasya pratipakṣabhūtamiti",
    "GSP33nysu__1u:10354": "śarīrāṅgīkāreṇa pradhānaniraso vyarthaḥ /",
    "GSP33nysu__1u:10355": "kāraṇatvāvivakṣāyāṃ tu pakṣadvayasyāpyaviruddhatvātkimanenānyataraparigraheṇānyataranirākaraṇāgraheṇa viphalatvādasaṅgatatvācceti /",
    "GSP33nysu__1u:10356": "athavānāderupādānasya jaḍasya bhūtasūkṣmā(śabdā)bhidheyasyāṅgīkāre",
    "GSP33nysu__1u:10357": "pradhānaṃ neti riktaṃ vacaḥ, tallakṣaṇatvātpradhānasya /",
    "GSP33nysu__1u:10358": "nāmni vivādāyogāditi abhiprāyaḥ /",
    "GSP33nysu__1u:10359": "nanvidamāśaṅkaya sūtrakāreṇaiva parihṛtam, tadadhīnatvādarthavaditi /",
    "GSP33nysu__1u:10360": "syādetadevam /",
    "GSP33nysu__1u:10361": "yadi vayaṃ svatantraṃ tejo 'bannātmakaṃ kāraṇam(iti) abhyupagacchāmaḥ /",
    "GSP33nysu__1u:10362": "naitadasti /",
    "GSP33nysu__1u:10363": "tasya brahmādhīnatāṅgīkārāt /",
    "GSP33nysu__1u:10364": "avaśyaṃ caitada(devama)ṅgīkartavyam /",
    "GSP33nysu__1u:10365": "arthavaddhi tat /",
    "GSP33nysu__1u:10366": "na hi tena vinā brahmaṇo jagatkāraṇatvaṃ nirvahatīti /",
    "GSP33nysu__1u:10367": "atrocyate /",
    "GSP33nysu__1u:10368": "kimanenoktaṃ bhavati /",
    "GSP33nysu__1u:10369": "asti pradhānamiti sampratipannam /",
    "GSP33nysu__1u:10370": "taddharmeṣu tu svātantryādiṣu vipratipattiriti /",
    "GSP33nysu__1u:10371": "evaṃ cetpradhānasya svātantryādikaṃ sāṅkhayena codanīyam /",
    "GSP33nysu__1u:10372": "tvayā tu pāratantryādikaṃ vyutpādanīyam /",
    "GSP33nysu__1u:10373": "kimanenāvyaktādiśabdānāṃ pradhānaparatānirāsaprayāsena /",
    "GSP33nysu__1u:10374": "na hyatra pradhānasya svātantryādikamavabhāsate /",
    "GSP33nysu__1u:10375": "pratyutāvyaktātpuruṣaḥ para ityavyaktasya puruṣādhīnatvaṃ pratīyate /",
    "GSP33nysu__1u:10376": "tadidamapyuktaṃ”pradhānamatrocyata ityevokte 'parādhaḥ kaḥ /",
    "GSP33nysu__1u:10377": "kintu svatantramityudite /",
    "GSP33nysu__1u:10378": "na caivamatrocyate'; iti /",
    "GSP33nysu__1u:10379": "camasavadaviśeṣādityādikamadhikaraṇamapi",
    "GSP33nysu__1u:10380": "pradhānasyāśābdatvapratipāda(ka)nārthamiti vyācakṣate /",
    "GSP33nysu__1u:10381": "tathāhi /",
    "GSP33nysu__1u:10382": "“ajāmekāṃ lohitaśuklakṛṣṇāṃ (bahvīṃ prajāṃ janayantīsarūpām) /",
    "GSP33nysu__1u:10383": "bahvīḥ prajāḥ sṛjamānāṃ sarūpāḥ /",
    "GSP33nysu__1u:10384": "ajo hyeko juṣamāṇo 'nuśete jahātyenāṃ bhuktabhogāmajo 'nyaḥ';",
    "GSP33nysu__1u:10385": "ityasminmantre pradhānasya pratipādanātkathaṃ tadaśabdamiti /",
    "GSP33nysu__1u:10386": "atrocyate /",
    "GSP33nysu__1u:10387": "yathā hi”arvāgbilaścamasaḥ'; ityasminmantre svātantryeṇa”ayaṃ nāmāsau",
    "GSP33nysu__1u:10388": "camasaḥ'; iti na śakyate nirūpayitum, viśeṣābhāvāt /",
    "GSP33nysu__1u:10389": "ūrdhvabudhnatvāderyathākathañcitsarvatra yojayituṃ śakyatvāt /",
    "GSP33nysu__1u:10390": "tathā”ajāmekām'; ityatrāpi pradhānapratipādanaṃ na śakyāvadhāraṇam,",
    "GSP33nysu__1u:10391": "viśeṣābhāvāditi /",
    "GSP33nysu__1u:10392": "tadidamanupapannam /",
    "GSP33nysu__1u:10393": "“gauranādyantavatī sā janitrī bhūtabhāvinī /",
    "GSP33nysu__1u:10394": "sitāsitā ca raktā ca sarvakāmadughā vibhoḥ'; //",
    "GSP33nysu__1u:10395": "ityadiśrutisamākhyayā nirṇayopapatteḥ /",
    "GSP33nysu__1u:10396": "kiñca na tāvadatra ajāśabdena rūḍhārthatvācchāgī svīkartumucitā,",
    "GSP33nysu__1u:10397": "vidyāprakaraṇatvāt /",
    "GSP33nysu__1u:10398": "nāpi paraṃ brahma, lohitāditvāsambhavāt /",
    "GSP33nysu__1u:10399": "bhogyatvānupapatteśca /",
    "GSP33nysu__1u:10400": "ata eva na jīvo 'pi, bhoktṛtayā pṛthagabhidhānāt /",
    "GSP33nysu__1u:10401": "nāpyanyatkiñcidacetanam, ajananānupapatteḥ /",
    "GSP33nysu__1u:10402": "ataḥ prakṛrivājā, janmābhāvāt /",
    "GSP33nysu__1u:10403": "lohitaśuklakṛṣṇā ca rajaḥsattvatamorūpatvāt /",
    "GSP33nysu__1u:10404": "prasiddhaṃ ca raja ādīnāṃ lohitāditvamāgameṣu /",
    "GSP33nysu__1u:10405": "tadanuṣaktaśca jīvaḥsaṃsarati /",
    "GSP33nysu__1u:10406": "asaṃsaktastu mucyata ityetadapi suprasiddham /",
    "GSP33nysu__1u:10407": "na cedevam, mantrasya nirviṣayatvāpattiriti /",
    "GSP33nysu__1u:10408": "nanu na mantrasya nirviṣayatvamāpadyate /",
    "GSP33nysu__1u:10409": "yataḥsūtrakṛdevāha jyotirupakrameti /",
    "GSP33nysu__1u:10410": "atra mantre pratipāditājā jyotirupakramā tejo 'bannarūpā /",
    "GSP33nysu__1u:10411": "kutaḥ /",
    "GSP33nysu__1u:10412": "“yadagner(lo)rohitaṃ rūpaṃ tejasastadrūpaṃ yacchuklaṃ tadapāṃ yatkṛṣṇaṃ tadannasya'; iti lohitādirūpavattayā tejo 'bannānyadhīyate hyeke /",
    "GSP33nysu__1u:10413": "tatsamākhyayātra(trāpi) tejo 'bannātmaivājā pratipattavyā /",
    "GSP33nysu__1u:10414": "tasyāścaturvidhabhūtagrāmopādānabhūtāyā bahuprajājananītvaṃ jaḍatvena bhogyatvaṃ ca upapannamiti",
    "GSP33nysu__1u:10415": "atra dūṣaṇamāha- ajāmiti //",
    "GSP33nysu__1u:10416": "ajāmekāmiti prāha śrutiretāṃ yadā tadā /",
    "GSP33nysu__1u:10417": "ko doṣaḥ ... // MAnuv_1,4.47c-e //",
    "GSP33nysu__1u:10418": "yadyatra mantre pariṇāmi jaḍaṃ tejobannalakṣaṇaṃ pratipādyamaṅgīkriyate /",
    "GSP33nysu__1u:10419": "tarhyajāmekāmiti śrutiretāṃ prakṛtiṃ prāheti pakṣo yadā tadā ko doṣo 'sti",
    "GSP33nysu__1u:10420": "na ko 'pīti /",
    "GSP33nysu__1u:10421": "nanu kathaṃ nāsti /",
    "GSP33nysu__1u:10422": "īkṣaternāśabdamityuktāśabdatāsiddhervidyamānatvāditi cet (na)",
    "GSP33nysu__1u:10423": "tasyāsmābhiranyathāvyākhyātatvādityāśayenoktam- sarvatheti //",
    "GSP33nysu__1u:10424": "... sarvathaivāsti pariṇāmi jaḍaṃ yadi // MAnuv_1,4.47ef //",
    "GSP33nysu__1u:10425": "aparihārya ityarthaḥ /",
    "GSP33nysu__1u:10426": "idamatrākūtam /",
    "GSP33nysu__1u:10427": "jagatkāraṇatvena khalvatrājā pratīyate /",
    "GSP33nysu__1u:10428": "sā brahmavādinā brahmatayā samarthanīyā /",
    "GSP33nysu__1u:10429": "tejo 'bannātma(ka)tayā tu samarthane pradhānarūpāpi kuto nāṅgīkaraṇīyā /",
    "GSP33nysu__1u:10430": "lakṣaṇātivyāptestulyatvāditi /",
    "GSP33nysu__1u:10431": "tejo 'bannānyapi parameśvarādhīnāni /",
    "GSP33nysu__1u:10432": "ato tatrātivyāptiriti na cet /",
    "GSP33nysu__1u:10433": "evaṃ tarhi kiṃ mantrasya prakṛtiparatvanirākaraṇena /",
    "GSP33nysu__1u:10434": "kintu prakṛtiparatvamaṅgīkṛtyaiva”yo yonimadhitiṣṭhatyekaḥ';",
    "GSP33nysu__1u:10435": "ityādivākyabaleneśvarādhīnatvamevopapādanīyam /",
    "GSP33nysu__1u:10436": "kiñca tejo 'bannādiṣu na tāvadajāśabdo rūḍhaḥ /",
    "GSP33nysu__1u:10437": "nāpi yaugikaḥ /",
    "GSP33nysu__1u:10438": "tattejo 'sṛjatetyādiśruterajananāsambhavāt /",
    "GSP33nysu__1u:10439": "naca strīliṅgatvamupapadyate /",
    "GSP33nysu__1u:10440": "nāpyekavacanam /",
    "GSP33nysu__1u:10441": "trivṛtkaraṇāditi cenna /",
    "GSP33nysu__1u:10442": "atha manyeta tejo 'bannāpādānaṃ jaḍamanādidravyaṃ kimapyekamasti /",
    "GSP33nysu__1u:10443": "tatkāryatvādupacārādajādiśabdopapattiriti /",
    "GSP33nysu__1u:10444": "tarhi tadevātra pratipādyamastu, śabdānāṃ mukhyavṛttilābhāt /",
    "GSP33nysu__1u:10445": "astviti cettarhi prakṛtiratra pratipādyeti vadatā pūrvapakṣiṇā kimaparāddham /",
    "GSP33nysu__1u:10446": "tallakṣaṇatvātprakṛteḥ /",
    "GSP33nysu__1u:10447": "nāmamātre vivādāyogācca, tadidamuktamajāmekāmiti /",
    "GSP33nysu__1u:10448": "nanvatrottaramuktaṃ kalpanopadeśāditi /",
    "GSP33nysu__1u:10449": "yathā (hi) madhuvidyādāvādityādīnāṃ madhvāditvena kalpanā kriyate,",
    "GSP33nysu__1u:10450": "evamatrāpi tejo 'bannānāmajādikalpanopadeśādavirodha iti /",
    "GSP33nysu__1u:10451": "etadayuktam /",
    "GSP33nysu__1u:10452": "kalpanāyāḥ prayojanābhāvāt /",
    "GSP33nysu__1u:10453": "nahīdaṃ pāmara(jana)manorañjanārthaṃ kāvyam /",
    "GSP33nysu__1u:10454": "ata eva dṛṣṭānto 'pi nirastaḥ /",
    "GSP33nysu__1u:10455": "kaścijjyotirupakrametyetadanyathā vyācaṣṭe /",
    "GSP33nysu__1u:10456": "jyotirbrahma /",
    "GSP33nysu__1u:10457": "tadupakramā tatkāraṇaiveyamajā na svatantreti /",
    "GSP33nysu__1u:10458": "tasya prathamasūtraṃ vyartham /",
    "GSP33nysu__1u:10459": "anenaiva caritārthatvāt /",
    "GSP33nysu__1u:10460": "kiñca tadadhīnatvādi(tyane)naiva pradhānasya jyotirupakramatvaṃ pratipāditam /",
    "GSP33nysu__1u:10461": "pratipādanīyaṃ ca sāṅkhayaparīkṣāyāmapi /",
    "GSP33nysu__1u:10462": "asyāḥ śruteḥ pradhānaparatve('pi) na doṣa ityayuktaṃ”tattu samanvayāt';",
    "GSP33nysu__1u:10463": "ityavadhāraṇānupapatteriti cet na, tejo 'bannaparatve 'pi tadanistārāt /",
    "GSP33nysu__1u:10464": "astu parasyaivam /",
    "GSP33nysu__1u:10465": "bhavatāṃ tu kathaṃ na doṣa ityata āha- asmākamiti //",
    "GSP33nysu__1u:10466": "asmākaṃ paramamukhyārtho bhagavāneka eva tu /",
    "GSP33nysu__1u:10467": "mukhyamātratayā rūḍhaṃ sarvamabhyupagamyate // MAnuv_1,4.48 //",
    "GSP33nysu__1u:10468": "sarveṣāmapi śabdānāṃ gauṇyādyaṃ tadayogataḥ // MAnuv_1,4.49ab //",
    "GSP33nysu__1u:10469": "asmākaṃ tu mate tattu samanvayādityavadhāraṇasyāyamarthaḥ sarveṣāmapi śabdānāṃ bhagavāneka eva paramamukhyārtho nānya iti /",
    "GSP33nysu__1u:10470": "ato rūḍhaṃ, yasya śabdasya yadarthatayā prasiddhaṃ, tadapi sarvaṃ tanmukhyārthamātratayābhyupagamyate",
    "GSP33nysu__1u:10471": "mukhyāyoge gauṇādyapi /",
    "GSP33nysu__1u:10472": "evaṃ cājādiśabdāḥ paramamukhyayā vṛttyā parabrahmaparā mukhyamātratayā pradhānasyāpi pratipādakā ityaṅgīkāre kānupapattiriti /",
    "GSP33nysu__1u:10473": "nanvevaṃ tarhi sautramavadhāraṇaṃ kimiti paramamukhyārthāntaravyāvṛttyarthaṃ vyākhyāyate /",
    "GSP33nysu__1u:10474": "vācyāntaramātravyāvṛttyarthaṃ kuto na vyākhyātavyam /",
    "GSP33nysu__1u:10475": "na coktaprayojanānupapattiḥ /",
    "GSP33nysu__1u:10476": "amukhyayā vṛttyā saṅketamātreṇa vā tadupapatteriti cenna /",
    "GSP33nysu__1u:10477": "sūtrakāreṇaiva granthāntare vaidikānāṃ",
    "GSP33nysu__1u:10478": "śabdānāmuktavidhānekārthatvasyābhyupagatatvādityāha- arthadvayamiti //",
    "GSP33nysu__1u:10479": "tadeva paṭhati- kāryāṇāmiti //",
    "GSP33nysu__1u:10480": "kāryāṇāṃ kāraṇaṃ pūrvaṃ vacasāṃ vācyamuttamam /",
    "GSP33nysu__1u:10481": "yogānāṃ paramāṃ siddhiṃ paramaṃ te padaṃ viduḥ // MAnuv_1,4.50 //",
    "GSP33nysu__1u:10482": "iti ... // MAnuv_1,4.51a //",
    "GSP33nysu__1u:10483": "vacasāṃ vaidikānāmuttamaṃ vācyam /",
    "GSP33nysu__1u:10484": "tadapekṣayānyānyamukhyavācyāni /",
    "GSP33nysu__1u:10485": "kuta etat /",
    "GSP33nysu__1u:10486": "yogānāṃ yogavṛttīnāṃ paramāṃ siddhim /",
    "GSP33nysu__1u:10487": "siddhayantyasminniti siddhiḥ /",
    "GSP33nysu__1u:10488": "indrādayastvaparamasiddhayaḥ /",
    "GSP33nysu__1u:10489": "etadapi kutaḥ /",
    "GSP33nysu__1u:10490": "kāryāṇāṃ mahadādīnāṃ pūrvaṃ mukhyaṃ kāraṇam /",
    "GSP33nysu__1u:10491": "prakṛtyādīni tvamukhyakāraṇāni /",
    "GSP33nysu__1u:10492": "padaṃ svarūpam /",
    "GSP33nysu__1u:10493": "tasmātparamaṃ viduḥ /",
    "GSP33nysu__1u:10494": "yadyapi rūḍhiravilambenārthapratyāyakatāmātreṇabalavatī /",
    "GSP33nysu__1u:10495": "tathāpi viśeṣajñānahetutvādyoga eva balīyāniti matvā sa eva gṛhītaḥ /",
    "GSP33nysu__1u:10496": "tatra sākṣādarthadvayasyānuktatve 'pyuttamaṃ vācyamiti viśeṣaṇādvācyāntarasadbhāvo 'vagamyate",
    "GSP33nysu__1u:10497": "ata eva prāgabhipretyetyuktam /",
    "GSP33nysu__1u:10498": "vaidikānāṃ śabdānāmubhayārthatve pramāṇāntaramāha- buddhāviti //",
    "GSP33nysu__1u:10499": "... buddhau samārohādubhayoryogarūḍhayoḥ /",
    "GSP33nysu__1u:10500": "tyāge ca kāraṇābhāvādubhayārthatvamiṣyate // MAnuv_1,4.51a-d //",
    "GSP33nysu__1u:10501": "yoga iti yogavṛttiviṣayaḥ parameśvaraḥ /",
    "GSP33nysu__1u:10502": "rūḍhaḥ prasiddhaḥ prakṛtyādiḥ /",
    "GSP33nysu__1u:10503": "ayamarthaḥ /",
    "GSP33nysu__1u:10504": "asti tāvadviditapadapadārthasaṅgateradhigataśābdanyāyasyājādiśabdaśravaṇe brahmaṇa iva pradhānasyāpi buddhāvārohaḥ, dhiyāṃ ca (tu) svata eva prāmāṇyam /",
    "GSP33nysu__1u:10505": "aprāmāṇyaṃ tu bādhakādhīnamityupapāditaṃ prathamasūtre /",
    "GSP33nysu__1u:10506": "nacātrārthadvayayābhyupagame bādhakamasti /",
    "GSP33nysu__1u:10507": "yena buddhāvārūḍhamapi tyajyeta /",
    "GSP33nysu__1u:10508": "ato nirapavādapratītibalātsarveṣāmapi śabdānāmubhayārthatvameṣyavyamiti /",
    "GSP33nysu__1u:10509": "etadeva vivṛṇoti- viparīteti //",
    "GSP33nysu__1u:10510": "viparītapramābhāve pūrvārohastu kāraṇam /",
    "GSP33nysu__1u:10511": "sā bhaved yatra sa vyarthaḥ pūrvāroho bhramo yathā // MAnuv_1,4.52a-d //",
    "GSP33nysu__1u:10512": "kāraṇaṃ svīkārasyeti śeṣaḥ /",
    "GSP33nysu__1u:10513": "sā viparītapramā /",
    "GSP33nysu__1u:10514": "sa svīkārakāraṇatvenokto 'pi pūrvārohaḥ, vyarthaḥ, svīkārakāraṇaṃ na bhavati /",
    "GSP33nysu__1u:10515": "bhramo yatheti /",
    "GSP33nysu__1u:10516": "prasiddhaśuktirajatādiviparyayo yathetyarthaḥ /",
    "GSP33nysu__1u:10517": "yadvā /",
    "GSP33nysu__1u:10518": "ajādipadāni dvayarthāni bādhakavidhurāyāṃ buddhau tathā rūḍhatvāditi pratijñāhetū kathitau",
    "GSP33nysu__1u:10519": "anenānvayavyatirekābhyāṃ vyāptimācaṣṭe /",
    "GSP33nysu__1u:10520": "tatra pūrvārdhe yathā stambhādipratyaya iti dṛṣṭāntoktirapi draṣṭavyā /",
    "GSP33nysu__1u:10521": "nanvatrājāyāḥ kāraṇatvamucyate /",
    "GSP33nysu__1u:10522": "tacca brahmalakṣaṇatvenoktamityato bādhakād buddhāvārūḍhamapi pradhānaṃ tyājyamiti cenna /",
    "GSP33nysu__1u:10523": "nimittamātratvasya brahmalakṣaṇatvena jagadupādānatvasya pradhāne 'pi",
    "GSP33nysu__1u:10524": "sattvādaya tadarthatvopapatterityāśayavānupasaṃharati- ata iti //",
    "GSP33nysu__1u:10525": "ato jagadupādānaṃ pradhānaṃ vakti sā śrutiḥ // MAnuv_1,4.52ef //",
    "GSP33nysu__1u:10526": "saṅkhayopasaṅgrahāt'; ityetadapi",
    "GSP33nysu__1u:10527": "pradhānasyāśa(śā)bdatvapratipādanārthatayā vayācakṣate (śāṃ.bhā) /",
    "GSP33nysu__1u:10528": "tathāhi /",
    "GSP33nysu__1u:10529": "“yasminpañcapañcajanā iti pañcasaṅkhayāviṣayāparā pañcasaṅkhayā śrūyate /",
    "GSP33nysu__1u:10530": "pañcaśabdadvayadaśarnāt /",
    "GSP33nysu__1u:10531": "na ete pañcapañcakāḥ pañcaviṃśatiḥ sampadyate /",
    "GSP33nysu__1u:10532": "tathāca śrutiprasiddhayā pañcaviṃśatisaṅkhayayā teṣāṃ smṛtiprasiddhānāṃ pañcaviṃśatitattvānāmupasaṅgrahātprāptaṃ śrutimattvaṃ pradhānādīnāṃ ityatrocyate /",
    "GSP33nysu__1u:10533": "na saṅkhayopasaṅgrahādapi pradhānādīnāṃ śrutimattvapratayāśā kartavyā /",
    "GSP33nysu__1u:10534": "kasmāt /",
    "GSP33nysu__1u:10535": "nānābhāvāt /",
    "GSP33nysu__1u:10536": "nānā hyetāni pañcaviṃśatitattvāni naiṣāṃ pañcaśaḥ pañcaśaḥ sādhāraṇo dharmo 'sti /",
    "GSP33nysu__1u:10537": "yena pañcaviṃśaterantarāle pañca pañca saṅkhayā niveśeran /",
    "GSP33nysu__1u:10538": "na hyekaṃ nibandhanamantareṇa nānābhūteṣu dvitvādikāḥ saṅkhayā niviśante /",
    "GSP33nysu__1u:10539": "atirekācca /",
    "GSP33nysu__1u:10540": "atireko hi bhavatyātmākāśābhyāṃ pañcaviṃśatisaṅkhayāyāḥ /",
    "GSP33nysu__1u:10541": "ātmano hi pañcaviṃśatāvantarbhāve yasminnityadhikaraṇatvoktivirodhaḥ /",
    "GSP33nysu__1u:10542": "ākāśasyāpi pṛthaguktivirodhaḥ /",
    "GSP33nysu__1u:10543": "kiṃ pañcaviṃśatitattvaprakriyā sarvathāprāmāṇikītyabhiprāyaḥ /",
    "GSP33nysu__1u:10544": "utaitadvākyaṃ tatparaṃ na bhavatīti /",
    "GSP33nysu__1u:10545": "pakṣadvayamapyanupapannamityāha- yattaditi //",
    "GSP33nysu__1u:10546": "yattat triguṇamavyaktaṃ nityaṃ sadasadātmakam /",
    "GSP33nysu__1u:10547": "pradhānaṃ prakṛtiṃ prāhuraviśeṣaṃ viśeṣavat // MAnuv_1,4.53 //",
    "GSP33nysu__1u:10548": "sadasātmakaṃ kāryakāraṇātmakam /",
    "GSP33nysu__1u:10549": "aviśeṣatvādakāryatvātpradhānaṃ viśeṣavattvātkāryatvātprakṛtiṃ prāhuḥ /",
    "GSP33nysu__1u:10550": "viśeṣavadityasya vivaraṇam- pañcabhiriti //",
    "GSP33nysu__1u:10551": "pañcabhiḥ pañcabhirbrahma caturbhirdaśabhistathā /",
    "GSP33nysu__1u:10552": "etaccaturviṃśatikaṃ gaṇaṃ prādhānikaṃ viduḥ // MAnuv_1,4.54 //",
    "GSP33nysu__1u:10553": "iti bhāgavate prāha vidyādhīśaḥ svayaṃ prabhuḥ // MAnuv_1,4.55ab //",
    "GSP33nysu__1u:10554": "pañcabhiḥ mahābhūtaiḥ pañcabhistanmātrābhiḥ caturbhirmahadahaṅkāramanobuddhibhiḥ daśabhirindriyaiśca brahma pūritam /",
    "GSP33nysu__1u:10555": "“etaccaturviṃśatikaṃ gaṇaṃ pradhānakāryaṃ viduḥ iti sūtrakṛtaiva granthāntare pañcaviṃśatitattvānāṃ pratipāditatvānna tāvadādyaḥ kalpaḥ /",
    "GSP33nysu__1u:10556": "anuvādo 'yamiti cet /",
    "GSP33nysu__1u:10557": "kiṃ pramitasyota kalpitasya /",
    "GSP33nysu__1u:10558": "ādya tatpramāṇaireva siddhistattvānām /",
    "GSP33nysu__1u:10559": "na dvitīyaḥ vaiyarthyāt /",
    "GSP33nysu__1u:10560": "dūṣaṇārthamiti cenna /",
    "GSP33nysu__1u:10561": "tadabhāvāt /",
    "GSP33nysu__1u:10562": "nahi granthāntare anuvādo granthāntare dūṣaṇamiti sambhavati /",
    "GSP33nysu__1u:10563": "na dvitīyaḥ /",
    "GSP33nysu__1u:10564": "virodhābhāvāt /",
    "GSP33nysu__1u:10565": "yaduktaṃ nānābhāvāditi tadasat /",
    "GSP33nysu__1u:10566": "sūtrakārasyāpi saṅgrāhakābhāvena pañcabhirityādyuktyanupapattiprasaṅgāt /",
    "GSP33nysu__1u:10567": "atha tatra bhūtatvāditi saṅgrāhakāṇi santi iti cet tarhi tānyeva bhūtatvatanmātratvajñānendriyasvakarmendriyatvataditaratvāni",
    "GSP33nysu__1u:10568": "santīti samānam /",
    "GSP33nysu__1u:10569": "na cāyamasti niyamo 'ntarāle saṅgrāhakeṇa vinā na saṅkhayāniveśo 'stīti /",
    "GSP33nysu__1u:10570": "“pañca sapta ca varṣāṇi na vavarṣa śatakratuḥ',”vratametadanuṣṭheyaṃ",
    "GSP33nysu__1u:10571": "varṣāṇi nava pañca ca'; ityādau vyabhicārāt /",
    "GSP33nysu__1u:10572": "yadapyatirekācceti /",
    "GSP33nysu__1u:10573": "tadapyasat /",
    "GSP33nysu__1u:10574": "pātañjalairīśvarasyāṅgīkṛtatvāt /",
    "GSP33nysu__1u:10575": "ākāśaścetyākāśādyā iti vyākhyānopapatteḥ /",
    "GSP33nysu__1u:10576": "kiñcedaṃ vākyaṃ pañcaviṃśatitattvasiddhaye sāṅkhayena svaśāstre gṛhītatvādvā śaṅkitaṃ sambhāvitatvādvā",
    "GSP33nysu__1u:10577": "na dvāvapi sambhavataḥ /",
    "GSP33nysu__1u:10578": "pañca pañcajanā ityasya pañcaviṃśatyapratyāyakatvāt /",
    "GSP33nysu__1u:10579": "pañcajanā itayasya samāsatve hi dvitīyaḥ pañcaśabdo na tāvatpañcaśabdena sambaddhayate /",
    "GSP33nysu__1u:10580": "viśeṣaṇasyāpesarjanena sambandhāyogāt /",
    "GSP33nysu__1u:10581": "nāpi janaśabdena /",
    "GSP33nysu__1u:10582": "pañcajanāḥ katītyākāṅkṣānudayena viśeṣaṇāyogāt /",
    "GSP33nysu__1u:10583": "asamāsatve 'pi na tāvatpañcaśabdena sambandhaḥ /",
    "GSP33nysu__1u:10584": "ekārthayorviśeṣaṇaviśeṣyabhāvānupapatteḥ /",
    "GSP33nysu__1u:10585": "nāpi janaśabdena /",
    "GSP33nysu__1u:10586": "nirākāṅkṣatvāt /",
    "GSP33nysu__1u:10587": "kathañcidākāṅkṣāyāmapi daśatvasya prāpteḥ /",
    "GSP33nysu__1u:10588": "nanu pañcajanā iti samāhāradviguḥ /",
    "GSP33nysu__1u:10589": "tasya pañceti viśeṣaṇe pañcaviṃśatiḥ sampadyate /",
    "GSP33nysu__1u:10590": "yathā pañcapañca(pha)pūlyaṃ ityukte pañcaviṃśatipūlyolabhyanta iti /",
    "GSP33nysu__1u:10591": "maivam /",
    "GSP33nysu__1u:10592": "tathā sati puṃliṅgānupapatterityalam /",
    "GSP33nysu__1u:10593": "kāraṇatvenetyādisūtrāṇāmapavyākhyānaṃ sphuṭadūṣaṇamiti na dūṣitam /",
    "GSP33nysu__1u:10594": "prakṛtiścetyetada(tya)dhikaraṇaṃ brahmaṇo jagadupādānatāpratipādanārthamiti vyācakṣate /",
    "GSP33nysu__1u:10595": "tathāhi /",
    "GSP33nysu__1u:10596": "janmādyasya yata iti jagatkāraṇaṃ brahmetyuktam /",
    "GSP33nysu__1u:10597": "tatra saṃśayaḥ kimupādānatvenota nimittatveneti /",
    "GSP33nysu__1u:10598": "“sa īkṣāṃcakre sa prāṇamasṛjata'; itīkṣāpūrvakakartṛtvaśravaṇādinā kevalaṃ nimittatvenaiveti prāpte 'bhidhīyate”prakṛtiśca",
    "GSP33nysu__1u:10599": "patijñādṛṣṭāntānuparodhāt'; /",
    "GSP33nysu__1u:10600": "na kevalaṃ nimittakāraṇameva brahma /",
    "GSP33nysu__1u:10601": "kintu prakṛtiḥ upādānaṃ ca /",
    "GSP33nysu__1u:10602": "kutaḥ, pratijñādṛṣṭāntānuparodhāt /",
    "GSP33nysu__1u:10603": "evaṃ hi pratijñādṛṣṭāntau noparudhyete /",
    "GSP33nysu__1u:10604": "“yenāśrutaṃ śrutaṃ bhavati'; iti brahmavijñānena sarvavijñānaṃ pratijñātam",
    "GSP33nysu__1u:10605": "taccopādānatva evopapadyate /",
    "GSP33nysu__1u:10606": "kāryasyopādānāvyatirekāt /",
    "GSP33nysu__1u:10607": "nahi nimittakāraṇāvyatirekaḥ kāryasyāsti /",
    "GSP33nysu__1u:10608": "takṣṇaḥ prāsādavyatirekadarśanāt /",
    "GSP33nysu__1u:10609": "dṛṣṭāntāśca”yathā somyaikena mṛtpiṇḍena'; ityādaya upādānagocarā āmnāyante",
    "GSP33nysu__1u:10610": "“yato vā imāni bhūtāni'; iti pañcamī copādānatvaṃ gamayatīti /",
    "GSP33nysu__1u:10611": "janikartuḥ prakṛtiriti viśeṣasmaraṇāt /",
    "GSP33nysu__1u:10612": "“abhidhyopadeśācca'”so 'kāmayata bahu syāṃ prajāyeya';",
    "GSP33nysu__1u:10613": "ityabhidhānapūrvakabuhabhavanopadeśācca nimittatvamupādānatvaṃ ca gamyate",
    "GSP33nysu__1u:10614": "“sākṣāccobhayāmnānāt'; /",
    "GSP33nysu__1u:10615": "itaścopādānaṃ brahma /",
    "GSP33nysu__1u:10616": "“sarvāṇi ha vā imāni bhūtānyākāśādeva samutpadyante ākāśaṃ pratyastaṃ",
    "GSP33nysu__1u:10617": "yanti'; iti sākṣādbrahmaiva kāraṇamupādāyobhayoḥ prabhavapralayayorāmnānāt",
    "GSP33nysu__1u:10618": "yaddhi yasmātprabhavati yasmiṃśca līyate tattasyopādānaṃ prasiddham /",
    "GSP33nysu__1u:10619": "yathā vrīhyādīnāṃ pṛthivī(ti) /",
    "GSP33nysu__1u:10620": "pratyastamayaśca nopādānādanyatra kāryasya dṛṣṭaḥ /",
    "GSP33nysu__1u:10621": "“ātmakṛteḥ pariṇāmāt'; tadātmānaṃ svayamakurutetyātmanaḥ karmatvakartṛtvaśravaṇā(vyapadeśā)ccopādanaṃ brahma /",
    "GSP33nysu__1u:10622": "kathaṃ punaḥ pūrvasiddhasya kriyamāṇatvam /",
    "GSP33nysu__1u:10623": "pariṇāmāt /",
    "GSP33nysu__1u:10624": "pūrvasiddho 'pyātmā vikārātmanā viśeṣeṇātmānaṃ pariṇāmayāmāseti",
    "GSP33nysu__1u:10625": "hyupapannam /",
    "GSP33nysu__1u:10626": "pariṇāmāditi vā pṛthak sūtram /",
    "GSP33nysu__1u:10627": "sacca tyaccābhavadityādinā brahmaṇa eva vikārātmanā pariṇāmaḥ sāmānādhikaraṇyenāmnāyate /",
    "GSP33nysu__1u:10628": "ataścopādānaṃ brahma /",
    "GSP33nysu__1u:10629": "“yoniśca hi gīyate /",
    "GSP33nysu__1u:10630": "'”yadbhūtayonim'; iti yoniśca brahma gīyate /",
    "GSP33nysu__1u:10631": "yoniśabdaścopādānavacanaḥ samadhigato loke /",
    "GSP33nysu__1u:10632": "ataścopādānaṃ brahmeti /",
    "GSP33nysu__1u:10633": "tadetannirākaroti- naceti //",
    "GSP33nysu__1u:10634": "naca prakṛtiśabdena brahmopādānamucyate // MAnuv_1,4.55cd //",
    "GSP33nysu__1u:10635": "kuto nocyata iti cet /",
    "GSP33nysu__1u:10636": "pramāṇāntarāviruddho hi sūtrārtho varṇanīyaḥ /",
    "GSP33nysu__1u:10637": "upādānatvaṃ ca brahmaṇaḥ śrutyādiviruddham /",
    "GSP33nysu__1u:10638": "pariṇāmikāraṇaṃ hyupādānamucyate /",
    "GSP33nysu__1u:10639": "yathā ghaṭarucakādīnāṃ mṛtsuvarṇādi /",
    "GSP33nysu__1u:10640": "brahmaṇaśca svarūpāntarāpattilakṣaṇo vikārāparaparyāyaḥ pariṇāmo niṣiddhayate śrutyādāviti kathaṃ sūtrārthatayā vaktuṃ śakyata ityāha-",
    "GSP33nysu__1u:10641": "avikāra iti //",
    "GSP33nysu__1u:10642": "avikāraḥ sadā śuddho nitya ātmā sadā hariḥ /",
    "GSP33nysu__1u:10643": "sadaikarūpavijñānabala ānandarūpakaḥ // MAnuv_1,4.56 //",
    "GSP33nysu__1u:10644": "nirvikāro 'kṣaraḥ śuddho nirātaṅko 'jaro 'maraḥ /",
    "GSP33nysu__1u:10645": "aviśvo viśvakartājo yaḥ paraḥ so 'bhidhīyate // MAnuv_1,4.57 //",
    "GSP33nysu__1u:10646": "nirvikāramanaupamyaṃ sadaikarasamakṣayam /",
    "GSP33nysu__1u:10647": "brahmeti paramātmeti yaṃ vidurvaidikā janāḥ // MAnuv_1,4.58 //",
    "GSP33nysu__1u:10648": "iti śrutipurāṇoktayā na vikārī janārdanaḥ // MAnuv_1,4.59ab //",
    "GSP33nysu__1u:10649": "sadāśabdadvayasyāvikāraḥ śuddha ityābhyāṃ sambandhaḥ /",
    "GSP33nysu__1u:10650": "vikāro dvedhā bhavati /",
    "GSP33nysu__1u:10651": "dharmiṇo dharmasya ceti /",
    "GSP33nysu__1u:10652": "tatrāvikāraḥsadetyādyasya niṣedhaḥ /",
    "GSP33nysu__1u:10653": "sadaikarūpeti dvitīyasya /",
    "GSP33nysu__1u:10654": "ekarūpe nirvikāre vijñānabale yasyāsau tathoktaḥ /",
    "GSP33nysu__1u:10655": "upamāviṣaya aupamyam /",
    "GSP33nysu__1u:10656": "na aupamyam anaupamyam /",
    "GSP33nysu__1u:10657": "ekarasaṃ svagatabhedavarjitam /",
    "GSP33nysu__1u:10658": "pradhānānandātmakaṃ vā /",
    "GSP33nysu__1u:10659": "na vikārīti gamyata iti śeṣaḥ /",
    "GSP33nysu__1u:10660": "yuktiviruddhaṃ ca brahmaṇo vikāritvamiti vaktuṃ vikāraprakārāṃstāvadāha-",
    "GSP33nysu__1u:10661": "parādhīneti //",
    "GSP33nysu__1u:10662": "parādhīnaviśeṣāptiranivartyānyathābhavaḥ // MAnuv_1,4.59cd //",
    "GSP33nysu__1u:10663": "kṣīrādivad vikāraḥ syān ... // MAnuv_1,4.60ab //",
    "GSP33nysu__1u:10664": "vikārastāvad dvividho bhavati /",
    "GSP33nysu__1u:10665": "viśeṣāptirviśeṣiparivatar(vṛtti)śceti /",
    "GSP33nysu__1u:10666": "tatra viśeṣāptirnāma dharmiṇastadavasthye sati dharmamātraparivṛttiḥ /",
    "GSP33nysu__1u:10667": "viśeṣiparivartavṛttistu dharmisvarapūsyaiva pariṇāmaḥ /",
    "GSP33nysu__1u:10668": "dvividho 'pyayaṃ parādhīno bhavati /",
    "GSP33nysu__1u:10669": "pratyekaṃ ca dvedhā /",
    "GSP33nysu__1u:10670": "anivartyo 'nyathābhāvo nivartyaśceti /",
    "GSP33nysu__1u:10671": "atraikaikaprakārānuktiḥ sphuṭatvāditi jñātavyam /",
    "GSP33nysu__1u:10672": "anyathā vākyasyāsāmañjasyaṃ syāt /",
    "GSP33nysu__1u:10673": "kṣīrādivaditi caturṇāmudāharaṇam /",
    "GSP33nysu__1u:10674": "kṣīrādīnāmiva dadhitvādyāpattirityarthaḥ /",
    "GSP33nysu__1u:10675": "tatrānivartyaviśeṣāptiryathā /",
    "GSP33nysu__1u:10676": "śyāmasya phalasya pītatvāpattiḥ /",
    "GSP33nysu__1u:10677": "tatra hi dharmiṇastādavasthyaṃ pītatve 'pi phalavyavahārānivṛtteḥ /",
    "GSP33nysu__1u:10678": "kevalaṃ śyāmatvāpagamena pītatvamutpannaṃ saurātapādivaśānna nirnimittam /",
    "GSP33nysu__1u:10679": "naca punarnivartate /",
    "GSP33nysu__1u:10680": "nivartyaviśeṣāptiryathā /",
    "GSP33nysu__1u:10681": "kuṇḍalādyākārasya suvarṇasya kaṭakāditvāpattiḥ /",
    "GSP33nysu__1u:10682": "atrāpi hi dharmiṇastādavasthyam /",
    "GSP33nysu__1u:10683": "kaṭaka(kādi0tvāpanne 'pi suvarṇavyavahāradarśanāt /",
    "GSP33nysu__1u:10684": "paraṃ kuṇḍalatvāpāyena svarṇakārādyadhīnakaṭakabhāvo jātaḥ /",
    "GSP33nysu__1u:10685": "nivartyaścāsau /",
    "GSP33nysu__1u:10686": "punaḥ kuṇḍalīkartuṃ śakyatvāt /",
    "GSP33nysu__1u:10687": "anivartyo viśeṣiparivarto yathā /",
    "GSP33nysu__1u:10688": "kṣīrasya dadhibhāvaḥ /",
    "GSP33nysu__1u:10689": "atra hi na dhamirṇastādavasthyam /",
    "GSP33nysu__1u:10690": "dadhitvāpattau kṣīravyavahārānupalambhāt /",
    "GSP33nysu__1u:10691": "kintu dharmibhūtaṃ kṣīrameva ātañcanādivaśāddadhibhūtam /",
    "GSP33nysu__1u:10692": "naca dadhibhāvanivṛttyā kṣīraṃ bhavati /",
    "GSP33nysu__1u:10693": "nivartyo dharmiparivarto yathā /",
    "GSP33nysu__1u:10694": "śulbasya tāratvam /",
    "GSP33nysu__1u:10695": "atrāpi na dharmiṇastādavasthyajñ /",
    "GSP33nysu__1u:10696": "tāratāyāṃ śulbavyavahārānupalabdheḥ /",
    "GSP33nysu__1u:10697": "kiṃ nāmauṣadhya(dhā)dhīnatayā śulbameva tāraṃ saṃvṛttam /",
    "GSP33nysu__1u:10698": "prabalauṣadhibalāttāratānivṛttyā śulbaṃ ca sampadyate /",
    "GSP33nysu__1u:10699": "naca pañcamī vidhā dṛṣṭā, (sambhāvitā) śrutā veti /",
    "GSP33nysu__1u:10700": "kimato yadyevaṃbhūto vikāra ityata āha- naiveti //",
    "GSP33nysu__1u:10701": "... naiva sa syāddhareḥ kvacit // MAnuv_1,4.60b //",
    "GSP33nysu__1u:10702": "kvaciditi nimittasaptamī /",
    "GSP33nysu__1u:10703": "ayamāśayaḥ /",
    "GSP33nysu__1u:10704": "sakalo 'pi khalu vikāraḥ parādhīno bhavatīti nidarśitam /",
    "GSP33nysu__1u:10705": "nacaivamevāsau kvāpi dṛṣṭaḥ /",
    "GSP33nysu__1u:10706": "tathātve vā sarvadā syāt /",
    "GSP33nysu__1u:10707": "naca brahmaṇo vikāranimittaṃ kiñcidasti /",
    "GSP33nysu__1u:10708": "“sadeva somya'; iti prāk sṛṣṭevarstvantaraniṣedhāt /",
    "GSP33nysu__1u:10709": "naca kālādikamapi pareṇa pralaye 'bhyupagatam /",
    "GSP33nysu__1u:10710": "abhyupagame 'pi parādhīnatā'patteśca /",
    "GSP33nysu__1u:10711": "astu jaḍeṣu parādhīno vikāraḥ /",
    "GSP33nysu__1u:10712": "cetanaṃ brahma tu svecchayaiva jagādākāreṇa vikriyate /",
    "GSP33nysu__1u:10713": "“tadātmānaṃ svayamakuruta'; ityādiśruteriti cenna /",
    "GSP33nysu__1u:10714": "prekṣāvatastasya nānāvidhānārtharūpaprapañcībhavanecchāyā evānupapatteḥ /",
    "GSP33nysu__1u:10715": "na hyunmatto 'pyātmano 'nartharūpatāmicchati /",
    "GSP33nysu__1u:10716": "dūre prekṣāvān /",
    "GSP33nysu__1u:10717": "naca prapañcasyānartharūpatāṃ na jānāti brahma /",
    "GSP33nysu__1u:10718": "asarvajñatāpātāt /",
    "GSP33nysu__1u:10719": "nāyaṃ prapañco brahmaṇo 'nartharūpa iti cenna /",
    "GSP33nysu__1u:10720": "duḥkhādirūpeṇa pariṇatasya na duḥkhādirūpatā ityasya vyāhatatvāt /",
    "GSP33nysu__1u:10721": "nahi vivartavādināmiva kalpito 'yaṃ prapañco bhavatām /",
    "GSP33nysu__1u:10722": "satyatvābhyupagamāt /",
    "GSP33nysu__1u:10723": "duḥkhādimattvamaniṣyam, natu tadrūpatetyabhiprāya iti cenna, tathā sati sukharūpasyeṣṭatvamapi na syāt /",
    "GSP33nysu__1u:10724": "tataśca na mokṣāya pravarteta /",
    "GSP33nysu__1u:10725": "kiñca brahmaṇo 'narthābhāve kasyā(yama)nartha iti vaktavyam /",
    "GSP33nysu__1u:10726": "jīvasya ceti cet /",
    "GSP33nysu__1u:10727": "sa kiṃ brahmaṇo bhinno 'bhinno vā /",
    "GSP33nysu__1u:10728": "nādyaḥ /",
    "GSP33nysu__1u:10729": "apasiddhāntāt /",
    "GSP33nysu__1u:10730": "dvitīye kathaṃ brahmaṇo nānarthaḥ /",
    "GSP33nysu__1u:10731": "bhinnābhinna iti cet(na) abhedenānarthaprasaṅgāt /",
    "GSP33nysu__1u:10732": "nirākariṣyate cāyaṃ pakṣaḥ”ata eva copam'; iti /",
    "GSP33nysu__1u:10733": "apica, cetanasyāpi vikriyā dṛṣṭādṛṣṭakāraṇāyattā dṛṣṭeti kathaṃ brahmaṇaḥ",
    "GSP33nysu__1u:10734": "svecchāmātreṇa syāt /",
    "GSP33nysu__1u:10735": "sarvaśaktitvāditi cet(na) anarthībhavataḥ sarvaśaktitvānupapatteḥ /",
    "GSP33nysu__1u:10736": "na tarkāvaseyaṃ brahma yena dṛṣṭāntānuguṇyavaiguṇyacintātropayujyate /",
    "GSP33nysu__1u:10737": "kiṃ nāma śrutimātrasiddham /",
    "GSP33nysu__1u:10738": "śrutiścānyānapekṣameva prapañcā(ta)pattimācaṣṭa iti cenna /",
    "GSP33nysu__1u:10739": "tathā sati vicāraśāsnānavatāraprasaṅgāt /",
    "GSP33nysu__1u:10740": "yuktaścāyaṃ tarkāgocaratvavādo yatra śrutīnāmavigānaṃ syāt /",
    "GSP33nysu__1u:10741": "na caivamatretyuktam /",
    "GSP33nysu__1u:10742": "ato na sāmānyato vikāritvaṃ brahmaṇo yujyate /",
    "GSP33nysu__1u:10743": "nāpi viśeṣataḥ /",
    "GSP33nysu__1u:10744": "tathāhi /",
    "GSP33nysu__1u:10745": "na tāvadapracyutasvarūpasyaiva brahmaṇo 'yamākārapariṇāmaḥ prapañca iti yuktam /",
    "GSP33nysu__1u:10746": "asthūlatvādiśrutivirodhāt /",
    "GSP33nysu__1u:10747": "svarūpāpekṣayā tadupapattiriti cet (na) svarūpa eva sthūlatvādijananāt /",
    "GSP33nysu__1u:10748": "nahi kuṇḍalatvānapagamena kaṭakatvaṃ suvarṇasya bhavati /",
    "GSP33nysu__1u:10749": "svabhāvāpekṣayāstviti cenna /",
    "GSP33nysu__1u:10750": "kālabhedena sthūlatvādibhāvābhāvavataḥ”ayaṃ svabhāvaḥ, ayaṃ (na)",
    "GSP33nysu__1u:10751": "tvasvabhāvaḥ'; iti vivekāyogāt /",
    "GSP33nysu__1u:10752": "nahi brahmaṇaḥ kāraṇāntarātprapacatāpattiṃ manyase yena sā na svabhāvaḥ syāt /",
    "GSP33nysu__1u:10753": "prapañcakāratāyāścānivartyatve pralayaśrutivyākopaḥ syāt /",
    "GSP33nysu__1u:10754": "niṣprapañcabrahmabhāvāpattilakṣaṇamokṣābhāvaprasaṅgaśca /",
    "GSP33nysu__1u:10755": "ekadeśapariṇāmastu nirākariṣyate /",
    "GSP33nysu__1u:10756": "nāpi svarūpapracyutyā prapañcarūpatā'pattiḥ sthitisamaye brahmābhāvaprasaṅgena brahmajñānasya nirālambanatvāpātāt /",
    "GSP33nysu__1u:10757": "tasyāścānivartyatve na kadāpi brahmaṇo 'stitvamityeṣā dik /",
    "GSP33nysu__1u:10758": "atra kaścit andhānugatāndha iva prakṛtiścetyādīni sūtrāṇi brahmaṇo jagadupādānatāpratipādakatayā",
    "GSP33nysu__1u:10759": "sūtratātparyamāha”paramasūkṣmācidrūpapradhānaśarīraṃ brahma”yo 'vyakte",
    "GSP33nysu__1u:10760": "tiṣṭhanyasyāvyaktaṃ śarīram'; ityādiśrutisiddham /",
    "GSP33nysu__1u:10761": "tathāca brahmādhiṣṭhitaṃ brahmātmakaṃ pradhānaṃ jagadupādānamiti brahmaiva",
    "GSP33nysu__1u:10762": "jagadupādānatayā('ṅgīkri)gīyate /",
    "GSP33nysu__1u:10763": "ato noktadoṣaḥ''; iti /",
    "GSP33nysu__1u:10764": "taṃ pratyāha- upādānatvameveti //",
    "GSP33nysu__1u:10765": "apādānatvamevāsya yadyupādānateṣyate // MAnuv_1,4.60cd //",
    "GSP33nysu__1u:10766": "aṅgīkṛtaṃ tat pitṛvan ... // MAnuv_1,4.61a //",
    "GSP33nysu__1u:10767": "evaṃ hi vadatā pituriva putrajanmani jagadutpattau brahmaṇo",
    "GSP33nysu__1u:10768": "'pāyāvadhitvalakṣaṇamapādānatvamiṣyaṃ syāt /",
    "GSP33nysu__1u:10769": "sarvathā nirvikārasya brahmaṇo vikāripradhānaśarīrakasya tadadhiṣṭhātṛtvenāpādānatayoditatvāt",
    "GSP33nysu__1u:10770": "evaṃbhūtaṃ copādānatvam (brahmaṇaḥ) asmābhirapyaṅgīkṛtameveti nātrāsmākaṃ pradveṣaḥ /",
    "GSP33nysu__1u:10771": "nanūpādānatvaṃ cedbrahmaṇo 'ṅgīkṛtaṃ kathaṃ tarhi tannirākaraṇamityata",
    "GSP33nysu__1u:10772": "āha- na tviti //",
    "GSP33nysu__1u:10773": "... natu viśvātmanā bhavaḥ // MAnuv_1,4.61b //",
    "GSP33nysu__1u:10774": "śuddhacaitanyasyaiva brahmaṇo viśvātmanā bhavo bhāskarādyabhyupagato nāsmābhira(ṅgīkriya)bhyupagamyate",
    "GSP33nysu__1u:10775": "atastannirākaraṇamupapannami(meve)ti /",
    "GSP33nysu__1u:10776": "atrāyamabhisandhiḥ /",
    "GSP33nysu__1u:10777": "yadyapi paravyutpāditaṃ jagadupādānatvaṃ brahmaṇo nāsmākamarthato virodhi",
    "GSP33nysu__1u:10778": "tathāpi naiteṣāṃ sūtrāṇāmarthaḥ /",
    "GSP33nysu__1u:10779": "tathāhi /",
    "GSP33nysu__1u:10780": "kimatrāsya vyutpādanasya prayojanam /",
    "GSP33nysu__1u:10781": "na tāvadbhāskarasyeva nimittopādānabhedanirākaraṇam /",
    "GSP33nysu__1u:10782": "pradhānasyopādānatayāṅgīkṛtatvāt /",
    "GSP33nysu__1u:10783": "vikārivastvadhiṣṭhātṛtvameva mukhyamupādānatvamiti cenna /",
    "GSP33nysu__1u:10784": "lokavirodhāt /",
    "GSP33nysu__1u:10785": "lokavyavahārānusāreṇa hi parīkṣakairlakṣaṇaṃ kāryam /",
    "GSP33nysu__1u:10786": "natu svābhiprāyānusāreṇa lokavyavahāro niyantavyaḥ /",
    "GSP33nysu__1u:10787": "loke ca vikriyāvadupādāna(mu)mityucyate /",
    "GSP33nysu__1u:10788": "atha pātañjalāḥ pradhānasyaiva svātantryeṇa jagadupādānatvam īśvarasya tu tadanugrāhakatvameveti manyante /",
    "GSP33nysu__1u:10789": "tannirāsārthaṃ brahmaśarīratayā brahmātmakameva pradhānam /",
    "GSP33nysu__1u:10790": "tadīyamupādānatvamapi brahmaṇa evetyatra vyutpādyata iti brūṣe /",
    "GSP33nysu__1u:10791": "tadānavasaraduḥsthatvam, asya samayapāde kartavyatvāt /",
    "GSP33nysu__1u:10792": "kariṣyate ca”anyatrābhāvāt'; iti /",
    "GSP33nysu__1u:10793": "tasmānnedaṃ sūtratātparyamiti /",
    "GSP33nysu__1u:10794": "pitṛtvādityuktaṃ dṛṣṭāntamamṛṣṭamāṇo brahmapariṇāmavādī vadati”pitā",
    "GSP33nysu__1u:10795": "putrasyopādānamevāto nāyaṃ dṛṣṭānto yuktaḥ'; iti, tatrāha- na ceti //",
    "GSP33nysu__1u:10796": "na corṇanābhijanitṛmātṛṇāṃ ca vikāritā // MAnuv_1,4.61cd //",
    "GSP33nysu__1u:10797": "ādyaścaśabdo 'vadhāraṇe /",
    "GSP33nysu__1u:10798": "dvitīyaḥ paroktānuvāda(kaḥ) /",
    "GSP33nysu__1u:10799": "janitṛśabdaṃ prayuñjānaḥ svagranthasya mantratulyatāṃ (darśa)sūcayati",
    "GSP33nysu__1u:10800": "bhagavānācāryaḥ /",
    "GSP33nysu__1u:10801": "janitā mantra iti smaraṇāt /",
    "GSP33nysu__1u:10802": "atra prakṛtatvātpitṛmātragrahaṇe prāpte yadūrṇanābhimātṛgrahaṇaṃ tenaitadapi nirākṛtaṃ bhavati",
    "GSP33nysu__1u:10803": "yadbrahmapariṇā(mi)mavādinoktaṃ,”brahmaṇo jagatkāraṇatve”yathorṇanābhiḥ",
    "GSP33nysu__1u:10804": "sṛjate(gṛhṇate ca)'”pitāhamasya jagato matā';",
    "GSP33nysu__1u:10805": "ityūrṇanābhyādidṛṣṭāntopādānādupādānatvameva vivakṣitam /",
    "GSP33nysu__1u:10806": "ūrṇanābhyādīnāṃ tantvādikaṃ pratyupādānatvāt'; iti /",
    "GSP33nysu__1u:10807": "yacca”yoniśca hi gīyate'; ityatroktam /",
    "GSP33nysu__1u:10808": "“yadyapi yoniśabdo”yoniṣṭha indra niṣade akāri'; ityādau sthānādyarthaḥ pratīyate /",
    "GSP33nysu__1u:10809": "tathāpi yathorṇanābhiriti vakṣyamāṇadṛṣṭāntabalādupādānavācīti niścīyata",
    "GSP33nysu__1u:10810": "iti'; ( /",
    "GSP33nysu__1u:10811": ") udāhariṣyamāṇaṃ brahmatarkavacanamapi vyākhyātaṃ bhavati /",
    "GSP33nysu__1u:10812": "kuto neti cet /",
    "GSP33nysu__1u:10813": "atra pitrādīnāṃ putrādīnāṃ ca cetanācetanasamāhārarūpatvāccatvāraḥ pakṣāḥ sambhavanti /",
    "GSP33nysu__1u:10814": "pitrādicetanaṃ prati vopādānaṃ, putrādyacetanaṃ prati vā, pitrādyacetanaḥ putrādicetanaṃ prati vā, putrādyacetanaṃ prati veti /",
    "GSP33nysu__1u:10815": "tatrādyaṃ pakṣatrayaṃ tāvannopapadyata ityatra hetumāha- cetanatvāditi //",
    "GSP33nysu__1u:10816": "cetanatvāt tadannaṃ hi kāryarūpatayā bhavet // MAnuv_1,4.62ab //",
    "GSP33nysu__1u:10817": "ādye dvayoścetanatvāt /",
    "GSP33nysu__1u:10818": "uttarayoranyatarasya /",
    "GSP33nysu__1u:10819": "caturthaṃ tvaṅgīkaroti tadannaṃ hīti /",
    "GSP33nysu__1u:10820": "tairūrṇanābhyādibhirupabhuktamannaṃ tatpariṇatāstaccharīradhātava iti yāvat /",
    "GSP33nysu__1u:10821": "tantvādikāryarūpatayā pariṇataṃ bhavedityarthaḥ /",
    "GSP33nysu__1u:10822": "etaduktaṃ bhavati /",
    "GSP33nysu__1u:10823": "pitrādidṛṣṭāntānāmayaṃ khalu niṣkṛṣṭo 'rthaḥ /",
    "GSP33nysu__1u:10824": "yatpitrādyupabhuktamannaṃ taccharīrī(ra)bhūtaṃ putrādigatācetanāṃśopādānaṃ bhavatīti /",
    "GSP33nysu__1u:10825": "pakṣāntarasyāsambhāvitatvāt /",
    "GSP33nysu__1u:10826": "nacāyamasmākamaniṣyaḥ /",
    "GSP33nysu__1u:10827": "mahāpralaye parameśvareṇa nigīrṇaṃ mahadādikāryaṃ taccharīrarūpakapradhānatāṃ gacchati /",
    "GSP33nysu__1u:10828": "tacca pradhānaṃ punarmahadādikāryopādānaṃ bhavatītyaṅgīkārāditi /",
    "GSP33nysu__1u:10829": "etenorṇanābhyādīnāṃ na vikāritvaṃ(tā)cennirupādānā tantvādyutpattiḥ prasajyata ityapi nirastam",
    "GSP33nysu__1u:10830": "evaṃ śrutipurāṇayuktibhirbrahmaṇo nirvikāratvāvagamānna jagadupādānakāraṇatvaṃ kintu nimittatvamevetyuktam",
    "GSP33nysu__1u:10831": "adhunā śrutismṛti(purāṇayukti)bhirnimittatvasyaivoktatvādapītyāha-",
    "GSP33nysu__1u:10832": "apādānatayeti //",
    "GSP33nysu__1u:10833": "apādānatayā viśvakartṛtvaṃ buddhipūrvakam // MAnuv_1,4.62cd //",
    "GSP33nysu__1u:10834": "uktaṃ bhāllaviśākhāyāṃ brahmatarke ca sādaram // MAnuv_1,4.63ab //",
    "GSP33nysu__1u:10835": "viśvakartṛtvamityevetyukte kulālādīnāmiva taṭasthakartṛtvaṃ pratīyate /",
    "GSP33nysu__1u:10836": "tannivṛttyatharmapādānatayetyuktam /",
    "GSP33nysu__1u:10837": "apādānatvami(tyevo)kte parasya nāniṣyam /",
    "GSP33nysu__1u:10838": "upādānasyāpyapādānaviśeṣatvenāpādānatvāpādānatvayoravirodhāt /",
    "GSP33nysu__1u:10839": "apādānaviśeṣavivakṣāyāṃ ca parṇapatane vṛkṣasyevāvadhitvamātraṃ pratīyate /",
    "GSP33nysu__1u:10840": "ato viśvakartṛtvamityuktam /",
    "GSP33nysu__1u:10841": "tathāpi buddhipūrvakamiti vyartham /",
    "GSP33nysu__1u:10842": "karturbuddhimatvaniyamāditi /",
    "GSP33nysu__1u:10843": "maivam /",
    "GSP33nysu__1u:10844": "aśeṣaviśeṣajñānasya vivakṣitatvāt /",
    "GSP33nysu__1u:10845": "etaduktaṃ bhavati /",
    "GSP33nysu__1u:10846": "sakalakāryakriyākārakaphalaviṣayabuddhayādimānīśvaro bāhyena rūpeṇānugṛhṇannāntareṇa pradhānādīnāṃ pariṇāmādiśaktīḥ prerayan svaśarīrarūpakapradhānādipariṇāmabhūtamahadādikāryāpagame 'vadhirbhavatīti",
    "GSP33nysu__1u:10847": "sādaratvaṃ darśayiṣyāmaḥ /",
    "GSP33nysu__1u:10848": "tadeva vākyadvayaṃ krameṇa paṭhati- icchāmātrāditi //",
    "GSP33nysu__1u:10849": "icchāmātrāt prabhoḥ sṛṣṭiravikārasya sarvadā // MAnuv_1,4.63cd //",
    "GSP33nysu__1u:10850": "svabhāvo 'yamanantasya rajo yenābhavajjagat /",
    "GSP33nysu__1u:10851": "svadehādicchayā viśvaṃ bhuktapūrvaṃ janārdanaḥ // MAnuv_1,4.64 //",
    "GSP33nysu__1u:10852": "sasarja mātāpitṛvadūrṇanābhivadeva vā // MAnuv_1,4.65ab //",
    "GSP33nysu__1u:10853": "natu pariṇāmitayeti mātrārthaḥ /",
    "GSP33nysu__1u:10854": "tatra heturavikārasyeti /",
    "GSP33nysu__1u:10855": "kiṃ prayojanāddeśenetyata uktam- svabhāva iti //",
    "GSP33nysu__1u:10856": "upādānābhāvātkathamityata uktam- raja iti //",
    "GSP33nysu__1u:10857": "yena preritaṃ rajaḥśabdopalakṣitaṃ guṇatrayātmakaṃ pradhānaṃ jagadabhavat",
    "GSP33nysu__1u:10858": "atropapādanenādaraḥ pratīyate /",
    "GSP33nysu__1u:10859": "svadehātsaccidānandādyātmakāvadadheḥ /",
    "GSP33nysu__1u:10860": "athavā svadehātpradhānādupādānāt /",
    "GSP33nysu__1u:10861": "bhuktapūrvaṃ pūrvakalpe (bhuktena) saṃhṛtena sadṛśam /",
    "GSP33nysu__1u:10862": "bhuktapūrvaṃ sūkṣmabhāvasthopādānakamiti vā /",
    "GSP33nysu__1u:10863": "evaśabdena natu mṛdādivadityāha /",
    "GSP33nysu__1u:10864": "vāśabdo dṛṣṭāntasamuccaye /",
    "GSP33nysu__1u:10865": "svadehāditi bhuktapūrvamiti ca vivṛṇoti- pradhānamiti //",
    "GSP33nysu__1u:10866": "pradhānaṃ pariṇāmyeśo nirvikāraḥ svayaṃ sadā // MAnuv_1,4.65cd //",
    "GSP33nysu__1u:10867": "evaśabdoktasyopapādanaṃ nirvikāra iti /",
    "GSP33nysu__1u:10868": "atrāpi pūrvavadādaro gamyate /",
    "GSP33nysu__1u:10869": "prāk cetanatvādityanena trayaḥ prayogāḥsūcitāḥ /",
    "GSP33nysu__1u:10870": "pitāputrau nopādānopādeyabhūtau cetanatvāddevadattayajñadattavat /",
    "GSP33nysu__1u:10871": "putrādyacetano, na pitrādicetanopādānakaḥ, acetanatvāt ghaṭavat /",
    "GSP33nysu__1u:10872": "putrādicetano na pitrādyacetanepādānakaḥ, cetanatvādbrahmava(hmādiva)diti",
    "GSP33nysu__1u:10873": "sarvatra pakṣadharmatāyāśca niścitatvāt /",
    "GSP33nysu__1u:10874": "dvitīye tāvadvayāptimupapādayati- na cetanavikāraḥ syāditi //",
    "GSP33nysu__1u:10875": "na cetanavikāraḥ syād yatra kvāpi hyacetanam // MAnuv_1,4.66ab //",
    "GSP33nysu__1u:10876": "yadi khalu yatra kvāpi deśe kāle vācetanaṃ cetanavikāro dṛṣṭaḥ syāttadaivaṃ vyāptirbhajyeta",
    "GSP33nysu__1u:10877": "nacaivamityarthaḥ /",
    "GSP33nysu__1u:10878": "mahadādijagat brahmakāryamupalabdhamiti cenna /",
    "GSP33nysu__1u:10879": "adyāpyasiddheḥ /",
    "GSP33nysu__1u:10880": "uktavakṣyamāṇapramāṇairnirākṛtatvāt(ca) /",
    "GSP33nysu__1u:10881": "tṛtīye vyāptimupapādayati- nācetaneti //",
    "GSP33nysu__1u:10882": "nācetanavikāro 'pi cetanaḥ syāt kadācana // MAnuv_1,4.66cd //",
    "GSP33nysu__1u:10883": "vyākhyānaṃ pūrvavat /",
    "GSP33nysu__1u:10884": "evaṃ na cetanavikāraścetano 'pyupalabdha ityādye 'pi vyāptirupapādanīyā /",
    "GSP33nysu__1u:10885": "athavā mahadādikaṃ na cetanavikāraḥ, acetanatvādghaṭavaditi yuktyantaraviruddhaṃ ca brahmaṇo jagadupādānatvamiti cetasi nidhāyāsya",
    "GSP33nysu__1u:10886": "vyāptimupapādayati- na cetaneti //",
    "GSP33nysu__1u:10887": "nanu ghaṭādayo 'pi brahmavikārā iti cenna /",
    "GSP33nysu__1u:10888": "mṛdādivikāratvasya pramitatvāt /",
    "GSP33nysu__1u:10889": "paramparayeti cet /",
    "GSP33nysu__1u:10890": "evaṃ tarhi na svayaṃ cetanavikārāḥ /",
    "GSP33nysu__1u:10891": "kintu tatkāraṇānītyuktaṃ syāt /",
    "GSP33nysu__1u:10892": "tathāca kathaṃ na dṛṣṭāntatā /",
    "GSP33nysu__1u:10893": "tarhi tatkāraṇeṣu vyabhicāra iti cenna /",
    "GSP33nysu__1u:10894": "teṣāmeva pakṣatvāt /",
    "GSP33nysu__1u:10895": "sukhaduḥkhādiṣvanaikāntikatvamiti cenna /",
    "GSP33nysu__1u:10896": "teṣāmantaḥkaraṇavikāratvābhyupagamāt /",
    "GSP33nysu__1u:10897": "etenaitadapi pratyuktam /",
    "GSP33nysu__1u:10898": "jagat, abhinnanimittopādānam prekṣāpūrvajanitakāryatvātsukhādivaditi /",
    "GSP33nysu__1u:10899": "ghaṭādiṣu vyabhicāra(rācca)śca /",
    "GSP33nysu__1u:10900": "teṣāmapi pakṣīkaraṇe pramāṇabādhaḥ syāt /",
    "GSP33nysu__1u:10901": "nanvacetanamapi jagaccetanavikāraścettadā ko doṣaḥ syāt /",
    "GSP33nysu__1u:10902": "evaṃ tarhi cetano 'pyacetanavikāraḥ syāt /",
    "GSP33nysu__1u:10903": "na caitadastītyāha- nācetaneti //",
    "GSP33nysu__1u:10904": "ayamabhisandhiḥ /",
    "GSP33nysu__1u:10905": "yadi mahadādikaṃ brahmaṇo vikāraḥ syāttarhitatsvarūpānugatimatprasajyeta /",
    "GSP33nysu__1u:10906": "kārye kāraṇasvarūpānugamadarśanāt /",
    "GSP33nysu__1u:10907": "ghaṭādayo mṛdvikārā mṛdanugatimanto dṛṣṭāḥ /",
    "GSP33nysu__1u:10908": "na caitadasti /",
    "GSP33nysu__1u:10909": "tasmānna mahādādi(ḥ) brahmavikāraḥ /",
    "GSP33nysu__1u:10910": "yadi punaḥ kāraṇasvarūpānugamamantareṇa vikārivikārabhāvo 'bhyupagamyate",
    "GSP33nysu__1u:10911": "tadā cetano 'pyacetanavikāraḥ kiṃ nābhyupagantavyaḥ /",
    "GSP33nysu__1u:10912": "nacaivamaṅgīkṛtaṃ pareṇa /",
    "GSP33nysu__1u:10913": "tathāhi sati”eka ātmanaḥ śarīre bhāvāt'; ityatra parasya bhūtacatuṣyayapariṇāma evāyaṃ cetanavānkāya iti vadantaṃ cārvākaṃ prati bhūteṣvavidyamānaṃ caitanyaṃ kathaṃ kārye syāditi parihāro madirādravye madaśaktivatsyāditi punaśca cārvākeṇa codite madiropādāne 'pi",
    "GSP33nysu__1u:10914": "sūkṣmarūpamadaśaktivyutpādanaṃ ca vyāhataṃ syāditi /",
    "GSP33nysu__1u:10915": "yadvā brahmajagatī nopādānopādeyabhāvavatī vilakṣaṇatvāddevadattaghaṭavat",
    "GSP33nysu__1u:10916": "nanu vilakṣaṇānāmapi mṛdghaṭādīnāmupādānopādeyabhāvo dṛśyata iti cenna /",
    "GSP33nysu__1u:10917": "cetanācetanarūpavailakṣaṇyasya vivakṣitatvāt /",
    "GSP33nysu__1u:10918": "anumānāntaraṃ vaktuṃ vyāptiniścayāya vyatirekavyāptiṃ tāvadāha ceti /",
    "GSP33nysu__1u:10919": "nacānyasyānyarūpatvaṃ vikṛtatve 'pi dṛśyate // MAnuv_1,4.67ab //",
    "GSP33nysu__1u:10920": "api ceti yuktisamuccaye /",
    "GSP33nysu__1u:10921": "vikṛti(ta)tve vikṛtidaśāyāmanyasyānyarūpatvamanyavikāratvaṃ na dṛśyate /",
    "GSP33nysu__1u:10922": "vikāravikāriṇāvanyonyamanyatayā kvāpi nopalabdhāviti yāvat /",
    "GSP33nysu__1u:10923": "atra dṛṣṭāntamāha- neti //",
    "GSP33nysu__1u:10924": "na kṣīrādanyatā dadhnaḥ kenacid dṛśyate kvacit // MAnuv_1,4.67cd //",
    "GSP33nysu__1u:10925": "yasya kṣīrasya vikāro yaddadhi tasmātkṣīrādanyatā tasya dadhnaḥ kenāpi kvāpi na dṛśyata ityarthaḥ",
    "GSP33nysu__1u:10926": "evamanyatādarśanasya siddhā vikāravikāribhāvādvayāvṛttiḥ /",
    "GSP33nysu__1u:10927": "tataḥ kimityata āha- sarvajñāditi //",
    "GSP33nysu__1u:10928": "sarvajñād brahmaṇo 'nyatvaṃ jagato hyanubhūyate // MAnuv_1,4.68ab //",
    "GSP33nysu__1u:10929": "hiśabdo yasmādityarthe /",
    "GSP33nysu__1u:10930": "tasmānna tayorvikāravikāribhāva iti śeṣaḥ /",
    "GSP33nysu__1u:10931": "ayamatra prayogaḥ /",
    "GSP33nysu__1u:10932": "jagat brahmavikāro na bhavati tato 'nyatvenopalabhyamānatvāt /",
    "GSP33nysu__1u:10933": "yo yato 'nyatvenopalabhyate na sa tadvikāro yathā ghaṭaḥ paṭasya /",
    "GSP33nysu__1u:10934": "yaśca yadvikāro nāsau tato 'nyatvenopalabhyate, yathā dadhi kṣīrāditi /",
    "GSP33nysu__1u:10935": "yadvā jagadbrahmaṇī nānyonyavikāravikāriṇī /",
    "GSP33nysu__1u:10936": "anyonyamanyatvenopalabhyamānatvāt /",
    "GSP33nysu__1u:10937": "ghaṭapaṭavaditi prayogaḥ /",
    "GSP33nysu__1u:10938": "nacāyamasiddho hetuḥ, yaḥ savarjña iti brahmaṇaḥ sarvajñatvaśravaṇāt /",
    "GSP33nysu__1u:10939": "jñānakāryasya sarvathāpyanupalambhena jagato jñānābhāvānumānāt /",
    "GSP33nysu__1u:10940": "viruddhadharmādhikaraṇayoścānyonyamanyatvopalambhaniyamāditi bhāvenoktam-",
    "GSP33nysu__1u:10941": "sarvajñāditi //",
    "GSP33nysu__1u:10942": "nanu vikāravikāriṇorbhedābhyupagamāt kathamayaṃ heturiti cenna,",
    "GSP33nysu__1u:10943": "bhedenaivopalambhasya hetutvāt /",
    "GSP33nysu__1u:10944": "tatkiṃ tvadabhyupagamamātreṇa ghaṭapaṭayorabhedaḥ, utopalambhāt /",
    "GSP33nysu__1u:10945": "nādyaḥ, madabhyupagamena śuddhabhedasyaiva grāhyatvāt /",
    "GSP33nysu__1u:10946": "na dvitīyaḥ /",
    "GSP33nysu__1u:10947": "asiddheḥ /",
    "GSP33nysu__1u:10948": "abhedānupalambho vā hetutvena vivakṣitaḥ /",
    "GSP33nysu__1u:10949": "nanvayamasiddho hetuḥ /",
    "GSP33nysu__1u:10950": "jagat brahmaṇābhinnaṃ sattvādbrahmavadityanumānenābhedopalambhāditi",
    "GSP33nysu__1u:10951": "ce(t)nna /",
    "GSP33nysu__1u:10952": "kharvaṃ svarṇenābhinnaṃ, sattvātsvaṇarvadityābhāsamānayogakṣematvādityāha-",
    "GSP33nysu__1u:10953": "abheda iti //",
    "GSP33nysu__1u:10954": "abhedaḥ sattvamātreṇa syād kharvasvaṇayorapi // MAnuv_1,4.68cd //",
    "GSP33nysu__1u:10955": "yadi jagadbrahmaṇoḥ sādhyeta tarhīti śeṣaḥ /",
    "GSP33nysu__1u:10956": "kharvam ayaḥ kharparaṃ vā /",
    "GSP33nysu__1u:10957": "nanvidamiṣyameva /",
    "GSP33nysu__1u:10958": "kharvasuvarṇayorabhedasya mayāṅgīkṛtatvāditi cenna /",
    "GSP33nysu__1u:10959": "abhedaśabdena bhedābhāvasya vivakṣitatvāt /",
    "GSP33nysu__1u:10960": "atra pramāṇavirodha iti cet /",
    "GSP33nysu__1u:10961": "jagat brahmaṇo 'tyantaṃ bhidyate tatsvarūpānugama(ti)śūnyatvāditi,",
    "GSP33nysu__1u:10962": "tvadanumānasyāpi, pramāṇavirodha itrata samaṃ samādhānam /",
    "GSP33nysu__1u:10963": "atyantabhedo mama na kvāpītyaprasiddhaviśeṣaṇateti cenna /",
    "GSP33nysu__1u:10964": "mokṣābhāvaprasaṅgāt /",
    "GSP33nysu__1u:10965": "tathāhi /",
    "GSP33nysu__1u:10966": "jñānena nivṛttakarmaṇā ca mokṣo 'bhyupeyase /",
    "GSP33nysu__1u:10967": "ta(cca)tra jñānamajñānamapi bhavati /",
    "GSP33nysu__1u:10968": "nivṛttaṃ karma pravṛttamapi bhavatīti kathaṃ mokṣasādhanaṃ syāt /",
    "GSP33nysu__1u:10969": "jñānatvādinā tadbhāve 'jñānāderapi (tadbhāvaḥ) tathātvaṃ syāt /",
    "GSP33nysu__1u:10970": "jñānādikaṃ jñānādisvarūpeṇātyantābhinnam ajñānādisvarūpeṇa(tu)bhinnābhinnamato na kāryasaṅkara iti cet /",
    "GSP33nysu__1u:10971": "tathāpyajñānādyabhedena svakāryasya kartavyatvāt /",
    "GSP33nysu__1u:10972": "evaṃ mokṣo 'pi saṃsārābhinna ityamokṣaḥsyāt /",
    "GSP33nysu__1u:10973": "mokṣātmatā(nā)sadbhāvena mokṣatve saṃsāro 'pi tathā syāt /",
    "GSP33nysu__1u:10974": "yadi vā(cā)yamabhedo 'nupalabhyamāno 'rthakriyāsu nopayujyate, tadā vyasanitayaivābhyupagantavyaḥ syāditi /",
    "GSP33nysu__1u:10975": "brahmasvarūpānugatiśūnyatvānna tatpariṇāmo 'yaṃ prapañca ityuktam /",
    "GSP33nysu__1u:10976": "tatra kiṃ sarvasvarūpānugatiśūnyatābhipretā, uta kiñcidanugamaśūnyatā /",
    "GSP33nysu__1u:10977": "nādyaḥ /",
    "GSP33nysu__1u:10978": "sarvānugamābhāve 'pi ghaṭādīnāṃ mṛdādivikāratvadaśarnāt /",
    "GSP33nysu__1u:10979": "na dvitīyaḥ, sattvānugamena vikāravikāribhāvopapatterityata āha- abheda iti //",
    "GSP33nysu__1u:10980": "abhedo vikāravikāribhāvaḥ /",
    "GSP33nysu__1u:10981": "nanu na suvarṇagataṃ sattvaṃ kharve 'nugatam /",
    "GSP33nysu__1u:10982": "tatkathaṃ(ayaṃ)prasaṅgaḥ /",
    "GSP33nysu__1u:10983": "tatkiṃ brahmasattvameva viyadādīnām /",
    "GSP33nysu__1u:10984": "addheti cenna, pramāṇābhāvāt /",
    "GSP33nysu__1u:10985": "“prāṇā vai satyaṃ teṣāmeva satyam'; ityādiśruteḥ prāṇasatyatvasya brahmādhīnatārthatvopapatteḥ",
    "GSP33nysu__1u:10986": "brahmaṇa eva sāmānyasattā viyadādāvanugateti cettarhi kathaṃ na svarṇasattā kharve 'nugatā",
    "GSP33nysu__1u:10987": "atha manyase kāraṇameva kāryātmanā bhavatīti pariṇāmavādināṃ matam /",
    "GSP33nysu__1u:10988": "tataśca kāraṇaṃ yatsvabhāvāvyabhicāri tadanugamaḥ kārye 'vaśyābhyupagantavyaḥ /",
    "GSP33nysu__1u:10989": "anyathā kāraṇameva kāryātmanā bhavatīti riktaṃ vacaḥ syāt /",
    "GSP33nysu__1u:10990": "avyabhicaritasvabhāvānanugame kāraṇasyaivānanugamaprāpteḥ /",
    "GSP33nysu__1u:10991": "naca sanmātrasvabhāvaṃ suvarṇam /",
    "GSP33nysu__1u:10992": "yena kharvaṃ tadvikāraḥ syāt /",
    "GSP33nysu__1u:10993": "kintu tadavyabhicārisuvarṇatvādyanugame satīti /",
    "GSP33nysu__1u:10994": "evaṃ tarhi jagadapi kathaṃ brahmapariṇāmaḥ syāt /",
    "GSP33nysu__1u:10995": "nahi sanmātrasvabhāvaṃ brahma /",
    "GSP33nysu__1u:10996": "kintu vijñānamānandaṃ brahmetyādiśrutyā vijñānādīnāmapi tadavyabhicārisvabhāvatvāvagamāt /",
    "GSP33nysu__1u:10997": "naca vijñānānandādyanugamaḥ prapañce 'stīti samam /",
    "GSP33nysu__1u:10998": "nanu ca kṣīrāvyabhicārisvabhāvamādhuryānugatividhuraṃ dadhi tadvikāro dṛṣṭamiti cenna /",
    "GSP33nysu__1u:10999": "satkāryavādabhaṅgaprasaṅgāt /",
    "GSP33nysu__1u:11000": "kiñca kṣīrakāryaṃ dadhīti niścaye na mādhuryaṃ kṣīrasvabhāva iti kalpyate",
    "GSP33nysu__1u:11001": "mādhuryasya kṣīrasvabhāvatāniścaye vā kṣīravināśe tatkāraṇasya dadhyupādānatvaṃ kalpyata sati na doṣaḥ /",
    "GSP33nysu__1u:11002": "api cāgamairanumānaiśca brahmaṇo nirvikāratve siddhe sati apracyutasvarūpasvabhāvasyaiva (brahmaṇo) jagadupādānatvaṃ yo manyate taṃ pratyetau prasaṅgaviparyayāvuktāviti ko virodhaḥ /",
    "GSP33nysu__1u:11003": "etena pradhānasya jagadupādanatve 'pyayaṃ samāno doṣa iti nirastam /",
    "GSP33nysu__1u:11004": "atha matam /",
    "GSP33nysu__1u:11005": "dvirūpaṃ brahmābhyupagamyate anantānandacidātmakaṃ sadātmakaṃ ceti /",
    "GSP33nysu__1u:11006": "tatrādyena rūpeṇa nimittam /",
    "GSP33nysu__1u:11007": "dvitīyenopādānam /",
    "GSP33nysu__1u:11008": "ato na kaścidukto doṣaḥ /",
    "GSP33nysu__1u:11009": "tathāhi /",
    "GSP33nysu__1u:11010": "yattāvaduktaṃ nirvikāratvaṃ taccicchaktiviṣayatvācchatyāderadūṣaṇam /",
    "GSP33nysu__1u:11011": "nimittakāraṇena cicchaktikena prakṛtipradhānādyabhidhānaṃ sacchaktikaṃ brahma pariṇamatītyaṅgīkāre na yuktivirodho 'pi sadātmakasya jagadupādānatvāccaitanyādyananugame 'pi na doṣaḥ /",
    "GSP33nysu__1u:11012": "sadanugamasya vidyamānatvāt /",
    "GSP33nysu__1u:11013": "anyatvadarśanaṃ ca na viruddhayate sarvajñāt, tannimittameva nopādānam /",
    "GSP33nysu__1u:11014": "yaccopādānaṃ sadrūpaṃ tasmādbhedenopalabhyata ityāśaṅkayāha- bhogeneti //",
    "GSP33nysu__1u:11015": "bhāgena pariṇāmaśced bhāgayorbheda eva hi // MAnuv_1,4.69ab //",
    "GSP33nysu__1u:11016": "yadi brahmaṇaḥ pariṇāmaḥ cidbhāgena nirvikāratvamaṅgīkriyate, tadā",
    "GSP33nysu__1u:11017": "vaktavyam, tayorbhogayorabhedo bhedābhedau vā /",
    "GSP33nysu__1u:11018": "na tāvadabhedaḥ dvayorapi pariṇāmitvādiprāptyā bhāgādvayakalpanāvaiyarthyāt /",
    "GSP33nysu__1u:11019": "nāpi bhedābhedau, abhedena saṅkaraprasaṅgāt /",
    "GSP33nysu__1u:11020": "bhedo 'bhedakāryaṃ niruṇaddhīti cet /",
    "GSP33nysu__1u:11021": "kiṃ tarhyaprayojakenābhedena, tasmādbhāgayoratyantabheda evāṅgīkaraṇīyaḥ /",
    "GSP33nysu__1u:11022": "tataḥ kimityata āha- yo bhāga iti //",
    "GSP33nysu__1u:11023": "yo bhāgo na vikārī syāt sa evāsmākamīśvaraḥ // MAnuv_1,4.69cd //",
    "GSP33nysu__1u:11024": "parasparamatyantābhinne dve vastunī /",
    "GSP33nysu__1u:11025": "tatraikaṃ nirvikāraṃ jagannimittameva /",
    "GSP33nysu__1u:11026": "aparaṃ tu pariṇāmi jagadupādānatamevetyaṅgīkāre neśvarasya kevalanimittatvavādināmasmākaṃ kaścidvivādaḥ /",
    "GSP33nysu__1u:11027": "nirvikārasya jagannimittasyāsmābhirīśvaratvena, pariṇāmino jagadupādānasya pradhānatvena svīkṛtatvāt /",
    "GSP33nysu__1u:11028": "vivādābhāvācca prakṛtiśceti(tyādi)sūtrāṇāmanārambha eveti /",
    "GSP33nysu__1u:11029": "atra yo bhāga iti parābhyupagamenoktam /",
    "GSP33nysu__1u:11030": "svamatena tu yadvastviti jñātavyam /",
    "GSP33nysu__1u:11031": "nahi bhāgina vinā bhāgaḥ sambhavati /",
    "GSP33nysu__1u:11032": "nāpi vikāryavikāriṇoḥ kaścidbhāgī vidyate /",
    "GSP33nysu__1u:11033": "nanvasti vivādaviṣayaḥ /",
    "GSP33nysu__1u:11034": "nimittopādānabhedavādinā nimittasyaiva brahmatvamabhyupagamyate /",
    "GSP33nysu__1u:11035": "mayā tu sadanantānandacitāṃ samudāyasyeti tadarthamadhikaraṇārambha iti cet /",
    "GSP33nysu__1u:11036": "kimidaṃ brahmatvam /",
    "GSP33nysu__1u:11037": "(kiṃ) brahmanāmavatvamuta jagatkāraṇatvādilakṣaṇārtha(vat)tvam /",
    "GSP33nysu__1u:11038": "ādyaṃ dūṣayati- bhinnānāmiti //",
    "GSP33nysu__1u:11039": "bhinnānāṃ samudāyasya nāma brahmeti ced bhavet // MAnuv_1,4.70ab //",
    "GSP33nysu__1u:11040": "tadbhavedityabhyupagamamāha /",
    "GSP33nysu__1u:11041": "tataścāyamarthaḥ /",
    "GSP33nysu__1u:11042": "yadyarthe na vivādo 'sti tadānārambhaṇīyamevādhikaraṇam /",
    "GSP33nysu__1u:11043": "śabdamātre pareṇa vivādākaraṇāt /",
    "GSP33nysu__1u:11044": "karaṇe 'pyaśabdaśāstratvāditi /",
    "GSP33nysu__1u:11045": "dvitīye 'pi vivektavyam /",
    "GSP33nysu__1u:11046": "kiṃ parasparaṃ bhinnāḥ saccidānandādyāḥ pratyekaṃ brahmāṇi /",
    "GSP33nysu__1u:11047": "uta te na brahmāṇi kintu tatsamudāya eveti /",
    "GSP33nysu__1u:11048": "nādyaḥ /",
    "GSP33nysu__1u:11049": "ekamevādvitīyamityādiśrutivirodhāt /",
    "GSP33nysu__1u:11050": "dvitīye 'pi tatsamudāyo nāma kiṃ tadupādānakaṃ dravyāntaraṃ saṅkhayā vā saṃyogo vā /",
    "GSP33nysu__1u:11051": "sarvatrāpi doṣamāha- brahmeti /",
    "GSP33nysu__1u:11052": "brahmopādānatā na syāt tadā viśvasya hi kvacit // MAnuv_1,4.70cd //",
    "GSP33nysu__1u:11053": "tadeti /",
    "GSP33nysu__1u:11054": "manasi sthitānāṃ vikalpitānāṃ pakṣāṇāṃ (vā)aṅgīkāre /",
    "GSP33nysu__1u:11055": "kvacitpakṣe /",
    "GSP33nysu__1u:11056": "hiśabdenānupapatteḥ prasiddhatāmāha /",
    "GSP33nysu__1u:11057": "atra hi brahmopādānasya vā tadguṇino vā jagadupādānatvaṃ prāptamiti viśvasya brahmopādānakatā na syāt /",
    "GSP33nysu__1u:11058": "na hyupādānaguṇigatāḥ śaktayaḥ kāryadravye guṇe vā sambhavanti /",
    "GSP33nysu__1u:11059": "tadupādānatvāderasambhavāt /",
    "GSP33nysu__1u:11060": "athavā brahmaṇaḥ kāryatvādguṇatvācca na viśvopādānatvaṃ sambhavatīti vyākhyeyam /",
    "GSP33nysu__1u:11061": "atra brahmopādānatetyupalakṣaṇam /",
    "GSP33nysu__1u:11062": "brahmanimittakatā ca na yuktetyapi draṣṭavyam /",
    "GSP33nysu__1u:11063": "syādetat /",
    "GSP33nysu__1u:11064": "kālātyayāpadiṣyametadanumānajātam /",
    "GSP33nysu__1u:11065": "“yato vā imāni bhūtāni jāyante'”ātmana ākāśaḥ sambhūtaḥ'”janmādyasya",
    "GSP33nysu__1u:11066": "yataḥ'; itayādivirodhāt /",
    "GSP33nysu__1u:11067": "“janikartuḥ prakṛtiḥ'; iti prakṛtāvupādānalakṣaṇāyāṃ hi pañcamī vidhīyate /",
    "GSP33nysu__1u:11068": "tathā caivodāhṛtam /",
    "GSP33nysu__1u:11069": "“śṛṅgāccharo jāyate, gomayād vṛściko jāyate'; iti /",
    "GSP33nysu__1u:11070": "prasiddhaścātropādānopādeyabhāva iti /",
    "GSP33nysu__1u:11071": "tadidamasaṅgatam /",
    "GSP33nysu__1u:11072": "pañcamībalātkilopādānatvaṃ siṣādhayiṣitam /",
    "GSP33nysu__1u:11073": "nacedaṃ sūtramupādāne pañcamyā vidhāyakam /",
    "GSP33nysu__1u:11074": "atha matam /",
    "GSP33nysu__1u:11075": "apādāne tāvatpañcamī vihitā /",
    "GSP33nysu__1u:11076": "apādāne pañcamīti /",
    "GSP33nysu__1u:11077": "upādānaṃ cāpādānaviśeṣaḥ /",
    "GSP33nysu__1u:11078": "janikartuḥ prakṛtiriti smaraṇāt /",
    "GSP33nysu__1u:11079": "tato 'pādāne vihitā pañcamyupādāne 'pi bhaviṣyati /",
    "GSP33nysu__1u:11080": "nacaivaṃ sati pañcamyā niyamenopādānatvāsiddhiḥ /",
    "GSP33nysu__1u:11081": "viśeṣasmaraṇasya grāhyatvādityata āha- śṛṅgāditi /",
    "GSP33nysu__1u:11082": "śṛṅgāccharo 'vilomabhyo dūrvā gomayatastathā /",
    "GSP33nysu__1u:11083": "vṛścikaścetyevamādyeṣvapādānatvamiṣyate // MAnuv_1,4.71 //",
    "GSP33nysu__1u:11084": "tathāśabdo dvitīyodāharaṇena sambaddhayate /",
    "GSP33nysu__1u:11085": "evamādyeṣūdāharaṇeṣu śṛṅgādīnāṃ śarādīnpratyapādānatvamiṣyate /",
    "GSP33nysu__1u:11086": "pañcamyarthatayeti śeṣaḥ /",
    "GSP33nysu__1u:11087": "upalakṣaṇaṃ caitat /",
    "GSP33nysu__1u:11088": "sūtre cetyapi jñātavyam /",
    "GSP33nysu__1u:11089": "etaduktaṃ bhavati /",
    "GSP33nysu__1u:11090": "bhevedevaṃ kathañcidyadi sūtra(sya)tadudāharaṇānāṃ(ca) paraparikalpito",
    "GSP33nysu__1u:11091": "'rtho bhavet /",
    "GSP33nysu__1u:11092": "na caivam /",
    "GSP33nysu__1u:11093": "kiṃ nāma janikartuḥ prakṛtirityanenedamucyate /",
    "GSP33nysu__1u:11094": "janeḥ karturjāyamānasya yā prakṛtirupādānasaṃsṛṣṭamapāyāvadhibhūtaṃ dravyaṃ tatkārakamapādānasaṃjñaṃ bhavatīti /",
    "GSP33nysu__1u:11095": "udāharaṇeṣvapi yacchṛṅgādīnāṃ śarādīnpratyapāyāvadhitvameva pañcamīpratipādyamiti /",
    "GSP33nysu__1u:11096": "etadeva prapañcayati- upādāneti //",
    "GSP33nysu__1u:11097": "upādānaikadeśatvaṃ yadyapyatra pradṛśyate /",
    "GSP33nysu__1u:11098": "apyapādānataivātra dṛṣṭānto brahmaṇo bhavet // MAnuv_1,4.72 //",
    "GSP33nysu__1u:11099": "yadyapyatra śṛṅgādau śarādyupādānabhūtaikadeśavattvaṃ pratīyate /",
    "GSP33nysu__1u:11100": "tathāpi yātrāpādānatā apāyāvadhitvalakṣaṇāsti saiva brahmaṇo dṛṣṭānto bhavet /",
    "GSP33nysu__1u:11101": "pañcamyarthatāyāmudāharaṇaṃ bhavet na tūpādānatetyarthaḥ /",
    "GSP33nysu__1u:11102": "ayamabhiprāyaḥ /",
    "GSP33nysu__1u:11103": "śṛṅgādikaṃ hyekadeśena śarādīnpratyupādānamekadeśena cāpāyāvadhitayā kārakaṃ bhavati /",
    "GSP33nysu__1u:11104": "tasminnasatyekadeśāntarasyopādānatānupapatteḥ /",
    "GSP33nysu__1u:11105": "mudgamāṣādayo hi yadyapi tuṣāntarāvasthitenaivāṃśenāṅkuropādānam /",
    "GSP33nysu__1u:11106": "tathāpi na tuṣavikālānāmuptā(maṃśā)nāmaṅkurajanakatāsti /",
    "GSP33nysu__1u:11107": "tatrāvadhibhāga evāpādānaṃ pañcamīvācyaśca /",
    "GSP33nysu__1u:11108": "taddṛṣṭāntena brahmaṇo 'pi pañcamībalādupādānapradhānasaṃsṛṣṭāvadhitvameva bhavati /",
    "GSP33nysu__1u:11109": "na tūpādānatvamiti /",
    "GSP33nysu__1u:11110": "nanu kathaṃ tarhi prakṛtermahānmato 'haṅkāra ityādiprayogaḥ /",
    "GSP33nysu__1u:11111": "tatrāpi pariṇatabhāgasaṃsṛṣṭasya apariṇatabhāgasya avadhibhūtasya pañcamīviṣayatvamiti vadāmaḥ",
    "GSP33nysu__1u:11112": "yatra sarvasyāpi pariṇāmastatrakatham /",
    "GSP33nysu__1u:11113": "na prayoktavyaiva tatra pañcamī /",
    "GSP33nysu__1u:11114": "nahi kṣīrāddadhi jātimiti prayuñjate /",
    "GSP33nysu__1u:11115": "kintu kṣīrameva dadhi jātamiti /",
    "GSP33nysu__1u:11116": "yatra kvacitprayogo dṛśyate sa gauṇo vā sūtrasyārthāntarakalpanāmūlo veti /",
    "GSP33nysu__1u:11117": "atha manyeta /",
    "GSP33nysu__1u:11118": "śṛṅgameva śaropādānam /",
    "GSP33nysu__1u:11119": "natu kecidavayavā upādānaṃ kecittadavadhaya iti vibhāgaḥ /",
    "GSP33nysu__1u:11120": "tathā sati śṛṅgāccharo jāyata iti prayogānupapatteḥ /",
    "GSP33nysu__1u:11121": "yadi ceyaṃ pañcamyupādāne yadi vāvadhau tathāpi śṛṅgāvayavāditi vaktavyam /",
    "GSP33nysu__1u:11122": "naca tarhi avadhitvamevāstu iti vācyam /",
    "GSP33nysu__1u:11123": "nirupādānotpattiprasaṅgāt /",
    "GSP33nysu__1u:11124": "ataḥ śṛṅgasyaivopādanatvāttatra pañcamīśravaṇādupādāne pañcamīti /",
    "GSP33nysu__1u:11125": "tatrāha- na hīti //",
    "GSP33nysu__1u:11126": "na hy upādānataivātra ... // MAnuv_1,4.73a //",
    "GSP33nysu__1u:11127": "atra śṛṅgādāvupādānate(taiye)ti na vaktavyam /",
    "GSP33nysu__1u:11128": "apariṇatabhāgasya śarāṅkurāderatyantabhinnasya pramitatvāt /",
    "GSP33nysu__1u:11129": "anyathedamasyopādānamidaṃ neti vyavasthānupapatteriti hiśabdārthaḥ /",
    "GSP33nysu__1u:11130": "kathaṃ tarhi śṛṅgāditi prayoga ityata āha- bāhyāvayaveti //",
    "GSP33nysu__1u:11131": "... bāhyāvayavagauravāt // MAnuv_1,4.73b //",
    "GSP33nysu__1u:11132": "bāhyāḥ śarākāreṇa pariṇatebhyo 'nye ye 'vadhibhūtāvayavāsteṣāṃ",
    "GSP33nysu__1u:11133": "gauravādbahutvāt /",
    "GSP33nysu__1u:11134": "etaduktaṃ bhavati /",
    "GSP33nysu__1u:11135": "katipayāvayaveṣu pariṇateṣuca bahūnāmavaśiṣṭatvena śṛṅgāntarotpattyā śṛṅgabuddhimātrotpattyā vā śṛṅgaśabdopapattiriti /",
    "GSP33nysu__1u:11136": "nanu kutaḥ sūtrāderarthāntarakalpanā /",
    "GSP33nysu__1u:11137": "śabdārthavirodhāditi brūmaḥ /",
    "GSP33nysu__1u:11138": "upādīyate kāryamanena svarūpatayā svīkriyata ityupādānam /",
    "GSP33nysu__1u:11139": "apādīyate parityajyate kāryamanenetyapādānam iti sphuṭo vipratiṣedhaḥ /",
    "GSP33nysu__1u:11140": "kiñca bhāṣyakāreṇāyamapi yogaḥ śakyo 'vaktumiti pratyācakṣāṇenāyameva sūtrārthaḥ sūcitaḥ /",
    "GSP33nysu__1u:11141": "yadi tarhi janikartuḥ prakṛtiriti sūtramupādānasyāpādānasaṃjñā vidadhyāt /",
    "GSP33nysu__1u:11142": "kathaṃ tarhi dhruvamapāye 'pādānamityanenaiva gatārthatāmāha /",
    "GSP33nysu__1u:11143": "na hyapādānasyāpāye dhruvatvamiti /",
    "GSP33nysu__1u:11144": "tasmāducapādānasaṃsṛṣṭasyaivāvadhibhāgasyāpādānasaṃjñāyāmanena vihitāyāṃ bhāṣyakārīyaṃ dūṣaṇaṃ sambadhyate /",
    "GSP33nysu__1u:11145": "tathā sūtraṃ samādadhānairapi tasyaivāyaṃ prapañca ityuktam /",
    "GSP33nysu__1u:11146": "anyathā prāgavadherapādānasaṃjñoktā /",
    "GSP33nysu__1u:11147": "atra tūpādānasya /",
    "GSP33nysu__1u:11148": "na hyavadhirupādānamityeko 'thar ityavakṣyan /",
    "GSP33nysu__1u:11149": "atasteṣāmapi saṃmato 'yamartha iti gamyate /",
    "GSP33nysu__1u:11150": "astu vopādāne 'pi pañcamī /",
    "GSP33nysu__1u:11151": "tathāpi (yata iti) pañcamībalādupādānatvaniścayo nopapadyate /",
    "GSP33nysu__1u:11152": "anekārthatvāt /",
    "GSP33nysu__1u:11153": "viśeṣasmaraṇādityuktamiti cet /",
    "GSP33nysu__1u:11154": "kimidaṃ viśeṣasmaraṇāt /",
    "GSP33nysu__1u:11155": "janidhātugrahaṇeneti cet /",
    "GSP33nysu__1u:11156": "tarhyātmana ākāśaḥ sambhūta ityādīnāmanudāharaṇīyatvaṃ syāt /",
    "GSP33nysu__1u:11157": "kutaśca yata iti pañcamītyavadhṛtam /",
    "GSP33nysu__1u:11158": "taseḥ sārvavibhaktikatvāt /",
    "GSP33nysu__1u:11159": "ātmana ākāśa satyanenaikārthatvāditi cenna, tasyāḥ pañcamyāṃ”bhuvaḥ",
    "GSP33nysu__1u:11160": "prabhavaḥ'; iti viśeṣāvi(vakṣi)hitābhivyaktyavadhitārthatvāt /",
    "GSP33nysu__1u:11161": "tathā caivodāhṛtam /",
    "GSP33nysu__1u:11162": "himavato gaṅgā prabhavati prathamamupalabhyata ityathar ityāstāṃ vistaraḥ",
    "GSP33nysu__1u:11163": "athavā yaduktaṃ na brahmavikāro viśvaṃ tato bhedenopalambhāditi /",
    "GSP33nysu__1u:11164": "tadasat /",
    "GSP33nysu__1u:11165": "śarādiṣu vyabhicārāt /",
    "GSP33nysu__1u:11166": "śarādayo hi śṛṅgādayo hi śṛṅgādyupādānāstatā bhedenopādānāstato bhedenopalabhyanta ityato gūḍhābhisandhirāha- śṛṅgāditi //",
    "GSP33nysu__1u:11167": "evamādyeṣu sthaleṣu śarādīnprati",
    "GSP33nysu__1u:11168": "śṛṅgādīnāma(pya)pāyāvadhitvalakṣaṇamapādānatvameveṣyate /",
    "GSP33nysu__1u:11169": "na punarupādānatvam /",
    "GSP33nysu__1u:11170": "ato vipakṣatvābhāvādbhedenopalambho na tatra sādhyaṃ vyabhicaratīti /",
    "GSP33nysu__1u:11171": "nanu kathamucyate śṛṅgādīnāṃ śarādīnprati nopādānatvamiti /",
    "GSP33nysu__1u:11172": "tathā satyupādānāntarānupalambhāccharādīnāṃ nirupādanotpattiḥ prasajyetetyato 'bhisandhimudghāṭayati- upādāneti //",
    "GSP33nysu__1u:11173": "śṛṅgāderuktarūpāpādānatve 'pi naca śarādīnāṃ nirupādānatvoktiprasaṅgaḥ /",
    "GSP33nysu__1u:11174": "katipayānāṃ śṛṅgādyavayavānāṃ śarādyupādānatvābhyupagamāt /",
    "GSP33nysu__1u:11175": "nacaivamanaikāntyatādavasthyam /",
    "GSP33nysu__1u:11176": "yadyapyatra śṛṅgādau śarādyupādānaikadeśatvaṃ pra(tī)dṛśyate /",
    "GSP33nysu__1u:11177": "tathāpyatra śṛṅgādau yasyaikadeśasyoktasya rūpāpādānatā sa eva brahmaṇo dṛṣṭānto bhavet /",
    "GSP33nysu__1u:11178": "tata eva śarādīnāṃ bhedopalambhāt /",
    "GSP33nysu__1u:11179": "na tūpādānabhāgaḥ /",
    "GSP33nysu__1u:11180": "tatastadabhāvāt /",
    "GSP33nysu__1u:11181": "etaduktaṃ bhavati /",
    "GSP33nysu__1u:11182": "śṛṅgāderavayavā hi keciccharādīnāmupādānabhūtāḥ kecinnimittabhūtāḥ /",
    "GSP33nysu__1u:11183": "tatra ye nimittabhūtāsteṣu hetuvṛttāvapi nānaikāntyam /",
    "GSP33nysu__1u:11184": "teṣāṃ sapakṣapraviṣṭatvāt /",
    "GSP33nysu__1u:11185": "ye tūpādānabhūtāsteṣāṃ vipakṣapraveśe 'pi na tatra hetuvṛttiriti kuto",
    "GSP33nysu__1u:11186": "'naikāntyamiti /",
    "GSP33nysu__1u:11187": "yastu vaiyātyānmanyate /",
    "GSP33nysu__1u:11188": "nātrāpādānatāsti /",
    "GSP33nysu__1u:11189": "kintūpādānatvameva kevalam /",
    "GSP33nysu__1u:11190": "tathā cānaikāntikatvamiti /",
    "GSP33nysu__1u:11191": "sa praṣṭavyaḥ /",
    "GSP33nysu__1u:11192": "kimatrāvinaṣṭa eva śṛṅgāvayavyupādānamityabhiprāyaḥ, kiṃ vā śṛṅge 'vinaṣṭe",
    "GSP33nysu__1u:11193": "tadavayavāḥ sarve 'pīti, uta naṣṭe śṛṅge tadavayavāḥ sarve 'pīti /",
    "GSP33nysu__1u:11194": "nādya ityāha- nahīti //",
    "GSP33nysu__1u:11195": "atra śṛṅge /",
    "GSP33nysu__1u:11196": "tathātve suvarṇavacchare śṛṅgasyāpi pratītiprasaṅgāditi hiśabdārthaḥ /",
    "GSP33nysu__1u:11197": "na dvitīya ityāha- nahīti //",
    "GSP33nysu__1u:11198": "avinaṣṭṛṅgeṣu tadavayaveṣu sarveṣu śarādyupādānataiveti na yuktam /",
    "GSP33nysu__1u:11199": "tathā sati śṛṅgaśarayoḥ samānadeśatāprasaṅgāditi hiśabdena sūcayati /",
    "GSP33nysu__1u:11200": "na tṛtīya ityāha- nahīti //",
    "GSP33nysu__1u:11201": "atra sarveṣvapi śṛṅgāvayaveṣu śṛṅganāśottaraṃ śarādyupādānataiveti na yujyate /",
    "GSP33nysu__1u:11202": "ato nānaikāntyamiti hiśabdaḥ /",
    "GSP33nysu__1u:11203": "kuto na yujyata ityata āha- bāhyeti //",
    "GSP33nysu__1u:11204": "kāryādbāhyānāmapariṇatānāmavayavānāmupalambhāt /",
    "GSP33nysu__1u:11205": "apariṇatasyāpyupādānatve 'tiprasaṅgāt /",
    "GSP33nysu__1u:11206": "nanu śṛṅgaṃ cennaṣṭaṃ kathaṃ tarhi śarotpattyanantaramapi śṛṅgapratyayaprayogāvityato gauravādityuktam",
    "GSP33nysu__1u:11207": "samādhānaṃ pūrvavat /",
    "GSP33nysu__1u:11208": "mā bhūdbhedopalambhasyātra vyabhicāraḥ /",
    "GSP33nysu__1u:11209": "tathāpi yaduktaṃ nācetanavikāraścetana iti tadatra vyabhicarati /",
    "GSP33nysu__1u:11210": "acetanādgomayādeḥ cetanasya vṛścikāderjananadarśanādityata āha- naceti //",
    "GSP33nysu__1u:11211": "na cācetanatas tatra cetanasya samudbhavaḥ // MAnuv_1,4.73cd //",
    "GSP33nysu__1u:11212": "tatra gomayādervṛścikādijanmani /",
    "GSP33nysu__1u:11213": "nanvanādiścetana iti pūrvābhyastāhārābhilāṣādinā prasiddham /",
    "GSP33nysu__1u:11214": "anyathā pūrvakarmābhāve janmano 'pyasambhavāt /",
    "GSP33nysu__1u:11215": "madhye kathañcitsambhave 'pyādisarge sarvathā(api) anupapatteḥ /",
    "GSP33nysu__1u:11216": "tatkathaṃ nirdalamidamāśaṅkitam /",
    "GSP33nysu__1u:11217": "satyam /",
    "GSP33nysu__1u:11218": "tathāpi pareṇa svagranthe niveśitatvāt /",
    "GSP33nysu__1u:11219": "acetanāccetanasya janmābhāve gomayād vṛściko jāyata ityādivyavahāravirodha ityata āha- upādānatayeti",
    "GSP33nysu__1u:11220": "upādānatayā ... // MAnuv_1,4.74a //",
    "GSP33nysu__1u:11221": "pūrveṇaiva sambandhaḥ /",
    "GSP33nysu__1u:11222": "na vayaṃ kāraṇatvamātraṃ niṣedhāmo yena vyavahāravirodhaḥ syāt /",
    "GSP33nysu__1u:11223": "kintūpādānatayā /",
    "GSP33nysu__1u:11224": "tasyaiva prakṛtatvāt /",
    "GSP33nysu__1u:11225": "yadi gomayādikaṃ vṛścikādikaṃ prati nopādānam, kiṃrūpaṃ tarhi kāraṇam /",
    "GSP33nysu__1u:11226": "yena vyavahāropapattiriti pṛcchati- kiṃ tarhīti //",
    "GSP33nysu__1u:11227": "uttaramāha- apādānamiti //",
    "GSP33nysu__1u:11228": "... kiṃ tarhyapādānaṃ hyacetanam /",
    "GSP33nysu__1u:11229": "kāryadehagatasyāsya cetanasya pradṛśyate // MAnuv_1,4.74 //",
    "GSP33nysu__1u:11230": "asya vṛścikādiśabdābhidheyasya /",
    "GSP33nysu__1u:11231": "pradṛśyate hīti tato nirgatatvopalambhādityarthaḥ /",
    "GSP33nysu__1u:11232": "nanvekadeśenāpādānatvamabhyupagatamiti /",
    "GSP33nysu__1u:11233": "satyam /",
    "GSP33nysu__1u:11234": "taccharīrāpekṣayetyuktam- kāryadehagatasyeti //",
    "GSP33nysu__1u:11235": "gomayādyupādānakadehagatasyetyarthaḥ /",
    "GSP33nysu__1u:11236": "ayamatra samuccayārthaḥ /",
    "GSP33nysu__1u:11237": "vṛścikādiśabdena dvayamucyate dehaścetanaśca /",
    "GSP33nysu__1u:11238": "tatra gomayādyacetanamacetanasya dehasyotpattāvekadeśenopādānamekadeśenāpādānaṃ ca bhavati",
    "GSP33nysu__1u:11239": "cetanasya tu prādurbhāvalakṣaṇe janane nimittameva /",
    "GSP33nysu__1u:11240": "devahetutvāt /",
    "GSP33nysu__1u:11241": "tatraiva cāsya prādurbhāvāt /",
    "GSP33nysu__1u:11242": "ata evāsyeti pratyakṣavannirdeśaḥ kṛtaḥ /",
    "GSP33nysu__1u:11243": "apagamane tu avadhitvenāpādānameva /",
    "GSP33nysu__1u:11244": "ato noktaniyamabhaṅga iti /",
    "GSP33nysu__1u:11245": "evaṃ brahmaṇo jagadupādānatvābhāve pramāṇānyabhidhāya paropanyāstāni pramāṇāni nirākariṣyan kramasyāprayojakatvapariṇāmāditi sūtrārthatayoktāṃ śrutiṃ tāvannirācaṣṭe- sacceti //",
    "GSP33nysu__1u:11246": "sacca tyaccābhavaditi nāsya viśvatvamucyate // MAnuv_1,4.75ab //",
    "GSP33nysu__1u:11247": "“sacca tyaccābhavat niruktaṃ cāniruktaṃ ca nilayanaṃ cānilayanaṃ ca vijñānaṃ cāvijñānaṃ ca satyaṃ cānṛtaṃ ca satyamabhavat'; ityasyāṃ śrutāvasya brahmaṇaḥ",
    "GSP33nysu__1u:11248": "sattyadādiśabdābhidheyamūrtāmūrtārāśidvayātmakaviśvabhāva ucyata iti nāsti",
    "GSP33nysu__1u:11249": "kuto netyata āha- tatsṛṣṭveti //",
    "GSP33nysu__1u:11250": "tat sṛṣṭveti giraivāsya pūrvaṃ viśvasya siddhitaḥ // MAnuv_1,4.75cd //",
    "GSP33nysu__1u:11251": "“sa idaṃ sarvamasṛjata /",
    "GSP33nysu__1u:11252": "yadidaṃ kiñca /",
    "GSP33nysu__1u:11253": "tatsṛṣṭvā tadevānuprāviśat /",
    "GSP33nysu__1u:11254": "tadanupraviśya /",
    "GSP33nysu__1u:11255": "sacca tyaccābhavat'; iti vacanena brahmaṇaḥ sattyadādibhavanātpūrvamevāsya mūrtāmūrtarūpasya viśvasyotpatteravagatatvāt /",
    "GSP33nysu__1u:11256": "etaduktaṃ bhavati /",
    "GSP33nysu__1u:11257": "nedaṃ sattyadādibhavanaṃ viśvo(syośva)tpādānāt /",
    "GSP33nysu__1u:11258": "viśvotpattyuttarakālīnatvāt /",
    "GSP33nysu__1u:11259": "yā kriyā yaduttarakālīnā, nāsāvasau /",
    "GSP33nysu__1u:11260": "yathā bhuktvā caratītyuktaṃ caraṇaṃ na pūrvakālīnaṃ bhojanamiti /",
    "GSP33nysu__1u:11261": "anupapannārthaṃ cānyathā vākyamāpadyeta /",
    "GSP33nysu__1u:11262": "nahi mṛtsuvarṇādikaṃ ghaṭarucakādi sṛṣṭvā tadanupraviśya tadbhavati /",
    "GSP33nysu__1u:11263": "yadvā viśvaṃ sattyadādiśabdārthatayātra na vivakṣitam tadbhavanātpūrvakālīnotpattikatvādbhojanavadityādi prayoktavyam /",
    "GSP33nysu__1u:11264": "kastarhi śrutyartha ityata āha- sattvāditi //",
    "GSP33nysu__1u:11265": "sattvāt tatervaidikatvāt samyag vaktumaśakyataḥ /",
    "GSP33nysu__1u:11266": "āśrayatvāt svāśrayatvājjñānatvād durvidatvataḥ // MAnuv_1,4.76 //",
    "GSP33nysu__1u:11267": "sattateryātanāccaiva hyaprāptatvācca durjanaiḥ /",
    "GSP33nysu__1u:11268": "nityāsādhuguṇavyāptiyantṛrūpatvataḥ sadā /",
    "GSP33nysu__1u:11269": "jagadgatena rūpeṇa brahmaiva hi tathocyate // MAnuv_1,4.77 //",
    "GSP33nysu__1u:11270": "jagadbhāvaṃ vinā sattvādidharmayogena brahmaiva tathā sattyadādikamucyate",
    "GSP33nysu__1u:11271": "tarhi tadanupraviśyetyasyānvayo nāsti /",
    "GSP33nysu__1u:11272": "nahi brahmaṇaḥ sattvādidharmayoge sadādiśabdavācyatve vā jagatpraveśasyopayogo 'sti /",
    "GSP33nysu__1u:11273": "nāpi tataḥ pūrvakālīnatā /",
    "GSP33nysu__1u:11274": "kiñcaivaṃ sati prasiddhivirodhaḥ sattyadādiśabdānāṃ”dve vā va brahmaṇo",
    "GSP33nysu__1u:11275": "rūpe'; ityādau mūrtāmūrtavācitayā prasiddhatvāt ityato jagadgatena rūpeṇetyuktam /",
    "GSP33nysu__1u:11276": "yadyapyananyāpekṣayā sarvadā sattvādidharmayogaḥ sadādiśabdavācyatā ca brahmaṇaḥ /",
    "GSP33nysu__1u:11277": "tathāpi tattadvastugatarūpeṇaiva tattacchabdavācyatvamityasti vyavasthā /",
    "GSP33nysu__1u:11278": "tathāca mūrtāmūrtajagadgatena rūpeṇa brahmasadādiśabdavācyamityataḥ tadanupraviśyeti sambaddhayate",
    "GSP33nysu__1u:11279": "parameśvarasannidhānādeva mūrtāmūrtāderapi sadādiśabdavācyatā copapadyata iti /",
    "GSP33nysu__1u:11280": "sattvāduttamatvātsat /",
    "GSP33nysu__1u:11281": "tatervyāptestyat /",
    "GSP33nysu__1u:11282": "tanu vistāra ityasmāḍḍyatpratyayaḥ /",
    "GSP33nysu__1u:11283": "vaidikatvānniruktam /",
    "GSP33nysu__1u:11284": "niścayenoktaṃ hi niruktam /",
    "GSP33nysu__1u:11285": "nahi vedādṛte 'nyena brahma niścayena vaktuṃ śakyate /",
    "GSP33nysu__1u:11286": "samyagvastumaśakyatvato 'niruktam /",
    "GSP33nysu__1u:11287": "yadyapi niścayenoktaṃ na bhavatītyaniruktam /",
    "GSP33nysu__1u:11288": "tathāpi niruktamityanena virodhātsamyak kātsnaryena vaktumaśakyatvata ityuktam /",
    "GSP33nysu__1u:11289": "nanu vedetarapramāṇenāniruktamiti kuto na vyākhyāyate /",
    "GSP33nysu__1u:11290": "na /",
    "GSP33nysu__1u:11291": "prakṛtaparityāgaprasaṅgāt /",
    "GSP33nysu__1u:11292": "vedena niruktamiti (hi) prakṛtam /",
    "GSP33nysu__1u:11293": "kiñcokteḥ śabdadharmatvātpratyakṣānumānābhyāmaniruktamityayuktam /",
    "GSP33nysu__1u:11294": "smṛtīnāmapi vedātmakatvena virodhatādavasthyam /",
    "GSP33nysu__1u:11295": "mahimādhikyaṃ cātra labhyata iti /",
    "GSP33nysu__1u:11296": "jagadāśrayatvānnilayanam /",
    "GSP33nysu__1u:11297": "niścitamayante pravartante 'sminniti /",
    "GSP33nysu__1u:11298": "ro la iti yogavibhāgāllatvam /",
    "GSP33nysu__1u:11299": "nipūrvasya lī(ṅ)śleṣaṇa ityasya vādhikaraṇe lyuṭi kṛte rūpametat /",
    "GSP33nysu__1u:11300": "svāśrayatvādanilayanam /",
    "GSP33nysu__1u:11301": "na vidyate svātiriktaṃ nilayanaṃ yasyeti /",
    "GSP33nysu__1u:11302": "jñānatvādviśeṣajñānarūpatvādvijñānam /",
    "GSP33nysu__1u:11303": "durvidatvato durjñeyatvādavijñānam /",
    "GSP33nysu__1u:11304": "na vidyate vijñānaṃ sakalaviśeṣāvagāhijīvajñānaṃ yadviṣaya iti /",
    "GSP33nysu__1u:11305": "sattateḥ samyagvyāpteryātānādyatanaṃ prati hetutvācca satyam /",
    "GSP33nysu__1u:11306": "tanoteḥ ḍvipratyaye takāramātraṃ rūpam /",
    "GSP33nysu__1u:11307": "tena sacchabdasya bahuvrīhiḥ /",
    "GSP33nysu__1u:11308": "yatī prayatna ityasyāntarṇītaṇyarthasya ḍapratyaye (yamiti) rūpam /",
    "GSP33nysu__1u:11309": "tataḥ karmadhārayaḥ /",
    "GSP33nysu__1u:11310": "“ayasmāyadīni chandasi'; iti bhasaṃjñāśrayaṇājjaśtvābhāvaḥ /",
    "GSP33nysu__1u:11311": "durjanairaprāpyatvādevānṛtañca /",
    "GSP33nysu__1u:11312": "natu mithyātvāt /",
    "GSP33nysu__1u:11313": "yadyapi ṛtaṃ prāptaṃ netyanṛtam /",
    "GSP33nysu__1u:11314": "tathāpi”brahmavidāpnoti param'; ityādiśrutivirodhaparihārāya durjanairityuktam /",
    "GSP33nysu__1u:11315": "hiśabdo brahmaṇo mithyātvābhāve prasiddhiṃ dyotayati /",
    "GSP33nysu__1u:11316": "nityasādhuguṇavyāptiyantṛrūpatvataḥ satyam /",
    "GSP33nysu__1u:11317": "atra nityatvata ityekaṃ vyākhyānam /",
    "GSP33nysu__1u:11318": "nityasatyaśabdayoraikāthyarsya vakṣyamāṇatvāt /",
    "GSP33nysu__1u:11319": "sat sādhuguṇāḥ”sadbhāve sādhubhāve ca'; iti /",
    "GSP33nysu__1u:11320": "vacanāt teṣāṃ vyāptirbāhulyaṃ takāreṇoktam /",
    "GSP33nysu__1u:11321": "pūrvavattanoterbhāve ḍvipratyayaḥ /",
    "GSP33nysu__1u:11322": "tasya yantṛrūpatvādyam /",
    "GSP33nysu__1u:11323": "yama uparama iti dhātoḥ (ityato) ḍaḥ /",
    "GSP33nysu__1u:11324": "bhakteṣu sādhuguṇabāhulyaprerakatvāditi yāvat /",
    "GSP33nysu__1u:11325": "abhavaditi vacanādbrahmaṇaḥ sattvādikaṃ sādīti śaṅkānirāsāyoktam- sadeti",
    "GSP33nysu__1u:11326": "pratyekaṃ cāsya sambandhaḥ /",
    "GSP33nysu__1u:11327": "tarhi kathamabhavaditi prayoga ityata āha- vyaktiriti //",
    "GSP33nysu__1u:11328": "vyaktiruktaguṇānāṃ hi puruṣāpekṣayā nṛṇām /",
    "GSP33nysu__1u:11329": "bhavedabhavadityādyaḥ prayogaścātra yujyate // MAnuv_1,4.78 //",
    "GSP33nysu__1u:11330": "uktaguṇānāṃ sadādiśabdokta(ktānāṃ)dharmāṇāṃ vyaktiḥ pratītiḥ /",
    "GSP33nysu__1u:11331": "nṛṇāmupadeṣyṛpuruṣāpekṣayā sṛṣṭau satyāveva bhavet hi yasmā(dasmā)tkāraṇāt",
    "GSP33nysu__1u:11332": "atra ca nityaguṇe 'pi brahmaṇi sadādikamabhavaditiprayogo yujyate /",
    "GSP33nysu__1u:11333": "tataścāyaṃ śrutyarthaḥ sampadyate /",
    "GSP33nysu__1u:11334": "tat brahma mūrtāmūrtātmakaṃ viśvaṃ sṛṣṭvā tatprerakatvena nānārūpaistadeva viśvaṃ praviśya prāk sṛṣṭerupadeṣyṝṇāmupadeśyānāṃ ca śarīrendriyavatāmabhāvādapratītaguṇakaṃ sat athedānīmupadeṣyṝṇāmupadeśyānāṃ ca śaṇīrendriyavattve sati pratītasattvādiguṇamabhavaditi /",
    "GSP33nysu__1u:11335": "tadanena pārameśvarī sṛṣṭiryogyānāṃ svaguṇajñānārthetyuktaṃ bhavati /",
    "GSP33nysu__1u:11336": "yathoktam /",
    "GSP33nysu__1u:11337": "“so 'yaṃ vihāra iha me tanubhṛtsvabhāvasambhūtaye bhavati bhūtikṛdeva",
    "GSP33nysu__1u:11338": "bhūtyāḥ'; iti /",
    "GSP33nysu__1u:11339": "brahmapariṇāmanirākaraṇamupasaṃharati- tasmāditi //",
    "GSP33nysu__1u:11340": "tasmādaśeṣakartaiko nirvikāro ramāpatiḥ // MAnuv_1,4.79ab //",
    "GSP33nysu__1u:11341": "nirvikāra evāśeṣakarteti sambandhaḥ /",
    "GSP33nysu__1u:11342": "dvibhāgaṃ brahmeti yannirākṛtaṃ tasyopasaṃhāra eka iti /",
    "GSP33nysu__1u:11343": "pariṇāmānupapattāvuktayukteranuvādo vā /",
    "GSP33nysu__1u:11344": "ato na brahmopādānatvaṃ prakṛtyadhikaraṇārtha iti (sambandhaḥ) śeṣaḥ /",
    "GSP33nysu__1u:11345": "kastarhi tadartha ityata āha- śabdairiti //",
    "GSP33nysu__1u:11346": "śabdaiḥ prakṛtirityādyaiḥ strīliṅgairabhidhīyate // MAnuv_1,4.79cd //",
    "GSP33nysu__1u:11347": "ityarthosyeti śeṣaḥ /",
    "GSP33nysu__1u:11348": "anenāpavyākhyānanirākaraṇasya svavyākhyānadārḍhyārthatvāt nāsaṅgatirityapi sūcitam /",
    "GSP33nysu__1u:11349": "nanu vaktavyārthasyāvaśiṣṭatvātkathamupasaṃhāraḥ kriyate /",
    "GSP33nysu__1u:11350": "tathāhi /",
    "GSP33nysu__1u:11351": "pratijñādṛṣṭāntānuparodhādityuktaṃ tāvaddūṣaṇīyam /",
    "GSP33nysu__1u:11352": "satyam /",
    "GSP33nysu__1u:11353": "vivartanirākaraṇena nirākariṣyate /",
    "GSP33nysu__1u:11354": "tarhyabhidhyopadeśāccetyatroktaṃ”bahu syāṃ prajāyeya'; iti vākyaṃ dūṣaṇīyamiti cenna /",
    "GSP33nysu__1u:11355": "asyāpi sacca tyacca'; iti vākyavyākhyānanyāyenaiva vyākhyātatvādityāha-",
    "GSP33nysu__1u:11356": "bahu syāmiti //",
    "GSP33nysu__1u:11357": "bahu syāmiti tasyaiva hyuktamārgeṇa yujyate // MAnuv_1,4.80ab //",
    "GSP33nysu__1u:11358": "tasyaiva nirvikārasyaiva /",
    "GSP33nysu__1u:11359": "uktamārgeṇetyasya (eva)vivaraṇaṃ tattadgatena rūpeṇeti //",
    "GSP33nysu__1u:11360": "tattadgatena rūpeṇa ... // MAnuv_1,4.80c //",
    "GSP33nysu__1u:11361": "tattadanantapadārthaprerakānantarūpairbahu syāmiti so 'kāmayatetyasyāḥ",
    "GSP33nysu__1u:11362": "śruterartha ityarthaḥ /",
    "GSP33nysu__1u:11363": "evaṃ tarhi”sa idaṃ sarvamasṛjata'; ityuttaravākyamasaṅgataṃ syāt /",
    "GSP33nysu__1u:11364": "na hyanyārthaṃ saṅkalpamabhidhāyānyakriyābhidhānaṃ saṅgacchate /",
    "GSP33nysu__1u:11365": "nahīśvaro 'svatantro 'satyakāmo vetyata āha- tadarthamiti //",
    "GSP33nysu__1u:11366": "... tadarthaṃ hyasṛjajjagat // MAnuv_1,4.80d //",
    "GSP33nysu__1u:11367": "tattatpadārthaniyāmakabahusvarūpatvakāmanānantaraṃ niyamyāpekṣatvāt niyāmakatvasya, tadarthaṃ niyāmakabahusvarūpatvārthaṃ, niyamyaṃ",
    "GSP33nysu__1u:11368": "jagattāvadasṛjat, tato niyāmakabahusvarūpo bhūtvā, tadevānuprāviśaditi,",
    "GSP33nysu__1u:11369": "vākyayojanopapatteḥ kātrāsaṅgatirityarthaḥ /",
    "GSP33nysu__1u:11370": "anenaiva”tadātmānaṃ svayamakuruteti'; śrutirvyākhyātā veditavyā /",
    "GSP33nysu__1u:11371": "na hyatrātmānaṃ prapañcātmanākuruteti śrūyate /",
    "GSP33nysu__1u:11372": "ubhayāmnānaṃ ca ūrṇanābhidṛṣṭāntāktyaiva nirastam /",
    "GSP33nysu__1u:11373": "nahyūrṇanābherutpadyamānasya, tasminneva līyamānasya ca,",
    "GSP33nysu__1u:11374": "tantorūrṇanābhirupādānam /",
    "GSP33nysu__1u:11375": "kintu tadupabhuktamannamevetyuktam /",
    "GSP33nysu__1u:11376": "yoniścetyetatprāgeva nirastamiti yukta evopasaṃhāra iti /",
    "GSP33nysu__1u:11377": "apavyākhyānānantaraṃ dūṣayitumanuvadati- yacceti //",
    "GSP33nysu__1u:11378": "yaccāvikṛtamevaitad brahma viśvātmanā mṛṣā /",
    "GSP33nysu__1u:11379": "dṛśyate mandadṛṣṭayaiva sa sarga iti kathyate // MAnuv_1,4.81 //",
    "GSP33nysu__1u:11380": "brahma viśvātmanā dṛśyata iti yat, sa sarga iti kathyata ityetāvatpariṇāmavāde 'pi samam /",
    "GSP33nysu__1u:11381": "ata uktamavikṛtameveti /",
    "GSP33nysu__1u:11382": "avikṛtatvaṃ kuta ityata uktamekamiti /",
    "GSP33nysu__1u:11383": "advitīyam /",
    "GSP33nysu__1u:11384": "niravayavaṃ cetyarthaḥ /",
    "GSP33nysu__1u:11385": "tathāhi /",
    "GSP33nysu__1u:11386": "kiṃ brahmaṇaḥ svata eva viśvākārapariṇāmaḥ /",
    "GSP33nysu__1u:11387": "kiṃ vā parataḥ /",
    "GSP33nysu__1u:11388": "nādyaḥ, kvāpyadarśanāt /",
    "GSP33nysu__1u:11389": "yadapi kṣīravaddhītyudāhṛtam /",
    "GSP33nysu__1u:11390": "tat kālādervidyamānatvādayuktam /",
    "GSP33nysu__1u:11391": "svecchayaiveti cenna /",
    "GSP33nysu__1u:11392": "prayojanābhāvāt /",
    "GSP33nysu__1u:11393": "svabhāvo 'yamiti cenna /",
    "GSP33nysu__1u:11394": "prekṣāvattvahāneḥ /",
    "GSP33nysu__1u:11395": "na dvitīyaḥ /",
    "GSP33nysu__1u:11396": "advitīyatvāt /",
    "GSP33nysu__1u:11397": "naca niravayavaṃ kvāpi pariṇataṃ dṛṣṭam /",
    "GSP33nysu__1u:11398": "ākāśaṃ saṃyogādimadupalabdhamiti cenna /",
    "GSP33nysu__1u:11399": "dravyākāraṇapariṇāmasya prakṛtatvāt /",
    "GSP33nysu__1u:11400": "paramāṇvādayastu svarūpeṇaiva na siddhā iti /",
    "GSP33nysu__1u:11401": "avikṛtamevānyadanyātmanā dṛśyata ityasambhavi ityata uktam- mṛṣeti //",
    "GSP33nysu__1u:11402": "mṛṣāśabdena viśvasya brahmatādātmyasya taddarśanasya cānirvacanīyatocyate /",
    "GSP33nysu__1u:11403": "yathā rajjuravikṛtaiva mṛṣā bhujaṅgādyākāreṇābhāsate tathaiveti /",
    "GSP33nysu__1u:11404": "tarhi viśvopādānamanyadvaktavyamityata uktaṃ mandadṛṣṭayaiveti /",
    "GSP33nysu__1u:11405": "mandā bhavati dṛṣṭiryayā sā mandadṛṣṭistayā māyayetyarthaḥ /",
    "GSP33nysu__1u:11406": "athavāsambhavaparihārārthamuktaṃ mandadṛṣṭayaiveti /",
    "GSP33nysu__1u:11407": "mandā cāsau dṛṣṭiśca mandadṛṣṭirbhrāntistayetyarthaḥ /",
    "GSP33nysu__1u:11408": "bhrānterapi yāthārthyādviśva(sya)satyatāpattirityata uktam- mṛṣeti //",
    "GSP33nysu__1u:11409": "tadetanmithyāprapañcāropādhiṣṭhānatvameva brahmaṇaḥ prakṛtiścetyādinā kathyata iti /",
    "GSP33nysu__1u:11410": "etaduktaṃ bhavati /",
    "GSP33nysu__1u:11411": "prakṛtiścetyādisūtrairuktarītyā brahmaṇo jagadupādānatvamucyate /",
    "GSP33nysu__1u:11412": "upādānatvaṃ ca na pariṇāmitayā /",
    "GSP33nysu__1u:11413": "api tarhi avidyāpariṇāmamṛṣāviśvabhramādhiṣṭhānatvenaiva /",
    "GSP33nysu__1u:11414": "ato noktadoṣa iti /",
    "GSP33nysu__1u:11415": "dūṣayitumupakramate- kathyata iti //",
    "GSP33nysu__1u:11416": "yad brahma vivartavādinā kathyate, tasya dūṣaṇaṃ kathyata, ityāvṛttyā yojanīyam /",
    "GSP33nysu__1u:11417": "tacca neti nañanuvṛttirvā kartavyā /",
    "GSP33nysu__1u:11418": "kuto netyato vikalpena pṛcchati- seti //",
    "GSP33nysu__1u:11419": "sā mandadṛṣṭistasyaiva brahmaṇaḥ kiṃ tato 'nyagā // MAnuv_1,4.82ab //",
    "GSP33nysu__1u:11420": "viśvasya brahmavivartatve nirākartavye mandadṛṣṭayāśrayapraśno 'nupapanna",
    "GSP33nysu__1u:11421": "ityata uktam- seti //",
    "GSP33nysu__1u:11422": "ekasya tacvāpracyutasya pūvarviparītāsatyānekarūpāvabhāsalakṣaṇavivartatayā, tadupādānatayā,",
    "GSP33nysu__1u:11423": "coktetyarthaḥ /",
    "GSP33nysu__1u:11424": "mandadṛṣṭāvāśrayānirūpaṇādinā nirākṛtāyāṃ sarvamidaṃ nirākṛtaṃ bhavatīti bhāvaḥ /",
    "GSP33nysu__1u:11425": "tasyaiva, yadavaṣṭambho viśvo vivarta, ityarthaḥ /",
    "GSP33nysu__1u:11426": "tato 'nyagā jīvagatetyarthaḥ /",
    "GSP33nysu__1u:11427": "kiṃśabdasyobhayataḥ sambandhaḥ /",
    "GSP33nysu__1u:11428": "māyāvādino hi kecit brahmaiva svāvidyayā jagadākāreṇa vivartate svapnādivaditi manyante /",
    "GSP33nysu__1u:11429": "bimbasthānīyaṃ brahma māyāśaktimat kāraṇaṃ, jīvāśca",
    "GSP33nysu__1u:11430": "pratyekamavidyānubaddhāḥ, ityapare /",
    "GSP33nysu__1u:11431": "māyāvidyāpratibimbitaṃ brahma jagatkāraṇam, viruddhaṃ ca brahmābhūtatvālambanaṃ jīvāścāvidyānubaddhā ityanye /",
    "GSP33nysu__1u:11432": "jīvā eva svāvidyayā pratyekaṃ prapañcākāreṇa brahma vibhrāmyanti,",
    "GSP33nysu__1u:11433": "sādṛśyācca prapañcaikatāvabhāsaḥ anekāvagatadvitīyacandravat,",
    "GSP33nysu__1u:11434": "svarūpāpekṣayā ca brahma jagatkāraṇamityeke /",
    "GSP33nysu__1u:11435": "tatrāvāntarabhedamavivakṣitvā dvedhaiva vikalpitam /",
    "GSP33nysu__1u:11436": "iha jīvagetyanuktvā tato 'nyageti vadatā sa jīvaḥ kiṃ brahmaṇo 'nyo('nanyo",
    "GSP33nysu__1u:11437": "vā) na vā ityapi vikalpaḥ sūcitaḥ /",
    "GSP33nysu__1u:11438": "tatra dvitīyaḥ prathame praviśatīti taṃ dūṣayati- brahmaṇaścediti //",
    "GSP33nysu__1u:11439": "brahmaṇaścet kva sārvajñyam ... // MAnuv_1,4.82c //",
    "GSP33nysu__1u:11440": "yadi brahmaṇo vi(śva)bhramastadā bhramasya viśeṣājñānapūrvakatvāttadapi brahmaṇo 'ṅgīkaraṇīyam",
    "GSP33nysu__1u:11441": "tathāca tasya sārvajñyaṃ na syāt /",
    "GSP33nysu__1u:11442": "yadi ca na brahmaṇi sārvajñyaṃ, tarhi kva tatsyāt /",
    "GSP33nysu__1u:11443": "na tāvajjīve, anubhavavirodhāt /",
    "GSP33nysu__1u:11444": "nāpi jaḍe, jñānamātrāsambhavāt /",
    "GSP33nysu__1u:11445": "tathāca”yaḥ sarvajñaḥ'; ityādiśrutivaiyarthyaṃ syāt /",
    "GSP33nysu__1u:11446": "nanu sārvajñyamapi brahmaṇo bhrāntyaiveti cenna /",
    "GSP33nysu__1u:11447": "yādṛśatādṛśasyāpi viśeṣajñānavirodhitvāt /",
    "GSP33nysu__1u:11448": "anyathā śuktijñānavato 'pi tadajñānaṃ na viruddhayateti",
    "GSP33nysu__1u:11449": "bhramānucchedaprasaṅgaḥ /",
    "GSP33nysu__1u:11450": "upalakṣaṇaṃ caitat /",
    "GSP33nysu__1u:11451": "brahmaṇo viśeṣābhāvāttadanavabhāsanimitto bhramo nopapadyate /",
    "GSP33nysu__1u:11452": "svarūpaṃ tu svaprakāśatayā siddham /",
    "GSP33nysu__1u:11453": "asiddhatve vā(ca) sutarāṃ vibhramānupapattiḥ /",
    "GSP33nysu__1u:11454": "adhiṣṭhānānupalambhādityapi draṣṭavyam /",
    "GSP33nysu__1u:11455": "dvitīyasyādyaṃ dūṣayati- anyagā cediti //",
    "GSP33nysu__1u:11456": "... anyagā cet svato 'nyatā // MAnuv_1,4.82d //",
    "GSP33nysu__1u:11457": "yadi brahmavyatiriktajīvāśrayā viśvabhrāntiraṅgīkriyate tadā bhrāntyāśrayasya bhrāntikalpitatvāyogāt jīvabrahmaṇoranyatā svābhāvikītyāpannam /",
    "GSP33nysu__1u:11458": "tataścāpasiddhānta iti /",
    "GSP33nysu__1u:11459": "nanvastu jīvabrahmabhedo vāstavaḥ /",
    "GSP33nysu__1u:11460": "anātmaprapañco 'stu bhrāntikalpito brahmaṇītyata āha- neti //",
    "GSP33nysu__1u:11461": "nādehayogino dṛṣṭiriti tat kāraṇaṃ svataḥ // MAnuv_1,4.83ab //",
    "GSP33nysu__1u:11462": "yadyapi naivaṃ māyāvādino manyante /",
    "GSP33nysu__1u:11463": "tathāpi sūtrārthanirākaraṇāya pravṛttasya tatraivānupapattivyutpādanaṃ ślāghyamityārambhaḥ",
    "GSP33nysu__1u:11464": "na kevalaṃ brahmavyatiriktānāṃ jīvānāmakalpitatvam /",
    "GSP33nysu__1u:11465": "kintu dehayogarahitasyendriyābhāvātatpadārthadarśanaṃ na sambhavatītyato hetoḥ āropakāraṇamindriyaṃ tadāśrayo dehaśca kalpanāṃ vinaivāstītyaṅgīkaraṇīyam /",
    "GSP33nysu__1u:11466": "nahi sukhādivadrajatādivadvāsya prapañcasya sākṣimātrasiddhatvaṃ paro manyate dehendriyāṇāmapyutpattimatvāt",
    "GSP33nysu__1u:11467": "tatkāraṇaṃ ca svata ityaṅgīkaraṇīyam /",
    "GSP33nysu__1u:11468": "astu brahmavyatiriktānāṃ jīvānāṃ sakāraṇānāṃ tadīyadehendriyāṇāṃ cābhrāntikalpitatvam /",
    "GSP33nysu__1u:11469": "draṣṭṛtvena darśanakaraṇatvena tadāśrayatvena tatkāraṇatvena ca bhrānteḥ pūrvabhāvitvāt /",
    "GSP33nysu__1u:11470": "tadatiriktāstu prapañco 'stu bhrāntikalpita ityata āha- dehina iti //",
    "GSP33nysu__1u:11471": "dehinaḥ kāraṇayutā dehāśca yadi na bhramāt // MAnuv_1,4.83cd //",
    "GSP33nysu__1u:11472": "kiṃ bhrāntikalpitaṃ tatra ... // MAnuv_1,4.84a //",
    "GSP33nysu__1u:11473": "kāraṇaśabdena jñānakāraṇānāmindriyāṇāṃ dehendriyakāraṇānāṃ ca grahaṇam /",
    "GSP33nysu__1u:11474": "siddhā iti śeṣaḥ /",
    "GSP33nysu__1u:11475": "kiṃ ākṣepe /",
    "GSP33nysu__1u:11476": "tatra tarhi prapañce brahmaṇīti vā /",
    "GSP33nysu__1u:11477": "anantajīvasakāraṇadehendriyātiriktasya prapañcasyābhāvāt /",
    "GSP33nysu__1u:11478": "viṣayāṇāmapi dehendriyanirvāhārthatvāditi bhāvaḥ /",
    "GSP33nysu__1u:11479": "tathāca na kevalamapasiddhāntaḥ /",
    "GSP33nysu__1u:11480": "prakṛtiścetyādisūtrāṇāṃ nirviṣayatvāpattiśca syāditi śeṣaḥ /",
    "GSP33nysu__1u:11481": "nanu anyagā cetsvato 'nyatā ityuktam /",
    "GSP33nysu__1u:11482": "jīvabrahmabhedasyāpi bhrāntisiddhatvāt /",
    "GSP33nysu__1u:11483": "bhrāntyā brahmaṇo bhinnasya bāhyādhyātmikārthabhrama iti hi manyata ityata āha- bhedo 'pīti",
    "GSP33nysu__1u:11484": "... bhedo 'pi bhramajo yadi // MAnuv_1,4.84b //",
    "GSP33nysu__1u:11485": "na kevalaṃ prapañcaḥ, kintu jīvabrahmaṇorbhedo 'pi yadi bhramajo bhramasiddhaḥ aṅgīkriyate",
    "GSP33nysu__1u:11486": "tadā anyonyāśrayatā syāditi sambandhaḥ /",
    "GSP33nysu__1u:11487": "atrānyonyāśrayatāśabdena cakrakamucyate tasyāpi bahuṣvanyonyāśrayatvāt /",
    "GSP33nysu__1u:11488": "kathamanyonyāśrayatā ityata uktam- bhrānteriti //",
    "GSP33nysu__1u:11489": "bhrānterajñānamūlatvāt tasya bhedavyapekṣayā // MAnuv_1,4.84cd //",
    "GSP33nysu__1u:11490": "bhrānterjīvabrahmabhedahetorbhāvarūpājñānakāraṇatvāt /",
    "GSP33nysu__1u:11491": "tasyājñānasya ca bhedasāpekṣatvāt /",
    "GSP33nysu__1u:11492": "ajñānamanāditvātkathaṃ bhedavyapekṣayā syādityata uktam- nājñāneti //",
    "GSP33nysu__1u:11493": "nājñānakalpakaṃ kiñcidanyonyāśrayatā yataḥ // MAnuv_1,4.85ab //",
    "GSP33nysu__1u:11494": "yato brahmavyatiriktajīvādṛte nājñānakalpakaṃ kiñcidasti /",
    "GSP33nysu__1u:11495": "etaduktaṃ bhavati /",
    "GSP33nysu__1u:11496": "jīvabrahma(ṇoḥ)bhedo yayā bhrāntyā siddhaḥ, sā tāvadajñānāpekṣā /",
    "GSP33nysu__1u:11497": "bhrānteḥ svarūpato viṣayaścājñānakāryatvāṅgīkārāt /",
    "GSP33nysu__1u:11498": "yadyapi bhedaviṣayā bhrāntiḥ sākṣicaitanyam /",
    "GSP33nysu__1u:11499": "tathāpi tasyāsaṅgasyāropitārthasaṃsṛṣṭarūpaṃ(patā) nājñānena vinotpadyate /",
    "GSP33nysu__1u:11500": "taccājñānaṃ bhedasāpekṣam /",
    "GSP33nysu__1u:11501": "anāditve 'pi bhrāntikalpitatvasyāṅgīkṛtatvāt /",
    "GSP33nysu__1u:11502": "anyathā satyatāpātāt /",
    "GSP33nysu__1u:11503": "bhrānteḥ (ca) jīvāśritatvasyāṅgīkṛtatvāt /",
    "GSP33nysu__1u:11504": "bhedakalpanayā vinā ca jīvasyābhāvāt /",
    "GSP33nysu__1u:11505": "na cāvidyāropo brahmaṇyeveti yuktam /",
    "GSP33nysu__1u:11506": "sarvasyāpi tadāśrayatvopapattau ardhajaratīyānupapatteḥ /",
    "GSP33nysu__1u:11507": "ato bhramajñānajīvabhedānāmanyasāpekṣatvāccakrakamiti /",
    "GSP33nysu__1u:11508": "athavā bhedasya bhrāntikalpitatve bhrānteśca bhedasāpekṣatvādanyonyāśrayatvamanenoktam /",
    "GSP33nysu__1u:11509": "vyutpādanārthamevājñānaṃ madhye niveśitamiti draṣṭavyam /",
    "GSP33nysu__1u:11510": "anena jīvājñānavādo(pakṣo)'pi nirastaḥ /",
    "GSP33nysu__1u:11511": "itaretarāśrayādidoṣasāmyāt /",
    "GSP33nysu__1u:11512": "bījāṅkuravadadoṣa iti cenna /",
    "GSP33nysu__1u:11513": "vaiṣamyāt /",
    "GSP33nysu__1u:11514": "vyaktibhedena hi tatrādoṣatvam /",
    "GSP33nysu__1u:11515": "naca jīvāvidyavyaktibhedo 'stīti /",
    "GSP33nysu__1u:11516": "yaduktaṃ nādehayogina ityādi tadanupapannam /",
    "GSP33nysu__1u:11517": "dehāderapi bhrāntikalpitatvāt /",
    "GSP33nysu__1u:11518": "naca tatra kāraṇābhāvaḥ pūrvadehādervidyamānatvāt /",
    "GSP33nysu__1u:11519": "nacaivamanavasthā, anāditvāditi /",
    "GSP33nysu__1u:11520": "maivam /",
    "GSP33nysu__1u:11521": "ādisarge dehādidarśanānupapatteḥ /",
    "GSP33nysu__1u:11522": "na hyayaṃ sākṣimātrasiddho 'rtha ityuktam /",
    "GSP33nysu__1u:11523": "kiñca syādayamanavasthāparihāraḥ, yadi pūrvapūrvatarādidehāderapi bhrāntisiddhatvaṃ pramitaṃ syāt /",
    "GSP33nysu__1u:11524": "anyathaivaṃ, sarvatrānavasthāparihāraḥ prasajyeta /",
    "GSP33nysu__1u:11525": "nacātra pramāṇaṃ asti /",
    "GSP33nysu__1u:11526": "nanu kathaṃ nāsti,”neha nānā'; ityādiśrutervidyamānatvāditi etadāha(ityata",
    "GSP33nysu__1u:11527": "āha)- bhramatve tviti //",
    "GSP33nysu__1u:11528": "bhramatve tviyamuktiśca tadantaḥpatanānnahi // MAnuv_1,4.85cd //",
    "GSP33nysu__1u:11529": "yadvā sarvo 'pyayaṃ prasaṅgo viparyayapayarvasānahīnatvādābhāsa eva /",
    "GSP33nysu__1u:11530": "neha nānetyādiśrutyā sarvasyāpi viyadādeḥ prapañcasya bhrāntikalpitatvābhidhānāt ityāśaṅkayedamuditam",
    "GSP33nysu__1u:11531": "upapattyaviruddho hi vedārtho grāhyaḥ /",
    "GSP33nysu__1u:11532": "anyathā andho maṇimavindat ityāderapi grahaṇaprasaṅgāt /",
    "GSP33nysu__1u:11533": "vicāraśāsnānārambhaprasaṅgācca /",
    "GSP33nysu__1u:11534": "neha nānetyādivākyaṃ copapattiviruddham /",
    "GSP33nysu__1u:11535": "tathāhi /",
    "GSP33nysu__1u:11536": "yadi viyadādikaṃ sarvaṃ bhramasiddhaṃ syāt tadā tadantaḥpātitvādiyaṃ śrutiśca tathā syāt /",
    "GSP33nysu__1u:11537": "bhramāropitaṃ viyadādikaṃ sarvaṃ bhramasiddhaṃ syāt tadā tadantaḥpātitvādiyaṃ śrutiśca tathā syāt /",
    "GSP33nysu__1u:11538": "bhramāropitaṃ cāsaditi śruterapyasattvānnārthadhīhetutvamiti /",
    "GSP33nysu__1u:11539": "bhramaśabdaḥ jñāne arthe ca pareṣāṃ prasiddha iti bhramatva ityuktam /",
    "GSP33nysu__1u:11540": "yadyapyayamarthaḥ prathamasūtre varṇitaḥ tathāpi tatrādhyātmikaḥ prasaṅgaḥ",
    "GSP33nysu__1u:11541": "(prapañco) atra tu bāhyaṣavaṣaya iti bhedaḥ /",
    "GSP33nysu__1u:11542": "adhikavivakṣayā coktasya punaruktiriti /",
    "GSP33nysu__1u:11543": "nanu sarvo 'pyayaṃ prapañco bhrāntisiddho 'pi vyāvahāriko bhavatyeva /",
    "GSP33nysu__1u:11544": "atastadantaḥpatitā śrutirapi vyāvahārikatvādarthaheturbhaviṣyatītyata āha-",
    "GSP33nysu__1u:11545": "vyāvahārikateti //",
    "GSP33nysu__1u:11546": "vyāvahārikatā cāsya syādabādhyatva eva hi // MAnuv_1,4.86ab //",
    "GSP33nysu__1u:11547": "castvarthaḥ /",
    "GSP33nysu__1u:11548": "syādapyevaṃ yadi prapañcasya vyāvahārikatā tāvat (tava) śakyāṅgīkārā syāt /",
    "GSP33nysu__1u:11549": "na caivam /",
    "GSP33nysu__1u:11550": "yato 'sya prapañcasya vyāvahārikatā tu abādhyatva eva syāt /",
    "GSP33nysu__1u:11551": "etaduktaṃ bhavati /",
    "GSP33nysu__1u:11552": "yadi prapañco vyāvahāriko 'ṅgīkriyeta, tarhyabādhyo 'pyaṅgīkartavyaḥ",
    "GSP33nysu__1u:11553": "prasajyeta /",
    "GSP33nysu__1u:11554": "naca tathāṅgīkriyate bhavatā /",
    "GSP33nysu__1u:11555": "ato na vyāvahārikāpyaṅgīkartumucita iti /",
    "GSP33nysu__1u:11556": "satyatvāṅgīkārāpādane tviṣyāpādanaṃ syāt /",
    "GSP33nysu__1u:11557": "pareṇāpi kathañcitsatyatvasyāpyaṅgīkṛtatvāt /",
    "GSP33nysu__1u:11558": "ato 'bādhyatva evetyuktam /",
    "GSP33nysu__1u:11559": "nanu śaktirajatāderbādhyasyāpyabhijñābhivadanarūpavyavahāraviṣayatvādvayāptihīno 'yaṃ tarka ityata āha- bādhyamiti //",
    "GSP33nysu__1u:11560": "bādhyaṃ nārthakriyākāri ... // MAnuv_1,4.86c //",
    "GSP33nysu__1u:11561": "satyaṃ bādhyaṃ śuktirajatādikam, abhijñādikaṃ vyavahāraviṣaya iti /",
    "GSP33nysu__1u:11562": "tathāpyarthakriyākāri na bhavati /",
    "GSP33nysu__1u:11563": "nahi tena rajatocitā valayanirmāṇādyarthakriyājāyamānā dṛṣṭā /",
    "GSP33nysu__1u:11564": "arthakriyākāritvalakṣaṇameva vyāvahārikatvamiha prakṛtam /",
    "GSP33nysu__1u:11565": "nābhijñādiviṣayatvam /",
    "GSP33nysu__1u:11566": "śruterarthadhījanakatvopanyastatvāt /",
    "GSP33nysu__1u:11567": "ato na tarkasyāṅgavaikalyamiti /",
    "GSP33nysu__1u:11568": "nanu bādhyatvaṃ śuktikādyadhiṣṭhānasya dharmaḥ /",
    "GSP33nysu__1u:11569": "“vijñātasyānyathā'; ityuktatvāt /",
    "GSP33nysu__1u:11570": "śuktikādikaṃ cārthakriyākārīti kathamucyate bādhyaṃ nārthakriyākārīti /",
    "GSP33nysu__1u:11571": "maivam /",
    "GSP33nysu__1u:11572": "niṣedhyatvalakṣaṇabādhyatvasya parābhyupagatasyātrāśrayaṇāt /",
    "GSP33nysu__1u:11573": "nanu tathāpyasatyasya svāpnakāminīsambhogādeḥ caramadhātuvisargādyarthakriyākāritvadarśanāt vyāptivikalastarka ityata",
    "GSP33nysu__1u:11574": "āha- na ceti //",
    "GSP33nysu__1u:11575": "... naca svapno 'pi no mṛṣā // MAnuv_1,4.86d //",
    "GSP33nysu__1u:11576": "svapna iti svapnāvasthopalabdho 'rthaḥ /",
    "GSP33nysu__1u:11577": "no 'smākaṃ bādarāyaṇīyānāṃ mate /",
    "GSP33nysu__1u:11578": "tarhi mama matena vyāptibhaṅgo 'stu mayā mṛṣātvenāṅgīkṛtatvāt iti cenna,",
    "GSP33nysu__1u:11579": "bādarāyaṇīyena tathāṅgīkartumaśakyatvāt /",
    "GSP33nysu__1u:11580": "nanu kathaṃ bādarāyaṇasya na mṛṣā svapna ityata āha- vāsaneti //",
    "GSP33nysu__1u:11581": "vāsanājanitatvena tasyāpyaṅgīkṛtatvataḥ // MAnuv_1,4.87ab //",
    "GSP33nysu__1u:11582": "tasya svapnasyāpi māyāmātramiti vadatā sūtrakāreṇa vāsanājanitatvenāṅgīkṛtatvāt idaṃ jñāyate, yat na tasya svapno mṛṣābhimata iti /",
    "GSP33nysu__1u:11583": "nahi kaścidavidyamānasya kāraṇaṃ nirūpayet /",
    "GSP33nysu__1u:11584": "kiñca śrutyanusārī hi sūtrakārasya siddhāntaḥ syāt /",
    "GSP33nysu__1u:11585": "śrutyā ca svāpnārthasya kartāraṃ vadantyā satyatvamevābhipretamiti na mṛṣātvaṃ sūtrakṛto 'bhimatamityāha- sa hīti //",
    "GSP33nysu__1u:11586": "sa hi karteti vākyācca ... // MAnuv_1,4.87c //",
    "GSP33nysu__1u:11587": "nanu kathaṃ svapno na mṛṣā /",
    "GSP33nysu__1u:11588": "“māyāmātram'; iti sūtrakṛtaiva tanmithyātvasya vakṣyamāṇatvādityato vāha-",
    "GSP33nysu__1u:11589": "vāsaneti //",
    "GSP33nysu__1u:11590": "na māyāmātrapadena svapnasya mṛṣātvamabhimatam, kintu vāsanājanitatvam,",
    "GSP33nysu__1u:11591": "ato na mṛṣetyarthaḥ /",
    "GSP33nysu__1u:11592": "yathā caitattathā upapādayiṣyate /",
    "GSP33nysu__1u:11593": "tasyāgāminaḥ sūtrasya vāsanājanitatvapratipādakatvena asmābhiraṅgīkṛtatvāditi vā yojyam /",
    "GSP33nysu__1u:11594": "na kevalaṃ vakṣyamāṇopapattivaśāt mṛṣātvaṃ na sūtrārthaḥ /",
    "GSP33nysu__1u:11595": "kintu śrutivaśāccetyāha- sa hīti //",
    "GSP33nysu__1u:11596": "yadvā svāpnārtho na tāvadanādinityaḥ, paścāt adṛṣṭayādivirodhāt /",
    "GSP33nysu__1u:11597": "nāpi sādivināśī, upādānanimittayoranirūpaṇāt /",
    "GSP33nysu__1u:11598": "naca prakārāntaraṃ sambhavati /",
    "GSP33nysu__1u:11599": "tatkathaṃ na mṛṣetyata āha- vāsaneti //",
    "GSP33nysu__1u:11600": "nopādānābhāva iti śeṣaḥ /",
    "GSP33nysu__1u:11601": "“na mṛṣā'; iti pūrveṇa vā sambandhaḥ /",
    "GSP33nysu__1u:11602": "evam upādānaṃ nirūpya nimittamupapādayati- sahīti //",
    "GSP33nysu__1u:11603": "nimittaṃ ceśvaro jñāyate, iti śeṣaḥ /",
    "GSP33nysu__1u:11604": "“na mṛṣā'; iti pūrveṇaiva vā anvayaḥ /",
    "GSP33nysu__1u:11605": "nanu kathaṃ tarhi”svapnamāyāsarūpā'; ityādau svapnasya bhrāntitvoktirityata āha- jāgratvamiti",
    "GSP33nysu__1u:11606": "... jāgrattvamiti hi bhramaḥ // MAnuv_1,4.87d //",
    "GSP33nysu__1u:11607": "itiśabda ādyarthe, ullekhārthe vā /",
    "GSP33nysu__1u:11608": "jāgradahamasmīti draṣṭuryajjāgrattvaṃ, yaccaitatpadārthānāṃ jāgra(ddṛśā",
    "GSP33nysu__1u:11609": "dṛśādṛṣṭapadārthaiḥ aikyaṃ, bāhyamṛdādijanyatvaṃ vā, evamādipratibhāso bhramaḥ /",
    "GSP33nysu__1u:11610": "bādhyatvāditi hiśabdārthaḥ /",
    "GSP33nysu__1u:11611": "tadapekṣayā śrutyādivacanānīti bhāvaḥ /",
    "GSP33nysu__1u:11612": "nanu ca rajjau sarpabhrame, asatyasyāpi sarpasya sarpocitabhayakampādyarthakriyākāritvaṃ dṛśyate, tathā sarpe samāropitāyāḥ",
    "GSP33nysu__1u:11613": "kusumamālāyāḥ santoṣakāritā upalabhyate, ato vyāptibhaṅgastarkasyetyata āha- sarpeti //",
    "GSP33nysu__1u:11614": "sarpabhramādāvapi hi jñānamastyeva tādṛśam // MAnuv_1,4.88ab //",
    "GSP33nysu__1u:11615": "“nā bhūdatra sarpaḥ'; itivat”na sarpajñānamabhūt'; iti bādhakānudayāt /",
    "GSP33nysu__1u:11616": "abhūdevetyanuvṛtteśca /",
    "GSP33nysu__1u:11617": "bhramatvasya viṣayavaiparītyamātreṇopapatteriti hiśabdārthaḥ /",
    "GSP33nysu__1u:11618": "ki(mato)ntato yadi jñānamastyevetyata āha- tadeveti //",
    "GSP33nysu__1u:11619": "tadevārthakriyākāri ... // MAnuv_1,4.88c //",
    "GSP33nysu__1u:11620": "evaśabdena sarpādikaṃ vyāvataryati /",
    "GSP33nysu__1u:11621": "satyapi sarpādau asati ca jñāne, bhayakampādyanutpatteḥ /",
    "GSP33nysu__1u:11622": "sati ca (tasmin) tadutpatterjñānakāryameva bhayakampādikaṃ na sarpakāryam",
    "GSP33nysu__1u:11623": "tatkāryaṃ tu abhisarpaṇadaṃśanādikam /",
    "GSP33nysu__1u:11624": "maraṇamapi dhātuvyākulatānimittakam /",
    "GSP33nysu__1u:11625": "sā ca viṣadravyeṇeva bhayādināpi bhavatīti na bādhyasya(syāpi)",
    "GSP33nysu__1u:11626": "sarpāderarthakriyākāritvam /",
    "GSP33nysu__1u:11627": "nanu kiṃ jñānamātraṃ bhayādijanakaṃ kiṃvā viṣayāvacchinnam /",
    "GSP33nysu__1u:11628": "nādyaḥ /",
    "GSP33nysu__1u:11629": "ghaṭajñānasyāpi jñānatvena tadāpatteḥ /",
    "GSP33nysu__1u:11630": "dvitīye na tāvadviṣayo rajjvādiḥ /",
    "GSP33nysu__1u:11631": "rajjuriyamityādi jñānasyāpi bhayādihetutāpātāt /",
    "GSP33nysu__1u:11632": "sarpādiścedviśeṣaṇatayā tasyāpi bhayādihetutvaṃ prāptam /",
    "GSP33nysu__1u:11633": "atra kaścidāha /",
    "GSP33nysu__1u:11634": "nāyaṃ doṣaḥ, jñānavyāvartakatayopayuktasya sarpāderviṣayasya jñānajanyārthakriyāyāmapraveśāt",
    "GSP33nysu__1u:11635": "nahi kurūṇāṃ kṣetre vasati, gurūṇāṃ ṭīkāṃ paṭhati ityādau viśeṣaṇasyāpi kārakatvamasti",
    "GSP33nysu__1u:11636": "kintvatiprasaktayoḥ kṣetraṭīkayorvyāvṛttimātreṇa caritārthatvamiti /",
    "GSP33nysu__1u:11637": "tadasat /",
    "GSP33nysu__1u:11638": "evamapi bādhyasya sarpādervyāvartakatvasyāvaśyābhyupagamanīyatvāt /",
    "GSP33nysu__1u:11639": "vyāvṛttibuddhijanakatvaṃ hi vyāvartakatvam /",
    "GSP33nysu__1u:11640": "tatrāpi jñānābhyupagamena parihāre vyāvartakopādānena prasaṅgatādavasthyamiti /",
    "GSP33nysu__1u:11641": "tatrāha- tādṛśamiti //",
    "GSP33nysu__1u:11642": "yādṛśaṃ satyasarpollekhi jñānaṃ, tādṛśamityarthaḥ /",
    "GSP33nysu__1u:11643": "satyasarpajñānaṃ tāvadghaṭādijñānādvayāvṛttamanubhūyate /",
    "GSP33nysu__1u:11644": "vyāvṛttiśca vyāvartaka(dharma)yogakṛtā sarvatropalabdhā /",
    "GSP33nysu__1u:11645": "naca viṣayo vyāvartakaḥ, tasyātaddharmatvāt /",
    "GSP33nysu__1u:11646": "sambaddhaṃ hi vyāvartakaṃ bhavati /",
    "GSP33nysu__1u:11647": "anyathātiprasaṅgāt /",
    "GSP33nysu__1u:11648": "viṣayasambandho vyāvartako 'stviti cenna /",
    "GSP33nysu__1u:11649": "tasya saṃyogādirūpasyābhāvāt /",
    "GSP33nysu__1u:11650": "ataḥ kaścijjñānagata eva dharmo 'bhyupagantavyaḥ /",
    "GSP33nysu__1u:11651": "kiñca vilakṣaṇasamāgrījanmanorjñānayoryathā parokṣatvāparokṣatvarūpo viśeṣaḥ viṣayopādhinā vinābhyupagamyate, evamaparokṣajñāne 'pi kathaṃ svagato viśeṣo nāṅgīkaraṇīyaḥ /",
    "GSP33nysu__1u:11652": "api ca sarpajñānasya vilakṣaṇārthakriyā na svagatenātiśayena vinopapadyate",
    "GSP33nysu__1u:11653": "nahi devadattasambandhitāmātreṇa kalamabījaṃ kalamabījāntarakāryavilakṣaṇaṃ kāryamupajanayati",
    "GSP33nysu__1u:11654": "sa cāyaṃ viśeṣaḥ satyasarpajñāne samīcīnayā sāmagṣā jātaḥ,",
    "GSP33nysu__1u:11655": "mithyāsarpajñāne tvasamīcīnayā iti na kaścidviśeṣaḥ /",
    "GSP33nysu__1u:11656": "ato viṣayāntarbhāvamantareṇa svagatenaiva viśeṣeṇa sarpādijñānasya bhayādijanakatvānna sarpasya kiñcitkaratvamiti /",
    "GSP33nysu__1u:11657": "tadevaṃ yatrātharkriyā niścitā na tatra mithyātvam, yatra tu mithyātvaṃ na tatrārthakriyeti na tarkamūlavyāpteḥ kvāpi bhaṅgaḥ, ityupasaṃharati-",
    "GSP33nysu__1u:11658": "taditi //",
    "GSP33nysu__1u:11659": "... tat sadevārthakārakam // MAnuv_1,4.88d //",
    "GSP33nysu__1u:11660": "nanvarthakriyākāritvaṃ yathā vipakṣānmithyābhūtādvayāvṛttam evaṃ sapakṣādbrahmaṇo 'pi vyāvṛttatvādasādhāraṇam",
    "GSP33nysu__1u:11661": "naca jñānasya satyasyārthakriyokteti vācyam, tasyāpi prapañcāntarbhāvena vipratipannatvādityata āha- brahma tviti //",
    "GSP33nysu__1u:11662": "brahma tvarthakriyākāri parataḥ svata eva vā /",
    "GSP33nysu__1u:11663": "aṅgīkṛtaṃ hi tenaiva ... // MAnuv_1,4.89a-c //",
    "GSP33nysu__1u:11664": "tena māyāvādinaiva brahma prapañcādapyatiśayenārthakriyākāryamaṅgīkṛtameva hi janmādisūtre jagatkāraṇatvenoktatvāt /",
    "GSP33nysu__1u:11665": "ataḥ sapakṣapraveśitvānnāsādhāraṇyaṃ mantavyam /",
    "GSP33nysu__1u:11666": "nanu mayāṅgīkriyamāṇaṃ brahmaṇo 'rthakriyākāritvaṃ ca na svābhāvikam /",
    "GSP33nysu__1u:11667": "kintu parata eva /",
    "GSP33nysu__1u:11668": "māyāyāṃ tadāpa(yattami)tata ityaṅgīkārāt /",
    "GSP33nysu__1u:11669": "ataḥ kathamāpādakasya sapakṣapraveśa ityata āha- parata iti //",
    "GSP33nysu__1u:11670": "aṅgīkṛtaṃ tāvadarthakriyākāritvaṃ brahmaṇaḥ, tatsvataḥ parato vāstu",
    "GSP33nysu__1u:11671": "kimanena prakṛtānupayuktena /",
    "GSP33nysu__1u:11672": "nahi svato 'rthakriyākāritvamāpādakatvenāsmābhirabhihitam, pareṇa vā prastāvitam /",
    "GSP33nysu__1u:11673": "anyathā sāmānyataḥ prayuktasya dhūmāderviśeṣākāreṇa",
    "GSP33nysu__1u:11674": "sapakṣāpraveśitayāsādhāraṇya(ṇa)sya vaktuṃ śakyatvena tadbhaṅgaḥ syāt /",
    "GSP33nysu__1u:11675": "syādetat /",
    "GSP33nysu__1u:11676": "brahmaṇo'rthakriyākāritvaṃ parata ityasya nāyamarthaḥ dāruyantrasyeva parādhīnam iti, nāpi kulālasyeva prayojanādyapekṣamiti; kintu gagane malinateva niṣkriyā eva brahmaṇi māyāsambandhādarthakriyā(di) avabhāsata iti /",
    "GSP33nysu__1u:11677": "na caivaṃvidhena sapakṣapraveśo bhavatyāpādakasyetyata āha paratastva iti",
    "GSP33nysu__1u:11678": "... paratastve naca pramā // MAnuv_1,4.89d //",
    "GSP33nysu__1u:11679": "brahmaṇo'rthakriyākāritvasyeti śeṣaḥ /",
    "GSP33nysu__1u:11680": "paratastve nirūpitarūpe /",
    "GSP33nysu__1u:11681": "pramā pramāṇam /",
    "GSP33nysu__1u:11682": "ayamatrāśayaḥ /",
    "GSP33nysu__1u:11683": "brahmaṇo jagannirmāṇādyarthakriyā pratītā na vā /",
    "GSP33nysu__1u:11684": "na cetkathaṃ lakṣaṇatvenocyate /",
    "GSP33nysu__1u:11685": "kasya ca māyāmayatvamaṅgīkriyate /",
    "GSP33nysu__1u:11686": "pratītatve 'pi na tāvatpratyakṣānumānābhyām /",
    "GSP33nysu__1u:11687": "tadagocaratvāt /",
    "GSP33nysu__1u:11688": "ataḥ śrutyaiveti vaktavyam /",
    "GSP33nysu__1u:11689": "tathāca kathaṃ māyikatvam /",
    "GSP33nysu__1u:11690": "tatkiṃ śrutipratītaṃ sarvameva satyam /",
    "GSP33nysu__1u:11691": "addhā /",
    "GSP33nysu__1u:11692": "bādhakābhāve tu tathaiva /",
    "GSP33nysu__1u:11693": "nacaivaṃ brahmaṇo 'rthakriyāyāḥ paratastve pramāṇamasti yadbādhakaṃ bhavet",
    "GSP33nysu__1u:11694": "bādhakābhāvamātreṇa kathaṃ satyārthatvamiti cet /",
    "GSP33nysu__1u:11695": "prāmāṇyasya svatastvāditi brūmaḥ /",
    "GSP33nysu__1u:11696": "paratastve ca prāmāṇyasyānavasthāpātena na pramā niścīyeta /",
    "GSP33nysu__1u:11697": "santi”niṣphalaṃ niṣkriyam'; ityādiśrutayo bādhikā iti cet /",
    "GSP33nysu__1u:11698": "evaṃ śrutibalena parastve 'rthakriyāyāḥ svīkṛte tadabhidhātrī”sa idaṃ",
    "GSP33nysu__1u:11699": "sarvamasṛjata'; ityādiśrutirna pramā syāt /",
    "GSP33nysu__1u:11700": "pratipāditārthamithyātvātiriktasyāprāmāṇyasyābhāvāt /",
    "GSP33nysu__1u:11701": "kiñcāviśeṣāt”niṣkalaṃ niṣkriyam'; iti śrutiretacchativirodhātparatastve na",
    "GSP33nysu__1u:11702": "prameti kiṃ na syāt /",
    "GSP33nysu__1u:11703": "anyaduttaratra vakṣyāma iti /",
    "GSP33nysu__1u:11704": "nanvastvabādhyamevārthakriyākāri prapañcamapyabādhyamaṅgīkaromi /",
    "GSP33nysu__1u:11705": "ātyantikābādhyatvābhāve 'pi prāgbrahmātmaikyajñānādabādhyatvāt /",
    "GSP33nysu__1u:11706": "atastadantargatā śrutirapyamukhyasatyatvātsādhikā bhaviṣyatītyata āha-",
    "GSP33nysu__1u:11707": "amukhyeti //",
    "GSP33nysu__1u:11708": "amukhyasatyamānasya sādhakatve sadā'vayoḥ /",
    "GSP33nysu__1u:11709": "na hi sampratipattiḥ syādatastiṣṭhatu sā pramā // MAnuv_1,4.90 //",
    "GSP33nysu__1u:11710": "sadā itya(nena)sya prameyasya prāgevopapāditatvamityācaṣṭe /",
    "GSP33nysu__1u:11711": "tataśca punaruktidoṣaḥ parihṛto bhavati /",
    "GSP33nysu__1u:11712": "tiṣṭhatu na vaktavyeti yāvat /",
    "GSP33nysu__1u:11713": "sā pramā brahmajñānabādhyaṃ pramāṇamityarthaḥ /",
    "GSP33nysu__1u:11714": "yasmātsā śrutirapramā tasmāttiṣṭhatviti vā /",
    "GSP33nysu__1u:11715": "prapañcamithyātvaṃ hi tadatharḥ /",
    "GSP33nysu__1u:11716": "na cāsau brahmasvarūpam /",
    "GSP33nysu__1u:11717": "sopādhikatvāt /",
    "GSP33nysu__1u:11718": "tato 'sya bādhyatvamāvaśyakam /",
    "GSP33nysu__1u:11719": "bādhyārthaṃ cāpramāṇamiti prasiddhameva /",
    "GSP33nysu__1u:11720": "bādhyārthatve 'pi prāgbrahmajñānādabādhyārthatvena prāmāṇyamastvityata uktam- amukhyeti",
    "GSP33nysu__1u:11721": "satyamabādhyārtham /",
    "GSP33nysu__1u:11722": "nahi kālavilambena bādhitārthaṃ pramāṇaṃ bhavatīti vakṣyāmaḥ /",
    "GSP33nysu__1u:11723": "astvevaṃ svarūpato viṣayataścāsatyatvātsādhakatvena vipratipannā śrutiḥ,",
    "GSP33nysu__1u:11724": "tathāpi prapañcamithyātvasādhanāya tadupanyāsaḥ kuto na kāryaḥ ityata āha-",
    "GSP33nysu__1u:11725": "na hīti //",
    "GSP33nysu__1u:11726": "na hi vipratipannena śakyaṃ sādhayituṃ kvacit // MAnuv_1,4.91ab //",
    "GSP33nysu__1u:11727": "tathātve svarūpāsiddhakālātītayorapyupanyāsaḥ syāt /",
    "GSP33nysu__1u:11728": "āropamātrasya tatrāpi sulabhatvāditi bhāvaḥ /",
    "GSP33nysu__1u:11729": "syādetat /",
    "GSP33nysu__1u:11730": "āstāmiyaṃ pramāṇasadasattvacintā /",
    "GSP33nysu__1u:11731": "pramāṇenaiva prameyasiddheḥ /",
    "GSP33nysu__1u:11732": "anyathā bhavatāmapi prapañcamithyātvanirākaraṇe tatsatyatvasādhane ca pramāṇābhāvena kathābhāvaprasaṅgāt",
    "GSP33nysu__1u:11733": "yuṣmābhirupanyasyamānaṃ pramāṇaṃ satyamasatyaṃ vā syāt /",
    "GSP33nysu__1u:11734": "na tāvatsatyaṃ māṃ prati vaktumucitam mayā satyasya sādhakatvānaṅgīkārāt,",
    "GSP33nysu__1u:11735": "yatsatyaṃ na tatra kriyā'veśaḥ yatra ca kriyā'veśo na tatsatyamiti /",
    "GSP33nysu__1u:11736": "naca vācyaṃ sākṣiṇaḥ satyasya sādhakatvaṃ tvayāṅgīkṛtamiti /",
    "GSP33nysu__1u:11737": "kathaccitsukhādau tasya śakyopanyāsatve 'pi bāhyaprapañce tadayogāt /",
    "GSP33nysu__1u:11738": "bāhyapramāṇaviṣayo hyasau /",
    "GSP33nysu__1u:11739": "anyathāndhabadhirādyabhāvaprasaṅgāt /",
    "GSP33nysu__1u:11740": "sa eva cātra prakṛta iti /",
    "GSP33nysu__1u:11741": "nāpyasatyaṃ bhavadbhiranaṅgīkṛtatvādityata āha- sādhakatvamiti //",
    "GSP33nysu__1u:11742": "sādhakatvaṃ tu satyasya sākṣiṇo hyāvayordvayoḥ /",
    "GSP33nysu__1u:11743": "samyak sampratipannaṃ tanna vivatarmamataṃ bhavet // MAnuv_1,4.91c-f //",
    "GSP33nysu__1u:11744": "satyasya tviti sambandhaḥ /",
    "GSP33nysu__1u:11745": "samyagiti mukhyata eva, na tvadhikaraṇasiddhāntatvena /",
    "GSP33nysu__1u:11746": "hiśabdaḥ, sarvaṃ vastu jñātatayājñātatayā vā sākṣicaitanyasya viṣaya",
    "GSP33nysu__1u:11747": "evetyāditatprasiddhidyotakaḥ /",
    "GSP33nysu__1u:11748": "tadityavyayam /",
    "GSP33nysu__1u:11749": "tena sākṣiṇā /",
    "GSP33nysu__1u:11750": "viśvavivartamataṃ na bhavet /",
    "GSP33nysu__1u:11751": "nirākurma iti yāvat /",
    "GSP33nysu__1u:11752": "upalakṣaṇaṃ caitat /",
    "GSP33nysu__1u:11753": "viśvasya satyatāmapi tenaiva sādhayāma ityapi draṣṭavyam /",
    "GSP33nysu__1u:11754": "tathāca vakṣyate /",
    "GSP33nysu__1u:11755": "na kāpi pramāṇaprameyādivyavasthā mayāṅgīkṛtā /",
    "GSP33nysu__1u:11756": "kintu parakīyarītyaiva sarvamucyate /",
    "GSP33nysu__1u:11757": "tatkathaṃ kimapyanaṅgīkurvāṇaṃ māṃ prati sākṣiṇaḥ sādhakatvaṃ tvayāṅgīkṛtamityucyata ityata āha- yadīti //",
    "GSP33nysu__1u:11758": "yadi nāṅgīkṛtaṃ kiñcidanaṅgīkṛtatāpi hi /",
    "GSP33nysu__1u:11759": "nāṅgīkṛteti mūkaḥ syāditi nāsmadvivāditā // MAnuv_1,4.92 //",
    "GSP33nysu__1u:11760": "na vidyate 'ṅgīkṛtamaṅgīkāro yasyetyanaṅgīkṛtaḥ /",
    "GSP33nysu__1u:11761": "tasya bhāvo 'naṅgīkṛtatā /",
    "GSP33nysu__1u:11762": "anaṅgīkāritvamityarthaḥ /",
    "GSP33nysu__1u:11763": "itiśabdadvayaṃ hetau /",
    "GSP33nysu__1u:11764": "yadi paro brūyānmayā kiñcinnāṅgīkṛtamiti /",
    "GSP33nysu__1u:11765": "tadāsau vaktavyaḥ /",
    "GSP33nysu__1u:11766": "sarvathānaṅgīkṛtatvam ātmanastvayāṅgīkṛtaṃ na vā /",
    "GSP33nysu__1u:11767": "ādye('pi) kiñcidapi nāṅgīkṛtamiti pakṣahāneḥ ātmano 'naṅgīkartṛtāpi",
    "GSP33nysu__1u:11768": "nāṅgīkṛteti dvitīya evāṅgīkaraṇīyaḥ /",
    "GSP33nysu__1u:11769": "tathāca asau mūkaḥ syāt /",
    "GSP33nysu__1u:11770": "aṅgīkārānaṅgīkārodāsīnasya mṛtakasyeva vākyapravṛtterayuktatvāt /",
    "GSP33nysu__1u:11771": "tathāca maunamavalambamānasya nāsmatprativāditeti kimatra vaktavyam /",
    "GSP33nysu__1u:11772": "satyametat /",
    "GSP33nysu__1u:11773": "vastutastu vayaṃ sarvato nivṛttāḥ svataḥ siddhe cidātmani brahmatatve kevale bhāramavalambya caritārthāḥ sukhamāsmahe /",
    "GSP33nysu__1u:11774": "ye tu svaparikalpitasādhanadūṣaṇādivyavasthayā vicāramavatārya tattvaṃ nirṇetumicchanti tānprati brūmo na sādhvīyaṃ bhavatāṃ vicāravyavastheti /",
    "GSP33nysu__1u:11775": "maivam /",
    "GSP33nysu__1u:11776": "evamapi parakīyavicāravyavasthiterasādhutvasyāvaśyamaṅgīkaraṇīyatvāt /",
    "GSP33nysu__1u:11777": "anyathā tadvyutpādanaṃ vyarthaṃ syāt /",
    "GSP33nysu__1u:11778": "atha tanmātramaṅgīkṛtya pramāṇādivyavasthā nāṅgīkṛteti manyase /",
    "GSP33nysu__1u:11779": "tanna /",
    "GSP33nysu__1u:11780": "pramāṇādinā vinā paravyavasthāyā asādhutvasya vyutpādayitumaśakyatvāt /",
    "GSP33nysu__1u:11781": "bhavatkalpitavyavasthaiva vyāhatatvādasādhvī bhavadvayavastheti brūmo na punaratra kimapi pramāṇamaṅgīkurma iti cenna,",
    "GSP33nysu__1u:11782": "yatsvābhyupagatavyavasthāviruddhaṃ tadasādhvityasyāpi pramāṇasyāṅgīkartavyatvāt /",
    "GSP33nysu__1u:11783": "etadapi pareṇābhyupagatamevāśrīyata iti cet na /",
    "GSP33nysu__1u:11784": "kiṃ parakīyavyavasthāyā asādhutvasvayamavabuddhaya paraṃ prati bodhyate",
    "GSP33nysu__1u:11785": "'navabuddhayaiva vā /",
    "GSP33nysu__1u:11786": "dvitīye vipralambhakatvaṃ syāt /",
    "GSP33nysu__1u:11787": "vijigīṣukathāyāmevameveta cet na /",
    "GSP33nysu__1u:11788": "śiṣyasyāpi boddhayatvāt /",
    "GSP33nysu__1u:11789": "ādye 'smādanyasmādvā pramāṇātsvayaṃ boddhavyam /",
    "GSP33nysu__1u:11790": "tatkathaṃ pramāṇādyanaṅgīkartṛtvam /",
    "GSP33nysu__1u:11791": "pramitikaraṇatvādinopādānasyaiva pramāṇādyaṅgīkāritvāt /",
    "GSP33nysu__1u:11792": "tasmāt sattvāsattvā(satyatvāsatyatvā)bhyupagamodāsīnaiḥ",
    "GSP33nysu__1u:11793": "pramāṇādikamaṅgīkṛtyocyata iti vaktavyam /",
    "GSP33nysu__1u:11794": "tacca prāgeva nirastamiti /",
    "GSP33nysu__1u:11795": "evaṃ viśvasya brahmavivartatvaṃ nirākṛtya tatsa(ttā)tyatāyāṃ pramāṇamāha-",
    "GSP33nysu__1u:11796": "viśvamiti //",
    "GSP33nysu__1u:11797": "viśvaṃ satyaṃ yacciketa praghānvasya yathārthataḥ /",
    "GSP33nysu__1u:11798": "ityādiśrutayaḥ sarvā viśvasatyatvavācakāḥ // MAnuv_1,4.93 //",
    "GSP33nysu__1u:11799": "yathārthata ityanena”kavirmanīṣī'; iti śrutimupādatte /",
    "GSP33nysu__1u:11800": "vyāvahārikasatyatāparāḥ śrutaya iti cenna /",
    "GSP33nysu__1u:11801": "“tatsatyam'; ityasyā api tathātvaprasaṅgāt /",
    "GSP33nysu__1u:11802": "śrutyantaravirodhāditi cedatrāpi”asadevedam'; iti śrutivirodhāt /",
    "GSP33nysu__1u:11803": "apuruṣārthatvānna prapañcasatyatāyāṃ tātparyamiti cenna /",
    "GSP33nysu__1u:11804": "satyajagannirmātṛtvādipārameśvaramāhātmyajñānasyaiva",
    "GSP33nysu__1u:11805": "puruṣārthahetu(prayojana)tvāt /",
    "GSP33nysu__1u:11806": "niṣprapañcātmajñānasādhyādvitīyatāpattirupapuruṣārthaviruddhaṃ prapañcasatyatvamiti cet tarhi brahmasatyatvamapi śūnyaparibhāvanālabhyaśūnyatāpattilakṣaṇamokṣaviruddhamiti samānam /",
    "GSP33nysu__1u:11807": "tat pramāṇānanuguṇamiti cet /",
    "GSP33nysu__1u:11808": "samametadapīti vakṣyāmaḥ /",
    "GSP33nysu__1u:11809": "anumānamapi prapañcasatyatāyāmatharkriyākāritvaṃ draṣṭavyam /",
    "GSP33nysu__1u:11810": "prāguktatarkopapādanenaiva asyopapāditvāditi /",
    "GSP33nysu__1u:11811": "evamāgamānumānābhyāṃ siddhe viśvasatyatve pratyakṣamapyāha- satyatvamiti",
    "GSP33nysu__1u:11812": "satyatvaṃ gaganādeśca sākṣipratyakṣasādhitam // MAnuv_1,4.94ab //",
    "GSP33nysu__1u:11813": "caśabdaḥ pramāṇasamuccaye /",
    "GSP33nysu__1u:11814": "na kevalamāntarasya sukhādeḥ kintu bāhyasya gaganādeśceti vā /",
    "GSP33nysu__1u:11815": "tatrāpi kālagaganadigādayaḥ sākṣātsākṣisiddhasatyatvāḥ /",
    "GSP33nysu__1u:11816": "stambhakumbhādayastu vakṣyamāṇena prakāreṇeti jñāpayituṃ gaganāderityuktam /",
    "GSP33nysu__1u:11817": "anyathā viśvasya prakṛtatvāttadevātrānuvartiṣyate kimanena /",
    "GSP33nysu__1u:11818": "sākṣītyevokte sākṣiṇo 'prāmāṇyāt prāmāṇye vā pramāṇatritvabhaṅgāt na viśvasatyatvaṃ pramitamiti śaṅkā syāt /",
    "GSP33nysu__1u:11819": "tannivṛttyarthaṃ pratyakṣetyuktam /",
    "GSP33nysu__1u:11820": "tathāca vakṣyate /",
    "GSP33nysu__1u:11821": "pratyakṣetyevokte atīndriyārthasatyatāyāṃ na pramāṇamuktaṃ syāt /",
    "GSP33nysu__1u:11822": "naca sākṣirā vinā bāhyapratyakṣamātreṇaindriyakāṇāmapi satyatā siddhayatītyataḥ sākṣītyuktam",
    "GSP33nysu__1u:11823": "ubhayavādisiddhaṃ pramāṇamasmatpakṣe 'stītyuktenaiva asyārthasya labdhatvātsādhitamityāha",
    "GSP33nysu__1u:11824": "tathāpi tadupapādanāya punurupanyāsaḥ /",
    "GSP33nysu__1u:11825": "kecidiha vihaṅgamaḥ patatīti cakṣurvyāpārānantaraṃ",
    "GSP33nysu__1u:11826": "pratibhāsanādākāśādeḥ(dīnāṃ) cākṣuṣatāmāsthiṣata /",
    "GSP33nysu__1u:11827": "tadanupapannam /",
    "GSP33nysu__1u:11828": "rūparahitadravyatvena cākṣuṣatāsāmagrīvaikalyāt /",
    "GSP33nysu__1u:11829": "anyathā'tmapavanayorapi tatprasaṅgāt /",
    "GSP33nysu__1u:11830": "kathaṃ tarhyeṣa pratibhāsa iti cet /",
    "GSP33nysu__1u:11831": "sākṣisiddhākāśādisambandhitayeti brūmaḥ /",
    "GSP33nysu__1u:11832": "dṛṣṭo hi pramāṇāntaropanītenāpi surabhi candanamityādiviśiṣṭapratyayaḥ /",
    "GSP33nysu__1u:11833": "pareṣāṃ ca iha bhūtale ghaṭābhāva iti /",
    "GSP33nysu__1u:11834": "apara āha /",
    "GSP33nysu__1u:11835": "ālokamaṇḍalamāśrityāyaṃ pratyaya iti /",
    "GSP33nysu__1u:11836": "tadasat /",
    "GSP33nysu__1u:11837": "ihāloka ityapi pratyayadarśanāt /",
    "GSP33nysu__1u:11838": "so 'pi tadavayānāśrityeti cenna /",
    "GSP33nysu__1u:11839": "laukikānāmavayavāśrayatayāvayavibuddherabhāvāt /",
    "GSP33nysu__1u:11840": "nahi te hastādiṣu śarīramiti vyavaharanti /",
    "GSP33nysu__1u:11841": "kintu tadātmakatayaiva /",
    "GSP33nysu__1u:11842": "kiñcaivamapi nehāloka itīhālokatryaṇukamiti ca pratyayo duḥsampādaḥ /",
    "GSP33nysu__1u:11843": "pramāṇāntopanītāvayavamāśrityeti cet /",
    "GSP33nysu__1u:11844": "evaṃ tarhi tathābhūtamākāśādikamevāśritya”iha pakṣī'; ityādipratyayaḥ kuto na samarthanīyaḥ",
    "GSP33nysu__1u:11845": "tathāca laukikānubhavo 'pyanusṛtaḥ syāt /",
    "GSP33nysu__1u:11846": "tathāpyanumānavedyamākāśamastviti cenna /",
    "GSP33nysu__1u:11847": "liṅgābhāvāt /",
    "GSP33nysu__1u:11848": "atha matam /",
    "GSP33nysu__1u:11849": "“śabdastāvatpratyakṣasiddhaḥ /",
    "GSP33nysu__1u:11850": "sa ca guṇaḥ sāmānyavattve satyasmādādibāhyaikendriyagrāhyatvādrūpavat iti",
    "GSP33nysu__1u:11851": "guṇatvāt dravyāśritastadvadeva'; iti sāmānyato dravyasiddheḥ",
    "GSP33nysu__1u:11852": "(dravyasiddhau) (dravye siddhe)”śabdo na sparśavadviśeṣaguṇaḥ pratyakṣatve",
    "GSP33nysu__1u:11853": "satyakāraṇaguṇapūrvakatvāt, ayāvaddravyabhāvitvāt /",
    "GSP33nysu__1u:11854": "sukhādivat /",
    "GSP33nysu__1u:11855": "sparśava(dviśeṣaguṇa)tve tadanupalambhaprasaṅgaḥ /",
    "GSP33nysu__1u:11856": "śabdo hi śrotreṇa prāpto vā gṛhyate 'prāpto vā /",
    "GSP33nysu__1u:11857": "aprāptagrahaṇe 'tiprasaṅgaḥ /",
    "GSP33nysu__1u:11858": "prāptistu śabdaśravasorna sambhavati /",
    "GSP33nysu__1u:11859": "sā hi na tāvacchrotrasya gamanena sambhavati /",
    "GSP33nysu__1u:11860": "tasyāmūtarsya gatyabhā(terasambha)vāt /",
    "GSP33nysu__1u:11861": "nāpi śabdasyāgamanena /",
    "GSP33nysu__1u:11862": "sa hi na tāvacchaṅkhādikamāśrayaṃ parityajyāgantumalam /",
    "GSP33nysu__1u:11863": "guṇatvāt /",
    "GSP33nysu__1u:11864": "nāpi śaṅkhādyāgamanena śrotra(sya)pratyāsattiḥ /",
    "GSP33nysu__1u:11865": "tadanupalambhāt /",
    "GSP33nysu__1u:11866": "naca śabdāntarotpādaparamparayā /",
    "GSP33nysu__1u:11867": "guṇasya svāśraye svāśrayāśrite vā guṇe 'samavāyikāraṇatvāt /",
    "GSP33nysu__1u:11868": "naca śaṅkhaśravasormadhye śaṅkho vā tadārabdhadravyaṃ vāsti /",
    "GSP33nysu__1u:11869": "tasmācchaṅkhādinimittānyapahāyāśrayāntare vartamāno vīcītaraṅganyāyena",
    "GSP33nysu__1u:11870": "karṇaśaṣkulī(ga)mantamākāśadeśamāpanna upalabhyate nānyatheti sthitam /",
    "GSP33nysu__1u:11871": "nāpyātmaguṇaḥ /",
    "GSP33nysu__1u:11872": "bāhyendriyapratyakṣatvādātmāntaragrāhyatvādātmanyasamavāyāt ahaṅkāreṇa vibhaktasya grahaṇādūpādivat",
    "GSP33nysu__1u:11873": "na vikkālamanasāṃ (guṇaḥ), pratyakṣatvādviśeṣaguṇatvācca'; iti prasaktapratiṣedhe pariśeṣādebhyo 'tiriktaṃ dravyaṃ siddhayati /",
    "GSP33nysu__1u:11874": "tadākāśamiti /",
    "GSP33nysu__1u:11875": "tadayaṃ pramāṇārthaḥ /",
    "GSP33nysu__1u:11876": "śabdo 'ṣyadravyātiriktadravyāśritaḥ /",
    "GSP33nysu__1u:11877": "tadvṛttau bādhakopapannatve sati guṇatvādrūpatvāditi /",
    "GSP33nysu__1u:11878": "tadidamayuktaṃ jātibadhirāṇāmākāśa(śādi)pratibhāsānupapattiprasaṅgāt /",
    "GSP33nysu__1u:11879": "tataścehāloko nāstīti pratītirna syāt /",
    "GSP33nysu__1u:11880": "mūrtāvakāśena teṣāmākāśānumānamiti cenna /",
    "GSP33nysu__1u:11881": "mūrtāntarābhāvenānyathāsiddhatvāt /",
    "GSP33nysu__1u:11882": "martābhāvasyādhikaraṇena bhāvyamiti cet /",
    "GSP33nysu__1u:11883": "satyam /",
    "GSP33nysu__1u:11884": "tathāpi tasyāpratītāvāśrayāsiddheḥ /",
    "GSP33nysu__1u:11885": "pratītau ca sādhikaraṇasyaiva pratītatvādanumānānavakāśaḥ /",
    "GSP33nysu__1u:11886": "kiñca śabdo varṇātmā vā pakṣo dhvanirūpo vā /",
    "GSP33nysu__1u:11887": "nādyaḥ /",
    "GSP33nysu__1u:11888": "tasya guṇatvāsiddheḥ /",
    "GSP33nysu__1u:11889": "na coktānumānāttatsiddhiḥ /",
    "GSP33nysu__1u:11890": "ghaṭādīnāmekendriyagrāhyatvābhāve 'pi ātmanastathātvavad dravyasyaiva sato",
    "GSP33nysu__1u:11891": "bāhyaikendriyagrāhyatve 'pi virodhābhāvāt /",
    "GSP33nysu__1u:11892": "yadi (śabdo) dravyaṃ syāt bāhyendriyagrāhyo na syāt /",
    "GSP33nysu__1u:11893": "niravayavadravyasya bāhyendriyāgrāhyatvena pratibandhāditi cet(na) /",
    "GSP33nysu__1u:11894": "niravayavasyāpīndriyagrāhyatvavadbāhyendriyagrāhyatve('pi) bādhakābhāvena pratibandhāniścayāt",
    "GSP33nysu__1u:11895": "dvitīye tvāśrayadravyasiddhāvapi nākāśasiddhiḥ /",
    "GSP33nysu__1u:11896": "pṛthivyādiguṇatvopapatteḥ /",
    "GSP33nysu__1u:11897": "pratyakṣatve satyakāraṇaguṇapūrvakatvāyāvaddravyabhāvitvayoḥ piṭharapākapakṣe tadgatarūpādinā vyabhicārāt /",
    "GSP33nysu__1u:11898": "pratyakṣatve satīti ca kimarthaṃ vaktavyam /",
    "GSP33nysu__1u:11899": "pārthivaparamāṇurūpādi(vyāvṛttya)parihārārthamiti cet,",
    "GSP33nysu__1u:11900": "kutastatpariharaṇīyam /",
    "GSP33nysu__1u:11901": "pramitatvāditi cet /",
    "GSP33nysu__1u:11902": "tarhi śabdasyāpi śaṅkhādyāśrayatayā pramitatvādvayāptigrahaṇasamaye tadvayavacchedārthaṃ (api) viśeṣaṇamupādeyameva /",
    "GSP33nysu__1u:11903": "naca sparśavadviśeṣaguṇatve bādhakaṃ paśyāmaḥ /",
    "GSP33nysu__1u:11904": "anupalabdhistu na prasajyate /",
    "GSP33nysu__1u:11905": "cakṣuṣa iva śrotrasya gatyā sannikarṣopapatteḥ /",
    "GSP33nysu__1u:11906": "amūrtasya tadanupapattistu ākāśasiddhayuttarakālīnaiva /",
    "GSP33nysu__1u:11907": "śrotrasya cakṣuṣa iva gatvāgrāhitve śabde diksaṃśayo na syāditi cet /",
    "GSP33nysu__1u:11908": "agatvāgrāhitve diṅniścayo 'pi na syāt /",
    "GSP33nysu__1u:11909": "saṃśayādapi niścayo mahīyān (garīyān) /",
    "GSP33nysu__1u:11910": "śaṅkhādyavayavāgamanena vā sannikarṣopapattiḥ /",
    "GSP33nysu__1u:11911": "na coktadoṣaḥ /",
    "GSP33nysu__1u:11912": "ghrāṇagandhasannikarṣatulyayogakṣematvāt /",
    "GSP33nysu__1u:11913": "kiñca vāyuguṇatve hetudvayamasiddham /",
    "GSP33nysu__1u:11914": "tarkaścānupapannaḥ /",
    "GSP33nysu__1u:11915": "naivaṃ yuktam /",
    "GSP33nysu__1u:11916": "śrotrasya praatiniyatārthagrāhakatvena bahirindriyatvāt /",
    "GSP33nysu__1u:11917": "bahirindriyasya grāhyasajātīyaviśeṣaguṇavattvaniyamāt /",
    "GSP33nysu__1u:11918": "śabdasya vāyavīyatve śrotrasyāpi tathātvaprasaṅgāditi cenna /",
    "GSP33nysu__1u:11919": "“pratiniyatārthagrāhakaḥ'; śabdasyendriyāntarāgrāhyagrāhakārthatve manasi vyabhicārāt /",
    "GSP33nysu__1u:11920": "indriyāntarāgrāhyasyaiva grāhakamityabhiprāye sattādigrāhakatvenāsiddhiḥ /",
    "GSP33nysu__1u:11921": "bahirindriyatve 'pi na grāhyasajātīyaviśeṣaguṇavattvaniyamaḥ /",
    "GSP33nysu__1u:11922": "snehagrāhake cakṣuṣi vyabhicārāt /",
    "GSP33nysu__1u:11923": "śrotrasya vāyavīyatve 'pi na bādhakaṃ paśyāmaḥ /",
    "GSP33nysu__1u:11924": "sāmagrībhedena pratiniyatārthatvopapatteḥ /",
    "GSP33nysu__1u:11925": "ghrāṇādīnāmapyevamekaprakṛtitvaṃ syāditi cet /",
    "GSP33nysu__1u:11926": "astu /",
    "GSP33nysu__1u:11927": "bādha(ka)sadbhāve tu tata evānyā gatirbhaviṣyati /",
    "GSP33nysu__1u:11928": "śabdo na vāyavīyaḥ viśeṣaguṇatve sati tvagindriyāvedyatvādgandhavaditi cenna /",
    "GSP33nysu__1u:11929": "vipakṣe bādhakābhāvāt /",
    "GSP33nysu__1u:11930": "anyathā pākajarūpādayo 'pi na pārthivāḥ, ghrāṇāvedyatvāt",
    "GSP33nysu__1u:11931": "śabdavadi(ti)tyapi syāt /",
    "GSP33nysu__1u:11932": "kiñcātmaguṇaḥ kasmānna syāt /",
    "GSP33nysu__1u:11933": "dharmādīnāmapratyakṣatve'pi sukhādīnāṃ pratyakṣatvavadasya bāhyendriyapratyakṣatvopapatteḥ",
    "GSP33nysu__1u:11934": "anyathā pratyakṣatvonāṣṭadravyātitiktaguṇo'pi na syāt /",
    "GSP33nysu__1u:11935": "tatsiddhau bādhaḥ /",
    "GSP33nysu__1u:11936": "asiddhāvaprasiddhaviśeṣaṇateti cenna pariśeṣānumāne'pi sāmyāt /",
    "GSP33nysu__1u:11937": "ātmāntaragrāhyatvasya ca ko'rthaḥ /",
    "GSP33nysu__1u:11938": "akenapratipattṛsādhāraṇatvamiti cenna sandhigdhāsiddheḥ /",
    "GSP33nysu__1u:11939": "santānānumānena mūlapratyabhijñānannaiṣa doṣa iti cettarhi sukhādīnāmapyanumānenānekapratipattṛsādhāraṇye(ṇatve)nānaikāntikatvaṃ",
    "GSP33nysu__1u:11940": "ātmasamavetasyaiva vīcītaraṅganyāyena mūlapratyabhijñānopapattau vipakṣe bādhakābhāvāc ca",
    "GSP33nysu__1u:11941": "apara āha /",
    "GSP33nysu__1u:11942": "grāhakasthatvenāgrahaṇamātmāntaragrāhyamiti /",
    "GSP33nysu__1u:11943": "tadasiddham /",
    "GSP33nysu__1u:11944": "ātmanyasamavāyāttatsiddhiriti cenna /",
    "GSP33nysu__1u:11945": "tasyāpyasiddheḥ /",
    "GSP33nysu__1u:11946": "ahaṅkāreṇa vibhaktasya grahaṇāttatsiddhiriti cenna /",
    "GSP33nysu__1u:11947": "pāde me sukhaṃ śirasi me duḥkhaṃ mano me duḥkhitamiti darśanātsukhādiṣu vyabhicārāt /",
    "GSP33nysu__1u:11948": "grahaṇaṃ pramitiriti cenna /",
    "GSP33nysu__1u:11949": "sandigdhāsiddhatvāt /",
    "GSP33nysu__1u:11950": "kālādiguṇo vā kiṃ na syāt /",
    "GSP33nysu__1u:11951": "pratyakṣatvāditi cenna /",
    "GSP33nysu__1u:11952": "sparśasyāpi pratyakṣatvena avāyavīyatvaprasaṅgāt /",
    "GSP33nysu__1u:11953": "kālādīnāṃ viśeṣaguṇavattve bādhakābhāvāt /",
    "GSP33nysu__1u:11954": "tadvirahitatayaiva tatsi(ddhiri)ddherneti cenna /",
    "GSP33nysu__1u:11955": "anyathā tatsiddhervakṣyamāṇatvāt /",
    "GSP33nysu__1u:11956": "kiñcātra sarvatra sāhacaryadarśane saṅkoca eva dravyāntarakalpanāyā laghīyān /",
    "GSP33nysu__1u:11957": "pariśeṣānumānaṃ tvaṣṭadravyātiriktadravyāprasiddhaviśeṣaṇam /",
    "GSP33nysu__1u:11958": "prasiddhau cānumānavaiyarthyam /",
    "GSP33nysu__1u:11959": "aṣṭadravyātiriktāśrita ityeva sādhane guṇādivṛttisāmānyādapi vyāvṛttatvenāsādhāraṇatā syāt",
    "GSP33nysu__1u:11960": "śabdāśrayaḥ itarebhyo bhidyate śabdāśrayatvāt vyatirekeṇa pṛthivīvat iti prayoga iti cet(na)",
    "GSP33nysu__1u:11961": "pṛthivyādipratiyogikānekabhedānāṃ pratyekaṃ sādhane 'bādīnāṃ sapakṣatvena tatrāvṛtterasādhāraṇyāt",
    "GSP33nysu__1u:11962": "samuditasādhane puranaprasiddhaviśeṣaṇatvāt /",
    "GSP33nysu__1u:11963": "abhāvasya sādhyatvādabhāvābhāvasya ca bhāvatvena pratiyogyanapekṣatayā vyāptigrahaṇasambhavānna doṣa iti cenna /",
    "GSP33nysu__1u:11964": "tathāpi pratiṣedhamukhena pratīteranivāraṇāt /",
    "GSP33nysu__1u:11965": "śabdāśrayo netarebhyo bhidyate prameyatvādghaṭavaditi satpratipakṣatvācca /",
    "GSP33nysu__1u:11966": "sarvapratiyogikaikabhedasādhane tu pramāṇabādhaścādhikaḥ /",
    "GSP33nysu__1u:11967": "pratiyogibhedena bhedabhedasyāpi darśanāditi /",
    "GSP33nysu__1u:11968": "astu vā śabdaguṇakākāśasiddhiranumānāt /",
    "GSP33nysu__1u:11969": "tathāpyavyākṛtākāśasiddhiḥ sākṣiṇaiva /",
    "GSP33nysu__1u:11970": "tatsādhakaliṅgābhāvāt /",
    "GSP33nysu__1u:11971": "ākāśadvaitaṃ ca viyadadhikaraṇe vakṣyate /",
    "GSP33nysu__1u:11972": "jātibadhirāṇāmapyākāśapratīternāgamo 'pi tatra pramāṇamiti sākṣisiddhameva",
    "GSP33nysu__1u:11973": "gaganam /",
    "GSP33nysu__1u:11974": "tadbhāgā eva diśo na dravyāntaramiti tāsāmapi sākṣivedya(siddha)taiva /",
    "GSP33nysu__1u:11975": "anyatsvāvasare vakṣyāmaḥ /",
    "GSP33nysu__1u:11976": "(nanu) astu gaganādikaṃ sākṣisiddham /",
    "GSP33nysu__1u:11977": "na tāvatā tasya traikālikabādhavaidhuryalakṣaṇaṃ sattvaṃ siddhayati,",
    "GSP33nysu__1u:11978": "pratītasyāpi śuktirajatādeḥ bādhadarśanāt, ityata āha- sākṣisiddhasyeti //",
    "GSP33nysu__1u:11979": "sākṣisiddhasya na kvāpi bādhyatvaṃ tadadoṣataḥ // MAnuv_1,4.94cd //",
    "GSP33nysu__1u:11980": "kvāpi kāle tasya sākṣiṇaḥ adoṣatvāt /",
    "GSP33nysu__1u:11981": "autsagirkaṃ hi pratyayānāṃ prāmāṇyam /",
    "GSP33nysu__1u:11982": "aprāmāṇyaṃ tu doṣāpavādāt /",
    "GSP33nysu__1u:11983": "naca sākṣijñānaṃ doṣajanyam, tasya anāditvāt /",
    "GSP33nysu__1u:11984": "evamevāyathārthatve muktāvapi (tathātva)tathāprasaṅgāt /",
    "GSP33nysu__1u:11985": "avidyādoṣasaṃsargāt sākṣiṇaḥ bādhyārthapratibhāsa(si)tvam iti cenna,",
    "GSP33nysu__1u:11986": "avidyāsambandhasya tvanmate anupapatteḥ uktatvāt /",
    "GSP33nysu__1u:11987": "asmābhirapi avidyāyāḥ kāryāntarasyaiva abhyupagatatvāt iti /",
    "GSP33nysu__1u:11988": "nanu tarhīdamāpannam /",
    "GSP33nysu__1u:11989": "gaganādisvarūpaṃ sākṣisiddham /",
    "GSP33nysu__1u:11990": "kālatrayābādhyatvaṃ tu tasya sākṣiprāmāṇyagrāhakeṇeti /",
    "GSP33nysu__1u:11991": "prāmāṇyasyāpi abādhyaviṣayatānatirekāt /",
    "GSP33nysu__1u:11992": "tathāca”satyatvaṃ gaganādeśca, ityayuktamityata āha- sarveti //",
    "GSP33nysu__1u:11993": "savarkāleṣvabādhyatvaṃ sākṣiṇaiva pratīyate // MAnuv_1,4.95ab //",
    "GSP33nysu__1u:11994": "abādhyatvaṃ gaganādīnāmiti śeṣaḥ /",
    "GSP33nysu__1u:11995": "sākṣiṇa eva hi sākṣiprāmāṇyagrāhakatvasya vakṣyamāṇatvāditi bhāvaḥ /",
    "GSP33nysu__1u:11996": "yadvā gaganādisvarūpaṃ sākṣisiddham, tasya traikālikābādhyatvaṃ tu",
    "GSP33nysu__1u:11997": "tatprāmāṇyagrahaṇadvārā siddhayatītyuktam /",
    "GSP33nysu__1u:11998": "idānīṃ sākṣiṇastraikālikābādhyārthagocaratvasya vakṣyamāṇatvātsārvakālikabādhābhāvaviśiṣṭatayaiva",
    "GSP33nysu__1u:11999": "gaganādigrāhakatvamastītyāha- sarvakāleṣviti //",
    "GSP33nysu__1u:12000": "nanu kāla eva kutaḥ siddhaḥ /",
    "GSP33nysu__1u:12001": "yena sarvakāleṣvabādhyatvaṃ sākṣiṇā pratīyata ityata āha- kālo hīti //",
    "GSP33nysu__1u:12002": "kālo hi sākṣipratyakṣaḥ suṣuptau ca pratītitaḥ // MAnuv_1,4.95cd //",
    "GSP33nysu__1u:12003": "suṣuptau hīndriyāṇāmuparatatvānna bāhyapratyakṣānumānāgamānāṃ tatra pravṛttiḥ /",
    "GSP33nysu__1u:12004": "asti tadāpi kālapratibhāsaḥ /",
    "GSP33nysu__1u:12005": "etāvantaṃ kālaṃ sukhamahamasvāpsamiti suṣuptyutthitasya parāmarśadarśanāt na hyananubhūtasya parāmarśo yujyate, atiprasaṅgāt /",
    "GSP33nysu__1u:12006": "ataḥ pariśeṣātsākṣivedya eveti gamyate /",
    "GSP33nysu__1u:12007": "atrāyaṃ prayogaḥ /",
    "GSP33nysu__1u:12008": "kālaḥ bāhyapratyakṣādyatiriktapramāṇavedyaḥ, asatsvapi teṣu pratīyamānatvāt, yadyasminniti pratīyate tattato 'riktapramāṇavedyam /",
    "GSP33nysu__1u:12009": "yathāsati cakṣuṣi pratīyamāno gandhastadatiriktaghrāṇavedya iti /",
    "GSP33nysu__1u:12010": "syādetadevam /",
    "GSP33nysu__1u:12011": "yadi su(ṣu)ptāvanubhūyamānasyāyaṃ parāmarśo bhavet /",
    "GSP33nysu__1u:12012": "naitadasti /",
    "GSP33nysu__1u:12013": "kintu tadaivātītaṃ suṣuptikālamanubhūya tadātano duḥkhābhāvo 'numīyata",
    "GSP33nysu__1u:12014": "ityata āha- atīteti //",
    "GSP33nysu__1u:12015": "atītānāgatau kālāvapi nāsākṣigocarau // MAnuv_1,4.96ab //",
    "GSP33nysu__1u:12016": "utthitasya kiṃ sākṣiṇātītakālānubhavamabhyupagamya sukhaparāmarśo nirākriyate uta pramāṇāntareṇa",
    "GSP33nysu__1u:12017": "ādye siddhaṃ naḥ samīhitam, pareṇāpi kālasya sākṣivedyatayā aṅgīkṛtatvāt /",
    "GSP33nysu__1u:12018": "dvitīye tvidamupatiṣṭhate /",
    "GSP33nysu__1u:12019": "asākṣigocarau sākṣītarapramāṇaviṣayau /",
    "GSP33nysu__1u:12020": "athavā sauṣuptikapratītibalādastu vartamānakālasya sākṣivedyatvam /",
    "GSP33nysu__1u:12021": "atītānāgatakālayostu sākṣivedyatvābhāvātkathaṃ traikālikābādhyabhāvaḥ sākṣiṇā prapañcasya siddhayatītyata āha- atīteti //",
    "GSP33nysu__1u:12022": "apipadena sākṣipratītāviti samākṛṣṭate /",
    "GSP33nysu__1u:12023": "kuta ityata āha- neti //",
    "GSP33nysu__1u:12024": "sākṣītarapramāṇagocarau /",
    "GSP33nysu__1u:12025": "pratīyate ca /",
    "GSP33nysu__1u:12026": "tasmātsākṣigocarāvityarthaḥ /",
    "GSP33nysu__1u:12027": "tatkathametaditi cet (na) /",
    "GSP33nysu__1u:12028": "na tāvatpatyakṣavedyaḥ kāla ityuktam /",
    "GSP33nysu__1u:12029": "jātibadhirāṇāmapi pratibhāsanāt nāgamavedyo 'pi /",
    "GSP33nysu__1u:12030": "anumānamapi, kālameva pakṣīkṛtya pravartate 'nyadvā /",
    "GSP33nysu__1u:12031": "nādya ityāha- pakṣīkartumiti //",
    "GSP33nysu__1u:12032": "pakṣīkartumaśakyatvānnānumā tatra vartate // MAnuv_1,4.96cd //",
    "GSP33nysu__1u:12033": "kālasyāsiddhau āśrayāsiddhayā, siddhau siddhasādhanatvena pakṣīkartumaśakyatva(tvāt)m /",
    "GSP33nysu__1u:12034": "dvitīye 'pyetadevottaram /",
    "GSP33nysu__1u:12035": "pakṣīkartumaśakyatvādityupalakṣaṇam /",
    "GSP33nysu__1u:12036": "vyāptismaraṇapakṣadharmatājñānayorayogādityapi draṣṭavyam /",
    "GSP33nysu__1u:12037": "kālapratītimantareṇeti śeṣaḥ /",
    "GSP33nysu__1u:12038": "tadeva prapañcayati- tadetaditi //",
    "GSP33nysu__1u:12039": "tadetaditi sarvaṃ ca dṛśyaṃ vā smṛtigocaram /",
    "GSP33nysu__1u:12040": "sākṣisiddhena kālena khacitaṃ hyeva vartate // MAnuv_1,4.97 //",
    "GSP33nysu__1u:12041": "tasmānna taṃ vinā kiñcit smartuṃ draṣṭumathāpi vā /",
    "GSP33nysu__1u:12042": "śakyaṃ ... // MAnuv_1,4.98a-c //",
    "GSP33nysu__1u:12043": "yasmāttaditi smṛtigocarametaditi dṛśyaṃ vā sarvamapi sākṣisiddhena kālena khacitaṃ sambaddhameva vartate /",
    "GSP33nysu__1u:12044": "tasmāttaṃ kālaṃ vinā kālapratibhāsaṃ vinā kiñcidvayāptyādikaṃ smartuṃ vā dharmyādikaṃ draṣṭumiti vā na śakyamityarthaḥ /",
    "GSP33nysu__1u:12045": "idamuktaṃ bhavati /",
    "GSP33nysu__1u:12046": "anubhūtavyāptikasya puṃso 'nubhūyamāne smaryamāṇe vā dharmiṇi",
    "GSP33nysu__1u:12047": "vyāpyadharmasyānubhavāt smaraṇādvā prāganubhūtāṃ vyāptiṃ smṛtavato vyāptasya pakṣe 'nusandhānamanumānam",
    "GSP33nysu__1u:12048": "tacca vyāpakasambandhapramitilakṣaṇānumitikāraṇam /",
    "GSP33nysu__1u:12049": "smṛtyanubhavarūpāśca sarvāḥ pratītayo na kevalamarthamavagāhante /",
    "GSP33nysu__1u:12050": "api tu kālakalitameva /",
    "GSP33nysu__1u:12051": "taditi hi smṛtirutpadyate /",
    "GSP33nysu__1u:12052": "na punā rūpamityeva tattā ca pūrvakālasambandhitaiva /",
    "GSP33nysu__1u:12053": "evamanubhavo 'pi cakṣurādijanyastāvat etaditi jāyate /",
    "GSP33nysu__1u:12054": "anumānādijanyo 'pyabhūditi vā bhavatīti vā bhaviṣyatīti vodeti /",
    "GSP33nysu__1u:12055": "etattvādikaṃ ca na vartamānādikālasambandhitvātiriktaṃ kiñcit /",
    "GSP33nysu__1u:12056": "etacca sarvānubhavasiddhatvānnāpalāpamarhati /",
    "GSP33nysu__1u:12057": "na caivaṃ sati kālasya cākṣuṣatvādiprasaṅgaḥ /",
    "GSP33nysu__1u:12058": "sākṣisiddhaviśeṣaṇaviśiṣṭapratyayopapatteḥ /",
    "GSP33nysu__1u:12059": "tathāca vyāptyādiviṣayā api pratītayo na kālāviśiṣṭaṃ svārthaṃ gocacayituṃ śaknuvanti /",
    "GSP33nysu__1u:12060": "tāsāmapīdaṃ tadityevamākāreṇaivotpatteriti /",
    "GSP33nysu__1u:12061": "tataḥ kimityata āha- taditi //",
    "GSP33nysu__1u:12062": "... tannityasiddherhi nānumāvasaro bhavet // MAnuv_1,4.98cd //",
    "GSP33nysu__1u:12063": "tasya kālasya nityasiddhervyāptyādigrahaṇa eva sākṣiṇā siddhatvānna kālānumānasyāvasaro bhavet aniścite hyarthe nyāsyāvasaraḥ /",
    "GSP33nysu__1u:12064": "niścitaviṣayaṃ tu siddhasādhanatvāt pareṣāmāśrayāsiddham asmākaṃ tvasaṅgatamiti /",
    "GSP33nysu__1u:12065": "evaṃ kālaviṣayāṇi sarvānumānāni sāmānyato nirākṛtya viśeṣato nirākaroti-",
    "GSP33nysu__1u:12067": "tathāhi /",
    "GSP33nysu__1u:12068": "kālaḥ parāparavyatikarayaugapadyāyaugapadyacirakṣipratyayaliṅga iti pareṣāṃ bhāṣyam /",
    "GSP33nysu__1u:12069": "tadevaṃ kecidvayācakṣate /",
    "GSP33nysu__1u:12070": "asti tāvatsthavire paro 'yamiti pratyayaḥ /",
    "GSP33nysu__1u:12071": "yūni cāpara iti /",
    "GSP33nysu__1u:12072": "so 'yaṃ dikkṛtaparāparapratyayavilakṣaṇatvāt parāparavyatikarapratyayaḥ /",
    "GSP33nysu__1u:12073": "tathā yugapadāgatau ayugapadāgatau cireṇāgataḥ kṣipramāgataḥ iti pratyayāḥ",
    "GSP33nysu__1u:12074": "(ta) ete ṣaṭpratyayāḥ kālasya liṅgāni /",
    "GSP33nysu__1u:12075": "katham /",
    "GSP33nysu__1u:12076": "sthavirādiviṣayeṣu jāyamānānāmeṣāṃ kālamantareṇa viṣayānavakḷpteḥ /",
    "GSP33nysu__1u:12077": "nahi dravyādikamevaiṣāmālambanam /",
    "GSP33nysu__1u:12078": "tatpratyayavilakṣaṇatvāditi /",
    "GSP33nysu__1u:12079": "etadayuktam /",
    "GSP33nysu__1u:12080": "tathāhi /",
    "GSP33nysu__1u:12081": "taditi paramiti etadaparamiti /",
    "GSP33nysu__1u:12082": "yugapadādīnāmupalakṣaṇametat /",
    "GSP33nysu__1u:12083": "dṛśyaṃ vā smṛtigocaraṃ (vā) pratīyamānamiti yāvat /",
    "GSP33nysu__1u:12084": "tatsarvaṃ sākṣisiddhena kālena khacitameva vartate /",
    "GSP33nysu__1u:12085": "tasmāttannityasiddheḥ nānumānāvasaro bhavet /",
    "GSP33nysu__1u:12086": "tasmādityasyaiva vivaraṇaṃ na taṃ vineti /",
    "GSP33nysu__1u:12087": "na śakyaṃ hīti sambandhaḥ /",
    "GSP33nysu__1u:12088": "etaduktaṃ bhavati /",
    "GSP33nysu__1u:12089": "parāparādi(viṣayāḥ)pratyayāstāvat kālaviśiṣṭapiṇḍaviṣayāḥ iti pareṇaivoktam /",
    "GSP33nysu__1u:12090": "tathāca liṅgapratītāveva liṅginaḥ kālasya sphuraṇātkathaṃ tena tadanumānam",
    "GSP33nysu__1u:12091": "nahi daṇḍijñānena daṇḍo 'numīyate /",
    "GSP33nysu__1u:12092": "atha viśiṣṭajñānatvādidaṃ viśeṣaṇajñānapūrvakam /",
    "GSP33nysu__1u:12093": "viśeṣaṇaṃ ca na kālātiriktamastītyanumīyate /",
    "GSP33nysu__1u:12094": "tarhi nedaṃ kālānumānam /",
    "GSP33nysu__1u:12095": "kintu jñānānumānam /",
    "GSP33nysu__1u:12096": "tacca siddhasādhanam /",
    "GSP33nysu__1u:12097": "sākṣisiddhakālaviśiṣṭapratyayābhyupagamāditi /",
    "GSP33nysu__1u:12098": "atha balīpalitakārkaśyādinā kālasambandhe 'numite, vipratipannaṃ prati parāparādipratyayānāṃ kāryatvena nimittānumānamidaṃ bhāṣyamiti /",
    "GSP33nysu__1u:12099": "maivam /",
    "GSP33nysu__1u:12100": "śarīrāvasthayā hi tasya kālasambandho 'numīyate, yatkiñciddravyasambandho vā /",
    "GSP33nysu__1u:12101": "ādye kimasmādanumānātprākkālaḥ siddho 'thavā neti vācyam /",
    "GSP33nysu__1u:12102": "ādye tannityasiddhestasya kālasya prāganumānānnityena sākṣiṇā siddheḥ /",
    "GSP33nysu__1u:12103": "dvitīye cāprasiddhaviśeṣaṇatvānnānumānāvasaro bhavet /",
    "GSP33nysu__1u:12104": "kiñca valīpalitā(kārkaśya)diśarīrāvasthā kāraṇatvena kālānumāne tannityasiddhestasya kālasambandhasya nityaṃ sarvadā valīpalitādivaidhuryadaśāyāmapi siddhernitye paramāṇāvapi siddherbādhitaviṣayatvena nānumānāvasaro bhavet /",
    "GSP33nysu__1u:12105": "atha bahukālasambandho 'numīyate /",
    "GSP33nysu__1u:12106": "tanna /",
    "GSP33nysu__1u:12107": "bahutvaṃ hi kālasya kiṃ paramāṇūnāmiva sahaiva, uta kriyāṇāmiva pūrvāparabhā(vitve)vena",
    "GSP33nysu__1u:12108": "nādyaḥ /",
    "GSP33nysu__1u:12109": "tatsambandhasyāpi nityasiddheḥ netaraḥ (nottaraḥ) tasya kālasya nityasiddheḥ /",
    "GSP33nysu__1u:12110": "nityatayāṅgīkṛtatvāt /",
    "GSP33nysu__1u:12111": "na dvitīyaḥ /",
    "GSP33nysu__1u:12112": "tasya nityasiddheḥ siddhasādhanatvāt /",
    "GSP33nysu__1u:12113": "atha pariśeṣāditaraniṣedhaḥ kariṣyata iti cenna /",
    "GSP33nysu__1u:12114": "pariśeṣāvadhāraṇānupapatteriti /",
    "GSP33nysu__1u:12115": "anye tu vyācakṣate /",
    "GSP33nysu__1u:12116": "bahutaraṇiparispandāntaritajanmatvaṃ paratvam /",
    "GSP33nysu__1u:12117": "alpatarasaurasañcārāntaritajanmatvaṃ cāparatvam /",
    "GSP33nysu__1u:12118": "ekatapanapracāraviśiṣṭatvaṃ yaugapadyam /",
    "GSP33nysu__1u:12119": "anekatadviśiṣṭatvamayaugapadyam /",
    "GSP33nysu__1u:12120": "bahukriyāviśiṣṭatvaṃ ciratvam /",
    "GSP33nysu__1u:12121": "katipayakriyāviśiṣṭatvaṃ kṣipratvam /",
    "GSP33nysu__1u:12122": "tatpratyayaiḥ kālo 'numīyate /",
    "GSP33nysu__1u:12123": "taraṇiparispandā hi padārthasārthe viśiṣṭapratyayotpattau svapratyāsattimapekṣante /",
    "GSP33nysu__1u:12124": "svarasato 'pratyāsannatve sati viśiṣṭavyavahārajanakatvāt /",
    "GSP33nysu__1u:12125": "candanasaurabhavat /",
    "GSP33nysu__1u:12126": "paramparasambandhinaśca sākṣātsambandhavirahe sati sambandhitvāt /",
    "GSP33nysu__1u:12127": "paṭasaṃsṛṣṭa(sambandhi)nīlimavat /",
    "GSP33nysu__1u:12128": "ataḥ piṇḍatapanaparispandayoḥ saṃyuktasaṃyogisamavāyātmani paramparāsambandhe yaddravyaṃ nimittaṃ sa kāla iti /",
    "GSP33nysu__1u:12129": "etadapyasat /",
    "GSP33nysu__1u:12130": "ghaṭaśūnyaṃ bhūtalamityādivatsvabhāvapratyāsattyaiva viśiṣṭapratyayopapatteḥ /",
    "GSP33nysu__1u:12131": "anyathā abhāve parāparayaugapadyādipratyayānupapattiprasaṅgāt /",
    "GSP33nysu__1u:12132": "dṛśyate ca yugapadutpannāvabhāvāvityādipratyayaḥ /",
    "GSP33nysu__1u:12133": "atra sambandhe bādhakābhāvānnaivamiti cenna /",
    "GSP33nysu__1u:12134": "anyasamavetatvasyaiva bādhakatvāt /",
    "GSP33nysu__1u:12135": "upanāyakadravyāntarakalpanayā tadupapattiriti cet /",
    "GSP33nysu__1u:12136": "tarhi bhūtalaghaṭābhāvayostṛtīyasambandhakalpanayopapattau bādhakābhāvāt /",
    "GSP33nysu__1u:12137": "svārasikasambandhenaiva viśiṣṭapratyayopapattau kimapratīyamānasambandhakalpanayā iti cet",
    "GSP33nysu__1u:12138": "tarhi tathaiva parāparādiviśiṣṭapratyayotpattau kimapratīyamānadravyakalpanayeti samānam /",
    "GSP33nysu__1u:12139": "tadidamuktam teṣāṃ viśiṣṭapratyayānāṃ nityasiddherdravyāntarakalpānāṃ vinā svabhāvādeva siddheḥ dravyāntarānumānāvasaro na bhavediti /",
    "GSP33nysu__1u:12140": "tadanena svarasato 'pratyāsannatve satīti viśeṣaṇāsiddhiḥ /",
    "GSP33nysu__1u:12141": "viśiṣṭavyavahārajanakatvamātrasya cānaikāntyamuktaṃ bhavati /",
    "GSP33nysu__1u:12142": "nanu viṣama upanyāsaḥ /",
    "GSP33nysu__1u:12143": "bhūtalābhāvayorasti sānnidhyam /",
    "GSP33nysu__1u:12144": "tena sambandhābhāve 'pi bhaviṣyati viśiṣṭavyavahāraḥ /",
    "GSP33nysu__1u:12145": "darśanasya durapahnavatvāt /",
    "GSP33nysu__1u:12146": "sambandhāntarakalpanasya ca vyarthatvāt /",
    "GSP33nysu__1u:12147": "naca taraṇiparispandānāṃ piṇḍasānnidhyamasti /",
    "GSP33nysu__1u:12148": "tato bhavitavyaṃ madhye dravyāntareṇeti /",
    "GSP33nysu__1u:12149": "maivam /",
    "GSP33nysu__1u:12150": "vināpi sānnidhyena ghaṭajñānamiti viśiṣṭapratyayadarśanāt /",
    "GSP33nysu__1u:12151": "kiñcābhāvasyāpi na bhūtalasānnidhyaṃ parapakṣe kimapi paśyāmaḥ /",
    "GSP33nysu__1u:12152": "astu vā tapanaparispandānāṃ piṇḍaṃ pratyupanāyakaṃ dravyāntaram /",
    "GSP33nysu__1u:12153": "tacca pṛthivyādikaṃ kiṃ na syāt /",
    "GSP33nysu__1u:12154": "tapanapiṇḍābhyāmasaṃsargānneti cenna /",
    "GSP33nysu__1u:12155": "ekaikasyāvyāpakatve 'pi bahūnāṃ saṃyuktasaṃyogabhūyastvena kriyopanāyakatvopapatteḥ /",
    "GSP33nysu__1u:12156": "naca taraṇipiṇḍāntakāle tāni na santyanupalambhāditi vācyam /",
    "GSP33nysu__1u:12157": "sūkṣmāṇāṃ kalpanīyatvāt /",
    "GSP33nysu__1u:12158": "naca vinigamanāyāṃ kāraṇābhāvaḥ /",
    "GSP33nysu__1u:12159": "saṃśaye 'pi pariśeṣāvadhāraṇānupapatteḥ /",
    "GSP33nysu__1u:12160": "dharmikalpanāto dharmakalpanasya laghīyastvāt /",
    "GSP33nysu__1u:12161": "ākāśo vā kiṃ na syāt /",
    "GSP33nysu__1u:12162": "na syāt /",
    "GSP33nysu__1u:12163": "viśeṣaguṇavattvātpṛthivyādivaditi cenna /",
    "GSP33nysu__1u:12164": "viśeṣaṇaguṇavato 'pi nīladravyasya paṭe nīlimopasaṅkrāmakatvadarśanāt /",
    "GSP33nysu__1u:12165": "sūryagatyupanāyakatvaṃ ca dravyasvarūpaṃ vā atīndriyaśaktirvā sahakāriśaktirvā /",
    "GSP33nysu__1u:12166": "nādyaḥ /",
    "GSP33nysu__1u:12167": "dravyamātre prasaṅgāt /",
    "GSP33nysu__1u:12168": "na dvitīyaḥ /",
    "GSP33nysu__1u:12169": "anabhyupagamāt /",
    "GSP33nysu__1u:12170": "tṛtīye('pi) kiṃ tadvayāpakatvaṃ vā, viśeṣaguṇaviraho veti va(vive)ktavyam",
    "GSP33nysu__1u:12171": "vayaṃ tu brūmaḥ /",
    "GSP33nysu__1u:12172": "vyāpakatvameva taditi /",
    "GSP33nysu__1u:12173": "anyathā manaso 'pi tatprasaṅgāt /",
    "GSP33nysu__1u:12174": "vyāpakatvasya prayojakatāyāmātmano 'pi tatprasaṅga iti cenna /",
    "GSP33nysu__1u:12175": "tadvayāpakatvābhāvasya vakṣyamāṇatvāt /",
    "GSP33nysu__1u:12176": "vyāpakatve 'pyaniṣyābhāvāt /",
    "GSP33nysu__1u:12177": "kriyopanāyakatvaṃ khalvāntarālikasya dravyasya nobhayasaṃyogātiriktaṃ kiñcit /",
    "GSP33nysu__1u:12178": "tadekasyevānekeṣāmapi samānam /",
    "GSP33nysu__1u:12179": "yadyākāśaṃ(ḥ) svasambandhenānyagataṃ dharmam anyatra saṅkrāmayet, tadā sarvaṃ sarvatra saṅkrāmayet aviśeṣāditi cenna /",
    "GSP33nysu__1u:12180": "niyatopasaṅkrāmakatvasyaiva kalpanīyatvāt /",
    "GSP33nysu__1u:12181": "gurvī hi dharmamātrakalpanāto dharmikalpanā /",
    "GSP33nysu__1u:12182": "anyathā kāle 'pi samānaḥ prasaṅgaḥ /",
    "GSP33nysu__1u:12183": "tatsiddhayasiddhibhyāmanavasaraduḥsthatvamiti cenna /",
    "GSP33nysu__1u:12184": "bhāvānavabodhāt /",
    "GSP33nysu__1u:12185": "viśiṣṭapratyayadarśanānantaraṃ bahavaḥ pakṣāḥ prāpnuvanti /",
    "GSP33nysu__1u:12186": "kimayaṃ svarasambandhanibandhanaḥ kiṃ vā atiriktasambandhādhīna iti /",
    "GSP33nysu__1u:12187": "dvitīye 'pi kiṃ sākṣātsambandho 'tra nimittamuta dravyāntarakṛta iti /",
    "GSP33nysu__1u:12188": "uttaratrāpa taddravyaṃ prasiddheṣvanyatamaṃ vā bhavatvanyadveti /",
    "GSP33nysu__1u:12189": "sarvatra bādhakāni paryālocayanprasiddhadravyeṣu yadbādhakaṃ paśyettadaprasiddhe 'pi kalpyamāne kathaṃ nānusandadhyāt /",
    "GSP33nysu__1u:12190": "anusandadhānaśca tatsvābhāvyena parihāraṃ cintayankalpanāgauravavyasanamapahāya laghīyāṃsameva pakṣaṃ na kathaṃ(vā)",
    "GSP33nysu__1u:12191": "rocayata ityasyārthasya vivakṣitatvāt /",
    "GSP33nysu__1u:12192": "para(pra)siddhatvena prasaṅgasya na doṣa ityasyāpyayamevābhiprāyaḥ /",
    "GSP33nysu__1u:12193": "kiñcāyaṃ prasaṅgo vastutaḥ sādhuḥ athābhāsaḥ /",
    "GSP33nysu__1u:12194": "nādyaḥ /",
    "GSP33nysu__1u:12195": "kālapratītyuttarakālaṃ vyāptibhaṅgāt /",
    "GSP33nysu__1u:12196": "dvitīye kathamākāśasya kriyopanāyakatvaṃ tyājayet /",
    "GSP33nysu__1u:12197": "anyathā jātinirākaraṇamapi na syāditi /",
    "GSP33nysu__1u:12198": "astu vā'kāśasya viśeṣaguṇavataḥ kriyopanāyakatvābhāvaḥ diśastu syāt viśeṣaguṇaśūnyatvāt vyāpakatvācca",
    "GSP33nysu__1u:12199": "tasyāḥ saṃyogopanāyakatvena siddhatvānneti cenna /",
    "GSP33nysu__1u:12200": "ubhayopanāyakatve 'pi bādhakābhāvāt /",
    "GSP33nysu__1u:12201": "sahakāribhedena ca vyavasthitāvyavasthitapratītijanakatvaṃ kalpyatāṃ lāghavādeva /",
    "GSP33nysu__1u:12202": "anyathā kāle 'pi bhedakalpanāprasaṅgāditi /",
    "GSP33nysu__1u:12203": "tadidamuktam /",
    "GSP33nysu__1u:12204": "tasya viśiṣṭapratyayasya nityena niyatena prasiddhenaiva pṛthivyādinā siddhernāprasiddhe dravye 'numānāvasaro bhavediti /",
    "GSP33nysu__1u:12205": "anye tu paramparaśabdābhyāṃ paratvāparatve guṇau yuvasthavirapiṇḍa(vartinau)gatau ācakṣate",
    "GSP33nysu__1u:12206": "tau asamavāyikāraṇasaṃyogāśrayatayā nimittakāraṇāpekṣābuddhisampādakatayā vā kālamanumāpayata iti /",
    "GSP33nysu__1u:12207": "tadapyuktanyāyena nirastamiti /",
    "GSP33nysu__1u:12208": "kiñca parāparādipratyayānāṃ sūryagatayo vā parā(tvā)paratve vā yadyālambanaṃ tadā astu kālānumānam",
    "GSP33nysu__1u:12209": "na caitadasti /",
    "GSP33nysu__1u:12210": "kālabhedānāmeva viśeṣaṇatayā pratīteḥ /",
    "GSP33nysu__1u:12211": "tathāhi /",
    "GSP33nysu__1u:12212": "paro 'yamityādi prayuktavantaḥ ko 'syārtha iti pṛṣṭāḥ laukikāḥ",
    "GSP33nysu__1u:12213": "parīkṣikāśca bahukālīna(no 'yamityādi) iti vyācakṣāṇā dṛśyante /",
    "GSP33nysu__1u:12214": "tatra kālasvarūpaṃ sākṣisiddham /",
    "GSP33nysu__1u:12215": "tadbahutvādi ca kvacitsākṣiṇā kvacidanumānādinā ca jñāyata iti /",
    "GSP33nysu__1u:12216": "etadapyuktam tadetaditi ślokābhyām /",
    "GSP33nysu__1u:12217": "anayaiva diśā diśo 'pi parāparapratyayādiliṅgatvaṃ nirākartavyam /",
    "GSP33nysu__1u:12218": "ta(me)detaṃ cirantanaṃ panthānamarocayamānā navīnāstu",
    "GSP33nysu__1u:12219": "dikkālayoranyathānumānamāhuḥ /",
    "GSP33nysu__1u:12220": "vivādādhyāsitaṃ kāryaṃ viśeṣaguṇarahitadravyābhyāṃ janyate kāryatvāt antaḥkaraṇadvayasaṃyogavaditi",
    "GSP33nysu__1u:12221": "(e)tada(pya)yuktam /",
    "GSP33nysu__1u:12222": "sādhye bahuvacanaprayoge(kṣepe)'tiprasaṅgāt /",
    "GSP33nysu__1u:12223": "naca dṛṣṭāntābhāvaḥ /",
    "GSP33nysu__1u:12224": "antaḥkaraṇagatabahutvasya sattvāt /",
    "GSP33nysu__1u:12225": "na cāntaḥkaraṇadvayasaṃyoge pramāṇamasti, mano manasā saṃyujyate",
    "GSP33nysu__1u:12226": "mūrtatvāccharīravaditi ca ākālike vidyadādau sandigdhavyabhicāram /",
    "GSP33nysu__1u:12227": "apara āha /",
    "GSP33nysu__1u:12228": "paramamahatparimāṇaṃ dravyacatuṣyayavṛtti parimāṇatvādaṇutvavaditi /",
    "GSP33nysu__1u:12229": "atra yadyākāśātma(gata)parimāṇapakṣīkārastadā siddhasādhanam ātmanāṃ bahutvāt /",
    "GSP33nysu__1u:12230": "ātmatvenaikyamupādāya prayoge 'pi bādhaḥ /",
    "GSP33nysu__1u:12231": "parimāṇadvayasya dravyacatuṣyayavṛttitvāyogāt /",
    "GSP33nysu__1u:12232": "ekaikadravyavṛtti khalu parimāṇam /",
    "GSP33nysu__1u:12233": "ata eva na kālādigatasya pakṣīkāraḥ /",
    "GSP33nysu__1u:12234": "āśrayāsiddhiścādhikā /",
    "GSP33nysu__1u:12235": "paramamahatparimāṇasāmānyaṃ viśeṣaguṇaśūnyadravyādhikaraṇānekavyaktivṛtti parimāṇatāratamyaviśrāntiviṣayajātitvāt aṇuparimāṇavṛttijātivat iti cānupapannam /",
    "GSP33nysu__1u:12236": "paramamahatparimāṇasāmānyaṃ hi parimāṇatvaṃ vā tadavāntarajātirvā /",
    "GSP33nysu__1u:12237": "ādye manaḥsiddhayāpyasya sambhavenārthāntaratā /",
    "GSP33nysu__1u:12238": "sāmānyasyāpyanekavṛttitāyā nirākariṣyamāṇatvena bādhāśrayāsiddhī ca /",
    "GSP33nysu__1u:12239": "na dvitīyaḥ /",
    "GSP33nysu__1u:12240": "tasyāḥ (tasya) nirākariṣyamāṇatvāt /",
    "GSP33nysu__1u:12241": "varṇasiddhayā arthāntaratvācca /",
    "GSP33nysu__1u:12242": "anekapadasthāne bahupadaprakṣepe atiprasaṅgācca /",
    "GSP33nysu__1u:12243": "astu kālasya diśaśca bahutvam, ātmavadupasaṅgrāhakaikyena dravyāṇāṃ navatvopapattiriti cettarhi diśā kālena vā sādhyaparyavasānā(sambhavā)dubhayasādhakatvamasya na syāt /",
    "GSP33nysu__1u:12244": "mā bhūditi cenna /",
    "GSP33nysu__1u:12245": "anekapadavaiyarthyāt /",
    "GSP33nysu__1u:12246": "anyatarasādhane 'nyatareṇārthāntaratāprasaṅgāt /",
    "GSP33nysu__1u:12247": "hetudṛṣṭāntayoścānupapattirvakṣyata ityalaṃ pallavena /",
    "GSP33nysu__1u:12248": "gaganādeḥsakalaprapañcasya traikālikābādhyatvaṃ sākṣisiddhamityuktamarthamupasaṃharanvivṛṇoti- ata iti //",
    "GSP33nysu__1u:12249": "ato 'doṣapratītasya satyatvaṃ sākṣiṇā matam // MAnuv_1,4.99ab //",
    "GSP33nysu__1u:12250": "na vidyate doṣaḥ kāraṇaṃ yasya jñānasya tena pratītasya viṣayīkṛtasyādoṣeṇa pratyakṣādinā vā pratītasya gaganādeḥ prapañcasya satyatvaṃ traikālikābādhyatvaṃ sākṣiṇā mataṃ siddham /",
    "GSP33nysu__1u:12251": "prāmāṇyagrahaṇādineti śeṣaḥ /",
    "GSP33nysu__1u:12252": "ayama(trā)bhiprāyaḥ /",
    "GSP33nysu__1u:12253": "ākāśakāladigātmamanāṃsi sukhādayaśca sākṣātsākṣisiddhāḥ /",
    "GSP33nysu__1u:12254": "taditare tu padārthā yathāsvam(yathāyatham) indriyaliṅgaśabdagamyāḥ /",
    "GSP33nysu__1u:12255": "jñānaṃ ca bhāvābhāvalakṣaṇaṃ svaviṣayaṃ sattvenaivāvagāhate, nāsattvena,",
    "GSP33nysu__1u:12256": "nāpyudāsīnena rūpeṇa /",
    "GSP33nysu__1u:12257": "nacaivaṃ ghaṭo 'sti ghaṭo nāstītipratyayānupapattiḥ paunaruktyādvayāghātācceti yuktam /",
    "GSP33nysu__1u:12258": "ghaṭo 'stīti deśakālaviśeṣasambandhisattāviṣayatvāt,",
    "GSP33nysu__1u:12259": "kvacidviparītākāṅkṣāvyavacchedāthartvāt, kvāpi vyākhyānavyākhyeyabhāvāt /",
    "GSP33nysu__1u:12260": "nāstītyasya ca deśakālaviśeṣasambandhisattāpratiṣedhaparatvāt /",
    "GSP33nysu__1u:12261": "nahi satā sakaladeśakālasatā bhavitavyamiti niyāmakamasti /",
    "GSP33nysu__1u:12262": "jñānagataṃ ca yāthārthyalakṣaṇaṃ prāmāṇyaṃ jñānagrāhakeṇaiva gṛhyate /",
    "GSP33nysu__1u:12263": "jñānagrāhakaśca sākṣītyavivādaṃ vādiprativādinoḥ /",
    "GSP33nysu__1u:12264": "tathāca sākṣiṇā jñānaprāmāṇyaṃ gṛhṇatā tadviṣayasya sakalaprapañcasya traikālikābādhyatvalakṣaṇaṃ satyatvameva gṛhītaṃ bhavati /",
    "GSP33nysu__1u:12265": "yadi hi jñānagocarasya nityasya vā anityasya vā sarvagatasya vā asarvagatasya vā arthasya",
    "GSP33nysu__1u:12266": "bādhaḥ syāt, ko 'rthastadā jñānaprāmāṇyaṃ sākṣiṇā pramitamityasyeti /",
    "GSP33nysu__1u:12267": "yadi tarhi jñānasvarūpagrāhakaḥ sākṣī tatprāmāṇyamapi gṛhṇanprapañcasatyatāṃ niścinuyāt, śuktirajatādijñānasvarūpagrāhako 'pi sa eveti tatprāmāṇyamapi gṛhṇan śuktirajatādikamapi satyaṃ vyavasthāpayet /",
    "GSP33nysu__1u:12268": "naca śuktirajatādijñānānāṃ prāmāṇyameva nāsti, kiṃ sākṣiṇā gṛhyatām iti",
    "GSP33nysu__1u:12269": "yuktam, prapañcagocarāṇāmapi jñānānāṃ prāmāṇyābhāvātkiṃ sākṣirā gṛhyata ityapi vaktuṃ śakyatvāt",
    "GSP33nysu__1u:12270": "tasmātsākṣiṇā prapañcasatyatāsiddhimabhilaṣatā jñānagrāhakasya sākṣiṇaḥ prāmāṇyagrāhakatvaṃ svabhāva iti vaktavyam /",
    "GSP33nysu__1u:12271": "tathā cokto 'tiprasaṅga ityata uktam- adoṣeti //",
    "GSP33nysu__1u:12272": "ayamarthaḥ /",
    "GSP33nysu__1u:12273": "na sākṣī jñānaṃ gṛhṇanpramāṇamevaitaditi gṛhṇāti /",
    "GSP33nysu__1u:12274": "kintarhya(tva)doṣaṃ cetpramāṇaṃ sadoṣamapramāṇamiti vyavasthayā /",
    "GSP33nysu__1u:12275": "yadā tvarthitvena prāmāṇyaṃ nirdidhārayiṣitaṃ tadā sajātīyavijātīyasaṃvādavisaṃvādabhāvābhāvalakṣaṇayā parīkṣayā doṣabhāvaṃ niścitya prāmāṇyamavadhārayati doṣadaśarne tvaprāmāṇyam /",
    "GSP33nysu__1u:12276": "prapañcapratīteśca prayatnenānviṣyāpi doṣamapaśyanprāmāṇyamevāvadhārayatīvati tatsatyatvaṃ sākṣisiddham /",
    "GSP33nysu__1u:12277": "nacaivam śuktirajatādīnām /",
    "GSP33nysu__1u:12278": "doṣāpratītidaśāyāṃ prāmāṇyānavadhāraṇāt, tatpratītau tvaprāmāṇyaniścayāt /",
    "GSP33nysu__1u:12279": "nanu śuktirajatādijñānasyāpi prāmāṇyaṃ nirdhāryata eva /",
    "GSP33nysu__1u:12280": "kathamanyathā niḥśaṅkā pravṛttiriti cet /",
    "GSP33nysu__1u:12281": "satyam /",
    "GSP33nysu__1u:12282": "nāsau sākṣirūpāvadhāraṇā /",
    "GSP33nysu__1u:12283": "api tu mānasīti vakṣyāmaḥ /",
    "GSP33nysu__1u:12284": "manasaśca doṣasaṃsargasambhavena na tāvatā prāmāṇyasiddhiriti /",
    "GSP33nysu__1u:12285": "nanu yadi parīkṣāsahakṛtaḥsākṣī jñānaprāmāṇyaṃ gṛhṇīyāt tadānavasthā syāt",
    "GSP33nysu__1u:12286": "parīkṣāpi hi svayaṃ pramāṇatvenāvadhṛtā paraprāmāṇyāvadhāraṇāyālam /",
    "GSP33nysu__1u:12287": "nānyathā /",
    "GSP33nysu__1u:12288": "tathāca tatrāpi parīkṣāntaramavataraṇīyamiti /",
    "GSP33nysu__1u:12289": "kiñca sākṣiṇo 'pyanavadhṛtapramāṇabhāvasya svayaṃ duḥsthasya na",
    "GSP33nysu__1u:12290": "paraprāmāṇyāvadhāraṇasamārthyamiti tatprāmāṇyāvadhāraṇāya parīkṣāntarāpekṣā grāhakāntarāpekṣā cetyanavasthaivetyata āha-",
    "GSP33nysu__1u:12291": "parīkṣādeśceti //",
    "GSP33nysu__1u:12292": "parīkṣādeśca satyatvaṃ tena hyeva mataṃ bhavet // MAnuv_1,4.99cd //",
    "GSP33nysu__1u:12293": "ādipadena sākṣī gṛhyate /",
    "GSP33nysu__1u:12294": "castvarthaḥ /",
    "GSP33nysu__1u:12295": "satyatvaṃ yathārthatvam /",
    "GSP33nysu__1u:12296": "tena sākṣiṇaiva kevalena na tu parīkṣāyuktena(sahakṛtena) /",
    "GSP33nysu__1u:12297": "hiśabdo 'syārthasyānubhavasiddhatvaṃ dyotayati /",
    "GSP33nysu__1u:12298": "tasmānnānavastheti hetau vā /",
    "GSP33nysu__1u:12299": "etaduktaṃ bhavati /",
    "GSP33nysu__1u:12300": "doṣābhāvāvadhāraṇārthaṃ nyāyānusandhānaṃ hi khalu parīkṣā /",
    "GSP33nysu__1u:12301": "sandigdhaścārtho nyāyaviṣayaḥ /",
    "GSP33nysu__1u:12302": "sandehaścobhayakoṭiprāpakasadbhāve bhavati /",
    "GSP33nysu__1u:12303": "evañca yatra yatra doṣasambhāvanayā tatsandehastatra tatraiva parīkṣāpekṣā nānyatra /",
    "GSP33nysu__1u:12304": "naca sarvatra doṣasandeho 'sti /",
    "GSP33nysu__1u:12305": "sākṣisiddhe 'rthe tatprāptyabhāvāt /",
    "GSP33nysu__1u:12306": "ato na tāvatparīkṣānavasthā /",
    "GSP33nysu__1u:12307": "tathāhi /",
    "GSP33nysu__1u:12308": "astyatra purataḥ pānīyamiti vākyaṃ śrutavato bhavati sandehaḥ kimidaṃ viparyayādimūlamuta neti /",
    "GSP33nysu__1u:12309": "puruṣavacasāmubhayathā darśanāt /",
    "GSP33nysu__1u:12310": "tata evārthe sandihānaḥ pratyāsīdan rūpaviśeṣādinānuminoti pānīyametaditi",
    "GSP33nysu__1u:12311": "tatrāpi bhavati saṃśayaḥ /",
    "GSP33nysu__1u:12312": "kimidamanumānamutābhāsam(sa) iti /",
    "GSP33nysu__1u:12313": "vyāptyādigrāhiṇāṃ yāthārthyāyāthārthyopalambhāt /",
    "GSP33nysu__1u:12314": "pratyāsannaścodakābhyavahārānantaraṃ rasaviśeṣāṇānumāyāpi pūrvavatsandigdhe /",
    "GSP33nysu__1u:12315": "pītodakastūdanyādinimittaduḥkhābhāvaṃ sukhaṃ cānubhavanna tatra saṃśete /",
    "GSP33nysu__1u:12316": "sukhādau tadabhāve ca sākṣisiddhe kadāpyanyathābhāvādyanupalambhāt /",
    "GSP33nysu__1u:12317": "naca pratītatvasāmānyena tatrāpi saṃśayaḥ /",
    "GSP33nysu__1u:12318": "viśeṣaniṣṭhasya niścāyakasya sadbhāvāt /",
    "GSP33nysu__1u:12319": "anyathā saṃśayānucchedena vyavahārābhāvaprasaṅgāt /",
    "GSP33nysu__1u:12320": "saṃśayābhāve ca na tatpūrvikā parīkṣeti kuto 'navasthā /",
    "GSP33nysu__1u:12321": "ata eva sākṣaprāmāṇyāvadhāraṇe parīkṣānavasthāpi parihṛtā /",
    "GSP33nysu__1u:12322": "grāhakānavasthā tu nāstyeva /",
    "GSP33nysu__1u:12323": "sākṣiṇaḥ svaprakāśatvena svaprāmāṇyagrāhakatvāt /",
    "GSP33nysu__1u:12324": "etāvānatra viśeṣaḥ /",
    "GSP33nysu__1u:12325": "indriyaliṅgaśabdajanyeṣu jñāneṣvanādau saṃsāre dvayīṃ gatimanusandadhatsākṣī na sahasaiva pramāṇametaditi niścetuṃ śaknoti /",
    "GSP33nysu__1u:12326": "kintu dāṣābhāvaniścayadvāraiva /",
    "GSP33nysu__1u:12327": "doṣābhāvaṃ ca na svayam(eva) avadhārayitumīṣye /",
    "GSP33nysu__1u:12328": "(api) kiṃ tu parīkṣāsahakṛta eva /",
    "GSP33nysu__1u:12329": "parīkṣāyāṃ cendriyaliṅgaśabdajāyāṃ pūrvanyāyena parīkṣāntaramanusarati yāvatsākṣātsvaviṣaye sukhādāvavatarati /",
    "GSP33nysu__1u:12330": "naca svātmanyanena kadāpyanyathābhāvo 'vagata iti sandehābhāvātparīkṣānusaraṇānnivartate /",
    "GSP33nysu__1u:12331": "nahi jñānasvarūpaṃ prāmāṇyaṃ ca viṣayīkartuṃ svamahimnaiva śaknoti /",
    "GSP33nysu__1u:12332": "tasya tu mānasyā doṣaśaṅkayā prāmāṇyagrahaṇaśaktiḥ pratibaddhā /",
    "GSP33nysu__1u:12333": "ato vyavasthaiva tatspṛśati /",
    "GSP33nysu__1u:12334": "na tvavadhāraṇasyeṣye /",
    "GSP33nysu__1u:12335": "parīkṣayā ca pratibandhe 'pagate nijayaiva śaktyā prāmāṇyamavadhārayati /",
    "GSP33nysu__1u:12336": "nacāsya vyutpādanasyāprāmāṇye 'pi samatvāttasyāpi svato grahaṇamiti vācyam",
    "GSP33nysu__1u:12337": "vaiṣamyāt /",
    "GSP33nysu__1u:12338": "prāmāṇyāvadhāraṇe hi parīkṣāyāḥ pratibandhakanivartakatvamātraṃ śakyate 'vadhārayitum /",
    "GSP33nysu__1u:12339": "pratibandhakarahite sākṣiprāmāṇyagrahe tadanapekṣaṇāt /",
    "GSP33nysu__1u:12340": "sahakāritve hi sarvatra tadapekṣā syāt /",
    "GSP33nysu__1u:12341": "tathā cānavasthetyuktam /",
    "GSP33nysu__1u:12342": "anyathā kāraṇatvaṃ vyāhanyeta /",
    "GSP33nysu__1u:12343": "na cāprāmāṇyaṃ kvāpi parīkṣānapekṣeṇa sākṣiṇā niścitacaram /",
    "GSP33nysu__1u:12344": "yena pratibandhakanivartakatvaṃ tasyāḥ pratīmaḥ /",
    "GSP33nysu__1u:12345": "kintu sārvatrikatvātkāraṇatvameva /",
    "GSP33nysu__1u:12346": "pratibandhakasya sārvatrikatvādanyathāsiddhaṃ sārvatrikatvamiti cenna /",
    "GSP33nysu__1u:12347": "pratibandhakanivṛttāvaprāmāṇyaga(he)haṇe ca parīkṣāyāḥ kāraṇatvopapatteḥ /",
    "GSP33nysu__1u:12348": "evaṃ sati gauravamiti cenna /",
    "GSP33nysu__1u:12349": "viśeṣāvadhāraṇāyā aśakyatvasyaiva kalpakābhāvāt /",
    "GSP33nysu__1u:12350": "tathāpi parīkṣānvayavyatirekānuvidhāyi(yaka)tvasyānyathāsiddhiḥ śaṅkayata iti cet (na) /",
    "GSP33nysu__1u:12351": "pratibandhakasya sārvatrikatāyāḥ kvāpyadarśanenānyathāsiddhiśaṅkānirāsāt /",
    "GSP33nysu__1u:12352": "anyathā sarvatra sahakāriṇāṃ tathātvaṃ syāt /",
    "GSP33nysu__1u:12353": "yadi jñānagrāhakātiriktasya yathākathamapi praveśātprāmāṇyasya paratastvamiti matam, tadā sākṣiṇa eva svataḥprāmāṇyamanyasya parata ityaṅgīkāre 'pi na kaścidvirodha iti saṅkṣepaḥ vistarastu svayam(eva)ācāryeṇa vakṣyate /",
    "GSP33nysu__1u:12354": "atha matam /",
    "GSP33nysu__1u:12355": "sākṣī pratyakṣādīnāṃ prāmāṇyaṃ gṛhṇannapi katipayakālakatipayapuruṣasambandhibandhivaidhuryarūpameva",
    "GSP33nysu__1u:12356": "na punarasya kadācitkutrāpi kenāpi svārthavyabhicāro na bhaviṣyatītyevaṃrūpam /",
    "GSP33nysu__1u:12357": "tatkathaṃ tenātyantikabādhābhāvalakṣaṇaṃ satyatvaṃ viśvasya siddhayedityata āha- anyatheti",
    "GSP33nysu__1u:12358": "anyathā śrutiyuktayādipramāṇaiśca sahaiva tu /",
    "GSP33nysu__1u:12359": "akasmād vinivṛttiśca kiṃ viśvasya na śaṅkayate // MAnuv_1,4.100 //",
    "GSP33nysu__1u:12360": "sākṣiṇaḥ sarvathā bādhavaidhurvalakṣaṇaprāmāṇyāgrāhakatve viśvasya pūrṇasya brahmaṇo 'pi prapañcavadvinivṛttiḥ kiṃ kasmānna śaṅkayate /",
    "GSP33nysu__1u:12361": "nivartakābhāvādityata uktam- akasmāditi //",
    "GSP33nysu__1u:12362": "nanu ca”satyaṃ jñānam'”tatsatyam'; ityādiśrutyā, brahma na nivṛttimat",
    "GSP33nysu__1u:12363": "ajñānatatkāryātiriktatvāt ityādyanumānena, niradhiṣṭhānakasyāsākṣikasya",
    "GSP33nysu__1u:12364": "bhramasya, niravadhikasya bādhasya cādarśanātprapañcāropādyanyathānupapattyā,",
    "GSP33nysu__1u:12365": "brahmaṇaḥsatyatāvagamāttannetyata uktam- śrutīti //",
    "GSP33nysu__1u:12366": "eteṣāmapi pramāṇānāṃ pratyakṣādīnāmiva vinivṛttiḥ śaṅkayatāmityarthaḥ /",
    "GSP33nysu__1u:12367": "etaduktaṃ bhavati /",
    "GSP33nysu__1u:12368": "“prapañcaviṣayāṇāṃ pratyakṣādipramāṇānāṃ nātyantikaṃ prāmāṇyaṃ sākṣī gṛhṇāti /",
    "GSP33nysu__1u:12369": "kintu tātkālikameva'; iti vadanvaktavyaḥ /",
    "GSP33nysu__1u:12370": "sākṣiṇaḥ kimātyantikaprāmāṇyagrahaṇe śaktirastyuta nāsti /",
    "GSP33nysu__1u:12371": "ādye kathaṃ prapañcaviṣayāṇāṃ pratyakṣādīnāṃ prāmāṇyamātyantikaṃ na gṛhṇīyāt /",
    "GSP33nysu__1u:12372": "dvitīye brahmaṇaḥ satyatāpratipādakānāṃ śrutyādīnāmapi nātyantikaṃ prāmāṇyaṃ gṛhṇīyāt /",
    "GSP33nysu__1u:12373": "tathāca na brahmaṇo 'bādhyatvamātyantikaṃ siddhayet /",
    "GSP33nysu__1u:12374": "tataśca sādhakabādhakapramāṇābhāvāttasyāpi bādhaḥ śaṅkayeta /",
    "GSP33nysu__1u:12375": "evaṃca tajjñānamapi na tattvajñānamiti na tadarthaḥ prayatnaḥ syāt /",
    "GSP33nysu__1u:12376": "atha kvacicchaktiḥ kvacinneti brūyāttadā niyāmakaṃ vācyamiti /",
    "GSP33nysu__1u:12377": "nanu yadi brahma bādhārhaṃ syāttarhīyatā kālena kuto na nivṛttam /",
    "GSP33nysu__1u:12378": "tasmāditaḥpūrvaṃ bādharahitatvānnottaratrāpi bādhaḥ śaṅkayata iti cenna /",
    "GSP33nysu__1u:12379": "uktottaratvāt /",
    "GSP33nysu__1u:12380": "asyā apyupapatteḥ sākṣigrāhyapramāṇabhāvāyā ātyantikaprāmāṇyāsiddheḥ /",
    "GSP33nysu__1u:12381": "anyathā prapañcagrāhiṇāṃ pratyakṣādīnāmapi tathātvasyānivāraṇāt /",
    "GSP33nysu__1u:12382": "vyavasthāpakābhāvāt /",
    "GSP33nysu__1u:12383": "dūṣaṇāntaramāha- itaḥpūrvamiti //",
    "GSP33nysu__1u:12384": "itaḥ pūrvaṃ tathābhāvād yadi no saṃsṛtergatiḥ // MAnuv_1,4.101ab //",
    "GSP33nysu__1u:12385": "tathābhāvāt nivṛttyabhāvāt /",
    "GSP33nysu__1u:12386": "yadi brahmaṇo nivṛttinar śaṅkayata iti sambandhaḥ /",
    "GSP33nysu__1u:12387": "tarhītyadhyāhāraḥ /",
    "GSP33nysu__1u:12388": "gatirnivṛttiḥ syāditi śeṣaḥ /",
    "GSP33nysu__1u:12389": "ayamāśayaḥ /",
    "GSP33nysu__1u:12390": "itaḥpūrvamanivṛttatvāditi kiṃ brahmaṇo nivṛttyabhāve sambhāvanoktatānumānam /",
    "GSP33nysu__1u:12391": "nādyaḥ /",
    "GSP33nysu__1u:12392": "sambhāvanāyā api saṃśayarūpatvena śaṅkānivāraṇāsāmarthyāt /",
    "GSP33nysu__1u:12393": "na dvitīyaḥ /",
    "GSP33nysu__1u:12394": "tathā sati saṃsṛteravidyāyā nivṛttyabhāvaprasaṅgāt /",
    "GSP33nysu__1u:12395": "na hītaḥprāṅmūlāvidyā nivṛttā /",
    "GSP33nysu__1u:12396": "anyathā tasyāmeva vyabhicāraḥsyāditi /",
    "GSP33nysu__1u:12397": "kiñca śuktirajatādikaṃ prāganivṛttameva nivartate /",
    "GSP33nysu__1u:12398": "nivṛttasya nivṛttyayogāt /",
    "GSP33nysu__1u:12399": "ato viruddhatā ca /",
    "GSP33nysu__1u:12400": "anyathetyādyanyathā vyākhyāyate /",
    "GSP33nysu__1u:12401": "anyathā sākṣiṇaḥ prapañcagrāhakapratyakṣādyātyantikaprāmāṇyāgrāhakatve,",
    "GSP33nysu__1u:12402": "viśvasya viyadāderuttarakṣaṇa eva nivṛttirvināśaḥ kiṃ na śaṅkayate /",
    "GSP33nysu__1u:12403": "tathāca sarvapravṛttivilayaḥ syāt /",
    "GSP33nysu__1u:12404": "parameśvarasañjihīrṣādyabhāvādityata uktam- akasmāditi //",
    "GSP33nysu__1u:12405": "(anu-1117 pṛṣṭhe draṣṭavyam /",
    "GSP33nysu__1u:12406": ") nanvīśvarecchayaiva śrutismṛtītihāsapurāṇāni prapañcapralayaṃ pratipādayanti, viśvavināśo na nirhetuko vināśatvātpaṭanāśavadityanumānamapi /",
    "GSP33nysu__1u:12407": "tatkathamevaṃ śaṅkayata ityata uktam- śrutīti //",
    "GSP33nysu__1u:12408": "pramāṇānāṃ nivṛttirnāmātyantikaprāmāṇyābhāvaḥ /",
    "GSP33nysu__1u:12409": "tātparyaṃ pūvarvat /",
    "GSP33nysu__1u:12410": "nanu prāgito na prapañca(vi)layo 'kasmādabhūt /",
    "GSP33nysu__1u:12411": "tatkathamuttaratrāpi śaṅkayeta ityata (uktam) āha- itaḥ pūrvamiti //",
    "GSP33nysu__1u:12412": "kimatra yatpūrvaṃ nābhūttaduttaratrāpi na bhaviṣyatīti vyāptiḥ, kiṃvā yatpūrvaṃ na nirhetukaṃ vinaṣṭaṃ na taduttaratrāpi tathā vināśavaditi,",
    "GSP33nysu__1u:12413": "yadvā yannirhetukaṃ na tadbhaviṣyatīti vyāptiḥ, pūrvoktistu tadupapādanāyeti /",
    "GSP33nysu__1u:12414": "nādyaḥ /",
    "GSP33nysu__1u:12415": "saṃsṛteravidyāyā nivṛttyabhāvaprasaṅgāt /",
    "GSP33nysu__1u:12416": "na dvitīyaḥ /",
    "GSP33nysu__1u:12417": "saṃsāranivṛttiprasaṅgāt /",
    "GSP33nysu__1u:12418": "tathāhi /",
    "GSP33nysu__1u:12419": "vidyā saṃsāranivṛttihetuḥ /",
    "GSP33nysu__1u:12420": "sāpyavidyātmakatvātsaṃsṛtireva /",
    "GSP33nysu__1u:12421": "naca tasyā nivartakāntaramasti /",
    "GSP33nysu__1u:12422": "tathācākasmātkimapi na nivartata ityaṅgīkāre no saṃsṛtergatiḥ /",
    "GSP33nysu__1u:12423": "vidyā svayameva svanivṛttiheturavidyāmātravirodhitvāditi cenna /",
    "GSP33nysu__1u:12424": "evaṃ tarhi prapañco 'pyuttarakṣaṇe (svayameva) nivartiṣyata iti śaṅkā syāt",
    "GSP33nysu__1u:12425": "ata eva na tṛtīyo 'pīti /",
    "GSP33nysu__1u:12426": "uktamevārthaṃ vivṛṇoti- vākyeti //",
    "GSP33nysu__1u:12427": "vākyānumāditaścet syāt tatprāmāṇyaṃ ca sākṣitaḥ // MAnuv_1,4.101cd //",
    "GSP33nysu__1u:12428": "athavā no saṃsṛtergatirityuktam /",
    "GSP33nysu__1u:12429": "saṃsāragateḥ śrutyādisiddhatvāt /",
    "GSP33nysu__1u:12430": "tadasiddhayā ca hetorviśeṣaṇādityata āha- vākyeti //",
    "GSP33nysu__1u:12431": "brahmaṇo 'pi nivṛttyāśaṅkāyāmāpāditāyāṃ yadi paro vākyānumādito nivṛttyabhāvaniścayaḥ syāditi brūyāt, yadi vā ākasmikottarakṣaṇe",
    "GSP33nysu__1u:12432": "pralayaśaṅkāpādane vākyānumāditaḥ parameśvarecchādinaiva syāditi manyeta,",
    "GSP33nysu__1u:12433": "yadi ca vākyānumāditaḥ saṃsāranivṛttiḥ syāditi vadet, tadā tasya vākyādeḥ",
    "GSP33nysu__1u:12434": "prāmāṇyaṃ kena niścitamiti vaktavyam /",
    "GSP33nysu__1u:12435": "sākṣītareṇetyaṅgīkāre jñānasya sākṣivedyatvena parataḥ prāmāṇyagrahāpatteḥ sākṣiṇaiveti vaktavyam",
    "GSP33nysu__1u:12436": "tataḥ kimiti cet /",
    "GSP33nysu__1u:12437": "sākṣī kiṃ brahmasatyatvādipratipādakānāṃ vākyādīnāṃ prāmāṇyaṃ tātkālikameva gṛhṇāti kiṃvā'tyantikam",
    "GSP33nysu__1u:12438": "ādye na tena brahmābādhyatvādisiddhiriti noktaśaṅkānivṛttiḥ /",
    "GSP33nysu__1u:12439": "dvitīye tvāha- tatprāmāṇyamiti //",
    "GSP33nysu__1u:12440": "tatprāmāṇyaṃ yathā sākṣī sthāpayatyevameva hi /",
    "GSP33nysu__1u:12441": "sarvakāleṣvapi sthairyād vyabhicāramapohya ca // MAnuv_1,4.102 //",
    "GSP33nysu__1u:12442": "evamakṣajamānatvasiddhāṃ viśvasya satyatām /",
    "GSP33nysu__1u:12443": "kimiti sthāpayennāyaṃ ... // MAnuv_1,4.103a-c //",
    "GSP33nysu__1u:12444": "yathāśabdasyātrottaratra ca sambandhaḥ /",
    "GSP33nysu__1u:12445": "tasya brahmasatyatvādipratipādakavākyādeḥ prāmāṇyaṃ yathā sākṣī vartamānakālīnaṃ sthāpayati gṛhṇāti /",
    "GSP33nysu__1u:12446": "evameva sarvakāleṣvapi sthairyeṇa gṛhṇāti /",
    "GSP33nysu__1u:12447": "hiśabdaḥ paraprasiddhidyotakaḥ /",
    "GSP33nysu__1u:12448": "sthairyameva vivṛṇoti /",
    "GSP33nysu__1u:12449": "vyabhicāraṃ bādham apohya nirākṛtyaiveti /",
    "GSP33nysu__1u:12450": "na kevalaṃ brahmasatyatvatvādivākyādiprāmāṇyaṃ sākṣī tātkālikaṃ gṛhṇāti kintvātyantikamevetyarthaḥ",
    "GSP33nysu__1u:12451": "athavā yathāśabdasyottareṇaiva sambandhaḥ /",
    "GSP33nysu__1u:12452": "sthāpayatyāntikameva gṛhṇātītyarthaḥ /",
    "GSP33nysu__1u:12453": "asyaiva vivaraṇamevameveti /",
    "GSP33nysu__1u:12454": "itiśabdo 'dhyāhāryaḥ /",
    "GSP33nysu__1u:12455": "sarvakāleṣvapīdamevameva na kadāpi viṣayāpahāralakṣaṇaṃ bādhamāpnotīti vyabhicāramapohya tata eva sthairyeṇa gṛhṇātīti /",
    "GSP33nysu__1u:12456": "yadvaivaṃśabdaḥ samuccaye /",
    "GSP33nysu__1u:12457": "sākṣī brahmādiviṣayavākyādiprāmāṇyaṃ sthāpayatyātyantikaṃ gṛhṇāti /",
    "GSP33nysu__1u:12458": "ata eva tadviṣayamapi brahmādikaṃ sarvakāleṣvapi sthairyādatiśayena vyabhicāramapohyaiva sthāpayatīti",
    "GSP33nysu__1u:12459": "prāmāṇyā(tyantikatvā)ntargatatvādviṣayābādhyatāyā iti hiśabdātharḥ /",
    "GSP33nysu__1u:12460": "evamiti dārṣyāntikoktiḥ /",
    "GSP33nysu__1u:12461": "ayaṃ sākṣī yadi tatsatyamityādipramāṇaprāmāṇyamātyantikaṃ gṛhṇan tadviṣayasya brahmādestraikālikābādhyatvaṃ vyavasthāpayettarhi tathaiva viśvaviṣayasyākṣajādijñānasyātyantikaṃ prāmāṇyaṃ gṛhṇan tadantargatāṃ viśvasyābādhyatāmapi sthāpaye(deva)t aviśeṣāditi samudāyārthaḥ /",
    "GSP33nysu__1u:12462": "nanu gṛhṇātvātyantikaṃ prāmāṇyamakṣajādīnāṃ sākṣī /",
    "GSP33nysu__1u:12463": "tasya tathātvaṃ tu kutaḥ /",
    "GSP33nysu__1u:12464": "tataśca na viśvasatyatāsiddhirityata āha- nirdoṣeti //",
    "GSP33nysu__1u:12465": "... nirdoṣajñānaśaktitaḥ // MAnuv_1,4.103d //",
    "GSP33nysu__1u:12466": "sākṣiṇo nirdoṣajñānarūpatvaśaktyā tathātvamapi siddhayati /",
    "GSP33nysu__1u:12467": "anyathā brahmasatyatvādyapi na siddhayet /",
    "GSP33nysu__1u:12468": "yadvā tatsatyamityāderātyantikaṃ prāmāṇyaṃ gṛhṇāti sākṣī,",
    "GSP33nysu__1u:12469": "viśvaviṣayasyākṣajādestu tātkālikameveti kiṃ na syādityata āha- nirdoṣeti",
    "GSP33nysu__1u:12470": "ayamarthaḥ /",
    "GSP33nysu__1u:12471": "tatsatyamityādijñānasyātyantikaṃ prāmāṇyaṃ gṛhṇāti sākṣītyatra kiṃ nimittam /",
    "GSP33nysu__1u:12472": "jñānaṃ gṛhṇan tasya nirdoṣatāyāṃ prāmāṇyamapi gṛhṇātīti sākṣiṇaḥ svabhāvo 'yamiti cet /",
    "GSP33nysu__1u:12473": "kathaṃ tarhyakṣajāderapi ātyantikaṃ prāmāṇyaṃ na gṛhṇīyāt /",
    "GSP33nysu__1u:12474": "tasyāpi nirdoṣajñānarūpa(tva)śaktisadbhāvāditi /",
    "GSP33nysu__1u:12475": "athavā kiṃ sākṣī kutrāpi prāmāṇyamātyantikaṃ grahītuṃ na śaknoti /",
    "GSP33nysu__1u:12476": "kiṃvā kvacicchaktaḥ kvacidaśaktaḥ /",
    "GSP33nysu__1u:12477": "ādyasyottaram- anyathetyādi /",
    "GSP33nysu__1u:12478": "dvitīyasyottaram- vākyeti //",
    "GSP33nysu__1u:12479": "syādetadevaṃ yadyakṣajādijñānaṃ nirdoṣaṃ syāt /",
    "GSP33nysu__1u:12480": "na caivam /",
    "GSP33nysu__1u:12481": "avidyākṛtaprapañcaviṣayatvāt śuktirajatādijñānavat /",
    "GSP33nysu__1u:12482": "nanvavidyā kimāśriteti cet /",
    "GSP33nysu__1u:12483": "jīvāśriteti brūmaḥ /",
    "GSP33nysu__1u:12484": "nanvatrāpi dūṣaṇamuktam”svato 'nyatā'; iti /",
    "GSP33nysu__1u:12485": "naitadasti /",
    "GSP33nysu__1u:12486": "tadbhedasyāpyāvidyakatvāt /",
    "GSP33nysu__1u:12487": "naca cakrakādidoṣaḥ /",
    "GSP33nysu__1u:12488": "prapañca(viśva)sya jīvājñānakṛtatvena śrutyādisiddhatvāt /",
    "GSP33nysu__1u:12489": "pramite cārthe tarkāṇāmavakāśābhāvāt /",
    "GSP33nysu__1u:12490": "naca kalpyābhāvadoṣaḥ /",
    "GSP33nysu__1u:12491": "viśvasyaikājñānakṛtatvāṅgīkārāt /",
    "GSP33nysu__1u:12492": "tadatiriktajīvajaḍaprapañcasya kalpyatvopapatteḥ /",
    "GSP33nysu__1u:12493": "ekajīvavādo hi māyāvādināṃ paraṃ hṛdayam /",
    "GSP33nysu__1u:12494": "bahujīvavādastu mandānāmābhimukhyāyāvatārita ityata āha- eketi //",
    "GSP33nysu__1u:12495": "ekajñānakṛtaṃ viśvamiti yaccoṣyate mṛṣā /",
    "GSP33nysu__1u:12496": "bahujñānakṛtaṃ viśvamiti tasyottaraṃ bhavet // MAnuv_1,4.104 //",
    "GSP33nysu__1u:12497": "ucyate brahmavivartavādibhiḥ, mṛṣā pramāṇena vinā /",
    "GSP33nysu__1u:12498": "etaduktaṃ bhavati /",
    "GSP33nysu__1u:12499": "syādapīdaṃ kathañcit /",
    "GSP33nysu__1u:12500": "yadi viśvasyaikajīvājñānakalpitatvaṃ syāt /",
    "GSP33nysu__1u:12501": "na caitadasti /",
    "GSP33nysu__1u:12502": "pramāṇābhāvāt /",
    "GSP33nysu__1u:12503": "śrutyāderanupadameva samyagvyākhyāsyamānatvāt /",
    "GSP33nysu__1u:12504": "bahūnāmīśvarasya tatpreritānāṃ brahmādīnāṃ ca jñānecchāprayatnairnimittatve śrutyādipramāṇasadbhāvena tadviruddhatvācceti /",
    "GSP33nysu__1u:12505": "kiñcaikajīvājñānaparikalpitaṃ jīvajaḍātmakaṃ samastamiti vadanpraṣṭavyaḥ kimasāveko jīvastvam utānya iti /",
    "GSP33nysu__1u:12506": "anyaścettadajñānakalpitasya tava bandhamokṣābhāvādvayarthaṃ",
    "GSP33nysu__1u:12507": "pārivrājyādikamā(mityā)padyeta /",
    "GSP33nysu__1u:12508": "ādye 'pi prativādipramukhānjīvānpaśyasi na vā /",
    "GSP33nysu__1u:12509": "prathame 'pi (kiṃ) santītyuta na santīti /",
    "GSP33nysu__1u:12510": "ādyaṃ dūṣayati- parasyeti //",
    "GSP33nysu__1u:12511": "parasya satyatāṃ jānannapi yaḥ svātmataskaraḥ /",
    "GSP33nysu__1u:12512": "paro nāstīti vadati ... // MAnuv_1,4.105a-c //",
    "GSP33nysu__1u:12513": "yaḥ parasya prativādyādeḥ satyatāṃ jānannapi paro nāstīti vadati /",
    "GSP33nysu__1u:12514": "sa svātmataskara iti yojanā /",
    "GSP33nysu__1u:12515": "svātmānamiva paramapi satyatayā paśyato 'hameka eva satyo madajñānakalpitāḥ sarve jīvā jaḍāśceti vacanaṃ svānubhavaviruddhamityarthaḥ /",
    "GSP33nysu__1u:12516": "nahi tvadajñānaparikalpitaṃ samastamityatra balavatpramāṇamasti /",
    "GSP33nysu__1u:12517": "yena darśanamapi bādhyeta /",
    "GSP33nysu__1u:12518": "nahi sattvena pratīyamānasyāpi gandharvanagarāderasattvamevāṅgīkriyate /",
    "GSP33nysu__1u:12519": "kintu balavatpramāṇabādhāt /",
    "GSP33nysu__1u:12520": "anyathā prativādyajñānakalpitastvamiti kathaṃ na syāḥ /",
    "GSP33nysu__1u:12521": "tathā cāniścayena na mokṣārthā pravṛttiḥ syāditi /",
    "GSP33nysu__1u:12522": "dvitīyatṛtīyau nirācaṣṭe- kimiti //",
    "GSP33nysu__1u:12523": "... kimityunmattavad vadet // MAnuv_1,4.105d //",
    "GSP33nysu__1u:12524": "yadi paraḥ prativādyādijīvānna paśyati, paśyanvā na santīti paśyati, tadā kimityunmattavadvavadet",
    "GSP33nysu__1u:12525": "na kathāyāṃ praviśet /",
    "GSP33nysu__1u:12526": "na śāstraṃ viracayedvayākuryādvā /",
    "GSP33nysu__1u:12527": "anyathonmattavannāyaṃ laukiko nāpi parīkṣaka ityupekṣaṇīyaḥ syāt /",
    "GSP33nysu__1u:12528": "kuto na vadet /",
    "GSP33nysu__1u:12529": "yena vadantunmattapadavīmāsādayedityata āha- parābhāva iti //",
    "GSP33nysu__1u:12530": "parābhāve hi vāg vyarthā ... // MAnuv_1,4.106a //",
    "GSP33nysu__1u:12531": "vācaḥ parabodhanārthatvāt /",
    "GSP33nysu__1u:12532": "parābhāve ca tadvaiyarthyādvayarthyāṃ vācaṃ na prayuñjīta /",
    "GSP33nysu__1u:12533": "prayuñjānaśca kathamunmatto na syāditi /",
    "GSP33nysu__1u:12534": "satyaṃ parābhāve vacanamanarthakam /",
    "GSP33nysu__1u:12535": "mayāpi kimapi nocyata ityata āha- yadīti //",
    "GSP33nysu__1u:12536": "... yadi naivocyate tadā /",
    "GSP33nysu__1u:12537": "kaśāvetrādikaṃ tasya taskarasyottaraṃ vadet // MAnuv_1,4.106b-d //",
    "GSP33nysu__1u:12538": "mayā kimapi kadāpi naivocyata iti yadyucyate tadā svakriyāvirodhiśraḥ sakalalokāvagatārthāpalāpinastasya taskarasyaiva daṇḍa evocito na pratyuttaram /",
    "GSP33nysu__1u:12539": "paramārthato nocyata ityucyata iti cet /",
    "GSP33nysu__1u:12540": "tatkiṃ pratīyogyabhāve niścite vyavahārato 'pi vadantaḥ prekṣāvanto bhavanti, yenedamucyeteti",
    "GSP33nysu__1u:12541": "prāk prapañcamithyātvasiddhaye parodāhṛtānāṃ śrutīnāṃ bāhyopapattivirodhaḥ (pratipā)vyutpāditaḥ",
    "GSP33nysu__1u:12542": "idānīmāntarānupapattipradarśanapūrvakaṃ tāsāmaviruddhārthavyākhyānārthamuttaro granthaḥ /",
    "GSP33nysu__1u:12543": "athavā sarvaśrutisādhāraṇānupapattiḥ prāk prapañcitā /",
    "GSP33nysu__1u:12544": "idānīmasādhāraṇānupapattirvyutpādyate /",
    "GSP33nysu__1u:12545": "tatra tāvatprapañco yadi vidyetetyādivākyadvayaṃ paṭhitvā parābhimate",
    "GSP33nysu__1u:12546": "'rthe 'nupapattimāha- prapañca iti //",
    "GSP33nysu__1u:12547": "prapañco yadi vidyeta nivarteta na saṃśayaḥ /",
    "GSP33nysu__1u:12548": "māyāmātramidaṃ dvaitamadvaitaṃ paramārthataḥ // MAnuv_1,4.107 //",
    "GSP33nysu__1u:12549": "vikalpo vinivarteta kalpito yadi kenacit /",
    "GSP33nysu__1u:12550": "upadeśādayaṃ vādo 'jñāte dvaitaṃ na vidyate // MAnuv_1,4.108 //",
    "GSP33nysu__1u:12551": "ityatra yadiśabdau ca nivarteteti ca dvayam /",
    "GSP33nysu__1u:12552": "viśvasya satyatāmāhur ... // MAnuv_1,4.109a-c //",
    "GSP33nysu__1u:12553": "nanvatra sūtragṛhītatayā pareṇopāttānāṃ śrutīnāmanupapattyādikaṃ prathamatā vaktavyam /",
    "GSP33nysu__1u:12554": "satyam /",
    "GSP33nysu__1u:12555": "tathāpyekajīvājñānaparikalpitatve samastasya, na pramāṇamastītyanantaramevoktam /",
    "GSP33nysu__1u:12556": "asyāṃ ca tadāpātataḥ pratīyate /",
    "GSP33nysu__1u:12557": "“anādimāyayā supto yadā jīvaḥ prabuddhayate'; ityuktatvāt /",
    "GSP33nysu__1u:12558": "ata ubhayānuguṇyādasyāḥ prathamaprāptiḥ /",
    "GSP33nysu__1u:12559": "ityatra ślokadvaye yadiśabdadvayaṃ nivarteteti liṅprayogadvayaṃ ca /",
    "GSP33nysu__1u:12560": "upalakṣaṇaṃ caitat /",
    "GSP33nysu__1u:12561": "vidyetetyapi grāhyam /",
    "GSP33nysu__1u:12562": "tathā kenaciditi /",
    "GSP33nysu__1u:12563": "satyatāmityupalakṣaṇam /",
    "GSP33nysu__1u:12564": "anāditāṃ ceti grāhyam /",
    "GSP33nysu__1u:12565": "āhurityavagamayantītyarthaḥ /",
    "GSP33nysu__1u:12566": "tathāca viśvamithyātvaparatayā vyākhyāne tadanupapattiriti śeṣaḥ /",
    "GSP33nysu__1u:12567": "yadyatra prapañcamithyātvamabhi(saṃ)dhitsitaṃ syāttadā yo 'yaṃ prapañco vidyata iva dṛśyate sa nivartiṣyate /",
    "GSP33nysu__1u:12568": "ajñānena kalpito vikalpo vinivartiṣyata iti vaktavyam /",
    "GSP33nysu__1u:12569": "yadyādyāstuśabdā vigatārthā viruddhārthāśca /",
    "GSP33nysu__1u:12570": "tatprayoge hi prasaṅgadvayaparametadvākyadvayamiti vijñāyate /",
    "GSP33nysu__1u:12571": "yadi parvato niragniko bhavet tarhi nirdhūmo 'pi syāditi yathā /",
    "GSP33nysu__1u:12572": "prasaṅgasya ca viparyaye paryavasānādanivṛttyādikameva vākyasāmarthyāllabhyata iti parakīyamarthamapākurvataiva śrutitātparyaṃ sūcitam /",
    "GSP33nysu__1u:12573": "tatspaṣṭīkurvanvidyetetyasyārthaṃ tāvadāha- vidyeteti //",
    "GSP33nysu__1u:12574": "... vidyetotpattimeva ca // MAnuv_1,4.109d //",
    "GSP33nysu__1u:12575": "ityetacchabdarūpamutpattimevāha /",
    "GSP33nysu__1u:12576": "natu sattāmiti prakṛtyarthakathanam /",
    "GSP33nysu__1u:12577": "caśabdena nivarteteti vināśamāha /",
    "GSP33nysu__1u:12578": "natu bādhamiti samuccinoti /",
    "GSP33nysu__1u:12579": "vidyaterutapattyarthatvaṃ kuta ityata āha- videti //",
    "GSP33nysu__1u:12580": "vidotpattāviti hyasmād dhātor ... // MAnuv_1,4.110ab //",
    "GSP33nysu__1u:12581": "vidotpattāviti hyasmāddhātoḥ /",
    "GSP33nysu__1u:12582": "dhātordhātuvyākhyānādityarthaḥ /",
    "GSP33nysu__1u:12583": "vidyaterutpattyarthatvaṃ pratyetavyamiti pūrveṇa sambandhaḥ /",
    "GSP33nysu__1u:12584": "dhātoriti ṣaṣṭhayantaṃ vā /",
    "GSP33nysu__1u:12585": "tasya vyākhyānāditi śeṣaḥ /",
    "GSP33nysu__1u:12586": "mandānāmaprasiddhamapīdaṃ dhātuvyākhyānaṃ bahujñānāṃ prasiddhameveti",
    "GSP33nysu__1u:12587": "hiśabda(bdārthaḥ)ḥ /",
    "GSP33nysu__1u:12588": "tathāpyutpavireveti kutaḥ, sattātra kuto netyata āha- utpattireveti //",
    "GSP33nysu__1u:12589": "... utpattireva hi /",
    "GSP33nysu__1u:12590": "nivṛttivyāptiyuk prāyaḥ prapañco bhedapañcakaḥ // MAnuv_1,4.110b-d //",
    "GSP33nysu__1u:12591": "atra hi prapañco yadi vidyeta tarhi nivarteteti yadiśabdādibalātprasaṅgo 'yamiti jñāyate",
    "GSP33nysu__1u:12592": "prasaṅgaśca vyāptimūlaḥ /",
    "GSP33nysu__1u:12593": "vyāpyāṅgīkāre 'niṣyavyāpakaprasañjanaṃ tarka iti tallakṣaṇāt /",
    "GSP33nysu__1u:12594": "tathāca vidyetetyāpādakatayoktasyārthasya nivartetetyāpādyatayoktayā nivṛttyā vyāptiravaśyambhāvinī",
    "GSP33nysu__1u:12595": "utpattireva nivṛttivyāptik(ktā) /",
    "GSP33nysu__1u:12596": "na sattā /",
    "GSP33nysu__1u:12597": "asmākaṃ vyabhicāritvāt parasya viruddhatvāt /",
    "GSP33nysu__1u:12598": "ataḥ pratīyamānānvayayogyatābhāvānna sattā vidyaterarthaḥ /",
    "GSP33nysu__1u:12599": "kintūtpattireva tadyogyatvāditi /",
    "GSP33nysu__1u:12600": "pradhvaṃsavyudāsātha prāya ityaktam /",
    "GSP33nysu__1u:12601": "utpattirnivṛttiyugityayaṃ prāyo bāhulyamityarthaḥ /",
    "GSP33nysu__1u:12602": "tathāca bhāvatve satītyāpādakaviśeṣaṇaṃ vivakṣitamityuktaṃ bhavati /",
    "GSP33nysu__1u:12603": "etenālpajñānāṃ dhātuvyākhyāne vipratipattiriti nirastā veditavyā /",
    "GSP33nysu__1u:12604": "nanūtpattirnāma kāraṇāyattasattālābhaḥ /",
    "GSP33nysu__1u:12605": "nacābhāve sattāstītyabhāvasya prasaktyabhāvātprāya iti vyartham /",
    "GSP33nysu__1u:12606": "maivam /",
    "GSP33nysu__1u:12607": "keyaṃ sattā nāmānugatarūpā vā svarūpameva vā nādyaḥ /",
    "GSP33nysu__1u:12608": "tasyā ghaṭādāvapyabhāvasya vakṣyamāṇatvāt /",
    "GSP33nysu__1u:12609": "na dvitīyaḥ /",
    "GSP33nysu__1u:12610": "abhāve tadbhāvasyāstyabhāvo 'sti ca dhvaṃsa ityādau vakṣyamāṇatvāditi /",
    "GSP33nysu__1u:12611": "nanvasminnapi vyākhyāne nānvayayogyatāsti /",
    "GSP33nysu__1u:12612": "tarkasya vyāptiriva viparyaye paryavasānamavaśyambhāvi /",
    "GSP33nysu__1u:12613": "tathāca prapañco yadyutpadyeta tarhi vinaśyeta /",
    "GSP33nysu__1u:12614": "naca vinaśyati /",
    "GSP33nysu__1u:12615": "tasmānnotpadyata iti vaktavyam /",
    "GSP33nysu__1u:12616": "na caitadyuktam /",
    "GSP33nysu__1u:12617": "kṣityādeḥ prapañcasyotpattivināśayoḥ pramāṇadṛṣṭatvāt /",
    "GSP33nysu__1u:12618": "ata eva tarkāṅgabhūtamāpādyasyāniṣṭatvaṃ ca nopapadyata ityataḥ prapañcaśabdamanyathā vyācaṣṭe- prapañca iti //",
    "GSP33nysu__1u:12619": "... prapañco bhedapañcakaḥ // MAnuv_1,4.110d //",
    "GSP33nysu__1u:12620": "nāyaṃ prapañcaśabdo viśvavistāravācī /",
    "GSP33nysu__1u:12621": "yenoktadoṣaḥ syāt /",
    "GSP33nysu__1u:12622": "kintu pañcānāṃ vargaḥ pañcaḥ /",
    "GSP33nysu__1u:12623": "pañcaśatau varge veti vāśabdena pañcaśabdasyāpi nipātanāṅgīkārāt /",
    "GSP33nysu__1u:12624": "prakṛṣṭaḥ pañcaḥ prapañcaḥ /",
    "GSP33nysu__1u:12625": "prakṛṣṭatā ca mokṣāṅgajñānatayā bhavati /",
    "GSP33nysu__1u:12626": "sā ca bhedasambandhina eva pañcakasyopapannā /",
    "GSP33nysu__1u:12627": "“vailakṣaṇyaṃ tayorjñātvā mucyate baddhayate 'nyathā'; ityādeḥ /",
    "GSP33nysu__1u:12628": "ataḥ prapañco bhedapañcakaḥ /",
    "GSP33nysu__1u:12629": "saca jīveśvaraprakṛtyādinityasvarūpabhūto 'nādinitya eveti noktadoṣaḥ /",
    "GSP33nysu__1u:12630": "ṭīkākārastu manyate /",
    "GSP33nysu__1u:12631": "bhedo nāmānyonyābhāvaḥ /",
    "GSP33nysu__1u:12632": "sa cānyonyatādātmyāpattyaiva nivartanīyaḥ /",
    "GSP33nysu__1u:12633": "pratiyogyāpa(gyutpa)tterevābhāvavipattitvasya prāgabhāve dṛṣṭatvāt /",
    "GSP33nysu__1u:12634": "naca kadāpi padārthānāmanyonyaṃ tādātmyamastītyanityānāmapi bhedo nitya eveti /",
    "GSP33nysu__1u:12635": "anye 'pyāhuḥ /",
    "GSP33nysu__1u:12636": "“nitye ca trayāṇāṃ siddhiḥ'; iti /",
    "GSP33nysu__1u:12637": "prapañcaśabdobhedapañcakavācītyetatkuta iti cet /",
    "GSP33nysu__1u:12638": "paroktānupapattereveti brūmaḥ /",
    "GSP33nysu__1u:12639": "samānārthāyāḥ śruteścetyāha- jīveti //",
    "GSP33nysu__1u:12640": "jīveśvarabhidā caiva jaḍeśvarabhidā tathā /",
    "GSP33nysu__1u:12641": "jīvabhedo mithaścaiva jaḍajīvabhidā tathā /",
    "GSP33nysu__1u:12642": "mithaśca jaḍabhedo yaḥ prapañco bhedapañcakaḥ // MAnuv_1,4.111 //",
    "GSP33nysu__1u:12643": "so 'yaṃ satyo hyanādiśca ... // MAnuv_1,4.112a //",
    "GSP33nysu__1u:12644": "atra caśabdāstathāśabdau cānyonyasamuccaye /",
    "GSP33nysu__1u:12645": "evaśabdāvabhedasāhityavyavacchedārthau /",
    "GSP33nysu__1u:12646": "eṣa bhedapañcakaḥ prapañca uktaḥ /",
    "GSP33nysu__1u:12647": "prapañco yadi vidyetetyādāvityarthaḥ /",
    "GSP33nysu__1u:12648": "so 'yaṃ satyo hyanādiścetyanena atrāpi pratijñādvayaṃ bahireva kartavyamiti jñāyate /",
    "GSP33nysu__1u:12649": "tatrānāditvānaṅgīkāre bādhakaṃ sādiścediti /",
    "GSP33nysu__1u:12650": "... sādiścennāśamāpnuyāt // MAnuv_1,4.112b //",
    "GSP33nysu__1u:12651": "anena prathamaślokasya pūrvārdho vyākhyāto bhavati /",
    "GSP33nysu__1u:12652": "satyatvābhāve bādhakaṃ svayamūhanīyamityabhipretya tadupasaṃhṛtam-",
    "GSP33nysu__1u:12653": "dvaitamiti //",
    "GSP33nysu__1u:12654": "dvaitaṃ na vidyata iti tasmādajñānināṃ matam // MAnuv_1,4.112cd //",
    "GSP33nysu__1u:12655": "iti śruter ... // MAnuv_1,4.113a //",
    "GSP33nysu__1u:12656": "tenājñāta ityuktārthaṃ bhavati /",
    "GSP33nysu__1u:12657": "śrutyantareṇāvyākhyātatvānmāyāmātramityetadvayācaṣṭe- matamiti //",
    "GSP33nysu__1u:12658": "... mitaṃ trātaṃ māyākhyaharividyayā // MAnuv_1,4.113ab //",
    "GSP33nysu__1u:12659": "māṅ māne traiṅ pālana ityābhyāṃ ghaña'rthe kavidhānamiti karmaṇi kapratyaye mātramiti bhavati",
    "GSP33nysu__1u:12660": "dhātudvayādapyekaḥ pratyayaḥ adibhūbhyāṃ ḍutac adbhutamityādau dṛṣṭaḥ /",
    "GSP33nysu__1u:12661": "“viṣṇoḥ prajñaptirevaikā śabdairevābhidhīyate'; ityato māyākhyaharividyayetyupapannam /",
    "GSP33nysu__1u:12662": "advaitaṃ paramārthata ityetadvayākhyāti- uttamo 'rtha iti //",
    "GSP33nysu__1u:12663": "uttamo 'rtho haristvekastadanyanmadhyamādhyamam // MAnuv_1,4.113cd //",
    "GSP33nysu__1u:12664": "tasyopapādanam- tadanyaditi //",
    "GSP33nysu__1u:12665": "yatastasmāddhareranyatkiñcinmadhyamaṃ kiñcidadhamaṃ tasmāduttamo 'rtho",
    "GSP33nysu__1u:12666": "harirevaika iti /",
    "GSP33nysu__1u:12667": "“vikalpo vinivarteta'; ityetatprapañcasatyatāyāṃ sphuṭamiti na vyākṛtam /",
    "GSP33nysu__1u:12668": "iyamatra yojanā /",
    "GSP33nysu__1u:12669": "“anādimāyayā supto yadā jīvaḥ prabuddhayate /",
    "GSP33nysu__1u:12670": "ajamanidramasvapnamadvaitaṃ buddhayate tadā'; //",
    "GSP33nysu__1u:12671": "iti pūrvaśloke 'nādimāyayā parameśvaraprajñayā tadicchayā vā jīvajātasya prakṛtyādijaḍāvṛtajñānatvalakṣaṇaṃ suptatvaṃ tayaiva parameśvarāditattvaviṣayaparokṣajñānalakṣaṇaṃ prabodhamabhidhāya",
    "GSP33nysu__1u:12672": "aparokṣajñānamapyuktam /",
    "GSP33nysu__1u:12673": "tena jīveśvarayorjaḍeśvarayorjīvajaḍayośca bhedāḥ pratipāditā /",
    "GSP33nysu__1u:12674": "prabhoricchayā nigaḍādinā puruṣe baddhe mukte vā bheda(traya)darśanāt /",
    "GSP33nysu__1u:12675": "prāk”prabhavaḥsarvabhāvānām'; iti bhāvaśabdoktānāṃ jīvānāṃ mitho bhedo 'pyuktaḥ /",
    "GSP33nysu__1u:12676": "tata evāvaraṇānāṃ jaḍānāmapi mitho bhedo 'rthāllabhyate /",
    "GSP33nysu__1u:12677": "teṣāṃ ca pañcānāmapi bhedānām”anādimāyayā'”ajamanidram';",
    "GSP33nysu__1u:12678": "ityādiviśeṣaṇasāmarthyādinānāditvamapi labdham /",
    "GSP33nysu__1u:12679": "tadetatpañcabhedasya satyatvamanāditvaṃ copapādayitumidaṃ ślokadvayam /",
    "GSP33nysu__1u:12680": "tatra tāvadanāditvaṃ vipakṣe bādhakapradarśanenopapādayati- prapañca iti //",
    "GSP33nysu__1u:12681": "yadi ca jaḍajīvabhedo nivarteta tadā jīvānāṃ jaḍatvāpattyā mokṣaśāstravaiyarthyamityādirūpeṇa nivartetetyasyāniṣṭatvaṃ draṣṭavyam /",
    "GSP33nysu__1u:12682": "na saṃśaya itrata vyāptenirścāyakamāha /",
    "GSP33nysu__1u:12683": "evaṃ bhedapañcakasyānāditāmupapādya satyatāyāṃ pramāṇamāha- māyāmātramiti",
    "GSP33nysu__1u:12684": "yasmādidaṃ prapañcaśabdoktaṃ dvaitamuktarītyā māyāmātraṃ tasmātsatyam /",
    "GSP33nysu__1u:12685": "na hyavidyamānamīśvaraprajñāviṣayo bhavati /",
    "GSP33nysu__1u:12686": "bhrāntitvaprasaṅgāt /",
    "GSP33nysu__1u:12687": "nāpyavidyamānaṃ kenāpi rakṣyate /",
    "GSP33nysu__1u:12688": "atra dvayorbhāvo dvitā /",
    "GSP33nysu__1u:12689": "tadīyo vargo dvaitam /",
    "GSP33nysu__1u:12690": "sāmānye napuṃsakam /",
    "GSP33nysu__1u:12691": "prapañcasambandhastu prakaraṇāllabhyata iti jñātavyam /",
    "GSP33nysu__1u:12692": "tarhyadvaitaḥsarvabhāvānāmityādi kathamuktamityata āha- advaitamiti //",
    "GSP33nysu__1u:12693": "yadidaṃ parameśvarasyādvaitatvaṃ(ca) viśeṣaṇamuktaṃ na tat",
    "GSP33nysu__1u:12694": "dvitīyavasturāhityābhiprāyeṇa /",
    "GSP33nysu__1u:12695": "kintu paramārthataḥ /",
    "GSP33nysu__1u:12696": "lyablopanimittā pañcamī /",
    "GSP33nysu__1u:12697": "uktamamarthamabhipretyeti /",
    "GSP33nysu__1u:12698": "saptamyarthe vā tasiḥ /",
    "GSP33nysu__1u:12699": "uttamārthaviṣaya iti /",
    "GSP33nysu__1u:12700": "bhedasatyatānaṅgīkāre bādhakaṃ cāha- vikalpa iti //",
    "GSP33nysu__1u:12701": "vikalpaḥ prakṛto bhedo yadi kenacidajñānādinā kalpitaḥ syāttarhi candrabhedavannivarteta /",
    "GSP33nysu__1u:12702": "bādhyeta /",
    "GSP33nysu__1u:12703": "naca bādhyate /",
    "GSP33nysu__1u:12704": "tasmānna kalpitaḥ /",
    "GSP33nysu__1u:12705": "kintu satya eveti /",
    "GSP33nysu__1u:12706": "upasaṃharati- upadeśāditi //",
    "GSP33nysu__1u:12707": "tadevamupadeśācchatyādyanusāritvāt ayameva satāṃ vādaḥ /",
    "GSP33nysu__1u:12708": "yo bhedasatyatvādiviṣayaḥ /",
    "GSP33nysu__1u:12709": "dvaitaṃ na vidyata iti tu tattve 'jñāte sati bhavati /",
    "GSP33nysu__1u:12710": "ato durvāda iti /",
    "GSP33nysu__1u:12711": "adhunā pariṇāmavādinā vivartavādinā ca pratijñādṛṣṭā tānuparodhāditi sūtrārthatayā gṛhītām”uta tamādeśamaprākṣa'; ityādikāṃ śrutiṃ vyākhyāti /",
    "GSP33nysu__1u:12712": "tatra pariṇāmavādino vyākhyānam”uta tamādeśamaprākṣaḥ, yenāśrutaṃ śrutaṃ bhavatyamataṃ matamavijñātaṃ vijñātam'; itrata jagato brahmapariṇāmatayā",
    "GSP33nysu__1u:12713": "tato 'nantvābhiprāyeṇa tadvijñānena sarvavijñānaṃ pratijñātam /",
    "GSP33nysu__1u:12714": "tatra sarvasya brahmopādānatāmajānatā upādānopādeyayorapi bhedaṃ manyamānena śvetaketunā anyajñāne satyanyajñānasya kvāpyadarśanāt /",
    "GSP33nysu__1u:12715": "“kathaṃ nu bhagavaḥ sa ādeśo bhavati'; iti codite jagato brahmopādānatayā tadananyatvamupadekṣyan laukikapratītisiddhaṃ kāraṇātkāryasyānanyatvaṃ,",
    "GSP33nysu__1u:12716": "tajjñānena tajjñānaṃ ca darśayati-”yathā somyaikena mṛtpiṇḍena sarvaṃ",
    "GSP33nysu__1u:12717": "mṛṇmayaṃ vijñātaṃ syāt /",
    "GSP33nysu__1u:12718": "vācārambhaṇaṃ vikāro nāmadheyaṃ mṛttiketyeva satyam /",
    "GSP33nysu__1u:12719": "yathā somyaikena lohamaṇinā sarvaṃ lohamayaṃ vijñātaṃ syāt /",
    "GSP33nysu__1u:12720": "vācārambhaṇaṃ vikāro nāmadheyaṃ lohamaṇirityeva satyam yathā /",
    "GSP33nysu__1u:12721": "somyaikena nakhanikṛntanena sarvaṃ kārṣṇāyasaṃ vijñātaṃ syāt /",
    "GSP33nysu__1u:12722": "vācā'rambhaṇaṃ vikāro nāmadheyaṃ kārṣṇāyasamityeva satyam'; iti /",
    "GSP33nysu__1u:12723": "yathaikamṛtpiṇḍādipariṇāmānāṃ ghaṭādīnāṃ tadananyayā tajjñānena jñātateti dṛṣṭāntatrayārthaḥ",
    "GSP33nysu__1u:12724": "ananyatve kathaṃ kāryatvamityāśaṅkaya vyavahārārthamityāha-",
    "GSP33nysu__1u:12725": "vācā'rambhaṇamiti /",
    "GSP33nysu__1u:12726": "vāceti ṣaṣṭhayarthe tṛtīyā /",
    "GSP33nysu__1u:12727": "vāggrahaṇaṃ samastendriyavyavahāropalakṣaṇam /",
    "GSP33nysu__1u:12728": "vikāro 'bhidheyo ghaṭādiḥ, nāmadheyaṃ tadabhidhānamiti kumbhādervācyasya",
    "GSP33nysu__1u:12729": "tadvācakānāṃ ca svarūpakāryavyapadeśādibhedātparasparaṃ bhedo vāstava ityuktam /",
    "GSP33nysu__1u:12730": "etairhetubhiḥ parasparaṃ bhedaścetkāraṇādapi taireva bheda iti pūrvapakṣaṃ",
    "GSP33nysu__1u:12731": "niṣeddhumāha- mṛttiketyeva satyamiti //",
    "GSP33nysu__1u:12732": "itiśabdaḥ prakāravacanaḥ /",
    "GSP33nysu__1u:12733": "yatprakāreṇa yatsattayā mṛttikā satī tatprakāreṇaiva mṛṇmayaṃ satyam /",
    "GSP33nysu__1u:12734": "nāśvamahiṣādivannairapekṣyeṇeti /",
    "GSP33nysu__1u:12735": "vivartavādī tu vyācaṣṭe /",
    "GSP33nysu__1u:12736": "ekavijñānena sarvavijñānaṃ pratijñāya dṛṣṭāntākāṅkṣāyāmucyate- yathā somyeti //",
    "GSP33nysu__1u:12737": "etaduktaṃ bhavati /",
    "GSP33nysu__1u:12738": "ekena mṛtpiṇḍena paramārthato mṛdātmanā vijñātena sarvaṃ mṛṇmayaṃ ghaṭādikaṃ mṛdātmakatvāviśeṣādvijñātaṃ bhavet /",
    "GSP33nysu__1u:12739": "yato vācārambhaṇaṃ vikāro nāmadheyam /",
    "GSP33nysu__1u:12740": "vācā kevalamastītyārabhyate /",
    "GSP33nysu__1u:12741": "vikāro ghaṭaḥ śarāva udañcanaṃ ceti /",
    "GSP33nysu__1u:12742": "natu vastuvṛttena vikāro nāma kaścidasti /",
    "GSP33nysu__1u:12743": "nāmadheyamātraṃ hyetadanṛtam /",
    "GSP33nysu__1u:12744": "mṛttiketyeva satyamityeṣa brahmaṇo dṛṣṭānta āmnāta iti /",
    "GSP33nysu__1u:12745": "tatraikavijñānena sarvavijñānapratijñānaṃ mṛtpiṇḍādidṛṣṭāntāśca vikāravivartābhiprāyā itye(vaṃ)tat na tāvadvākyātpratīyate /",
    "GSP33nysu__1u:12746": "kintu vācārambhaṇamityupapādakavākyabalāditi vaktavyam /",
    "GSP33nysu__1u:12747": "atastadeva prathamaṃ vyākuvarnvācārambhaṇaśabdārthamāha- vācārabdhamiti //",
    "GSP33nysu__1u:12748": "vācārabdhaṃ tu sāṅketyaṃ nāma syād ... // MAnuv_1,4.114ab //",
    "GSP33nysu__1u:12749": "nanvārambhaṇaśabdo lyuḍantaḥ /",
    "GSP33nysu__1u:12750": "lyuṭ ca bhāve karaṇādhikaraṇayośca vihito na karmaṇi naca”kṛtyalluṭo",
    "GSP33nysu__1u:12751": "bahulam'; iti karmaṇi lyuṭ /",
    "GSP33nysu__1u:12752": "prabalaniyāmakamantareṇa bahulagrahaṇasya karmaṇi vyākhyātumaśakyatvāt /",
    "GSP33nysu__1u:12753": "“na cārabhyasyārambhaṇamiti yujyate śabdaḥ'; iti svavacanavirodhācca /",
    "GSP33nysu__1u:12754": "tatkathamārabdha iti vyākhyānamiti /",
    "GSP33nysu__1u:12755": "maivam /",
    "GSP33nysu__1u:12756": "bhāva evārambhaṇaśabdasyāṅgīkārāt /",
    "GSP33nysu__1u:12757": "vācā vāgindriyeṇārambhaṇamutpādanaṃ yasyeti tṛtīyāyā aluk /",
    "GSP33nysu__1u:12758": "“ṭāpaṃ cāpi halantānāṃ yathā vācā niśā diśā'; iti vacanāt,",
    "GSP33nysu__1u:12759": "vācayā'rambhaṇaṃ yasyeti vā bahuvrīhirayam /",
    "GSP33nysu__1u:12760": "tasyārthakathanaṃ vācākhyamiti /",
    "GSP33nysu__1u:12761": "tuśabdo 'vadhāraṇārtha uttaratra sambaddhayate /",
    "GSP33nysu__1u:12762": "vācārambhaṇaśabdādeva vikāratvalābhādvikāra iti punaruktaṃ",
    "GSP33nysu__1u:12763": "syādatastātparyamāha- sāṅketyeti //",
    "GSP33nysu__1u:12764": "vācārambhaṇaśabdena sāṅketikaṃ nāmaiva vācyaṃ syāt /",
    "GSP33nysu__1u:12765": "avayavārthakathanaṃ tu vaiśadyārthameva /",
    "GSP33nysu__1u:12766": "yathā caṣṭe 'neneti cakṣuriti nirvacanalabhyeti darśanakāraṇatve cakṣuṣā paśyatīti noktārthatā",
    "GSP33nysu__1u:12767": "tasyāṃ daśāyāmavayavārthasyāvivakṣitatvāt /",
    "GSP33nysu__1u:12768": "tathāca vācārambhaṇaśabdo 'pi sāṅketikaparyāya iti /",
    "GSP33nysu__1u:12769": "... vikṛtaṃ bahu // MAnuv_1,4.114b //",
    "GSP33nysu__1u:12770": "vikāraśabdārthamāha- vikṛtamiti //",
    "GSP33nysu__1u:12771": "anena vikriyata iti vikāra iti karmaṇi ghañityuktaṃ bhavati /",
    "GSP33nysu__1u:12772": "vikṛtatvopapādakamarthāntaraṃ cāha- vahniti //",
    "GSP33nysu__1u:12773": "vividhaḥ mṛttiketyeva satyamityasyārthamāha- tviti //",
    "GSP33nysu__1u:12774": "nityaṃ tu nāmadheyaṃ yanmṛttiketyādi vaidikam // MAnuv_1,4.114cd //",
    "GSP33nysu__1u:12775": "satyaśabdārtho nityamiti //",
    "GSP33nysu__1u:12776": "tuśabdo 'vadhāraṇe /",
    "GSP33nysu__1u:12777": "ādiśabdena lohamaṇyādergraḍaṇam /",
    "GSP33nysu__1u:12778": "yanmṛttiketyādi saṃskṛtaṃ nāmadheyam tadeva nityamiti sambandhaḥ /",
    "GSP33nysu__1u:12779": "vaidikamiti tadupapādanam /",
    "GSP33nysu__1u:12780": "tataścaivaṃ yojanā /",
    "GSP33nysu__1u:12781": "vācārambhaṇaṃ sāṅketikaṃ nāmadheyaṃ vikāra utpattimat /",
    "GSP33nysu__1u:12782": "tata evānityam /",
    "GSP33nysu__1u:12783": "kutaḥ /",
    "GSP33nysu__1u:12784": "bahuvidhatvāt /",
    "GSP33nysu__1u:12785": "puruṣecchānusāreṇāneka(vidha)prakāratvāt /",
    "GSP33nysu__1u:12786": "mṛttiketyādināmadheyaṃ vaidikatvānnityamanādi ceti /",
    "GSP33nysu__1u:12787": "naca vācārambhaṇaṃ vikāra iti liṅgavaiṣamyadoṣaḥ /",
    "GSP33nysu__1u:12788": "nāmadheyavikāraśabdayorniyataliṅgatvāt /",
    "GSP33nysu__1u:12789": "vācārambhaṇaśabdasya ca nāmadheyaviśeṣaṇatvāt /",
    "GSP33nysu__1u:12790": "viśeṣaṇānāṃ ca viśeṣyanighnatvāt /",
    "GSP33nysu__1u:12791": "ata eva sāṅketyamityeva vaktavye sāṅketyanāmetyavocat /",
    "GSP33nysu__1u:12792": "yadā tu vācā yasyārambhaṇaṃ tannāmadheyaṃ vikāro janimaditi, vācā nāmnāmārambhaṇaṃ vividhākāraḥ, ākārākāriṇorabhedāt /",
    "GSP33nysu__1u:12793": "vikāritvādutpattivināśavaditi yāvaditi vā granthāntaroktā yojanā, tadā(tu)",
    "GSP33nysu__1u:12794": "liṅgavyatyāsaśaṅkaiva nāstīti /",
    "GSP33nysu__1u:12795": "nanu ca sāṅketikānāmanāmutpattivināśavattvaṃ saṃskṛtanāmnāmanādinityatvaṃ kimarthamatrocyate",
    "GSP33nysu__1u:12796": "paramaprakṛte brahmavijñānena sarvavijñāne 'vāntaraprakṛte",
    "GSP33nysu__1u:12797": "'smākamivadṛṣṭānte (vo)copayogābhāvāt /",
    "GSP33nysu__1u:12798": "ato 'saṅgatatvānnāyaṃ śrutyartha iti /",
    "GSP33nysu__1u:12799": "maivam /",
    "GSP33nysu__1u:12800": "yadyapi parasyeva nedaṃ dṛṣṭāntopapādakam /",
    "GSP33nysu__1u:12801": "tathāpi brahmajñānena sarvavijñāne dṛṣṭāntāntaratayopayokṣyate /",
    "GSP33nysu__1u:12802": "yathā tena tadvijñātaṃ syāditi, prakṛtānuvṛtterityāśayavānāha-",
    "GSP33nysu__1u:12803": "prādhānyāditi //",
    "GSP33nysu__1u:12804": "prādhānyāt tatparijñānāt prākṛtājño 'pi pūruṣaḥ /",
    "GSP33nysu__1u:12805": "vidvānityucyate sadbhirevaṃ nityaparātmavit // MAnuv_1,4.115 //",
    "GSP33nysu__1u:12806": "idamuktaṃ bhavati /",
    "GSP33nysu__1u:12807": "kṛtakatvādanityatvācca parāpekṣatvena sāṅketikaṃ nāmāpradhānam /",
    "GSP33nysu__1u:12808": "anādinityatvātparānapekṣatvena saṃskṛtaṃ pradhānam /",
    "GSP33nysu__1u:12809": "tatra yathā prādhānyātsaṃskṛtajñānamātreṇa sāṅketikaṃ jñānaṃ bhavati /",
    "GSP33nysu__1u:12810": "tajjñānena yatphalaṃ vidvadvayavahāragocaratvādikaṃ tadbhavatīti yāvat /",
    "GSP33nysu__1u:12811": "evamanityatvādināpradhānasya devatākarmādimiśrasya sakalasyāpi jagato jñānena yatphalaṃ tatsamastamapi nityatvādinā pradhānasya paramātmano jñānāllabhyate /",
    "GSP33nysu__1u:12812": "tatphale 'ntarbhavatīti /",
    "GSP33nysu__1u:12813": "atra prākṛtājño 'pītyanena phalāpekṣayedamiti sūcitaṃ (bhavati) /",
    "GSP33nysu__1u:12814": "evaṃ tarhyekavijñānena sarvavijñānamamukhyaṃ syāditi cet /",
    "GSP33nysu__1u:12815": "satyam /",
    "GSP33nysu__1u:12816": "nahi pareṇāpi tanmukhyaṃ vyākhyātuṃ śakyam /",
    "GSP33nysu__1u:12817": "tathā sati dṛṣṭamṛdaḥ puruṣasya ghaṭaśarāvādisaṃsthānaviśeṣādijijñāsābhāvaprasaṅgāt /",
    "GSP33nysu__1u:12818": "pāmarā na hi vidvāniti vadanti, ataḥ sadbhirityuktam /",
    "GSP33nysu__1u:12819": "evaṃ nityaparātmaviditi vākyasyoktānusāreṇa śeṣo jñātavyaḥ /",
    "GSP33nysu__1u:12820": "nanu satyaśabdaḥ kathaṃ nityārthaḥ /",
    "GSP33nysu__1u:12821": "rūḍheryogasya cābhāvādityato yogaṃ tāvaddarśayati- sadātanamiti //",
    "GSP33nysu__1u:12822": "sadātanaṃ satyamiti nityamevocyate budhaiḥ // MAnuv_1,4.116ab //",
    "GSP33nysu__1u:12823": "satyamitītyāvartanīyam /",
    "GSP33nysu__1u:12824": "sadātanaṃ satyamiti nirvacanena satyamiti padena nityamucyata eva /",
    "GSP33nysu__1u:12825": "na tūpacaryata iti /",
    "GSP33nysu__1u:12826": "budhairvaiyākaraṇairiti nirvacanamūlaṃ sūcayati /",
    "GSP33nysu__1u:12827": "sadāśabdāttatra bhava ityarthe”avyayāttyap'; iti tyappratyaye kṛte”sarvasya so 'nyatarasyāṃ diḥ'; ityatra yogavibhāgātsadāśabdasya so",
    "GSP33nysu__1u:12828": "'nyatarasyāṃ bhavati /",
    "GSP33nysu__1u:12829": "sadāśabdādbhavārthe taddhitā iti ḍyapratyayo votpādyaḥ /",
    "GSP33nysu__1u:12830": "dakārasya ca takāraḥ /",
    "GSP33nysu__1u:12831": "idānīṃ rūḍhimapi darśayati- prayogaśceti //",
    "GSP33nysu__1u:12832": "prayogaścottaratrāsti ... // MAnuv_1,4.116c //",
    "GSP33nysu__1u:12833": "uttaratrāṣyame prapāṭha(ghaṭṭa)ke satyaśabdasya nityatva eva",
    "GSP33nysu__1u:12834": "prayogaścāstīti sambandhaḥ /",
    "GSP33nysu__1u:12835": "tameva prayogaṃ darśayituṃ”yadainaṃ jarāvāpnoti pradhvaṃsate vā kiṃ tato '(syāti)vaśiṣyata iti sa brūyānnāsya jarayaitajjīyarte na vadhenāsya",
    "GSP33nysu__1u:12836": "hanyate etatsatyaṃ brahmapuram'; iti vākyamarthataḥ paṭhati- jareti //",
    "GSP33nysu__1u:12837": "... jarā yadyenamāpnuyāt // MAnuv_1,4.116d //",
    "GSP33nysu__1u:12838": "dehaḥ pradhvaṃsate vāyaṃ kiṃ tato 'syātiśiṣyate /",
    "GSP33nysu__1u:12839": "hanyate na vadhenāyaṃ jarayā ca na jīryati // MAnuv_1,4.117 //",
    "GSP33nysu__1u:12840": "etat satyaṃ brahmapuramiti nityatva eva hi // MAnuv_1,4.118ab //",
    "GSP33nysu__1u:12841": "yadainaṃ dehaṃ jarāvāpnoti pradhvaṃsate vāyaṃ dehaḥ, (tadā)tatastadasya",
    "GSP33nysu__1u:12842": "dehasyāntargataḥ paramātmā dahyamānagehāntargatagaganavatkimatiśiṣyate kiṃvā paṭādivannaśyatīti pṛṣṭe, nāsya dehasya jarayāyaṃ paramātmā jīryate,",
    "GSP33nysu__1u:12843": "asya vadhena na hanyate, kintvetadbrahma pūrṇatvātpuraṃ satyaṃ nityamiti parihāro 'bhidhīyate",
    "GSP33nysu__1u:12844": "itiśabdasya pūrveṇānvayaḥ /",
    "GSP33nysu__1u:12845": "atrāpi satyaśabdaḥ kuto nityārtha ityata āha- nityatva eva hīti //",
    "GSP33nysu__1u:12846": "atra satyaśabdo nityārthaścetsaṅgacchate /",
    "GSP33nysu__1u:12847": "vināśasya prakṛtatvāt /",
    "GSP33nysu__1u:12848": "tathyārthatāyāmasaṅgatiḥ /",
    "GSP33nysu__1u:12849": "anṛtatāyā aprastutatvāditi hiśabdārthaḥ /",
    "GSP33nysu__1u:12850": "etadeva spaṣṭīkartumetatsatyaṃ brahmapuramityetāvati paṭhitavye pūrvavākyamapi paṭhitam /",
    "GSP33nysu__1u:12851": "pūrveṇaiva sambandhaḥ /",
    "GSP33nysu__1u:12852": "brahmaṇo jarāvadhayorabhāve satyatvaṃ hetutvenocyata iti cet /",
    "GSP33nysu__1u:12853": "na /",
    "GSP33nysu__1u:12854": "tvayā brahmavyatirikta(sya)satyasyānabhyupaga(me)tatvenānvayābhāvāt /",
    "GSP33nysu__1u:12855": "jarādyupetānāṃ dehānāmasatyatvāsyāsiddheḥ asatyānāṃ ca śuktirajatādīnāṃ jarādyabhāvena vyatirekasyāpyabhāvāt",
    "GSP33nysu__1u:12856": "nanu tathāpi vācārambhaṇavākyaṃ trivāraṃ kasmātpaṭhyate /",
    "GSP33nysu__1u:12857": "śabdāntaraṃ dṛṣṭāntīkartumiti brūmaḥ /",
    "GSP33nysu__1u:12858": "tarhi ṣaḍete dṛṣṭāntāḥ syuḥ /",
    "GSP33nysu__1u:12859": "evamaivaitat /",
    "GSP33nysu__1u:12860": "tathā sati saṃskṛtaśabdadṛṣṭāntatrayamekatraiva vaktavyam /",
    "GSP33nysu__1u:12861": "maivam /",
    "GSP33nysu__1u:12862": "tattadabhidheyaprasaṅgāyattasya tadabhidhānasya tadaiva vaktavyatvāt /",
    "GSP33nysu__1u:12863": "tathāpi pratiśabdaṃ dṛṣṭāntīkaraṇe 'paryavasānaprasakterupalakṣaṇatve",
    "GSP33nysu__1u:12864": "caikenāpi kṛtatvācchabdatrayopādānamanupapannamiti cenna /",
    "GSP33nysu__1u:12865": "mṛtpiṇḍādidṛṣṭāntatrayopādāne 'pyasya samānatvāt /",
    "GSP33nysu__1u:12866": "gahane prameye trayopādānaṃ na doṣāya /",
    "GSP33nysu__1u:12867": "kintu buddhivaiśadyahetutayā guṇayaiveti cet /",
    "GSP33nysu__1u:12868": "samaṃ prakṛte 'pīti //",
    "GSP33nysu__1u:12869": "evaṃ svamatena vācārambhaṇamityādivākyaṃ vyākhyāya",
    "GSP33nysu__1u:12870": "vivartavāda(di)vyākhyāne doṣamāha- vācārambhaṇamiti //",
    "GSP33nysu__1u:12871": "vācārambhaṇamityukte mithyetyaśrutakalpanam // MAnuv_1,4.118cd //",
    "GSP33nysu__1u:12872": "uktam- uktiḥ śabda iti yāvat /",
    "GSP33nysu__1u:12873": "vācārambhaṇamiti śabde mithyetivyākhyāyamāne satīti śeṣaḥ /",
    "GSP33nysu__1u:12874": "tathāhi /",
    "GSP33nysu__1u:12875": "kiṃ rūḍhimāśritya vācārambhaṇamityasya mithyeti vyākhyānaṃ kriyate /",
    "GSP33nysu__1u:12876": "kiṃvā yogam /",
    "GSP33nysu__1u:12877": "ādye rūḍhijñāpakapramāṇābhāvādaśrutakalpanam /",
    "GSP33nysu__1u:12878": "athārabhyata ityārambhaṇamiti dvitīyaḥ /",
    "GSP33nysu__1u:12879": "tathāpi kṛdyoge ṣaṣṭhayāṃ prāptāyāṃ tṛtīyāṅgīkāre 'śrutakalpanam /",
    "GSP33nysu__1u:12880": "lyuṭaḥ karmaṇi vidhānābhāvāccāśrutakalpanameva /",
    "GSP33nysu__1u:12881": "asminnapi pakṣe mithyātvasyālābhādaśrutakalpanam /",
    "GSP33nysu__1u:12882": "vācārabhyatvamātreṇa tathātve brahmaṇo 'pi tatprasaṅgāt /",
    "GSP33nysu__1u:12883": "vācā kevalamārabhyate vikāro na tu vastuvṛttenāstīti vyākhyāne mithyātvaṃ labhyata iti cenna",
    "GSP33nysu__1u:12884": "yataḥ śrutyā vācārambhaṇamityevokte kevalaśabdaprakṣepeṇa mithyeti vyākhyāne 'śrutakalpanameveti",
    "GSP33nysu__1u:12885": "dūṣaṇāntaramāha- punaruktiriti //",
    "GSP33nysu__1u:12886": "punaruktirnāmadheyam ... // MAnuv_1,4.119a //",
    "GSP33nysu__1u:12887": "itiśabdo 'trādhyahāryaḥ /",
    "GSP33nysu__1u:12888": "āgāmino vā kākākṣinyāyenobhayatra sambandhaḥ /",
    "GSP33nysu__1u:12889": "nāmadheyamityetannāmadheyamātraṃ hyetadanṛtamiti pareṇa vyākhyātam /",
    "GSP33nysu__1u:12890": "tasya vācārambhaṇamityanenaiva gatārthatvānnāmadheyamiti punaruktiḥ syāt /",
    "GSP33nysu__1u:12891": "atha vikāro nāmadheyaṃ ca dvayamapi vācārambhaṇamiti vyākhyānaṃ, tathāpi vikāraśabdenaivābhidheyābhidhānayorgrahaṇasambhavānnāmadhayemiti punaruktireveti /",
    "GSP33nysu__1u:12892": "tannāmarūpābhyāṃ vyākriyata ityādiśruteḥ /",
    "GSP33nysu__1u:12893": "doṣāntaramāha- itītyasyeti //",
    "GSP33nysu__1u:12894": "... itītyasya nirarthatā // MAnuv_1,4.119b //",
    "GSP33nysu__1u:12895": "mṛttikāyāḥ satyatvaṃ hi parasya vivakṣitam /",
    "GSP33nysu__1u:12896": "tatra mṛttikaiva satyeti vakta(vyam)vye itiśabdastu nirarthaka eva /",
    "GSP33nysu__1u:12897": "sa hi kvacitpadārthaviparyāsakṛt, kvaciddhetau, kvāpyevamityarthe,",
    "GSP33nysu__1u:12898": "kutracidādiśabdārthe, kvacitprakārārthe, kvacitparisamāptau /",
    "GSP33nysu__1u:12899": "na cātrai(te)vamādiṣvanyatamenārthenārthavān /",
    "GSP33nysu__1u:12900": "asmākaṃ tu”śabdādarthe sampratyayaḥ'; iti mṛttikārthe prāpte tatparihāreṇa śabdasvarūpagrahaṇārthaṃ tadupapattiḥ /",
    "GSP33nysu__1u:12901": "pariṇāmavādino 'pi kṛdyoge tṛtīyāyā aṅgīkṛtatvāt lyuṭaḥ karmaṇi vyākhyātatvādvācārambhaṇaṃ vikāro nāmadheyamityeteṣāṃ padānāmanvayābhāvena",
    "GSP33nysu__1u:12902": "padāntarādhyāhārasyeṣṭatvādaśrutakalpanam, nāmadheyasyāpi vikāragrahaṇena grahaṇasambhavātpunaruktiḥ, itiśabdasya nirarthakatā ceti sphuṭatvānnoktam",
    "GSP33nysu__1u:12903": "nanu tenetiśabdaḥ prakāravacana ityuktam /",
    "GSP33nysu__1u:12904": "tatkathaṃ nirarthakatā /",
    "GSP33nysu__1u:12905": "ucyate /",
    "GSP33nysu__1u:12906": "kāryakāraṇayorbhedaśaṅkānirāsārthaṃ hīdamucyate /",
    "GSP33nysu__1u:12907": "tatra yatsattayā mṛttikā satī tayaiva mṛṇmayaṃ satyamiti vyācakṣāṇena vaktavyam, keyaṃ sattā vivakṣiteti /",
    "GSP33nysu__1u:12908": "svarūpasattā cetsādhyāviśiṣṭatā /",
    "GSP33nysu__1u:12909": "yo hi kāryakāraṇayorbhedaṃ manyate, sa kathaṃ kāraṇasvarūpeṇaiva kāryaṃ svarūpavadityaṅgīkuryāt",
    "GSP33nysu__1u:12910": "atha sāmānyasattā /",
    "GSP33nysu__1u:12911": "sānaikāntikī /",
    "GSP33nysu__1u:12912": "nahi mahiṣasattayā sannaśvo mahiṣānna bhidyate /",
    "GSP33nysu__1u:12913": "atha mṛttikāsattādhīnasattākaṃ mṛṇmayamiti vivakṣitamiti, tathāpi kulālādisattādhīnasattākamapi bhavatītyanaikāntyameva /",
    "GSP33nysu__1u:12914": "viruddhaṃ ca(cai)tat /",
    "GSP33nysu__1u:12915": "yadyadadhīnaṃ tadeva taditi /",
    "GSP33nysu__1u:12916": "ato vivakṣitasādhanānupayogitvāditiśabdasya tanmate 'pi nirarthakataiveti",
    "GSP33nysu__1u:12917": "idānīṃ yathā somyetyādīni dṛṣṭāntavākyāni svamatena vyākariṣyanparakīyavyākhyāyāṃ tāvaddoṣamāha- eka iti //",
    "GSP33nysu__1u:12918": "ekaḥ piṇḍo maṇiśceti padavaiyathyarmeva ca // MAnuv_1,4.119cd //",
    "GSP33nysu__1u:12919": "vikāratvavivakṣāyāṃ ... // MAnuv_1,4.120a //",
    "GSP33nysu__1u:12920": "padasamuccaye prathamaścaśabdaḥ /",
    "GSP33nysu__1u:12921": "itiśabdasya pratyekaṃ sambandhaḥ /",
    "GSP33nysu__1u:12922": "vaiyarthyaṃ vigatārthatvaṃ viruddhārthatvaṃ ca /",
    "GSP33nysu__1u:12923": "evaśabdena vaiyarthyasyāparihāryatāmāha /",
    "GSP33nysu__1u:12924": "caśabdasya vivartavivakṣāyāṃ cetyarthaḥ /",
    "GSP33nysu__1u:12925": "jagato brahmavikāratvena tadāropitatvena caikavijñānena sarvavijñāne vivakṣite mṛdā vijñātayā mṛṇmayaṃ vijñātaṃ syāt /",
    "GSP33nysu__1u:12926": "lohena vijñātena lohamayaṃ vijñātaṃ syāt /",
    "GSP33nysu__1u:12927": "kṛṣṇāyasā vijñātena kārṣṇāyasaṃ vijñātaṃ syādityetāvatā pūrṇatvāttrayāṇāmekaśabdānāṃ piṇḍamaṇinakhanikṛntanaśabdānāṃ sarvaśabdānāṃ ca vigatāthartvaṃ syāt /",
    "GSP33nysu__1u:12928": "sarvamṛṇmayādīnāmekamṛtpiṇḍādivikāratvābhāvādviruddhārthatā ca syāt /",
    "GSP33nysu__1u:12929": "āropitatvaṃ tvekasyāpi mṛṇmayasyaikasminmṛtpiṇḍe nāsti /",
    "GSP33nysu__1u:12930": "kutaḥ sarvasya /",
    "GSP33nysu__1u:12931": "yuktyā samathyarta iti cet /",
    "GSP33nysu__1u:12932": "tarhi vivādapadatvena dṛṣṭāntatānupapattiḥ /",
    "GSP33nysu__1u:12933": "“laukikaparīkṣakāṇāṃ yasminnarthe buddhisāmyaṃ sa dṛṣṭāntaḥ'; iti hi nyāyavidaḥ /",
    "GSP33nysu__1u:12934": "kintu ghaṭādīnāmabādhitapratyakṣādisiddhatvena yuktirevābhāsabhūteti paramāṇupuñjavādanirāse vakṣyate /",
    "GSP33nysu__1u:12935": "āropitatve 'pi naikasminsarvamityekādipadānāṃ vaiyarthyameva /",
    "GSP33nysu__1u:12936": "nanvakeneti paramākāraṇasyaikatvaṃ piṇḍeneti kāryābhimukhyaṃ sarvamiti kāryanānātvaṃ vivakṣitam",
    "GSP33nysu__1u:12937": "ataḥ kathaṃ vaiyarthyamiti /",
    "GSP33nysu__1u:12938": "maivam /",
    "GSP33nysu__1u:12939": "dārṣyāntikavākye tadvivakṣāyāmatra vaiyarthyāparihārāt /",
    "GSP33nysu__1u:12940": "api cādyayordṛṣṭāntayoḥ kāryakāraṇabhāvamātramasti /",
    "GSP33nysu__1u:12941": "kintvekādipadavaiyarthyameva /",
    "GSP33nysu__1u:12942": "idantu sarvathā nopapadyate, yathā somyaikena nakhanikṛntaneneti /",
    "GSP33nysu__1u:12943": "nakhanikṛntanasyāntyāvayavitvena kārṣṇāyasāntaraṃ prati kāraṇatvasyaivāsambhavāt /",
    "GSP33nysu__1u:12944": "kimvekasya sarvaṃ pratītyāha- naceti //",
    "GSP33nysu__1u:12945": "... nacaikanakhakṛntanam /",
    "GSP33nysu__1u:12946": "sarvakārṣṇāyasaṃ ca syād ... // MAnuv_1,4.120bc //",
    "GSP33nysu__1u:12947": "sarvaṃ ceti dvitīyacaśabdasambandhaḥ /",
    "GSP33nysu__1u:12948": "yadyatra dṛṣṭāntatraye na vikāravivartavivakṣā kiṃ tarhi vivakṣitamityata",
    "GSP33nysu__1u:12949": "āha- ata iti //",
    "GSP33nysu__1u:12950": "... ataḥ sādṛśya eva ca // MAnuv_1,4.120d //",
    "GSP33nysu__1u:12951": "vivakṣātra tu nityatve prādhānye coktavartmanā // MAnuv_1,4.121ab //",
    "GSP33nysu__1u:12952": "arthāntarasya dūṣitatvādityarthaḥ /",
    "GSP33nysu__1u:12953": "caśabdāvitarotarasamuccaye /",
    "GSP33nysu__1u:12954": "tuśabdena nityatvaṃ viśinaṣṭi /",
    "GSP33nysu__1u:12955": "nityatvaṃ prādhānyopapādakameva na tu svatantramekavijñānena sarvavijñānasyeti /",
    "GSP33nysu__1u:12956": "mṛtpiṇḍādidṛṣṭāntatrayaṃ sādṛśyaviṣayam /",
    "GSP33nysu__1u:12957": "vācārambhaṇamityādi tu prādhānyaviṣayamiti vivektavyam /",
    "GSP33nysu__1u:12958": "vācārambhaṇadṛṣṭāntasya pūrvameva vyākhyātatvātkiṃ punarvacaneneti cenna /",
    "GSP33nysu__1u:12959": "buddhayārohārthamuktasyāpyanuktena sahaikena vākyenoktisambhavādityāśayenoktam- ukteti",
    "GSP33nysu__1u:12960": "sādṛśyādekavijñānena sarvavijñānamācāryeṇānyatra vyutpāditamatrānusandheyam /",
    "GSP33nysu__1u:12961": "tathā mṛtpiṇḍādidṛṣṭāntānāmavāntarabhedo 'pīti /",
    "GSP33nysu__1u:12962": "nanvasminnapi pakṣe”sadeva somyedamagra āsīt'; ityāderuttaragranthasya saṅgatyabhāvo doṣaḥ",
    "GSP33nysu__1u:12963": "asmākaṃ tu kāryakāraṇabhāvādiprapañcārthatvena astyupayoga ityata āha-",
    "GSP33nysu__1u:12964": "prādhānyeti //",
    "GSP33nysu__1u:12965": "prādhānyapratipattyarthaṃ sṛṣṭayādeścaiva vistaraḥ // MAnuv_1,4.121cd //",
    "GSP33nysu__1u:12966": "ādipadena pralaye 'vasthānaṃ trivṛtkaraṇaṃ jīvarūpeṇa praveśanamityādikaṃ",
    "GSP33nysu__1u:12967": "gṛhyate /",
    "GSP33nysu__1u:12968": "prādhānyādbrahmajñānena sarvajñānasya phalaṃ bhavatītyukte, kutastasya",
    "GSP33nysu__1u:12969": "prādhānyamityāśaṅkāyāṃ, tatpratipattyarthaṃ sṛṣṭayādeḥ pratipādaka eva granthavistaraḥ pravṛtto 'taḥ kathamasaṅgatiriti /",
    "GSP33nysu__1u:12970": "caśabdo 'vadhāraṇe /",
    "GSP33nysu__1u:12971": "na tūpādānatvādipratipattyarthamiti /",
    "GSP33nysu__1u:12972": "na hyupādanāṃ prekṣāpūrvaṃ kāryaṃ karoti /",
    "GSP33nysu__1u:12973": "nāpyadhiṣṭhānamadhyastam /",
    "GSP33nysu__1u:12974": "eṣa ceti vā sambandhaḥ /",
    "GSP33nysu__1u:12975": "tena”apāgādagneragnitvam'; ityādyapi parasya brahmaṇaḥ",
    "GSP33nysu__1u:12976": "prādhānyapratipattyarthamevetyuktaṃ bhavati /",
    "GSP33nysu__1u:12977": "tathācoktaṃ bhāṣye /",
    "GSP33nysu__1u:12978": "vivartamatanirākaraṇamupasaṃharati- tasmāditi //",
    "GSP33nysu__1u:12979": "tasmāt kenāpi mārgeṇa na vivartamataṃ bhavet // MAnuv_1,4.122ab //",
    "GSP33nysu__1u:12980": "kenāpi mārgeṇeti //",
    "GSP33nysu__1u:12981": "brahmāvidyāpekṣayā vā, jīvāvidyāpakṣeṇa vā, ekajīvamatena vā,",
    "GSP33nysu__1u:12982": "anekajīvamatena vā, svapakṣasādhanena vā, parapakṣanirāsena vā,",
    "GSP33nysu__1u:12983": "yuktiparyālocanayā vā, śrutiparyālocanayā vā, vicāritamiti śeṣaḥ /",
    "GSP33nysu__1u:12984": "na bhavet upapannamityadhyāhāraḥ /",
    "GSP33nysu__1u:12985": "tataḥ kimityata āha- taditi //",
    "GSP33nysu__1u:12986": "tadasaṅkhayātadoṣetaṃ heyameva śubhārthibhiḥ // MAnuv_1,4.122cd //",
    "GSP33nysu__1u:12987": "tat vivartamatam /",
    "GSP33nysu__1u:12988": "tasmādita vā /",
    "GSP33nysu__1u:12989": "tasyaiva vivaraṇaṃ asaṅkhayātadoṣetaṃ yasmāditi /",
    "GSP33nysu__1u:12990": "heyameva tat /",
    "GSP33nysu__1u:12991": "natu taduktarītyā sūtrārtho grāhyaḥ /",
    "GSP33nysu__1u:12992": "etena paramatanirākaraṇasyāsaṅgatirapi nirastā veditavyā /",
    "GSP33nysu__1u:12993": "yadyuktātiriktadoṣāḥ santi /",
    "GSP33nysu__1u:12994": "tarhi dūṣaṇābhidhānāya pravṛttairvaktavyāḥ /",
    "GSP33nysu__1u:12995": "kimuparameṇetyata āha- asaṅkhayatveneti //",
    "GSP33nysu__1u:12996": "asaṅkhayatvena doṣāṇāṃ granthādhikyabhayādapi /",
    "GSP33nysu__1u:12997": "uparamyate ... // MAnuv_1,4.123a-c //",
    "GSP33nysu__1u:12998": "doṣāṇāmatibahutvena kāṃściduktvā keṣāñcidupalakṣaṇe(ṇatve)naivoparantavyam",
    "GSP33nysu__1u:12999": "upalakṣaṇaṃ caitāvatāpi bhavatītyuparamyata iti /",
    "GSP33nysu__1u:13000": "sarve 'pi vaktavyāḥ, kimupalakṣaṇatvenetyata uktam- grantheti //",
    "GSP33nysu__1u:13001": "granthādhikye hi śrotṝṇāṃ pravṛttirna syāt /",
    "GSP33nysu__1u:13002": "tathāca kṛtamapyakṛtaṃ syāditi bhayādapītyarthaḥ /",
    "GSP33nysu__1u:13003": "yadi nopādānatayā vibhramādhiṣṭhānatayā vā, brahmaṇo jagatkāraṇatvaṃ,",
    "GSP33nysu__1u:13004": "kīdṛśaṃ tarhi janmādisūtre 'bhitihamityata āha- tata iti //",
    "GSP33nysu__1u:13005": "... tato viṣṇuricchāpūrvakamaśramaḥ /",
    "GSP33nysu__1u:13006": "karoti pitṛvad viśvaṃ ... // MAnuv_1,4.123de //",
    "GSP33nysu__1u:13007": "pariṇāmādivādasya nirastatvādityarthaḥ /",
    "GSP33nysu__1u:13008": "pitṛvadicchāpūrvakamiti katṛtvena nimittatvamabhipraiti /",
    "GSP33nysu__1u:13009": "vicitrānekakāryakartṛtve śramādidoṣāḥ prasajyanta ityata uktam- aśrama iti //",
    "GSP33nysu__1u:13010": "taduktamantaryāmyadhikaraṇe /",
    "GSP33nysu__1u:13011": "yadvāśrama ityenenedamabhipraiti /",
    "GSP33nysu__1u:13012": "“adhikaṃ tu bhedanirdeśāt'; ityādinā brahmaṇaḥ śramādirnirasiṣyate /",
    "GSP33nysu__1u:13013": "nacāpādānādeḥ śramādiprasaktirasti /",
    "GSP33nysu__1u:13014": "ato 'pi kartṛtvamevābhipretaṃ sūtrakārasyeti /",
    "GSP33nysu__1u:13015": "evamasminnadhyāye parabrahmaṇi nārāyaṇe pratipāditasya sakalaśrutisamanvayasya phalaṃ janmādisūtroditalakṣaṇasiddhimupasaṃharati-",
    "GSP33nysu__1u:13016": "pūrṇeti //",
    "GSP33nysu__1u:13017": "... pūrṇaśeṣaguṇātmakaḥ // MAnuv_1,4.123f //",
    "GSP33nysu__1u:13018": "pūrṇāḥ pratyekaṃ niravadhikāḥ /",
    "GSP33nysu__1u:13019": "// iti śrīmadānandatīrthabhagavatpādācāryaviracite śrīmadbrahmasūtrānuvyākhyāne prathamādhyāyasya caturthapādaḥ // //"
}