{
  "S01klpdrapu:0": "Kalpadrumāvadānamālāyāṃ",
  "S01klpdrapu:1": "10 subhūtyavadānam* //",
  "S01klpdrapu:2": "KDA_1 athāśoko mahārājaḥ sarvaśokavinoditaḥ /",
  "S01klpdrapu:3": "upaguptaṃ guruṃ natvā kṛtāñjalipuṭo 'vadat* //",
  "S01klpdrapu:4": "KDA_2 bhadanta śrotum icchāmi punar anyat subhāṣitam* /",
  "S01klpdrapu:5": "yad uktaṃ śākyasiṃhena tan me gaditum arhasi //",
  "S01klpdrapu:6": "KDA_3 iti pṛṣṭo nṛpeṇāsāv upagupto yatīśvaraḥ /",
  "S01klpdrapu:7": "parṣadaṃ ca samālokya saṃbabhāṣa subhāṣitam* //",
  "S01klpdrapu:8": "KDA_4 śṛṇu rājan mahābāho sarvalokahitārthataḥ /",
  "S01klpdrapu:9": "subhūter avadānaṃ yat tat pravakṣye yathāśrutam* //",
  "S01klpdrapu:10": "KDA_5 purā śrībhagavān buddho dharmarājas tathāgataḥ /",
  "S01klpdrapu:11": "vidyācaraṇasaṃpannaḥ sugato lokavijjinaḥ //",
  "S01klpdrapu:12": "KDA_6 śāstā devamanuṣyāṇāṃ samyaksaṃbodhideśakaḥ /",
  "S01klpdrapu:13": "satkṛto mānitaḥ satvair gurukṛtaś ca pūjitaḥ //",
  "S01klpdrapu:14": "KDA_7 rājabhī rājamātraiś ca dhanibhiḥ puravāsibhiḥ /",
  "S01klpdrapu:15": "śreṣṭhibhiḥ sārthavāhaiś ca nānādeśasamāgataiḥ //",
  "S01klpdrapu:16": "KDA_8 devāsuramahānāgair yakṣagandharvakinnaraiḥ /",
  "S01klpdrapu:17": "guruḍaiś ca mahāsarpais tathānyasatvajātikaiḥ //",
  "S01klpdrapu:18": "KDA_9 susaṃjñāto mahāpuṇyo lābhī cīvaravāsasām* /",
  "S01klpdrapu:19": "piṇḍapātāsanādīnāṃ śayyādīnāṃ tathaiva ca //",
  "S01klpdrapu:20": "KDA_10 auṣadhādipariṣkāra- vastūnāṃ sarvataḥ sadā /",
  "S01klpdrapu:21": "sārdhaṃ saśrāvakaiḥ saṃghair bhikṣubhiś ca jitendriyaiḥ //",
  "S01klpdrapu:22": "KDA_11 bhikṣuṇyupāsikābhiś ca celakopāsakais tathā /",
  "S01klpdrapu:23": "bodhisatvamahāsatvaiḥ satvārthabodhivāñchibhiḥ //",
  "S01klpdrapu:24": "KDA_12 śrāvastyāṃ rājadhānyāṃ vai jetavane manorame /",
  "S01klpdrapu:25": "vihāre vyaharad dharmaṃ deśayañ chubhayas sadā //",
  "S01klpdrapu:26": "KDA_13 tadā bhagavatā satva- vinayānugrahārthinā /",
  "S01klpdrapu:27": "āmantrya bhikṣavaḥ sarve samyagājñāpitā iti //",
  "S01klpdrapu:28": "KDA_14 gacchata bhikṣavo yūyaṃ satvānāṃ vinayārthataḥ /",
  "S01klpdrapu:29": "deśān pratyabhigacchantaḥ prakāśayata saṃvṛtim* //",
  "S01klpdrapu:30": "-------------------- Vaidya, p. 266 --------------------",
  "S01klpdrapu:31": "KDA_15 tathety eva pratiśrutya śāstuḥ pādau praṇamya ca /",
  "S01klpdrapu:32": "śrāvakā bhikṣavaś caiva pratasthus te niyoginaḥ //",
  "S01klpdrapu:33": "KDA_16 guro ājñāṃ vahantas te kecit prācīṃ diśaṃ gatāḥ /",
  "S01klpdrapu:34": "deśayanti sma saddharmaṃ pratideśānupāsthitāḥ //",
  "S01klpdrapu:35": "KDA_17 dakṣiṇasyāṃ tathā kecit kecic ca paścimāṃ diśam* /",
  "S01klpdrapu:36": "tathottarāṃ diśaṃ gatvā vidikṣu cāpi sarvataḥ //",
  "S01klpdrapu:37": "KDA_18 teṣāṃ dhyānaratā ye vai te viviktasukhaiṣiṇaḥ /",
  "S01klpdrapu:38": "meror upariṣaṇḍāyām adhyūṣur dhyānatatparāḥ //",
  "S01klpdrapu:39": "KDA_19 tadābdher garuḍenaiko nāgapotaḥ samuddhṛtaḥ /",
  "S01klpdrapu:40": "tam āśramam upānīya bhakṣitum upacakrame //",
  "S01klpdrapu:41": "KDA_20 tatrasthās tena nāgena bhikṣavo dhyānasaṃratāḥ /",
  "S01klpdrapu:42": "dṛṣṭvaiva suprasannena manasā praṇidhir dadhe //",
  "S01klpdrapu:43": "KDA_21 dhanyās te bhikṣavo hy ete saddharmasukhacāriṇaḥ /",
  "S01klpdrapu:44": "aham api ca bhūyāsaṃ tādṛgdharmasamāhitaḥ //",
  "S01klpdrapu:45": "KDA_22 iti praṇidhiṃ kurvāṇo jīvitād vyavaropitaḥ /",
  "S01klpdrapu:46": "tatraiva garuḍenaivaṃ bhakṣito 'bhūt sa nāgakaḥ //",
  "S01klpdrapu:47": "KDA_23 tataḥ kālagatas tatra śrāvastyāṃ puri + + + /",
  "S01klpdrapu:48": "bhūtināmnā dvijasyāsau bhāryāyā garbham āviśat* //",
  "S01klpdrapu:49": "KDA_24 tataś ca kramatas tasyā garbhaḥ samanuvardhitaḥ /",
  "S01klpdrapu:50": "tatas tatsamaye prāpte dārakaḥ samajāyata //",
  "S01klpdrapu:51": "KDA_25 tataḥ pitā ca taṃ dṛṣṭā dārakaṃ saṃprasādikam* /",
  "S01klpdrapu:52": "darśanīyaṃ subhadrāṅgaṃ muhuḥ paśyann ananda saḥ //",
  "S01klpdrapu:53": "KDA_26 tato jātimahaṃ kṛtvā jñānīnāhūya cādarāt* /",
  "S01klpdrapu:54": "bhavanto 'sya nu kiṃ nāma kriyatām iti so 'bravīt* //",
  "S01klpdrapu:55": "KDA_27 jñātayo 'pi tathā śrutvā dṛṣṭvā cainaṃ ca bālakam* /",
  "S01klpdrapu:56": "sarve harṣasamāpannā bhūtiṃ tam abruvaṃs tathā //",
  "S01klpdrapu:57": "KDA_28 yasmād bhūter ayaṃ putraṃ sujāto lakṣaṇānvitaḥ /",
  "S01klpdrapu:58": "tasmāt subhūtir ity eva nāmnā bhavatu viśrutaḥ //",
  "S01klpdrapu:59": "KDA_29 tathā kramād vivṛddho 'sau subhūtir bālasundaraḥ /",
  "S01klpdrapu:60": "kumāratvaṃ kramāt prāpto rarāma sa vayonvitaḥ //",
  "S01klpdrapu:61": "-------------------- Vaidya, p. 267 --------------------",
  "S01klpdrapu:62": "KDA_30 pūrvakarmabalādhānāt krodhanaḥ krūrabhāṣaṇaḥ /",
  "S01klpdrapu:63": "kiṃcin nimittasaṃruṣṭo vigrahe nirato 'bhavat //",
  "S01klpdrapu:64": "KDA_31 paruṣībhūtacittatvān na tasya ko 'py abhūt suhṛt* /",
  "S01klpdrapu:65": "sarvajñātiviruddhatvāt pitṛbhyām apy upekṣitaḥ //",
  "S01klpdrapu:66": "KDA_32 bandhubhiś ca parityakto naiva kasyāpy abhūt priyaḥ /",
  "S01klpdrapu:67": "viśrambhapraṇayaṃ tasmin naiva kaścid abhāṣata //",
  "S01klpdrapu:68": "KDA_33 sthātuṃ gantuṃ tathā bhoktuṃ śayituṃ vābhilāpitum* /",
  "S01klpdrapu:69": "tenaiva krodhinā sārdhaṃ samutsehur na kecana //",
  "S01klpdrapu:70": "KDA_34 tadā pitrā niyukto 'sau lipiśālām upāgamat* /",
  "S01klpdrapu:71": "subhūtiś ca guruṃ natvā lipim anvagrahīt kramāt* //",
  "S01klpdrapu:72": "KDA_35 tato vyākaraṇādīni sarvaśāstrāṇy anukramāt* /",
  "S01klpdrapu:73": "so 'dhītyaiṣāṃ suśīghreṇa pāraṃ prāpa subuddhimān* //",
  "S01klpdrapu:74": "KDA_36 tathā vedān adhītyaivaṃ sāṅgopāṅgān yathākramam* /",
  "S01klpdrapu:75": "atharvam apy adhītuṃ sa prārabhat tīkṣṇamānasaḥ //",
  "S01klpdrapu:76": "KDA_37 tatra pitā dvijo bhūtir atharvādhītasaṃratam* /",
  "S01klpdrapu:77": "subhūtiṃ svātmajaṃ putraṃ dṛṣṭvaivaṃ samacintayat* //",
  "S01klpdrapu:78": "KDA_38 subhūtir mama putro 'yam agnikalpaḥ sutīkṣṇadhīḥ /",
  "S01klpdrapu:79": "kadācit kupito roṣāl loke 'narthaṃ kariṣyati //",
  "S01klpdrapu:80": "KDA_39 tad anvāharitavyo 'yam ātharvaṇāt prayatnataḥ /",
  "S01klpdrapu:81": "ṛṣiṣu preṣayitvainaṃ yojayiṣye ca saṃyame //",
  "S01klpdrapu:82": "KDA_40 iti matvā pitā bhūtiḥ subhūtiṃ svātmajaṃ tathā /",
  "S01klpdrapu:83": "ātharvaṇād vinirhṛtya prabodhayaṃs tam abravīt* //",
  "S01klpdrapu:84": "KDA_41 śṛṇu putra mayā proktaṃ hitārthaṃ tava saṃmatam* /",
  "S01klpdrapu:85": "tvaṃ hi vidvān mahāvijñaḥ sarvaśāstrāṅgapāragaḥ //",
  "S01klpdrapu:86": "KDA_42 kiṃ tavātharvavedena māyākleśārthasādhinā /",
  "S01klpdrapu:87": "viramya tadadhiṣṭhānād ṛṣicaryāṃ samācara //",
  "S01klpdrapu:88": "KDA_43 munīnām upadeśāni pratilabhya jitendriyaḥ /",
  "S01klpdrapu:89": "śāntātmā sukham āsthāya carasva vratam uttamam* //",
  "S01klpdrapu:90": "KDA_44 dhanyās te vītarāgā ye gurubhaktāś ca nirmadāḥ /",
  "S01klpdrapu:91": "viviktāraṇyavāseṣu vasanti dhyāyinaḥ sadā //",
  "S01klpdrapu:92": "-------------------- Vaidya, p. 268 --------------------",
  "S01klpdrapu:93": "KDA_45 ye 'pi parigrahāṃs tyaktvā bhavanti brahmacāriṇaḥ /",
  "S01klpdrapu:94": "devānām api te mānyā vandanīyāḥ sadā khalu //",
  "S01klpdrapu:95": "KDA_46 ye pravrajyāṃ samāgṛhya śāntātmāno jitendriyāḥ /",
  "S01klpdrapu:96": "avasanti puṇyatīrtheṣu te 'pi hi paramarṣayaḥ //",
  "S01klpdrapu:97": "KDA_47 kāmabhogyāni ye hitvā sādhayante tapovane /",
  "S01klpdrapu:98": "phalamūlodakais tuṣṭās te 'pi dhanyā dvijottamāḥ //",
  "S01klpdrapu:99": "KDA_48 ye 'pi kleśān vinirjitya caturbrahmavihāriṇaḥ /",
  "S01klpdrapu:100": "bhikṣāśinaḥ samādhisthās te hi brahmavidāṃ varāḥ //",
  "S01klpdrapu:101": "KDA_49 ye cāparigrahītāro nirlobhāḥ satyavādinaḥ /",
  "S01klpdrapu:102": "nirmadā nirahaṃkārās ta eva brāhmaṇottamāḥ //",
  "S01klpdrapu:103": "KDA_50 yasya dātuṃ mano nāsti matsarākrāntacetasaḥ /",
  "S01klpdrapu:104": "vedaśāstrāgamais tasya kim eva svātmapoṣiṇaḥ //",
  "S01klpdrapu:105": "KDA_51 yasya cittaṃ hy aviśuddhaṃ śīlasaṃvaravarjitam* /",
  "S01klpdrapu:106": "kiṃ bhāti muniveṣeṇa sa naṭarṣir ivonmadaḥ //",
  "S01klpdrapu:107": "KDA_52 yasya loke dayā nāsti bālavṛddhādiduḥkhite /",
  "S01klpdrapu:108": "kiṃ tasya brahmavṛttena citte{na} parimohite //",
  "S01klpdrapu:109": "KDA_53 yasya na kuśalotsāhaṃ citte lokārthaṃ sādhitum* /",
  "S01klpdrapu:110": "tasya kiṃ tapasā siddhe kevalaṃ pāpahetubhiḥ //",
  "S01klpdrapu:111": "KDA_54 yasya cittaṃ pravikṣiptaṃ kleśād yair asamāhitam* /",
  "S01klpdrapu:112": "sa kiṃ guhāniviṣṭo 'pi na sādhur duṣṭajantuvat* //",
  "S01klpdrapu:113": "KDA_55 yasya prajñā viśuddhā na saddharmaguṇasādhane /",
  "S01klpdrapu:114": "tasya kiṃ brahmacaryeṇa kevalaṃ duḥkhahetunā //",
  "S01klpdrapu:115": "KDA_56 yaś ca dātā viśuddhātmā sarvasatvān upālakaḥ /",
  "S01klpdrapu:116": "nīco 'pi sa dvijakalpo yato dātā prajāpatiḥ //",
  "S01klpdrapu:117": "KDA_57 yena saṃrakṣitaṃ nityaṃ śīlaṃ saṃyamasaṃvṛttam* /",
  "S01klpdrapu:118": "sa eva brāhmaṇaḥ śuddhaḥ śrotriyo vedanān yatiḥ //",
  "S01klpdrapu:119": "KDA_58 yasya cittaṃ dayāśūlaṃ sarvasatvahiteṣitam* /",
  "S01klpdrapu:120": "caṇḍālo 'pi sa vipraḥ syāl lokeśo hi kṣamākaraḥ //",
  "S01klpdrapu:121": "KDA_59 yenaiva duṣkaraṃ karma sādhitaṃ satvahetunā /",
  "S01klpdrapu:122": "sa eva brāhmaṇo dhīro viśvakarmā yato vidhiḥ //",
  "S01klpdrapu:123": "-------------------- Vaidya, p. 269 --------------------",
  "S01klpdrapu:124": "KDA_60 yasya cittaṃ sadā satva- hitārtheṣu samādhitam* /",
  "S01klpdrapu:125": "sa hi vipro mahābhijño brahmā jñānarato yataḥ (Speyer:",
  "S01klpdrapu:126": "dhyānarato) //",
  "S01klpdrapu:127": "KDA_61 yasya prajñā jagalloka- hitānuśāsanojjvalā /",
  "S01klpdrapu:128": "saiva dvijavaro vijño vedadharmāsthito dvijaḥ //",
  "S01klpdrapu:129": "KDA_62 yenaiva nirjitāḥ kleśāś caturbrahmavihāriṇā /",
  "S01klpdrapu:130": "svacitte bhāvitaṃ brahma sa eva brāhmaṇottamaḥ //",
  "S01klpdrapu:131": "KDA_63 tasmāt putra mayā proktaṃ śrutvā lokahitotsukaḥ /",
  "S01klpdrapu:132": "sarvakleśān vinirjitya saddharmābhirato bhava //",
  "S01klpdrapu:133": "KDA_64 iti pitur vacaḥ śrutvā subhūtiḥ so 'numoditaḥ /",
  "S01klpdrapu:134": "kṛtāñjalis tathā natvā pitaram ity abhāṣata //",
  "S01klpdrapu:135": "KDA_65 tathā satyaṃ manas tāta rocate tapase mama /",
  "S01klpdrapu:136": "tad ājñāṃ dehi me tāta cariṣye brahmasadvratam* //",
  "S01klpdrapu:137": "KDA_66 tenaivaṃ prārthyamāno 'sau subhūtinā pitā tataḥ /",
  "S01klpdrapu:138": "pariṣvajyātmajaṃ putraṃ punar apy abravīn mudā //",
  "S01klpdrapu:139": "KDA_67 evaṃ cet tava vāñchāsti putra brahmasusādhanaiḥ /",
  "S01klpdrapu:140": "cara brahmavrataṃ samyag- dhīracittasamāhitaḥ //",
  "S01klpdrapu:141": "KDA_68 ādau krodharipuṃ jitvā duṣṭabhārān vinirjaya (Speyer:",
  "S01klpdrapu:142": "duṣṭamārān) /",
  "S01klpdrapu:143": "yāvat krodham anirjitya duṣṭāñjetuṃ na śaknuyāḥ //",
  "S01klpdrapu:144": "KDA_69 yāvad duṣṭān anirjitya dharme sthātuṃ na śaknuyāḥ /",
  "S01klpdrapu:145": "asusaṃsthitadharmāṇaṃ hanyur mārā hi sarvathā //",
  "S01klpdrapu:146": "KDA_70 tasmād vāñchati yo brahma tenādau cittakoṭarāt* /",
  "S01klpdrapu:147": "viniḥkṛṣya prayatnena hantavyaḥ krodhapannagaḥ //",
  "S01klpdrapu:148": "KDA_71 krodho hi vasate yasya citte mānamadākule /",
  "S01klpdrapu:149": "tāvat sadguṇayukto 'pi sevyate naiva sajjanaiḥ //",
  "S01klpdrapu:150": "KDA_72 tasmāt sarvaprayatnena krodhajiṣṇuḥ samāhitaḥ /",
  "S01klpdrapu:151": "pravrajyāṃ samupāsiśritya cara brāhmaṇyam ādarāt* //",
  "S01klpdrapu:152": "KDA_73 tathety asau pratiśrutya subhūtiḥ saṃpramoditaḥ /",
  "S01klpdrapu:153": "sahasā pitarau natvā munīnām āśramaṃ yayau //",
  "S01klpdrapu:154": "KDA_74 tatra prāpto munīn natvā kṛtāñjalipuṭo mudā /",
  "S01klpdrapu:155": "brāhmaṇyasaṃvaraṃ prāptuṃ pravrajyāṃ samayācata //",
  "S01klpdrapu:156": "-------------------- Vaidya, p. 270 --------------------",
  "S01klpdrapu:157": "KDA_75 guro brahmavidāṃ śreṣṭha kalyāṇavartmadeśaka /",
  "S01klpdrapu:158": "pravrajyāṃ dehi me satyaṃ careyaṃ bhavamuktaye //",
  "S01klpdrapu:159": "KDA_76 iti tasya vacaḥ śrutvā gurur brahmavidāṃ varaḥ /",
  "S01klpdrapu:160": "ehi vatsa cara brahma- caryaṃ jitvā ṣaḍ indriyam* //",
  "S01klpdrapu:161": "KDA_77 ity ukto guruṇā so 'bhūt subhūtir muniveṣabhṛt* /",
  "S01klpdrapu:162": "brahmavihārasaṃpanno vinītaḥ śraddhayānvitaḥ //",
  "S01klpdrapu:163": "KDA_78 tathāpi daivasāmarthyāt krodhasaṃraktamānasaḥ /",
  "S01klpdrapu:164": "kiṃcin nimittamātre 'pi vigrahavān asaṃyataḥ //",
  "S01klpdrapu:165": "KDA_79 vedasiddhāntaśāstreṣu vivādī krodhabāhulaḥ /",
  "S01klpdrapu:166": "atīva roṣasaṃkruṣṭo vicikṣepa yatīn api //",
  "S01klpdrapu:167": "KDA_80 dharmārthakāmamokṣeṣu nirapekṣaḥ sutīkṣṇavāk* /",
  "S01klpdrapu:168": "sarvatra munibhiś cāpi vijagrāhāsamāhitaḥ //",
  "S01klpdrapu:169": "KDA_81 ity enaṃ krodhasaṃraktaṃ vedasiddhāntamāninam* /",
  "S01klpdrapu:170": "subhūtiṃ brāhmaṇaṃ dṛṣṭvā guruś caivam acintayat* //",
  "S01klpdrapu:171": "KDA_82 aho daivabalādhānāt subhūtir brāhmaṇo 'py ayam* /",
  "S01klpdrapu:172": "svasiddhāntasamāno 'dya krūravāgvigrahotsukaḥ //",
  "S01klpdrapu:173": "KDA_83 agnikalpo mahātīkṣṇaḥ sarvaśāstrārthakovidaḥ /",
  "S01klpdrapu:174": "viśārado mahābhijño dharmasaṃyamatatparaḥ //",
  "S01klpdrapu:175": "KDA_84 tapaś caraṇasaṃraktas tīkṣṇabuddhiḥ kṛtodyamaḥ /",
  "S01klpdrapu:176": "mahotsāho mahāvīraḥ siddhavidyo mahotkaṭaḥ //",
  "S01klpdrapu:177": "KDA_85 sarvaśāstrakalābhijño mantrasiddhiprayogavit* /",
  "S01klpdrapu:178": "vedasiddhāntayogānāṃ pāragaś ca mahāsudhīḥ //",
  "S01klpdrapu:179": "KDA_86 kiṃ tu krodhāviśuddhātmā vigrahī vādasaṃrataḥ /",
  "S01klpdrapu:180": "kiṃcin nimittamātre 'pi vikruṣṭo 'tha ruṣāśayaḥ //",
  "S01klpdrapu:181": "KDA_87 kadācit kupito ruṣṭeḥ saṃkleśādhīracetanaḥ /",
  "S01klpdrapu:182": "śāpāśaniprahāreṇa loke 'narthaṃ kariṣyati //",
  "S01klpdrapu:183": "KDA_88 tad ahaṃ saṃprabodhyainaṃ subhūtiṃ dvijasattamam* /",
  "S01klpdrapu:184": "samādhidhyānavaryāsu yojayeyaṃ sa sarvathā //",
  "S01klpdrapu:185": "KDA_89 iti matvā guruś cainaṃ subhūtiṃ samabodhayat* /",
  "S01klpdrapu:186": "śṛṇu vatsa hitaṃ vakṣye tatra bhava samāhitaḥ //",
  "S01klpdrapu:187": "-------------------- Vaidya, p. 271 --------------------",
  "S01klpdrapu:188": "KDA_90 sarvavarṇāgrajo vipraḥ sarvajātivarottamaḥ /",
  "S01klpdrapu:189": "brāhmaṇo 'smīty ahaṃkāro na kartavyaḥ kadācana //",
  "S01klpdrapu:190": "KDA_91 na jīvo brāhmaṇas tāvad yasmāt saṃskārato dvijaḥ /",
  "S01klpdrapu:191": "jīvaś ced brāhmaṇas tāvad vṛthā syād dharmasaṃskṛtaiḥ //",
  "S01klpdrapu:192": "KDA_92 ādyante paśavo devā iti vede 'pi kathyate /",
  "S01klpdrapu:193": "tato dharmābhisaṃskāraiḥ sarve syur mānavā dvijāḥ //",
  "S01klpdrapu:194": "KDA_93 śvapacā api dharmasthāḥ saṃskṛtāḥ syur dvijādhamāḥ /",
  "S01klpdrapu:195": "guṇadharmānusāraiś ca devā daityāś ca mānuṣāḥ //",
  "S01klpdrapu:196": "KDA_94 satvadharmadharā devā rajodharmadharā narāḥ /",
  "S01klpdrapu:197": "tamodharmadharā daityā iti siddhāntasaṃmatam* //",
  "S01klpdrapu:198": "KDA_95 iti dharmaguṇādhānāt traidhātukabhavālaye /",
  "S01klpdrapu:199": "caturyonisamudbhūtāḥ ṣaḍgatiṣu bhramanti te //",
  "S01klpdrapu:200": "KDA_96 tatrāpi karmabhedena jātibhedā hy anekaśaḥ /",
  "S01klpdrapu:201": "jātiṣv api ca sarvāsu svakarmapariṇāmataḥ //",
  "S01klpdrapu:202": "KDA_97 satvā naikavidhā jātā adhamottamam adhyamāḥ /",
  "S01klpdrapu:203": "ye satvās tāmasā raudrā hiṃsākarmānusaṃratāḥ /",
  "S01klpdrapu:204": "te 'dhobhuvanasaṃjātā vasanti kleśabhāginaḥ //",
  "S01klpdrapu:205": "KDA_98 rajodharmaratā ye hi rāgacaryānusāriṇaḥ /",
  "S01klpdrapu:206": "te satvā bhūmisaṃjātā vasanti mānuṣādayaḥ //",
  "S01klpdrapu:207": "KDA_99 satvadharmaratā ye tu sātvikāḥ śāntacāriṇaḥ /",
  "S01klpdrapu:208": "te devā nirmalānandā vasanti svargatiṃ gatāḥ //",
  "S01klpdrapu:209": "KDA_100 tathaite sarvasatvāś ca guṇadharmānusārataḥ /",
  "S01klpdrapu:210": "svakṛtaṃ karma bhuñjanto bhrāmyanti tribhavālaye //",
  "S01klpdrapu:211": "KDA_101 vṛddhiṃ prāpya guṇāś cettham ekaikaṃ guṇavṛddhitaḥ /",
  "S01klpdrapu:212": "+ + + + + + + + + + + + + + + + + //",
  "S01klpdrapu:213": "KDA_102 ākāśasya guṇaś caikaḥ śabda eva na cāparaḥ /",
  "S01klpdrapu:214": "śabdasparśau ca vāyor vai dvau guṇau parikīrtitau //",
  "S01klpdrapu:215": "KDA_103 agneḥ śabdaś ca sparśaś ca rūpam eva trayo guṇāḥ /",
  "S01klpdrapu:216": "śabdasparśarūparasāś catvāry eva samīraṇe //",
  "S01klpdrapu:217": "KDA_104 sparśaḥ śabdo raso rūpaṃ gandhaś ca pṛthivīguṇāḥ /",
  "S01klpdrapu:218": "evaṃ militayogaiś ca brahmāṇotpattir ucyate //",
  "S01klpdrapu:219": "-------------------- Vaidya, p. 272 --------------------",
  "S01klpdrapu:220": "KDA_105 sarve jīvā militvaiva brahmāṇāṃś ca samudbhavāḥ (Speyer:",
  "S01klpdrapu:221": "brahmāṇāṃśasamudbhavāḥ) /",
  "S01klpdrapu:222": "caturaśīti lakṣāś ca proktā vai jīvajātayaḥ //",
  "S01klpdrapu:223": "KDA_106 dharmataḥ sukhino bhūtāḥ pāpato duḥkhabhāginaḥ /",
  "S01klpdrapu:224": "miśrato miśrabhuktāra ity uktam avadānikaiḥ //",
  "S01klpdrapu:225": "KDA_107 bhārate 'pi tathā proktam ṛṣibhiḥ karmavādibhiḥ /",
  "S01klpdrapu:226": "sapta vyādhā daśāraṇye mṛgāḥ kāliñjare girau //",
  "S01klpdrapu:227": "KDA_108 cakravākau śaradvīpe haṃsāḥ sarasi mānase /",
  "S01klpdrapu:228": "te 'pi jātāḥ kurukṣetre brāhmaṇā vedapāragāḥ //",
  "S01klpdrapu:229": "KDA_109 uktaṃ ca mānave dharme muninā muninā + + /",
  "S01klpdrapu:230": "mithyājīvena jīvan yaḥ patito brāhmaṇo hy asau //",
  "S01klpdrapu:231": "KDA_110 vṛṣalīphenapītasya niḥśvāsopahatasya ca /",
  "S01klpdrapu:232": "tayaiva sahasuptasya niṣkṛtir nopalabhyate //",
  "S01klpdrapu:233": "KDA_111 śūdrīhastena yo bhuñkte māsam ekaṃ nirantaram* /",
  "S01klpdrapu:234": "jīvamāno bhavec chūdro mṛtaś ca sa prajāyate //",
  "S01klpdrapu:235": "KDA_112 adhītya caturo vedān sāṅgopāṅgāṃś ca tatvataḥ /",
  "S01klpdrapu:236": "śūdrāt pratigrahagrāhī brāhmaṇo jāyate kharaḥ //",
  "S01klpdrapu:237": "KDA_113 kharo dvādaśa janmāni ṣaṣṭi janmāni sūkaraḥ /",
  "S01klpdrapu:238": "śvānaḥ saptati janmāni ity evaṃ manur abravīt* //",
  "S01klpdrapu:239": "KDA_114 tathoktam avadāne 'pi buddhenādvayavādinā /",
  "S01klpdrapu:240": "brāhmaṇo 'dattam ādāya babhūva vānarādhipaḥ //",
  "S01klpdrapu:241": "KDA_115 tatra sa buddhanāthāya dadau ca paṇasaṃ mudā /",
  "S01klpdrapu:242": "tataś ca mānavo bhūtvā pāṃśudātā hy abhūc chiśuḥ //",
  "S01klpdrapu:243": "KDA_116 tatkarmaphalato rājā sarvānando babhūva saḥ /",
  "S01klpdrapu:244": "tatrāpi buddhanāthāya piṇḍapātaṃ dadau mudā //",
  "S01klpdrapu:245": "KDA_117 taddīpaṃkaraprasādena bodhisatvo 'bhavan nṛpaḥ (Speyer: bhaven) /",
  "S01klpdrapu:246": "sarvapāramitāḥ pūrya buddho 'pi sa bhaviṣyati //",
  "S01klpdrapu:247": "KDA_118 ity uktam avadāne 'pi jinenādvayavādinā /",
  "S01klpdrapu:248": "tasmāc caivaṃ vijānīyā na jīvo brāhmaṇaḥ khalu //",
  "S01klpdrapu:249": "KDA_119 jātyāpi brāhmaṇo naiva saṃskṛtas tu dvijo bhavet* /",
  "S01klpdrapu:250": "jātyā ced brāhmaṇo bhūto vṛthā syāt saṃskṛter vidhiḥ //",
  "S01klpdrapu:251": "-------------------- Vaidya, p. 273 --------------------",
  "S01klpdrapu:252": "KDA_120 smṛtau hi tat tathā proktaṃ nā jātyā dharmato dvijaḥ /",
  "S01klpdrapu:253": "+ + + + + + + + + + + + + + + + //",
  "S01klpdrapu:254": "KDA_121 dharmasaṃskṛtivṛttisthaḥ śvapaco 'pi dvijo bhavet* /",
  "S01klpdrapu:255": "tathā hi mānave dharme manunābhihitaṃ khalu //",
  "S01klpdrapu:256": "KDA_122 araṇīgarbhasaṃbhūtaḥ kaṭhinākhyo mahāmuniḥ /",
  "S01klpdrapu:257": "tapasā brāhmaṇo jātas tasmāj jātir akāraṇam* //",
  "S01klpdrapu:258": "KDA_123 kaivartigarbhasaṃbhūto vyāso nāma mahāmuniḥ /",
  "S01klpdrapu:259": "tapasā brāhmaṇo jātas tasmāj jātir akāraṇam* //",
  "S01klpdrapu:260": "KDA_124 urvaśīgarbhasaṃbhūto vasiṣṭhākhyo mahāmuniḥ /",
  "S01klpdrapu:261": "tapasā brāhmaṇo jātas tasmāj jātir akāraṇam* //",
  "S01klpdrapu:262": "KDA_125 hariṇīgarbhasaṃbhūto ṛṣyaśṛṅgo mahāmuniḥ /",
  "S01klpdrapu:263": "tapasā brāhmaṇo jātas tasmāj jātir akāraṇam* //",
  "S01klpdrapu:264": "KDA_126 caṇḍālīgarbhasaṃbhūto viśvāmitro mahāmuniḥ /",
  "S01klpdrapu:265": "tapasā brāhmaṇo jātas tasmāj jātir akāraṇam* //",
  "S01klpdrapu:266": "KDA_127 taṇḍulīgarbhasaṃbhūto nāradākhyo mahāmuniḥ /",
  "S01klpdrapu:267": "tapasā brāhmaṇo jātas tasmāj jātir akāraṇam* //",
  "S01klpdrapu:268": "KDA_128 evam anye 'pi sarve ca ṛṣayo brahmacāriṇaḥ /",
  "S01klpdrapu:269": "tapasā brāhmaṇā bhūtā brāhmaṇīgarbhasaṃbhavāḥ //",
  "S01klpdrapu:270": "KDA_129 dharmasaṃskārataḥ sarve mānavā brāhmaṇāḥ khalu /",
  "S01klpdrapu:271": "dharmavṛttipramāṇena sarve syur brāhmaṇā narāḥ //",
  "S01klpdrapu:272": "KDA_130 ekavarṇam idaṃ sarvaṃ brahmasṛṣṭisamudbhavam* /",
  "S01klpdrapu:273": "dharmakalpavikalpena cāturvarṇyaṃ prakalpitam* //",
  "S01klpdrapu:274": "KDA_131 sarve vai yonijā martyāḥ sarve mūtrapurīṣiṇaḥ /",
  "S01klpdrapu:275": "ekendriyakriyārthāś ca tasmāc chīlaguṇair dvijāḥ //",
  "S01klpdrapu:276": "KDA_132 śūdro 'pi śīlasaṃpanno guṇavān brāhmaṇo bhavet* /",
  "S01klpdrapu:277": "brāhmaṇo 'pi kriyāhīnaḥ śūdrāt pratyavaro bhavet* //",
  "S01klpdrapu:278": "KDA_133 guṇair dharmais tathā śīlair varṇā hy anekajātayaḥ /",
  "S01klpdrapu:279": "brahmajeṣu hi sarveṣu nareṣu kiṃ viśeṣatā //",
  "S01klpdrapu:280": "KDA_134 yathā bhasmani sauvarṇe viśeṣa upalabhyate /",
  "S01klpdrapu:281": "brāhmaṇe cānyajātau vā na viśeṣo 'sti vai tathā //",
  "S01klpdrapu:282": "KDA_135 yathā prakāśatamasor viśeṣa upalabhyate /",
  "S01klpdrapu:283": "brāhmaṇe cānyajātau vā viśeṣo naiṣa vidyate //",
  "S01klpdrapu:284": "-------------------- Vaidya, p. 274 --------------------",
  "S01klpdrapu:285": "KDA_136 na hi brāhmaṇa ākāśān maruto vā samudbhavaḥ /",
  "S01klpdrapu:286": "bhitvā vā pṛthivīṃ jāto jātavedā yathāraṇeḥ //",
  "S01klpdrapu:287": "KDA_137 brāhmaṇā yonito jātāś caṇḍālā api yonitaḥ /",
  "S01klpdrapu:288": "śreṣṭhatve vṛṣalatve ca kiṃ vāsti bhedakāraṇam* //",
  "S01klpdrapu:289": "KDA_138 brāhmaṇo 'pi mṛtotsṛṣṭo jugupsyo 'śucir ucyate /",
  "S01klpdrapu:290": "varṇās sathava cāpy anye kā nu tatra viśeṣatā //",
  "S01klpdrapu:291": "KDA_139 yathā siṃhādijantūnāṃ padādibhedalakṣaṇam* /",
  "S01klpdrapu:292": "dehasaṃsthānaliṅgaiś ca narāṇāṃ kiṃ viśeṣatā //",
  "S01klpdrapu:293": "KDA_140 yathā haṃsamayūrādi- pakṣiṇāṃ ca viśeṣatā /",
  "S01klpdrapu:294": "mukhādivarṇaśabdaiś ca narāṇāṃ nāsti bhedatā //",
  "S01klpdrapu:295": "KDA_141 yathā ca kṛmikīṭānāṃ kāyasaṃsthānabhedatā /",
  "S01klpdrapu:296": "tathaiva narajātīnāṃ naivāsti bhedalakṣaṇam* //",
  "S01klpdrapu:297": "KDA_142 yathā bhūruhavṛkṣāṇāṃ patrādyākārabhedatā /",
  "S01klpdrapu:298": "tathā nāsti manuṣyāṇām ākṛter bhedalakṣaṇam* //",
  "S01klpdrapu:299": "KDA_143 tṛṇauṣadhādiśasyānāṃ yathākṛtiviśeṣatā /",
  "S01klpdrapu:300": "mānavānāṃ tathā nāsti saṃsthānaṃ bhinnalakṣaṇam* (Speyer:",
  "S01klpdrapu:301": "saṃsthānabhinnaŚ) //",
  "S01klpdrapu:302": "KDA_144 dhānyādivrīhijātīnāṃ varṇākārādilakṣaṇam* /",
  "S01klpdrapu:303": "tathā nāsti manuṣyāṇāṃ varṇākāraviśeṣatā //",
  "S01klpdrapu:304": "KDA_145 jātikundādipuṣpāṇāṃ yathā varṇādibhedatā /",
  "S01klpdrapu:305": "mānavānāṃ tathā nāsti varṇagandhādibhedatā //",
  "S01klpdrapu:306": "KDA_146 jalajānāṃ ca puṣpāṇāṃ padmādīnāṃ viśeṣatā /",
  "S01klpdrapu:307": "varṇasaṃsthānagandhāś ca narāṇāṃ tu tathā na hi //",
  "S01klpdrapu:308": "KDA_147 yathāmrādiphalānāṃ ca svādādiguṇabhedatā /",
  "S01klpdrapu:309": "manujānāṃ tathā nāsti māṃsāsthiguṇabhedatā //",
  "S01klpdrapu:310": "KDA_148 yathā ṣaḍrasajātīnāṃ guṇāsvādādibhedatā /",
  "S01klpdrapu:311": "tathā nāsti manuṣyāṇāṃ ṣaḍindriyaviśeṣatā //",
  "S01klpdrapu:312": "KDA_149 yathā hemādidhātūnāṃ dravyavarṇādibhedatā /",
  "S01klpdrapu:313": "tathā nāsti manuṣyāṇāṃ saṃsthānavarṇabhedatā //",
  "S01klpdrapu:314": "KDA_150 yathā vajrādiratnānāṃ saṃsthānavarṇabhedatā /",
  "S01klpdrapu:315": "tathā nāsti manuṣyāṇāṃ śarīrākārabhedatā //",
  "S01klpdrapu:316": "KDA_151 samamāṃsādibhedāś ca ṣaḍindriyasamās tathā /",
  "S01klpdrapu:317": "ekāṃśato viśeṣo na kuto deheṣu bhedatā //",
  "S01klpdrapu:318": "-------------------- Vaidya, p. 275 --------------------",
  "S01klpdrapu:319": "KDA_152 yathā hi bālakā bālā krīḍamānā mahāpathe /",
  "S01klpdrapu:320": "pāṃśupuñjāni saṃpiṇḍya svayaṃ nāmāni kurvate //",
  "S01klpdrapu:321": "KDA_153 idaṃ kṣīram idaṃ māṃsam idaṃ ghṛtam idaṃ dadhi /",
  "S01klpdrapu:322": "na ca bālasya vacanāt pāṃśavo 'nnā bhavanti hi //",
  "S01klpdrapu:323": "KDA_158 varṇās tathaiva catvāraḥ subhūta iti kalpitāḥ /",
  "S01klpdrapu:324": "pāṃśupuñjābhidhānena yogo 'py eṣa na vidyate //",
  "S01klpdrapu:325": "KDA_155 na keśena na kaṛṇena na śīrṣeṇa na cakṣuṣā /",
  "S01klpdrapu:326": "na mukhena na nāsāyā na grīvayā na bāhunā //",
  "S01klpdrapu:327": "KDA_156 norasā na ca pārśvena na pṛṣṭhenodareṇa vā /",
  "S01klpdrapu:328": "norubhyām atha jaṅgābhyāṃ pāṇipādanakhair na ca //",
  "S01klpdrapu:329": "KDA_157 na svareṇa na varnena na sarvāṃśair na maithunaiḥ /",
  "S01klpdrapu:330": "naikā viśeṣatā vāpi manuṣyeṣu na vidyate //",
  "S01klpdrapu:331": "KDA_158 tathā nāsti yathānyāsu jāter liṅgaṃ pṛthak pṛthak* /",
  "S01klpdrapu:332": "sāmāny akāraṇaṃ manye kiṃcin na bhedalakṣaṇam* //",
  "S01klpdrapu:333": "KDA_169 saṃjñāmātreṇa kalpyante brāhmaṇāḥ kṣatriyās tathā /",
  "S01klpdrapu:334": "vaiśyāḥ śūdrās tathānye 'pi saṃjñāmātre hi kīrtitāḥ //",
  "S01klpdrapu:335": "KDA_160 yathaikavṛkṣajātānāṃ phalānāṃ nāsti bhedatā /",
  "S01klpdrapu:336": "tathaikam anujātānāṃ kiṃ viśeṣatvalakṣaṇam* //",
  "S01klpdrapu:337": "KDA_161 guṇadharmānucāreṇa jātibhedā bhavanti hi /",
  "S01klpdrapu:338": "cāturvarṇyam idaṃ loke sarvaṃ hi manusaṃbhavam* //",
  "S01klpdrapu:339": "KDA_162 guṇadharmapramāṇena jāter naiva pramāṇatā /",
  "S01klpdrapu:340": "tathā ca procyate bauddhair avadānārthakovidaiḥ //",
  "S01klpdrapu:341": "KDA_163 mānavā ye praśāntāsthā satyadharmavratānvitāḥ /",
  "S01klpdrapu:342": "brāhmaṇās te mahāśuddhāś caturbrahmavihāriṇaḥ //",
  "S01klpdrapu:343": "KDA_164 parigrahān parityajya vanaprasthanivāsinaḥ /",
  "S01klpdrapu:344": "ye bhajanti sadā brahma vānaprasthā hi te dvijāḥ //",
  "S01klpdrapu:345": "KDA_165 ṣaṭkarmaniratā ye tu śrotriyā gṛhavāsinaḥ /",
  "S01klpdrapu:346": "mahāyajñasamācārā upādhyāyā hi te dvijāḥ //",
  "S01klpdrapu:347": "KDA_166 nirapekṣāḥ svadehe 'pi tyaktamārābhigocarāḥ /",
  "S01klpdrapu:348": "bhikṣāśino vratasthās te bhikṣavo brahmavādinaḥ //",
  "S01klpdrapu:349": "KDA_167 ye ca mārān vinirjitya niḥsaṅgā dhīramānasāḥ /",
  "S01klpdrapu:350": "tapanti puṇyakṣetreṣu mānavās te tapasvinaḥ //",
  "S01klpdrapu:351": "-------------------- Vaidya, p. 276 --------------------",
  "S01klpdrapu:352": "KDA_168 daśākuśalanirbhuktā daśākuśalasaṃratāḥ /",
  "S01klpdrapu:353": "satyavāco vratasthā ye ṛṣayas te dvijottamāḥ //",
  "S01klpdrapu:354": "KDA_169 ye ca lokapracāreṣu viratā dharmamānasāḥ /",
  "S01klpdrapu:355": "vācaṃyamāś ca te bhadrā munayaḥ satyavādinaḥ //",
  "S01klpdrapu:356": "KDA_170 ye ca jitendriyagrāmā nirmuktabhavacārakāḥ /",
  "S01klpdrapu:357": "nirmamā nirahaṃkārā yatayo yogino 'pi te //",
  "S01klpdrapu:358": "KDA_171 ye ca sthaṇḍilam āśritya caranti vratam ādarāt* /",
  "S01klpdrapu:359": "te 'pi ca mānavā dhīrāḥ sthaṇḍilā jaṭilās tathā (Speyer: sthāṇḍilā) //",
  "S01klpdrapu:360": "KDA_172 ye ca bhasmaviliptāṅgā hārābharaṇabhūṣitāḥ /",
  "S01klpdrapu:361": "kāpālikāś ca te vīrāḥ śmaśānavratacāriṇaḥ //",
  "S01klpdrapu:362": "KDA_173 ye samiddhavyadravyāṇi juhvatyagnau samāhitāḥ /",
  "S01klpdrapu:363": "te hotāraś ca yajvāno vedadharmārthasādhakāḥ //",
  "S01klpdrapu:364": "KDA_174 ye ca kṣatrāṇi rakṣantaḥ pālayanti sadā prajāḥ /",
  "S01klpdrapu:365": "satvarakṣāvratācārāḥ kṣatriyās te nṛpā narāḥ //",
  "S01klpdrapu:366": "KDA_175 ye rañjayanti dharmārthe lokān nītiprayojakāḥ /",
  "S01klpdrapu:367": "rājānas te mahāvīrāḥ sarvadharmābhipālakāḥ //",
  "S01klpdrapu:368": "KDA_176 ye ca satvahitādhāne vividhārthānukāriṇaḥ /",
  "S01klpdrapu:369": "veśayanti prajā dharme vaiśyās te hi narottamāḥ //",
  "S01klpdrapu:370": "KDA_177 vratācāravihīnā ye satvarakṣārthacāriṇaḥ /",
  "S01klpdrapu:371": "manyante sevayā śuddhiṃ śūdrās te śreṣṭhinas tathā //",
  "S01klpdrapu:372": "KDA_178 ye ca kṣetrāṇi karṣanti dhānyādivrīhisādhakāḥ /",
  "S01klpdrapu:373": "kṛṣikās te narā dhānyaiḥ satvajīvānupoṣakāḥ //",
  "S01klpdrapu:374": "KDA_179 sādhayanti mahatkāryaṃ dhanādivastusaṃgrahaiḥ /",
  "S01klpdrapu:375": "vaṇikkarmābhisaṃyuktā vaṇijas te mahodyamāḥ //",
  "S01klpdrapu:376": "KDA_180 ye ca sārthān samāhṛtya ratnākarasamāgatāḥ /",
  "S01klpdrapu:377": "sādhayanti ca ratnāni sārthavāhāś ca te narāḥ //",
  "S01klpdrapu:378": "KDA_181 tathānye śilpavidyādīn ye ca kurvanti mānavāḥ /",
  "S01klpdrapu:379": "śilpinas te tathānye 'pi svarṇakārādayo narāḥ //",
  "S01klpdrapu:380": "KDA_182 jyotir vidyāvido ye ca gaṇayanti divāniśam* /",
  "S01klpdrapu:381": "yugāntakālavijñātā gaṇakās te 'pi mānavāḥ //",
  "S01klpdrapu:382": "KDA_183 dhātudoṣāny abhijñāya lokānāṃ paricārakāḥ /",
  "S01klpdrapu:383": "bhaiṣajyaṃ ye dadanty eva bhiṣajas te hi vaidyakāḥ //",
  "S01klpdrapu:384": "-------------------- Vaidya, p. 277 --------------------",
  "S01klpdrapu:385": "KDA_184 bhūtadoṣāṇy abhijñāya balipūjāvidhānataḥ /",
  "S01klpdrapu:386": "śamayanti ca ye bhūtān bhautikās te 'pi mānavāḥ //",
  "S01klpdrapu:387": "KDA_185 evaṃ cānye 'pi ye satvā yad yat karmānucāriṇaḥ /",
  "S01klpdrapu:388": "tat tat karmānuśīlena jātidharmapravṛttikāḥ //",
  "S01klpdrapu:389": "KDA_186 tato ye mānavāḥ krūrā nirdayāḥ satvahiṃsakāḥ /",
  "S01klpdrapu:390": "caṇḍavṛttipracārāś ca caṇḍālā iti te smṛtāḥ //",
  "S01klpdrapu:391": "KDA_187 ye bhajanti śivaṃ nityaṃ śivabhaktiparāyaṇāḥ /",
  "S01klpdrapu:392": "te śaivā manujā jñeyāḥ śivadharmānucārataḥ //",
  "S01klpdrapu:393": "KDA_188 ye bhajanti viṣṇuṃ nityaṃ viṣṇubhaktiparāyaṇāḥ /",
  "S01klpdrapu:394": "viṣṇudharmasamācārād vaiṣṇavās te 'pi mānavāḥ //",
  "S01klpdrapu:395": "KDA_189 brahmāṇaṃ ye bhajayanty eva brahmabhaktiparāyaṇāḥ /",
  "S01klpdrapu:396": "brahmadharmasamācārād brāhmaṇās te 'pi mānavāḥ //",
  "S01klpdrapu:397": "KDA_190 ye bhajanti mahāraudraṃ bhairavabhaktimānasāḥ /",
  "S01klpdrapu:398": "mahāraudrāś ca te khyātā bhairavikāś ca mānavāḥ //",
  "S01klpdrapu:399": "KDA_191 ye ca māheśvarīṃ devīṃ bhajanti kuladharmiṇaḥ /",
  "S01klpdrapu:400": "māheśvarīvratādhārāḥ kālikās te 'pi mānavāḥ //",
  "S01klpdrapu:401": "KDA_192 yee bhajanti sadā buddhaṃ bauddhadharmaparāyaṇāḥ /",
  "S01klpdrapu:402": "te 'pi ca mānavā bauddhāḥ saṃbodhipadasādhinaḥ //",
  "S01klpdrapu:403": "KDA_193 ye bhajanti jinaṃ caiva jainadharmaparāyaṇāḥ /",
  "S01klpdrapu:404": "te 'pi ca manujā jainā jainadharmānucāraṇāt* //",
  "S01klpdrapu:405": "KDA_194 evaṃ cānye 'pi ye satvā vratacaryānuliṅginaḥ /",
  "S01klpdrapu:406": "te 'pi ca mānavāḥ sarve dharmacaryānuvarṇinaḥ //",
  "S01klpdrapu:407": "KDA_195 yādṛśaṃ sādhyate karma tādṛśī jātitā bhavet* /",
  "S01klpdrapu:408": "prajāpatir hi caikatve nirviśeṣo 'bhavad yataḥ //",
  "S01klpdrapu:409": "KDA_196 na cendriyeṣu nānātvaṃ kriyāvādena dṛśyate /",
  "S01klpdrapu:410": "brāhmaṇe cānyajātau vā naiṣāṃ kiṃcid viśiṣyate //",
  "S01klpdrapu:411": "KDA_197 na hy ātmanaḥ samutkarṣāc chreṣṭhatvam iha yujyate /",
  "S01klpdrapu:412": "śukraśoṇitasaṃbhūtaṃ yonijaṃ sarvam eva hi //",
  "S01klpdrapu:413": "KDA_198 cāturvarṇyam idaṃ lokam iti tīrthyair vikalpitam* /",
  "S01klpdrapu:414": "brahmajā brāhmaṇā naivaṃ dharmasaṃskārajāḥ khalu //",
  "S01klpdrapu:415": "KDA_199 yadi vā brahmajā viprā brāhmaṇī kutra saṃbhavā /",
  "S01klpdrapu:416": "brāhmaṇy api tathā caiva brahmajā yadi sāṃpratam* //",
  "S01klpdrapu:417": "-------------------- Vaidya, p. 278 --------------------",
  "S01klpdrapu:418": "KDA_200 brāhmaṇasya ca sā bhāryā syāc caivedaṃ na yuktitaḥ /",
  "S01klpdrapu:419": "na bhāryā bhaginī yuktā brahmaṇāṃ brahmajā yadi //",
  "S01klpdrapu:420": "KDA_201 na satvā brahmaṇo jātāḥ karmasaṃskārajās tvamī /",
  "S01klpdrapu:421": "nihīnotkṛṣṭamadhyāś ca satvā nānāśrayāḥ pṛthak* //",
  "S01klpdrapu:422": "KDA_202 teṣāṃ hi jātisāmānyād brāhmaṇe kṣatriye tathā /",
  "S01klpdrapu:423": "vaiśyaśūdre tathānyeṣu samaṃ jñānaṃ pravartate //",
  "S01klpdrapu:424": "KDA_203 śīlaṃ pradhānaṃ na kulaṃ pradhānaṃ kulena kiṃ śīlavivarjitena /",
  "S01klpdrapu:425": "bahavo narā nīcakulaprasūtāḥ svargaṃ gatāḥ śīlam upetya dhīrāḥ //",
  "S01klpdrapu:426": "KDA_204 na jātir dṛśyate devaiḥ śīlaḥ kalyāṇakārakaḥ /",
  "S01klpdrapu:427": "caṇḍālo 'pi hi śīlasthas taṃ devā brāhmaṇaṃ viduḥ //",
  "S01klpdrapu:428": "KDA_205 satyaṃ brahma tapo brahma śīlaś cendriyasaṃyamaḥ /",
  "S01klpdrapu:429": "sarvabhūtadayā brahma etad brāhmaṇalakṣaṇam* //",
  "S01klpdrapu:430": "KDA_206 satyaṃ nāsti tapo nāsti nāsti cendriyasaṃyamaḥ /",
  "S01klpdrapu:431": "sarvabhūtadayā nāsti etac caṇḍālalakṣaṇam* //",
  "S01klpdrapu:432": "KDA_207 devamanuṣyanārīṇāṃ tiryagyonigateṣv api /",
  "S01klpdrapu:433": "maithunaṃ nādhigacchanti te narā brāhmaṇāḥ khalu //",
  "S01klpdrapu:434": "KDA_207a śūdrīhastena yo bhuṅkte māsam ekaṃ nirantaram* /",
  "S01klpdrapu:435": "jīvamāno bhavec chūdro mṛtaḥ sa śvā prajāyate //",
  "S01klpdrapu:436": "KDA_208 śūdrīparivṛto vipraḥ śūdrī ca gṛhamedhinī /",
  "S01klpdrapu:437": "varjitaḥ pitṛdevaiś ca rauravaṃ so 'dhigacchati //",
  "S01klpdrapu:438": "KDA_210 tasmād dharmatapaḥśīla- saṃyamajñānato dvijaḥ /",
  "S01klpdrapu:439": "na tv etair hi vinā vipraḥ kiṃ syāt saṃskāramātrataḥ //",
  "S01klpdrapu:440": "KDA_211 tan na śarīrasaṃskāra- mātreṇa brāhmaṇo bhavet* /",
  "S01klpdrapu:441": "saṃskṛtena dvijo vā cec chūdro 'pi saṃskṛto dvijaḥ //",
  "S01klpdrapu:442": "KDA_212 yadi vipraḥ śarīraḥ syāt pāvako brahmahā bhavet* /",
  "S01klpdrapu:443": "brahmahatyā ca bandhūnāṃ śarīradahanād bhavet* //",
  "S01klpdrapu:444": "KDA_123 brāhmaṇabījasaṃbhūtaḥ śūdro 'pi na kathaṃ dvijaḥ /",
  "S01klpdrapu:445": "tasmād dhi brāhmaṇo naiva dehasaṃskāramātrataḥ //",
  "S01klpdrapu:446": "KDA_214 sadyaḥ patati māṃsena dhātvannakṣiravikrayī /",
  "S01klpdrapu:447": "brāhmaṇo 'pi bhavec chūdraḥ surayā lavaṇena ca //",
  "S01klpdrapu:448": "KDA_215 ākāśagāmino priyāḥ patitā māṃsabhakṣaṇāt* /",
  "S01klpdrapu:449": "viprāṇāṃ patanaṃ dṛṣṭvā tato māṃsāni varjayet //",
  "S01klpdrapu:450": "-------------------- Vaidya, p. 279 --------------------",
  "S01klpdrapu:451": "KDA_216 bhakṣyante yena māṃsāni bhakṣyate tena kiṃ na hi /",
  "S01klpdrapu:452": "abhakṣyabhakṣaṇāc caiva brāhmaṇaḥ patito bhavet* //",
  "S01klpdrapu:453": "KDA_217 patito brāhmaṇaś caivaṃ saṃskāraṃ nārhati punaḥ /",
  "S01klpdrapu:454": "tasmāj jñānaṃ vinā naiva śarīro brāhmaṇo bhavet* //",
  "S01klpdrapu:455": "KDA_218 jñānavān hi bhavet pūjyo brāhmaṇā api mānavāḥ /",
  "S01klpdrapu:456": "samāneṣu ca deheṣu kutrāpy asti viśeṣatā //",
  "S01klpdrapu:457": "KDA_219 tasmāj jñānapramāṇena na śarīrapramāṇatā /",
  "S01klpdrapu:458": "yathā karoti bhāṇdāni mṛttikayaiva bhārgavaḥ //",
  "S01klpdrapu:459": "KDA_220 mṛttikāyā na bhedo 'sti tatkṛtabhājaneṣv api /",
  "S01klpdrapu:460": "kiṃ tu prakṣiptavastūnāṃ saṃjñayākhyāyate khalu //",
  "S01klpdrapu:461": "KDA_221 prakṣiptaṃ yatra yad dravyaṃ tad bhāṇḍaṃ tena lakṣyate /",
  "S01klpdrapu:462": "jñānadharmaguṇācārair lakṣyate mānavas tathā //",
  "S01klpdrapu:463": "KDA_222 jñānadharmaguṇācārair vihīno mānavaḥ paśuḥ /",
  "S01klpdrapu:464": "jñānavijñānabhedena vartate guṇabhedatā //",
  "S01klpdrapu:465": "KDA_223 guṇabhedād bhaved dharma- bhedā ca saṃprajāyate /",
  "S01klpdrapu:466": "dharmabhedāt tataḥ karma- bhedatā saṃpravartate //",
  "S01klpdrapu:467": "KDA_224 karmabhedāt tathācāra- bhedatā ca pravartate /",
  "S01klpdrapu:468": "tathācāraviśeṣeṇa jātibhedāḥ pravartitāḥ //",
  "S01klpdrapu:469": "KDA_225 mahābhūtasamudbhūta- skandheṣv āyataneṣu ca /",
  "S01klpdrapu:470": "sarvajantuśarīreṣu sameṣu kā viśeṣatā //",
  "S01klpdrapu:471": "KDA_226 jñānavijñānamātreṇa bhidyante khalu mānavāḥ /",
  "S01klpdrapu:472": "jñānavijñānapātratvāt pūjyante nīcajā api //",
  "S01klpdrapu:473": "KDA_227 jñānavijñānahīnatvān mānavo 'pi na pūjyate /",
  "S01klpdrapu:474": "paśuvatsa narākāraḥ tataḥ pūjā na cākṛteḥ //",
  "S01klpdrapu:475": "KDA_228 jñānenāpi dvijo naiva karmācārapramāṇataḥ /",
  "S01klpdrapu:476": "jñānena yadi vā vipraḥ śūdro 'pi brāhmaṇo bhavet* //",
  "S01klpdrapu:477": "KDA_229 anye 'pi bahavaḥ santi sakaivartādinīcajāḥ /",
  "S01klpdrapu:478": "jñānavantaś ca ye dhīrās te 'pi syur brāhmaṇāḥ khalu //",
  "S01klpdrapu:479": "KDA_230 tamāc ca jñānamātreṇa brāhmaṇo na bhavet khalu /",
  "S01klpdrapu:480": "karmācārapramāṇena na jñānasya pramāṇatā //",
  "S01klpdrapu:481": "KDA_231 karmaṇāpi dvijo naiva śuddhācārapramāṇataḥ /",
  "S01klpdrapu:482": "karmaṇā vai dvijāś caivaṃ sarve syur brāhmaṇāḥ khalu //",
  "S01klpdrapu:483": "-------------------- Vaidya, p. 280 --------------------",
  "S01klpdrapu:484": "KDA_232 santi hi bahavo loke mahāyajñādikarmiṇaḥ /",
  "S01klpdrapu:485": "kṣatriyavaiśyaśūdrāś ca kathaṃ na brāhmaṇā nu te //",
  "S01klpdrapu:486": "KDA_233 tasmān na karmamātreṇa brāhmaṇāḥ syur narāḥ khalu /",
  "S01klpdrapu:487": "nāpi svācāramātreṇa brāhmaṇāḥ syus tathā narāḥ //",
  "S01klpdrapu:488": "KDA_234 yadi svācārato vipraḥ sarve syur brāhmaṇāḥ khalu /",
  "S01klpdrapu:489": "ye ye svācāravantaś ca te te syur brāhmaṇāḥ kila //",
  "S01klpdrapu:490": "KDA_235 santi ca bahavaḥ śūdrāḥ śuddhācārasamanvitāḥ /",
  "S01klpdrapu:491": "vratopavāsadharmiṣṭā nīcajā api santi ca //",
  "S01klpdrapu:492": "KDA_236 te 'pi syur brāhmaṇāś caivaṃ yady ācārapramāṇatā /",
  "S01klpdrapu:493": "tasmād ācāramātreṇa brāhmaṇā naiva mānuṣāḥ //",
  "S01klpdrapu:494": "KDA_237 vedenāpi tathā naiva brāhmaṇāḥ syur narottamāḥ /",
  "S01klpdrapu:495": "yadi vedair bhaved vipro rākṣaso 'pi dvijaḥ khalu //",
  "S01klpdrapu:496": "KDA_238 tathābhūd rāvaṇo nāma rākṣaso vedapāragaḥ /",
  "S01klpdrapu:497": "sarve 'pi rākṣasāś caivaṃ vedakarmānucārakāḥ //",
  "S01klpdrapu:498": "KDA_230 kathaṃ te brāhmaṇā naiva yadi vedād dvijo bhavet* /",
  "S01klpdrapu:499": "tasmāc ca vedamātreṇa naiva syur brāhmaṇāḥ khalu //",
  "S01klpdrapu:500": "KDA_240 satyadharmapramāṇena sarvam ekaṃ jagad dhruvam* /",
  "S01klpdrapu:501": "cāturvarṇyam idaṃ lokaṃ tīrthikair iti kalpitam* //",
  "S01klpdrapu:502": "KDA_241 tathā ca kalpyate loka- bodhārtham iti tīrthikaiḥ /",
  "S01klpdrapu:503": "svayaṃbhūdehasaṃbhūtaṃ cāturvarṇyam idaṃ khalu //",
  "S01klpdrapu:504": "KDA_242 mukhato brāhmaṇo jāto bāhubhyāṃ kṣatriyaḥ smṛtaḥ /",
  "S01klpdrapu:505": "ūrubhyāṃ saṃbhavo vaiśyaḥ padbhyāṃ śūdraḥ samudbhavaḥ //",
  "S01klpdrapu:506": "KDA_243 tathā ced dhi bhaved doṣo dharmeṣu varṇavādinām* /",
  "S01klpdrapu:507": "agamyagamanāc caivaṃ kathaṃ dharmaviśuddhitā //",
  "S01klpdrapu:508": "KDA_244 yadi vipro mukhāj jāto brāhmaṇī kutra saṃbhavā /",
  "S01klpdrapu:509": "brāhmaṇy api mukhāj jātā svasā bhāryā kathaṃ nanu //",
  "S01klpdrapu:510": "KDA_245 tathā ca kṣatriyā jātā bāhubhyām eva cet tathā /",
  "S01klpdrapu:511": "kṣatriyasya bhaved bhāryā kṣatriyā bhaginī khalu //",
  "S01klpdrapu:512": "KDA_246 vaiśyāpi hi tathā caivam ūrubhyām eva saṃbhavā /",
  "S01klpdrapu:513": "vaiśyasyāpi bhaved bhāryā vaiśyā tu bhaginī viśaḥ //",
  "S01klpdrapu:514": "KDA_247 padbhyāṃ jāto yathā śūdraḥ śūdrī cāpi tathodbhavā /",
  "S01klpdrapu:515": "śūdrasyāpi bhaved bhāryā śūdrī hi bhaginī khalu //",
  "S01klpdrapu:516": "-------------------- Vaidya, p. 281 --------------------",
  "S01klpdrapu:517": "KDA_248 na yuktā bhaginī bhāryā tathā dharmaḥ kathaṃ bhavet* /",
  "S01klpdrapu:518": "agamyagamanāc caivam adharma eva saṃbhavet* //",
  "S01klpdrapu:519": "KDA_249 tato 'tyantaviruddhaṃ syād brahmajā brāhmaṇā yadi /",
  "S01klpdrapu:520": "dharmakriyāviśeṣāt tu varṇāvasthāḥ pratiṣṭhitāḥ //",
  "S01klpdrapu:521": "KDA_250 bhārate 'pi tathā caivaṃ dharmarājo yudhiṣṭhiraḥ /",
  "S01klpdrapu:522": "vaiśampāyanam āgamya prāñjaliḥ paryapṛcchata //",
  "S01klpdrapu:523": "KDA_251 ke te ye brāhmaṇāḥ proktāḥ kiṃ vā brāhmaṇalakṣaṇam* /",
  "S01klpdrapu:524": "etad icchāmi bho jñātuṃ tadbhavān vyākarotu me //",
  "S01klpdrapu:525": "KDA_252 iti śrutvā mahāvijño vaiśampāyana ādarāt* /",
  "S01klpdrapu:526": "pratyuvāceti kaunteya śṛṇu tat kathyate mayā //",
  "S01klpdrapu:527": "KDA_253 kṣāntyādibhir guṇair yuktas tyaktadaṇḍo nirāmiṣaḥ /",
  "S01klpdrapu:528": "na hanti sarvabhūtāni prathamaṃ brāhmalakṣaṇam* //",
  "S01klpdrapu:529": "KDA_254 yadā sarvaparadravyaṃ pathi vā yadi vā gṛhe /",
  "S01klpdrapu:530": "adattaṃ naiva gṛhṇāti dvitīyaṃ brāhmalakṣaṇam* //",
  "S01klpdrapu:531": "KDA_255 tyaktakrūrasvabhāvas tu nirmamo niḥparigrahaḥ /",
  "S01klpdrapu:532": "muktaś carati yo nityaṃ tṛtīyaṃ brāhmalakṣaṇam* //",
  "S01klpdrapu:533": "KDA_256 devamanuṣyanārīṇāṃ tiryagyonigateṣv api /",
  "S01klpdrapu:534": "maithunaṃ hi sadā tyaktaṃ caturthaṃ brāhmalakṣaṇam* //",
  "S01klpdrapu:535": "KDA_257 satyaṃ śaucaṃ dayā śaucaṃ śaucam indriyanigrahaḥ /",
  "S01klpdrapu:536": "sarvabhūtadayā śaucaṃ tapaḥ śaucaṃ ca pañcamam* //",
  "S01klpdrapu:537": "KDA_258 pañcalakṣaṇasaṃpanna īdṛśo yo bhaved dvijaḥ /",
  "S01klpdrapu:538": "tam ahaṃ brāhmaṇaṃ brūyāṃ śeṣāḥ śudrā yudhiṣṭhira //",
  "S01klpdrapu:539": "KDA_259 na kulena na jātyā ca kriyābhir brāhmaṇo na ca /",
  "S01klpdrapu:540": "cāṇḍālo 'pi hi vṛttastho brāhmaṇaḥ sa yudhiṣṭhira //",
  "S01klpdrapu:541": "KDA_260 ahiṃsā brahmacaryaṃ ca viśuddhātmāparigrahaḥ /",
  "S01klpdrapu:542": "phaleṣv anabhilipsātha brāhmaṇaḥ syād yudhiṣṭhira //",
  "S01klpdrapu:543": "KDA_261 ekavarṇam idaṃ viśvaṃ pūrvam āsīd yudhiṣṭhira /",
  "S01klpdrapu:544": "karmakriyāviśeṣeṇa cāturvarṇyaṃ pratiṣṭhitam* //",
  "S01klpdrapu:545": "KDA_262 sarve vai yonijā martyāḥ sarve mūtrapurīṣiṇaḥ /",
  "S01klpdrapu:546": "ekendriyakriyārthāś ca tasmāc chīlaguṇair dvijāḥ //",
  "S01klpdrapu:547": "KDA_263 śūdro 'pi śīlasaṃpanno guṇavān brāhmaṇo bhavet* /",
  "S01klpdrapu:548": "brāhmaṇo 'pi kriyāhīnaḥ śūdrāt pratyavaro bhavet* //",
  "S01klpdrapu:549": "-------------------- Vaidya, p. 282 --------------------",
  "S01klpdrapu:550": "KDA_264 pañcendriyārṇavaṃ ghoraṃ yadi śūdro 'pi tīrṇavān* /",
  "S01klpdrapu:551": "tasmai dānaṃ pradātavyam aprameyaṃ yudhiṣṭhira //",
  "S01klpdrapu:552": "KDA_265 na jātir dṛśyate rājan guṇāḥ kalyāṇakārakāḥ /",
  "S01klpdrapu:553": "guṇavidyānidhir vidvān brāhmaṇo brahmacārāṇāt* //",
  "S01klpdrapu:554": "KDA_266 jīvitaṃ yasya lokārthe dharmārthe yasya jīvitam* /",
  "S01klpdrapu:555": "ahorātraṃ caren muktas taṃ devā brāhmaṇaṃ viduḥ //",
  "S01klpdrapu:556": "KDA_267 parityajya gṛhāvāsaṃ ye sthitā mokṣakāṅkṣiṇaḥ /",
  "S01klpdrapu:557": "kāmeṣv asaktāḥ kaunteya brāhmaṇās te yudhiṣṭhira //",
  "S01klpdrapu:558": "KDA_268 ahiṃsā nirmamatvaṃ vā satkṛtyasya vivarjanam* /",
  "S01klpdrapu:559": "rāgadveṣanivṛttiś ca etad brāhmaṇalakṣaṇam* //",
  "S01klpdrapu:560": "KDA_269 kṣamā dayā damo dānaṃ satyaṃ śaucaṃ smṛtir ghṛṇā /",
  "S01klpdrapu:561": "vidyā vidyānamādhītyam etad brāhmaṇalakṣaṇam* //",
  "S01klpdrapu:562": "KDA_270 gāyatrīmātrasāro 'pi varaṃ vipraḥ suyantritaḥ /",
  "S01klpdrapu:563": "nādhitya caturo vedān sarvāśī sarvavikrayī //",
  "S01klpdrapu:564": "KDA_271 ekarātroṣitasyāpi yā gatir brahmacāriṇaḥ /",
  "S01klpdrapu:565": "na tāṃ kratusahasreṇa prāpnuvanti yudhiṣṭhira //",
  "S01klpdrapu:566": "KDA_272 pāragaḥ sarvavedānāṃ sarvatīrthābhiṣiñcanaiḥ /",
  "S01klpdrapu:567": "yuktaś carati dharmaṃ yo taṃ devā brāhmaṇaṃ viduḥ //",
  "S01klpdrapu:568": "KDA_273 yadā na kurute pāpaṃ sarvabhūteṣu dāruṇam* /",
  "S01klpdrapu:569": "kāyena manasā vācā brahma saṃpadyate tadā //",
  "S01klpdrapu:570": "KDA_274 yasya lokahite cittaṃ maitrīyuktam ivātmaje /",
  "S01klpdrapu:571": "tena saṃpadyate brahma tasmān maitrīṃ vibhāvaya //",
  "S01klpdrapu:572": "KDA_275 yasya lokeṣu kāruṇyaṃ svātmaje iva duḥkhite /",
  "S01klpdrapu:573": "tena saṃpadyate brahma tasmāt kāruṇiko bhava //",
  "S01klpdrapu:574": "KDA_276 yac cittaṃ muditaṃ loke sukhībhūte ivātmaje /",
  "S01klpdrapu:575": "tasya saṃjāyate brahma tal loke modavāṃś cara //",
  "S01klpdrapu:576": "KDA_277 yasyopekṣāyutaṃ cittaṃ sarvalokeṣv ivātmaje /",
  "S01klpdrapu:577": "tasya saṃjāyate brahma tad upekṣāyutaś cara //",
  "S01klpdrapu:578": "KDA_278 etad dhi paramaṃ brahma- vihāraṃ brahmasādhanam* /",
  "S01klpdrapu:579": "jñātvā lokahitārthena cara brahmavihāriṇam* (Speyer:",
  "S01klpdrapu:580": "brahmavihāraṇam*) //",
  "S01klpdrapu:581": "KDA_279 tataḥ kleśān vinirjitvā svātmacittasamāhitaḥ /",
  "S01klpdrapu:582": "brahmapraṇidhim ālambya sthirībhava samādhiṣu //",
  "S01klpdrapu:583": "-------------------- Vaidya, p. 283 --------------------",
  "S01klpdrapu:584": "KDA_280 tathā brahmaguṇādhānād brahmarṣis tvaṃ bhaveḥ kila /",
  "S01klpdrapu:585": "pañcābhijñapadaprāpto brahmalokam avāpnuyāḥ //",
  "S01klpdrapu:586": "KDA_281 iti śrutvā guror vākya sa subhūtir guṇotsukaḥ /",
  "S01klpdrapu:587": "tatheti pratisaṃśrutya dhyānacaryām upāśrayat* //",
  "S01klpdrapu:588": "KDA_282 tato 'nyad vanam āśritya guror ājñāsamādhṛtaḥ /",
  "S01klpdrapu:589": "sarvendriyavinirgatyā vyaharaddhyānatatparaḥ //",
  "S01klpdrapu:590": "KDA_283 tatrādhivasato 'syāpi krodhāgniḥ samudīritaḥ /",
  "S01klpdrapu:591": "karmādhānabalābhyāsān naiva śāntim upāyayau //",
  "S01klpdrapu:592": "KDA_284 tatra ca vanaṣaṇḍe yā vasantī vanadevatā /",
  "S01klpdrapu:593": "sā subhūtiṃ mahākrodhaṃ dṛṣṭvaivaṃ samacintayat* //",
  "S01klpdrapu:594": "KDA_285 subhūtir brāhmaṇo hy eṣa sarvavedārthapāragaḥ /",
  "S01klpdrapu:595": "sarvamantravidhānajñaḥ sutīkṣṇakrodhabāhulaḥ //",
  "S01klpdrapu:596": "KDA_286 kadācit kupitaś cāyaṃ krodhataḥ śāpavahninā /",
  "S01klpdrapu:597": "dhakṣyati parvatāṃś cāpi sapakṣijantumānavān* //",
  "S01klpdrapu:598": "KDA_287 samādhidhyānayukto 'pi naiva cittasamāhitaḥ /",
  "S01klpdrapu:599": "jñānavijñānadharmeṣu viśeṣaṃ nādhigacchati //",
  "S01klpdrapu:600": "KDA_288 yadi bauddheṣu dharmeṣu niyukto 'yaṃ dvijottamaḥ /",
  "S01klpdrapu:601": "kṣipraṃ kleśān vinirjitya bodhicittaṃ ca lapsyati //",
  "S01klpdrapu:602": "KDA_289 bodhicitte pralabdhe tu tadā lokahite caret* /",
  "S01klpdrapu:603": "bodhisatvo mahāvijño bhaviṣyati na saṃśayaḥ //",
  "S01klpdrapu:604": "KDA_290 iti niścitya sā devī kāruṇyahitamānasā /",
  "S01klpdrapu:605": "taṃ subhūtiṃ samāgamya jagādaivaṃ puraḥ sthitā //",
  "S01klpdrapu:606": "KDA_291 śṛṇu vatsa mahābhāga yan mayā hitam ucyate /",
  "S01klpdrapu:607": "dhanyo 'si tvaṃ mahādhīra maharṣir dvijasattama //",
  "S01klpdrapu:608": "KDA_292 kimarthaṃ vasase caivam ekākī nirjane vane /",
  "S01klpdrapu:609": "niścittaḥ pratisaṃlīnaḥ kāṣṭhapāṣāṇavadvṛthā //",
  "S01klpdrapu:610": "KDA_293 dharmārthakāmamokṣeṣu yadi vāñchāsti te yate /",
  "S01klpdrapu:611": "buddhasya vacanaṃ śrutvā cara saṃbodhisatpathe //",
  "S01klpdrapu:612": "KDA_294 buddho hi bhagavān nāthaḥ sarvajño lokanāyakaḥ /",
  "S01klpdrapu:613": "munīndraḥ śrīdhanaḥ śāstā sarvadharmānupālakaḥ //",
  "S01klpdrapu:614": "KDA_295 tasyaiva dharmatā śuddhā daśakuśalasaṃmatā /",
  "S01klpdrapu:615": "ṣaṭ ca pāramitāḥ khyātāḥ paratreha śivaṃkarāḥ //",
  "S01klpdrapu:616": "-------------------- Vaidya, p. 284 --------------------",
  "S01klpdrapu:617": "KDA_296 dhanyās te bhikṣavaś caiva buddhasyopāsakāś ca ye /",
  "S01klpdrapu:618": "sarvasatvahitārthena saṃbodhiguṇasādhakāḥ //",
  "S01klpdrapu:619": "KDA_297 tvaṃ cāpi hi tathā matvā svaparātmahitārthataḥ /",
  "S01klpdrapu:620": "triratnaśaraṇaṃ gatvā cara brahman vratottamam* //",
  "S01klpdrapu:621": "KDA_298 tataḥ kleśagaṇān hitvā brahmacāriñ jinendravat* /",
  "S01klpdrapu:622": "sākṣād arhatpadaṃ prāpya nirvṛtisukham āpnuyāḥ //",
  "S01klpdrapu:623": "KDA_299 iti śrutvā subhūtiḥ sa triratnaguṇavarṇanām* /",
  "S01klpdrapu:624": "tathānumoditaḥ prāha tāṃ devatāṃ puraḥ sthitām* //",
  "S01klpdrapu:625": "KDA_300 tathāhaṃ devate yāmi saṃbuddhadarśanaṃ prati /",
  "S01klpdrapu:626": "triratnasamayaṃ prāptum iccāmi tvatprasādataḥ //",
  "S01klpdrapu:627": "KDA_301 yadi te 'sti kṛpā devi mayi mokṣārthasādhini /",
  "S01klpdrapu:628": "saṃbuddhaṃ darśaya kṣipraṃ taddharmeṣu niveśaya //",
  "S01klpdrapu:629": "KDA_302 triratnaśaraṇaṃ gatvā cariṣye tad vratottamam* /",
  "S01klpdrapu:630": "tathāśu kṛpayā nītvā māṃ vihāre praveśaya //",
  "S01klpdrapu:631": "KDA_303 iti śrutvā vacas tasya subhūter vanadevatā /",
  "S01klpdrapu:632": "vijñāya bodhimārgeṣu cittaṃ tathānumoditam* //",
  "S01klpdrapu:633": "KDA_304 tata eva samāgṛhya subhūtiṃ brahmacāriṇam* /",
  "S01klpdrapu:634": "ṛddhyā sākāśamārgeṇa nināya jinamandiram* //",
  "S01klpdrapu:635": "KDA_305 subhūtis tatra saṃprāpto dadarśa jinabhāskaram* /",
  "S01klpdrapu:636": "bhagavantaṃ mahāsaumyaṃ lakṣaṇaiḥ samalaṃkṛtam* //",
  "S01klpdrapu:637": "KDA_306 vyañjanaiś ca virājantaṃ vyāmaprabhāmahojjvalam* /",
  "S01klpdrapu:638": "sahasrakiraṇādhikyaṃ ratnāṅgam iva jaṅgamam* //",
  "S01klpdrapu:639": "KDA_307 samantato mahābhadraṃ jagannāthaṃ munīśvaram* /",
  "S01klpdrapu:640": "sarvadevādhipaṃ samyak- saṃbodhiguṇasāgaram* //",
  "S01klpdrapu:641": "KDA_308 dṛṣṭvaiva sahasā cātha subhūtes tasya sarvathā /",
  "S01klpdrapu:642": "ādhāto yaś ca satveṣu sa prativigato 'py abhūt* //",
  "S01klpdrapu:643": "KDA_309 tataḥ prasādajāto 'sau subhūtir dvijasattamaḥ /",
  "S01klpdrapu:644": "natvā pādau muner dharmaṃ śrotuṃ tasthau mudāḥ puraḥ //",
  "S01klpdrapu:645": "KDA_310 tato 'sau bhagavāṃs tasya subhūteś cittaśuddhatām* /",
  "S01klpdrapu:646": "jñātvāryasatyadharmāṇi dideśaivaṃ savistaram //",
  "S01klpdrapu:647": "KDA_311 śṛṇu vipra mahābhāga sarvasatvahitārthataḥ /",
  "S01klpdrapu:648": "yadi te dharmavāñchāsti saṃbodhipadasādhane //",
  "S01klpdrapu:649": "-------------------- Vaidya, p. 285 --------------------",
  "S01klpdrapu:650": "KDA_312 bhāvanīyā sadā maitrī satveṣ evaṃ yathātmaje /",
  "S01klpdrapu:651": "dharmamātā yato maitrī tan na tyājyā kadācana //",
  "S01klpdrapu:652": "KDA_313 karuṇā ca tathā kāryā satveṣ api yathātmaje /",
  "S01klpdrapu:653": "kāruṇyād vardhate dharmas ta kāruṇyaṃ sadā kuru //",
  "S01klpdrapu:654": "KDA_314 muditāpi sadā sādhyā satveṣu ca yathātmaje /",
  "S01klpdrapu:655": "muditāṃ hi samālambya bodhipadam avāpnuyāḥ //",
  "S01klpdrapu:656": "KDA_315 upekṣāpi sadā dhāryā satveṣv api yathātmaje /",
  "S01klpdrapu:657": "upekṣāto labhet saukhyaṃ tadupekṣāṃ sadā bhaja //",
  "S01klpdrapu:658": "KDA_316 ime dharmā hi catvāraś caturvargaphalāptaye /",
  "S01klpdrapu:659": "tatprāptyai sādhyatāṃ yatnāc caturbrahmavihāratā //",
  "S01klpdrapu:660": "KDA_317 iti śrutvāryadharmāṇi sa subhūtiḥ pramoditaḥ /",
  "S01klpdrapu:661": "kleśasaṃghān vinirjitya buddhadharmaṃ samaikṣata //",
  "S01klpdrapu:662": "KDA_318 satkāyadṛṣṭiśailaṃ ca viṃśatiśikharodgatam* /",
  "S01klpdrapu:663": "vidārya jñānavajreṇa saṃsāraratiniḥspṛhaḥ //",
  "S01klpdrapu:664": "KDA_319 srotāpattiphalaṃ sākṣāt kṛtvā śiṣyo 'bhavan muneḥ (Speyer: śikṣo) /",
  "S01klpdrapu:665": "dṛṣṭasatyo 'tha saṃbuddhaṃ natvā caiva kṛtāñjaliḥ //",
  "S01klpdrapu:666": "KDA_320 pravrajyāprārthanāṃ cakre svākhyātadharmasādhane /",
  "S01klpdrapu:667": "namas te bhagavan nātha sarvasatvānupālaka //",
  "S01klpdrapu:668": "KDA_321 adyāgreṇa jagadbandho yāmi te śaraṇaṃ sadā /",
  "S01klpdrapu:669": "tathā dharme ca saṃgheṣu saṃbodhiguṇaprāptaye //",
  "S01klpdrapu:670": "KDA_322 pravrajyāṃ dehi me nātha saddharmeṣu niveśaya /",
  "S01klpdrapu:671": "brahmacaryaṃ cariṣye 'haṃ tvadājñāṃ śirasā vahan* //",
  "S01klpdrapu:672": "KDA_323 ity ukte bhagavān dṛṣṭvā hastena tacchiraḥ spṛśan* /",
  "S01klpdrapu:673": "ehi bhikṣo carasveti pravadaṃs taṃ samagrahīt* //",
  "S01klpdrapu:674": "KDA_324 ehīti proktaḥ sa jinena muṇḍo pātrī susaṃghāṭiparītadehaḥ /",
  "S01klpdrapu:675": "sadyaḥ praśāntendriya eva tasthau bhikṣuḥ subhūtiḥ sugataprabhāvāt* //",
  "S01klpdrapu:676": "KDA_325 saccittalabdhaḥ sa muneḥ prasādāt prayujyamāno vyaharat samādhau /",
  "S01klpdrapu:677": "vyāyacchamānaḥ khalu bodhimārge saṃbuddhadharme ghaṭamāna eva //",
  "S01klpdrapu:678": "KDA_326 sarvaṃ ca saṃsāram anityatāhataṃ matvā ca saṃsāragatiṃ vibhaṅginīm* /",
  "S01klpdrapu:679": "kleśāṃś ca sarvān pravihāya saṃyataḥ sākṣāc ca so 'rhann abhavan maharddhikaḥ //",
  "S01klpdrapu:680": "suvītarāgaḥ samaloṣṭahemā ākāśacitto dhanasāravāsī /",
  "S01klpdrapu:681": "KDA_327 suvītarāgaḥ samaloṣṭahemā ākāśacitto dhanasāravāsī /",
  "S01klpdrapu:682": "bhindann avidyādrim ivāṇḍakośaṃ prāpadabhijñāḥ pratisaṃvidaś ca //",
  "S01klpdrapu:683": "-------------------- Vaidya, p. 286 --------------------",
  "S01klpdrapu:684": "KDA_328 satkāralābheṣu parāṅmukatvāt saśakradevāsuramānuṣāṇām* /",
  "S01klpdrapu:685": "pūjyaś ca mānyo abhivādanīyo babhūva sa brahmavihāracārī //",
  "S01klpdrapu:686": "KDA_329 atha subhūtir āyuṣmān samanvāharad ātmavān* /",
  "S01klpdrapu:687": "kutaś cyuto 'ham āyātaḥ kutra kena ca karmaṇā //",
  "S01klpdrapu:688": "KDA_330 apaśyat sa tataś ceti pañcajanmaśatāni ca /",
  "S01klpdrapu:689": "nāgayonisamutpannas tataś cyutvāham āgataḥ //",
  "S01klpdrapu:690": "KDA_331 yad dveṣābhyāsataś cāsaṃ krūro lokopaghātakaḥ /",
  "S01klpdrapu:691": "tenaiva hetunā cāhaṃ mahadvyasanam āptavān+ //",
  "S01klpdrapu:692": "KDA_332 idānīṃ tu tathā caitaṃ krodhaṃ prahātum ācare /",
  "S01klpdrapu:693": "yasyaiva hetunā lokā bhramanti narakeṣu te //",
  "S01klpdrapu:694": "KDA_333 tasmād ahaṃ cariṣyāmi niḥsaṅgo nirahaṃkṛtiḥ /",
  "S01klpdrapu:695": "saṅgād dhi jāyate māyā māyāyāṃ jāyate ratiḥ //",
  "S01klpdrapu:696": "KDA_334 ratau rāgo 'bhijāyeta rāge mohaḥ pravardhate /",
  "S01klpdrapu:697": "mūḍhasya drūyate cittaṃ sveṣṭakāryopaghātataḥ //",
  "S01klpdrapu:698": "KDA_335 upaghātāhate citte krodhāgniḥ paridīpyate /",
  "S01klpdrapu:699": "krodhānalasamuddīpto dahate sa parān api (Speyer:",
  "S01klpdrapu:700": "svaparān api) //",
  "S01klpdrapu:701": "KDA_336 yāvat krodhānaloddīptaṃ svacittaṃ kleśavāyubhiḥ /",
  "S01klpdrapu:702": "tāvat kiṃ tapasāpy etan nirarthaṃ duḥkhahetave //",
  "S01klpdrapu:703": "KDA_337 dharmaṃ sucaritaṃ puṇyaṃ dānaśīlādisādhanam* (Speyer:",
  "S01klpdrapu:704": "dharmasucaritaṃ) /",
  "S01klpdrapu:705": "kṛtaṃ kalpasahasrair yad dahet krodhānalaḥ kṣaṇāt* //",
  "S01klpdrapu:706": "KDA_338 tasmāt krodhāgniśāntyarthaṃ kṛtvendriyavinigraham* /",
  "S01klpdrapu:707": "ekānte hi vaseyaṃ ca viviktāraṇyagocare //",
  "S01klpdrapu:708": "KDA_339 yadā ca garuḍenāhaṃ balād ākṛṣya bhakṣitaḥ /",
  "S01klpdrapu:709": "yatīn dṛṣṭvānumodaṃ ca kurvan mṛtyum avāptavān* //",
  "S01klpdrapu:710": "KDA_340 tenaiva hetunā cādya dvijātikulasaṃbhavaḥ /",
  "S01klpdrapu:711": "sarvakleśān vinirjitya brahmacārī bhavāmy aham* //",
  "S01klpdrapu:712": "KDA_341 adyāpi cet tathā cātra vaseyaṃ janapadāśrame(?) /",
  "S01klpdrapu:713": "kenacit kleśitaś cāhaṃ bhraṣṭim evam avāpnuyām* //",
  "S01klpdrapu:714": "KDA_342 iti niścitya cittena subhūtir nirahaṃkṛtiḥ /",
  "S01klpdrapu:715": "vivikte 'raṇyavāse sa niḥsaṅgo nyavasat sudhīḥ //",
  "S01klpdrapu:716": "KDA_343 tathaikākī vasaṃs tatra caturthadhyānasaṃyutaḥ /",
  "S01klpdrapu:717": "phalamūlāmbusaṃtuṣṭo brahmacārī mumoda saḥ //",
  "S01klpdrapu:718": "-------------------- Vaidya, p. 287 --------------------",
  "S01klpdrapu:719": "KDA_344 atha saṅge 'pi grāmeṣu deśe janapadeṣu ca /",
  "S01klpdrapu:720": "bhikṣāhetor vihartuṃ vā sa sakāmo 'bhavad yadā //",
  "S01klpdrapu:721": "KDA_345 tadā pūrvam asau dṛṣṭvā gocaram abhyalakṣayat* /",
  "S01klpdrapu:722": "aho deśeṣu sarvatra bhavanti nirguṇā janāḥ //",
  "S01klpdrapu:723": "KDA_346 mānino madamohāndhā duṣṭā matsariṇaḥ śaṭhāḥ /",
  "S01klpdrapu:724": "tat kathaṃ saṃcariṣye 'tra bhikṣāhetoḥ kule kule //",
  "S01klpdrapu:725": "KDA_347 dūṣayiṣyanti cittāni kecid dṛṣṭvaiva māṃ yatim* /",
  "S01klpdrapu:726": "yad dhetor janāś caivaṃ(?)",
  "S01klpdrapu:727": "bhramanti durgatiṣv api //",
  "S01klpdrapu:728": "KDA_348 kalpakoṭisahasrāṇi naiva muktāś ca durgateḥ /",
  "S01klpdrapu:729": "tad ahaṃ sarvasatveṣu kuntapipīlikādiṣu //",
  "S01klpdrapu:730": "KDA_349 dayācittaṃ samālambya vaseyaṃ dhyānasaṃrataḥ /",
  "S01klpdrapu:731": "yenaivaṃ sarvasatānāṃ bhavec cittaṃ prasāditam* /",
  "S01klpdrapu:732": "tam eva dharmam ādhyāya yatir mokṣam avāpnuyāt* //",
  "S01klpdrapu:733": "KDA_350 iti saṃnahya cittena sa subhūtiḥ subuddhimān* /",
  "S01klpdrapu:734": "vivikte 'raṇyadeśe 'pi nyavasad dhyānasaṃrataḥ //",
  "S01klpdrapu:735": "KDA_351 atha so 'rhaṃs trimāsānām atyayād bodhimānasaḥ /",
  "S01klpdrapu:736": "ity evaṃ cintayāmāsa lokānugrahakāraṇāt* //",
  "S01klpdrapu:737": "KDA_352 kim atra dhyānasaṃlīnaḥ karomi lokabodhanam* /",
  "S01klpdrapu:738": "kiyat kālaṃ ca jīveyaṃ kāṣṭhapāṣāṇavat sthitaḥ //",
  "S01klpdrapu:739": "KDA_353 kevalaṃ svamanas tuṣṭyai dhyānaṃ saukhyārthasādhanam* /",
  "S01klpdrapu:740": "sukhaṃ labdhvāpi kiṃ sāraṃ satvānugrahaṇaṃ vinā //",
  "S01klpdrapu:741": "KDA_354 tasmād dhyānāt samutthāya satvānugrahakāraṇāt* /",
  "S01klpdrapu:742": "ṛddhiṃ pradarśya saṃbodhau sthāpayiṣye mahajjanān* //",
  "S01klpdrapu:743": "KDA_355 iti niścitya cittena sa subhūtiḥ samṛddhimān* /",
  "S01klpdrapu:744": "satvānāṃ vinayārthena prātihāryam adarśayat* //",
  "S01klpdrapu:745": "KDA_356 tadṛddhinirmitāny eva garuḍānāṃ mahaujasām* /",
  "S01klpdrapu:746": "pañca kulaśatāny atra prasasrire samantataḥ //",
  "S01klpdrapu:747": "KDA_357 etāṃś ca garudān dṛṣṭvā nāgāḥ saṃtrasitās tataḥ /",
  "S01klpdrapu:748": "itas tataḥ samudbhrāntāḥ subhūteḥ śaraṇaṃ yayuḥ //",
  "S01klpdrapu:749": "KDA_358 atha svarddhibalenaiva samāśvāsya subhūtinā /",
  "S01klpdrapu:750": "sarve nāgāḥ suparṇebhyaḥ paritrātāś ca sarvataḥ //",
  "S01klpdrapu:751": "-------------------- Vaidya, p. 288 --------------------",
  "S01klpdrapu:752": "KDA_359 punas tena suparṇānāṃ vinayārthaṃ subhūtinā /",
  "S01klpdrapu:753": "svarddhivalaprabhāveṇa mahān nāgo vinirmitaḥ //",
  "S01klpdrapu:754": "KDA_360 tenāpy evaṃ suparṇānāṃ pañca kulaśatāni ca /",
  "S01klpdrapu:755": "abhidrutāni nāgena samantata itas tataḥ //",
  "S01klpdrapu:756": "KDA_361 tenaivābhidrutāḥ sarve garuḍās trāsam āgatāḥ /",
  "S01klpdrapu:757": "itas tataḥ samudbhrāntāḥ subhūteḥ śaraṇaṃ yayuḥ //",
  "S01klpdrapu:758": "KDA_362 subhūtinā tathā caivaṃ sarve te garuḍā api /",
  "S01klpdrapu:759": "svarddhibalaprabhāveṇa samāśvāsya surakṣitāḥ //",
  "S01klpdrapu:760": "KDA_363 evam ṛddhiprabhāvāṇi subhūtes tasya sadyateḥ /",
  "S01klpdrapu:761": "dṛṣṭvā sarve janaughās te saharṣādbhutam āyayuḥ //",
  "S01klpdrapu:762": "KDA_364 dhanyo 'yam ṛddhimān bhikṣur arhan saṃbuddhasevakaḥ /",
  "S01klpdrapu:763": "yenaite rakṣitāḥ sarve nāgāś ca garuḍā api //",
  "S01klpdrapu:764": "KDA_365 iti so 'rhan subhūtis tān sarvān dṛṣṭvā prasannitān* /",
  "S01klpdrapu:765": "saddharme vinayārthena maitrīdharmam upādiśat* //",
  "S01klpdrapu:766": "KDA_366 śṛṇudhvaṃ madvacaḥ sarve nāgāś ca garuḍās tathā /",
  "S01klpdrapu:767": "yadi me śaraṇaṃ yātha ramadhvaṃ maitramānasāḥ //",
  "S01klpdrapu:768": "KDA_367 ye ete sukhino loke sarve te maitracāriṇaḥ /",
  "S01klpdrapu:769": "ye ete duḥkhino loke sarve te krodhino narāḥ //",
  "S01klpdrapu:770": "KDA_368 tasmāt krodhaprahāṇāya kriyatāṃ yatnam ādarāt* /",
  "S01klpdrapu:771": "yāvac citte sthitaṃ krodhaṃ tāvan maitrī na bhāvyate //",
  "S01klpdrapu:772": "KDA_369 na ca dveṣasamaṃ pāpaṃ na ca maitrīsamaṃ tapaḥ /",
  "S01klpdrapu:773": "tasmān maitrī prayatnena bhāvanīyā sadādarāt* //",
  "S01klpdrapu:774": "KDA_370 manaḥ śamaṃ na gṛhṇāti na prītisukham aśnute /",
  "S01klpdrapu:775": "na nidrāṃ na dhṛtiṃ yāti dveṣaśalye hṛdi sthite //",
  "S01klpdrapu:776": "KDA_371 na dviṣantaḥ kṣayaṃ yānti yāvajjīvam api ghnataḥ /",
  "S01klpdrapu:777": "krodham ekaṃ tu yo hanyāt tena sarve dviṣo hatāḥ //",
  "S01klpdrapu:778": "KDA_372 vikalpen dhanadīptena jantuḥ krodhahavir bhujā /",
  "S01klpdrapu:779": "dahaty ātmānam evādau parān dhakṣyati vā na vā //",
  "S01klpdrapu:780": "KDA_373 jarā rūpavatāṃ krodhas tamaś cakṣuṣmatām api /",
  "S01klpdrapu:781": "bandho dharmārthakāmānāṃ tasmāt krodho nivāryatām* //",
  "S01klpdrapu:782": "KDA_374 divyabhogānubhoktā ca prāsāde maṇimaṇḍite /",
  "S01klpdrapu:783": "supto 'pi na labhen nidrāṃ krodhaparyākulo naraḥ //",
  "S01klpdrapu:784": "-------------------- Vaidya, p. 289 --------------------",
  "S01klpdrapu:785": "KDA_375 ṛṣibhir yogibhiś cāmbu- phalamūlāditoṣitaiḥ /",
  "S01klpdrapu:786": "dagdhā janapadāś cāpi krodhāc chāpahutāśanaiḥ //",
  "S01klpdrapu:787": "KDA_376 yac chāṃkaro mahāraudro nirghṛṇo dṛkprabhānalaiḥ /",
  "S01klpdrapu:788": "dadāha brahmajaṃ kāmaṃ tac ca krodhaprabhāvataḥ //",
  "S01klpdrapu:789": "KDA_377 yad rājāno viruddhāś ca yuddhaṃ kṛtvā parasparam* /",
  "S01klpdrapu:790": "mṛtyuṃ yānti janaiḥ sārdhaṃ tac cāpi krodhabhāvataḥ //",
  "S01klpdrapu:791": "KDA_378 suhṛdo yat sahāyāṃś ca snehaviśrambhacāriṇaḥ /",
  "S01klpdrapu:792": "satyadharmāv anādṛtya ghnanti krodhād anāryakāḥ //",
  "S01klpdrapu:793": "KDA_379 sādhavo ye mahātmānaḥ saṃvṛttidharmacāriṇaḥ /",
  "S01klpdrapu:794": "tān api saṃmukhaṃ ghnanti durvāgbāṇai ruṣā khalāḥ //",
  "S01klpdrapu:795": "KDA_380 mātaraṃ janmadātrīṃ ca dhātrīr vā snehapālinīḥ /",
  "S01klpdrapu:796": "svātmajān nirdayā ghnanti tac ca krodhaprabhāvataḥ //",
  "S01klpdrapu:797": "KDA_381 svātmajāḥ pitaraṃ yac ca snehasatkārapālakam* /",
  "S01klpdrapu:798": "avigaṇayya pāpāni ghnanti krodhaprabhāvataḥ //",
  "S01klpdrapu:799": "KDA_382 gurūn saddharmaśāstṝṃś ca kalyāṇādhvāvatārakān* /",
  "S01klpdrapu:800": "anādṛtya bhayaṃ pāpā ghnanti krodhoddhatā narāḥ //",
  "S01klpdrapu:801": "KDA_383 yat pitā svātmajaṃ putraṃ putrīṃ vā bālakām api /",
  "S01klpdrapu:802": "nirdayas tāḍayan hanti tasmāt krodho mahāripuḥ //",
  "S01klpdrapu:803": "KDA_384 bhrātaraḥ sahajāś cāpi roṣitā bheditāśayāḥ /",
  "S01klpdrapu:804": "vigṛhṇanti mahākruddhās tasmāt krodho mahāripuḥ //",
  "S01klpdrapu:805": "KDA_385 yat svayaṃ pariṇītāpi bhāryā dharmānucāriṇī /",
  "S01klpdrapu:806": "tāḍitā tyajyate bhartrā krodhāt tato mahad bhayaṃ* //",
  "S01klpdrapu:807": "KDA_386 pramadāpi ca bhartāraṃ svāminaṃ snehakāriṇam* /",
  "S01klpdrapu:808": "kuladharmam anādṛtya jahāti krodhatas tathā //",
  "S01klpdrapu:809": "KDA_387 ye śāntā yatayo dhīrāś caturbrahmavihāriṇaḥ /",
  "S01klpdrapu:810": "tān api saṃmukhaṃ duṣṭās tāḍayanti ruṣānvitāḥ //",
  "S01klpdrapu:811": "KDA_388 śāntātmā hitakṛdyogī kṣāntivādī vane vasan* /",
  "S01klpdrapu:812": "so 'pi śakalito rājñā svayam evāsinā ruṣā //",
  "S01klpdrapu:813": "KDA_389 dānavā ghnanti devāṃś ca devāś ca ghnanti dānavān* /",
  "S01klpdrapu:814": "anyonyaṃ vigrahaṃ kṛtvā pramathnanti ruṣākulāḥ //",
  "S01klpdrapu:815": "-------------------- Vaidya, p. 290 --------------------",
  "S01klpdrapu:816": "KDA_390 ātmānam ātmanā hatvā viṣaśastrānalādibhiḥ /",
  "S01klpdrapu:817": "vasanti narake ghore te 'pi sarve ruṣānvitāḥ //",
  "S01klpdrapu:818": "KDA_391 ye ye duṣṭāśayāḥ krūrāḥ svaparārthābhighātakāḥ /",
  "S01klpdrapu:819": "patanti narake ghore te 'pi sarve ruṣāśrayāt* //",
  "S01klpdrapu:820": "KDA_392 krodhena bhidyate lokaḥ krodhena paribhāṣyate /",
  "S01klpdrapu:821": "krodhena hiṃsyate jantus tasmāt krodho mahāripuḥ //",
  "S01klpdrapu:822": "KDA_393 krodhenaiva mahārudraś cic cheda brahmaṇaḥ śiraḥ /",
  "S01klpdrapu:823": "tenaiva pātakenaiva bhrāntacitto 'bhavac chivaḥ //",
  "S01klpdrapu:824": "KDA_394 krodhenaiva tathā rudraḥ surajyeṣṭhātmajasya ca /",
  "S01klpdrapu:825": "śvaśurasyāpi dakṣasya cchedayāmāsa mastakam* /",
  "S01klpdrapu:826": "tatpāpakarmaṇā hy eva śivo 'py abhūd digambaraḥ //",
  "S01klpdrapu:827": "KDA_395 krodhena dhvaṃsyate dharmaḥ krodhena vilayaṃ gataḥ /",
  "S01klpdrapu:828": "krodhena tyajyate satyaṃ tasmāt krodho mahāripuḥ //",
  "S01klpdrapu:829": "KDA_396 yāni mahānti pāpāni mahāduḥkhabhayāni ca /",
  "S01klpdrapu:830": "tāni sarvāṇi duṣṭāni krodhacittodbhavāni ca //",
  "S01klpdrapu:831": "KDA_397 tatkrodhād aparo vairaḥ pātako 'nyo na vidyate /",
  "S01klpdrapu:832": "tasmāt krodhavināśāya prayatadhvaṃ samāhitāḥ //",
  "S01klpdrapu:833": "KDA_398 yena krodho jito vairo jñānavajreṇa sādhunā /",
  "S01klpdrapu:834": "tena sarve jitā duṣṭā śatravo duḥkhadāyakāḥ //",
  "S01klpdrapu:835": "KDA_399 yasya citte dayā nāsti krodhānalavidāhini /",
  "S01klpdrapu:836": "sa sādhupuruṣaś cāpi naiva viśvasyate janaiḥ //",
  "S01klpdrapu:837": "KDA_400 krodhakalaṅkito yo hi sadguṇālaṃkṛto yadi /",
  "S01klpdrapu:838": "sa vidvān api nāsevyo yathā vṛkṣo 'hiveṣṭitaḥ //",
  "S01klpdrapu:839": "KDA_401 dānaśīlādisaddharma- vṛttaiś ca yadi bhūṣitaḥ /",
  "S01klpdrapu:840": "krodhavān na vibhāty eva ahipūrṇo yathā hradaḥ //",
  "S01klpdrapu:841": "KDA_402 sarvavidyākalājño 'pi samṛddhaḥ śilpavān api /",
  "S01klpdrapu:842": "astramantrādyabhijño 'pi krodhavān naiva sevyatām* //",
  "S01klpdrapu:843": "KDA_403 krodhavān hasyate lokaiḥ krodhavān vadhyate janaiḥ /",
  "S01klpdrapu:844": "krodhavān hīyate mitraiḥ krodhavān paribhūyate //",
  "S01klpdrapu:845": "KDA_404 krodho dharmaviruddhatvāc caturvargavināśakṛt* /",
  "S01klpdrapu:846": "tasmāt krodhavināśāya prayatadhvaṃ samāhitāḥ //",
  "S01klpdrapu:847": "-------------------- Vaidya, p. 291 --------------------",
  "S01klpdrapu:848": "KDA_405 krodhena bhidyate cittaṃ bhinnacitto vikīryate /",
  "S01klpdrapu:849": "vikīrṇaḥ kliśyate māraiḥ kleśito 'dhairyatāṃ vrajet //",
  "S01klpdrapu:850": "KDA_406 adhairyatvād bhaven mūḍho mūḍho duṣṭavaśaṃ vrajet* /",
  "S01klpdrapu:851": "duṣṭamitropadeśena kupathe carate kudhīḥ //",
  "S01klpdrapu:852": "KDA_407 asan mārgo samārūḍho viparītaṃ samācaret* /",
  "S01klpdrapu:853": "viparītānubodhena bhaved āryāpavādakaḥ //",
  "S01klpdrapu:854": "KDA_408 saddharmādīn pratikṣipya pratimādīn vighātayet* /",
  "S01klpdrapu:855": "ityādipātakaṃ kṛtvā pañcānantaryam āpnuyāt* //",
  "S01klpdrapu:856": "KDA_409 tataś ca narakān yāyād rauravādīn samantataḥ /",
  "S01klpdrapu:857": "narakān narakaṃ gatvā mahāduḥkham avāpnuyāt* //",
  "S01klpdrapu:858": "KDA_410 itthaṃ duḥkhānuvedī sa narakeṣu sadā vaset* /",
  "S01klpdrapu:859": "narakebhyas tam uddhartuṃ jino 'pi naiva śaknuyāt* //",
  "S01klpdrapu:860": "KDA_411 yāvanti pāpaduḥkhāni durvṛttiprabhavāni hi /",
  "S01klpdrapu:861": "tāni sarvāṇi jānīdhvaṃ krodhacittodbhavāni hi //",
  "S01klpdrapu:862": "KDA_412 sarveṣāṃ pātakānāṃ tat krodhaṃ mūlaṃ jagur jināḥ /",
  "S01klpdrapu:863": "dharmāṇāṃ tu kṣamā mūlaṃ yataḥ saukhyaṃ pravartate //",
  "S01klpdrapu:864": "KDA_413 iti krodhaṃ vinirjitya kṣamaiva sādhyatāṃ sadā /",
  "S01klpdrapu:865": "maitrīcittaṃ samālambya viharadhvaṃ yathāsukhaṃ //",
  "S01klpdrapu:866": "KDA_414 ātmanīva dayā syāc cet svajane vā yathā jane /",
  "S01klpdrapu:867": "kasya nāma bhavec cittam adharmapraṇayāśivam* //",
  "S01klpdrapu:868": "KDA_415 dayāviyogato lokaḥ paramāmeti vikriyām* /",
  "S01klpdrapu:869": "manovākkāyavispandaiḥ svajane 'pi yathā jane //",
  "S01klpdrapu:870": "KDA_416 dharmārthī na tyajed asmād dayām iṣṭaphalodayām* /",
  "S01klpdrapu:871": "suvṛṣṭir iva śasyāni guṇān sā hi prasūyate //",
  "S01klpdrapu:872": "KDA_417 dayākrāntaṃ cittaṃ na bhavati paradroharabhasaṃ śucau tasmin vāṇī vrajati vikṛtaṃ naiva ca tanuḥ /",
  "S01klpdrapu:873": "vivṛddhā tasyaivaṃ parahitarucir maitryanugatā pradānakṣāntyādīñ janayati guṇān kīrtyanusṛtān* //",
  "S01klpdrapu:874": "KDA_418 dayālur nodvegaṃ janayati pareṣām upaśamād dayālur viśvāsyo bhavati jagatāṃ bāndhava iva /",
  "S01klpdrapu:875": "na saṃrambhakṣobhaḥ prabhavati dayādhīr ahṛdaye na kopāgniś citte jvalayati hi dayātoyaśiśire //",
  "S01klpdrapu:876": "-------------------- Vaidya, p. 292 --------------------",
  "S01klpdrapu:877": "KDA_419 saṃkṣepeṇa dayāmataḥ sthiratayā paśyanti dharmaṃ budhāḥ ko nāmāsti guṇaḥ sa sādhudayito yo nānuyāto dayām* /",
  "S01klpdrapu:878": "tasmāt putra ivātmanīva ca dayāṃ nītvā prakarṣaṃ jane sanmaitryā viharanta eva muditāṃ prodbhāvayadhvaṃ sadā //",
  "S01klpdrapu:879": "KDA_420 dayālor hṛdaye jātā maitrī saddharmasādhanī /",
  "S01klpdrapu:880": "tasmād dayāṃ hṛdi sthāpya maitrī loke prasāryatām* //",
  "S01klpdrapu:881": "KDA_421 maitrīmān puruṣaḥ sādhur devair api praśasyate /",
  "S01klpdrapu:882": "viśvasyate sadā sadbhir bāndhavaiḥ svajanair janaiḥ //",
  "S01klpdrapu:883": "KDA_422 maitrīmān sajjano loke nirguṇo 'pi praśobhate /",
  "S01klpdrapu:884": "maitrīmān sanmatir bandhur lokānāṃ jagatām api //",
  "S01klpdrapu:885": "KDA_423 maitrīmāñ jagatām iṣṭo maitrīmāñ jagatāṃ suhṛt* /",
  "S01klpdrapu:886": "maitrīmāñ jagatāṃ mitro maitrīmāñ jagatāṃ sakhā //",
  "S01klpdrapu:887": "KDA_424 maitrīmān puruṣaḥ śrīmān yatra yatra pragacchati /",
  "S01klpdrapu:888": "tatra tatraiva sarvatra pūjyate svajanair yathā //",
  "S01klpdrapu:889": "KDA_425 buddho hi jagatāṃ bandhus trailokyādhipanāyakaḥ /",
  "S01klpdrapu:890": "so 'pi śāstā vibhāty evaṃ maitryā saṃskārayañ jagat* //",
  "S01klpdrapu:891": "KDA_426 ye ye satvā mahābhijñāḥ sarvalokānukampakāḥ /",
  "S01klpdrapu:892": "pūjyante satvalokaiś ca te 'pi maitryāḥ prabhāvataḥ //",
  "S01klpdrapu:893": "KDA_427 bodhisatvā mahāsatvā bodhisaṃbhārasādhakāḥ /",
  "S01klpdrapu:894": "sarvasatvahitārthasthās te 'pi maitrīpracāriṇaḥ //",
  "S01klpdrapu:895": "KDA_428 yan mātā duḥkhitāpy evam ā garbhād bālakaṃ sutam* /",
  "S01klpdrapu:896": "pāti snehopacāreṇa tac ca maitrīprabhāvataḥ //",
  "S01klpdrapu:897": "KDA_429 yat pitā bālakaṃ putram abhuñjānaḥ svayaṃ sukham* /",
  "S01klpdrapu:898": "pāti snehopacāreṇa tac ca maitrīprabhāvataḥ //",
  "S01klpdrapu:899": "KDA_430 yac ca rājā prajāḥ pāti svayaṃ vīravrataṃ dadhat* /",
  "S01klpdrapu:900": "durjanān mardayan sarvān tac ca maitrīprabhāvataḥ //",
  "S01klpdrapu:901": "KDA_431 yac ca vidvān guruḥ śiṣyān saddharmārthopadarśayan* /",
  "S01klpdrapu:902": "prabodhya bālakāñ chāsti tac ca maitrīprabhāvataḥ //",
  "S01klpdrapu:903": "KDA_432 yac ca vīrā raṇe sthitvā sahantyarīn prahāriṇaḥ /",
  "S01klpdrapu:904": "prarakṣanti svapakṣāṃś ca tac ca maitrīprabhāvataḥ //",
  "S01klpdrapu:905": "-------------------- Vaidya, p. 293 --------------------",
  "S01klpdrapu:906": "KDA_433 sārthavāho 'mbudhiṃ gatvā yatnai ratnāni sādhayan* /",
  "S01klpdrapu:907": "satvān pāti dadad dānaṃ tac ca maitrīprabhāvataḥ //",
  "S01klpdrapu:908": "KDA_434 yac ca bhāryānuyāty eva mṛtena svāminā saha /",
  "S01klpdrapu:909": "anapekṣya svajīve 'pi tac ca maitrīprabhāvataḥ //",
  "S01klpdrapu:910": "KDA_435 pitṛbhyo mṛtakebhyo 'pi dadāti piṇḍam ādarāt* /",
  "S01klpdrapu:911": "anuśocan muhuś cāpi tac ca maitrīprabhāvataḥ //",
  "S01klpdrapu:912": "KDA_436 tiryagyonyudbhavāś cāpi paśavaḥ krūramānasāḥ /",
  "S01klpdrapu:913": "svasutān snehataḥ pānti tac ca maitrīprabhāvataḥ //",
  "S01klpdrapu:914": "KDA_437 kṛmyādhikīṭayaś cāpi krūrā gṛdhrādipakṣiṇaḥ /",
  "S01klpdrapu:915": "svabandhūn snehataḥ pānti tad dhi maitrīprabhāvataḥ //",
  "S01klpdrapu:916": "KDA_438 caṇḍālā nirghṛṇā raudrāḥ satvahiṃsāratāḥ khalāḥ /",
  "S01klpdrapu:917": "bāndhavāṃs te 'pi rakṣanti tad dhi maitrīprabhāvataḥ //",
  "S01klpdrapu:918": "KDA_439 yad dadanti mahāsatvāḥ svadehe 'py anapekṣitāḥ /",
  "S01klpdrapu:919": "arthibhyaḥ prārthitaṃ vastu tad dhi maitrīprabhāvataḥ //",
  "S01klpdrapu:920": "KDA_440 evam anye 'pi ye lokā bhojayantaḥ parasparam* /",
  "S01klpdrapu:921": "pālayanti mahāsnehāt tac ca maitrīprabhāvataḥ //",
  "S01klpdrapu:922": "KDA_441 maitrī hi jagatāṃ mātā pitā śāstā guruḥ prabhuḥ /",
  "S01klpdrapu:923": "patir mitraḥ suhṛd bandhus tasmān maitrī prasādhyatām+ //",
  "S01klpdrapu:924": "KDA_442 maitrīṃ vinā na jāyeta karuṇā svātmaje 'pi ca /",
  "S01klpdrapu:925": "na muditā na copekṣā tasmān maitrī pradhīyatām* //",
  "S01klpdrapu:926": "KDA_443 etā brahmavihārākhyāḥ saṃbodhipadasādhakāḥ /",
  "S01klpdrapu:927": "trailokyabhartṛkā nāthāḥ sarvasatvānupālakāḥ //",
  "S01klpdrapu:928": "KDA_444 etā vinā na śobhanti mahābhijñās tapasvinaḥ /",
  "S01klpdrapu:929": "kalpakoṭisahasrāṇi taptvāpi duṣkaraṃ tapaḥ //",
  "S01klpdrapu:930": "KDA_445 etā hi paramācāryāḥ saddharmaguṇadāyakāḥ /",
  "S01klpdrapu:931": "etā vinā na sidhyanti sarvapāramitāratāḥ //",
  "S01klpdrapu:932": "KDA_446 yāvanti sukhabhogyāni puṇyasiddhāni sarvathā /",
  "S01klpdrapu:933": "tāni sarvāṇi jānīta maitrīmūlodbhavāni hi //",
  "S01klpdrapu:934": "KDA_447 tasmāt sarvaprayatnena krodhaṃ jitvāṃvarair api /",
  "S01klpdrapu:935": "maitrīṃ citte samādhāya kurudhvaṃ prāṇiṣu kṣamām* //",
  "S01klpdrapu:936": "-------------------- Vaidya, p. 294 --------------------",
  "S01klpdrapu:937": "KDA_448 tato dharmaprabhāveṇa yūyaṃ sarve 'numoditāḥ /",
  "S01klpdrapu:938": "yāvajjīvaṃ sukhaṃ bhuktvā saukhāvatīṃ gamiṣyatha //",
  "S01klpdrapu:939": "KDA_449 iti śrutvā vacas tasya nāgāś ca garuḍā yateḥ /",
  "S01klpdrapu:940": "vairānuśayatāṃ tyaktvā babhūvur maitricāriṇaḥ //",
  "S01klpdrapu:941": "KDA_450 iti dṛṣṭvā ca te satvā vismayaharṣasaṃyutāḥ /",
  "S01klpdrapu:942": "dharmānumodanaṃ kṛtvā babhūvur maitricāriṇaḥ //",
  "S01klpdrapu:943": "KDA_451 evaṃ subhūtinā tena nāgāś ca garuḍāś ca te /",
  "S01klpdrapu:944": "maitrīdharmopadeśena vinītā dharmasatpathe //",
  "S01klpdrapu:945": "KDA_452 atha śrībhagavān buddhaḥ sarvadarśī vināyakaḥ /",
  "S01klpdrapu:946": "bhikṣūn āmantrayāmāsa saṃvṛticārakān api //",
  "S01klpdrapu:947": "KDA_453 paśyadhvaṃ bhikṣavo yūyaṃ subhūtiṃ brahmacāriṇam* /",
  "S01klpdrapu:948": "yenaite garuḍā nāgā vinītā dharmasatpathe //",
  "S01klpdrapu:949": "KDA_454 eṣa me śrāvakāṇāṃ ca bhikṣūṇāṃ brahmacāriṇām* /",
  "S01klpdrapu:950": "subhūtiḥ kulaputro 'yam agro 'raṇāvihāriṇām* //",
  "S01klpdrapu:951": "KDA_455 iti tena munīndreṇa subhūtir eva sadyatiḥ /",
  "S01klpdrapu:952": "nirdiṣṭaḥ sarvabhikṣūṇām agro 'raṇāvihāriṇām* //",
  "S01klpdrapu:953": "KDA_456 atha te bhikṣavaḥ sarve saṃśayoddhatamānasāḥ /",
  "S01klpdrapu:954": "cchetāraṃ saṃśayānāṃ taṃ papracchur evam īśvaram* //",
  "S01klpdrapu:955": "KDA_457 kāni bhadanta karmāṇi kṛtāny api subhūtinā /",
  "S01klpdrapu:956": "nirdiṣṭo bhavatā yena jyeṣṭho 'raṇāvihāriṇām* //",
  "S01klpdrapu:957": "KDA_458 iti tair bhikṣubhiḥ pṛṣṭo bhagavān ity udāharat* /",
  "S01klpdrapu:958": "śṛṇudhvaṃ bhikṣavaḥ sarve tat kṛtaṃ yat subhūtinā //",
  "S01klpdrapu:959": "KDA_459 subhūtinā kṛtaṃ karma tat ko 'nyaḥ paribhokṣyate /",
  "S01klpdrapu:960": "yenaiva yat kṛtaṃ karma tenaiva tat prabhujyate //",
  "S01klpdrapu:961": "KDA_460 bhūtapūrvam atīte 'dhvany asmin* kalpe ca bhadrake /",
  "S01klpdrapu:962": "varṣasahasram āyuṣ ca viṃśatiguṇitaṃ yadā //",
  "S01klpdrapu:963": "KDA_461 tasmiṃś ca samaye buddhaḥ kāśyapo nāma nāyakaḥ /",
  "S01klpdrapu:964": "vidyācaraṇasaṃpannaḥ sugato lokavij jinaḥ //",
  "S01klpdrapu:965": "KDA_462 śāstā devamanuṣyāṇāṃ puruṣadamyasārathiḥ /",
  "S01klpdrapu:966": "sarvajño bhagavān nāthaḥ ṣaḍabhijño munīśvaraḥ //",
  "S01klpdrapu:967": "-------------------- Vaidya, p. 295 --------------------",
  "S01klpdrapu:968": "KDA_463 vārāṇasīm upāśritya mṛgadāve jināśrame /",
  "S01klpdrapu:969": "vyaharat sarvasatvānām saddharmaṃ samupādiśan* //",
  "S01klpdrapu:970": "KDA_464 tasyaiva śāsane śuddhe svākhyāte dharmavainaye /",
  "S01klpdrapu:971": "ayaṃ pravrajito bhūtvā mahādātāpy abhūt tadā //",
  "S01klpdrapu:972": "KDA_465 daśa varṣasahasrāṇi brahmacaryam apālayat* /",
  "S01klpdrapu:973": "praṇidhānaṃ tathā cāyam akarod brahmavittamaḥ //",
  "S01klpdrapu:974": "KDA_466 anena kuśalenāhaṃ bhaveyaṃ bauddhasadyatiḥ /",
  "S01klpdrapu:975": "yo 'sau bhagavatānena kāśyapena sutāyinā //",
  "S01klpdrapu:976": "KDA_467 māṇava uttaro nāma vyākṛta iti bodhaye /",
  "S01klpdrapu:977": "māṇava tvaṃ prajānāṃ tu yadā varṣaśatāyuṣi //",
  "S01klpdrapu:978": "KDA_468 śākyamunir mahābuddhaḥ sarvajño lokanāyakaḥ /",
  "S01klpdrapu:979": "saṃbuddho bhagāvan nāthas tathāgato bhaviṣyasi //",
  "S01klpdrapu:980": "KDA_469 asyaiva śasane cāhaṃ bhaveyaṃ śrāvakottamaḥ /",
  "S01klpdrapu:981": "arhatām agrasaṃprāpto bhūtvāraṇāvihāriṇām* //",
  "S01klpdrapu:982": "KDA_470 tenaiva karmaṇā cādya praviṣṭo mama śāsane /",
  "S01klpdrapu:983": "arhatāṃ jyeṣṭhatāṃ prāptas tathāraṇāvihāriṇām* //",
  "S01klpdrapu:984": "KDA_471 kāni punar anenaiva karmāṇi prakṛtāny api /",
  "S01klpdrapu:985": "yenaiva nāgayonau ca samutpanno babhūva saḥ //",
  "S01klpdrapu:986": "KDA_472 yat taḥ kleśāprahīṇatvād udbhrāntendriyacetasā (Speyer:",
  "S01klpdrapu:987": "yataḥ kleśāŚ) /",
  "S01klpdrapu:988": "śaikṣāśaikṣagāṇānāṃ ca bhikṣūṇāṃ brahmacāriṇām* //",
  "S01klpdrapu:989": "KDA_473 anena ruṣṭacittena paruṣābaddhacetasā /",
  "S01klpdrapu:990": "cittāni saṃpradūṣyaiva vikalāni kṛtāny api //",
  "S01klpdrapu:991": "KDA_474 sadāśīviṣavādena vikruśyābhāṇi sāṃghike /",
  "S01klpdrapu:992": "tenaiva pātakenaivaṃ pañca janmaśatāny api //",
  "S01klpdrapu:993": "KDA_475 nāgayonisamutpanno babhūvāyaṃ mahāviṣaḥ /",
  "S01klpdrapu:994": "yac cānena punas tatra pravrajya buddhaśāsane //",
  "S01klpdrapu:995": "KDA_476 sadā dānāni saṃdatvā brahmacaryaṃ ca pālitam* /",
  "S01klpdrapu:996": "tenedānīṃ tathārhatvaṃ prāpya sākṣātkṛtaṃ mudā //",
  "S01klpdrapu:997": "KDA_477 araṇāvihāriṇāṃ cāgro nirdiṣṭo 'yaṃ mayā khalu /",
  "S01klpdrapu:998": "iti hi bhikṣavo yūyaṃ jānīdhvaṃ karmatāphalam* //",
  "S01klpdrapu:999": "-------------------- Vaidya, p. 296 --------------------",
  "S01klpdrapu:1000": "KDA_478 yenaiva yat kṛtaṃ karma tasyaiva tat phalaṃ dhruvam* /",
  "S01klpdrapu:1001": "na naśyanti hi karmāṇi kalpakoṭiśatair api /",
  "S01klpdrapu:1002": "sāmagrīṃ prāpya kālaṃ ca phalanti khalu dehināṃ //",
  "S01klpdrapu:1003": "KDA_479 abhuktaṃ kṣīyate naiva karma kvāpi kathaṃcana /",
  "S01klpdrapu:1004": "nāgnibhir dahyate karma vāyubhir nāpi śuṣyati /",
  "S01klpdrapu:1005": "udakaiḥ klidyate naiva bhūmiṣv api na naśyati //",
  "S01klpdrapu:1006": "KDA_480 anyathāpi ca no bhūtā sarvathā karmaṇāṃ gatiḥ /",
  "S01klpdrapu:1007": "śuklānāṃ śuklatā nityaṃ kṛṣṇānāṃ kṛṣṇatā khalu /",
  "S01klpdrapu:1008": "miśrataiva tu miśrāṇāṃ ṣaḍgatau bhujyate dhruvam* //",
  "S01klpdrapu:1009": "KDA_481 tasmād apāsya kṛṣṇāni karmāṇi miśritāni ca /",
  "S01klpdrapu:1010": "yatitavyaṃ śubheṣv eva karmasu sukhavāñchibhiḥ //",
  "S01klpdrapu:1011": "KDA_482 tatheti bhikṣavaḥ śrutvā te ca lokāḥ prabhāṣitāḥ /",
  "S01klpdrapu:1012": "buddhavacomṛtaṃ pītvā nanandur anumoditāḥ //",
  "S01klpdrapu:1013": "KDA_483 evam etan mahārāja śrutaṃ me gurubhāṣitam* /",
  "S01klpdrapu:1014": "iti matvā tvayā rājan parātmaśubhavāñchinā //",
  "S01klpdrapu:1015": "KDA_484 krodhāriṃ yatnato jitvā kṣamādharmapuraskṛtaḥ /",
  "S01klpdrapu:1016": "maitrīṃ bhāvaya satveṣu svātmajeṣu yathā sadā //",
  "S01klpdrapu:1017": "KDA_485 iti subhāṣitaṃ śrutvā upaguptasya sadguroḥ /",
  "S01klpdrapu:1018": "tatheti nṛparājaḥ sa nananda sasabhājanaḥ //",
  "S01klpdrapu:1019": "KDA_486 ye maitrībhāvadharmaṃ kalimatiharaṇaṃ tat subhūteś caritraṃ śṛṇvanti śrāvayanti tribhuvanasukhadaṃ saṃnipātya janaughān* /",
  "S01klpdrapu:1020": "te lokā maitracittās tribhuvanasukhadāḥ kṣāntisaurabhyayuktāḥ yātāḥ saukhāvatīṃ te 'py amitarucimuner dharmam ārādhayanti //"
}