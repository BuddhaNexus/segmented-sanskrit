{
    "XXbst-108u:0": " 1) List of stotras (WITHOUT diacritics):",
    "XXbst-108u:1": " BuSto_1: Adhyardhasataka",
    "XXbst-108u:2": " BuSto_2: Adibuddhadvadasakastotra",
    "XXbst-108u:3": " BuSto_3: Akasagarbhanamastottarasatastotra",
    "XXbst-108u:4": " BuSto_4: (Arya)manjusrinamastottarasatakastotra",
    "XXbst-108u:5": " BuSto_5: (Arya)taranamaskaraikavimsatistotra",
    "XXbst-108u:6": " BuSto_6: (Arya)tarasragdharastotra",
    "XXbst-108u:7": " BuSto_7: (Arya)tarastottarasatanamastotra",
    "XXbst-108u:8": " BuSto_8: (Arya)tarastuti",
    "XXbst-108u:9": " BuSto_9: Astamatrkastotra",
    "XXbst-108u:10": " BuSto_10: Avadhanastotra",
    "XXbst-108u:11": " BuSto_11: Avalokitesvarahayagrivadharani",
    "XXbst-108u:12": " BuSto_12: Avalokitesvarastakastotra",
    "XXbst-108u:13": " BuSto_13: Avalokitesvarastava",
    "XXbst-108u:14": " BuSto_14: Avalokitesvarastotra",
    "XXbst-108u:15": " BuSto_15: Avalokitesvarastotra",
    "XXbst-108u:16": " BuSto_16: Avalokitesvarastottarasatanamastotra",
    "XXbst-108u:17": " BuSto_17: Bhadracaripranidhanastotra",
    "XXbst-108u:18": " BuSto_18: Bhaktisataka",
    "XXbst-108u:19": " BuSto_19: Buddhabhattarakastotra",
    "XXbst-108u:20": " BuSto_20: Buddhagandistava",
    "XXbst-108u:21": " BuSto_21: Buddhastotra",
    "XXbst-108u:22": " BuSto_22: Caityavandanastotra",
    "XXbst-108u:23": " BuSto_23: Cakrasamvarastuti",
    "XXbst-108u:24": " BuSto_24: Candikadandakastotra",
    "XXbst-108u:25": " BuSto_25: Catuhsastisamvarastotra",
    "XXbst-108u:26": " BuSto_26: Dasabhumisvaro nama mahayanasutraratnarajastotra",
    "XXbst-108u:27": " BuSto_27: Dharmadhatunamastava",
    "XXbst-108u:28": " BuSto_28: Dharmadhatuvagisvaramandalastotra",
    "XXbst-108u:29": " BuSto_29: Gandistava",
    "XXbst-108u:30": " BuSto_30: Ganesastotra",
    "XXbst-108u:31": " BuSto_31: Guhyesvaristotra",
    "XXbst-108u:32": " BuSto_32: Gururatnatrayastotra",
    "XXbst-108u:33": " BuSto_33: Haratistotra",
    "XXbst-108u:34": " BuSto_34: Kalyanapancavimsatistotra",
    "XXbst-108u:35": " BuSto_35: Kalyanatrimsatikastotra",
    "XXbst-108u:36": " BuSto_36: Kamalakarasarvatathagatastotra",
    "XXbst-108u:37": " BuSto_37: Lokanathastotra",
    "XXbst-108u:38": " BuSto_38: Lokatitastava",
    "XXbst-108u:39": " BuSto_39: Lokesvarasataka",
    "XXbst-108u:40": " BuSto_40: Lokesvarastotra",
    "XXbst-108u:41": " BuSto_41: Madhyamakasastrastuti",
    "XXbst-108u:42": " BuSto_42: Mahabodhibhattarakastotra",
    "XXbst-108u:43": " BuSto_43: Mahabodhivandanastaka",
    "XXbst-108u:44": " BuSto_44: Mahacakravartinamastottarasatastotra",
    "XXbst-108u:45": " BuSto_45: Mahakalastotra",
    "XXbst-108u:46": " BuSto_46: Mahapratisarastotra",
    "XXbst-108u:47": " BuSto_47: Mahogratarastakastotra",
    "XXbst-108u:48": " BuSto_48: Mahogratarastuti",
    "XXbst-108u:49": " BuSto_49: Mangalasodasastuti",
    "XXbst-108u:50": " BuSto_50: Mangalastaka",
    "XXbst-108u:51": " BuSto_51: Manjusristotra",
    "XXbst-108u:52": " BuSto_52: Manjuvajrastotra",
    "XXbst-108u:53": " BuSto_53: Maravijayastotra",
    "XXbst-108u:54": " BuSto_54: Nairatmastakastotra",
    "XXbst-108u:55": " BuSto_55: Narakoddharastotra",
    "XXbst-108u:56": " BuSto_56: Niraupamyastava",
    "XXbst-108u:57": " BuSto_57: Pancaksarastotra",
    "XXbst-108u:58": " BuSto_58: Pancaraksadevistotrani",
    "XXbst-108u:59": " BuSto_59: Pancatathagatastotra",
    "XXbst-108u:60": " BuSto_60: Pancatathagatastutigatha",
    "XXbst-108u:61": " BuSto_61: Paramarthastava",
    "XXbst-108u:62": " BuSto_62: Pithastava",
    "XXbst-108u:63": " BuSto_63: Potalakastaka",
    "XXbst-108u:64": " BuSto_64: Prajnaparamitastotra",
    "XXbst-108u:65": " BuSto_65: Prajnaparamitastuti",
    "XXbst-108u:66": " BuSto_66: Pratisarastotra",
    "XXbst-108u:67": " BuSto_67: Raksakala(kara)stava",
    "XXbst-108u:68": " BuSto_68: Ratnamalastotra",
    "XXbst-108u:69": " BuSto_69: Rupastava",
    "XXbst-108u:70": " BuSto_70: Sadabhijnastotra",
    "XXbst-108u:71": " BuSto_71: Sadgatistotra",
    "XXbst-108u:72": " BuSto_72: Saptabuddhastotra",
    "XXbst-108u:73": " BuSto_73: Saptajinastava",
    "XXbst-108u:74": " BuSto_74: Saptaksarastotra",
    "XXbst-108u:75": " BuSto_75: Saptavidhanuttarastotra",
    "XXbst-108u:76": " BuSto_76: Satparamitastotra",
    "XXbst-108u:77": " BuSto_77: Sattrimsatsamvarastuti",
    "XXbst-108u:78": " BuSto_78: Sattvaradhanagatha",
    "XXbst-108u:79": " BuSto_79: Sakyasimhastotra (brahmana krtam)",
    "XXbst-108u:80": " BuSto_80: Sakyasimhastotra (chando 'mrtoddhrtam)",
    "XXbst-108u:81": " BuSto_81: Sakyasimhastotra (durgatiparisodhanoddhrtam)",
    "XXbst-108u:82": " BuSto_82: Sakyasimhastotra (navagrahakrtam)",
    "XXbst-108u:83": " BuSto_83: Sakyasimhastotra (sankarakrtam)",
    "XXbst-108u:84": " BuSto_84: Sakyasimhastotra (surapatikrtam)",
    "XXbst-108u:85": " BuSto_85: Sakyasimhastotra (visnukrtam)",
    "XXbst-108u:86": " BuSto_86: Sakyasimhastotra (yasodharakrtam)",
    "XXbst-108u:87": " BuSto_87: Saradastakastotra",
    "XXbst-108u:88": " BuSto_88: Sragdharapancakastotra",
    "XXbst-108u:89": " BuSto_89: Suprabhatastotra",
    "XXbst-108u:90": " BuSto_90: Svayambhustava",
    "XXbst-108u:91": " BuSto_91: Svayambhustotra",
    "XXbst-108u:92": " BuSto_92: Vagisvaravarnanastotra",
    "XXbst-108u:93": " BuSto_93: Vagvanistotra",
    "XXbst-108u:94": " BuSto_94: Vajradevistotra",
    "XXbst-108u:95": " BuSto_95: Vajramahakalastotra",
    "XXbst-108u:96": " BuSto_96: Vajrapaninamastottarasatastotra",
    "XXbst-108u:97": " BuSto_97: Vajrasattvastotra",
    "XXbst-108u:98": " BuSto_98: Vajrasattvastuti",
    "XXbst-108u:99": " BuSto_99: Vajravilasinistotra",
    "XXbst-108u:100": " BuSto_100: Vajravilasinisadhanastava",
    "XXbst-108u:101": " BuSto_101: Vajrayoginipranamaikavisika",
    "XXbst-108u:102": " BuSto_102: Vajrayoginyah pindarthastuti BuSto_103: Vajrayoginyah stutipranidhana BuSto_104:",
    "XXbst-108u:103": " BuSto_105: Vasudharanamadharanistotra",
    "XXbst-108u:104": " BuSto_106: Vasudharastotra",
    "XXbst-108u:105": " BuSto_107: Vidyaksarastotra",
    "XXbst-108u:106": " BuSto_108: Advayaparamartha namasangiti",
    "XXbst-108u:107": " 2) List of stotras (WITH diacritics):",
    "XXbst-108u:108": " BuSto_1: Adhyardhaśataka",
    "XXbst-108u:109": " BuSto_2: Ādibuddhadvādaśakastotra",
    "XXbst-108u:110": " BuSto_3: Ākāśagarbhanāmāṣṭottaraśatastotra",
    "XXbst-108u:111": " BuSto_4: (Ārya)mañjuśrīnāmāṣṭottaraśatakastotra",
    "XXbst-108u:112": " BuSto_5: (Ārya)tārānamaskāraikaviṃśatistotra",
    "XXbst-108u:113": " BuSto_6: (Ārya)tārāsragdharāstotra",
    "XXbst-108u:114": " BuSto_7: (Ārya)tārāṣṭottaraśatanāmastotra",
    "XXbst-108u:115": " BuSto_8: (Ārya)tārāstuti",
    "XXbst-108u:116": " BuSto_9: Aṣṭamātṛkāstotra",
    "XXbst-108u:117": " BuSto_10: Avadhānastotra",
    "XXbst-108u:118": " BuSto_11: Avalokiteśvarahayagrīvadhāraṇī",
    "XXbst-108u:119": " BuSto_12: Avalokiteśvarāṣṭakastotra",
    "XXbst-108u:120": " BuSto_13: Avalokiteśvarastava",
    "XXbst-108u:121": " BuSto_14: Avalokiteśvarastotra",
    "XXbst-108u:122": " BuSto_15: Avalokiteśvarastotra",
    "XXbst-108u:123": " BuSto_16: Avalokiteśvarāṣṭottaraśatanāmastotra",
    "XXbst-108u:124": " BuSto_17: Bhadracarīpraṇidhānastotra",
    "XXbst-108u:125": " BuSto_18: Bhaktiśataka",
    "XXbst-108u:126": " BuSto_19: Buddhabhaṭṭārakastotra",
    "XXbst-108u:127": " BuSto_20: Buddhagaṇḍīstava",
    "XXbst-108u:128": " BuSto_21: Buddhastotra",
    "XXbst-108u:129": " BuSto_22: Caityavandanāstotra",
    "XXbst-108u:130": " BuSto_23: Cakrasaṃvarastuti",
    "XXbst-108u:131": " BuSto_24: Caṇḍikādaṇḍakastotra",
    "XXbst-108u:132": " BuSto_25: Catuḥṣaṣṭisaṃvarastotra",
    "XXbst-108u:133": " BuSto_26: Daśabhūmīśvaro nāma mahāyānasūtraratnarājastotra",
    "XXbst-108u:134": " BuSto_27: Dharmadhātunāmastava",
    "XXbst-108u:135": " BuSto_28: Dharmadhātuvāgīśvaramaṇḍalastotra",
    "XXbst-108u:136": " BuSto_29: Gaṇḍīstava",
    "XXbst-108u:137": " BuSto_30: Gaṇeśastotra",
    "XXbst-108u:138": " BuSto_31: Guhyeśvarīstotra",
    "XXbst-108u:139": " BuSto_32: Gururatnatrayastotra",
    "XXbst-108u:140": " BuSto_33: Hāratīstotra",
    "XXbst-108u:141": " BuSto_34: Kalyāṇapañcaviṃśatistotra",
    "XXbst-108u:142": " BuSto_35: Kalyāṇatriṃśatikāstotra",
    "XXbst-108u:143": " BuSto_36: Kamalākarasarvatathāgatastotra",
    "XXbst-108u:144": " BuSto_37: Lokanāthastotra",
    "XXbst-108u:145": " BuSto_38: Lokātītastava",
    "XXbst-108u:146": " BuSto_39: Lokeśvaraśataka",
    "XXbst-108u:147": " BuSto_40: Lokeśvarastotra",
    "XXbst-108u:148": " BuSto_41: Madhyamakaśāstrastuti",
    "XXbst-108u:149": " BuSto_42: Mahābodhibhaṭṭārakastotra",
    "XXbst-108u:150": " BuSto_43: Mahābodhivandanāṣṭaka",
    "XXbst-108u:151": " BuSto_44: Mahācakravartināmāṣṭottaraśatastotra",
    "XXbst-108u:152": " BuSto_45: Mahākālastotra",
    "XXbst-108u:153": " BuSto_46: Mahāpratisarāstotra",
    "XXbst-108u:154": " BuSto_47: Mahogratārāṣṭakastotra",
    "XXbst-108u:155": " BuSto_48: Mahogratārāstuti",
    "XXbst-108u:156": " BuSto_49: Maṅgalaṣoḍaśastuti",
    "XXbst-108u:157": " BuSto_50: Maṅgalāṣṭaka",
    "XXbst-108u:158": " BuSto_51: Mañjuśrīstotra",
    "XXbst-108u:159": " BuSto_52: Mañjuvajrastotra",
    "XXbst-108u:160": " BuSto_53: Māravijayastotra",
    "XXbst-108u:161": " BuSto_54: Nairātmāṣṭakastotra",
    "XXbst-108u:162": " BuSto_55: Narakoddhārastotra",
    "XXbst-108u:163": " BuSto_56: Niraupamyastava",
    "XXbst-108u:164": " BuSto_57: Pañcākṣarastotra",
    "XXbst-108u:165": " BuSto_58: Pañcarakṣādevīstotrāṇi",
    "XXbst-108u:166": " BuSto_59: Pañcatathāgatastotra",
    "XXbst-108u:167": " BuSto_60: Pañcatathāgatastutigāthā",
    "XXbst-108u:168": " BuSto_61: Paramārthastava",
    "XXbst-108u:169": " BuSto_62: Pīṭhastava",
    "XXbst-108u:170": " BuSto_63: Potalakāṣṭaka",
    "XXbst-108u:171": " BuSto_64: Prajñāpāramitāstotra",
    "XXbst-108u:172": " BuSto_65: Prajñāpāramitāstuti",
    "XXbst-108u:173": " BuSto_66: Pratisarāstotra",
    "XXbst-108u:174": " BuSto_67: Rakṣākāla(kara)stava",
    "XXbst-108u:175": " BuSto_68: Ratnamālāstotra",
    "XXbst-108u:176": " BuSto_69: Rūpastava",
    "XXbst-108u:177": " BuSto_70: Ṣaḍabhijñastotra",
    "XXbst-108u:178": " BuSto_71: Ṣaḍgatistotra",
    "XXbst-108u:179": " BuSto_72: Saptabuddhastotra",
    "XXbst-108u:180": " BuSto_73: Saptajinastava",
    "XXbst-108u:181": " BuSto_74: Saptākṣarastotra",
    "XXbst-108u:182": " BuSto_75: Saptavidhānuttarastotra",
    "XXbst-108u:183": " BuSto_76: Ṣaṭpāramitāstotra",
    "XXbst-108u:184": " BuSto_77: Ṣaṭtriṃśatsaṃvarastuti",
    "XXbst-108u:185": " BuSto_78: Sattvārādhanagāthā",
    "XXbst-108u:186": " BuSto_79: Śākyasiṃhastotra (brahmaṇā kṛtam)",
    "XXbst-108u:187": " BuSto_80: Śākyasiṃhastotra (chando 'mṛtoddhṛtam)",
    "XXbst-108u:188": " BuSto_81: Śākyasiṃhastotra (durgatipariśodhanoddhṛtam)",
    "XXbst-108u:189": " BuSto_82: Śākyasiṃhastotra (navagrahakṛtam)",
    "XXbst-108u:190": " BuSto_83: Śākyasiṃhastotra (śaṅkarakṛtam)",
    "XXbst-108u:191": " BuSto_84: Śākyasiṃhastotra (surapatikṛtam)",
    "XXbst-108u:192": " BuSto_85: Śākyasiṃhastotra (viṣṇukṛtam)",
    "XXbst-108u:193": " BuSto_86: Śākyasiṃhastotra (yaśodharākṛtam)",
    "XXbst-108u:194": " BuSto_87: Śāradāṣṭakastotra",
    "XXbst-108u:195": " BuSto_88: Sragdharāpañcakastotra",
    "XXbst-108u:196": " BuSto_89: Suprabhātastotra",
    "XXbst-108u:197": " BuSto_90: Svayaṃbhūstava",
    "XXbst-108u:198": " BuSto_91: Svayambhūstotra",
    "XXbst-108u:199": " BuSto_92: Vāgīśvaravarṇanāstotra",
    "XXbst-108u:200": " BuSto_93: Vāgvāṇīstotra",
    "XXbst-108u:201": " BuSto_94: Vajradevīstotra",
    "XXbst-108u:202": " BuSto_95: Vajramahākālastotra",
    "XXbst-108u:203": " BuSto_96: Vajrapāṇināmāṣṭottaraśatastotra",
    "XXbst-108u:204": " BuSto_97: Vajrasattvastotra",
    "XXbst-108u:205": " BuSto_98: Vajrasattvastuti",
    "XXbst-108u:206": " BuSto_99: Vajravilāsinīstotra",
    "XXbst-108u:207": " BuSto_100: Vajravilāsinīsādhanāstava",
    "XXbst-108u:208": " BuSto_101: Vajrayoginīpraṇāmaikaviśikā",
    "XXbst-108u:209": " BuSto_102: Vajrayoginyāḥ piṇḍārthastuti BuSto_103: Vajrayoginyāḥ stutipraṇidhāna BuSto_104:",
    "XXbst-108u:210": " BuSto_105: Vasudhārānāmadhāraṇīstotra",
    "XXbst-108u:211": " BuSto_106: Vasudhārāstotra",
    "XXbst-108u:212": " BuSto_107: Vidyākṣarastotra",
    "XXbst-108u:213": " BuSto_108: Advayaparamārthā nāmasaṅgīti",
    "XXbst-108u:214": " Digital Sanskrit Buddhist Canon, Stotra section, text no. 1:",
    "XXbst-108u:215": " Adhyardhaśatakaṃ nāma stotram ācāryamātṛceṭaviracitam (Prasādapratibhodhava = Śatapañcāśatka of Mātṛceṭa)",
    "XXbst-108u:216": " 1 upodghātaḥ namo buddhāya",
    "XXbst-108u:217": " sarvadā sarvathā sarve yasya doṣā na santi ha /",
    "XXbst-108u:218": " sarve sarvābhisāreṇa yatra cāvasthitā guṇāḥ // BuSto_1.1 //",
    "XXbst-108u:219": " tameva śaraṇaṃ gantuṃ taṃ stotuṃ tamupāsitum /",
    "XXbst-108u:220": " tasyaiva śāsane sthātuṃ nyāyyaṃ yadyasti cetanā // BuSto_1.2 //",
    "XXbst-108u:221": " savāsanāśca te doṣā na santyekasya tāyinaḥ /",
    "XXbst-108u:222": " sarve sarvavidaḥ santi guṇāste cānapāyinaḥ // BuSto_1.3 //",
    "XXbst-108u:223": " na hi pratiniviṣṭo 'pi manovākkāyakarmasu /",
    "XXbst-108u:224": " saha dharmeṇa labhate kaścidbhagavato 'ntaram // BuSto_1.4 //",
    "XXbst-108u:225": " so 'haṃ prāpya manuṣyatvaṃ sasaddharmamahotsavam /",
    "XXbst-108u:226": " mahārṇavayugacchidrakūrmagrīvārpaṇopamam // BuSto_1.5 //",
    "XXbst-108u:227": " anityatāvyanusṛtāṃ karmacchidrasasaṃśayām /",
    "XXbst-108u:228": " āttasārāṃ kariṣyāmi kathaṃ nemāṃ sarasvatīm // BuSto_1.6 //",
    "XXbst-108u:229": " ityasaṃkhyeyaviṣayānavetyāpi guṇānmuneḥ /",
    "XXbst-108u:230": " tadekadeśapraṇayaḥ kriyate svārthagauravāt // BuSto_1.7 //",
    "XXbst-108u:231": " svayambhuve namaste 'stu prabhūtādbhutakarmaṇe /",
    "XXbst-108u:232": " yasya saṃkhyāprabhāvābhyāṃ na guṇeṣvasti niścayaḥ // BuSto_1.8 //",
    "XXbst-108u:233": " iyanta iti nāstyanta īdṛśā iti kā kathā /",
    "XXbst-108u:234": " puṇyā ityeva tu guṇānprati te mukharā vayam // BuSto_1.9 //",
    "XXbst-108u:235": " upodghātastavo nāma prathamaḥ paricchedaḥ /",
    "XXbst-108u:236": " hetustavaḥ viṣahyamaviṣahyaṃ vetyavadhūya vicāraṇām /",
    "XXbst-108u:237": " svayamabhyupapannaṃ te nirākrandamidaṃ jagat // BuSto_1.10 //",
    "XXbst-108u:238": " avyāpāritasādhustvaṃ tvamakāraṇavatsalaḥ /",
    "XXbst-108u:239": " asaṃstutasakhāśca tvamanavaskṛtabāndhavaḥ // BuSto_1.11 //",
    "XXbst-108u:240": " svamāṃsānyapi dattāni vastuṣvanyeṣu kā kathā /",
    "XXbst-108u:241": " prāṇairapi tvayā sādho mānitaḥ praṇayī janaḥ // BuSto_1.12 //",
    "XXbst-108u:242": " svaiḥ śarīraiḥśarīrāṇi prāṇaiḥprāṇāḥ śarīriṇām /",
    "XXbst-108u:243": " jighāṃsubhirupāttānāṃ krītāni śataśastvayā // BuSto_1.13 //",
    "XXbst-108u:244": " na durgatibhyāṃ neṣṭā[bhyā] mabhiprārthayatā gatim /",
    "XXbst-108u:245": " kevalāśayaśuddhayaiva śolaṃ sātmīkṛtaṃ tvayā // BuSto_1.14 //",
    "XXbst-108u:246": " jihmāanāṃ nityavikṣepādṛjūnāṃ nityasevanāt /",
    "XXbst-108u:247": " karmaṇāṃ pariśuddhānāṃ tvamekāyanatāṃ gataḥ // BuSto_1.15 //",
    "XXbst-108u:248": " pīḍayamānena bahuśastvayā kalyāṇacetasā /",
    "XXbst-108u:249": " kleśeṣu vivṛtaṃ tejo janaḥ kliṣṭo 'nukampitaḥ // BuSto_1.16 //",
    "XXbst-108u:250": " parārthe tyajataḥ prāṇān yā prītirabhavat tava /",
    "XXbst-108u:251": " na sā naṣṭopalabdheṣu prāṇeṣu prāṇināṃ bhavet // BuSto_1.17 //",
    "XXbst-108u:252": " yadrujā nirapekṣasya cchidyamānasya te 'sakṛt /",
    "XXbst-108u:253": " vadhakeṣvapi sattveṣu kāruṇyamabhavat prabho // BuSto_1.18 //",
    "XXbst-108u:254": " samyaksambodhibījasya cittaratnasya tasya te /",
    "XXbst-108u:255": " tvameva vīra sārajño dūre tasyetaro janaḥ // BuSto_1.19 //",
    "XXbst-108u:256": " nākṛtvā duṣkaraṃ karma durlabhaṃ labhyate padam /",
    "XXbst-108u:257": " ityātmanirapekṣeṇa vīryaṃ saṃvardhitaṃ tvayā // BuSto_1.20 //",
    "XXbst-108u:258": " viśeṣotkarṣaniyamo na kadācidabhūt tava /",
    "XXbst-108u:259": " atastvayi viśeṣāṇāṃ chinnastaratamakramaḥ // BuSto_1.21 //",
    "XXbst-108u:260": " susukheṣvapi saṅgo 'bhūt saphaleṣu samādhiṣu /",
    "XXbst-108u:261": " na te nityānubaddhasya mahākaruṇayā hṛdi // BuSto_1.22 //",
    "XXbst-108u:262": " tvādṛśān pīḍayatyeva nānugṛhṇāti tat sukham /",
    "XXbst-108u:263": " praṇītamapi sadvṛtta yadasādhāraṇaṃ paraiḥ // BuSto_1.23 //",
    "XXbst-108u:264": " vimiśrāt sāramādattaṃ sarvaṃ pītamakalmaṣam /",
    "XXbst-108u:265": " tvayā sūktaṃ duruktaṃ tu viṣavat parivarjitam // BuSto_1.24 //",
    "XXbst-108u:266": " krīṇatā ratnasārajña prāṇairapi subhāṣitam /",
    "XXbst-108u:267": " parākrāntaṃ tvayā bodhau tāsu tāsūpapattiṣu // BuSto_1.25 //",
    "XXbst-108u:268": " iti tribhirasaṃkhyeyairevamudyacchatā tvayā /",
    "XXbst-108u:269": " vyavasāyadvitīyena prāptaṃ padamanuttaram // BuSto_1.26 //",
    "XXbst-108u:270": " hetustavo nāma dvitīyaḥ paricchedaḥ /",
    "XXbst-108u:271": " 3 nirupamastavaḥ akṛtverṣyāṃ viśiṣṭeṣu hīnānanavamatya ca /",
    "XXbst-108u:272": " agatvā sadṛśaiḥ spardhāṃ tvaṃ loke śreṣṭhatāṃ gataḥ // BuSto_1.27 //",
    "XXbst-108u:273": " hetuṣvabhiniveśo 'bhūd guṇānāṃ na phaleṣu te /",
    "XXbst-108u:274": " tena samyakpratipadā tvayi niṣṭhāṃ guṇā gatāḥ // BuSto_1.28 //",
    "XXbst-108u:275": " tathātmā pracayaṃ nītastvayā sucaritairyathā /",
    "XXbst-108u:276": " puṇyāyatanatāṃ prāptānyapi pādarajāṃsi te // BuSto_1.29 //",
    "XXbst-108u:277": " karśayitvoddhṛtā doṣā vardhayitvā viśodhitāḥ /",
    "XXbst-108u:278": " guṇāstena sunītena parāṃ siddhiṃ tvamadhyagāḥ // BuSto_1.30 //",
    "XXbst-108u:279": " tathā sarvābhisāreṇa doṣeṣu prahṛtaṃ tvayā /",
    "XXbst-108u:280": " yathaiṣāmātmasantāne vāsanāpi na śeṣitā // BuSto_1.31 //",
    "XXbst-108u:281": " tathā saṃbhṛtya saṃbhṛtya tvayātmanyāhitā guaṇāḥ /",
    "XXbst-108u:282": " pratirupakamapyeṣāṃ yathā nānyatra dṛśyate // BuSto_1.32 //",
    "XXbst-108u:283": " upaghātāvaraṇavanmitakālaṃ pradeśi ca /",
    "XXbst-108u:284": " sulabhātiśayaṃ sarvamupamāvastu laukikam // BuSto_1.33 //",
    "XXbst-108u:285": " advandvināmagamyānāṃ dhruvāṇāmanivartinām /",
    "XXbst-108u:286": " anuttarāṇāṃ kā tarhi guṇānāmupamā 'stu te // BuSto_1.34 //",
    "XXbst-108u:287": " goṣpadottānatāṃ yāti gāmbhīryaṃ lavaṇāmbhasaḥ /",
    "XXbst-108u:288": " yadā te buddhigāmbhīryamagādhāpāramīkṣyate // BuSto_1.35 //",
    "XXbst-108u:289": " śirīṣapakṣmāgralaghu sthairyaṃ bhavati pārthivam /",
    "XXbst-108u:290": " akampye sarvadharmāṇāṃ tvatsthairye 'bhimukhīkṛte // BuSto_1.36 //",
    "XXbst-108u:291": " ajñānatimiraghnasya jñānālokasya te mune /",
    "XXbst-108u:292": " na ravirviṣaye bhūmiṃ khādyotimapi vindati // BuSto_1.37 //",
    "XXbst-108u:293": " malinatvamivāyānti śaraccandrāmbarāmbhasām /",
    "XXbst-108u:294": " tava vāgbuddhiceṣṭānāṃ śuddhiṃ prati viśuddhayaḥ // BuSto_1.38 //",
    "XXbst-108u:295": " anena sarvaṃ vyākhyātaṃ yat kiñcitsādhu laukikam /",
    "XXbst-108u:296": " dūre hi buddhadharmāṇāṃ lokadharmāstapasvinaḥ // BuSto_1.39 //",
    "XXbst-108u:297": " yasyaiva dharmaratnasya prāptyā prāptastvamagratām /",
    "XXbst-108u:298": " tenaiva kevalaṃ sādho sāmyaṃ te tasya ca tvayā // BuSto_1.40 //",
    "XXbst-108u:299": " ātmecchācchalamātraṃ tu sāmānyopāṃśu kiṃcana /",
    "XXbst-108u:300": " yatropakṣipya kathyeta sā vakturatilolatā // BuSto_1.41 //",
    "XXbst-108u:301": " nirupamastavo nāma tṛtīyaḥ paricchedaḥ /",
    "XXbst-108u:302": " 4 adbhutastavaḥ pratanviva hi paśyāmi dharmatāmanucintayan /",
    "XXbst-108u:303": " sarvaṃ cāvarjitaṃ māravijayaṃ prati te jagat // BuSto_1.42 //",
    "XXbst-108u:304": " mahato 'pi hi saṃrambhāt pratihantuṃ samudyatāḥ /",
    "XXbst-108u:305": " kṣamāyā nātibhāro 'sti pātrasthāyā viśeṣataḥ // BuSto_1.43 //",
    "XXbst-108u:306": " yattu mārajayānvakṣaṃ sumahatkleśavaiśasam /",
    "XXbst-108u:307": " tasyāmeva kṛtaṃ rātrau tadeva paramādbhutam // BuSto_1.44 //",
    "XXbst-108u:308": " tamovidhamane bhānoryaḥ sahasrāṃśumālinaḥ /",
    "XXbst-108u:309": " vīra vismayamāgacchet sa tīrthyavijaye tava // BuSto_1.45 //",
    "XXbst-108u:310": " sarāgo vītarāgeṇa jitaroṣeṇa roṣaṇaḥ /",
    "XXbst-108u:311": " mūḍho vigatamohena tribhirnityaṃ jitāstrayaḥ // BuSto_1.46 //",
    "XXbst-108u:312": " praśaṃsasi ca saddharmānasaddharmān vigarhasi /",
    "XXbst-108u:313": " anurodhavirodhau ca na staḥ sadasatostava // BuSto_1.47 //",
    "XXbst-108u:314": " naivārhatsu na tīrthyeṣu pratighānunayaṃ prati /",
    "XXbst-108u:315": " yasya te cetaso 'nyatvaṃ tasya te kā stutirbhavet // BuSto_1.48 //",
    "XXbst-108u:316": " guṇeṣvapi na saṃgo 'bhūt tṛṣṇā na guṇavatsvapi /",
    "XXbst-108u:317": " aho te suprasannasya sattvasya pariśuddhatā // BuSto_1.49 //",
    "XXbst-108u:318": " indriyāṇāṃ prasādena nityakālānapāyinā /",
    "XXbst-108u:319": " mano nityaprasannaṃ te pratyakṣamiva dṛśyate // BuSto_1.50 //",
    "XXbst-108u:320": " ābālebhyaḥ prasiddhāste matismṛtiviśuddhayaḥ /",
    "XXbst-108u:321": " gamitā bhāvapiśunaiḥ suvyāhṛtasuceṣṭitaiḥ // BuSto_1.51 //",
    "XXbst-108u:322": " adbhutastavo nāma caturthaḥ paricchedaḥ /",
    "XXbst-108u:323": " 5 rupastavaḥ upaśāntaṃ ca kāntaṃ ca dīptamapratighāti ca /",
    "XXbst-108u:324": " nibhṛtaṃ corjitaṃ cedaṃ rupaṃ kamiva nākṣipet // BuSto_1.52 //",
    "XXbst-108u:325": " yenāpi śataśo dṛṣṭaṃ yo 'pi tatpūrvamīkṣate /",
    "XXbst-108u:326": " rupaṃ prīṇāti te cakṣuḥ samaṃ tadubhayorapi // BuSto_1.53 //",
    "XXbst-108u:327": " asecanakabhāvāddhi saumyabhāvācca te vapuḥ /",
    "XXbst-108u:328": " darśane darśane prītiṃ vidadhāti navāṃ navām // BuSto_1.54 //",
    "XXbst-108u:329": " adhiṣṭhānaguṇairgātramadhiṣṭhātṛguṇairguṇaḥ /",
    "XXbst-108u:330": " parayā saṃpadopetāstavānyonyānurupayā // BuSto_1.55 //",
    "XXbst-108u:331": " kvānyatra suniviṣṭāḥ syurime tāthāgatā guṇāḥ /",
    "XXbst-108u:332": " ṛte rupāttavaivāsmāllakṣaṇavyañjanojjvalāt // BuSto_1.56 //",
    "XXbst-108u:333": " dhanyamasmīti te rupaṃ vadatīvāśritān guṇān /",
    "XXbst-108u:334": " sunikṣiptā vayamiti pratyāhuriva tadguṇāḥ // BuSto_1.57 //",
    "XXbst-108u:335": " rupastavo nāma pañcamaḥ paricchedaḥ /",
    "XXbst-108u:336": " 6 karuṇāstavaḥ sarvamevāviśeṣeṇa kleśairbaddhamidaṃ jagat /",
    "XXbst-108u:337": " tvaṃ jagatkleśamokṣārthaṃ baddhaḥ karuṇayā ciram // BuSto_1.58 //",
    "XXbst-108u:338": " kaṃ nu prathamato vande tvāṃ mahākaruṇāmuta /",
    "XXbst-108u:339": " yayaivamapi doṣajñastvaṃ saṃsāre dhṛtaściram // BuSto_1.59 //",
    "XXbst-108u:340": " vivekasukhasātmyasya yadākīrṇasya te gatāḥ /",
    "XXbst-108u:341": " kālā labdhaprasarayā tat te karuṇayā kṛtam // BuSto_1.60 //",
    "XXbst-108u:342": " śāntādaraṇyād grāmāntaṃ tvaṃ hi nāga iva hradāt /",
    "XXbst-108u:343": " vineyārthaṃ karuṇayā vidhayevāvakṛṣyase // BuSto_1.61 //",
    "XXbst-108u:344": " paramopaśamastho 'pi karuṇāparavattayā /",
    "XXbst-108u:345": " kāritastvaṃ padanyāsaṃ kuśīlavakalāsvapi // BuSto_1.62 //",
    "XXbst-108u:346": " ṛddhiryā siṃhanādā ye svaguṇodbhāvanāśca yāḥ /",
    "XXbst-108u:347": " vāntecchopavicārasya kāruṇyanikaṣaḥ sa te // BuSto_1.63 //",
    "XXbst-108u:348": " parārthaikāntakalyāṇī kāmaṃ svāśrayaniṣṭhurā /",
    "XXbst-108u:349": " tvayyeva kevalaṃ nātha karuṇā karuṇābhavat // BuSto_1.64 //",
    "XXbst-108u:350": " tathā hi kṛtvā śatadhā dhīrā balimiva kvacit /",
    "XXbst-108u:351": " pareṣāmarthasiddhayarthaṃ tvāṃ vikṣiptavatī diśaḥ // BuSto_1.65 //",
    "XXbst-108u:352": " tvadicchayaiva tu vyaktamanukūlā pravartate /",
    "XXbst-108u:353": " tathā hi bādhamānāpi tvāṃ satī nāparādhyate // BuSto_1.66 //",
    "XXbst-108u:354": " karuṇāstavo nāma ṣaṣṭhaḥparicchedaḥ /",
    "XXbst-108u:355": " 7 vacanastavaḥ supadāni mahārthāni tathyāni madhurāṇi ca /",
    "XXbst-108u:356": " gūḍhottānobhayārthāni samāsavyāsavanti ca // BuSto_1.67 //",
    "XXbst-108u:357": " kasya na syādupaśrutya vākyānyevaṃvidhāni te /",
    "XXbst-108u:358": " tvayi pratihatasyāpi sarvajña iti niścayaḥ // BuSto_1.68 //",
    "XXbst-108u:359": " prāyeṇa madhuraṃ sarvamagatyā kiñcidanyathā /",
    "XXbst-108u:360": " vākyaṃ tavārthasiddhayā tu sarvameva subhāṣitam // BuSto_1.69 //",
    "XXbst-108u:361": " yacchlakṣaṇaṃ yacca paruṣaṃ yadvā tadubhayānvitam /",
    "XXbst-108u:362": " sarvamaivaikarasatāṃ vimarde yāti te vacaḥ // BuSto_1.70 //",
    "XXbst-108u:363": " aho supariśuddhānāṃ karmaṇāṃ naipuṇaṃ param /",
    "XXbst-108u:364": " yairidaṃ vākyaratnānāmīdṛśaṃ bhājanaṃ kṛtam // BuSto_1.71 //",
    "XXbst-108u:365": " asmaddhi netrasubhagādidaṃ śrutimanoharam /",
    "XXbst-108u:366": " mukhāt kṣarati te vākyaṃ candrāddravamivāmṛtam // BuSto_1.72 //",
    "XXbst-108u:367": " rāgareṇuṃ praśamayadvākyaṃ te jaladātaye /",
    "XXbst-108u:368": " vainateyāyate dveṣabhujaṅgoddharaṇaṃ prati // BuSto_1.73 //",
    "XXbst-108u:369": " divākarāyate bhūyo 'pyajñānatimiraṃ nudat /",
    "XXbst-108u:370": " śakrāyudhāyate mānagirīnabhividārayat // BuSto_1.74 //",
    "XXbst-108u:371": " dṛṣṭārthatvādavitathaṃ niṣkleśatvādanākulam /",
    "XXbst-108u:372": " gamakaṃ suprayuktatvāt trikalyāṇaṃ hi te vacaḥ // BuSto_1.75 //",
    "XXbst-108u:373": " manāṃsi tāvacchrotṝṇāṃ harantyādau vacāṃsi te /",
    "XXbst-108u:374": " tato vimṛśyamānāni rajāṃsi ca tamāṃsi ca // BuSto_1.76 //",
    "XXbst-108u:375": " āśvāsanaṃ vyasanināṃ trāsanaṃ ca pramādinām /",
    "XXbst-108u:376": " saṃvejanaṃ ca sukhināṃ yogavāhi vacastava // BuSto_1.77 //",
    "XXbst-108u:377": " viduṣāṃ prītijananaṃ madhyānāṃ buddhivardhanam /",
    "XXbst-108u:378": " timiraghnaṃ ca mandānāṃ sārvajanyamidaṃ vacaḥ // BuSto_1.78 //",
    "XXbst-108u:379": " apakarṣati dṛṣṭibhyo nirvāṇamupakarṣati /",
    "XXbst-108u:380": " doṣān niṣkarṣati guṇān vākyaṃ te 'bhipravarṣati // BuSto_1.79 //",
    "XXbst-108u:381": " sarvatrāvyāhatā buddhiḥ sarvatropasthitā smṛtiḥ /",
    "XXbst-108u:382": " avandhyaṃ tena sarvatra sarvaṃ vyākaraṇaṃ tava // BuSto_1.80 //",
    "XXbst-108u:383": " yannādeśe na cākāle naivāpātre pravartase /",
    "XXbst-108u:384": " vīryaṃ samyagivārabdhaṃ tenāmoghaṃ vacastava // BuSto_1.81 //",
    "XXbst-108u:385": " vacanastavo nāma saptamaḥ paricchedaḥ /",
    "XXbst-108u:386": " 8 śāsanastavaḥ ekāyanaṃ sukhopāyaṃ svanuvandhi niratyayam /",
    "XXbst-108u:387": " ādimadhyāntakalyāṇaṃ tava nānyasya śāsanam // BuSto_1.82 //",
    "XXbst-108u:388": " evamekāntakāntaṃ te dṛṣṭirāgeṇa bāliśāḥ /",
    "XXbst-108u:389": " mataṃ yadi vigarhanti nāsti dṛṣṭisamo ripuḥ // BuSto_1.83 //",
    "XXbst-108u:390": " anavabhuṅkthā yadasyārthe jagato vyasanaṃ bahu /",
    "XXbst-108u:391": " tat saṃsmṛtya virupe 'pi stheyaṃ te śāsane bhavet // BuSto_1.84 //",
    "XXbst-108u:392": " prāgeva hitakartuśca hitavaktuśca śāsanam /",
    "XXbst-108u:393": " kathaṃ na nāma kāryaṃ syādādīptaśirasāpi te // BuSto_1.85 //",
    "XXbst-108u:394": " bhujiṣyatā bodhisukhaṃ tvadguṇāpacitiḥ śamaḥ /",
    "XXbst-108u:395": " prāpyate tvanmatāt sarvamidaṃ bhadracatuṣṭayam // BuSto_1.86 //",
    "XXbst-108u:396": " trāsanaṃ sarvatīrthyānāṃ namucerupatāpanam /",
    "XXbst-108u:397": " āśvāsanaṃ nṛdevānāṃ tavedaṃ vīra śāsanam // BuSto_1.87 //",
    "XXbst-108u:398": " traidhātukamahābhaumamasaṅgamanavagraham /",
    "XXbst-108u:399": " śāsanena tavākrāntamantakasyāpi śāsanam // BuSto_1.88 //",
    "XXbst-108u:400": " tvacchāsananayajño hi tiṣṭhet kalpamapīcchayā /",
    "XXbst-108u:401": " prayāti tatra tu svairī yatra mṛtyoragocaraḥ // BuSto_1.89 //",
    "XXbst-108u:402": " āgamasyārthacintāyā bhāvanopāsanasya ca /",
    "XXbst-108u:403": " kālatrayavibhāgo 'sti nānyatra tava śāsanāt // BuSto_1.90 //",
    "XXbst-108u:404": " evaṃ kalyāṇakalitaṃ tadevamṛṣipuṅgava /",
    "XXbst-108u:405": " śāsanaṃ nādriyante yat kiṃ vaiśasataraṃ tataḥ // BuSto_1.91 //",
    "XXbst-108u:406": " śāsanastavo nāmāṣṭamaḥ paricchedaḥ /",
    "XXbst-108u:407": " 9 praṇidhistavaḥ śravaṇaṃ tarpayati te prasādayati darśanam /",
    "XXbst-108u:408": " vacanaṃ hlādayati te vimocayati śāsanam // BuSto_1.92 //",
    "XXbst-108u:409": " prasūtirharṣayati te vṛddhirnandayati prajñāḥ /",
    "XXbst-108u:410": " pravṛttiranugṛhṇāti nivṛttirupahanti ca // BuSto_1.93 //",
    "XXbst-108u:411": " kīrtanaṃ kilbiṣaharaṃ smaraṇaṃ te pramodanam /",
    "XXbst-108u:412": " anveṣaṇaṃ matikaraṃ parijñānaṃ viśodhanam // BuSto_1.94 //",
    "XXbst-108u:413": " śrīkaraṃ te 'bhigamanaṃ sevanaṃ dhīkaraṃ param /",
    "XXbst-108u:414": " bhajanaṃ nirbhayakaraṃ śaṃkaraṃ paryupāsanam // BuSto_1.95 //",
    "XXbst-108u:415": " śīlopasampadā śuddhaḥ prasanno dhyānasampadā /",
    "XXbst-108u:416": " tvaṃ prajñāsampadā 'kṣobhyo hradaḥ puṇyamayo mahān // BuSto_1.96 //",
    "XXbst-108u:417": " rupaṃ draṣṭavyaratnaṃ te śravyaratnaṃ subhāṣitam /",
    "XXbst-108u:418": " dharmo vicāraṇāratnaṃ guṇaratnākaro hyasi // BuSto_1.97 //",
    "XXbst-108u:419": " tvamoghairuhyamānānāṃ dvīpastrāṇaṃ kṣatātmanām /",
    "XXbst-108u:420": " śaraṇaṃ bhavabhīruṇāṃ mumukṣūṇāṃ parāyaṇam // BuSto_1.98 //",
    "XXbst-108u:421": " satpātraṃ śuddhavṛttatvāt satkṣetraṃ phalasampadā /",
    "XXbst-108u:422": " sanmitraṃ hitakāritvāt sarvaprāṇabhṛtāmasi // BuSto_1.99 //",
    "XXbst-108u:423": " priyastvamupakāritvāt suratatvānmanoharaḥ /",
    "XXbst-108u:424": " ekāntakāntaḥ saumyatvāt sarvairbahumato guṇaiḥ // BuSto_1.100 //",
    "XXbst-108u:425": " hṛdyo 'si niravadyatvādramyo vāgarupasauṣṭhavāt /",
    "XXbst-108u:426": " dhanyaḥ sarvārthasiddhatvānmāṅgalyo guṇasaṃśrayāt // BuSto_1.101 //",
    "XXbst-108u:427": " praṇidhistavo nāma navamaḥ paricchedaḥ /",
    "XXbst-108u:428": " 10 mārgāvatārastavaḥ sthāyināṃ tvaṃ parikṣeptā viniyantāpahariṇām /",
    "XXbst-108u:429": " samādhātā vijihmānāṃ prerako mandagāminām // BuSto_1.102 //",
    "XXbst-108u:430": " niyoktā dhuri dāntānāṃ khaṭuṅkānāmupekṣakaḥ /",
    "XXbst-108u:431": " ato 'si naradamyānāṃ satsārathiranuttaraḥ // BuSto_1.103 //",
    "XXbst-108u:432": " āpanneṣvanukampā te prasvastheṣvarthakāmatā /",
    "XXbst-108u:433": " vyasanastheṣu kāruṇyaṃ sarveṣu hitakāmatā // BuSto_1.104 //",
    "XXbst-108u:434": " viruddheṣvapi vātsalyaṃ pravṛttiḥ patiteṣvapi /",
    "XXbst-108u:435": " raudreṣvapi kṛpālutvaṃ kā nāmeyaṃ tavāryatā // BuSto_1.105 //",
    "XXbst-108u:436": " gurutvamupakāritvānmātāpitroryadīṣyate /",
    "XXbst-108u:437": " kedānīmastu gurutā tvayyatyantopakāriṇi // BuSto_1.106 //",
    "XXbst-108u:438": " svakāryanirapekṣāṇāṃ viruddhānāmivātmanām /",
    "XXbst-108u:439": " tvaṃ prapātataṭasthānāṃ prākāratvamupāgataḥ // BuSto_1.107 //",
    "XXbst-108u:440": " lokadvayopakārāya lokātikramaṇāya ca /",
    "XXbst-108u:441": " tamobhūteṣu lokeṣu prajñālokaḥ kṛtastvayā // BuSto_1.108 //",
    "XXbst-108u:442": " bhinnā devamanuṣyāṇāmupabhogeṣu vṛttayaḥ /",
    "XXbst-108u:443": " dharmasambhogasāmānyāttvayyasambhedamāgatāḥ // BuSto_1.109 //",
    "XXbst-108u:444": " upapattivayovarṇadeśakālaniratyayam /",
    "XXbst-108u:445": " tvayā hi bhagavan dharmasarvātithyamidaṃ kṛtam // BuSto_1.110 //",
    "XXbst-108u:446": " avismitān vismitavatspṛhayanto gataspṛhān /",
    "XXbst-108u:447": " upāsate prāñjalayaḥ śrāvakānapi te surāḥ // BuSto_1.111 //",
    "XXbst-108u:448": " aho saṃsāramaṇḍasya buddhotpādasya dīptatā /",
    "XXbst-108u:449": " mānuṣyaṃ yatra devānāṃ spṛhaṇīyatvamāgatam // BuSto_1.112 //",
    "XXbst-108u:450": " mārgāvatārastavo nāma daśamaḥ paricchedaḥ /",
    "XXbst-108u:451": " 11 duṣkarastavaḥ khedaḥ śamasukhajyānirasajjanasamāgamaḥ /",
    "XXbst-108u:452": " dvandvānyākīrṇatā ceti doṣān guṇavadudvahan // BuSto_1.113 //",
    "XXbst-108u:453": " jagaddhitārthaṃ ghaṭase yadasaṅgeta cetasā /",
    "XXbst-108u:454": " kā nāmāsau bhagavati buddhānāṃ buddhadharmatā // BuSto_1.114 //",
    "XXbst-108u:455": " kadannānyapi bhuktāni kvacitkṣudadhivāsitā /",
    "XXbst-108u:456": " panthāno viṣamāḥ kṣuṇṇāḥ suptaṃ gokaṇṭakeṣvapi // BuSto_1.115 //",
    "XXbst-108u:457": " prāptāḥ kṣepāvṛtāḥ sevā veṣabhāṣāntaraṃ kṛtam /",
    "XXbst-108u:458": " nātha vaineyavātsalyāt prabhuṇāpi satā tvayā // BuSto_1.116 //",
    "XXbst-108u:459": " prabhūtamapi te nātha sadā nātmani vidyate /",
    "XXbst-108u:460": " vaktavya iva sarvairhi svairaṃ svārthe niyujyase // BuSto_1.117 //",
    "XXbst-108u:461": " yena kena cideva tvaṃ yatra tatra yathā tathā /",
    "XXbst-108u:462": " coditaḥ svāṃ pratipadaṃ kalyāṇīṃ nātivartase // BuSto_1.118 //",
    "XXbst-108u:463": " nopakārapare 'pyevamupakāraparo janaḥ /",
    "XXbst-108u:464": " apakārapare 'pi tvamupakāraparo yathā // BuSto_1.119 //",
    "XXbst-108u:465": " ahitāvahite śatrau tvaṃ hitāvahitaḥ suhṛt /",
    "XXbst-108u:466": " doṣānveṣaṇanitye 'pi guṇānveṣaṇatatparaḥ // BuSto_1.120 //",
    "XXbst-108u:467": " yato nimantraṇaṃ te 'bhūt saviṣaṃ sahutāśanam /",
    "XXbst-108u:468": " tatrābhūdabhisaṃyānaṃ sadayaṃ sāmṛtaṃ ca te // BuSto_1.121 //",
    "XXbst-108u:469": " akroṣṭāro jitāḥ kṣāntyā drugdhāḥ svastyayanena ca /",
    "XXbst-108u:470": " satyena cāpavaktārastvayā maitryā jighāṃsavaḥ // BuSto_1.122 //",
    "XXbst-108u:471": " anādikālaprahatā bahṛyaḥ prakṛtayo nṛṇām /",
    "XXbst-108u:472": " tvayā vibhāvitāpāyāḥ kṣaṇena parivartitāḥ // BuSto_1.123 //",
    "XXbst-108u:473": " duṣkarastavo nāmaikādaśaḥ paricchedaḥ /",
    "XXbst-108u:474": " 12 kauśalastavaḥ yatsauratyaṃ gatāstīkṣṇāḥ kadaryāśca vadānyatām /",
    "XXbst-108u:475": " krurāḥ peśalatāṃ yātāstat tavopāyakauśalam // BuSto_1.124 //",
    "XXbst-108u:476": " indriyopaśamo nande mānastabdhe ca saṃnatiḥ /",
    "XXbst-108u:477": " kṣamitvaṃ cāṅgulīmāle kaṃ na vismayamānayet // BuSto_1.125 //",
    "XXbst-108u:478": " bahavastṛṇaśayyāsu hitvā śayyāṃ hiraṇmayīm /",
    "XXbst-108u:479": " aśerata sukhaṃ dhīrāstṛptā dharmarasasya te // BuSto_1.126 //",
    "XXbst-108u:480": " pṛṣṭenāpi kvacinnoktamupetyāpi kathā kṛtā /",
    "XXbst-108u:481": " tarṣayitvā paratroktaṃ kālāśayavidā tvayā // BuSto_1.127 //",
    "XXbst-108u:482": " pūrvaṃ dānakathādyābhiścetasyutpādya sauṣṭhavam /",
    "XXbst-108u:483": " tato dharmo gatamale vastre raṅga ivārpitaḥ // BuSto_1.128 //",
    "XXbst-108u:484": " na so 'styupāyaḥ śaktirvā yena na vyāyataṃ tava /",
    "XXbst-108u:485": " ghorāt saṃsārapātālāduddhartṛṃ kṛpaṇaṃ jagat // BuSto_1.129 //",
    "XXbst-108u:486": " bahūni bahurupāṇi vacāṃsi caritāni ca /",
    "XXbst-108u:487": " vineyāśayabhedena tatra tatra gatāni te // BuSto_1.130 //",
    "XXbst-108u:488": " viśuddhānyaviruddhāni pūjitānyarcitāni ca /",
    "XXbst-108u:489": " sarvāṇyeva nṛdevānāṃ hitāni mahitāni ca // BuSto_1.131 //",
    "XXbst-108u:490": " na hi vaktuṃ ca kartuṃ ca bahu sādhu ca śakyate /",
    "XXbst-108u:491": " anyathānanyathāvādin dṛṣṭaṃ tadubhayaṃ tvayi // BuSto_1.132 //",
    "XXbst-108u:492": " kevalātmaviśuddhayaiva tvayā pūtaṃ jagadbhavet /",
    "XXbst-108u:493": " yasmānnaivaṃvidhaṃ kṣetraṃ triṣu lokeṣu vidyate // BuSto_1.133 //",
    "XXbst-108u:494": " prāgevātyantanaṣṭānāmanādau bhavasaṃkaṭe /",
    "XXbst-108u:495": " hitāya sarvasattvānāṃ yastvamevaṃ samudyataḥ // BuSto_1.134 //",
    "XXbst-108u:496": " kauśalastavo nāma dvādaśaḥ paricchedaḥ /",
    "XXbst-108u:497": " 13 ānṛṇyastavaḥ na tāṃ pratipadaṃ vedmi syādyayāpacitistava /",
    "XXbst-108u:498": " api ye parinirvānti te 'pi te nānṛṇā janāḥ // BuSto_1.135 //",
    "XXbst-108u:499": " tava te 'vasthitā dharme svārthameva tu kurvate /",
    "XXbst-108u:500": " yaḥ śramastannimittaṃ tu tava kā tasya niṣkṛtiḥ // BuSto_1.136 //",
    "XXbst-108u:501": " tvaṃ hi jāgarṣi suptānāṃ saṃtānānyavalokayan /",
    "XXbst-108u:502": " apramattaḥ pramattānāṃ sattvānāṃ bhadrabāndhavaḥ // BuSto_1.137 //",
    "XXbst-108u:503": " kleśānāṃ vadha ākhyāto māramāyā vighāṭitā /",
    "XXbst-108u:504": " uktaṃ saṃsāradaurātmyamabhayā digvidarśitā // BuSto_1.138 //",
    "XXbst-108u:505": " kimanyadarthakāmena sattvānāṃ karuṇāyatā /",
    "XXbst-108u:506": " karaṇīyaṃ bhaved yatra na dattānunayo bhavān // BuSto_1.139 //",
    "XXbst-108u:507": " yadi saṃcāriṇo dharmāḥ syurime niyataṃ tvayā /",
    "XXbst-108u:508": " devadattamupādāya sarvatra syurniveśitāḥ // BuSto_1.140 //",
    "XXbst-108u:509": " ata eva jagannātha nehānyo 'nyasya kārakaḥ /",
    "XXbst-108u:510": " iti tvamuktavān bhūtaṃ jagat saṃjñāpayanniva // BuSto_1.141 //",
    "XXbst-108u:511": " cirāya bhuvi saddharmaṃ prerya lokānukampayā /",
    "XXbst-108u:512": " bahūnutpādya sacchiṣyāṃstrailokyānugrahakṣamān // BuSto_1.142 //",
    "XXbst-108u:513": " sākṣādvineyavargīyān subhadrāntān vinīya ca /",
    "XXbst-108u:514": " ṛṇaśeṣaṃ kimadyāpi sattveṣu yadabhūt tava // BuSto_1.143 //",
    "XXbst-108u:515": " yastvaṃ samādhivajreṇa tilaśo 'sthīni cūrṇayan /",
    "XXbst-108u:516": " atiduṣkarakāritvamante 'pi na vimuktavān // BuSto_1.144 //",
    "XXbst-108u:517": " parārthāveva me dharmarupakāyāviti tvayā /",
    "XXbst-108u:518": " duṣkuhasyāsya lokasya nirvāṇe 'pi nidarśitam // BuSto_1.145 //",
    "XXbst-108u:519": " tathāhi satsu saṃkrāmya dharmakāyamaśeṣataḥ /",
    "XXbst-108u:520": " tilaśo rupakāyaṃ ca bhittvāsi parinirvṛtaḥ // BuSto_1.146 //",
    "XXbst-108u:521": " aho sthitiraho vṛttamaho rupamaho guṇāḥ /",
    "XXbst-108u:522": " na nāma buddhadharmāṇāmasti kiñcidanadbhutam // BuSto_1.147 //",
    "XXbst-108u:523": " upakāriṇi cakṣuṣye śāntavākkāyakarmaṇi /",
    "XXbst-108u:524": " tvayyapi pratihanyante paśya mohasya raudratām // BuSto_1.148 //",
    "XXbst-108u:525": " puṇyodadhiṃ ratnanidhiṃ dharmarāśiṃ guṇākaram /",
    "XXbst-108u:526": " ye tvāṃ sattvā namasyanti tebhyo 'pi sukṛtaṃ namaḥ // BuSto_1.149 //",
    "XXbst-108u:527": " akṣayāste guṇā nātha śaktistu kṣayiṇī mama /",
    "XXbst-108u:528": " ataḥ prasaṅgabhīrutvāt sthīyate na vitṛptitaḥ // BuSto_1.150 //",
    "XXbst-108u:529": " aprameyamasaṃkhyeyamacintyamanidarśanam /",
    "XXbst-108u:530": " svayamevātmanātmānaṃ tvameva jñātumarhasi // BuSto_1.151 //",
    "XXbst-108u:531": " na te guṇāṃśāvayavo 'pi kīrtitaḥ parā ca nastuṣṭiravasthitā hṛdi /",
    "XXbst-108u:532": " akarśanenaiva mahāhradāmbhasāṃ janasya tarṣāḥ praśamaṃ vrajanti ha //",
    "XXbst-108u:533": " phalodayenāsya śubhasya karmaṇo muniprasādapratibhodbhavasya me /",
    "XXbst-108u:534": " asadvitarkākulamāruteritaṃ prayātu cittaṃ jagatāṃ vidheyatām //",
    "XXbst-108u:535": " ānṛṇyastavo nāma trayodaśamaḥ paricchedaḥ /",
    "XXbst-108u:536": " adhyardhaśatakaṃ samāptam /",
    "XXbst-108u:537": " kṛtirācāryamātṛceṭasya //",
    "XXbst-108u:538": " Digital Sanskrit Buddhist Canon, Stotra section, text no. 2:",
    "XXbst-108u:539": " Ādibuddhadvādaśakastotram om nama ādibuddhāya namaste buddharūpāya dharmarūpāya te namaḥ /",
    "XXbst-108u:540": " namaste saṃgharūpāya pañcabuddhātmane namaḥ // BuSto_2.1 //",
    "XXbst-108u:541": " pṛthvīrūpāyābrūpāya tejorūpāya te namaḥ /",
    "XXbst-108u:542": " namaste vāyurūpāyākāśarūpāya te namaḥ // BuSto_2.2 //",
    "XXbst-108u:543": " brahmaṇesattvarūpāya rajorūpāya viṣṇave /",
    "XXbst-108u:544": " tamorūpamaheśāya jñānarūpāya te namaḥ // BuSto_2.3 //",
    "XXbst-108u:545": " prajñopāyātmarūpāya guhyarūpāya te namaḥ /",
    "XXbst-108u:546": " digrūpalokapālāya viśvarūpāya te namaḥ // BuSto_2.4 //",
    "XXbst-108u:547": " cakṣūrūpāya karṇāya ghrāṇarūpāya jihvake /",
    "XXbst-108u:548": " kāyarūpāya śrīdharmarūpāya manase namaḥ // BuSto_2.5 //",
    "XXbst-108u:549": " namaste rūparūpāya rasarūpāya te namaḥ /",
    "XXbst-108u:550": " gandharūpaśabdarūpasparśarūpāya te namaḥ // BuSto_2.6 //",
    "XXbst-108u:551": " dharmarūpadhārakāya ṣaḍindriyātmane namaḥ /",
    "XXbst-108u:552": " māṃsāsthimedamajjānāṃ saṃghātarūpiṇe namaḥ // BuSto_2.7 //",
    "XXbst-108u:553": " rūpāya jaṅgamānāṃ te sthāvarāṇāṃ ca murtaye /",
    "XXbst-108u:554": " tiraścāṃ moharūpāya rūpāyāścaryamūrtaye // BuSto_2.8 //",
    "XXbst-108u:555": " sṛṣṭikartre janmarūpa kālarūpāya mṛtyave /",
    "XXbst-108u:556": " bhavyāya vṛddharūpāya bālāya te namo namaḥ // BuSto_2.9 //",
    "XXbst-108u:557": " prāṇāpānasamānodānavyānamūrtaye namaḥ /",
    "XXbst-108u:558": " varṇāpavarṇarūpāya bhoktre tanmūrtaye namaḥ // BuSto_2.10 //",
    "XXbst-108u:559": " dinarūpāya sūryāya candrāya rātrirūpiṇe /",
    "XXbst-108u:560": " tithirūpāya nakṣatrayogavārādimurtaye // BuSto_2.11 //",
    "XXbst-108u:561": " bāhyābhyantararūpāya laukikāya namonamaḥ /",
    "XXbst-108u:562": " nairvāṇāya namastubhyaṃ bahurūpāya te namaḥ // BuSto_2.12 //",
    "XXbst-108u:563": " ādibuddhadvādaśakaṃ puṇyaṃ prātaḥ paṭhiṣyati /",
    "XXbst-108u:564": " yadicchati labhennūnaṃ manujo nityaniścayaḥ // BuSto_2.13 //",
    "XXbst-108u:565": " śrīmañjuśrīkṛtamādibuddhadvādaśakastotraṃ samāptam //",
    "XXbst-108u:566": " Digital Sanskrit Buddhist Canon, Stotra section, text no. 3:",
    "XXbst-108u:567": " Ākāśagarbhanāmāṣṭottaraśatastotram om namo buddhāya ākāśagarbha sattvārtha mahāsattva mahādyute",
    "XXbst-108u:568": " mahāratna suratnāgrya vajraratna namo 'stu te // BuSto_3.1 //",
    "XXbst-108u:569": " abhiṣekamahāratna mahāśuddha mahāśubha /",
    "XXbst-108u:570": " buddharatna viśuddhāṅga ratnaratna namo 'stu te // BuSto_3.2 //",
    "XXbst-108u:571": " ākāśākāśasaṃbhūta sarvākāśa mahānabha /",
    "XXbst-108u:572": " ākāśadhātusarvāśa sarvāśāgrya namo 'stu te // BuSto_3.3 //",
    "XXbst-108u:573": " ratnasaṃbhava ratnorṇa buddhorṇa sutathāgata /",
    "XXbst-108u:574": " sarvaratna susarvāgrya ratnakārya namo 'stu te // BuSto_3.4 //",
    "XXbst-108u:575": " ratnaratnāgrya ratnogra ratnasarva tathāgata /",
    "XXbst-108u:576": " ratnottama mahākāśa samākāśa namo 'stu te // BuSto_3.5 //",
    "XXbst-108u:577": " alaṅkāramahāśobha śobhākara suśobhaka /",
    "XXbst-108u:578": " śuddhasarvārtha śuddhārtha dānacarya namo 'stu te // BuSto_3.6 //",
    "XXbst-108u:579": " dharmaratna viśuddhāgrya saṅgharatna tathāgata /",
    "XXbst-108u:580": " mahābhiṣeka lokārtha pramodārtha namo 'stu te // BuSto_3.7 //",
    "XXbst-108u:581": " dāna pradāna dānāgrya tyāga tyāgāgrya dāyaka /",
    "XXbst-108u:582": " sarvasattvārtha tattvārtha mahārthārtha namo 'stu te // BuSto_3.8 //",
    "XXbst-108u:583": " cintārāja mahāteja dānapāramitānaya /",
    "XXbst-108u:584": " tathāgata mahāsattva sarvabuddha namo 'stu te // BuSto_3.9 //",
    "XXbst-108u:585": " tathāgata mahāratna tathāgata mahāprabha /",
    "XXbst-108u:586": " tathāgata mahāketo mahāhāsa namo 'stu te // BuSto_3.10 //",
    "XXbst-108u:587": " tathāgatābhiṣekājña mahābhiṣeka mahāvibho /",
    "XXbst-108u:588": " lokanātha trilokāgrya lokasūrya namo 'stu te // BuSto_3.11 //",
    "XXbst-108u:589": " ratnādhikādhikatara ratnabhūṣaṇa ratnadhṛk /",
    "XXbst-108u:590": " ratnāloka mahāloka ratnakīrte namo 'stu te // BuSto_3.12 //",
    "XXbst-108u:591": " ratnotkara suratnottha maṇe vajramaṇe guṇa /",
    "XXbst-108u:592": " ratnākara sudīptāṅga sarvaratna namo 'stu te // BuSto_3.13 //",
    "XXbst-108u:593": " mahātmayaṣṭi ratneśa sarvāśāparipūraka /",
    "XXbst-108u:594": " sarvābhiprāyasaṃprāptiratnarāśi namo 'stu te // BuSto_3.14 //",
    "XXbst-108u:595": " abhvagrya vyāpi sarvātma varaprada mahāvara /",
    "XXbst-108u:596": " vibhūte sarvasaṃpatte vajragarbhaṃ namo 'stu te // BuSto_3.15 //",
    "XXbst-108u:597": " yaḥ kaścid dhārayen nāmnāmidante 'ṣṭaśataṃ śivam /",
    "XXbst-108u:598": " sarvabuddhābhiṣekaṃ tu sa prāpnotyanaghaḥ kṣaṇāt // BuSto_3.16 //",
    "XXbst-108u:599": " śrī ākāśagarbhanāmāṣṭaśatādhyeṣaṇāstotraṃ saṃpūrṇam //",
    "XXbst-108u:600": " Digital Sanskrit Buddhist Canon, Stotra section, text no. 4:",
    "XXbst-108u:601": " (Ārya)mañjuśrīnāmāṣṭottaraśatakastotram",
    "XXbst-108u:602": " praṇipatya muniṃ mūrdhnā suprasannena cetasā /",
    "XXbst-108u:603": " vakṣyāmyadya ca nāmāni saṃbuddhairanuvarṇitam // BuSto_4.1 //",
    "XXbst-108u:604": " surupo rūpadhārī ca sarvarūpo hyanuttaraḥ /",
    "XXbst-108u:605": " sarvalakṣaṇasampūrṇo mañjuśrīruttamaḥ śriyā // BuSto_4.2 //",
    "XXbst-108u:606": " acintyaścintyavigato 'cintyo 'dbhutavikramaḥ /",
    "XXbst-108u:607": " acintyaḥ sarvadharmāṇāmacintyo manasastathā // BuSto_4.3 //",
    "XXbst-108u:608": " śūnyatābhāvitātmākaḥ śūnyadharmasamanvitaḥ /",
    "XXbst-108u:609": " śūnyastvamadhimuktiśca śūnyatribhavadeśakaḥ // BuSto_4.4 //",
    "XXbst-108u:610": " sarvajñaḥ sarvadarśī ca sarvabhūmipatirvibhuḥ /",
    "XXbst-108u:611": " mañjuśrīvaśavartī ca padmākṣaḥ padmasaṃbhavaḥ // BuSto_4.5 //",
    "XXbst-108u:612": " padmakiñjalkavarṇaśca padmaparyaṅkavāsanaḥ /",
    "XXbst-108u:613": " nīlotpaladharaḥ pūtaḥ pavitraḥ śāntamānasaḥ // BuSto_4.6 //",
    "XXbst-108u:614": " pratyekabuddho buddhastvamādibuddho nirucyase /",
    "XXbst-108u:615": " ṛddhimān vaśitāprāptaścatuḥsatyopadeśakaḥ // BuSto_4.7 //",
    "XXbst-108u:616": " lokapālaḥ sahasrākṣa īśvarastvaṃ prajāpatiḥ /",
    "XXbst-108u:617": " śivastvaṃ sarvabhūtānāṃ tvaṃ vibhurguṇasāgaraḥ // BuSto_4.8 //",
    "XXbst-108u:618": " ṛṣistvaṃ puṇyaḥ śreṣṭhaśca jyeṣṭho jātismarastathā /",
    "XXbst-108u:619": " vināyako vinetā ca jinaputro jinātmajaḥ // BuSto_4.9 //",
    "XXbst-108u:620": " bhānuḥ sahasraraśmimastvaṃ somastvaṃ ca bṛhaspatiḥ /",
    "XXbst-108u:621": " dhanado varuṇaścaiva tvaṃ viṣṇustvaṃ maheśvaraḥ // BuSto_4.10 //",
    "XXbst-108u:622": " ananto nāgarājastvaṃ skandaḥ senāpatistathā /",
    "XXbst-108u:623": " vemacitrāsurendrastvaṃ bhaumaḥ śukro budhastathā // BuSto_4.11 //",
    "XXbst-108u:624": " sarvadevamayo vīraḥ sarvadevairnamaskṛtaḥ /",
    "XXbst-108u:625": " lokadharmamalātītastvaṃ loke cāgrapudgalaḥ // BuSto_4.12 //",
    "XXbst-108u:626": " lokajño lokavijñāto jñānināṃ pravaro varaḥ /",
    "XXbst-108u:627": " varado layanaṃ trāṇamadhṛṣyo mārakarmiṇām // BuSto_4.13 //",
    "XXbst-108u:628": " gambhīraścānavadyaśca kalyāṇamitrasaṃpadaḥ /",
    "XXbst-108u:629": " vaidyastvaṃ śalyahartā na naradamyaḥ susārathiḥ // BuSto_4.14 //",
    "XXbst-108u:630": " matimān gatimāṃścaiva buddhimāṃśca vicakṣaṇaḥ /",
    "XXbst-108u:631": " puṇyavān kalpavṛkṣaśca bodhyaṅgapuṣpamaṇḍitaḥ // BuSto_4.15 //",
    "XXbst-108u:632": " vimuktiphalasaṃpanna āśrayaḥ sarvadehinām /",
    "XXbst-108u:633": " manoharo manojñaśca anagho brahmacāriṇām // BuSto_4.16 //",
    "XXbst-108u:634": " ketustvaṃ grahaśreṣṭhaśca ṛṣibhirmunipuṅgavaḥ /",
    "XXbst-108u:635": " yuvarājñābhiṣiktasttvaṃ daśabhūmīśvaraḥ prabhuḥ // BuSto_4.17 //",
    "XXbst-108u:636": " sārthavāho gaṇaśreṣṭho nirvāṇottamadeśakaḥ /",
    "XXbst-108u:637": " khasamo madhyakalpastvaṃ tvaṃ tejo vāyureva ca // BuSto_4.18 //",
    "XXbst-108u:638": " cintāmaṇistvaṃ sattvānāṃ sarvāśāparipūrakaḥ /",
    "XXbst-108u:639": " namo 'stu te mahāvidya sarvabhūtanamaskṛta // BuSto_4.19 //",
    "XXbst-108u:640": " śrīāryamañjuśrīnāmāṣṭottaraśatakastotraṃ samāptam //",
    "XXbst-108u:641": " Digital Sanskrit Buddhist Canon, Stotra section, text no. 5:",
    "XXbst-108u:642": " (Ārya)tārānamaskāraikaviṃśatistotram",
    "XXbst-108u:643": " om namo bhagavatyai āryaśrī-ekaviṃśatitārāyai",
    "XXbst-108u:644": " namastāre ture vīre kṣaṇadyutinibhekṣaṇe /",
    "XXbst-108u:645": " trailokyanāthavaktrābjavikasatkamalodbhave // BuSto_5.1 //",
    "XXbst-108u:646": " namaḥ śataśaraccandrasaṃpūrṇeva varānane /",
    "XXbst-108u:647": " tārāsahasrakiraṇaiḥ prahasatkiraṇojjvale // BuSto_5.2 //",
    "XXbst-108u:648": " namaḥ kanakanīlābjapāṇipadmavibhūṣite /",
    "XXbst-108u:649": " dānavīryatapaḥśā(kṣā)ntititikṣādhyānagocare // BuSto_5.3 //",
    "XXbst-108u:650": " namastathāgatoṣṇīṣavijayānantacāriṇi /",
    "XXbst-108u:651": " śeṣapāramitāprāptajinaputraniṣevite // BuSto_5.4 //",
    "XXbst-108u:652": " namastutārahuṃkārapūritāśādigantare /",
    "XXbst-108u:653": " saptalokakramākrā[nte] aśeṣakaruṇā(ṇe)kṣaṇe // BuSto_5.5 //",
    "XXbst-108u:654": " namaḥ śakrānalabrahmamarudviśveśvarārcite /",
    "XXbst-108u:655": " bhūtavetālagandharvagaṇayakṣapuraskṛte // BuSto_5.6 //",
    "XXbst-108u:656": " namaḥ straditi phaṭkāra parajatra(yantra)pramardini /",
    "XXbst-108u:657": " pratyālīḍhapadanyāse śikhī(khi)jvālākulojjvale // BuSto_5.7 //",
    "XXbst-108u:658": " namasture mahāghore mālavīravināśini /",
    "XXbst-108u:659": " bhṛkuṭīkṛtavaktrābjasarvaśatrunisundanī(ṣūdini) // BuSto_5.8 //",
    "XXbst-108u:660": " namaḥ strīratnamudrāṅkahṛdayāṅgulibhūṣite /",
    "XXbst-108u:661": " bhūṣitāśeṣadikcakranikarasvakarākule // BuSto_5.9 //",
    "XXbst-108u:662": " namaḥ pramuditāśeṣamuktākṣīraprasāriṇi /",
    "XXbst-108u:663": " hasatprahasatuttāre māralolavaśaṅkari // BuSto_5.10 //",
    "XXbst-108u:664": " namaḥ samantabhūpālapata(ṭa)lākarṣaṇa(ṇe)kṣaṇe /",
    "XXbst-108u:665": " carabhṛkuṭihūṃkārasarvāpadavimocanī(cini) // BuSto_5.11 //",
    "XXbst-108u:666": " namaḥ śrīkhaṇḍakhaṇḍendu[su]muktābharaṇa(ṇo)jjvale /",
    "XXbst-108u:667": " amitābhajitābhārabhāsure kiraṇoddhruve(ddhure) // BuSto_5.12 //",
    "XXbst-108u:668": " namaḥ kalpāntahutabhugajvālāmālāntare(ra)sthite /",
    "XXbst-108u:669": " ālīḍhamudi(dri)tābaddharipucakravināśinī(ni) // BuSto_5.13 //",
    "XXbst-108u:670": " namaḥ karatarā(lā)ghāṭa(ta)caraṇāhatabhūtale /",
    "XXbst-108u:671": " bhṛkuṭīkṛtahuṃkārasaptapātālabhedinī(ni) // BuSto_5.14 //",
    "XXbst-108u:672": " namaḥ śive śubhe śānte śāntanirvāṇagocare /",
    "XXbst-108u:673": " svāhāpraṇavasaṃyukte mahāpātakanāśanī(śini) // BuSto_5.15 //",
    "XXbst-108u:674": " namaḥ pramuditābaddharigātraprabhedini /",
    "XXbst-108u:675": " daśākṣarapadanyāse vidyāhuṃkāradīpite // BuSto_5.16 //",
    "XXbst-108u:676": " nama[stāre] ture pādaghātahuṃkāravījite /",
    "XXbst-108u:677": " merumaṇḍalakailāśabhuvanatrayacāriṇī(ṇi) // BuSto_5.17 //",
    "XXbst-108u:678": " namaḥ sure sa(śa)rākārahariṇāṅkakare(ra)sthite /",
    "XXbst-108u:679": " haridviruktaphaṭkāra(re) aśeṣaviṣanāśiṇī(ni) // BuSto_5.18 //",
    "XXbst-108u:680": " namaḥ surāsuragaṇayakṣakinnarasevite /",
    "XXbst-108u:681": " abuddhamuditābhogakarī(ri) duḥsvapnanāśinī(ni) // BuSto_5.19 //",
    "XXbst-108u:682": " namaścandrārkasampūrṇanayanadyutibhāsvare /",
    "XXbst-108u:683": " tārādviruktatuttāre viṣamajvala(ra)nāśini // BuSto_5.20 //",
    "XXbst-108u:684": " namaḥ strītattvavinyāse śivaśaktisamanvite /",
    "XXbst-108u:685": " grahavetāra(la)yakṣoṣmanāśini pravare ture // BuSto_5.21 //",
    "XXbst-108u:686": " mantramūlamidaṃ stotraṃ namaskāraikaviṃśatiḥ(ti) /",
    "XXbst-108u:687": " yaḥ paṭhetprātaḥ(paṭhet prayataḥ) dhīmān devyābhaktisamanvite(taḥ) //",
    "XXbst-108u:688": " sāyaṃ vā prātarutthāya smaret sarvābhayapradam /",
    "XXbst-108u:689": " sarvapāpapraśamanaṃ sarvadurgatināśanam // BuSto_5.23 //",
    "XXbst-108u:690": " abhiṣikto bhavet tūrṇaṃ saptabhirjinakoṭibhiḥ /",
    "XXbst-108u:691": " māsamātreṇa caivāsau sukhaṃ bauddhapadaṃ vrajet // BuSto_5.24 //",
    "XXbst-108u:692": " viṣaṃ tasya mahāghoraṃ sthāvaraṃ cātha jaṅgamam /",
    "XXbst-108u:693": " smaraṇānna padaṃ yāti khāditaṃ pi(pī)tameva vā // BuSto_5.25 //",
    "XXbst-108u:694": " grahajo(jā)laviṣārtānāṃ parastrīviṣanāśanam /",
    "XXbst-108u:695": " anyeṣāṃ caiva sattvānāṃ dvisaptamabhivartitam // BuSto_5.26 //",
    "XXbst-108u:696": " putrakāmo labhet putraṃ ghanakāmo labheddhanam /",
    "XXbst-108u:697": " sarvakāmānavāpnoti na vighnaiḥ pratihanyate // BuSto_5.27 //",
    "XXbst-108u:698": " iti śrīsamyaksaṃbuddhavailo(ro)canabhāṣitaṃ bhagavatyāryatārādevyā namaskāraikaviṃśatināmāṣṭottaraśatakaṃ buddhabhāṣitaṃ parisamāptam //",
    "XXbst-108u:699": " Digital Sanskrit Buddhist Canon, Stotra section, text no. 6:",
    "XXbst-108u:700": " (Ārya)tārāsragdharāstotram",
    "XXbst-108u:701": " ācārya sarvajñamitraviracitam namastārāyai bālārkālokatāmrapravarasuraśiraścārucūḍāmaṇiśrī-",
    "XXbst-108u:702": " sampatsaṃparkarāgānaticiraracitālaktakavyakta bhaktī /",
    "XXbst-108u:703": " bhaktyā pādau tavārye karapuṭamukuṭāṭopabhugnottamāṅga-",
    "XXbst-108u:704": " stāriṇyāpaccharaṇye navanutikusumasragbhirabhyarcayāmi // BuSto_6.1 //",
    "XXbst-108u:705": " durlaṅdhye duḥkhavahnau vinipatitatanurdurbhagaḥ kāṃdiśīkaḥ kiṃ kiṃ mūḍhaḥ karomītyasakṛdapi kṛtārambhavaiyarthyakhinnaḥ /",
    "XXbst-108u:706": " śrutvā bhūyaḥ parebhyaḥ kṣatanayana iva vyomni candrārkalakṣmī-",
    "XXbst-108u:707": " mālokāśānibaddhaḥ paragatigamanastvāṃ śraye pāpahantrīm // BuSto_6.2 //",
    "XXbst-108u:708": " sarvasmin sattvamārge nanu tava karuṇā nirviśeṣaṃ pravṛttā tanmadhye tadgraheṇa grahaṇamupagataṃ mādṛśasyāpyavaśyam /",
    "XXbst-108u:709": " sāmarthyaṃ ca dvitīyaṃ sakalajagadaghadhvāntatigmāṃśubimbaṃ duḥkhyevāhaṃ tathāpi pratapati dhigaho duṣkṛtaṃ durvidagdham // BuSto_6.3",
    "XXbst-108u:710": " dhigdhiṅ māṃ mandabhāgyaṃ divasakararucāpyapraṇūtāndhakāraṃ tṛṣyantaṃ kūlakacche himaśakalaśilāśītale haimavatyāḥ /",
    "XXbst-108u:711": " ratnadvīpapratolyā vipulamaṇiguhāgehagarbhe daridraṃ nāthīkṛtyāpyanāthaṃ bhagavati bhavatīṃ sarvalokaikadhātrīm // BuSto_6.4 //",
    "XXbst-108u:712": " mātāpi stanyahetorviruvati tanaye khedamāyāti putre krodhaṃ dhatte pitāpi pratidivasamasatprārthanāsu prayuktaḥ /",
    "XXbst-108u:713": " tvaṃ tu trailokyavāñchāvipulaphalamahākalpavṛkṣāgravallī sarvebhyo 'bhyarthitārthān visṛjasi na ca te vikriyā jātu kācit //",
    "XXbst-108u:714": " yo yaḥ klaiśaughavahnijvalitatanurahaṃ tāriṇī tasya tasye-",
    "XXbst-108u:715": " tyātmopajñaṃ pratijñāṃ kuru mayi saphalāṃ duḥkhapātālamagne /",
    "XXbst-108u:716": " vardhante yāvadete paruṣaparibhavāḥ prāṇināṃ dukhavegāḥ samyaksaṃbuddhayāne praṇidhidhṛtadhiyāṃ tāvadevānukampā // BuSto_6.6 //",
    "XXbst-108u:717": " ityuccairurdhvavāhau nadati nutipadavyājamākrandanādaṃ nārhatyanyo 'pyupekṣāṃ janani janayituṃ kiṃ punaryādṛśī tvam /",
    "XXbst-108u:718": " tvattaḥ paśyan pareṣāmabhimatavibhavaprārthanāḥ prāptakāmā dahye sahyena bhūyastaramaratibhuvā santatāntarjvareṇa // BuSto_6.7 //",
    "XXbst-108u:719": " pāpī yadyasmi kasmāttvayi mama mahatī barddhate bhaktireṣā śrutyā smṛtyā ca nāmnāpyapaharasi haṭhātpāpamekā tvameva /",
    "XXbst-108u:720": " tyaktavyāpārabhārā tadasi mayi kathaṃ kathyatāṃ tathyakathye pathyaṃ glāne mariṣyatyapi vipulakṛpaḥ kiṃ bhiṣag rorudhīti // BuSto_6.8",
    "XXbst-108u:721": " māyāmātsaryamānaprabhṛtibhiradhamaistulyakālakramācca svairdoṣairvāhyamāno maṭhakarabha ivānekasādhāraṇāṃśaḥ",
    "XXbst-108u:722": " yuṣmatpādābjapūjāṃ na kṣaṇamapi labhe yattadarthe viśeṣā-",
    "XXbst-108u:723": " deṣā kārpaṇyadīnākṣarapadaracanā syānmamāvandhyakāmā // BuSto_6.9 //",
    "XXbst-108u:724": " kalpāntodbhrāntavātabhramitajalacalallolakallolahelā-",
    "XXbst-108u:725": " saṃkṣobhotkṣiptavelātaṭavikaṭacaṭatsphoṭamoṭṭāṭṭahāsāt /",
    "XXbst-108u:726": " majjadbhirbhinnanaukaiḥ sakaruṇaruditākrandaniṣpandamandaiḥ svacchandaṃ devi sadyastvadabhinutiparaistīramuttīryate 'bdheḥ //",
    "XXbst-108u:727": " dhūmabhrāntābhragarbhodbhavagaganagṛhotsaṅgariṅgatsphuliṅga-",
    "XXbst-108u:728": " sphūrjajjvālākarālajvalanajavaviśadveśmaviśrāntaśayyāḥ /",
    "XXbst-108u:729": " tvayyābaddhapraṇāmāñjalipuṭamukuṭā gadgadodgītayācṣāḥ prodyadvidyudvilāsojjvalajaladajavairādhriyante kṣaṇena // BuSto_6.11 //",
    "XXbst-108u:730": " dānāmbhaḥpūryamāṇobhayakaṭakaṭakālambirolambamālā-",
    "XXbst-108u:731": " hūṅkārāhūyamānapratigajajanitadveṣavahnerdvipasya /",
    "XXbst-108u:732": " dantāntottuṅgadolātalatulitatanustvāmanusmṛtya mṛtyuṃ pratyācaṣṭe prahṛṣṭaḥ pṛthuśikharaśiraḥkoṭikoṭṭopaviṣṭaḥ prauḍhaprāsaprahāraprahatanaraśiraḥśūlavallyutsavāyāṃ śūnyāṭavyāṃ karāgragrahavilasadasispheṭakasphītadarpān",
    "XXbst-108u:733": " dasyūn dāsye niyuṅkte sabhṛkuṭikuṭilabhrūkaṭākṣekṣitākṣāṃ-",
    "XXbst-108u:734": " ścintālekhanyakhinnasphuṭalikhitapadaṃ nāmadhāma śriyāṃ te // BuSto_6.13",
    "XXbst-108u:735": " vajrakūraprahāraprakharanakhamukhotkhātamattebhakumbha-",
    "XXbst-108u:736": " ścyotatsāndrāsradhautasphūṭavikaṭasaṭāsaṅkaṭaskandhasandhiḥ /",
    "XXbst-108u:737": " krudhyannāpitsurārādupari mṛgaripustīkṣṇadaṃṣṭrotkaṭāsya-",
    "XXbst-108u:738": " strasyannāvṛtya yāti tvaducitaracitastotradigdhārthavācaḥ // BuSto_6.14 //",
    "XXbst-108u:739": " dhūmāvartāndhakārākṛtivikṛtaphaṇisphāraphūtkārapūra-",
    "XXbst-108u:740": " vyāpāravyāptavaktrasphuradururasanārajjukonāśapāśaiḥ /",
    "XXbst-108u:741": " pāpātsambhūya bhūyastavaguṇagaṇanātatparastvatparātmā dhatte mattālimālāvalayakuvalasragavibhūṣāṃ vibhūtim // BuSto_6.15 //",
    "XXbst-108u:742": " bhartṛbhrūbhedabhītodbhaṭakaṭakabhaṭākṛṣṭaduḥśliṣṭakeśa-",
    "XXbst-108u:743": " ścañcadvācāṭaceṭotkaṭaraṭitakaṭugranthipāśopagūḍhaḥ /",
    "XXbst-108u:744": " kṣuttṛṭkṣāmopakaṇṭhastyajati sa sapadi vyāpadaṃ tāṃ durantāṃ yo yāyādāryatārācaraṇaśaraṇatāṃ snigdhabandhūjjhito 'pi // BuSto_6.16 //",
    "XXbst-108u:745": " māyānirmāṇakarmakramakṛtavikṛtānekanepathyamithyā-",
    "XXbst-108u:746": " rūpārambhānurūpapraharaṇakiraṇāḍambaroḍḍāmarāṇi /",
    "XXbst-108u:747": " tvattantroddhāryamantrasmṛtihṛtaduritasyāvahantyapradhṛṣyāṃ pretaprotāntratantrīnicayaviracitasrañji rakṣāṃsi rakṣām // BuSto_6.17 //",
    "XXbst-108u:748": " garjajjīmūtamūrtitrimadamadanadībaddhadhārāndhakāre vidhuddyotāyamānapraharaṇakiraṇe niṣpatadbāṇavarṣe",
    "XXbst-108u:749": " ruddhaḥ saṅgrāmakāle prabalabhujabalairvidviṣadbhirdviṣadbhi-",
    "XXbst-108u:750": " stvaddattotsāhapuṣṭiḥ prasabhamarimahīmekavīraḥ pinaṣṭi // BuSto_6.18 //",
    "XXbst-108u:751": " pāpācārānubandhoddhṛtagadavigalatpūtipūyāsravisra-",
    "XXbst-108u:752": " tvaṅmāṃsāsaktanāḍīmukhakuharagalajjantujagdhakṣatāṅgāḥ /",
    "XXbst-108u:753": " yuṣmatpādopasevāgadavaraguṭikābhyāsabhaktiprasaktā jāyante jātarūpapratinidhivapuṣaḥ puṇḍarīkāyatākṣāḥ viśrāntaṃ śrautapātre gurubhirupahṛtaṃ yasya nāmnāyabhaikṣyaṃ vidvadgoṣṭhīṣu yaśca śrutadhanavirahānmūkatāmabhyupetaḥ",
    "XXbst-108u:754": " sarvālaṅkārabhūṣāvibhavasamuditaṃ prāpya vāgīśvaratvaṃ so 'pi tvadbhaktiśaktyā harati nṛpasabhe vādisiṃhāsanāni // BuSto_6.20 //",
    "XXbst-108u:755": " bhūśayyādhūlidhūmraḥ sphuṭitakaṭitaṭīkarpaṭoddyotitāṅgo yūkāyūṃṣi prapiṃṣan parapuṭapurataḥ karpare tarpaṇārthī /",
    "XXbst-108u:756": " tvāmārādhyādhyavasyan varayuvativahaccāmarasmeracārvī-",
    "XXbst-108u:757": " mūrvī dhatte madāndhadvipadaśanaghanāmuddhṛttaikātapatrām // BuSto_6.21 //",
    "XXbst-108u:758": " sevākarmāntaśilpapraṇayavinimayopāyaparyāyakhinnāḥ prāgjanmopāttapuṇyopacitaśubhaphalaṃ vittamaprāpnuvantaḥ",
    "XXbst-108u:759": " daivātikrāmaṇīṃ tvāṃ kṛpaṇajanajananyarthamabhyarthya bhūme-",
    "XXbst-108u:760": " rbhūyo nirvāntacāmīkaranikaranidhīn nirdhanāḥ prāpnuvanti // BuSto_6.22 //",
    "XXbst-108u:761": " vṛtticchede vilakṣaḥ kṣatanivasanayā bhāryayā bhartsyamāno dūrādātmambharitvāt svajanasutasuhṛdbandhubhirvarjyamānaḥ",
    "XXbst-108u:762": " tvayyāvedya svaduḥkhaṃ turagakhuramukhotkhātasīmnāṃ gṛhāṇām īṣṭe svāntaḥpurastrīvalayajhaṇajhaṇājātanidrāprabodhaḥ caṅkraddikcakracumbisphuradurukiraṇā lakṣaṇālaṅkṛtā strī-",
    "XXbst-108u:763": " ṣaṭdanto dantimukhyaḥ śikhigalakaruciśyāmaromā varāśvaḥ /",
    "XXbst-108u:764": " bhāsvadbhāsvanmayūkho maṇiramalaguṇaḥ koṣabhṛt svarṇakoṣaḥ senānīrvīrasainyo bhavati bhagavati tvatprasādāṃśaleśāt // BuSto_6.24 //",
    "XXbst-108u:765": " svacchandaṃ candanāmbhaḥsurabhimaṇiśilādattasaṅketakāntaḥ kāntākrīḍānurāgādabhinavaracitātithyatathyopacāraḥ",
    "XXbst-108u:766": " tvadvidyālabdhasiddhirmalayamadhuvanaṃ yāti vidyādharendraḥ khaṅgāṃśuśyāmapīnonnatabhujaparighaprollasatpārihāryaḥ hārākrāntastanāntāḥ śravaṇakuvalayasparddhamānāyatākṣyo mandārodāraveṇītaruṇaparimalāmodamādyaddvirephāḥ",
    "XXbst-108u:767": " kāñcīnādānubandhoddhatataracaraṇodāramañjīratūryās tvannāthān prārthayante smaramadamuditāḥ sādarā devakanyāḥ // BuSto_6.26",
    "XXbst-108u:768": " ratnacchannāntavāpīkanakakamalinīvajrakiñjalkamālām unmajjatpārijātadrumamadhupavadhūddhūtadhūlīvitānām",
    "XXbst-108u:769": " vīṇāveṇupravīṇāmarapuraramaṇīdattamādhuryatūryāṃ kṛtvā yuṣmatsaparyāmanubhavati ciraṃ nandanodyānayātrām karpūrailālavaṅgatvagagurunaladakṣodagandhodakāyāṃ /",
    "XXbst-108u:770": " kāntākandarpadarpotkaṭakucakuharāvartaviśrāntavīcyām /",
    "XXbst-108u:771": " mandākinyāmamandacchaṭasalilasaritkrīḍayā sundarībhiḥ krīḍanti tvadgatāntaḥkaraṇapariṇatottaptapuṇyaprabhāvāḥ gīrvāṇagrāmaṇībhirvinayabharanamanmaulibhirvanditājñaḥ svargotsaṅge 'dhirūḍhaḥ surakariṇi jhaṇadbhūṣaṇodbhāsitāṅge /",
    "XXbst-108u:772": " śacyā dordāmadolāviralavalayitoddāmaromāñcamūrtiḥ pūtastvaddṛṣṭipātairavati suramahīṃ hīrabhinnaprakoṣṭhaḥ cūḍāratnāvataṃsāsanagatasugatavyomalakṣmīvitānaṃ prodyadbālārkakoṭīpaṭutarakiraṇāpūryamāṇatrilokam",
    "XXbst-108u:773": " prauḍhālīḍhaikapādakramabharavinamadbrahmarudrendraviṣṇuṃ tvadrūpaṃ bhāvyamānaṃ bhavati bhavabhayacchittye janmabhājām // BuSto_6.30",
    "XXbst-108u:774": " paśyantyeke sakopaṃ praharaṇakiraṇodgīrṇadordaṇḍakhaṇḍa-",
    "XXbst-108u:775": " vyāptavyomāntarālaṃ valayaphaṇiphaṇādāruṇāhāryacaryam /",
    "XXbst-108u:776": " dviṣṭavyatrāsihāsoḍḍamaraḍamarukoḍḍāmarāsphālavelā-",
    "XXbst-108u:777": " vetālottālatālapramadamadamahākelikolāhalogram // BuSto_6.31 //",
    "XXbst-108u:778": " kecittvekaikaromodgamagatagaganābhogabhūbhūtalastha-",
    "XXbst-108u:779": " svasthabrahmendrarudraprabhṛtinaramarutsiddhagandharvanāgam /",
    "XXbst-108u:780": " dikcakrākrāmidhāmasthitasugataśatānāntanirmāṇacittaṃ citraṃ trailokyavandayaṃ sthiracararacitāśeṣabhāvasvabhāvam lākṣāsindūrarāgāruṇatarakiraṇādityalauhityameke śrīmatsāndrendranīlopaladalitadalakṣodanīlaṃ tathānye /",
    "XXbst-108u:781": " kṣīrābdhikṣubdhadugdhādhikataradhavalaṃ kāñcanābhaṃ ca kecit tvadrūpaṃ viśvarūpaṃ sphaṭikavadupadhāyuktibhedād vibhinnam // BuSto_6.33",
    "XXbst-108u:782": " sārvajñajñānadīpaprakaṭitasakalajñeyatattvaikasākṣī sākṣādvetti tvadīyāṃ guṇagaṇagaṇanāṃ sarvavit tatsuto vā /",
    "XXbst-108u:783": " yastu vyādāya vaktraṃ valibhujaraṭitaṃ mādṛśo rāraṭīti vyāpat sā tīvraduḥkhajvarajanitarujaścetaso hāsyahetuḥ // BuSto_6.34 //",
    "XXbst-108u:784": " yanme vijñāpyamānaṃ prathamataramadastvaṃ viśeṣeṇa vettrī tadvayāhārātirekaśramavidhirabudhasvāntasantoṣahetuḥ",
    "XXbst-108u:785": " kintu snigdhasya bandhorviṣamiva purato duḥkhamudgīrya vācāṃ jñātārthasyāpi duḥkhī hṛdayalaghutayā svasthatāṃ vindatīva // BuSto_6.35",
    "XXbst-108u:786": " kalyāṇānandasindhuprakaṭaśaśikale śītalāṃ dehi dṛṣṭiṃ puṣṭiṃ jñānopadeśaiḥ kuru dhanakaruṇe dhvaṃsaya dhvāntamantaḥ /",
    "XXbst-108u:787": " tvatstotrāmbhaḥpavitrīkṛtamanasi mayi śreyasaḥ sthānamekaṃ dṛṣṭaṃ yasmādamoghaṃ jagati tavaguṇastotramātraṃ prajānām // BuSto_6.36 //",
    "XXbst-108u:788": " saṃstutya tvadguṇaughāvayavamaniyateyattamāptaṃ mayā yat puṇyaṃ puṇyārdravāñchāphalamadhurarasāsvādamāmuktibhogyam",
    "XXbst-108u:789": " lokastenāryalokeśvaracaraṇatalasvastikasvasticihnā-",
    "XXbst-108u:790": " mahnāyāyaṃ prayāyāt sugatasutamahīṃ tāṃ sukhāvatyupākhyām // BuSto_6.37 //",
    "XXbst-108u:791": " śrī sarvajñamitraviracitamāryatārāsragdharāstotraṃ samāptam //",
    "XXbst-108u:792": " Digital Sanskrit Buddhist Canon, Stotra section, text no. 7:",
    "XXbst-108u:793": " (Ārya)tārāṣṭottaraśatanāmastotram",
    "XXbst-108u:794": " om namaḥ śrī āryatārāyai /",
    "XXbst-108u:795": " śrīmatpotalake ramye nānādhātuvirājite /",
    "XXbst-108u:796": " nānādrumalatākīrṇe nānāpakṣinikūjite // BuSto_7.1 //",
    "XXbst-108u:797": " nānānirjharabhāṅkārairnānāmṛgasamākule /",
    "XXbst-108u:798": " nānākusumajātībhiḥ samantādadhivāsite // BuSto_7.2 //",
    "XXbst-108u:799": " nānāhṛdyaphalopetaṣaṭpadodgītaniḥsvanaiḥ /",
    "XXbst-108u:800": " kinnarairmadhurodgītairmattaravāraṇasaṃkulaiḥ // BuSto_7.3 //",
    "XXbst-108u:801": " siddhavidyādharagaṇairgandharvaiśca ninādite /",
    "XXbst-108u:802": " munibhirvītarāgaiśca satataṃ suniṣevite // BuSto_7.4 //",
    "XXbst-108u:803": " bodhisattvagaṇaiścānyairdaśabhūmīśvarairapi /",
    "XXbst-108u:804": " āryatārādibhirdevairvidyārājñīsahasrakaiḥ // BuSto_7.5 //",
    "XXbst-108u:805": " krodharājagaṇaiścānyairhayagrīvādibhirvṛte /",
    "XXbst-108u:806": " sarvasattvahite yukto bhagavānavalokitaḥ // BuSto_7.6 //",
    "XXbst-108u:807": " vyājahāra tataḥ śrīmān padmagarbhāsane sthitaḥ /",
    "XXbst-108u:808": " mahatā tapasā yukto maitryā ca kṛpayānvitaḥ // BuSto_7.7 //",
    "XXbst-108u:809": " dharmaṃ dideśa tasyāṃ ca mahatyāṃ devaparṣadi /",
    "XXbst-108u:810": " tatrāpaviddhamāgamya vajrapāṇirmahābalaḥ // BuSto_7.8 //",
    "XXbst-108u:811": " parayā kṛpayā yuktaḥ papraccha cāvalokitam /",
    "XXbst-108u:812": " taskaroragasiṃhogragajavyāghrādisaṃkule // BuSto_7.9 //",
    "XXbst-108u:813": " sīdantyamī mune sattvā magnāḥ saṃsārasāgare /",
    "XXbst-108u:814": " baddhāḥ sāṃsārikaiḥ pāśai rāgadveṣatamomayaiḥ // BuSto_7.10 //",
    "XXbst-108u:815": " mucyante yena sattvāste tanme brūhi mahāmune /",
    "XXbst-108u:816": " evamukto jagannāthaḥ sa śrīmānavalokitaḥ // BuSto_7.11 //",
    "XXbst-108u:817": " uvāca madhurāṃ vāṇīṃ vajrapāṇiṃ prabodhinīm /",
    "XXbst-108u:818": " śṛṇu guhyakarājendra amitābhasya tāyaṇīḥ(ṇīm) // BuSto_7.12 //",
    "XXbst-108u:819": " praṇidhānavaśotpannāṃ mamājñāṃ lokamātaram /",
    "XXbst-108u:820": " mahākaruṇayopetāṃ jagaduddharaṇoddhṛtām // BuSto_7.13 //",
    "XXbst-108u:821": " uditādityasaṃkāśāṃ purṇenduvadanaprabhām /",
    "XXbst-108u:822": " bhāṣayantīmimāṃ tārāṃ sadevāsuramānuṣān // BuSto_7.14 //",
    "XXbst-108u:823": " kampayantīṃ ca trīn lokān trāsayantīṃ yakṣarākṣasān /",
    "XXbst-108u:824": " nīlotpalakarāṃ devīṃ mā bhairmā bhairiti bruvan // BuSto_7.15 //",
    "XXbst-108u:825": " jagatsaṃrakṣaṇārthayāhamutpāditā jinaiḥ /",
    "XXbst-108u:826": " kāntāre śastrasaṃpāte nānābhayasamākule // BuSto_7.16 //",
    "XXbst-108u:827": " smaraṇādeva nāmāni sattvān rakṣāmyahaṃ sadā /",
    "XXbst-108u:828": " tārayiṣyāmyahaṃ sattvān nānābhayamahārṇavāt // BuSto_7.17 //",
    "XXbst-108u:829": " tena tāreti māṃ loke gāyanti munipuṃgavāḥ /",
    "XXbst-108u:830": " kṛtāñjalipuṭo bhūtvā tataḥ sādarasādhvasaḥ // BuSto_7.18 //",
    "XXbst-108u:831": " jvalayatyantarikṣe tāmidaṃ vacanamabravīt /",
    "XXbst-108u:832": " nāmāṣṭaśatakaṃ brūhi yatpurā kīrtitaṃ janaiḥ // BuSto_7.19 //",
    "XXbst-108u:833": " daśabhūmīśvarairnāthairbodhisattvairmaharddhikaiḥ /",
    "XXbst-108u:834": " sarvapāpaharaṃ puṇyaṃ māṅgalyaṃ kīrtivarddhanam // BuSto_7.20 //",
    "XXbst-108u:835": " dhanadhānyakaraṃ caiva ārogyaṃ puṣṭivardhanam /",
    "XXbst-108u:836": " āyurārogyajanakaṃ sarvasattvasukhāvaham // BuSto_7.21 //",
    "XXbst-108u:837": " lakṣmyāḥ śriyaḥ sthāpakaṃ ca sarvasattvavivarddhanam /",
    "XXbst-108u:838": " maitrīmālambya sattvānāṃ tatkīrtaya mahāmune // BuSto_7.22 //",
    "XXbst-108u:839": " evamukte jagannāthaḥ prahasannavalokitaḥ /",
    "XXbst-108u:840": " vyavalokya diśaḥ sarvā maitrīspharaṇayā dṛśā // BuSto_7.23 //",
    "XXbst-108u:841": " dakṣiṇaṃ karamuddhṛtya puṇyalakṣaṇamaṇḍitam /",
    "XXbst-108u:842": " tamuvāca mahāprājñaḥ sādhu sādhu mahātapa // BuSto_7.24 //",
    "XXbst-108u:843": " nāmāni śṛṇu mahābhāga sarvasattvaikavatsare /",
    "XXbst-108u:844": " yāni saṃkīrtya manujā sampadā syurdhaneśvarāḥ // BuSto_7.25 //",
    "XXbst-108u:845": " sarvavyādhivinirmuktāḥ sarvaiśvaryaguṇānvitāḥ /",
    "XXbst-108u:846": " akālamṛtyunirdagdhāścyutā yānti sukhāvatīm // BuSto_7.26 //",
    "XXbst-108u:847": " tānyahaṃ sampravakṣyāmi devasaṃghāḥ śṛṇuta me /",
    "XXbst-108u:848": " anumodadhvametadvā bhaviṣyadhvaṃ sunirvṛtāḥ // BuSto_7.27 //",
    "XXbst-108u:849": " om locane sulocane tāre tārodbhave sarvasattvānukampini sarvasattvatāriṇi sahasrabhuje sahasranetre",
    "XXbst-108u:850": " om namo bhagavate avalokaya avalokaya māṃ sarvasattvāṃśca huṃ huṃ phaṭ phaṭ svāhā /",
    "XXbst-108u:851": " om śuddhe viśuddhe sugatātmaje maitrīhṛdaye nirmale śyāme śyāmarūpi mahāprājñe prabalavarabhūṣite",
    "XXbst-108u:852": " aparājitā mahāraudrī viśvarūpī mahābalā /",
    "XXbst-108u:853": " om suśriye // BuSto_7.28 //",
    "XXbst-108u:854": " om kalyāṇī mahātejā lokadhātrī mahāyaśāḥ /",
    "XXbst-108u:855": " sarasvatī viśālākṣī prajñā śrīrbuddhivardhinī // BuSto_7.29 //",
    "XXbst-108u:856": " dhṛtidā puṣṭidā svāhā omkārā kāmarūpiṇī /",
    "XXbst-108u:857": " sarvasattvahitodyuktā saṃgrāmottāriṇī jayā // BuSto_7.30 //",
    "XXbst-108u:858": " prajñāpāramitā devī āryatārā manoramā /",
    "XXbst-108u:859": " dundubhī śaṅkhinī pūrṇā vidyārājñī priyamvadā // BuSto_7.31 //",
    "XXbst-108u:860": " candrānanā mahāgaurī ajitā pītavāsasā /",
    "XXbst-108u:861": " mahāmāyā mahāśvetā mahābalaparākramā // BuSto_7.32 //",
    "XXbst-108u:862": " mahāraudrī mahācaṇḍī duṣṭasattvaniṣūdinī /",
    "XXbst-108u:863": " praśāntā śāntarūpā ca vijayā jvalanaprabhā // BuSto_7.33 //",
    "XXbst-108u:864": " vidyunmārī dhvajī khaṅgī cakrī cāpodyatāyudhā /",
    "XXbst-108u:865": " jambhano stambhanī kālī kālarātrirniśācarī // BuSto_7.34 //",
    "XXbst-108u:866": " rakṣaṇī mohanī śāntā kāntārī drāvaṇī śubhā /",
    "XXbst-108u:867": " brahmāṇī vedamātā ca guhyā ca guhyavāsinī // BuSto_7.35 //",
    "XXbst-108u:868": " māṅgalyā śāṅkarī saumyā jātavedā manojavā /",
    "XXbst-108u:869": " kapālinī mahāvegā sandhyā satyā 'parājitā // BuSto_7.36 //",
    "XXbst-108u:870": " sārthavāhakṛpādṛṣṭirnaṣṭamārgapradarśinī /",
    "XXbst-108u:871": " varadā śāsanī śāstrī surūpā 'mṛtavikramā // BuSto_7.37 //",
    "XXbst-108u:872": " śarvarī yoginī siddhā caṇḍārī(lī)amṛtā dhruvā /",
    "XXbst-108u:873": " dhanyā puṇyā mahābhāgā śubhagā priyadarśanā // BuSto_7.38 //",
    "XXbst-108u:874": " kṛtāntatrāsinī bhīmā ugrā ugramahātapā /",
    "XXbst-108u:875": " jagaddhite sadodyuktā śaraṇyā bhaktavatsalā // BuSto_7.39 //",
    "XXbst-108u:876": " vāgīśvarī śivā sūkṣmā nityā sarvakramānugā /",
    "XXbst-108u:877": " sarvārthasādhanī bhadrā goptrī dhātrī dhanapradā // BuSto_7.40 //",
    "XXbst-108u:878": " abhayā gautamī puṇyā śrīmallokeśvarātmajā // BuSto_7.iti // BuSto_7.(108)",
    "XXbst-108u:879": " tārānāmaguṇānantā sarvāśāparipūrakā // BuSto_7.41 //",
    "XXbst-108u:880": " om tāre kṛpāvare śrīkleśaśravaṇīye svāhā /",
    "XXbst-108u:881": " nāmnāmaṣṭottaraśataṃ hyetadyatkīrtitaṃ mayā /",
    "XXbst-108u:882": " rahasyabhūtaṃ guhyaṃ ca devānāmapi durlabham // BuSto_7.42 //",
    "XXbst-108u:883": " saubhāgyabhogakaraṇaṃ sarvakilviṣanāśanam /",
    "XXbst-108u:884": " sarvavyādhipraśamanaṃ sarvasattvasukhāvaham // BuSto_7.43 //",
    "XXbst-108u:885": " trikālaṃ yaḥ paṭheddhīmān śucisthāne samāhitaḥ /",
    "XXbst-108u:886": " so 'cireṇaiva kālena rājyaśriyamavāpnuyāt // BuSto_7.44 //",
    "XXbst-108u:887": " duḥkhī syāttu sukhī nityaṃ daridro dhanavān bhavet /",
    "XXbst-108u:888": " putro bhavenmahāprājño medhāvī ca na saṃśayaḥ // BuSto_7.45 //",
    "XXbst-108u:889": " bandhanānmucyate baddho vyavahāre jayoa bhavet /",
    "XXbst-108u:890": " śatravo mitratāṃ yānti śṛṅgiṇaḥ śunakā api // BuSto_7.46 //",
    "XXbst-108u:891": " saṃgrāme saṃkaṭe durge nānābhayasamucchrite /",
    "XXbst-108u:892": " smaraṇādeva nāmāni sarvānbhayānapohati // BuSto_7.47 //",
    "XXbst-108u:893": " nākālamṛtyurbhavati prāpnoti vipulāśayam /",
    "XXbst-108u:894": " mānuṣye saphalaṃ janma tasyaikasya mahātmanaḥ // BuSto_7.48 //",
    "XXbst-108u:895": " yaścedaṃ prātarutthāya mānavaḥ kīrtayiṣyati /",
    "XXbst-108u:896": " sa dīrghakālamāyuṣmān śriyaṃ ca labhate naraḥ // BuSto_7.49 //",
    "XXbst-108u:897": " devā nāgāstathā yakṣā gandharvā kaṭhapūtanāḥ /",
    "XXbst-108u:898": " piśācā rākṣasā bhūtā mātaro raudratejasāḥ // BuSto_7.50 //",
    "XXbst-108u:899": " ḍākinyastārakāḥ pretāḥ skandomādyā mahāgrahāḥ /",
    "XXbst-108u:900": " chāyāpasmārakāścaiva kheṭakā khārdakādayaḥ // BuSto_7.51 //",
    "XXbst-108u:901": " vetālāściṃcakā preṣyā ye cānye duṣṭacetasaḥ /",
    "XXbst-108u:902": " chāyāmapi na laṅghanti kiṃ punastasya vigraham // BuSto_7.52 //",
    "XXbst-108u:903": " duṣṭasattvā na bādhante vyādhayo nākramanti ca /",
    "XXbst-108u:904": " sarvaiśvaryaguṇairyukto vaṃśavṛddhiśca jāyate // BuSto_7.53 //",
    "XXbst-108u:905": " jātismaro bhaved dhīmān kulīnaḥ priyadarśanaḥ /",
    "XXbst-108u:906": " prītimāṃśca mahāvāgmī sarvaśāstraviśāradaḥ // BuSto_7.54 //",
    "XXbst-108u:907": " kalyāṇamitrasaṃsevī bodhicittavibhūṣitaḥ /",
    "XXbst-108u:908": " sadā 'virahito buddhairyatra yatropapadyate // BuSto_7.55 //",
    "XXbst-108u:909": " śrīāryatārābhaṭṭārikāyā nāmāṣṭottaraśataṃ buddhaparibhāṣitaṃ parisamāptam",
    "XXbst-108u:910": " Digital Sanskrit Buddhist Canon, Stotra section, text no. 8:",
    "XXbst-108u:911": " (Ārya)tārāstutiḥ",
    "XXbst-108u:912": " ācārya candradāsakṛtā",
    "XXbst-108u:913": " namastārāyai",
    "XXbst-108u:914": " sukhadacakracārucūḍāmaṇiruciramarīcisaṃcaya-",
    "XXbst-108u:915": " pracuraśikhāpracāraparicumbitacarcitacaraṇacandrake /",
    "XXbst-108u:916": " jagati carācare 'pi sācīkṛtacakitakṛpālulocane stutivacanopacāramucitācaratiṃ racayāmi devi te // BuSto_8.1 //",
    "XXbst-108u:917": " nakharakaṭhorakoṭikuṭṭitakarikaṭataṭapāṭanotkaṭāḥ pravikaṭarudhirapaṭalapaṭapālitā aṭavīviluṇṭhakāḥ",
    "XXbst-108u:918": " vikaṭasaṭāṭṭahāsaghaṭitāvaṭataṭaghaṭānodbhaṭāstvajjuṣi jhaṭiti yānti saṭinaḥ kuṇṭhādapi kuṇṭhaśaktitām malinamahākapolatalavigalitamadajalamalanavihvalāḥ skhaladalijālabahalakolāhalalitavilāsalāsinaḥ",
    "XXbst-108u:919": " vicalitakarṇatālapavanāhatalalitavilepadhūlayaḥ pathi na gajāścalanti kulaśailatulāstava lā(nā)malālitāḥ mārutaghātajātarabhasocchaladanalaśikhākadambaka-",
    "XXbst-108u:920": " pratihatapurapurandhrihāhāravatvaritadigantabhairavaḥ /",
    "XXbst-108u:921": " uddhatadhūmradhūmadhūlidhutabaddhaghanāndhakārakaṃ tvannatinītigatireti śamaṃ bahuśo hutāśanaḥ calitalatāvitānakuṭilodgamadurgamagahanavartinaḥ sapadi puro narasya tāreti manāgapi nāmadhāriṇaḥ",
    "XXbst-108u:922": " sphītaphaṇaughaghoraphūtkāraparisphuratānalasphuṭa-",
    "XXbst-108u:923": " sphuraduruvisphuliṅgavisphāriṇi phaṇini viṣaṃ vinaśyati // BuSto_8.5 //",
    "XXbst-108u:924": " kṣaṇakṛtakopakampakarakarṣitakharakaravālanirmala-",
    "XXbst-108u:925": " vyatikarakarakaravālavikarālamahābalabhujārgalaḥ /",
    "XXbst-108u:926": " prasthitapathikanikaṭakaṭavighaṭanapaṭuratiniṣṭhurāśayo bhagavati bhaktivantumupasarpati tava na vane 'pi taskaraḥ // BuSto_8.6 //",
    "XXbst-108u:927": " yo 'pi narendravīrahuṅkārakacagrahanigraho grahagrasta iva rajjuhiñjīravajarjaritāṅgapañjaraḥ",
    "XXbst-108u:928": " pratipadakhanakhanāyamānamukharīkṛtakharakharaśṛṅkhalāvali-",
    "XXbst-108u:929": " stvaccaraṇāravindamabhivandya sa nandati muktabandhanaḥ // BuSto_8.7 //",
    "XXbst-108u:930": " kalakalakalilalolakallolajalollalatkālikānilā-",
    "XXbst-108u:931": " sphālitavipulabahalavelākulakūlatamālapallavāt /",
    "XXbst-108u:932": " sarabhasamakaranikarakharanakharasudustarato 'pi sāgarāt tāriṇi taralatārataratārakamāturametya rakṣasi // BuSto_8.8 //",
    "XXbst-108u:933": " sūkṣmavirāvasārasaraghotkaranirbharaghoraghargharaghrāṇā ghṛṇāṅaghripāṇyasravisrīkṛtakvathitaśarīrapañjarā",
    "XXbst-108u:934": " yatkṣaṇamahāprasādāveśatvatpraṇatā tāriṇi kāmarūpiṇā tatkṣaṇalabdhalolakiraṇamaṇikuṇḍalamaṇḍitagaṇḍamaṇḍalā yūkavikīrṇaśīrṇapaṭakarpaṭakaṭitaṭaveṣṭanodbhaṭaḥ saṃkaṭapeṭṭapūramātrārjanaparapurapiṇḍatarkaṇaḥ",
    "XXbst-108u:935": " yadi tava nāmakaṃ hṛdi karoti hi rākṣasaikakaḥ prauḍhavadhūvidhūtacāmīkarakhacitavicitracāmaram śrīcandradāsaviracitāryatārāstutiḥ samāptā //",
    "XXbst-108u:936": " Digital Sanskrit Buddhist Canon, Stotra section, text no. 9:",
    "XXbst-108u:937": " Aṣṭamātṛkāstotram om namaḥ śrīvighneśvarāṣṭamātṛkābhyaḥ /",
    "XXbst-108u:938": " vighneśvara mahāvīra siddhirūpāya vṛddhaye /",
    "XXbst-108u:939": " vighnanāśāya devāya gaṇeśāya namāmyaham // BuSto_9.1 //",
    "XXbst-108u:940": " pūrve brahmāṇī devī haṃsamāruhya saṃsthitā /",
    "XXbst-108u:941": " pītavarṇaprabhā devī śrībrahmāṇi namo 'stu te // BuSto_9.2 //",
    "XXbst-108u:942": " dakṣiṇe śrīvārāhī mahiṣāsanasaṃsthitā /",
    "XXbst-108u:943": " raktavarṇā 'ṅkuśahastā śrīvārāhi namo 'stu te // BuSto_9.3 //",
    "XXbst-108u:944": " paścime cendrāṇī devī gajamāruhya saṃsthitā /",
    "XXbst-108u:945": " kuṅkumābhā vajrahastā śrīindrāṇi namo 'stu te // BuSto_9.4 //",
    "XXbst-108u:946": " uttare māheśvarī devī vṛṣamāruhya saṃsthitā /",
    "XXbst-108u:947": " śvetavarṇaprabhā devī māheśvari namo 'stu te // BuSto_9.5 //",
    "XXbst-108u:948": " āgneye bālakaumārī mayūrakāntipūraṇī /",
    "XXbst-108u:949": " raktavarṇā śaktihastā śrīkaumāri namo 'stu te // BuSto_9.6 //",
    "XXbst-108u:950": " nairṛtye vaiṣṇavī devī śyāmābhā garuḍāsanā /",
    "XXbst-108u:951": " śaṅkhacakradharā devī nārāyaṇi namo 'stu te // BuSto_9.7 //",
    "XXbst-108u:952": " vāyavye cāmuṇḍā devī siṃhamāruhya saṃsthitā /",
    "XXbst-108u:953": " kakāramūrtidhārī ca khaḍgahastāṃ namāmyaham // BuSto_9.8 //",
    "XXbst-108u:954": " īśāne caṇḍikā devī dhūmravarṇā prajvālinī /",
    "XXbst-108u:955": " kartimuṇḍadharā devī mahālakṣmi namo 'stu te // BuSto_9.9 //",
    "XXbst-108u:956": " aṣṭapīṭhasthitā devīraṣṭavṛkṣanivāsinīḥ /",
    "XXbst-108u:957": " aṣṭabhairavasaṃyuktā aṣṭamātṛkā namāmyaham // BuSto_9.10 //",
    "XXbst-108u:958": " sūryaḥ somo mahīputro budho devāsuragurū /",
    "XXbst-108u:959": " śaniśca rāhuḥ ketuśca yamāya ca namo namaḥ // BuSto_9.11 //",
    "XXbst-108u:960": " śrī aṣṭamātṛkāstotraṃ samāptam //",
    "XXbst-108u:961": " Digital Sanskrit Buddhist Canon, Stotra section, text no. 10:",
    "XXbst-108u:962": " Avadhānastotram (vandanāstavaṃ vā)",
    "XXbst-108u:963": " om namo lokanāthāya ārādhito 'si bhujagāsuralokasaṃghairgandharvayakṣamunibhiḥ parivanditāya",
    "XXbst-108u:964": " dvātriṃśadādivaralakṣaṇabhūṣitāya nityaṃ namāmi śirasā karuṇāmayāya //",
    "XXbst-108u:965": " bālārkakoṭisamatejakalevarāya ālokite sugataśekharadhāritāya /",
    "XXbst-108u:966": " śubhrāṃśumaulitilakāya jaṭadharāya nityaṃ namāmi śirasā karuṇāmayāya //",
    "XXbst-108u:967": " ambhojapāṇikamalāsanasaṃsthitāya yajñopavītaphaṇirājasumaṇḍitāya /",
    "XXbst-108u:968": " ratnādihārakanakojjvalabhūṣitāya nityaṃ namāmi śirasā karuṇāmayāya //",
    "XXbst-108u:969": " utpādabhaṅgabhavasāgaratārakāya durgrāhadurgatibhuvāṃ parimocakāya /",
    "XXbst-108u:970": " rāgādidoṣaparimukta sunirmalāya nityaṃ namāmi śirasā karuṇāmayāya //",
    "XXbst-108u:971": " maitryādibhiścaturabrahmavihāraṇāya dhārāmṛtaiḥ sakalasattvasupoṣaṇāya /",
    "XXbst-108u:972": " mohāndhakārakṛtadoṣavidāraṇāya nityaṃ namāmi śirasā karuṇāmayāya //",
    "XXbst-108u:973": " daityendravaṃśavalitāraṇamokṣadāya sattvopakāratvaritakṛtaniścayāya /",
    "XXbst-108u:974": " sarvajñajñānaparipūritadeśanāya nityaṃ namāmi śirasā karuṇāmayāya //",
    "XXbst-108u:975": " aṣṭādaśanarakamārgaviśodhanāya ajñānagāḍhatimiraparidhvaṃsanāya /",
    "XXbst-108u:976": " jñānaikadṛṣṭivyavalokitamokṣadāya nityaṃ namāmi śirasā karuṇāmayāya //",
    "XXbst-108u:977": " tvaṃ lokanātha bhuvaneśvara supradāya dāridrayaduḥkhamayapañjaradāraṇāya /",
    "XXbst-108u:978": " tvatpādapaṅkajayugaprativanditāya nityaṃ namāmi śirasā karuṇāmayāya //",
    "XXbst-108u:979": " mārtaṇḍamaṇḍalarucistathatāsvabhāvaṃ tvāṃ naumyahaḥ suphaladaḥ vimalaprabhāvam /",
    "XXbst-108u:980": " cintāmaṇiṃ susadṛśaṃ tvatidurbhago 'haṃ nityaṃ namāmi śirasā karuṇāmayāya",
    "XXbst-108u:981": " yadbhaktito daśanakhāñjalisottamāṅgamaṣṭāṅgakaiḥ praṇamitaṃ tava pādapadma /",
    "XXbst-108u:982": " duḥkhārṇave patitamuddhara māṃ kṛpālo nityaṃ namāmi śirasā karuṇāmayāya //",
    "XXbst-108u:983": " saptāṣṭabhūtagatamādhavaśuklapakṣe tārāpunarvasu sahe bhṛgusūnuvāre /",
    "XXbst-108u:984": " śrīkrauṃcadāraṇatithau ca stutiṃ karomi me dehi vāñchitaphalaṃ bhuvanaikanātha // BuSto_10.11",
    "XXbst-108u:985": " ye paṭhanti mahāpuṇyaṃ pavitraṃ pāpanāśanam /",
    "XXbst-108u:986": " sarvakāmārthasiddhiṃ ca gamiṣyanti sukhāvatīm // BuSto_10.12 //",
    "XXbst-108u:987": " śrīmadāryāvalokiteśvarabhaṭṭārakasyāvadhānastotraṃ samāptam //",
    "XXbst-108u:988": " Digital Sanskrit Buddhist Canon, Stotra section, text no. 11:",
    "XXbst-108u:989": " Avalokiteśvarahayagrīvadhāraṇī namo ratnatrayāya /",
    "XXbst-108u:990": " nama āryāvalokiteśvarāya bodhisattvāya mahāsattvāya mahākāruṇikāya /",
    "XXbst-108u:991": " namaḥ sarvasattvavyasanaghātine /",
    "XXbst-108u:992": " namaḥ sarvasattvavyasanāvahāriṇe /",
    "XXbst-108u:993": " namaḥ sarvasattvabhayottāraṇāya /",
    "XXbst-108u:994": " namaḥ sarvabhavapraśamanakarāya /",
    "XXbst-108u:995": " namaḥ sarvasattvabodhicikitsaṃkarāya /",
    "XXbst-108u:996": " namaḥ sarvabandhanacchedanaparāya /",
    "XXbst-108u:997": " namaḥ sarvaduḥkhapramokṣaṇakarāya /",
    "XXbst-108u:998": " namaḥ sarvāndhakāravidhamanakarāya /",
    "XXbst-108u:999": " namaḥ sarvavidyārājavaśaprāptaye mahāyogayogīśvarāya /",
    "XXbst-108u:1000": " tasmai namaskṛtvā idamāryāvalokiteśvaramukhodgīrṇam /",
    "XXbst-108u:1001": " ṛṣividadādevanāgayakṣarākṣasaśakrabrahmalokapālaviṣṇumaheśvaranārāyaṇaskandakuberāsurendramātṛgaṇa namaskṛtaṃ vajrakṣuramahīyaṃ hayagrīvabrahmaparamahṛdayamāvartayiṣyāmi /",
    "XXbst-108u:1002": " aprameyārthasādhakam asahyaṃ sarvabhūtānāṃ sarvavighnavināśakam /",
    "XXbst-108u:1003": " amoghaṃ sarvakarmaṇāṃ viṣāṇāñca vināyanam /",
    "XXbst-108u:1004": " tad yathā om tarula tarula vitarula vitarula sarvaviṣaghātaka sarvabhūtavidrāvaka jvalitānalavisphuliṅgāṭṭahāsa kesarātopāpravitakāya vajrakṣuranirgatita calitavasudhātala bajrodaśvasata hāsitamarutakṣatipraśamanakara paraduṣṭavighnān saṃbhakṣaṇakara svavidyopadeśakara paramaśāntikara buddha buddha bodhayāmiti bhagavan hayagrīva sarvavidyāhṛdayamāvartayiṣyāmi /",
    "XXbst-108u:1005": " khāda khāda mahāraudramantreṇa /",
    "XXbst-108u:1006": " rakṣa rakṣa ātmasvahitān mantreṇa /",
    "XXbst-108u:1007": " sidhya sidhya sarvakarmasu me siddhe dehi dehi /",
    "XXbst-108u:1008": " āveśa āveśa praveśa praveśa sarvagraheṣu apratihata /",
    "XXbst-108u:1009": " dhuna dhuna vidhuna vidhuna matha matha pramatha pramatha sarvavaropagrama /",
    "XXbst-108u:1010": " kṛtakakhordo /",
    "XXbst-108u:1011": " durlaṅghita mūṣika /",
    "XXbst-108u:1012": " viṣakara viṣadraṃṣṭra viṣacūrṇayo abhicāraviṣakaraṇa /",
    "XXbst-108u:1013": " sidhya añjana cakṣurmohana /",
    "XXbst-108u:1014": " cittavikṣobhaṇakara /",
    "XXbst-108u:1015": " nityāparaprekṣaṇa trāsaya trāsaya mahābodhisattva ṛddhadaṃṣṭraṇena sarvabhayebhyaḥ sattvānāṃ rakṣa rakṣa /",
    "XXbst-108u:1016": " mama buddhadharmasaṃghānujñātaṃ me karma śīghraṃ kuru kuru phaṭ /",
    "XXbst-108u:1017": " hayagrīvāya phaṭ /",
    "XXbst-108u:1018": " bajrakṣurāya phaṭ /",
    "XXbst-108u:1019": " vajradaṃṣṭrotkaṭabhayabhairavāya phaṭ /",
    "XXbst-108u:1020": " paramantraṇanāśanakarāya phaṭ /",
    "XXbst-108u:1021": " paraduṣṭavighnān saṃbhakṣaṇakarāya phaṭ /",
    "XXbst-108u:1022": " sarvagrahotsādanakarāya phaṭ /",
    "XXbst-108u:1023": " sarvagraheṣu apratihatāya phaṭ /",
    "XXbst-108u:1024": " paṭalamukhāya phaṭ /",
    "XXbst-108u:1025": " ye kecit mama ahiteṣiṇaḥ kāye kramanti mantrayaṇa yamanti juhvānati kākhordaṃ kurvanti /",
    "XXbst-108u:1026": " tena sarveṇābhimukhena vākrīhāya phaṭ /",
    "XXbst-108u:1027": " namaḥ sarvaduṣṭagrahotsādanāya hayagrīvāya sidhyantu mantrapadaiḥ svāhā /",
    "XXbst-108u:1028": " om amitodbhavāya huṃ phaṭ phaṭ svāhā /",
    "XXbst-108u:1029": " om namo hayāya svāhā /",
    "XXbst-108u:1030": " om namo viśvamūrtaye svāhā /",
    "XXbst-108u:1031": " namaḥ sarvasattvānāṃ sidhyantu mantrapadāya svāhā // BuSto_11 //",
    "XXbst-108u:1032": " Digital Sanskrit Buddhist Canon, Stotra section, text no. 12:",
    "XXbst-108u:1033": " Avalokiteśvarāṣṭakastotram om namo 'valokiteśvarāya",
    "XXbst-108u:1034": " stutvā guṇairanupamairanubindupātraṃ stotraṃ mayā kṛtamidaṃ jaḍavāliśena /",
    "XXbst-108u:1035": " lokeśvaraṃ guṇanidhiṃ guṇasāgaraṃ ca nityaṃ namāmi śirasāñjalisaṃpuṭena //",
    "XXbst-108u:1036": " prāṇeṣu yan sravati yena rasāmbupārān kṣuttṛṣṇaduḥkhaparipīḍitasarvasattvān /",
    "XXbst-108u:1037": " evaṃvidhaṃ jagadidaṃ paripālanāya tasmai namo 'stu satataṃ hi yathārthanāmne // BuSto_12.2",
    "XXbst-108u:1038": " satkuṅkumāttamaruṇāṅkasamānavarṇaṃ dvātriṃśalakṣaṇavibhūṣitagātraśobham /",
    "XXbst-108u:1039": " sarveṣu yasya karuṇāmayavatsalatvaṃ tasmai namāmi bhavate karuṇāmayāya //",
    "XXbst-108u:1040": " saṃsārasāgaramahālayanāśadakṣa ekastvameva śaraṇaṃ bhuvi naikanātha /",
    "XXbst-108u:1041": " kenāpi tvadguṇagaṇā gaṇane na śakyāstaṃ lokanāthamavalokitanāmasaṃjñam //",
    "XXbst-108u:1042": " nānāvidhābharaṇamaṇḍitadivyarupaṃ bālendulagnajaṭabhūṣitalokanātham /",
    "XXbst-108u:1043": " vāme ca maṇḍaladharaṃ varadaṃ ca savye tvāṃ lokanātha śaraṇaṃ pravrajāmi nityam // BuSto_12.5",
    "XXbst-108u:1044": " brahmādibhiḥ parivṛtaṃ surasiddhasaṃghairgandharvakinnaramahoraganāgayakṣaiḥ /",
    "XXbst-108u:1045": " nāthasya yasya bhavataścaraṇāmbujaṃ ca taṃ lokanāthacaraṇaṃ śaraṇaṃ vrajāmi // BuSto_12.6",
    "XXbst-108u:1046": " bhūtaiḥ piśācagaruḍoragarākṣasībhiḥ kumbhāṇḍapūtanamahallakarājarājaiḥ /",
    "XXbst-108u:1047": " vaiśvānarāsuraśataiḥ parivārabhūtaṃ taṃ lokanāthacaraṇaṃ śaraṇaṃ gato 'smi",
    "XXbst-108u:1048": " abdhirdivākarakarairnahi śoṣameti tadvatkavīśvaraśatairguṇasāgaraste /",
    "XXbst-108u:1049": " lokeśvara prathitakīrtinidhānabhūto na kṣīyate guṇanidhirguṇasāgarasya //",
    "XXbst-108u:1050": " ślokāṣṭakaṃ pratidinaṃ khalu ye paṭhanti te prāpnuvanti sahasā dhanaputramokṣān /",
    "XXbst-108u:1051": " kuṣṭhādiroganikaraṃ kṣamatāṃ prayāti vandāmahe ca nitarāṃ tava pādayugme // BuSto_12.9",
    "XXbst-108u:1052": " śrī āryāvalokiteśvarasya ślokāṣṭakaṃ samāptam //",
    "XXbst-108u:1053": " Digital Sanskrit Buddhist Canon, Stotra section, text no. 13:",
    "XXbst-108u:1054": " Avalokiteśvarastavaḥ candrakāntābhikṣuṇīkṛtaḥ om namo 'valokiteśvarāya",
    "XXbst-108u:1055": " bhuvanatrayavanditalokagurum amarādhipatistutabrahmavaram /",
    "XXbst-108u:1056": " munirājavaraṃ dyutisiddhikaraṃ praṇamāmyavalokitanāmadharam // BuSto_13.1",
    "XXbst-108u:1057": " sugatātmajarupasurupadharaṃ bahulakṣaṇabhūṣitadehavaram /",
    "XXbst-108u:1058": " amitābhatathāgatamaulidharaṃ kanakābjavibhūṣitavāmakaram // BuSto_13.2 //",
    "XXbst-108u:1059": " kuṭilāmalapiṅgaladhūmrajaṭaṃ śaśibimbasamujjvalapūrṇamukham /",
    "XXbst-108u:1060": " kamalāyatalocanacāruvaraṃ himakhaṇḍavipāṇḍuragaṇḍayugam // BuSto_13.3 //",
    "XXbst-108u:1061": " adharaṃ jitapaṅkajanābhisamaṃ śaradambudagarjitamegharutam /",
    "XXbst-108u:1062": " bahuratnavibhūṣitabāhuyugaṃ tanukomalaśādvalapāṇitalam // BuSto_13.4 //",
    "XXbst-108u:1063": " mṛgacarmaviveṣṭitavāmatanuṃ śubhakuṇḍalamaṇḍitaloladharam /",
    "XXbst-108u:1064": " vimalaṃ kamalodaranābhitalaṃ maṇimaṇḍitamekhalahemavaram // BuSto_13.5 //",
    "XXbst-108u:1065": " kaṭiveṣṭitacitrasuvastradharaṃ jinabodhimahodadhipāragatam /",
    "XXbst-108u:1066": " bahupuṇyamupārjitalabdhavaraṃ jvaravyādhiharaṃ bahusaukhyakaram //",
    "XXbst-108u:1067": " śubhaśāntikaraṃ tribhavāsyakaraṃ sacaraṃ khacaraṃ stutidehadharam /",
    "XXbst-108u:1068": " vividhākulanirjitamārabalaṃ daśapāramitāparamārthakaram // BuSto_13.7 //",
    "XXbst-108u:1069": " caturasravihāravivekaparaṃ tathatādvayabodhavibodhakaram /",
    "XXbst-108u:1070": " maṇinūpuragarjitapādayugaṃ gajamandavilambitahaṃsagatim // BuSto_13.8 //",
    "XXbst-108u:1071": " paripūrṇamahāmṛtalabdhadhṛtiṃ kṣīrodajalārṇavanityagatim /",
    "XXbst-108u:1072": " śrīpotalakābhinivāsaratiṃ karuṇāmayanirmalacārudṛśam // BuSto_13.9 //",
    "XXbst-108u:1073": " śrīmadāryāvalokiteśvarabhaṭṭārakasya candrakāntābhikṣuṇīviracitaḥ stavaḥ samāptaḥ //",
    "XXbst-108u:1074": " Digital Sanskrit Buddhist Canon, Stotra section, text no. 14:",
    "XXbst-108u:1075": " Avalokiteśvarastotram carapatipādaviracitam om namo 'valokiteśvarāya",
    "XXbst-108u:1076": " devamanuṣyāsuranutacaraṇaḥ pratihatajanmajarārujamaraṇaḥ /",
    "XXbst-108u:1077": " lokeśa tvaṃ māmaśaraṇyaṃ rakṣa kṛpālo kuru kāruṇyam // BuSto_14.1 //",
    "XXbst-108u:1078": " saṃsārodadhimadhyanimagnaṃ kleśamahormisamāhitabhagnam /",
    "XXbst-108u:1079": " māmavadhāraya mā viruvantaṃ trāhi mahākṛpa naumi bhavantam // BuSto_14.2",
    "XXbst-108u:1080": " tṛṣṇātimiropadrutanetraṃ maraṇamahābhayavihvalagātram /",
    "XXbst-108u:1081": " pālaya bhagavannavalokaya māṃ yāvadavīciṃ yāmi na viṣamām // BuSto_14.3 //",
    "XXbst-108u:1082": " kṛtamanyastrīgrahaṇamajasraṃ hatamajñeyaṃ prāṇisahasram /",
    "XXbst-108u:1083": " nātha mayā kṛtapāpamaśeṣaṃ nāśaya saṃprati kāyikadoṣam // BuSto_14.4 //",
    "XXbst-108u:1084": " yajjovitasatkāranimittaṃ lokān nityaṃ bhaṇitamasatyam /",
    "XXbst-108u:1085": " tallokeśvara śamaya samastaṃ vācikanarakaṃ ciramabhyastam // BuSto_14.5 //",
    "XXbst-108u:1086": " sattvānāmiha cintitamahitaṃ svayamanumoditamapi naravihitam /",
    "XXbst-108u:1087": " adhunā tanmama mānasapāpaṃ sphoṭaya nātha karomi vilāpam // BuSto_14.6 //",
    "XXbst-108u:1088": " devamanuṣyāsurajātīnāṃ tiryaḥnārakapretagatīnām /",
    "XXbst-108u:1089": " sattvā ye nivasanti sadārtā rakṣasi tāniti tava mayi vārtā // BuSto_14.7",
    "XXbst-108u:1090": " tena mamopari sṛja kāruṇyaṃ vīkṣya śarīragataṃ tāruṇyam /",
    "XXbst-108u:1091": " iti śṛṇu bhagavan bhavati bhaṇāmi yāvannarakaṃ naiva viśāmi // BuSto_14.8",
    "XXbst-108u:1092": " kiṃ copetya karoṣi parārthaṃ muñcasi bhagavan māmakṛtārtham /",
    "XXbst-108u:1093": " athavā prekṣya kṛpā tava puṇyaṃ janayasi dṛṣṭaṃ kathamavipannam //",
    "XXbst-108u:1094": " smaraṇenāpi bhavasi parituṣṭaḥ kṣipasi ca kaluṣaṃ kimiti na dṛṣṭaḥ /",
    "XXbst-108u:1095": " yasmād bhagavan parahitadakṣa kṣepaṃ mā kuru māmiha rakṣa // BuSto_14.10",
    "XXbst-108u:1096": " dantituraṅgamaputrakalatraṃ rājyamakaṇṭakaveśmavicitram /",
    "XXbst-108u:1097": " asthiśiro 'sṛṅmāṃsaparyantaṃ bhavatārthibhyo dattamanantam // BuSto_14.11",
    "XXbst-108u:1098": " añjanaguṭikāpādukasiddhiḥ siddhauṣadhimaṇimantraviśuddhiḥ /",
    "XXbst-108u:1099": " siddhayati yakṣastrīpuraveśaḥ tuṣyasi yasya tvaṃ lokeśa // BuSto_14.12 //",
    "XXbst-108u:1100": " ye karacaraṇavilocanahīnā vividhavyādhimahābhayadīnāḥ /",
    "XXbst-108u:1101": " te tvayi tuṣṭe puṣṭaśarīrā vilasantyarujo guṇagambhīrāḥ // BuSto_14.13 //",
    "XXbst-108u:1102": " garalaṃ vyādhirgrahaḍākinyaḥ śāntiṃ yānti sadā yoginyaḥ /",
    "XXbst-108u:1103": " sarati na tasya puro yamadūtaḥ proto yasya ca tvaṃ jinabhūtaḥ //",
    "XXbst-108u:1104": " iti lokeśvara kiṃ kriyamāṇaṃ muñcasi bhagavan māmatrāṇam /",
    "XXbst-108u:1105": " raumyahamanudinamudyatapāṇirnāśaya trāsasamākulavāṇiḥ // BuSto_14.15 //",
    "XXbst-108u:1106": " yadviṣayendriyacañcalamanasā kṛtabahupāpaṃ vyākulamanasā /",
    "XXbst-108u:1107": " nītaṃ janma mayā 'smin sakalaṃ jaṭharanimittaṃ bhramatā vikalam //",
    "XXbst-108u:1108": " tatkuru saṃprati mama lokeśa praṇato vividhāñjalirahameṣaḥ /",
    "XXbst-108u:1109": " yenābhuktvāpāyikadoṣaṃ sugatiṃ bhavato yāmi na mokṣam // BuSto_14.17 //",
    "XXbst-108u:1110": " mohadveṣavināśanahetustvaṃ saṃsāramahodadhisetuḥ /",
    "XXbst-108u:1111": " patitastrastotthāpitabāhustvaṃ guruduritaniśākararāhuḥ // BuSto_14.18 //",
    "XXbst-108u:1112": " deśitasugatānuttaratattvastvaṃ pālitabahuduḥkhitasattvaḥ /",
    "XXbst-108u:1113": " nirjitadurjayamanmathamārastvaṃ saṃtīrṇabhavārṇavapāraḥ // BuSto_14.19 //",
    "XXbst-108u:1114": " sakalālānanikṛntanadehastvaṃ paribhāvitajagatasudehaḥ /",
    "XXbst-108u:1115": " bhagavannanupamakaruṇāsindhustvaṃ janavidito 'kāraṇabandhuḥ // BuSto_14.20",
    "XXbst-108u:1116": " līlāvidalitakarmavibhaṅgastvaṃ parahitaviṣayavyāsaṅgaḥ /",
    "XXbst-108u:1117": " divyadhyānasamāhitacittastvaṃ yācakasādhāraṇacittaḥ // BuSto_14.21 //",
    "XXbst-108u:1118": " paramapakurvaṃnnapi karuṇāvān mayi paritoṣaṃ na karoṣi bhavān /",
    "XXbst-108u:1119": " kathamiha mohamahoragadaṣṭaṃ viṣayaśarīramakuśalaṃ bhraṣṭam // BuSto_14.22",
    "XXbst-108u:1120": " sakalajanārthaṃ prati yā karuṇā sā kiṃ bhavato niyataspharaṇā /",
    "XXbst-108u:1121": " yena na rakṣasi kilviṣavantaṃ bhavataḥ purato māṃ viruvantam //",
    "XXbst-108u:1122": " nātha kṛpā te vyomaviśālā sattveṣu hi yathāmbudadhārā /",
    "XXbst-108u:1123": " sthalajalanimnonnatabahudeśe sarati nirantaramaniśamaśeṣe // BuSto_14.24",
    "XXbst-108u:1124": " iti bhagavatsmaraṇādyatpuṇyaṃ mama tenedaṃ jagadakṣuṇṇam /",
    "XXbst-108u:1125": " labhatāṃ śrīpotalakācalavāsaṃ janayatu sundaravividhavilāsam //",
    "XXbst-108u:1126": " śrīmadāryāvalokiteśvarabhaṭṭārakasya carapatipādaviracitaṃ stotraṃ samāptam //",
    "XXbst-108u:1127": " Digital Sanskrit Buddhist Canon, Stotra section, text no. 15:",
    "XXbst-108u:1128": " Avalokiteśvarastotram vāsukināgarājakṛtam om namo 'valokiteśvarāya",
    "XXbst-108u:1129": " jaṭādharaṃ saumyaviśālalocanaṃ sadāprasannānanacandramaṇḍalam /",
    "XXbst-108u:1130": " surāsurairvanditapādapaṅkajaṃ namāmi nāthaṃ maṇipadmasaṃbhavam //",
    "XXbst-108u:1131": " sarojapatrāyatadivyalocanaṃ kudṛṣṭisaṃśodhitaśuddhalocanam /",
    "XXbst-108u:1132": " kṛpāmṛtārdraṃ jagadekalocanaṃ namāmi nāthaṃ maṇipadmasaṃbhavam //",
    "XXbst-108u:1133": " hārenduhārārdhahimādhikojjavalaṃ nighṛṣṭagaṇḍāmalalolakuṇḍalam /",
    "XXbst-108u:1134": " gabhastimālākulakoṭisaṃkulaṃ namāmi nāthaṃ maṇipadmasaṃbhavam //",
    "XXbst-108u:1135": " prabuddhadharmādhvani dharmadhātukaṃ sahasrabāhuṃ dvicatuśca ṣaḍbhujam /",
    "XXbst-108u:1136": " khadhātunā tulyamanantabāhukaṃ namāmi nāthaṃ maṇipadmasaṃbhavam //",
    "XXbst-108u:1137": " upāyaprajñodadhimanthanodbhavaṃ tridhātusaṃrakṣaṇahetusaṃbhavam /",
    "XXbst-108u:1138": " jinendramauliṃ jinadhātusaṃbhavaṃ namāmi nāthaṃ maṇipadmasaṃbhavam //",
    "XXbst-108u:1139": " padmopari gataṃ nāthaṃ padmahastaṃ jaṭādharam /",
    "XXbst-108u:1140": " āryāvalokitaṃ vande sarvasattvānukampakam // BuSto_15.6 //",
    "XXbst-108u:1141": " śrīvāsukināgarājakṛtamāryāvalokiteśvarastotraṃ samāptam //",
    "XXbst-108u:1142": " Digital Sanskrit Buddhist Canon, Stotra section, text no. 16:",
    "XXbst-108u:1143": " Avalokiteśvarāṣṭottaraśatanāmastotram om namo 'valokiteśvarāya",
    "XXbst-108u:1144": " padmasattva mahāpadma lokeśvara maheśvara /",
    "XXbst-108u:1145": " avalokiteśa dhīrāgrya vajradharma namo 'stu te // BuSto_16.1 //",
    "XXbst-108u:1146": " dharmarāja mahāśuddha sattvarāja mahāmate /",
    "XXbst-108u:1147": " padmātmaka mahāpadma padmanātha namo 'stu te // BuSto_16.2 //",
    "XXbst-108u:1148": " padmodbhava supadmābha padmaśuddha suśodhaka /",
    "XXbst-108u:1149": " vajrapadma supadmāṅka padmapadma namo 'stu te // BuSto_16.3 //",
    "XXbst-108u:1150": " mahāviśva mahāloka mahākāya mahopama /",
    "XXbst-108u:1151": " mahādhīra mahāvīra mahāśaure namo 'stu te // BuSto_16.4 //",
    "XXbst-108u:1152": " sattvāśaya mahāyāna mahāyoga pitāmaha /",
    "XXbst-108u:1153": " śambhu śaṅkara śuddhārtha buddhapadma namo 'stu te // BuSto_16.5 //",
    "XXbst-108u:1154": " dharmatattvārtha saddharma śuddhaddharmaṃ sudharmakṛt /",
    "XXbst-108u:1155": " mahādharma sudharmāgrya dharmacakra namo 'stu te // BuSto_16.6 //",
    "XXbst-108u:1156": " buddhasattva susattvāgrya dharmasattva susattvadhṛk /",
    "XXbst-108u:1157": " sattvottama susattvajña sattvasattva namo 'stu te // BuSto_16.7 //",
    "XXbst-108u:1158": " avalokiteśa nāthāgrya mahānātha vilokita /",
    "XXbst-108u:1159": " ālokaloka lokārtha lokanātha namo 'stu te // BuSto_16.8 //",
    "XXbst-108u:1160": " lokākṣarākṣara mahā akṣarāgryākṣaropama /",
    "XXbst-108u:1161": " akṣarākṣara sarvākṣa cakrākṣara namo 'stu te // BuSto_16.9 //",
    "XXbst-108u:1162": " padmahasta mahāhasta samāśvāsaka dāyaka /",
    "XXbst-108u:1163": " buddhadharma mahābuddha buddhātmaka namo 'stu te // BuSto_16.10 //",
    "XXbst-108u:1164": " buddharūpa mahārūpa vajrarūpa surupavit /",
    "XXbst-108u:1165": " dharmāloka sutejāgrya lokāloka namo 'stu te // BuSto_16.11 //",
    "XXbst-108u:1166": " padmaśrīnātha nāthāgrya dharmaśrīnātha nāthavān /",
    "XXbst-108u:1167": " brahyanātha mahābrahma brahmaputra namo 'stu te // BuSto_16.12 //",
    "XXbst-108u:1168": " dīpa dīpāgrya dīpogra dīpāloka sudīpaka /",
    "XXbst-108u:1169": " dīpanātha mahādipa buddhadīpa namo 'stu te // BuSto_16.13 //",
    "XXbst-108u:1170": " buddhābhiṣikta buddhāgrya buddhaputra mahābudha /",
    "XXbst-108u:1171": " buddhābhiṣekamurddhāgrya buddhabuddha namo 'stu te // BuSto_16.14 //",
    "XXbst-108u:1172": " buddhacakṣo mahācakṣo dharmacakṣo mahekṣaṇa /",
    "XXbst-108u:1173": " samādhijñānasarvasva vajranetra namo 'stu te // BuSto_16.15 //",
    "XXbst-108u:1174": " evaṃ sarvātmanā gauṇaṃ nāmnāmaṣṭaśataṃ tava /",
    "XXbst-108u:1175": " bhāvayet stunuyādvāpi lokaiśvaryamavāpnuyāt // BuSto_16.16 //",
    "XXbst-108u:1176": " āryāvalokiteśvaranāmāṣṭottaraśatādhyeṣaṇāstotraṃ samāptam //",
    "XXbst-108u:1177": " Digital Sanskrit Buddhist Canon, Stotra section, text no. 17:",
    "XXbst-108u:1178": " Bhadracarīpraṇidhānastotram atha khalu samantabhadro bodhisattvo mahāsattvaḥ evameva lokadhātuparamparānabhilāpyānabhilāpya buddhakṣetraparamāṇurajaḥsamān kalpān kalpaprasarānabhidyotyamāno bhūyasyā mātrayā gāthābhigītena praṇidhānamakārṣīt -",
    "XXbst-108u:1179": " yāvata keci daśaddiśi loke sarvatriyadhvagatā narasiṃhāḥ /",
    "XXbst-108u:1180": " tānahu vandami sarvi aśeṣān kāyatu vāca manena prasannaḥ // BuSto_17.1 //",
    "XXbst-108u:1181": " kṣetrarajopamakāyapramāṇaiḥ sarvajināna karomi praṇāmam /",
    "XXbst-108u:1182": " sarvajinābhimukhena manena bhadracarīpraṇidhānabalena // BuSto_17.2 //",
    "XXbst-108u:1183": " ekarajāgri rajopamabuddhā buddhasutāna niṣaṇṇaku madhye /",
    "XXbst-108u:1184": " evamaśeṣata dharmatadhātuṃ sarvadhimucyami pūrṇajinebhi // BuSto_17.3 //",
    "XXbst-108u:1185": " teṣu ca akṣayavarṇasamudrān sarvasvarāṅgasamudrarutebhiḥ /",
    "XXbst-108u:1186": " sarvajināna guṇān bhaṇamānastān sugatān stavamī ahu sarvān // BuSto_17.4",
    "XXbst-108u:1187": " puṣpavarebhi ca mālyavarebhirvādyavilepanachatravarebhiḥ /",
    "XXbst-108u:1188": " dīpavarebhi ca dhūpavarebhiḥ pūjana teṣa jināna karomi // BuSto_17.5 //",
    "XXbst-108u:1189": " vastravarebhi ca gandhavarebhiścūrṇapuṭebhi ca merusamebhiḥ /",
    "XXbst-108u:1190": " sarvaviśiṣṭaviyūhavarebhiḥ pūjana teṣa jināna karomi // BuSto_17.6 //",
    "XXbst-108u:1191": " yā ca anuttarapūja udārā tānadhimucyami sarvajinānām /",
    "XXbst-108u:1192": " bhadracarī adhimuktibalena vandami pūjayamī jinasarvān // BuSto_17.7 //",
    "XXbst-108u:1193": " yacca kṛtaṃ mayi pāpu bhaveyyā rāgatu dveṣatu mohavaśena /",
    "XXbst-108u:1194": " kāyatu vāca manena tathaiva taṃ pratideśayamī ahu sarvam // BuSto_17.8 //",
    "XXbst-108u:1195": " yacca daśaddiśi puṇya jagasya śaikṣa aśaikṣapratyekajinānām /",
    "XXbst-108u:1196": " buddhasutānatha sarvajinānāṃ taṃ anumodayamī ahu sarvam // BuSto_17.9 //",
    "XXbst-108u:1197": " ye ca daśaddiśi lokapradīpā bodhivibuddha asaṃgataprāptāḥ /",
    "XXbst-108u:1198": " tānahu sarvi adhyeṣami nāthān cakru anuttaru vartanatāyai // BuSto_17.10",
    "XXbst-108u:1199": " ye 'pi ca nirvṛti darśitukāmāstānabhiyācami prāñjalibhūtaḥ /",
    "XXbst-108u:1200": " kṣetrarajopamakalpa nihantu sarvajagasya hitāya sukhāya // BuSto_17.11 //",
    "XXbst-108u:1201": " vandanapūjanadeśanatāya modanadhyeṣaṇayācanatāya /",
    "XXbst-108u:1202": " yacca śubhaṃ mayi saṃcitu kiṃcidbodhayi nāmayamī ahu sarvam // BuSto_17.12",
    "XXbst-108u:1203": " pūjita bhontu atītaka buddhā ye ca dhriyanti daśaddiśi loke /",
    "XXbst-108u:1204": " ye ca anāgata te laghu bhontu pūrṇamanoratha bodhivibuddhāḥ // BuSto_17.13",
    "XXbst-108u:1205": " yāvata keci daśaddiśi kṣetrāste pariśuddha bhavantu udārāḥ /",
    "XXbst-108u:1206": " bodhidrumendragatebhi jinebhirbuddhasutebhi ca bhontu prapūrṇāḥ //",
    "XXbst-108u:1207": " yāvata keci daśaddiśi sattvāste sukhitā sada bhontu arogāḥ /",
    "XXbst-108u:1208": " sarvajagasya ca dharmiku artho bhontu pradakṣiṇu ṛdhyatu āśāḥ //",
    "XXbst-108u:1209": " bodhicariṃ ca ahaṃ caramāṇo bhavi jātismaru sarvagatīṣu /",
    "XXbst-108u:1210": " sarvasu janmasu cyutyupapattī pravrajito ahu nityu bhaveyyā // BuSto_17.16",
    "XXbst-108u:1211": " sarvajinānuśikṣayamāṇo bhadracariṃ paripūrayamāṇaḥ /",
    "XXbst-108u:1212": " śīlacariṃ vimalāṃ pariśuddhāṃ nityamakhaṇḍamachidra careyam // BuSto_17.17",
    "XXbst-108u:1213": " devarutebhi ca nāgarutebhiryakṣakumbhāṇḍamanuṣyarutebhiḥ /",
    "XXbst-108u:1214": " yāni ca sarvarutāni jagasya sarvaruteṣvahu deśayi dharmam // BuSto_17.18",
    "XXbst-108u:1215": " ye khalu pāramitāsvabhiyukto bodhiyi cittu na jātu vimuhyet /",
    "XXbst-108u:1216": " ye 'pi ca pāpaka āvaraṇāyāsteṣu parikṣayu bhotu aśeṣam // BuSto_17.19 //",
    "XXbst-108u:1217": " karmatu kleśatu mārapathāto lokagatīṣu vimuktu careyam /",
    "XXbst-108u:1218": " padma yathā salilena aliptaḥ sūryaśaśī gaganeva asaktaḥ // BuSto_17.20 //",
    "XXbst-108u:1219": " sarvi apāyadukhāṃ praśamanto sarvajagat sukhi sthāpayamānaḥ /",
    "XXbst-108u:1220": " sarvajagasya hitāya careyaṃ yāvata kṣetrapathā diśatāsu // BuSto_17.21 //",
    "XXbst-108u:1221": " sattvacariṃ anuvartayamānoi bodhicariṃ paripūrayamāṇaḥ /",
    "XXbst-108u:1222": " bhadracariṃ ca prabhāvayamānaḥ sarvi anāgatakalpa careyam // BuSto_17.22",
    "XXbst-108u:1223": " ye ca sabhāgata mama caryāye tebhi samāgamu nityu bhaveyyā /",
    "XXbst-108u:1224": " kāyatu vācatu cetanato cā ekacari praṇidhāna careyam // BuSto_17.23 //",
    "XXbst-108u:1225": " ye 'pi ca mitrā mama hitakāmā bhadracarīya nidarśayitāraḥ /",
    "XXbst-108u:1226": " tebhi samāgamu nityu bhaveyyā tāṃśca ahaṃ na virāgayi jātu // BuSto_17.24",
    "XXbst-108u:1227": " saṃmukha nityamahaṃ jina paśye buddhasutebhi parīvṛtu nāthān /",
    "XXbst-108u:1228": " teṣu ca pūja kareyu udārāṃ sarvi anāgatakalpamakhinnaḥ // BuSto_17.25 //",
    "XXbst-108u:1229": " dhārayamāṇu jināna saddharmaṃ bodhicariṃ paridīpayamānaḥ /",
    "XXbst-108u:1230": " bhadracariṃ ca viśodhayamānaḥ sarvi anāgatakalpa careyam // BuSto_17.26 //",
    "XXbst-108u:1231": " sarvabhaveṣu ca saṃcaramāṇaḥ puṇyatu jñānatu akṣayaprāptaḥ /",
    "XXbst-108u:1232": " prajñaupāyasamādhivimokṣaiḥ sarvaguṇairbhavi akṣayakośaḥ // BuSto_17.27 //",
    "XXbst-108u:1233": " ekarajāgri rajopamakṣetrā tatra ca kṣetri acintiyabuddhān /",
    "XXbst-108u:1234": " buddhasutāna niṣaṇṇaku madhye paśyiya bodhicariṃ caramāṇaḥ // BuSto_17.28",
    "XXbst-108u:1235": " evamaśeṣata sarvadiśāsu bālapatheṣu triyadhvapramāṇān /",
    "XXbst-108u:1236": " buddhasamudra tha kṣetrasamudrānotari cārikakalpasamudrān // BuSto_17.29",
    "XXbst-108u:1237": " ekasvarāṅgasamudrarutebhiḥ sarvajināna svarāṅgaviśuddhim /",
    "XXbst-108u:1238": " sarvajināna yathāśayaghoṣān buddhasarasvatimotari nityam // BuSto_17.30 //",
    "XXbst-108u:1239": " teṣu ca akṣayaghoṣaruteṣu sarvatriyadhvagatāna jinānām /",
    "XXbst-108u:1240": " cakranayaṃ parivartayamāno buddhibalena ahaṃ praviśeyam // BuSto_17.31 //",
    "XXbst-108u:1241": " ekakṣaṇena anāgatasarvān kalpapraveśa ahaṃ praviśeyam /",
    "XXbst-108u:1242": " ye 'pi ca kalpa triyadhvapramāṇāstān kṣaṇakoṭipraviṣṭa careyam //",
    "XXbst-108u:1243": " ye ca triyadhvagatā narasiṃhāstānahu paśyiya ekakṣaṇena /",
    "XXbst-108u:1244": " teṣu ca gocarimotari nityaṃ māyagatena vimokṣabalena // BuSto_17.33 //",
    "XXbst-108u:1245": " ye ca triyadhvasukṣetraviyūhāstānabhinirhari ekarajāgre /",
    "XXbst-108u:1246": " evamaśeṣata sarvadiśāsu otari kṣetraviyūha jinānām // BuSto_17.34 //",
    "XXbst-108u:1247": " ye ca anāgata lokapradīpāsteṣu vibudhyana cakrapravṛttim /",
    "XXbst-108u:1248": " nirvṛtidarśananiṣṭha praśāntiṃ sarvi ahaṃ upasaṃkrami nāthān //",
    "XXbst-108u:1249": " ṛddhibalena samantajavena jñānabalena samantamukhena /",
    "XXbst-108u:1250": " caryabalena samantaguṇena maitrabalena samantagatena // BuSto_17.36 //",
    "XXbst-108u:1251": " puṇyabalena samantaśubhena jñānabalena asaṅgagatena /",
    "XXbst-108u:1252": " prajñaupāyasamādhibalena bodhibalaṃ samudānayamānaḥ // BuSto_17.37 //",
    "XXbst-108u:1253": " karmabalaṃ pariśodhayamānaḥ kleśabalaṃ parimardayamānaḥ /",
    "XXbst-108u:1254": " mārabalaṃ abalaṃ karamāṇaḥ pūrayi bhadracarībala sarvān // BuSto_17.38 //",
    "XXbst-108u:1255": " kṣetrasamudra viśodhayamānaḥ sattvasamudra vimocayamānaḥ /",
    "XXbst-108u:1256": " dharmasamudra vipaśyayamāno jñānasamudra vigāhayamānaḥ // BuSto_17.39 //",
    "XXbst-108u:1257": " caryasamudra viśodhayamānaḥ praṇidhisamudra prapūrayamāṇaḥ /",
    "XXbst-108u:1258": " buddhasamudra prapūjayamānaḥ kalpasamudra careyamakhinnaḥ // BuSto_17.40",
    "XXbst-108u:1259": " ye ca triyadhvagatāna jinānāṃ bodhicaripraṇidhānaviśeṣāḥ /",
    "XXbst-108u:1260": " tānahu pūrayi sarvi aśeṣāt bhadracarīya bibudhyiya bodhim // BuSto_17.41",
    "XXbst-108u:1261": " jyeṣṭhaku yaḥ sutu sarvajinānāṃ yasya ca nāma samantatabhadraḥ /",
    "XXbst-108u:1262": " tasya vidusya sabhāgacarīye nāmayamī kuśalaṃ imu sarvam // BuSto_17.42 //",
    "XXbst-108u:1263": " kāyatu vāca manasya viśuddhiścaryaviśuddhyatha kṣetraviśuddhiḥ /",
    "XXbst-108u:1264": " yādṛśanāmana bhadravidusya tādṛśa bhotu samaṃ mama tena // BuSto_17.43 //",
    "XXbst-108u:1265": " bhadracarīya samantaśubhāye mañjuśiripraṇidhāna careyam /",
    "XXbst-108u:1266": " sarvi anāgata kalpamakhinnaḥ pūrayi tāṃ kriya sarvi aśeṣām // BuSto_17.44",
    "XXbst-108u:1267": " no ca pramāṇu bhaveyya carīye no ca pramāṇu bhaveyya guṇānām /",
    "XXbst-108u:1268": " apramāṇu cariyāya sthihitvā jānami sarvi vikurvitu teṣām // BuSto_17.45 //",
    "XXbst-108u:1269": " yāvata niṣṭha nabhasya bhaveyyā sattva aśeṣata niṣṭha tathaiva /",
    "XXbst-108u:1270": " karmatu kleśatu yāvata niṣṭhā tāvata niṣṭha mama praṇidhānam //",
    "XXbst-108u:1271": " ye ca daśaddiśi kṣetra anantā ratnaalaṃkṛtu dadyu jinānām /",
    "XXbst-108u:1272": " divya ca mānuṣa saukhyaviśiṣṭāṃ kṣetrarajopama kalpa dadeyam //",
    "XXbst-108u:1273": " yaśca imaṃ pariṇāmanarājaṃ śrutva sakṛjjanayedadhimuktim /",
    "XXbst-108u:1274": " bodhivarāmanuprārthayamāno agru viśiṣṭa bhavedimu puṇyam // BuSto_17.48 //",
    "XXbst-108u:1275": " varjita tena bhavanti apāyā varjita tena bhavanti kumitrāḥ /",
    "XXbst-108u:1276": " kṣipru sa paśyati taṃ amitābhaṃ yasyimu bhadracari praṇidhānam //",
    "XXbst-108u:1277": " lābha sulabdha sajīvitu teṣāṃ svāgata te imu mānuṣajanma /",
    "XXbst-108u:1278": " yādṛśu so hi samantatabhadraste 'pi tathā nacireṇa bhavanti // BuSto_17.50",
    "XXbst-108u:1279": " pāpaka pañca anantariyāṇi yena ajñānavaśena kṛtāni /",
    "XXbst-108u:1280": " so imu bhadracariṃ bhaṇamānaḥ kṣipru parikṣayu neti aśeṣam // BuSto_17.51",
    "XXbst-108u:1281": " jñānatu rūpatu lakṣaṇataśca varṇatu gotratu bhotirūpetaḥ /",
    "XXbst-108u:1282": " tīrthikamāragaṇebhiradhṛṣyaḥ pūjitu bhoti sa sarvatriloke // BuSto_17.52",
    "XXbst-108u:1283": " kṣipru sa gacchati bodhidrumendraṃ gatva niṣīdati sattvahitāya /",
    "XXbst-108u:1284": " buddhyati bodhi pravartayi cakraṃ dharṣati māru sasainyaku sarvam //",
    "XXbst-108u:1285": " yo imu bhadracaripraṇidhānaṃ dhārayi vācayi deśayito vā /",
    "XXbst-108u:1286": " buddhavijānati yo 'tra vipāko bodhi viśiṣṭa ma kāṅkṣa janetha //",
    "XXbst-108u:1287": " mañjuśirī yatha jānati śūraḥ so ca samantatabhadra tathaiva /",
    "XXbst-108u:1288": " teṣu ahaṃ anuśikṣayamāṇo nāmayamī kuśalaṃ imu sarvam // BuSto_17.55 //",
    "XXbst-108u:1289": " sarvatriyadhvagatebhi jinebhiryā pariṇāmana varṇita agrā /",
    "XXbst-108u:1290": " tāya ahaṃ kuśalaṃ imu sarvaṃ nāmayamī vara bhadracarīye // BuSto_17.56 //",
    "XXbst-108u:1291": " kālakriyāṃ ca ahaṃ karamāṇo āvaraṇān vinivartiya sarvān /",
    "XXbst-108u:1292": " saṃmukha paśyiya taṃ amitābhaṃ taṃ ca sukhāvatikṣetra vrajeyam //",
    "XXbst-108u:1293": " tatra gatasya imi praṇidhānā āmukhi sarvi bhaveyyu samagrā /",
    "XXbst-108u:1294": " tāṃśca ahaṃ paripūrya aśeṣān sattvahitaṃ kariyāvata loke // BuSto_17.58 //",
    "XXbst-108u:1295": " tahi jinamaṃḍali śobhaniramye padmavare rūcire upapannaḥ /",
    "XXbst-108u:1296": " vyākaraṇaṃ ahu tatra labheyyā saṃmukhato amitābhajinasya // BuSto_17.59 //",
    "XXbst-108u:1297": " vyākaraṇaṃ pratilabhya ca tasmin nirmita koṭiśatebhiranekaiḥ /",
    "XXbst-108u:1298": " sattvahitāni bahūnyahu kuryāṃ dikṣu daśasvapi buddhibalena // BuSto_17.60",
    "XXbst-108u:1299": " bhadracaripraṇidhāna paṭhitvā yatkuśalaṃ mayi saṃcitu kiṃcit /",
    "XXbst-108u:1300": " ekakṣaṇena samṛdhyatu sarvaṃ tena jagasya śubhaṃ praṇidhānam //",
    "XXbst-108u:1301": " bhadracariṃ pariṇāmya yadāptaṃ puṇyamanantamatīva viśiṣṭam /",
    "XXbst-108u:1302": " tena jagadvayasanaughanimagnaṃ yātvamitābhapuriṃ varameva // BuSto_17.62",
    "XXbst-108u:1303": " śrī bhadracarīprāṇidhānastotraṃ samāptam //",
    "XXbst-108u:1304": " Digital Sanskrit Buddhist Canon, Stotra section, text no. 18:",
    "XXbst-108u:1305": " Bhaktiśatakam",
    "XXbst-108u:1306": " mahāpaṇḍita-rāmacandrabhāratīviracitam",
    "XXbst-108u:1307": " namastasmai bhagavate 'rhate samyaksaṃbuddhāya jñānaṃ yasya samastavastuviṣayaṃ yasyānavadyaṃ",
    "XXbst-108u:1308": " yasmin rāgalavo 'pi naiva na punardveṣo na mohastathā /",
    "XXbst-108u:1309": " yasyāheturanantasattvasukhadā 'nalpā kṛpāmādhurī /",
    "XXbst-108u:1310": " buddho vā giriśo 'thavā sa bhagavān tasmai namaskurmahe // BuSto_18.1 //",
    "XXbst-108u:1311": " devaḥ śambhurna vairī harirapi na ripuḥ kevalī no sapatno nodāsīnaḥ svayambhurna ca punarapare te pare vāsavādyāḥ /",
    "XXbst-108u:1312": " śāstā buddho na bandhurjagati na janako naikagotraikajātiḥ kintveṣāṃ vītarāgo bhavati sakalavid yaḥ sudhībhiḥ sa sevyaḥ // BuSto_18.2",
    "XXbst-108u:1313": " brahmā vidyābhibhūto duradhigamamahāmāyayāliṅgito 'sau",
    "XXbst-108u:1314": " viṣṇū rāgātirekānnijavapuṣi dhṛtā pārvatau śaṅkareṇa /",
    "XXbst-108u:1315": " vītāvidyo vimāyo jagati sa bhagavān vītarāgo munīndraḥ kaḥ sevyo buddhimadbhirvadata vadata me bhrātarasteṣu muktyai //",
    "XXbst-108u:1316": " brāhmaṃ vaiṣṇavamaiśvarañca bahudhā labdhvā padaṃ hetutaiḥ",
    "XXbst-108u:1317": " (taḥ) saṃsāre vata saṃsaranti punarapyekāntaduḥkhāspade /",
    "XXbst-108u:1318": " kintairdehabhṛtāmapāyabahalairādyantavadbhiḥ padais tasmānnityamanādimadhyanidhanaṃ bauddhaṃ padaṃ prārthyatām // BuSto_18.4",
    "XXbst-108u:1319": " cidākāraṃ sūkṣmaṃ vibhuviśadamākārarahitaṃ nirīhaṃ nīrūpaṃ niravadhikṛpābījamajaram /",
    "XXbst-108u:1320": " samastajñaṃ sarvopadhirahitamaiśyādamṛtadaṃ jitānaṅgaiḥ sevyaṃ bhavatu mama tadvastu śaraṇam aṇīyo 'ṇoḥ kleśāpratihatamanantaṃ ca mahato",
    "XXbst-108u:1321": " mahīyo māhātmyapravijitajagadbhūrikaruṇam /",
    "XXbst-108u:1322": " dvibāhuṃ nirbāhuṃ dvipadamapadaṃ satrivadānam dvinetraṃ nirnetraṃ saguṇamaguṇaṃ tattu śaraṇam sadānandaṃ tathyaṃ sarasahṛdayaṃ sūktisadanaṃ satāṃ sevyaṃ samyaksamadhigatatattvaṃ samamanaḥ",
    "XXbst-108u:1323": " svataḥ siddhaṃ sādhyaṃ sakalaphaladaṃ saumyavadanaṃ sadīyaṃ sarvīyaṃ bhavatu mama tad vastu śaraṇam // BuSto_18.7 //",
    "XXbst-108u:1324": " svayambhūtābhijñaṃ bhavabhayaharaṃ bhītirahitaṃ sphuradbhāgyo bhogojjhitamahatavīryaṃ madanajit",
    "XXbst-108u:1325": " caturmārgaṃ śuddhaprakṛti ca tathākartṛkamidaṃ mudaṃ lokotkṛṣṭāmatanu tanutāṃ vastu jagatām kvacinnīlaṃ pītaṃ kvacidapi ca raktaṃ kvacidapi kvaciccandracchāyaṃ kvacidapi ca māñjiṣṭharuciram",
    "XXbst-108u:1326": " kvacit prābhāsvaryyaṃ yadayati ca varṇavyatikarā-",
    "XXbst-108u:1327": " cchikhāṣaṭkaṃ taistairdadhadupari tadvastu śaraṇam // BuSto_18.9 //",
    "XXbst-108u:1328": " parābhedyaṃ jāmbūnadarūciravarṇaṃ triśaraṇaṃ triyānaṃ triprajñaṃ tribhuvanaśaraṇyaṃ trivacanam",
    "XXbst-108u:1329": " kṛpāpātraṃ mandasmitamaruṇasaccīvaradharaṃ kṛtadhyānaṃ siddhāsanaghaṭitapād vastu śaraṇam prasannaṃ phullendīvaranayanayugmaṃ tripiṭakaṃ muhurvyākurvāṇaṃ suranaragaṇebhyaḥ karuṇayā",
    "XXbst-108u:1330": " paraṃ śāntaṃ svarṇopalarajataloṣṭreṣu ca samaṃ dṛśāṃ navyātithyaṃ bhavatu mama tad vastu śaraṇam śaraṇamiti sadagraṃ sādhu gacchāmi buddhaṃ śaraṇamiti virāgāgrīyamanvemi dharmam /",
    "XXbst-108u:1331": " śaraṇamiti gaṇānāmagriyaṃ yāmi saṃghaṃ śaraṇamiti punastriṃ dvitrivāraṃ vrajāmi // BuSto_18.12",
    "XXbst-108u:1332": " punarapi śaraṇaṃ vrajāmi buddhaṃ punarapi lokaguruṃ guruṃ karomi /",
    "XXbst-108u:1333": " punarapi kathayāmi naumi vande, tvayi mama gautama naiva tṛptirāste //",
    "XXbst-108u:1334": " tribhuvanamasakṛnnirūpya yuṣmatpadasarasīruhareṇumāśrito 'ham /",
    "XXbst-108u:1335": " śaraṇamayamayañca daivatamme gatiraparā mama nāsti nāsti nāsti //",
    "XXbst-108u:1336": " anityamakhilaṃ duḥkhamanātmeti pravādine /",
    "XXbst-108u:1337": " namo buddhāya dharmāya saṅghāya ca namo namaḥ // BuSto_18.15 //",
    "XXbst-108u:1338": " bho vītarāga bhagavaṃstava pādameva vande munīndra muhurevamimaṃ pravande /",
    "XXbst-108u:1339": " bhūyaḥ punaḥ punarimaṃ parataḥ parastāt pārśvadvayorupari dikṣu vidikṣu vande // BuSto_18.16",
    "XXbst-108u:1340": " gatamiha bhavatā pathā ca yena sthitamapi yatra ca yatra vā niṣaṇṇam /",
    "XXbst-108u:1341": " śayitamapi munīndra yatra yogāt tadapi śataṃ praṇamāmi puṇyatīrtham //",
    "XXbst-108u:1342": " samajani bhagavān svayaṃ sma yasmin sakalamabodhi ca yatra dharmacakram /",
    "XXbst-108u:1343": " viśadataramadīpi yatra yasminnamṛtamapūri tadapyahaṃ namāmi // BuSto_18.18",
    "XXbst-108u:1344": " sarvajñacakrasarasīruharājahaṃsa kundendusundararuciṃ suravṛndavandyam /",
    "XXbst-108u:1345": " saddharmacakrasahajaṃ janapārijātaṃ śrīdantadhātumamalaṃ praṇamāmi bhaktyā // BuSto_18.19",
    "XXbst-108u:1346": " nāgālayopari dharālayacakravālamūrdhni trikūṭagatakāñcanaśailaśṛṅge /",
    "XXbst-108u:1347": " bodhidrumūlanihitākṣayadhātubimbaṃ vibhrannamāmi śirasā jinacaityamagram",
    "XXbst-108u:1348": " haimālavālavalayāntaratnavedhī vajrāsanollasitamūlamagendrabodham /",
    "XXbst-108u:1349": " yaṃ prāpya māravijayānupadaṃ prapede sarvajñatāṃ sa bhagavān tamahaṃ namāmi // BuSto_18.21",
    "XXbst-108u:1350": " mūrddhan buddhaṃ nama tvaṃ śravaṇa śṛṇu sadā dharmamadvaidhavādi proktaṃ sarvatra rūpaṃ nayana nirupamaṃ paśya jighrāṅaghripadmam /",
    "XXbst-108u:1351": " ghrāṇa tvaṃ cārkabandhoḥ stuhi sakhi rasane śrīghanaṃ pūjayethāḥ siddhaṃ pāṇe vrajāṅghre jinasadanamadasmadguṇaṃ citta cintya //",
    "XXbst-108u:1352": " buddho dharmaśca saṃghastritayamiti mahānargharatnaṃ mumukṣo-",
    "XXbst-108u:1353": " radyārabhyāhamasmai tribhavabhayabhide sandadāmyātmabhājam /",
    "XXbst-108u:1354": " eṣo 'haṃ tatparaḥ syāmparamayanamito nāsti me satyametat syāmasyāhantu śiṣyastridaśanutamidaṃ koṭikṛtvo namāmi // BuSto_18.23 //",
    "XXbst-108u:1355": " nāhaṃ lābhārcanārthī na ca bhayacakito nāpi satkīrtikāmo na tvaṃ dharmāṃśuvaṃśaprabhava iti mune nāpi vidyāśayā te /",
    "XXbst-108u:1356": " pāramparyānnaca tvāṃ śaraṇamupagataḥ kintu te sārvajanyaṃ samyagjñānaṃ samīkṣya tvayi bhavajaladhiṃ santarītuṃ pravṛttaḥ //",
    "XXbst-108u:1357": " tvadvairāgyasamastabhūtakaruṇā prajñādinānāguṇa-",
    "XXbst-108u:1358": " sphūrjjaccandanapaṅkasindhupatito gantuṃ kṣamo nānyataḥ /",
    "XXbst-108u:1359": " bhūpā vā yadi daṇḍayanti vibudhā nindanti vā bāndhavā muñcanti kṣaṇamapyahaṃ jina pitarjīvāmi na tvāṃ vinā // BuSto_18.25 //",
    "XXbst-108u:1360": " svarge vā vasatirmamāstu niraye tiryakṣu kiṃ vāsure pretānāṃ nagare 'thavā narapure kvāpyanyataḥ karmaṇā /",
    "XXbst-108u:1361": " bho sarvajña tatastatastava guṇān karṇāmṛtasyandino niṣpāpānavalambatāṃ mama mano nānyā sukhaprārthanā tavaivāhaṃ dāso guṇapaṇagṛhīto 'smi bhavatā tavaivāhaṃ śiṣyaḥ svavacanavinīto 'smi bhavatā",
    "XXbst-108u:1362": " tavaivāhaṃ putraḥ smṛtikṛtasukhastadgatigato guro buddhasvāmin mama janaka māṃ pāhi bhavataḥ pitā mātā bhrātā tvamasi bhaginī tvaṃ ca vipadi sthiraṃ mitraṃ bandhuḥ prabhuramṛtadīkṣāgurutamaḥ",
    "XXbst-108u:1363": " tvamaiśvaryyaṃ bhogo tvamasi dhanadhānyaṃ ca mahimā yaśo vidyā prāṇastvamasi mama sarvajña sakalam // BuSto_18.28 //",
    "XXbst-108u:1364": " vītarāja munīndra dayāmbudhe sugata bhagnabṛhadbhavapañjara /",
    "XXbst-108u:1365": " adhigatāmṛta buddha mano 'mbujaṃ mama tavānagha gandhakuṭīyatām //",
    "XXbst-108u:1366": " anātmanyanitye 'śubhe duḥkhaduḥkhe durante 'tra saṃsāracakre bhramantam /",
    "XXbst-108u:1367": " tvamekosi māṃ trātumīśo dayābdhe prabho 'taḥ prasīda prasīda prasīda //",
    "XXbst-108u:1368": " prasīdeśa deveśa lokeśa jiṣṇo jagadvandya madvandya sadvandya buddha /",
    "XXbst-108u:1369": " aghore bhavāre smarāre tamore tavaivāsmi bhakto vapurvāṅmanobhiḥ //",
    "XXbst-108u:1370": " sa tava kulasutaḥ sa eva bhaktaḥ sa bhavati śāsanadhūrvahaḥ sa śiṣyaḥ /",
    "XXbst-108u:1371": " sa ca śaraṇagataḥ sa eva dāsaḥ kathamapi yo na vilaṅghayet tavājñām //",
    "XXbst-108u:1372": " jagadupakṛtireva buddha! pūjā tadapakṛtistava lokanātha! pīḍā /",
    "XXbst-108u:1373": " jina jagadapakṛt kathaṃ na lajje gaditumahaṃ tava pādapadmabhaktaḥ //",
    "XXbst-108u:1374": " dhanajanavibhavāsudeharājyaṃ yadupakṛte śatadhā tvayā pradattam /",
    "XXbst-108u:1375": " tamahitamapakartturasya lokaṃ kva mama kṛpā muditā kva vā ca maitrī //",
    "XXbst-108u:1376": " upapatimasatīva cittavṛttirvrajati bhavantamapāsya pañcakāmam /",
    "XXbst-108u:1377": " api ca viṣayiṇo na mokṣasiddhiḥ kimu karavāṇi munīndra dehi dāsyam //",
    "XXbst-108u:1378": " priyatama puruṣottamāgrabuddha śramahara siddha jagatprasiddhakīrte /",
    "XXbst-108u:1379": " bhava śaraṇamanuttaraprasādin pratipadamasmi tavaiva dāsadāsaḥ //",
    "XXbst-108u:1380": " daśabala kalikāladurbalo 'haṃ ciraduritārṇavatuṅgabhaṅgamagnaḥ /",
    "XXbst-108u:1381": " tava kathamanuyāmi dharmanāvaṃ jina mama dehi kṛpākarāvalambam //",
    "XXbst-108u:1382": " praṇatiriyamanekaśastavāhaṃ bahu bhavaduḥkhamavekṣya bhītibhītaḥ /",
    "XXbst-108u:1383": " dhara gurutaratṛṣṇayā patantaṃ jina mama dehi kṛpākarāvalambam //",
    "XXbst-108u:1384": " jagati tava kṛpā hi nirviśeṣā prapavatayā jina māṃ ca doṣaduṣṭam /",
    "XXbst-108u:1385": " alamahamiaha no sukhī bhavendurna samakaraścaratīva sādhvasādhve(dhvoḥ) //",
    "XXbst-108u:1386": " upacitabahumohajātamandhaṃ vigatadayaṃ vigatātmabandhugandham /",
    "XXbst-108u:1387": " apagataguṇavidyamudgatāghaṃ janamavivekamavāśu dīnabandho // BuSto_18.40",
    "XXbst-108u:1388": " akaravamuruduṣkṛtaṃ purā yad mama vapuṣā manasā ca cetasā ca /",
    "XXbst-108u:1389": " anukalamakhilaṃ pralīyatāṃ tat tava caraṇasmaraṇena sarvavedin //",
    "XXbst-108u:1390": " sugata tava puraḥ puraḥ pṛthivyāṃ madhuramate patito 'smi daṇḍanatyā /",
    "XXbst-108u:1391": " akuśalamakhilaṃ tavānubhāvāt prapatatu notpatatāt punaḥ sahaiva //",
    "XXbst-108u:1392": " tava caraṇasarojameva vande tava padapaṅkajameva pūjayāmi /",
    "XXbst-108u:1393": " tava padayugameva bhāvaye 'haṃ tava padameva sadaiva daivataṃ me //",
    "XXbst-108u:1394": " kamapi na kathayāmi nārcayāmi kamapi na naumi na cintayāmi nehe /",
    "XXbst-108u:1395": " kamapi na śaraṇaṃ vrajāmi hitvā tava caraṇaṃ pitarasmi kiṅkaraste //",
    "XXbst-108u:1396": " sadasi sadasi vāci siddhaṃ pathi pathi sadmani sadmanīha buddham /",
    "XXbst-108u:1397": " bhuvi bhuvi mama vāri vāri cetaḥ kalayatu nityamimaṃ hi lokanātham //",
    "XXbst-108u:1398": " aviratamavalokayāmi buddhaṃ gatarajasā manasāpi cakṣuṣeva /",
    "XXbst-108u:1399": " svapimi niśi nidhāya yaddhṛdi tvāṃ na mama samaṃ virahastvayā ta eva //",
    "XXbst-108u:1400": " mama tadiha dinaṃ hi durdinaṃ syād aśitaghanasthagitaṃ na durdinaṃ me /",
    "XXbst-108u:1401": " yadamṛtasamabuddharatnanāma smṛtirahitaṃ dinamasya mā tadastu //",
    "XXbst-108u:1402": " amṛtada ṣaḍabhijña dharmarāja tribhuvanavandya munīndra gotameti /",
    "XXbst-108u:1403": " aharaharanukīrttyate nṛbhiryairahamahitānapi tānnamāmi dhanyān //",
    "XXbst-108u:1404": " daśabala jina siddha vajrabuddhe sugata tathāgata buddha śākyasiṃha /",
    "XXbst-108u:1405": " iti nigadati yaḥ kvacit kadācit tamabhinamāmyapi dāsavaṃśajātam //",
    "XXbst-108u:1406": " madanajita parājitebhya śāstarvibhava vināyaka viśvavidvareṇya /",
    "XXbst-108u:1407": " kavivara vadatāṃvareśa śuddhodanasuta śākyamune mune prasīda //",
    "XXbst-108u:1408": " amṛtamapi nipīya nirjarendra punarapi te 'pi śunīstanaṃ dhayanti /",
    "XXbst-108u:1409": " sakṛdapi tava vāksudhārasajño na viśati jātu sa mātureva garbham //",
    "XXbst-108u:1410": " ahamiha bhagavannalaṃ na soḍhuṃ jananajarāmaraṇā(ma)yādibādhām /",
    "XXbst-108u:1411": " kuru mama karuṇaṃ diśo na jāne guru tadavekṣya ca tiryagādiduḥkham //",
    "XXbst-108u:1412": " tadupari paricintya vṛddhakāle karacaraṇādidṛgādipāravaśyam /",
    "XXbst-108u:1413": " agatikamativepate mano me jina kimahaṃ karavai prabho prasīda //",
    "XXbst-108u:1414": " śravaṇapathagate 'pyadṛṣṭapūrve sukhakṛti vastuni yattanomi tṛṣṇām /",
    "XXbst-108u:1415": " aviratamata eva śāntibīje tvayi valate ramate mamātra cetaḥ // BuSto_18.54",
    "XXbst-108u:1416": " savipadi ramate na me mano 'taḥ suranaraśarmaṇi pūrvapūrvabhukte /",
    "XXbst-108u:1417": " anudinamanubhūya śarkarāyāmapi viratiṃ kurute hi dṛṣṭadoṣaḥ // BuSto_18.55",
    "XXbst-108u:1418": " karatalagatamapyamūlyacintāmaṇimavadhīrayatīṅgitena mūrkhaḥ /",
    "XXbst-108u:1419": " kathamahamapahāya buddharatnaṃ jagati dhanī guṇavāṃśca paṇḍitaśca //",
    "XXbst-108u:1420": " sa bhavati matimān sa nākulīnaḥ sa ca guṇavān sa ca kīrtimān sa śūraḥ /",
    "XXbst-108u:1421": " sa jagati mahitaḥ sukhī sa eva tvayi jina yasya suniścalāsti bhaktiḥ //",
    "XXbst-108u:1422": " api sakalamadhītamatra tena śrutamapi sarvamanuṣṭhitaṃ ca tena /",
    "XXbst-108u:1423": " api jitamajitena tena viśvaṃ tvayi jina yasya suniścalāsti bhaktiḥ //",
    "XXbst-108u:1424": " tyajati nijaparamparādareṇetarasamayasya jano na dṛṣṭa dṛṣṭim /",
    "XXbst-108u:1425": " asuharamapi gauraveṇa māturna khalu śiśurviṣamodakaṃ tu muñcet //",
    "XXbst-108u:1426": " kavivaramahamasmi paṇḍitaste jina na jahāmi kathannu kurgṛhītam /",
    "XXbst-108u:1427": " nudati hi tamasantatiṃ pravṛttāṃ mihiramarīcisahāyinī sudṛṣṭiḥ //",
    "XXbst-108u:1428": " sugatapadaparāṅmukhasya puṃsaḥ kimu tapasā yaśasā ca kiṃ kimanyaiḥ /",
    "XXbst-108u:1429": " sugatapadaparāṅnukhasya puṃsaḥ kimu tapasā yaśasā ca kiṃ kimanyaiḥ //",
    "XXbst-108u:1430": " sugatapadi na bhaktirasti yeṣāmajananireva mahītale 'stu teṣām /",
    "XXbst-108u:1431": " kathitamiha kṛtāgasāṃ narāṇāṃ nirayagatirniyataṃ na cānyato yat //",
    "XXbst-108u:1432": " viditasakalaśāstramunnatānāṃ kulabhavamuttamarupayauvanādyam /",
    "XXbst-108u:1433": " jina bhavadanupāsakaṃ nṛpāsaṃ tyajatu mano mala nīcavattu jātyā //",
    "XXbst-108u:1434": " parihṛtamadamānamatsarādiḥ sakaruṇaśīlasamādhimān vivekī /",
    "XXbst-108u:1435": " tava padadṛḍhabhaktirantyajo 'pi pratibhavamastu narottamaḥ sakhā me //",
    "XXbst-108u:1436": " vihitajinapadārcanasya bhakturdaśadivasānapi jīvitaṃ praśastam /",
    "XXbst-108u:1437": " na tu niyutasahasrakalpakoṭīrakṛtamunīndrapadābjapūjanasya // BuSto_18.65",
    "XXbst-108u:1438": " sa bhavati surasundarīsakho 'nyaiḥ kṛtamabhinandati vārcanaṃ ca bhaktyā /",
    "XXbst-108u:1439": " tridaśanaraguro tvadīyapūjāmagatitayā yadi kartumakṣamaḥ syāt //",
    "XXbst-108u:1440": " suruciramaticitracitrarūpaṃ nayanapathaṃ nayatīha yastavārcām /",
    "XXbst-108u:1441": " rahayati puruṣaṃ tamapyudāraṃ ciratarasañcitaduṣkṛtaṃ kavīndra //",
    "XXbst-108u:1442": " maṇikanakaśilādinirmitāṃ yaḥ praṇamati te pratimāṃ tayośca tulyam /",
    "XXbst-108u:1443": " phalamiha manasaśca samprasādādanuparataṃ jina yo 'grato namet tvām //",
    "XXbst-108u:1444": " sakṛdapi tava pādapadmapūjā vanakusumairapi yaḥ karoti dhīmān /",
    "XXbst-108u:1445": " avanatasurasaṃghamaulimālojjvalamamalaṃ śrayate tamādhipatyam //",
    "XXbst-108u:1446": " yadi bhavati sarūpamekacittakṣaṇaśaraṇodbhavapuṇyavṛndamuccaiḥ /",
    "XXbst-108u:1447": " gaṇaśaraṇa samantabhadrasādho 'khilanabhaso 'pyatiricyate tadā tat //",
    "XXbst-108u:1448": " tava guṇakathane tu yaḥ prasannastamanuviśanti mune guṇāstvadīyāḥ /",
    "XXbst-108u:1449": " udayati śaśini prasannamindūpalamiva tatkiraṇāvalītuṣāraḥ // BuSto_18.71",
    "XXbst-108u:1450": " sakṛdapi samadāyi deva kiñcid bhavaratimutsṛjatā janena tubhyam /",
    "XXbst-108u:1451": " sugata tadakhilān lunāti dhārā vadasiriva drumamāśravādidoṣān //",
    "XXbst-108u:1452": " kṛtamiha sukṛtaṃ mṛṣādṛśā yajjanayati tat kila tasya durvipākam /",
    "XXbst-108u:1453": " kṣitisalilarasaṃ svatiktabhāvaṃ nayati yathā picumardabījamuptam //",
    "XXbst-108u:1454": " tava padanaline nipatya bhūyo nipatati naiva caturṣvapāyakeṣu /",
    "XXbst-108u:1455": " nahi kuśalakaro naraḥ kadāpi kvacidapi durgatimeti nātha kaścit //",
    "XXbst-108u:1456": " iti bhavadupadeśato viditvā tava padapaṅkajapūjane rato 'smi /",
    "XXbst-108u:1457": " dṛḍhayatu bhagavān yuge yuge me kumatimudasya bhave bhave 'ryabhaktim //",
    "XXbst-108u:1458": " sthiramapi bhagavan kṣaṇaṃ tavoktau karacaraṇāni dṛgādi vairivargaḥ /",
    "XXbst-108u:1459": " vyathayati hṛdayaṃ balādvicālya tvamidamanāthamanīśa pāhi pāhi //",
    "XXbst-108u:1460": " yadi nayanamayaṃ vaśe vidhātuṃ yatati tadā dravati śravo yadā tat /",
    "XXbst-108u:1461": " tadanu rasana-nāsikāśarīrāṇyahaha parasparadurgrahāṇi caivam //",
    "XXbst-108u:1462": " gatiraticapalasya cetasaḥ syādiha nabhasīva nabhasvato 'surodhā /",
    "XXbst-108u:1463": " kabhamapi bhajate krameṇa dhairyaṃ ciaramidamabhyasanena saṃviraktyā //",
    "XXbst-108u:1464": " viśadamapi manaḥ svabhāvato me cirakṛtakilviṣakālimāhṛtaṃ syāt /",
    "XXbst-108u:1465": " kuśalajalalavaiḥ kathannu dhautaṃ bhavati mayedṛśacetasārjitaistaiḥ //",
    "XXbst-108u:1466": " śucitaravacanāmṛtapravāhaiḥ raghamalinīkṛtacittasantatiṃ mām /",
    "XXbst-108u:1467": " anadhivara nitāntamādhitaptaṃ sapadi viśodhaya daṇḍavannamāmi //",
    "XXbst-108u:1468": " sati sakalaguro mune prasanne kimiha durāpamamutra kiṃ durāpam /",
    "XXbst-108u:1469": " yadamalamanasastvadīyadāsāḥ surapatitāṃ manasāpi nādriyante // BuSto_18.81",
    "XXbst-108u:1470": " vidadhati bhayamindriyāṇi bhūmnā viṣayaviṣagrahaṇeṣu doṣadṛṣṭyā /",
    "XXbst-108u:1471": " nahi suviditabhāvidāhadoṣaḥ śiśurapi dīpaśikhāgrasaṅgṛhī syāt //",
    "XXbst-108u:1472": " na bhavati jina yāvadeṣa jīrṇo viṣayapiśācaniṣevaṇena tāvat /",
    "XXbst-108u:1473": " jhaṭiti sukṛtakarmaṇi prayojya svava śaraṇāgatavatsalāgataṃ mām //",
    "XXbst-108u:1474": " iadamapi yadi vedmi putradārasvatanugṛhādi marīcikāmbutulyam /",
    "XXbst-108u:1475": " sthagayati mamatā ca māmahantā tadapi hi mohavijṛmbhitaṃ garīyaḥ //",
    "XXbst-108u:1476": " ajani ca nijakāraṇena sarvaṃ nirasati jīryati naśyati svahetoḥ /",
    "XXbst-108u:1477": " ahamapi hi tathaiva dhātupuñjaḥ kathamahamasya kathaṃ mune mamedam //",
    "XXbst-108u:1478": " ātmabuddhiriha yasya jāyate sā ca tasya janayedahaṅkṛtim /",
    "XXbst-108u:1479": " sā tanoti sutarāṃ bhavaspṛhāṃ saiva mohajananī muhurmuhuḥ // BuSto_18.86",
    "XXbst-108u:1480": " tena karma kurute śubhāśubhaṃ taddhi duḥkhajanakaṃ bhavatraye /",
    "XXbst-108u:1481": " duḥkhamūlamata eva sātmadhīḥ tāṃ lunīhi jina me vaco 'sinā // BuSto_18.87",
    "XXbst-108u:1482": " atha sakalavidaṃ dayāsamudraṃ tribhuvanakāraṇakāraṇaṃ kulīnam /",
    "XXbst-108u:1483": " nikhilagatamanantamastiśāntiṃ munijanamānasahaṃsamīśamīḍe // BuSto_18.88",
    "XXbst-108u:1484": " snāne karmaṇi bhojane vitaraṇe ghrāṇe tathākarṇane dhyānasparśanadarśanādiṣu tathā sambhāṣaṇādāvapi",
    "XXbst-108u:1485": " prātaḥ sāyamatho divā ca niśi ca tvatpādapadme vibho cittaṃ me ramatāṃ munīndra satataṃ yūnāṃ yuvatyāmiva // BuSto_18.89 //",
    "XXbst-108u:1486": " matsvāmin madabhīṣṭakalpaviṭapin maddevate madguro manmātarmadupāsya matpriyasakhe matsadgate matpitaḥ /",
    "XXbst-108u:1487": " madvidye madaśeṣaduḥkhaśamakṛd madbhāvane mannidhe manmukte madudārabhāgya madaso madbuddha māṃ pālaya // BuSto_18.90 //",
    "XXbst-108u:1488": " brahmā jihmānano 'bhūd gururagururaharṇāyako 'nāyako 'sau",
    "XXbst-108u:1489": " viṣṇustṛṣṇāṃ prapede kavirakavirabhūdīśvaro 'nīśvaro 'pi /",
    "XXbst-108u:1490": " śeṣaḥ śeṣānubhāvastava sugata nutau khaṇḍitākhaṇḍaloktiḥ ko 'haṃ mūḍho varākastridaśanarapate kīrttane te guṇānām // BuSto_18.91 //",
    "XXbst-108u:1491": " daśadvayadhikaviṃśatisphuradaśītyanuvyañjanaiḥ mahāpuruṣalakṣaṇaṃ vapuṣi yasya dedīpyate /",
    "XXbst-108u:1492": " kalāmapi na ṣoḍaśīṃ bhajati tasya puṇyātmanaś caturmukhamukho gaṇo diviṣadāṃ nṛṇāṃ kā kathā mahendranavacāpavat kanakaparvate sarvataḥ sadā tava manoharaṃ sphurati suprabhāmaṇḍalam /",
    "XXbst-108u:1493": " dṛśo bhavati gocaraṃ tadiha yasya tasya tvarān tamastatimanuttamāṃ harati dūramantarbahiḥ rūpaṃ locanalobhanaṃ śravaṇayorānandasandohadā vāṇī viśvavimohakṛt tava kṛpāveśo 'tiśāntastava",
    "XXbst-108u:1494": " pāṇḍityaṃ prathitaṃ jagatsu bhagavan sarvajñanāmnaiva te sāmrājyasya ca yauvane nirasanaṃ vairāgyasīmā sphuṭam // BuSto_18.94 //",
    "XXbst-108u:1495": " śauryaṃ tvadviṣameṣu darpadalanādaṅgīkṛtaṃ daivataiḥ yadvāṇaiḥ sa surāsuraḥ pravijito loko 'yamośatkaram /",
    "XXbst-108u:1496": " vīryaṃ te prakaṭīcakāra nitarāṃ nirvāṇasākṣātkṛtiḥ kiṃ brūmo balavaibhavaṃ bhagavatastatte jagaddurvaham // BuSto_18.95 //",
    "XXbst-108u:1497": " yatra cchāgaturaṅgamāraṇavidhirvede 'pi taṃ nindasi premṇā prāṇabhṛtāmataḥ sakaruṇastvatto mahānnāparaḥ /",
    "XXbst-108u:1498": " evaṃ te guṇasampado na viṣayā buddherasūyātmanāṃ te mūḍhāḥ pralapanti hanta sugato madvedanindītyayam nirmajjatsurasundarīkucacalannirmandamandākinī-",
    "XXbst-108u:1499": " pheṇakṣīrasamudrakairavasakhī satkīrtilakṣmīstava /",
    "XXbst-108u:1500": " yannāliṅgati mandabhāgyamadhunā bhūyānna tenāpi me saṅgaḥ saṅgagadādivaidya bhagavanneṣāpi me prārthanā // BuSto_18.97 //",
    "XXbst-108u:1501": " ye tvāṃ gacchanti buddhaṃ śaraṇamiti na te durgatiṃ yānti santas tyaktvā kāyānmanuṣyānniratiśayasukhān te labhante 'tha divyān /",
    "XXbst-108u:1502": " duḥsvapno durnimittaṃ durahidurahitā durgrahā duṣṭasattvā duḥkhaṃ durvyādhayo 'pi kvacidiha kuśalān nopasarpanti caivam //",
    "XXbst-108u:1503": " chatraṃ brahmā vyadhātte maṇimayamamalaṃ cāmaraṃ cakrapāṇi-",
    "XXbst-108u:1504": " stotāro gadyapadyairharaguruphaṇinaḥ śāṅkhiko 'bhūnmahendraḥ /",
    "XXbst-108u:1505": " anye dīpodakumbhadhvajakusumalasatpāṇayo bhaktinamrās tasthurvyākhyāya dharmaṃ bhuvamavaruhataḥ svargataste munīndra //",
    "XXbst-108u:1506": " mātevāsīt parastrī bhavati paradhane na spṛhā yasya puṃso mithyāvādī na yaḥ syānna pibati madirāṃ prāṇino yo na hanyāt /",
    "XXbst-108u:1507": " maryādābhaṅgabhīruḥ sakaruṇahṛdayastyaktasarvābhimāno dharmātmā te sa eva prabhavati bhagavan pādapūjāṃ vidhātum // BuSto_18.100",
    "XXbst-108u:1508": " sarvaprāṇātipātāt paradhanaharaṇāt saṅgamādaṅganāyā mithyāvādācca madyādbhavati jagati yo 'kālabhutkternivṛttaḥ /",
    "XXbst-108u:1509": " saṅgītasraksugandhābharaṇavilasitāduccaśayyāsanād apyāsīddhīmān sa eva tridaśanaraguro tvatsuto nātra śaṅkā // BuSto_18.101",
    "XXbst-108u:1510": " śrotāpattyādimārgāḥ sadavayavayutā ghnanti rāgādidoṣān doṣāste chinnamūlā hatabhavagatayastatphalairyānti śāntim /",
    "XXbst-108u:1511": " mārgāṇāṃ kleśahāniḥ sadamṛtamajaraṃ kāraṇaṃ syānnavānāṃ dharmāṇāṃ hetureṣāṃ tava jina vacanaṃ tasya hetustvameva // BuSto_18.102",
    "XXbst-108u:1512": " viṃśatsatkāyadṛṣṭikṣitidharamamalajñānavajreṇa bhittvā rāgadveṣādipāpāntaduditamakhilaṃ karma conmūlayantaḥ /",
    "XXbst-108u:1513": " catvāro labdhamārgāstadanuguṇaphalāste 'pi catvāra evaṃ tvataścāṣṭāryasaṅghaḥ pṛthagiti na punaścintayāmo munīndra // BuSto_18.103",
    "XXbst-108u:1514": " api gagaṇamanantaṃ sarvasattvo 'pyanantaḥ",
    "XXbst-108u:1515": " sakalamidamanantaṃ cakravālaṃ viśālam /",
    "XXbst-108u:1516": " vadasi jina viditvānantayā jñānagatyā tava ca guṇamanantaṃ vedasī buddha caivam // BuSto_18.104",
    "XXbst-108u:1517": " bhagavati bhavatīti dhvaṃsakāriṇyamoghe bhavatu bhavatu bhaktirjanmajanmāntare 'pi /",
    "XXbst-108u:1518": " bhavatu bhavatu dharmaḥ sarvathā me 'nuśāstā",
    "XXbst-108u:1519": " bhavatu bhavatu saṃgho 'nuttarā puṇyabhūmiḥ // BuSto_18.105 //",
    "XXbst-108u:1520": " tribhuvanamahanīyaṃ tvāmabhiṣṭutya buddhaṃ viśadataramadabhraṃ puṇyamatrārjitaṃ yat /",
    "XXbst-108u:1521": " jagati sakalasattvāstena sambuddhabodhiṃ vidhutavividhapāpā bhāvanābhirvrajantu // BuSto_18.106",
    "XXbst-108u:1522": " bhāsvadbhānukulāmbujanmamihire rājādhirājeśvare śrīlaṅkādhipatau parākramabhuje nītyā mahīṃ śāsati /",
    "XXbst-108u:1523": " sadgauḍaḥ kavibhāratikṣitisuraḥ śrīrāmacandraḥ sudhīḥ śrītṛṇāmakarot sa bhaktiśatakaṃ dharmārthamokṣapradam śrīśākyamunerbhagavataḥ sarvajñasya paramopāsakena gauḍadeśīya-",
    "XXbst-108u:1524": " śrībauddhāgamacakravarttinā bhūsureṇācāryeṇa mahāpaṇḍitena viracitaṃ bhaktiśatakaṃ samāptam",
    "XXbst-108u:1525": " nṛpaḥ parākrāntibhujo mahībhujo śiromaṇiḥ paṇḍitamaṇḍalīsakhaḥ /",
    "XXbst-108u:1526": " sa rāmacandraṃ kavibhāratidvijaṃ cakāra bauddhāgamacakravartinam //",
    "XXbst-108u:1527": " buddho me jayatāṃ jinaḥ sa bhagavān taddeśanā nirmalā stheyāt sattvahitāya bhātu bhaṇitā saṅghastadādhārakaḥ",
    "XXbst-108u:1528": " laṅkeśapramukhāściaraṃ vasumatīṃ rakṣantu nityaṃ nṛpā varṣantu stanayitnavaśca samaye maitrīṃ labhantāṃ prajāḥ // BuSto_18.2 //",
    "XXbst-108u:1529": " tīrthagrāmapateryatestripiṭakācāryasya bhūpānvayā-",
    "XXbst-108u:1530": " cāryaśreṣṭhamunīśvarasya sugiraḥ śrīrāhulasvāminaḥ /",
    "XXbst-108u:1531": " śiṣyo yo 'varajaḥ sumaṅgalamunirdhīmān svayā bhāṣayā",
    "XXbst-108u:1532": " kāruṇyena munīndrabhaktiśatakavyākhyānamākhyātavān // BuSto_18.3 //",
    "XXbst-108u:1533": " namo buddhāya gurave namo dharmāya śāsine /",
    "XXbst-108u:1534": " namaḥ saṅghāya mahate tribhyo 'pi satataṃ namaḥ // BuSto_18.4 //",
    "XXbst-108u:1535": " siddhiḥ //",
    "XXbst-108u:1536": " Digital Sanskrit Buddhist Canon, Stotra section, text no. 19:",
    "XXbst-108u:1537": " Buddhabhaṭṭārakastotram om namo buddhāya saṃbuddhaṃ puṇḍarīkākṣaṃ sarvajñaṃ karuṇātmakam /",
    "XXbst-108u:1538": " samantabhadraṃ śāstāraṃ śākyasiṃhaṃ namāmyaham // BuSto_19.1 //",
    "XXbst-108u:1539": " śrīghanaṃ śrīmatiṃ śreṣṭhaṃ śītarāśiṃ śivaṃkaram /",
    "XXbst-108u:1540": " śrīmantaṃ śrīkaraṃ śāntaṃ śāntamūrtiṃ namāmyaham // BuSto_19.2 //",
    "XXbst-108u:1541": " nairātmyavādinaminduṃ niravadyaṃ nirāśrayam /",
    "XXbst-108u:1542": " śrutijñaṃ nirmalātmānaṃ nisthūlakaṃ namāmyaham // BuSto_19.3 //",
    "XXbst-108u:1543": " nirodhakaṃ nityajñānaṃ nirvikalpaṃ tathāgatam /",
    "XXbst-108u:1544": " niyataṃ nidhinākeśaṃ niṣprapañcaṃ namāmyaham // BuSto_19.4 //",
    "XXbst-108u:1545": " viśveśvaraṃ vimuktijñaṃ viśvarupaṃ vināyakam /",
    "XXbst-108u:1546": " viśvabrahma susampannaṃ vītarāgaṃ namāmyaham // BuSto_19.5 //",
    "XXbst-108u:1547": " vidyācaraṇasaṃpannaṃ viśveśaṃ vimalaprabham /",
    "XXbst-108u:1548": " vinimajñaṃ saviṣṭambhaṃ vītamohaṃ namāmyaham // BuSto_19.6 //",
    "XXbst-108u:1549": " durdāntadamakaṃ śāntaṃ śuddhaṃ śauddhodaniṃ munim /",
    "XXbst-108u:1550": " sugataṃ sugatiṃ saumyaṃ śubhrakīrtiṃ namāmyaham // BuSto_19.7 //",
    "XXbst-108u:1551": " yogeśvaraṃ daśabalaṃ lokajñaṃ lokapūjitam /",
    "XXbst-108u:1552": " lokācāryaṃ lokamūrtiṃ lokanāthaṃ namāmyaham // BuSto_19.8 //",
    "XXbst-108u:1553": " kanakamūrtiṃ karmābdhimakalaṅkaṃ kalādharam /",
    "XXbst-108u:1554": " kāntamūrtiṃ dayāpātraṃ kanakābhaṃ namāmyaham // BuSto_19.9 //",
    "XXbst-108u:1555": " mahāmatiṃ mahāvīryaṃ mahāvijñaṃ mahābalam /",
    "XXbst-108u:1556": " mahāmahaṃ mahādhairyaṃ mahābāhuṃ namāmyaham // BuSto_19.10 //",
    "XXbst-108u:1557": " ādyaṃ pavitraṃ tadbrahmamaparājitamadbhutam /",
    "XXbst-108u:1558": " āryaṃ parahitaṃ nāthamamitābhaṃ namāmyaham // BuSto_19.11 //",
    "XXbst-108u:1559": " devadevaṃ mahādevaṃ divyaṃ vanditamavyayam /",
    "XXbst-108u:1560": " pramāṇabhūtaṃ deveśaṃ divyarūpaṃ namāmyaham // BuSto_19.12 //",
    "XXbst-108u:1561": " paramārthaṃ parajyotiṃ paramaṃ parameśvaram /",
    "XXbst-108u:1562": " bhāvābhāvakaraṃ śreṣṭhaṃ bhagavantaṃ namāmyaham // BuSto_19.13 //",
    "XXbst-108u:1563": " caturmārādivijitaṃ tattvajñaṃ śaṃkaraṃ śivam /",
    "XXbst-108u:1564": " tattvasāraṃ sadācāraṃ sārthavāhaṃ namāmyaham // BuSto_19.14 //",
    "XXbst-108u:1565": " jitendriyaṃ jitakleśaṃ jinendraṃ puruṣottamam /",
    "XXbst-108u:1566": " uttamaṃ satpadaṃ brahma puṇyakṣetraṃ namāmyaham // BuSto_19.15 //",
    "XXbst-108u:1567": " etaiḥ stutvā muniśreṣṭhaṃ narā vigatakalmaṣāḥ /",
    "XXbst-108u:1568": " prāpnuvanti padaṃ mokṣaṃ divyaṃ tvatha sanātanam // BuSto_19.16 //",
    "XXbst-108u:1569": " yastvidaṃ paṭhate nityaṃ prātarūtthāya paṇḍitaḥ /",
    "XXbst-108u:1570": " nāmnāmaṣṭottaraśataṃ pavitraṃ pāpanāśanam // BuSto_19.17 //",
    "XXbst-108u:1571": " labhate cepsitān bhogān saumanasyena varṇitān /",
    "XXbst-108u:1572": " vyādhayo 'pi na bādhyante pātakaṃ ca vinaśyati // BuSto_19.18 //",
    "XXbst-108u:1573": " āyurārogyamaiśvaryasarvamokṣasamanvitaḥ /",
    "XXbst-108u:1574": " medhāvī ca tathā vāgmī jāyate janmajanmani // BuSto_19.19 //",
    "XXbst-108u:1575": " buddhabhaṭṭārakasya brahmāviracitaṃ stotraṃ samāptam //",
    "XXbst-108u:1576": " Digital Sanskrit Buddhist Canon, Stotra section, text no. 20:",
    "XXbst-108u:1577": " Buddhagaṇḍīstavaḥ",
    "XXbst-108u:1578": " ācārya-aśvaghoṣakṛtaḥ",
    "XXbst-108u:1579": " yaḥ pūrvaṃ bodhimūle ravigamanapathe māragānnṛtyagītān gaṃgau gaṃgau gagaṃgau ghaghanaghanamṛdudvandvamantrairajasraiḥ",
    "XXbst-108u:1580": " yaḥ strībhirdivyarūpairuparatarabhituṃ dūdubhirdurbhidūrbhiḥ kṣobhaṃ naivābhiyātaḥ suranaranamitaḥ pātu vaḥ śākyasiṃhaḥ // BuSto_20.1",
    "XXbst-108u:1581": " yaḥ kandarpāṅganānāṃ kakahakahakahā hāhaheti prahāsai-",
    "XXbst-108u:1582": " ryaḥ sphītāḍambarāṇāṃ taṭiti taṭataṭā tātaṭīti pralāpaiḥ /",
    "XXbst-108u:1583": " kutkud budbud kukūcit kukuhakuhakuhaiḥ kiṅkarāṇāṃ ca vāgbhi-",
    "XXbst-108u:1584": " rno trasyaḥ so 'stu saumyaḥ śrutasakalamalaḥ śāntaye vo munīndraḥ //",
    "XXbst-108u:1585": " bhrūkṣepāpāṅgabhaṅgaiḥ smaraśaravilasatpakṣmatārākṣipātaiḥ prauḍhānaṅgāṅganānāṃ lalitabhujalatālāsyalīlāyitāṅgaiḥ",
    "XXbst-108u:1586": " savrīḍaiḥ sasmitoktaiḥ kalamṛdumadhurāmodaramyairvacobhi-",
    "XXbst-108u:1587": " rbhrāntiṃ ceto na citraṃ smarabalajayino yasya tasmai namo 'stu //",
    "XXbst-108u:1588": " urvīṃ sañcālayantaḥ kharaśaranikaraiśchādayantoḥntarīkṣaṃ jvālābhiḥ krodhaṃvahnerjvalitadaśadiśaḥ kṣobhayanto 'mburāśim /",
    "XXbst-108u:1589": " helotkhātāsicakrakrakacapaṭuravārāviṇo māravīrāḥ maitrīśastreṇa yena prasabhamabhijitāḥ pātu vaḥ so munīndraḥ // BuSto_20.4",
    "XXbst-108u:1590": " visphūrjajjātakopaprakaṭitavikaṭāṭopanirghoṣaghoraṃ garjajjīmūtajālaprakaṭagajaghaṭāṭopabaddhāndhakāram",
    "XXbst-108u:1591": " kandarpoddāmavahnisphuradasikiraṇodbhāsitāśeṣaviśvaṃ puṣpeṣoḥ sainyamuccairjhaṭiti vighaṭitaṃ yena buddhaḥ sa vo 'vyāt //",
    "XXbst-108u:1592": " divyairākaṇaṃpūraiḥ kamaladalanibhaiḥ pakṣmalairlolatārair bhāvasnigdhairvidagdhaiḥ pracalitalalitaiḥ sasmitairbhrūvilāsaiḥ /",
    "XXbst-108u:1593": " netrairmārāṅganānāṃ parigatavalayairlohitāntairaśāntair nākṛṣṭaḥ sarvathā yastamahamṛṣivaraṃ vāntadoṣaṃ namāmi // BuSto_20.6 //",
    "XXbst-108u:1594": " nodbhrāntaṃ yasya cittaṃ sphuṭavikaṭasaṭāntotkaṭairlolajihvair māraiḥ śūlāgrahastairgajaturagamukhaiḥ siṃhaśārdūlavaktraiḥ /",
    "XXbst-108u:1595": " pradyumnaḥ kāmadevastṛṇavadagaṇito yena saṃrambhabhīruḥ saṃbuddhaḥ pātu yuṣmān vyapagatakaluṣo lokanātho munīndraḥ // BuSto_20.7",
    "XXbst-108u:1596": " akṣobhyā yasya buddhirdharaṇinaganadīsāgarāmbhodharadbhir garjadbhirmāravīrairvividhamukhaśatairghorarūpairanantaiḥ",
    "XXbst-108u:1597": " yenāsau puṣpaketustṛṇavadagaṇitaḥ sarvavid vītarāgaḥ sa śrīmān buddhavīraḥ kaluṣabhayaharaḥ pātu vo vītarāgaḥ // BuSto_20.8 //",
    "XXbst-108u:1598": " mārānīkairmahograirasiparaśudhanuḥśaktiśūlāgrahastair ulkāpātairanekairgahanapaṭuravairbhīṣaṇairbhīmanādaiḥ",
    "XXbst-108u:1599": " na kṣubdhaṃ yasya cittaṃ girisamamacalaṃ gāḍhaparyaṅkabandhaṃ taṃ vande vandanīyaṃ tribhavabhayaharaṃ buddhavīraṃ pravīram // BuSto_20.9",
    "XXbst-108u:1600": " uccairaṭṭāṭṭahāsaiḥ prakaṭapaṭubhaṭābaddhaghaṇṭai raṇadbhiḥ sāṭopāsphoṭaṭaṅkasphuṭajaṭilajaṭaiḥ kiṅkaraiḥ koṭarākṣaiḥ /",
    "XXbst-108u:1601": " bhagnaṃ kartu na śaktāḥ paṭupaṭahapaṭasphālanairyasya bodhau dṛptānāṃ gṛdhrakūṭe paṭupaṭahapaṭuḥ so 'stu vo buddhavīraḥ // BuSto_20.10",
    "XXbst-108u:1602": " kokaṇḍaṃ rāmakaṇḍaṃ pratibhayakuharaṃ darpadarpaṃ raṇāṇḍaṃ ḍimbaṃ ḍimbaṃ ḍaḍimbaṃ ḍuha ḍuhaka ḍuhaṃ tṛṃkhalastṛṃkhalastṛm /",
    "XXbst-108u:1603": " jhimbaṃ jhimbaṃ jhajhimbaṃ khamu khamu khamukhaṃ maṃkhu maṃkhuḥ khumaṃkhur ebhirdhvānairna bhītaḥ suravaranamitaḥ pātu vaḥ śākyasiṃhaḥ // BuSto_20.11",
    "XXbst-108u:1604": " yaṃ mārāṅgāradhārādharasamayasamārambhasaṃrambhayuktaṃ naktaṃ mārāṅganānāṃ mukhakamalavanaśrīvipakṣaikapakṣā",
    "XXbst-108u:1605": " samyaksaṃbodhilakṣmīḥ śaśinamiva śaratkaumudī saṃprapede tasyeyaṃ dharmadūtī dhvanati bhagavato dharmarājasya gaṇḍī // BuSto_20.12",
    "XXbst-108u:1606": " nighnannaprāptadṛṣṭiḥ kṣaṇamapi ca cirādantako yad durantaṃ tasminnikṣiptacittāḥ kuruta sucariteṣvādaraṃ sarvakāle /",
    "XXbst-108u:1607": " itthaṃ ratnatrayājñāmiva vadati muhuḥ prāṇināṃ yasya saiṣām eṣā śabdāyamānā prathitamukharadiṅmaṇḍalā dharmagaṇḍī // BuSto_20.13 //",
    "XXbst-108u:1608": " mārtaṇḍamaṇḍalamivoḍugaṇaṃ vijitya bhātīha tīrthikajanaṃ jinaśāsanaṃ ca /",
    "XXbst-108u:1609": " raṃramyate dharaṇimaṇḍalamaṇḍanasya gaṇḍī yamasya jayaḍiṇḍimavatpracaṇḍā // BuSto_20.14",
    "XXbst-108u:1610": " yasyātyantaṃ dṛḍhatvaṃ jami jami ḍuḍubhaṃ rañjitenālināliṃ ḍimbaṃ ḍimbaṃ ḍiḍimbaṃ ḍubhaḍubhaḍuḍubhaṃ nāḍivannāḍibhaṇḍam /",
    "XXbst-108u:1611": " ruṇḍaṃ ruṇḍaṃ ruruṇḍaṃ yaralava khakhumaṃ maṃkhumaṃkhuḥ khumaṃkhuḥ paśya tvaṃ jīvaloke daśabalabalinaḥ pīḍyate mārasainyam // BuSto_20.15 //",
    "XXbst-108u:1612": " bhūkampotkampajātā pracalitavasudhā kampate merurāja uttrastā devasaṃghā grahagaṇasahitā nāgarājāḥ samastāḥ /",
    "XXbst-108u:1613": " śrutvā gaṇḍīṃ pracaṇḍāṃ vividhabhayakarīṃ trāsanīṃ tairthikānāṃ bauddhānāṃ śāntihetoḥ pratiraṇati mahīṃ rāvayantīva sadyaḥ // BuSto_20.16",
    "XXbst-108u:1614": " eṣā vihāraśikhare pravirauti gaṇḍī meghasvanena kurute ca manojñaghoṣān /",
    "XXbst-108u:1615": " māteva vatsalatayā subahirgatāṃśca putrān samāhvayati bhojanakālagaṇḍī //",
    "XXbst-108u:1616": " saṃsāracakraparivartanatatparasya buddhasya sarvaguṇaratnavibhūṣitasya /",
    "XXbst-108u:1617": " nādaṃ karoti suradundubhitulyaghoṣā gaṇḍī samastaduritāni nivārayantī //",
    "XXbst-108u:1618": " eṣā hi gaṇḍī raṇate narāṇāṃ saṃbodhinī devanarāsurāṇām /",
    "XXbst-108u:1619": " bhadrāḥ śṛṇudhvaṃ sugatasya gaṇḍīmāpūritāṃ bhikṣugaṇaiḥ samagraiḥ //",
    "XXbst-108u:1620": " nāgaiḥ saṃvartakālakṣubhitajaladharākāravad vyomni kīrṇaiḥ kvāsmin vighvaṃsaśaṅkā bhayacakitajanaistatpratīkārahetoḥ",
    "XXbst-108u:1621": " kurvantyadyāpi yasyā dhvanimupaśamitāśeṣatīrthyāvalepaṃ sā gaṇḍī pātu yuṣmān sakalamunivaraiḥ sthāpitā dharmavṛddhyai //",
    "XXbst-108u:1622": " eṣā surāsuramahoragasatkṛtasya śāntiṃ parāmupagatasya tathāgatasya /",
    "XXbst-108u:1623": " gaṇḍī raṇatyamaradundubhitulyaghoṣān kṛtvānyatīrthyahṛdayāni vidārayantī",
    "XXbst-108u:1624": " puṇye tatparamānasā bhavata bhoḥ svargāpavargaprade pāpaṃ durgatidāyakaṃ kuruta mā lokāścalaṃ jīvitam /",
    "XXbst-108u:1625": " itthaṃ madhyavilīnabhṛṅgavirutaṃ yatnānnivāryaṃ mayā mārāreścaraṇābjayorvinihitaḥ puṣpāñjaliḥ pātu vaḥ // BuSto_20.22 //",
    "XXbst-108u:1626": " muñjadbhiḥ kusumāni tūryaraṇitairāpūrayadbhirdiśo jojokārapuraḥsaraiḥ suragaṇaiḥ śakrādibhiḥ sādaraiḥ /",
    "XXbst-108u:1627": " svargād yasya bhuvaṃ kilāvatarato dattānuyātrā ciraṃ tasyāvyāt karuṇānidherbhagavato gaṇḍī pracaṇḍā jagat // BuSto_20.23 //",
    "XXbst-108u:1628": " gatvā sapta padāni māturudarānniṣkrāntamātraḥ svayaṃ saṃsāraśravasaṃ mameti vacanaṃ provāca yo 'nanyadhīḥ /",
    "XXbst-108u:1629": " yasminnātmabhuve punastribhuvanaṃ bhrājiṣṇvabhivyāhṛtaṃ kuryādvaḥ sugatasya tasya jayino gaṇḍī tamaḥkhaṇḍinī // BuSto_20.24 //",
    "XXbst-108u:1630": " jitvā mārabalaṃ mahābhayakaraṃ kṛtvā ca doṣakṣayaṃ sarvajñaṃ padamāpa yat suruciraṃ tatraiva rātrau bahiḥ /",
    "XXbst-108u:1631": " tasyāśeṣaguṇākarasya sudhiyo buddhasya śuddhātmano gaṇḍī khaṇḍitacaṇḍakilviṣaharā bhūyād vibhūtyai nṛṇām // BuSto_20.25 //",
    "XXbst-108u:1632": " brahmā jihma ivābhavat suragururgarvaṃ jahau sarvathā śarvaḥ kharvamatirbabhūva bhagavān viṣṇuśca tūṣṇīṃ sthitaḥ /",
    "XXbst-108u:1633": " itthaṃ yadguṇakīrtaneṣu vibudhā yātā hriyā mūkatāṃ gaṇḍī tasya muneriyaṃ jayati vaḥ pāyādapāyājjagat brahmādityaśaśāṅkaśaṅkaraśatākṣopendrayakṣādayo gandharvoragakinnarāsurasamīrapretapīḍāmbarāḥ",
    "XXbst-108u:1634": " ye tiṣṭhantyamarā narā kṣititale pātālalokeṣu ca śrotuṃ dharmamimaṃ tathāgataguroḥ sarve samāyāntu te // BuSto_20.27 //",
    "XXbst-108u:1635": " yasyā janmani dīnahīnamatayaḥ prāpuḥ śucaṃ tīrthikāḥ harṣotkarṣaviśeṣavardhitadhiyo bauddhā dhṛtiṃ lebhire /",
    "XXbst-108u:1636": " yāmāsādya guṇāḥ prayānti vitatiṃ doṣā vrajanti kṣayaṃ sā gaṇḍī kalikālakalmaṣaharā bhūyād bhavadbhūtaye // BuSto_20.28 //",
    "XXbst-108u:1637": " yāṃ natvā vidhivad viśuddhamatayo gacchanti tuṅgāṃ gatiṃ yasyāḥ kṣiprataraṃ prayānti vivaśāḥ sarve vipakṣāḥ kṣayam /",
    "XXbst-108u:1638": " dhvastavyastasamastamohapaṭalā sā dharmagaṇḍī muneḥ saṃbhūyād bhavabhāvisādhvasabhide yuṣmākamāyuṣmatām śrutvā yāṃ patitā mahītalamalaṃ brahmādayaḥ svarbhuvaḥ kampante dharaṇīdharāḥ kṣitirapi kṣipraṃ gatā kṣmātalam /",
    "XXbst-108u:1639": " tīrthyānāṃ bhayakāriṇī parahitāyārambhaśuddhātmanāṃ bauddhānāmupaśāntaye sapadi sā saṃtāḍyatāṃ gaṇḍikā // BuSto_20.30 //",
    "XXbst-108u:1640": " prauḍhālīḍhābhiruḍho gurutaracaraṇakrāntagaurīstanāgraṃ sarvajñasyottarāṅgaṃ sphuṭavikaṭaśatā garjayan vajramukhyā /",
    "XXbst-108u:1641": " jvālāmālojjvalāṅgaṃ tribhuvanavivaravyāptahuṃkārabhīmo baddhavyābaddhamaulirjayati suranarādityacandrāsurendraḥ pīnottuṅgastanīnāṃ hariṇadṛśadṛśāṃ haṃsalīlāgatīnāṃ daṃ daṃ daṃ daṃ da daṃ daṃ tani tani tanitastālikā kāminīnām /",
    "XXbst-108u:1642": " tuṃ tuṃ tuṃ tuṃ tatuṃ tuṃ nakaṭinamabhito gītito gītavādyaiḥ ṭuṃ ṭuṃ ṭuṃ ṭuṃ ṭuṭuṃ ṭuṃ ṭumiti mitanatā hanyate gaṇḍikeyam //",
    "XXbst-108u:1643": " buddhagaṇḍī samāptā /",
    "XXbst-108u:1644": " kṛtiriyamācāryaśrī-aśvaghoṣapādānām //",
    "XXbst-108u:1645": " Digital Sanskrit Buddhist Canon, Stotra section, text no. 21:",
    "XXbst-108u:1646": " Buddhastotram om namo buddhāya namo 'stu buddhāya viśuddhabodhaye viśuddhadharmapratibhāsabuddhaye",
    "XXbst-108u:1647": " saddharmapuṇyopagatānubuddhaye bhavāgraśūnyāya viśuddhabuddhaye //",
    "XXbst-108u:1648": " aho aho buddhamanantatejasaṃ aho aho sāgaramerugulmam /",
    "XXbst-108u:1649": " aho aho buddhamanantagocaram audumbaraṃ puṣpamivātidurlabham // BuSto_21.2",
    "XXbst-108u:1650": " aho mahākāruṇikastathāgataḥ aho aho śākyakulasya ketuḥ /",
    "XXbst-108u:1651": " aho praṇamyaḥ sa narendrasūryo yenedṛśaṃ bhāṣitasūtramuttamam //",
    "XXbst-108u:1652": " anugrahārthaṃ sa hi sarvasattvān saddharmacaryāmupadiśya nūnam /",
    "XXbst-108u:1653": " śānteśvaraḥ śākyamunistathāgataḥ sattvottamaḥ śāntapuraṃ praviṣṭaḥ //",
    "XXbst-108u:1654": " gambhīraśāntaṃ virajāsamādhipadaṃ praviṣṭe jinabuddhagocare /",
    "XXbst-108u:1655": " śūnyāśca kāyāstvatha śrāvakāṇāṃ śūnyā vihārā dvipadottamānām // BuSto_21.5",
    "XXbst-108u:1656": " te sarvadharmā prakṛtiśca śūnyā sattvā hi śūnyā nahi jātu vidyate //",
    "XXbst-108u:1657": " nityaṃ ca nityaṃ ca jinaṃ smarāmi nityaṃ ca śocāmi jinasya darśanam /",
    "XXbst-108u:1658": " nityaṃ ca nityaṃ praṇidhiṃ karomi saṃbuddhapūjyasya ca darśanārtham //",
    "XXbst-108u:1659": " sthāpyeha nityaṃ dharaṇīṣu jānu śokābhitapto jinadarśanāya /",
    "XXbst-108u:1660": " odantakāruṇyavināyakastvamatīva tṛṣṇā sugatasya darśane // BuSto_21.8 //",
    "XXbst-108u:1661": " satāṃ varo yadvijahāra nityaṃ dadāhi me darśanatoyaśītalam /",
    "XXbst-108u:1662": " sattvāḥ satṛṣṇāstava rūpadarśane prahlādayainān karuṇājalena // BuSto_21.9",
    "XXbst-108u:1663": " kāruṇyabhāvaṃ kuru nātha nāyaka dadāhi me darśanaṃ saumyarūpam /",
    "XXbst-108u:1664": " tvaṃ pāhi trātarjagadekadeśitā śūnyāśca kāyāstvatha śrāvakāṇām //",
    "XXbst-108u:1665": " ākāśatulyā gaganasvabhāvā māyāmarīcyodakacandrakāyāḥ /",
    "XXbst-108u:1666": " sarve ca sattvāḥ sukhitasvabhāvā bhavantu bho nāyaka tvatprasādāt //",
    "XXbst-108u:1667": " bodhisattvasamuccayānāma kuladevatāviracitaṃ buddhastotraṃ samāptam //",
    "XXbst-108u:1668": " Digital Sanskrit Buddhist Canon, Stotra section, text no. 22:",
    "XXbst-108u:1669": " Caityavandanāstotram jātiṃ bodhiṃ prabalamatulaṃ dharmacakramaraṇye caitye cāryaṃ tribhuvananamitaṃ śrīmataṃ prātihāryam /",
    "XXbst-108u:1670": " sthāne caitye girinagaranibhe devadevāvatāraṃ vande bhaktyā praṇamitaśirasā nirvṛtā yena buddhāḥ vaiśālyāṃ dharmacakre prathitajinavare parvate gṛdhrakūṭe śrāvastyāṃ lumbikāyāṃ kuśinagaravare kāpilākhye ca sthāne /",
    "XXbst-108u:1671": " kauśalyāṃ sthūlakūṭe madhuravarapure nandagopāsarāte ye cānye dhātucaityā daśabalabalitā tān namasyāmi buddhān // BuSto_22.2 //",
    "XXbst-108u:1672": " kailāśe hemakūṭe himavati nilaye mandare merūśṛṅge pātāle vaijayante dhanapatinilaye siddhagandharvaloke brahmāṇḍe viṣṇubhūmyāṃ paśupatinagare candrasūryātireke ye cānye dhātucaityā daśabalavalitā tān namasyāmi buddhān // BuSto_22.3 //",
    "XXbst-108u:1673": " kāśmīre cīnadeśe khasatavarapure balkale siṃhale vā rātādye siṃhapoṭe satatamavirataṃ vallakhe kāpilākhye /",
    "XXbst-108u:1674": " nepāle kāmarūpe kuvasavarapure kāntiśobhāsarāte ye cānye dhātucaityā daśabalavalitā tān namasyāmi buddhān // BuSto_22.4 //",
    "XXbst-108u:1675": " ye ca syurdhātugarbhā daśabalatanujāḥ kumbhasaṃjñāśca caityāḥ aṅgārāḥ kṣārasthāne himarajatanumāstūparatnaprakāśam",
    "XXbst-108u:1676": " pātāle ye ca bhūmyāṃ giriśikharagatā ye ca vittāḥ samantād buddhānāṃ ye ca vimbāḥ pratidinasukṛtastān namasyāmi buddhān // BuSto_22.5",
    "XXbst-108u:1677": " śrī caityavandanā samāptā //",
    "XXbst-108u:1678": " Digital Sanskrit Buddhist Canon, Stotra section, text no. 23:",
    "XXbst-108u:1679": " Cakrasaṃvarastutiḥ",
    "XXbst-108u:1680": " (herukaviśuddhistotraṃ vā)",
    "XXbst-108u:1681": " om namaḥ śrīcakrasaṃvarāya śrīherukaṃ mahāvīraṃ cakrasaṃvarasaṃvaram /",
    "XXbst-108u:1682": " namāmi mārajetāraṃ ḍākinījālamā(nā)yakam // BuSto_23.1 //",
    "XXbst-108u:1683": " vande tāṃ vajravārāhīṃ mahārāgānurūpiṇīm /",
    "XXbst-108u:1684": " ḍākinīṃ ca tathā lāmāṃ khaṇḍarohāṃ ca rūpiṇīm // BuSto_23.2 //",
    "XXbst-108u:1685": " catvāro(tvare ')mṛtabhāṇḍāṃ ca bodhicittena pūritām /",
    "XXbst-108u:1686": " pullīramalayaśirasi pracaṇḍāṃ vajraḍākinīm // BuSto_23.3 //",
    "XXbst-108u:1687": " jālandharaśikhāṃ caiva caṇḍākṣīṃ gatakilviṣām /",
    "XXbst-108u:1688": " oḍiyānāhvaye sarve śrotre devīṃ prabhāvatīm // BuSto_23.4 //",
    "XXbst-108u:1689": " arbude pṛṣṭhavaṃśe tu mahānāsāṃ namāmyaham /",
    "XXbst-108u:1690": " godāvarīṃ pure vāme karṇe vīramatīṃ śubhām // BuSto_23.5 //",
    "XXbst-108u:1691": " rāmeśvarīṃ bhruvormadhye kharvarīṃ varavarṇinīm /",
    "XXbst-108u:1692": " devīkoṭṭe sthitāṃ maitre śrīmallaṅkeśvarīprabhām // BuSto_23.6 //",
    "XXbst-108u:1693": " mālave skandhadeśe tu drumacchāyāṃ namāmyaham /",
    "XXbst-108u:1694": " kāmarūpe kakṣadvaye devīmairāvatīṃ śubhām // BuSto_23.7 //",
    "XXbst-108u:1695": " oḍre stanadvaye vāpi śrīmahābhairavāṃ satīm /",
    "XXbst-108u:1696": " triśakunyāhvaye nābhau vāyuvegāṃ manoramām // BuSto_23.8 //",
    "XXbst-108u:1697": " kośale nāsikāgre vā surābhakṣīṃ namāmyaham /",
    "XXbst-108u:1698": " kaliṅge vadane ramye śyāmādevīṃ sanātanīm // BuSto_23.9 //",
    "XXbst-108u:1699": " lampāke kaṇṭhadeśe tu subhadrāṃ varasundarīm /",
    "XXbst-108u:1700": " kāñcīpretahṛdaye hayakarṇāṃ manoramām // BuSto_23.10 //",
    "XXbst-108u:1701": " himālaye pure meḍhre namasyāmi khagānanām /",
    "XXbst-108u:1702": " pretapuryāṃ tathā liṅge kauberyāṃ śasyanīśvarīm // BuSto_23.11 //",
    "XXbst-108u:1703": " gṛhadevatā gude sthāne khaṇḍarohāṃ manoharām /",
    "XXbst-108u:1704": " saurāṣṭre ūruyugale śauṇḍino sukhadāyinīm // BuSto_23.12 //",
    "XXbst-108u:1705": " suvarṇadvīpe jaṃghāyāṃ saṃsthitāṃ cakravarmiṇīm /",
    "XXbst-108u:1706": " nagare cāṅgulīsthāne suvīrāṃ varayoginīm // BuSto_23.13 //",
    "XXbst-108u:1707": " sindhau ca pādayoḥ pṛṣṭhe sthitāṃ devīṃ mahābalām /",
    "XXbst-108u:1708": " marau cāṅguṣṭhayugale ca saṃsthitāṃ cakravartinīm // BuSto_23.14 //",
    "XXbst-108u:1709": " kulatājānudvaye devīṃ mahāvīryā namāmyaham /",
    "XXbst-108u:1710": " khaṇḍakapālavīrādyāṃ svaprajñāśiṣṭavigrahām // BuSto_23.15 //",
    "XXbst-108u:1711": " mama bhaktyā mahāvīrāṃ kāyavākacittacakragām /",
    "XXbst-108u:1712": " kākatuṇḍīmulūkāsyāṃ śvānāsyāṃ śūkarānanām // BuSto_23.16 //",
    "XXbst-108u:1713": " yamadāḍhīṃ yamadūtīṃ yamadaṃṣṭrīṃ yamāntikām /",
    "XXbst-108u:1714": " etā devīrnamasyāmi digvidikṣu ca saṃsthitāḥ // BuSto_23.17 //",
    "XXbst-108u:1715": " vīravīreśvarīnāthaṃ herukaṃ parameśvaram /",
    "XXbst-108u:1716": " stutvedaṃ devatīcakraṃ yanmayopārjitaṃ śubham //",
    "XXbst-108u:1717": " tena puṇyena loko 'stu vajraḍāko jagadguruḥ // BuSto_23.18 //",
    "XXbst-108u:1718": " śrīcakrasaṃvarasya stutiḥ samāptā //",
    "XXbst-108u:1719": " Digital Sanskrit Buddhist Canon, Stotra section, text no. 24:",
    "XXbst-108u:1720": " Caṇḍikādaṇḍakastotram om namaḥ śrīcaṇḍikāyai ūṃ ūṃ ūṃ ugracaṇḍaṃ cacakitacakitaṃ caṃcarā(lā)",
    "XXbst-108u:1721": " durganetraṃ hūṃ hūṃ hūṃkārarūpaṃ prahasitavadanaṃ khaṅgapāśān dharantam /",
    "XXbst-108u:1722": " daṃ daṃ daṃ daṇḍapāṇiṃ ḍamaruḍimiḍimāṃ ḍaṇḍamānaṃ bhramantaṃ bhraṃ bhraṃ bhraṃ bhrāntanetraṃ jayatu vijayate siddhicaṇḍī namaste //",
    "XXbst-108u:1723": " ghraṃ ghraṃ ghraṃ ghorarūpaṃ ghughuritaghuritaṃ ghargharīnādaghoṣaṃ huṃ huṃ huṃ hāsyarūpaṃ tribhuvanadharitaṃ khecaraṃ kṣetrapālam /",
    "XXbst-108u:1724": " bhrūṃ bhrūṃ bhrūṃ bhūtanāthaṃ sakalajanahitaṃ tasya dehā (?) piśācaṃ hūṃ hūṃ hūṃkāranādaiḥ sakalabhayaharaṃ siddhicaṇḍī namaste // BuSto_24.2",
    "XXbst-108u:1725": " vraṃ vraṃ vraṃ vyomaghoraṃ bhramati bhuvanataḥ saptapātālatālaṃ kraṃ kraṃ kraṃ kāmarūpaṃ dhadhakitadhakitaṃ tasya haste triśūlam /",
    "XXbst-108u:1726": " druṃ druṃ druṃ durgarūpaṃ bhramati ca caritaṃ tasya dehasvarūpaṃ maṃ maṃ maṃ mantrasiddhaṃ sakalabhayaharaṃ siddhicaṇḍī namaste //",
    "XXbst-108u:1727": " jhaṃ jhaṃ jhaṃkārarūpaṃ jhamati jhamajhamā jhaṃjhamānā samantāt kaṃ kaṃ kaṃkāladhārī dhudhuritadhuritaṃ dhundhumārī kumārī /",
    "XXbst-108u:1728": " dhūṃ dhūṃ dhūṃ dhūmravarṇā bhramati bhuvanataḥ kālapāstriśūlaṃ taṃ taṃ taṃ tīvrarūpaṃ mama bhayaharaṇaṃ siddhicaṇḍī namaste // BuSto_24.4",
    "XXbst-108u:1729": " raṃ raṃ raṃ rāyarudraṃ rurudhitarudhitaṃ dīrghajihvākarālaṃ paṃ paṃ paṃ pretarūpaṃ samayavijayinaṃ sumbhadambhe nisumbhe /",
    "XXbst-108u:1730": " saṃgrāme prītiyāte jayatu vijayate sṛṣṭisaṃhārakārī hrīṃ hrīṃ hrīṃkāranāde bhavabhayaharaṇaṃ siddhicaṇḍī namaste // BuSto_24.5",
    "XXbst-108u:1731": " hūṃkārī kālarupī narapiśitamukhā sāndraraudrārajihve hūṃkārī ghoranāde paramaśiraśikhā hāratī piṅgalākṣe /",
    "XXbst-108u:1732": " paṅke jātābhijāte curu curu curute kāminī kāṇḍakaṇṭhe kaṅkālī kālarātrī bhagavati varade siddhicaṇḍī namaste // BuSto_24.6 //",
    "XXbst-108u:1733": " ṣṭrīṃ ṣṭrīṃ ṣṭrīṃkāranāde tribhuvananamite ghoraghorātighoraṃ kaṃ kaṃ kaṃ kālarūpaṃ ghughuritaghuritaṃ ghuṃ ghumā bindurūpī /",
    "XXbst-108u:1734": " dhūṃ dhūṃ dhūṃ dhūmravarṇā bhramati bhuvanataḥ kālapāśatriśūlaṃ taṃ taṃ taṃ tīvrarūpaṃ mama bhayaharaṇaṃ siddhicaṇḍī namaste // BuSto_24.7",
    "XXbst-108u:1735": " jhrīṃ jhrīṃ jhrīṃkāravṛnde pracaritamahasā vāmahaste kapḥlaṃ khaṃ khaṃ khaṃ khaṅgahaste ḍamaruḍimaḍimāṃ muṇḍamālāsuśobhām /",
    "XXbst-108u:1736": " ruṃ ruṃ ruṃ rudramālābharaṇavibhūṣitā dirghajihvā karālā devi śrī ugracaṇḍī bhagavati varade siddhicaṇḍī namaste // BuSto_24.8 //",
    "XXbst-108u:1737": " āruṇavarṇasaṅkāśā khaḍgapheṭakabindukā /",
    "XXbst-108u:1738": " kāmarūpī mahādevī ugracaṇḍī namo 'stute // BuSto_24.9 //",
    "XXbst-108u:1739": " śrī caṇḍikādaṇḍakastotraṃ samāptam //",
    "XXbst-108u:1740": " Digital Sanskrit Buddhist Canon, Stotra section, text no. 25:",
    "XXbst-108u:1741": " Catuḥṣaṣṭisaṃvarastotram śrīherukaṃ mahāvīraṃ viśuddhaṃ kuliśeśvaram /",
    "XXbst-108u:1742": " namāmi sarvabhāvena ḍākinīgaṇabhūṣitam // BuSto_25.1 //",
    "XXbst-108u:1743": " saṃvarāya namastubhyaṃ dvayākārāya namo namaḥ /",
    "XXbst-108u:1744": " cakrasthitāya devāya cakrasaṃvara te namaḥ // BuSto_25.2 //",
    "XXbst-108u:1745": " meṣavaktra namaste 'stu śivaśaktisvarūpiṇe /",
    "XXbst-108u:1746": " mahākrodhasvarūpāya meṣasaṃvara te namaḥ // BuSto_25.3 //",
    "XXbst-108u:1747": " aśvānanāya devāya ratikarmaratāya ca /",
    "XXbst-108u:1748": " bhuktimuktipradātre ca aśvasaṃvara te namaḥ // BuSto_25.4 //",
    "XXbst-108u:1749": " vyāghrāsyāya namastubhyaṃ śaktiyuktāya vai namaḥ /",
    "XXbst-108u:1750": " surāmāṃsarato nityaṃ vyāghrasaṃvara te namaḥ // BuSto_25.5 //",
    "XXbst-108u:1751": " kūrmāsyāya namastubhyaṃ surate saṃratāya ca /",
    "XXbst-108u:1752": " namo devādhidevāya kūrmasaṃvara te namaḥ // BuSto_25.6 //",
    "XXbst-108u:1753": " namāmi matsyavaktrāya mānavānāṃ hitāya vai /",
    "XXbst-108u:1754": " namo namaste deveśa matsyasaṃvara te namaḥ // BuSto_25.7 //",
    "XXbst-108u:1755": " makarākāravaktrāya mahāśaktidharāya ca /",
    "XXbst-108u:1756": " manovāñchāpradātre ca makarasaṃvara te namaḥ // BuSto_25.8 //",
    "XXbst-108u:1757": " saṃvarāyoṣṭravaktrāya śaktikāliṅgaṇāya ca /",
    "XXbst-108u:1758": " maithune tatparāyātha uṣṭrasaṃvara te namaḥ // BuSto_25.9 //",
    "XXbst-108u:1759": " namāmi gajavaktrāya yonau liṅgapradāya ca /",
    "XXbst-108u:1760": " namo bhagavate tubhyaṃ gajasaṃvara te namaḥ // BuSto_25.10 //",
    "XXbst-108u:1761": " maṇḍūkānananāthāya trailokyeśāya te namaḥ /",
    "XXbst-108u:1762": " namo devādhidevāya maṇḍūkasaṃvarāya ca // BuSto_25.11 //",
    "XXbst-108u:1763": " namāmi cāvivaktrāya nityaṃ ratiratāya ca /",
    "XXbst-108u:1764": " namaste devadeveśa ahisaṃvara te namaḥ // BuSto_25.12 //",
    "XXbst-108u:1765": " śukānanāya devāya dvayākārākāraśobhine /",
    "XXbst-108u:1766": " namo namaste bhīmāṅga śukasaṃvara te namaḥ // BuSto_25.13 //",
    "XXbst-108u:1767": " saṃvarāya namaste 'stu śaktiyuktāya vai namaḥ /",
    "XXbst-108u:1768": " siṃhānanāya vai nityaṃ siṃhasaṃvara te namaḥ // BuSto_25.14 //",
    "XXbst-108u:1769": " markaṭānanadevāya śakticumbanaratāya ca /",
    "XXbst-108u:1770": " namaste 'stu namaste 'stu harisaṃvara te namaḥ // BuSto_25.15 //",
    "XXbst-108u:1771": " śvānavaktra namaste 'stu śakticumbanakāriṇe /",
    "XXbst-108u:1772": " namaste bhagavan deva śvānasaṃvara te namaḥ // BuSto_25.16 //",
    "XXbst-108u:1773": " varāhāsyavarevāna bhagakrīḍanakāraka /",
    "XXbst-108u:1774": " namāmi śaktiyuktāya ghṛṣṭisaṃvara te namaḥ // BuSto_25.17 //",
    "XXbst-108u:1775": " jambukāsyāya devāya śaktikāliṅgaṇāya ca /",
    "XXbst-108u:1776": " sarvapāpaharāyaiva śivāsaṃvara te namaḥ // BuSto_25.18 //",
    "XXbst-108u:1777": " namāmi gṛdhravaktrāya duḥkhanāśāya te namaḥ /",
    "XXbst-108u:1778": " dvayākārasiddhidevāya gṛdhrasaṃvara te namaḥ // BuSto_25.19 //",
    "XXbst-108u:1779": " kākānanāya śuddhayakṣa śṛṅgārarūpadhāriṇe /",
    "XXbst-108u:1780": " namo bhagavate tubhyaṃ kākasaṃvara te namaḥ // BuSto_25.20 //",
    "XXbst-108u:1781": " ulūkavaktriṇe tubhyaṃ mahāsaukhyapradāya ca /",
    "XXbst-108u:1782": " yonimaithunakṛddevolūkasaṃvara te namaḥ // BuSto_25.21 //",
    "XXbst-108u:1783": " tārkṣyānanāya devāya tāriṇe bhavasāgarāt /",
    "XXbst-108u:1784": " namastubhyaṃ namastubhyaṃ namo garuḍasaṃvara // BuSto_25.22 //",
    "XXbst-108u:1785": " govaktrāya namastubhyaṃ gohatyāpāpahāriṇe /",
    "XXbst-108u:1786": " gotravṛddhipradātre ca dhenusaṃvara te namaḥ // BuSto_25.23 //",
    "XXbst-108u:1787": " gardabhākāravaktrāya gatāgatakṣayāya te /",
    "XXbst-108u:1788": " gaṇeśvarāya devāya kharasaṃvara te namaḥ // BuSto_25.24 //",
    "XXbst-108u:1789": " mahiṣāsyāya devāya mahāpralayakāriṇe /",
    "XXbst-108u:1790": " śaktiyuktāya devāya namao mahiṣasaṃvara // BuSto_25.25 //",
    "XXbst-108u:1791": " viḍālāsya namastubhyaṃ mūtrakūṇḍaprakrīḍine /",
    "XXbst-108u:1792": " śreṣṭhāya parameśāya namo mārjārasaṃvara // BuSto_25.26 //",
    "XXbst-108u:1793": " namāmi śālvavaktrāya dvayaṅgamekeva śobhitam /",
    "XXbst-108u:1794": " namāmi devadeveśa namaḥ śarabhasaṃvara // BuSto_25.27 //",
    "XXbst-108u:1795": " siddhāya siddharūpāya guṇāya guṇavartine /",
    "XXbst-108u:1796": " krauñcāsyāya namastubhyaṃ krauñcasaṃvara te namaḥ // BuSto_25.28 //",
    "XXbst-108u:1797": " ulkānanāya śuddhāya uttamāya namo namaḥ /",
    "XXbst-108u:1798": " ugrāya bhīmarūpāya ulkasaṃvara te namaḥ // BuSto_25.29 //",
    "XXbst-108u:1799": " haṃsavaktra namaste 'stu haṃsasvarasvarūpiṇe /",
    "XXbst-108u:1800": " haṃsaḥso 'haṃsvarūpāya haṃsasaṃvara te namaḥ // BuSto_25.30 //",
    "XXbst-108u:1801": " mṛgavaktrāya devāya namāmi parameśvara /",
    "XXbst-108u:1802": " ṛddhisiddhipradātre ca mṛgasaṃvara te namaḥ // BuSto_25.31 //",
    "XXbst-108u:1803": " śaktiyukta namaste 'stu cakravākānanāya ca /",
    "XXbst-108u:1804": " namaste cakavākākhyasaṃvarāya namo namaḥ // BuSto_25.32 //",
    "XXbst-108u:1805": " ajānanāya vīrāya avidyānāśine namaḥ /",
    "XXbst-108u:1806": " apavargaphalāptyarthamajasaṃvara te namaḥ // BuSto_25.33 //",
    "XXbst-108u:1807": " kukkuṭāsyāya devāya kulavṛddhikarāya ca /",
    "XXbst-108u:1808": " namaste kauṭukeśāya tubhyaṃ kukkuṭasaṃvara // BuSto_25.34 //",
    "XXbst-108u:1809": " kṛṣṇasārasavaktrāya namaste karmasambhava /",
    "XXbst-108u:1810": " kālanāśāya devāya eṇasaṃvara te namaḥ // BuSto_25.35 //",
    "XXbst-108u:1811": " mūṣānanāya pūrṇāya jñānadāya namo namaḥ /",
    "XXbst-108u:1812": " sarvadaityavināśaya mūṣasaṃvara te namaḥ // BuSto_25.36 //",
    "XXbst-108u:1813": " sālūkāsya namaste 'stu mānādivaradāya ca /",
    "XXbst-108u:1814": " siddhibuddhipradātre ca namaḥ sālūkasaṃvara // BuSto_25.37 //",
    "XXbst-108u:1815": " namaḥ kapolavaktrāya prajñopāyātmarūpiṇe /",
    "XXbst-108u:1816": " namaste 'stu mahāvīra kapotasaṃvarāya ca // BuSto_25.38 //",
    "XXbst-108u:1817": " namāmi grāhavaktrāya bhuktimuktipradāya ca /",
    "XXbst-108u:1818": " namo 'stu sarvabhūteśa grāhasaṃvara te namaḥ // BuSto_25.39 //",
    "XXbst-108u:1819": " namaste cihlavaktrāya namaste maithune rata /",
    "XXbst-108u:1820": " namaste bhagavan deva cihlasaṃvara te namaḥ // BuSto_25.40 //",
    "XXbst-108u:1821": " caṭakāsyāya devāya namaste 'stu jagadguro /",
    "XXbst-108u:1822": " namaste 'stu guṇādhīśa caṭakasaṃvara te namaḥ // BuSto_25.41 //",
    "XXbst-108u:1823": " sārasāsya namastubhyaṃ namaste guṇasāgara /",
    "XXbst-108u:1824": " namo bhagavate tubhyaṃ sārasasaṃvarāya ca // BuSto_25.42 //",
    "XXbst-108u:1825": " khañjanāsyāya devāya mahādevāya te namaḥ /",
    "XXbst-108u:1826": " nirvāṇapadadātre khañjarīṭasaṃvarāya ca // BuSto_25.43 //",
    "XXbst-108u:1827": " namaste kṣemakaryāsya bhuktimuktipradāya ca /",
    "XXbst-108u:1828": " namo bhagavate deva kṣemakarisaṃvarāya te // BuSto_25.44 //",
    "XXbst-108u:1829": " śaśakāsya namastubhyaṃ namaste bhuvaneśvara /",
    "XXbst-108u:1830": " karmapradāya te nityaṃ namaḥ śaśakasaṃvara // BuSto_25.45 //",
    "XXbst-108u:1831": " namo bhallūkavaktrāya ratikrīḍāparāya ca /",
    "XXbst-108u:1832": " kāryasiddhipradātre ca namo bhallūkasaṃvara // BuSto_25.46 //",
    "XXbst-108u:1833": " pikāsyāya namastubhyaṃ mantrasiddhikarāya ca /",
    "XXbst-108u:1834": " trilokeśāya sarvāya pikasaṃvara te namaḥ // BuSto_25.47 //",
    "XXbst-108u:1835": " namāmi vakavaktrāya śaktiyuktagaṇādhipa /",
    "XXbst-108u:1836": " namāmi devadeveśa vakasaṃvara te namaḥ // BuSto_25.48 //",
    "XXbst-108u:1837": " khaṅgivaktrāya devāya sarvadā śirasā namaḥ /",
    "XXbst-108u:1838": " namo 'stu parameśāya khaṅgisaṃvara te namaḥ // BuSto_25.49 //",
    "XXbst-108u:1839": " karkaṭāsya namastubhyaṃ namaḥ saṃsārahetave /",
    "XXbst-108u:1840": " pāpapuñjavināśāya namaḥ karkaṭasaṃvara // BuSto_25.50 //",
    "XXbst-108u:1841": " namaḥ śallakivaktrāya sarvadoṣanivāriṇe /",
    "XXbst-108u:1842": " saṃsārapāśanāśāya namaḥ śallakisaṃvara // BuSto_25.51 //",
    "XXbst-108u:1843": " vṛścikāsya namastubhyaṃ balakalyāṇadāya ca /",
    "XXbst-108u:1844": " namo namaste devāya namo vṛścikasaṃvara // BuSto_25.52 //",
    "XXbst-108u:1845": " alivaktrāya devāya alimodāya te namaḥ /",
    "XXbst-108u:1846": " alilokavināśāya alisaṃvara te namaḥ // BuSto_25.53 //",
    "XXbst-108u:1847": " jāhakāsya namaste 'stu janamohakṛtāya vai /",
    "XXbst-108u:1848": " jayakalyāṇadātre ca namo jāhakasaṃvara // BuSto_25.54 //",
    "XXbst-108u:1849": " camarīvaktra te nityaṃ cāturyaphaladāyine /",
    "XXbst-108u:1850": " caturvargapradātre ca namaścamarisaṃvara // BuSto_25.55 //",
    "XXbst-108u:1851": " sīmnivaktranamastubhyaṃ siddhitvaphaladāyine /",
    "XXbst-108u:1852": " namo bhagavate nityaṃ sīmnisaṃvara te namaḥ // BuSto_25.56 //",
    "XXbst-108u:1853": " namāmi godhavaktrāya namaste bhīmavikrama /",
    "XXbst-108u:1854": " namaste divyanetrāya godhāsaṃvara te namaḥ // BuSto_25.57 //",
    "XXbst-108u:1855": " cakorāsya namastubhyaṃ cāñcalyadoṣanāśaka /",
    "XXbst-108u:1856": " namo bhagavate tubhyaṃ cakorasaṃvarāya ca // BuSto_25.58 //",
    "XXbst-108u:1857": " godhikāsyāya satataṃ sṛṣṭisaṃhārakariṇe /",
    "XXbst-108u:1858": " namaste paramānanda godhikāsaṃvarāya ca // BuSto_25.59 //",
    "XXbst-108u:1859": " madhumākṣikavaktrāya namaste mānadāyaka /",
    "XXbst-108u:1860": " sarvajñāya pareśāya namo mākṣikasaṃvara // BuSto_25.60 //",
    "XXbst-108u:1861": " pataṅgavaktra te nityaṃ parameśa namaḥ sadā /",
    "XXbst-108u:1862": " divyāya divaseśāya namaḥ pataṅgasaṃvara // BuSto_25.61 //",
    "XXbst-108u:1863": " naravaktrāya devāya narakadhnāya te namaḥ /",
    "XXbst-108u:1864": " nānārūpadadhānāya narasaṃvara te namaḥ // BuSto_25.62 //",
    "XXbst-108u:1865": " sṛṣṭirūpa jagaddhāma sṛjate sarvabhūtakam /",
    "XXbst-108u:1866": " namo namaste satataṃ sṛṣṭisaṃvara te namaḥ // BuSto_25.63 //",
    "XXbst-108u:1867": " sthitirūpāya devāya guṇāya guṇavartine /",
    "XXbst-108u:1868": " namaḥ sāravināśāya sthitisaṃvara te namaḥ // BuSto_25.64 //",
    "XXbst-108u:1869": " sarvalokasya saṃhārakartre te parameśvara /",
    "XXbst-108u:1870": " tasmādahaṃ namasyāmi namaḥ pralayasaṃvara // BuSto_25.65 //",
    "XXbst-108u:1871": " jyotirvaktra paraṃ dhāma namaste jagadīśvara /",
    "XXbst-108u:1872": " parātparataraṃ sūkṣma jyotiḥsaṃvara te namaḥ // BuSto_25.66 //",
    "XXbst-108u:1873": " itīdaṃ saṃvarastotraṃ triṣu lokeṣu durlabham /",
    "XXbst-108u:1874": " parātparataraṃ stotraṃ catuḥṣaṣṭipramāṇakam // BuSto_25.67 //",
    "XXbst-108u:1875": " catuḥṣaṣṭipramāṇeṣu ādyamādyaṃ tu vaktritam /",
    "XXbst-108u:1876": " bhūyo granthamayāccātra ādyamātraṃ pracoditam // BuSto_25.68 //",
    "XXbst-108u:1877": " kanyārthī labhate kanyāṃ dhanārthī labhate dhanam /",
    "XXbst-108u:1878": " vidyārthī labhate vidyāṃ mokṣārthī mokṣamāpnuyāt // BuSto_25.69 //",
    "XXbst-108u:1879": " vaśīkaraṇamuccāṭaṃ māramohanastambhanam /",
    "XXbst-108u:1880": " ākarṣaṇaṃ ca vidveṣaṃ dhātuvādaṃ rasāyanam // BuSto_25.70 //",
    "XXbst-108u:1881": " guṭikāṃ pādukāsiddhiṃ khaṅgasiddhiṃ tathaiva ca /",
    "XXbst-108u:1882": " khecarīsiddhi vaidyāṅgaṃ mantrasiddhiṃ ca vākpaṭuḥ // BuSto_25.71 //",
    "XXbst-108u:1883": " parakāyapraveśaṃ ca dravyākarṣaṇameva ca /",
    "XXbst-108u:1884": " labhate stotrarājena satyaṃ satyaṃ mayoditam // BuSto_25.72 //",
    "XXbst-108u:1885": " durbhikṣaṃ cāpadi pāṭhaṃ kurute śubhamāpnuyāt /",
    "XXbst-108u:1886": " ativṛṣṭāvanāvṛṣṭau mahāmārīsamudbhave // BuSto_25.73 //",
    "XXbst-108u:1887": " rājyabhraṃśe jñānabhraṃśe strībhraṃśe ca dhanakṣaye /",
    "XXbst-108u:1888": " kalahe ca vivāde ca paṭhate stotramuttamam // BuSto_25.74 //",
    "XXbst-108u:1889": " bhikṣukebhyaḥ sahasrebhyaḥ tulyaṃ dānakṛtaṃ phalam /",
    "XXbst-108u:1890": " bahunātra kimuktena brahmāṇḍadānajaṃ phalam // BuSto_25.75 //",
    "XXbst-108u:1891": " śrīsaṃvarāgame mahātantre amitābhavairocanasaṃvāde śrīcakrasaṃvarādicatuḥṣaṣṭisaṃvarastotraṃ samāptam //",
    "XXbst-108u:1892": " Digital Sanskrit Buddhist Canon, Stotra section, text no. 26:",
    "XXbst-108u:1893": " Daśabhūmīśvaro nāma mahāyānasūtraratnarājastotram śamadamaniratānāṃ śāntadāntāśayānāṃ khagapathasadṛśānāmantarīkṣasamānām",
    "XXbst-108u:1894": " khilamalavidhutanāṃ mārgajñānasthitānāṃ śṛṇuta varaviśeṣaṃ bodhisattvāṃśca śreṣṭhān // BuSto_26.1",
    "XXbst-108u:1895": " kuśalasatasahasraṃ saṃcitaṃ kalpakoṭayā subuddhaśatasahasraṃ pūjayitvā gṛhītam /",
    "XXbst-108u:1896": " pratyekajinavarānvai pūjayitvā tvanantān sakalajagahitāya jāyate bodhicittam // BuSto_26.2",
    "XXbst-108u:1897": " uta tapatapitānāṃ kṣāntipāraṃgatānāṃ hṛtaśritacaritānāṃ puṇyajñānodgatānām /",
    "XXbst-108u:1898": " vipulagatimatīnāṃ puṇyajñānāśayānāṃ daśabalasamatulyaṃ jāyate bodhicittam // BuSto_26.3 //",
    "XXbst-108u:1899": " pramuditasumatīnāṃ dānadharme ratānāṃ sakalajagahitārthaṃ nityamevodyatānām /",
    "XXbst-108u:1900": " jinaguṇaniratānāṃ sattvarakṣāvratānāṃ tribhuvanahitakartṛ jāyate bodhicittam // BuSto_26.4",
    "XXbst-108u:1901": " akuśalaviratānāṃ śuddhamārge sthitānāṃ vrataniyamaratānāṃ śāntasaumyendriyāṇām /",
    "XXbst-108u:1902": " jinaśaraṇagatānāṃ bodhicaryāśayānāṃ tribhuvanahitasādhyaṃ jāyate bodhicittam // BuSto_26.5",
    "XXbst-108u:1903": " anugatakuśalānāṃ kṣāntisvārasyabhājāṃ viditaguṇarasānāṃ tyaktamānotsavānām /",
    "XXbst-108u:1904": " nihitaśubhamatīnāṃ dānasaumyāśayānāṃ sakalahitavidhānaṃ jāyate bodhicittam // BuSto_26.6 //",
    "XXbst-108u:1905": " pracalati śubhakārye dhīravīryāḥ sahāyā nikhilajanahitārthaṃ prodyate mānasiṃhaḥ /",
    "XXbst-108u:1906": " avirataguṇasādhyā nirjitakleśasaṃdhā jhaṭiti manasi teṣāṃ jāyate bodhicittam // BuSto_26.7",
    "XXbst-108u:1907": " susamavahitacittā dhvastamohāndhakārā vigalitamadamānā tyaktasaṃkliṣṭamārgāḥ /",
    "XXbst-108u:1908": " samasukhaniratā ye tyaktasaṃsārasaṃgā jhaṭiti manasi teṣāṃ jāyate bodhicittam // BuSto_26.8",
    "XXbst-108u:1909": " vimalakhasamacittā jñānavijñānavijñā nihatanamucimārā vāntakleśābhimānāḥ /",
    "XXbst-108u:1910": " jinapadaśaraṇasthā labdhatattvārthakāye sapadi manasi teṣāṃ jāyate bodhicittam // BuSto_26.9",
    "XXbst-108u:1911": " tribhuvanaśivasādhyopāyavijñānadhīrāḥ karibalaparihāropāyavidṛddhimantaḥ /",
    "XXbst-108u:1912": " sugataguṇasamīhā ye ca puṇyānurāgā sapadi manasi teṣāṃ jāyate bodhicittam // BuSto_26.10 //",
    "XXbst-108u:1913": " tribhuvanahitakāmā bodhisaṃbhārapūrtyai praṇihitamanasā ye duṣkare 'pi caranti /",
    "XXbst-108u:1914": " avirataśubhakarma prodyatāṃ bodhisattvāḥ sapadi manasi teṣāṃ jāyate bodhicittam // BuSto_26.11",
    "XXbst-108u:1915": " daśabalaguṇakāmā bodhicaryānuraktā vijitakaribalaughāstyaktamānānuṣaṅgāḥ /",
    "XXbst-108u:1916": " anugataśubhamārgā labdhadharmārthakāmā jhaṭiti manasi teṣāṃ jāyate bodhicittam // BuSto_26.12",
    "XXbst-108u:1917": " iti gaṇitaguṇāṃśā bodhicaryāścarantu jinapadapraṇidhānā satsamṛddhiṃ labhantu /",
    "XXbst-108u:1918": " tribhuvanapariśuddhā bodhicittaṃ labhantu triśaraṇapariśuddhā bodhisattvā bhavantu // BuSto_26.13",
    "XXbst-108u:1919": " daśapāramitāḥ pūrya daśabhūmīśvaro bhavet /",
    "XXbst-108u:1920": " bhūyo 'pi kathyate hyetacchṛṇutaivaṃ samāsataḥ // BuSto_26.14 //",
    "XXbst-108u:1921": " bodhicittaṃ yadāsādya saṃpradānaṃ karoti yaḥ /",
    "XXbst-108u:1922": " tadā pramuditāṃ prāpto jambūdvīpeśvaro bhavet // BuSto_26.15 //",
    "XXbst-108u:1923": " tatrasthaḥ pālayet sattvān yathecchapratipādanaiḥ /",
    "XXbst-108u:1924": " svayaṃ dāne pratiṣṭhitvā parāṃścāpi niyojayet // BuSto_26.16 //",
    "XXbst-108u:1925": " sarvān bodhau pratiṣṭhāpya saṃpūrṇadānapāragaḥ /",
    "XXbst-108u:1926": " etatkarmānubhāvena saṃvaraṃ samupācaret // BuSto_26.17 //",
    "XXbst-108u:1927": " sampacchīlaṃ samādhāya saṃvaraṃ kuśalī bhavet /",
    "XXbst-108u:1928": " tataḥ sa vimalāṃ prāptaścāturdvīpeśvaro bhavet // BuSto_26.18 //",
    "XXbst-108u:1929": " tatrasthaḥ pālayet sattvānakuśalaṃ nivārayet /",
    "XXbst-108u:1930": " svayaṃ śīle pratiṣṭhitvā parāṃścāpi niyojayet // BuSto_26.19 //",
    "XXbst-108u:1931": " sarvān bodhau pratiṣṭhāpya sampūrṇakuśalī bhavet /",
    "XXbst-108u:1932": " etaddharmavipākena kṣāntivratamupāśrayet // BuSto_26.20 //",
    "XXbst-108u:1933": " samyak kṣāntivrataṃ dhṛtvā kṣāntibhṛt kuśalī bhavet /",
    "XXbst-108u:1934": " tataḥ prābhākarīṃ prāptastrayastriṃśādhipo bhavet // BuSto_26.21 //",
    "XXbst-108u:1935": " tatrasthaḥ pālayet satvān kleśamārganivāraṇaiḥ /",
    "XXbst-108u:1936": " svayaṃ kṣāntivrate sthitvā parāṃścāpi niyojayet // BuSto_26.22 //",
    "XXbst-108u:1937": " sattvān bodhau pratiṣṭhāpya śāntipāraṃgato bhavet /",
    "XXbst-108u:1938": " etatpuṇyavipākena vīryabalamupāśrayet // BuSto_26.23 //",
    "XXbst-108u:1939": " samyag vīryaṃ samādhāya vīryabhṛtkuśalī bhavet /",
    "XXbst-108u:1940": " tataścārciṣmatīṃ prāpya sudhāmādhipatirbhavet // BuSto_26.24 //",
    "XXbst-108u:1941": " tatrasthaḥ pālayan sarvān kudṛṣṭīḥ saṃnivārayet /",
    "XXbst-108u:1942": " samyagdṛṣṭau pratiṣṭhāya bodhayitvā prayatnataḥ // BuSto_26.25 //",
    "XXbst-108u:1943": " svayaṃ dhyānavrate sthitvā parāṃścāpi niyojayet /",
    "XXbst-108u:1944": " sarvān bodhau pratiṣṭhāpya dhyānapāraṃgato bhavet // BuSto_26.26 //",
    "XXbst-108u:1945": " etatpuṇyavipākena dhyānapāraṃ samārabhet /",
    "XXbst-108u:1946": " sarvakleśān vinirjitya samādhisusthito bhavet // BuSto_26.27 //",
    "XXbst-108u:1947": " samyagdhyānaṃ samādhāya samādhikuśalī bhavet /",
    "XXbst-108u:1948": " tataḥ sudurjayāṃ prāptaḥ sa tuṣitādhipo bhavet // BuSto_26.28 //",
    "XXbst-108u:1949": " tatrasthaḥ pālayetsattvāṃstīrthyamārganivāraṇaiḥ /",
    "XXbst-108u:1950": " sattvadharmaṃ pratiṣṭhāpya bodhayitvā prayatnataḥ // BuSto_26.29 //",
    "XXbst-108u:1951": " svayaṃ dhyānavrate sthitvā parāṃścāpi niyojayet /",
    "XXbst-108u:1952": " sarvān bodhau pratiṣṭhāpya dhyānapāraṃgato bhavet // BuSto_26.30 //",
    "XXbst-108u:1953": " etatpuṇyavipākena prajñāvratamupāśrayet /",
    "XXbst-108u:1954": " sarvānmārān vinirjitya prajñābhijñāsamṛddhimān // BuSto_26.31 //",
    "XXbst-108u:1955": " samyak prajñāṃ samādhāya svābhijñākuśalī bhavet /",
    "XXbst-108u:1956": " tataścābhimukhīṃ prāptaḥ sunirmitādhipo bhavet // BuSto_26.32 //",
    "XXbst-108u:1957": " tatrasthaḥ pālayet sattvānabhimānanivāraṇaiḥ /",
    "XXbst-108u:1958": " śūnyatāṃ supratiṣṭhāpya bodhayitvā prayatnataḥ // BuSto_26.33 //",
    "XXbst-108u:1959": " svayaṃ prajñāvrate sthitvā parāṃścāpi niyojayet /",
    "XXbst-108u:1960": " sarvān bodhau pratiṣṭhāpya prajñāpāraṃgato bhavet // BuSto_26.34 //",
    "XXbst-108u:1961": " etatpuṇyavipākaiśca samupāyavrataṃ caret /",
    "XXbst-108u:1962": " sarvaduṣṭān vinirjitya saddharmakuśalī sudhīḥ // BuSto_26.35 //",
    "XXbst-108u:1963": " samupāyavidhānena sattvān bodhau niyojayet /",
    "XXbst-108u:1964": " tato dūraṅgamāṃ prāpto vaśavartīśvaro bhavet // BuSto_26.36 //",
    "XXbst-108u:1965": " tatrasthaḥ pālayetsattvānabhisamayabodhanaiḥ /",
    "XXbst-108u:1966": " bodhisattvaniyāmeṣu pratiṣṭhāya prabodhayet // BuSto_26.37 //",
    "XXbst-108u:1967": " tatropāye svayaṃ sthitvā parāṃścāpi niyojayet /",
    "XXbst-108u:1968": " sarvān bodhau pratiṣṭhāpya upāyapārago bhavet // BuSto_26.38 //",
    "XXbst-108u:1969": " etatpuṇyānubhāvaśca supraṇidhīnupāśrayet /",
    "XXbst-108u:1970": " mithyādṛṣṭiṃ vinirjitya samyagdṛṣṭiḥ kṛto budhaiḥ // BuSto_26.39 //",
    "XXbst-108u:1971": " supratiṣṭhitacittena samyagbodhau pratiṣṭhitaḥ /",
    "XXbst-108u:1972": " tataścāpyacalāṃ prāpto buddhayā sāhasrikādhipaḥ // BuSto_26.40 //",
    "XXbst-108u:1973": " tatrasthaḥ pālayetsattvān tripānaṃ saṃpibet śanaiḥ /",
    "XXbst-108u:1974": " lokadhātau parijñāne pratiṣṭhāpya prabodhayet // BuSto_26.41 //",
    "XXbst-108u:1975": " supraṇidhau svayaṃ sthitvā parāṃścāpi niyojayen /",
    "XXbst-108u:1976": " sarvān bodhau pratiṣṭhāpya prāṇiṣu pārago bhavet // BuSto_26.42 //",
    "XXbst-108u:1977": " etatpuṇyānusāraiśca balavratamupāśrayet /",
    "XXbst-108u:1978": " sarvaduṣṭān vinirjitya sambodhikṛtaniścayaḥ // BuSto_26.43 //",
    "XXbst-108u:1979": " samyagyatnasamutsāhaiḥ sarvatīrthyān vinirjayet /",
    "XXbst-108u:1980": " tataḥ sādhumatīṃ prāpto mahābrahmā bhavet kṛtī // BuSto_26.44 //",
    "XXbst-108u:1981": " tatrasthaḥ pālayan sattvān buddhayānopadeśanaiḥ /",
    "XXbst-108u:1982": " sattvāsamaparijñāne samyagbodhau prabodhayet // BuSto_26.45 //",
    "XXbst-108u:1983": " svayaṃ bale pratiṣṭhitvā parāṃścāpi niyojayet /",
    "XXbst-108u:1984": " sarvān bodhau pratiṣṭhāpya balapāraṃgato bhavet // BuSto_26.46 //",
    "XXbst-108u:1985": " etatpuṇyavipākaiśca jñānavratamupāśrayet /",
    "XXbst-108u:1986": " caturmārān vinirjitya bodhisattvaguṇākaraḥ // BuSto_26.47 //",
    "XXbst-108u:1987": " samyagjñānaṃ samādhāya saddharmakuśalo bhavet /",
    "XXbst-108u:1988": " dharmameghāṃ tataḥ prāpto maheśvaro bhavet kṛtī // BuSto_26.48 //",
    "XXbst-108u:1989": " tatrasthaḥ pālayan sarvān sarvākārānubodhanaiḥ /",
    "XXbst-108u:1990": " sarvākāravare jñāne pratiṣṭhāpya prabodhayet // BuSto_26.49 //",
    "XXbst-108u:1991": " svayaṃ jñāne pratiṣṭhitvā parāṃścāpi niyojayet /",
    "XXbst-108u:1992": " sarvān bodhau pratiṣṭhāpya jñānapāraṃgato bhavet // BuSto_26.50 //",
    "XXbst-108u:1993": " etatpuṇyānubhāvaiśca daśabhūmīśvaro jinaḥ /",
    "XXbst-108u:1994": " sarvākāraguṇādhāraḥ sarvajño dharmalābhavit // BuSto_26.51 //",
    "XXbst-108u:1995": " iti matvā bhuvabhiśca sambuddhapadalabdhaye /",
    "XXbst-108u:1996": " daśapāramitārūpe caritavyaṃ samāhitaiḥ // BuSto_26.52 //",
    "XXbst-108u:1997": " tathā bodhiṃ śivāṃ prāpya caturmārān vinirjayet /",
    "XXbst-108u:1998": " sarvān bodhau pratiṣṭhāpya nirvṛtiṃ samavāpsyatha // BuSto_26.53 //",
    "XXbst-108u:1999": " etajjñātvā paricchāyāṃ caradhvaṃ bodhiśāsane /",
    "XXbst-108u:2000": " nirvidhnaṃ bodhimāsādya labhadhvaṃ saugataṃ padam // BuSto_26.54 //",
    "XXbst-108u:2001": " etāstā khalvāha jinaputro daśabodhisattvabhūmayaḥ samāsato nirdiṣṭāḥ sarvākāravaropetāḥ sarvajñānānugatā draṣṭavyāḥ /",
    "XXbst-108u:2002": " tasyāṃ velāyāmayaṃ trisāhasralokadhātuṣaḍvikāraṃ prākampata vividhāni ca puṇyāni viyatto nyapatan",
    "XXbst-108u:2003": " divyamānuṣakāṇi ca bhūtāni saṃpravāditānyabhūvan,",
    "XXbst-108u:2004": " anumodanāṃśagena ca yāvadakaniṣṭhabhuvanaṃ vijñaptamabhūt //",
    "XXbst-108u:2005": " śrībodhisattvacaryāprasthānād daśabhūmīśvaro nāma mahāyānasūtraratnarājastotraṃ samāptam //",
    "XXbst-108u:2006": " Digital Sanskrit Buddhist Canon, Stotra section, text no. 27:",
    "XXbst-108u:2007": " Dharmadhātunāmastavaḥ vaṃ kāraṃ vajrasattvaṃ ca vajrāsanasadāsthitam /",
    "XXbst-108u:2008": " vāruṇamaṇḍalavyāpi vairocana namo 'stu te // BuSto_27.1 //",
    "XXbst-108u:2009": " akāramādisvabhāvamākāśe vyāpitaṃ tathā /",
    "XXbst-108u:2010": " arkanīlasamasteja akṣobhyaśrī namo 'stu te // BuSto_27.2 //",
    "XXbst-108u:2011": " rakāraṃ lakṣmīsvabhāvaṃ nānāratnamanekadhā raṃ vyāpitaṃ ca pṛthvīṃ ratnasaṃbhava namo 'stu te // BuSto_27.3 //",
    "XXbst-108u:2012": " akāramasthiraṃ bhāvaṃ padmanāgasamaprabham /",
    "XXbst-108u:2013": " agnitejaḥsamādhisthaṃ amitābha namo 'stu te // BuSto_27.4 //",
    "XXbst-108u:2014": " akāraṃ tatsvabhāvaṃ ca gandhavāhasamaprabham /",
    "XXbst-108u:2015": " akāraviśvavajraṃ ca amodhasiddhi namo 'stu te // BuSto_27.5 //",
    "XXbst-108u:2016": " dhakāraṃ dharmasvabhāvaṃ dharmasaṃghasvarūpakam /",
    "XXbst-108u:2017": " dhātvaṣṭakaṃ kīrtitaṃ ca dharmadhātu namo 'stu te // BuSto_27.6 //",
    "XXbst-108u:2018": " sakāraṃ sarvasampattiḥ sarvamaṅgalamarthanam /",
    "XXbst-108u:2019": " sarvasiddhistvamevātha siddhivajra namo 'stu te // BuSto_27.7 //",
    "XXbst-108u:2020": " śrī dharmadhātunāmastavaḥ samāptaḥ //",
    "XXbst-108u:2021": " Digital Sanskrit Buddhist Canon, Stotra section, text no. 28:",
    "XXbst-108u:2022": " Dharmadhātuvāgīśvaramaṇḍalastotram mañjuśriyaṃ mahāvīraṃ sarvamāravināśanam /",
    "XXbst-108u:2023": " sarvasiddhīśvaraṃ nāthaṃ vāgīśvaraṃ namāmyaham // BuSto_28.1 //",
    "XXbst-108u:2024": " mañjughoṣaṃ mahāvīraṃ sarvamāravināśanam /",
    "XXbst-108u:2025": " sarvākārapradātāraṃ dharmadhātuṃ namāmyaham // BuSto_28.2 //",
    "XXbst-108u:2026": " mahoṣṇīṣaṃ sitacchatraṃ tejorāśiṃ jayoditam /",
    "XXbst-108u:2027": " vikiraṇodgataṃ caiva mahogratejasaṃ name // BuSto_28.3 //",
    "XXbst-108u:2028": " akṣobhyaṃ ca mahābodhiṃ vajrasattvaṃ namāmyaham /",
    "XXbst-108u:2029": " vajrarājaṃ vajrarāgaṃ vajrasādhuṃ namāmyaham // BuSto_28.4 //",
    "XXbst-108u:2030": " śrīratnasambhavaṃ nāthaṃ vajraratnaṃ namāmyaham /",
    "XXbst-108u:2031": " vajrasūryaṃ vajraketuṃ vajrahāsaṃ name sadā // BuSto_28.5 //",
    "XXbst-108u:2032": " amitābhaṃ mahārājaṃ vajradharmaṃ namāmyaham /",
    "XXbst-108u:2033": " vajratīkṣṇaṃ mahāketuṃ vajrabhāṣaṃ name name // BuSto_28.6 //",
    "XXbst-108u:2034": " amoghasiddhiṃ siddheśaṃ vajrakarma namāmyaham /",
    "XXbst-108u:2035": " vajrarakṣaṃ vajrayakṣaṃ vajrasandhiṃ name sadā // BuSto_28.7 //",
    "XXbst-108u:2036": " locanākhyāṃ mahādevīṃ pāṇḍarākhyāṃ namāmyaham /",
    "XXbst-108u:2037": " māmakīṃ caiva devīṃ tāṃ tārādevīṃ name name // BuSto_28.8 //",
    "XXbst-108u:2038": " vajrāṅkuśaṃ mahāvīraṃ vajrapāśaṃ mahatprabham /",
    "XXbst-108u:2039": " vajrasphoṭaḥ mahānāthaṃ vajrāveśaṃ name name // BuSto_28.9 //",
    "XXbst-108u:2040": " adhimuktīśvarīṃ bhūmiṃ pramuditāṃ namāmyaham /",
    "XXbst-108u:2041": " vimalākhyāṃ mahābhūmiṃ prabhākarīṃ name name // BuSto_28.10 //",
    "XXbst-108u:2042": " arciṣmatīṃ sudurjayāṃ cābhimukhīṃ namāmyaham /",
    "XXbst-108u:2043": " dūraṅgamāmacalākhyāṃ sādhumatīśvarīṃ name // BuSto_28.11 //",
    "XXbst-108u:2044": " dharmameghāṃ mahāmeghāṃ samatākhyāṃ prabhāṃ name /",
    "XXbst-108u:2045": " ratnapāramitāṃ devīṃ dānapāramitāṃ name // BuSto_28.12 //",
    "XXbst-108u:2046": " śīlapāramitāṃ devīṃ kṣāntipāramitāṃ name /",
    "XXbst-108u:2047": " vīryapāramitāṃ devīṃ dhyānapāramitāṃ śraye // BuSto_28.13 //",
    "XXbst-108u:2048": " prajñāpāramitāṃ devīm upāyākhyaṃ namāmyaham /",
    "XXbst-108u:2049": " praṇidhānabalaṃ caiva jñānapāramitāṃ sadā // BuSto_28.14 //",
    "XXbst-108u:2050": " karmapāramitāṃ devīṃ namāmi satataṃ tathā /",
    "XXbst-108u:2051": " āyuścittapariṣkāraṃ karmopapattikāṃ name // BuSto_28.15 //",
    "XXbst-108u:2052": " ṛddhyākhyāmadhimuktiṃ ca praṇidhānāṃ namāmyaham /",
    "XXbst-108u:2053": " jñānākhyavaśitāṃ devīṃ dharmākhyavaśitāṃ name // BuSto_28.16 //",
    "XXbst-108u:2054": " tathatāṃ ca mahādevīṃ buddhabodhiṃ namāmyaham /",
    "XXbst-108u:2055": " vasumatīṃ mahālakṣmīṃ ratnajvālāṃ name name // BuSto_28.17 //",
    "XXbst-108u:2056": " uṣṇīṣavijayāṃ devīṃ mārīcīṃ parṇaśābarīm /",
    "XXbst-108u:2057": " jāṅguliṃ dhāraṇīṃ vande anantamukhadhāraṇīm // BuSto_28.18 //",
    "XXbst-108u:2058": " cundāṃ prajñāṃ ca padmāṃ ca sarvāvaraṇaśodhanīm /",
    "XXbst-108u:2059": " akṣayajñānakāraṇḍaṃ dharmakāyavatīṃ name // BuSto_28.19 //",
    "XXbst-108u:2060": " dharmapratividaṃ devamarthaṃ ca pratisaṃvidam /",
    "XXbst-108u:2061": " niruktisaṃvidaṃ devaṃ pratibhānākhyasaṃvidam // BuSto_28.20 //",
    "XXbst-108u:2062": " vajralāsyāṃ vajramālāṃ vajragītāṃ name sadā /",
    "XXbst-108u:2063": " vajranṛtyāṃ mahādevīṃ namāmi satataṃ mudā // BuSto_28.21 //",
    "XXbst-108u:2064": " samantabhadraṃ bodhīśamakṣayatāṃ matiṃ name /",
    "XXbst-108u:2065": " kṣitigarbhaṃ khagarbhaṃ ca bodhisattvaṃ namāmyaham // BuSto_28.22 //",
    "XXbst-108u:2066": " gagaṇagañjanātheśaṃ ratnapāṇiṃ name name /",
    "XXbst-108u:2067": " sāgaramatiṃ bodhīśaṃ vajragarbhaṃ namāmyaham // BuSto_28.23 //",
    "XXbst-108u:2068": " lokeśvaraṃ mahāsatvaṃ sthānaprāptaṃ namāmyaham /",
    "XXbst-108u:2069": " candraprabhaṃ mahātejaṃ vande 'haṃ jālinīprabham // BuSto_28.24 //",
    "XXbst-108u:2070": " amitaprabhabodhośaṃ śrīpatiṃ bhānukūṭakam /",
    "XXbst-108u:2071": " sarvaśokatamodghāṭaviṣkambhinaṃ namāmyaham // BuSto_28.25 //",
    "XXbst-108u:2072": " yamāntakaṃ mahāvīraṃ prajñāntakaṃ name name /",
    "XXbst-108u:2073": " padmāntakaṃ mahāvīraṃ vighnāntakaṃ namāmyaham // BuSto_28.26 //",
    "XXbst-108u:2074": " trailokyavijayaṃ vīraṃ vajrajvālāṃ namāmyaham /",
    "XXbst-108u:2075": " herukaṃ vajravīreśaṃ parameśaṃ namāmyaham // BuSto_28.27 //",
    "XXbst-108u:2076": " cakravarttīśvaraṃ vande sumbharājaṃ namāmyaham /",
    "XXbst-108u:2077": " puṣpāṃ dhūpāṃ mahādīpāṃ gandhāṃ devīṃ namāmyaham // BuSto_28.28 //",
    "XXbst-108u:2078": " vajrarūpāṃ vajraśabdāṃ rasavajrāṃ namāmyaham /",
    "XXbst-108u:2079": " vajrasparśāṃ mahādevīṃ viśvavarṇāṃ name sadā // BuSto_28.29 //",
    "XXbst-108u:2080": " indrayamajaleśāṃśca kuberamīśvaraṃ namaḥ /",
    "XXbst-108u:2081": " agniṃ nairṛtyanāthaṃ ca vāyurājaṃ namāmyaham // BuSto_28.30 //",
    "XXbst-108u:2082": " brahmāṇaṃ viṣṇudevaṃ ca maheśvaraṃ kumārakam /",
    "XXbst-108u:2083": " brahmāṇīṃ ca mahādevīṃ rudrāṇīṃ vaiṣṇavīṃ name // BuSto_28.31 //",
    "XXbst-108u:2084": " kaumārīṃ raktavarṇāṃ ca mahendrāṇīṃ namāmyaham /",
    "XXbst-108u:2085": " vārāhīṃ kālikāṃ caṇḍīṃ bhṛṅgiṇaṃ gaṇanāyakam // BuSto_28.32 //",
    "XXbst-108u:2086": " mahākālaṃ mahābhīmaṃ nandikeśaṃ raviṃ name /",
    "XXbst-108u:2087": " candraṃ bhaumaṃ budhaṃ vande guruṃ śukraṃ śanaiścaram // BuSto_28.33 //",
    "XXbst-108u:2088": " rāhuṃ ketuṃ balabhadraṃ jayakaraṃ name sadā /",
    "XXbst-108u:2089": " madhukaraṃ vasantaṃ ca anantaṃ vāsukiṃ name // BuSto_28.34 //",
    "XXbst-108u:2090": " takṣaṃ karkoṭakaṃ padmaṃ mahāpadmaṃ namāmyaham /",
    "XXbst-108u:2091": " śaṅkhapālaṃ ca kulikaṃ vemacitraṃ valiṃ name // BuSto_28.35 //",
    "XXbst-108u:2092": " prahlādaṃ ca mahādaityaṃ vairocanaṃ name sadā /",
    "XXbst-108u:2093": " guruḍendra sumbharājaṃ paṃcaśikhaṃ namāmyaham // BuSto_28.36 //",
    "XXbst-108u:2094": " sarvārthasiddhiṃ vighneśaṃ pūrṇabhadraṃ namāmyaham /",
    "XXbst-108u:2095": " maṇibhadraṃ mahāyakṣaṃ dhanadaṃ ca maheśvaram // BuSto_28.37 //",
    "XXbst-108u:2096": " vaiśravaṇaṃ mahāvīraṃ civikuṇḍalinaṃ namāmyaham /",
    "XXbst-108u:2097": " kelimāliṃ sukhendraṃ ca calendraṃ ca namāmyaham // BuSto_28.38 //",
    "XXbst-108u:2098": " hāratīṃ yakṣiṇīṃ devīṃ bahuputravatīṃ name /",
    "XXbst-108u:2099": " aśvinīṃ bharaṇīṃ tārāṃ kṛttikāṃ rohaṇīṃ tathā // BuSto_28.39 //",
    "XXbst-108u:2100": " mṛgaśīrṣāṃ tathaivārdrāṃ punarvasuṃ namāmyaham /",
    "XXbst-108u:2101": " puṣyamāśleṣakātārāṃ maghāṃ ca pūrvāphālgunīm // BuSto_28.40 //",
    "XXbst-108u:2102": " uttarāphālgunīṃ hastaṃ citrāṃ svātiṃ viśākhakām /",
    "XXbst-108u:2103": " anurādhāṃ tathā jyeṣṭhāṃ mūlatārāṃ namāmyaham // BuSto_28.41 //",
    "XXbst-108u:2104": " pūrvāṣāḍhottarāṣāḍhāṃ śravaṇāṃ ca namāmyaham /",
    "XXbst-108u:2105": " dhaniṣṭhāṃ śatabhiṣāṃ ca pūrvottarābhādrapadām // BuSto_28.42 //",
    "XXbst-108u:2106": " revatīṃ ca mahātārām abhijitaṃ namāmyaham /",
    "XXbst-108u:2107": " vajrāṅkuśaṃ mahāvīraṃ vajrapāśaṃ namāmyaham // BuSto_28.43 //",
    "XXbst-108u:2108": " vajrasphoṭaṃ mahābhīmaṃ vajrāṃśaṃ vai name name /",
    "XXbst-108u:2109": " vāgīśvaraṃ mahābodhiṃ sarvavighnavināśakam // BuSto_28.44 //",
    "XXbst-108u:2110": " sarvajñaṃ jñānadātāraṃ dharmadhātuṃ namāmyaham /",
    "XXbst-108u:2111": " mañjuśriyaṃ mahājñānaṃ sarvavidyāpradeśvaram /",
    "XXbst-108u:2112": " sarvākārasvarūpaṃ ca vādirājaṃ namāmyaham // BuSto_28.45 //",
    "XXbst-108u:2113": " śrī dharmadhātuvāgīśvaramaṇḍalastotraṃ samāptam //",
    "XXbst-108u:2114": " Digital Sanskrit Buddhist Canon, Stotra section, text no. 29:",
    "XXbst-108u:2115": " Gaṇḍīstavaḥ",
    "XXbst-108u:2116": " ācārya-āryadevakṛtaḥ",
    "XXbst-108u:2117": " āpātālāntadevāḥ suranaragarūḍā daityagandharvayakṣāḥ siddhā vidyādharādyā jaladhitaṭagatā nāgasattvāḥ samagrāḥ /",
    "XXbst-108u:2118": " gaṇḍīśabdaṃ samantād rabhasitamanasaḥ svāsane 'smin prasannāḥ",
    "XXbst-108u:2119": " śrotuṃ[sādho]radhīrā vimalaguṇagaṇasyāsya trailokyabandhoḥ // BuSto_29.1",
    "XXbst-108u:2120": " līlāvāsitacāmaraiścaladaho kāñcīprapañcālasat prāñcatkāñcanakiṅkiṇībhiraraṇat svāsīvahaṃsasvanāḥ",
    "XXbst-108u:2121": " tāruṇyāmalanīlanīrajadala śyāmāṅkamārāṅganā-",
    "XXbst-108u:2122": " ścakrūryasya na mānasasya vikṛtiṃ buddhāya tasmai namaḥ // BuSto_29.2 //",
    "XXbst-108u:2123": " yeṣāmasti prasādo bhagavati sugate mārabhidyogayukte ye vā sadyaḥ prasannāḥ sugatasutakṛte svasti yeṣāṃ ca bhaktiḥ /",
    "XXbst-108u:2124": " gaṇḍīmāhatya cāsmin jagati śubhakarāṃ śākyasiṃhasya śāstuḥ kṛtvā śuddhāntasaṃsthāṃ suvihitamanasaḥ śrotumāyānti sarve // BuSto_29.3",
    "XXbst-108u:2125": " buddhaṃ trailokyanāthaṃ suranaranamitaṃ pārasaṃsāratīraṃ dhīraṃ gambhīravantaṃ sakalaguṇanidhiṃ dharmarājyābhiṣiktam /",
    "XXbst-108u:2126": " tṛṣṇāmārāntakāraṃ kalikaluṣaharaṃ kāmalobhāntavantaṃ taṃ vande śākyasiṃhaṃ praṇamitaśirasā sarvakālaṃ namāmi // BuSto_29.4 //",
    "XXbst-108u:2127": " ṛmpaṃ ṛmpaṃ ṛṛmpaṃ ṭama ṭama ṭaṭamaṃ tundatundaṃ tutundaṃ saṃ saṃ saṃ saṃ saṃ saṃ saṃ samasamamasamaṃ durma durma drudurmam /",
    "XXbst-108u:2128": " nāgirnāgirnanāgistakhitakhitakhitastatyajurye raṇe vai kaiḥ kaiḥ kaiḥ kaiśca kaiḥ kairjagati bhayaharā kīrtyate dharmagaṇḍī //",
    "XXbst-108u:2129": " kuruta kuruta śrīpaṃ dhyānasannāhamagnaṃ grasati na khalu yāvad durnivāraḥ kṛtāntaḥ /",
    "XXbst-108u:2130": " iti vadati janaughe bodhitā bhikṣusaṅghāḥ kṣapitaduritapakṣākīrṇaniḥśeṣadoṣāḥ // BuSto_29.6",
    "XXbst-108u:2131": " yasminnabhyudite 'khilaṃ tribhuvanaṃ yātyastamastaṅgate yena jñānagabhastihastavisarairhastaṃ yatastanyate /",
    "XXbst-108u:2132": " saddharmāmalamaṇḍalo daśabalaḥ saṃsārarātryantakaḥ pāyādvai munibhāskaraḥ suragaṇān buddhaḥ prajābāndhavaḥ // BuSto_29.7 //",
    "XXbst-108u:2133": " cittaṃ yena jitaṃ gajendracapalaṃ jñānākṣarairnāṅkuśai-",
    "XXbst-108u:2134": " rnaṣṭaṃ rāgatamo 'ndhakārapaṭalaṃ jñānāgninā nāgninā /",
    "XXbst-108u:2135": " dhvastaṃ mārabalaṃ praśāntamatinā kṣāntyāyudhairnāyudhai-",
    "XXbst-108u:2136": " staṃ vande praṇatārtināśanapaṭuṃ buddhaṃ prabuddhaṃ munim // BuSto_29.8 //",
    "XXbst-108u:2137": " tīrthyānāmāśu sainyaṃ jhaṭiti vighaṭayan nākaniṣṭhapratiṣṭhaṃ bhūyiṣṭhābhiḥ prabhābhirbhuvanamavataraṃstrāsayan bhāsurābhiḥ /",
    "XXbst-108u:2138": " lakṣmīḥ pātālamūle sthitakanakamahāgarbhasiṃhāsanasthā gītajyotiḥ svayaṃ vo diśatu daśabalo darśitaprātihāryaḥ // BuSto_29.9 //",
    "XXbst-108u:2139": " pādāṅguṣṭhe niviṣṭāṃ kṣipati pṛthuśilādyaiḥ sa rājātigurvī cograṃ grīṣmapratāpapraśamamupagato valgunā mantrapūtām /",
    "XXbst-108u:2140": " tāmeva trāsyamāno vighaṭayati sukhaṃ śvāsaniḥśvāsavātān lokaṃ siddhāḥ praṇemuḥ sa diśatu bhagavān sampadaṃ sarvadarśī //",
    "XXbst-108u:2141": " bhagnā mārādirūpāḥ pralayabhayakarā baddhasannaddhakakṣā nānā tīkṣṇāgrahastāḥ karituragamukhāḥ siṃhanādaṃ nadantaḥ /",
    "XXbst-108u:2142": " buddhatvaṃ yena nītāḥ kuvalayadaladṛśā[prekṣitā] bhikṣusaṅghāḥ dharmaṃ kāntaṃ[nitānta]maghadalanapaṭuṃ tīrthikāṇāṃ śṛṇudhvam //",
    "XXbst-108u:2143": " cittaṃ yasyāṅganāyā ratitaraladṛśā 'pāṅgabhaṅgaiḥ subhaṅgaiḥ kṣobhaṃ naivāśu nītaṃ kucakalaśabharairhāralīḍhaiḥ sulīḍhaiḥ /",
    "XXbst-108u:2144": " tasyaiṣā dharmagaṇḍī madhurakalaravaṃ rāvate bhikṣusaṅghaṃ dharmaṃ kāntaṃ tadīyaṃ paramabhayakaraṃ tīrthikāṇāṃ śṛṇudhvam //",
    "XXbst-108u:2145": " yaḥ śrīmān dharmacakre pramuditamanasā dharmaratnaikamauli-",
    "XXbst-108u:2146": " rbhūyāṃsaṃ pūrṇadehaṃ vikasitavadanaṃ dharmaratnodagirantam /",
    "XXbst-108u:2147": " siṃhākrāntāsanasthaḥ kanakagirinibho dharmanādaṃ nadantaṃ tasyeyaṃ dharmagaṇḍī praṇadati satataṃ saṃśṛṇudhvaṃ jinasya // BuSto_29.13",
    "XXbst-108u:2148": " mā mā mā mīyakaṇṭhairḍimaḍimagagatā gāgagāgairgalantaiḥ nā nā nā nopanītaṃ nanu nanu nanu mā dhuryamādhuryakāntaiḥ /",
    "XXbst-108u:2149": " gītaiḥ kāmāṅganānāṃ pracalitamabhavad yasya ceto na śarmi tasyaiṣā dharmaketoḥ paṭupaṭaharavā rāraṭītyugragaṇḍī // BuSto_29.14 //",
    "XXbst-108u:2150": " kiṃ saṃvartapradattaprasavavanacarā dīrghasaṃrambhanādāḥ kiṃ vā nirvāṭaghātaḥ kimuta bhagavatī hukṛtirvajrapāṇeḥ /",
    "XXbst-108u:2151": " tatsarvaṃ vai janānāṃ pravacanamatayo draṣṭumantaḥpravṛttā buddhasyodāramūrtestridaśabhayakaro gaṇḍivādaḥ sa eṣaḥ // BuSto_29.15 //",
    "XXbst-108u:2152": " ūrjāsaṃghātimārā vikṛtanakhamukhā raudrasiṃha[sva]rūpāḥ",
    "XXbst-108u:2153": " pātāle ratnadīpe prakaṭamaṇigaṇāḥ śabditāḥ parvatendrāḥ /",
    "XXbst-108u:2154": " devendrairmauliratnaiḥ praṇamitacaraṇasyāsya viśvaikabandho rautyeṣā hanyamānā yatiṣu śubhavidaḥ śākyasiṃhasya gaṇḍī // BuSto_29.16 //",
    "XXbst-108u:2155": " kīrtirnātha pramathakamanaṅgo 'stu vā tattvadīyā dīnānāthoddharaṇa purato gīyate māraśatroḥ",
    "XXbst-108u:2156": " khindaṃ khindaṃ khikhindaṃ khuda khuda sukhadaṃ dattake dattutundaṃ tundaṃ tundaṃ tutundaṃ dhvanipaṭupaṭahaiḥ siddhagandharvanāgaiḥ //",
    "XXbst-108u:2157": " mārairnānāprakārairvikṛtaśatamukhairbhūrivaktrairjvaladbhi-",
    "XXbst-108u:2158": " rbhīmairaṭṭāṭṭahāsaiḥ palalakavalitaiḥ siṃhanādaṃ nadadbhiḥ /",
    "XXbst-108u:2159": " kālākārairanekairgahanabhayakaraiḥ sarvato bhīṣayadbhi-",
    "XXbst-108u:2160": " rvyāptaṃ ceto na yasya kṣaṇamapi niyataṃ mārabhaṅgaḥ sa vo 'vyāt //",
    "XXbst-108u:2161": " rājā niṣkaṇṭarājyo bhavatu vasumatī sarvasasyābhipurṇā kāle varṣantu meghā vyapagatavipadaḥ santu lokāḥ samastāḥ /",
    "XXbst-108u:2162": " vīhāre karmapūrṇaṃ yadakhilanṛṇāṃ sarvavidhnopaśānti-",
    "XXbst-108u:2163": " ranyonyaprītibhāvād bhavatu sukhamayo vītarāgāryasaṅghaḥ // BuSto_29.19 //",
    "XXbst-108u:2164": " śāstuḥ saddharmaratnaṃ sugatavarasutān prerayantī viśuddhayed rāgadveṣairvimūḍhān viṣamapathagatān rāvayantī jayantī /",
    "XXbst-108u:2165": " sattvānuttārayantī praśamaśaraśatairvidyamānārthavantaṃ śāstuḥ saṃprītihāryaṃ vividhavararutaiḥ śāntikārī janasya // BuSto_29.20",
    "XXbst-108u:2166": " spheṭantaṃ vāranāryā vikaṭagaṇaghaṭāṭṭāṭṭahāsaṃ nadantaṃ khelantaṃ visphurantaṃ jvaladanalaśikhākāntalīlāṃ dadantam /",
    "XXbst-108u:2167": " bhantaṃ premaprakāmaṃ sphuṭaduruvacasaṃ kāmadhātvīśvaratvaṃ taṃ vande vandanīyaṃ sakalabhayaharaṃ buddhavīraṃ suvīram // BuSto_29.21",
    "XXbst-108u:2168": " saṃpanne 'ṅguṣṭhapadme jhaṭiti hṛdi tathā kaṇṭha evopakaṇṭhe ḍhakkāsaṃkāśatālaiḥkalapaṭupaṭahaiḥ śaṅkhanirghoṣighoṣaiḥ /",
    "XXbst-108u:2169": " hā hā huṃ hūṃ kṛtā ye jhaṭiti kaṭakaṭairbhīmanādānumodaiḥ kṣudraṃ ceto na caitat suravarajayino yasya tasmai namo 'stu //",
    "XXbst-108u:2170": " garjantaṃ vāgviśeṣaṃ prakaṭapaṭuravairdivyagāndharvaśabdai-",
    "XXbst-108u:2171": " rnānānāgendrayakṣaiḥ stuticaṭulaśataiḥ pūjyamānā mahadbhiḥ /",
    "XXbst-108u:2172": " sāṃkhye māheśvarīyānasuragurutam.................................",
    "XXbst-108u:2173": " .............................mārabhantī karakamalagatā śāntimārāraṭīti //",
    "XXbst-108u:2174": " dattvā sarvasvadānī kratukanakamayaṃ vārāṇānāṃ śataṃ vā rājyaṃ putraṃ kalatraṃ svatanumapi śiraścakṣuṣāṃ vā sahasram /",
    "XXbst-108u:2175": " yenā...........................bhirapi śatairvatsarāṇāṃ vyayatvāt samyaksambodhiragrā sa jayati sugataḥ śāntaye sajjanānām // BuSto_29.24 //",
    "XXbst-108u:2176": " nānārūpavirūpadṛśyavikṛterbhūyo grased bhūtibhi-",
    "XXbst-108u:2177": " rbodhairyoṣiti rodhanaprajanitajyotirjvala[dbandha]naiḥ /",
    "XXbst-108u:2178": " mārasyānucarairna yasya sudhiyaḥ kiñcinmanaḥ kampitaṃ nṛtyairvā sugatasya mārajayino gaṇḍī raṇatyadbhūtam // BuSto_29.25 //",
    "XXbst-108u:2179": " yasyā nādaṃ niśamya śravaṇasukhakaraṃ yānti tṛptiṃ samantāt pretā bhūmīmukhādyāḥ pṛthutaravapuṣaḥ kṣutpipāsābhibhūtāḥ /",
    "XXbst-108u:2180": " samyagabhaktyā prasannaiḥ suranaravapuṣaiḥ śrūyate cāturairyā sā gaṇḍī pātu viśvaṃ daśabalabalinastasya mānā manojñā // BuSto_29.26 //",
    "XXbst-108u:2181": " nānāvādyakarīndravājimahiṣavyāghrādiśabdairyutaṃ cañcatkuntasubāṇatomaragadācakrādiśastrodyatam",
    "XXbst-108u:2182": " bhagnaṃ sainyamanena yodhasahitaṃ mārasya yena kṣaṇāt tasyeyaṃ karuṇānidherbhagavataḥ pāyājjagad gaṇḍikā // BuSto_29.27 //",
    "XXbst-108u:2183": " dharme saṃrambhacittāḥ prabhavahatavidhiḥ pāpataḥ sarvadaiva dāne śīle kṣamāyāṃ paṭhati sakaruṇe sajjanāḥ saṃyatāḥ syuḥ /",
    "XXbst-108u:2184": " ityevaṃ sarvasattvān sumadhuraraṇitairbodhayantī viśuddhā tannaḥ puṇyairvacobhistrijagati sakalaṃ buddhavīrasya gaṇḍī // BuSto_29.28",
    "XXbst-108u:2185": " śṛṇvantī sāvadhānā praśamatataśarābhyāsanairnaiva śabdaṃ sendrādānandavajrī svabhuvananṛpatestuṅgaveleva devān /",
    "XXbst-108u:2186": " vandībhūtān munīndrān pravacanapaṭutākārasaṃrambhaśabdai-",
    "XXbst-108u:2187": " ryā gaṇḍī daṇḍaghātakramamanuraṇanād dundubhīvad dhunoti // BuSto_29.29 //",
    "XXbst-108u:2188": " huṃkārī padmayonistripuravijayino vallabhaḥ śūlapāṇi-",
    "XXbst-108u:2189": " rviṣṇuryad vajrapāṇiḥ surapatirasuradhvaṃsanaścakrapāṇiḥ /",
    "XXbst-108u:2190": " ye vā cānye stuvanti pramatanijarave kṣobhabhāve kimāste sarve tasyāṅaghrimūle vinayamupagatā geyamantraṃ stuvāmi // BuSto_29.30 //",
    "XXbst-108u:2191": " ajñān sarvajñanāthān munipadasahitān bhrāmayantī trilokaṃ mārāṃścānyaprakārairvividhabhayakarān trāsayantī samastān /",
    "XXbst-108u:2192": " pāpān protsārayantī viṣayaratidhiyaḥ paṇḍitān bodhayantī proccaiḥ saṃruddhabodhyān pravadati bhuvane śākyasiṃhasya gaṇḍī //",
    "XXbst-108u:2193": " vyāghrayai dattvā svadehaṃ guṇaśatanivahaṃ puṇyasambhāralabdhaṃ buddhatvaṃ yaḥ prayātaḥ pratihatadurito manmathonmādanārthī /",
    "XXbst-108u:2194": " śāstā yaścādvitīyo bhavabhayabhiduro bhinnapāpābhisandhi-",
    "XXbst-108u:2195": " stasyeyaṃ vai vicitrā stanati bhagavataḥ śākyasiṃhasya gaṇḍī //",
    "XXbst-108u:2196": " māyādevyāśca kukṣau janitajinavaraḥ śākyasiṃho munīndro bhūmni prāyāttu madhye pravarasumuninā lokavṛkṣasya mūle /",
    "XXbst-108u:2197": " devendrabrahmarudrāsuranaravibudhaiḥ snāpito yaḥ sa deva-",
    "XXbst-108u:2198": " staṃ vande bhaktiratnaiḥ śaśadharakiraṇākṣodidehaṃ munīndram //",
    "XXbst-108u:2199": " mārairnānāprakārairasiparaśudhanurbāṇahastairjvaladbhi-",
    "XXbst-108u:2200": " rbhīmāsyairduṣṭadaṃṣṭrairgajabhujagamukhaiḥ siṃhavaktraiḥ śvavaktraiḥ /",
    "XXbst-108u:2201": " pratyañcenonamasya kṣaṇamapi śamitastasya buddhasya pādau gantuṃ loko 'pi sarvo dhruvamiti gatabhīścaiṣu gaṇḍī ninādyā //",
    "XXbst-108u:2202": " śrī gaṇḍīstavaḥ samāptaḥ /",
    "XXbst-108u:2203": " kṛtiriyam ācārya-āryadevapādānām //",
    "XXbst-108u:2204": " Digital Sanskrit Buddhist Canon, Stotra section, text no. 30:",
    "XXbst-108u:2205": " Gaṇeśastotram kharvaṃ sthūlataraṃ gajendravadanaṃ lambodaraṃ sundaraṃ vidhneśaṃ madhugandhalubdhamadhupavyālolagaṇḍasthalam",
    "XXbst-108u:2206": " dantodghāṭavidāritāhitajanaṃ sindūraśobhākaraṃ vande śailasutāsutaṃ gaṇapatiṃ siddhipradaṃ kāmadam // BuSto_30.1 //",
    "XXbst-108u:2207": " herambaḥ paramo devaḥ kāryasiddhividhāyakaḥ /",
    "XXbst-108u:2208": " saibhāgyarupasampannāṃ dehi me sukhasampadam // BuSto_30.2 //",
    "XXbst-108u:2209": " ekadantaṃ mahākāyaṃ lambodaraṃ gajānanam /",
    "XXbst-108u:2210": " sarvasiddhipradātāraṃ gaṅgāputraṃ namāmyaham // BuSto_30.3 //",
    "XXbst-108u:2211": " vande taṃ gaṇanāthamāryamanaghaṃ dāridrayadāvānalaṃ śuṇḍādaṇḍavidhūyamānaśamalaṃ saṃsārasindhostarim",
    "XXbst-108u:2212": " yaṃ natvā surakoṭayaḥ prabhuvaraṃ siddhiṃ labhante parāṃ sindūrārūṇavigrahaṃ paripataddānāmbudhārāhṛtam uccairbrahmāṇḍakhaṇḍadvitayasahacaraṃ kumbhayugmaṃ dadhānaḥ preṣannāgāripakṣapratibhaṭavikaṭaśrotratālābhirāmaḥ",
    "XXbst-108u:2213": " devaḥ śambhorapatyaṃ bhujagapatitanusparddhivardhiṣṇuhasta-",
    "XXbst-108u:2214": " strailokyāścaryamūrtirjayati trijagatāmīśvaraḥ kuñjarāsyaḥ // BuSto_30.5",
    "XXbst-108u:2215": " gaṇapatiśca herambo vidhnarājo vināyakaḥ /",
    "XXbst-108u:2216": " devīputro mahātejā mahābalaparākramaḥ // BuSto_30.6 //",
    "XXbst-108u:2217": " mahodaro mahākāyaścaikadanto gajānanaḥ /",
    "XXbst-108u:2218": " śvetavastro mahādīptastrinetro gaṇanāyakaḥ // BuSto_30.7 //",
    "XXbst-108u:2219": " akṣamālāṃ ca dantaṃ ca gṛhṇan vai dakṣiṇe kare /",
    "XXbst-108u:2220": " paraśuṃ modakapātraṃ ca vāmahaste vidhārayan // BuSto_30.8 //",
    "XXbst-108u:2221": " nānāpuṣparato devo nānāgandhānulepanaḥ /",
    "XXbst-108u:2222": " nāgayajñopavītāṅgo nānāvidhnavināśanaḥ // BuSto_30.9 //",
    "XXbst-108u:2223": " devāsuramanuṣyāṇāṃ siddhagandharvavanditam /",
    "XXbst-108u:2224": " trailokyavidhnahartāramākhvārūḍhaṃ namāmyaham // BuSto_30.10 //",
    "XXbst-108u:2225": " sumukhaścaikadantaśca kapilo gajakarṇakaḥ /",
    "XXbst-108u:2226": " lambodaraśca vikaṭo vidhnarājo vināyakaḥ // BuSto_30.11 //",
    "XXbst-108u:2227": " dhūmraketurgaṇādhyakṣo bhālacandro gajānanaḥ /",
    "XXbst-108u:2228": " vakratuṇḍaḥ śūrpakarṇo herambaḥ skandapūrvajaḥ // BuSto_30.12 //",
    "XXbst-108u:2229": " ṣoḍaśaitāni nāmāni yaḥ paṭhecchuṇuyādapi /",
    "XXbst-108u:2230": " vidyārambhe vivāhe ca praveśe nirgame tathā // BuSto_30.13 //",
    "XXbst-108u:2231": " saṃgrāme saṃkaṭe caiva vidhnastasya na jāyate /",
    "XXbst-108u:2232": " vidhnavallīkuṭhārāya gaṇādhipataye namaḥ // BuSto_30.14 //",
    "XXbst-108u:2233": " śrīgaṇeśastotraṃ samāptam //",
    "XXbst-108u:2234": " Digital Sanskrit Buddhist Canon, Stotra section, text no. 31:",
    "XXbst-108u:2235": " Guhyeśvarīstotram bhagavati bahurūpe nirvikāre nirañje nimitanikhilarūpe niścayātītarūpe /",
    "XXbst-108u:2236": " akhilanigamapāre nityanityasvabhāve caraṇakamalayugmaṃ naumi devi tvadīyam // BuSto_31.1 //",
    "XXbst-108u:2237": " hasitamukhaśaśāṅkaṃ jyotsnayā rātribhūtaṃ daśaśatakiraṇodyadvaktramādhyandinaṃ te /",
    "XXbst-108u:2238": " aruṇavadanaśobhā audayī cāstakāle caraṇakamalayugmaṃ naumi devi tvadīyam // BuSto_31.2 //",
    "XXbst-108u:2239": " galajaṭharapadeṣu svargamartyāhilokāḥ sakalabhagaṇadantā romarājī drumāste /",
    "XXbst-108u:2240": " giraya iva nitambā raktaśuklāḥ samudrāś caraṇakamalayugmaṃ naumi devi tvadīyam // BuSto_31.3",
    "XXbst-108u:2241": " pavanadahanavegāḥ śvāsapraśvāsa eva pralayaprabhavakālo mīlanonmīlanābhyām /",
    "XXbst-108u:2242": " dvidaśatapanabhūtā bhīmavaktrāstvadīyāś caraṇakamalayugmaṃ naumi devi tvadīyam // BuSto_31.4",
    "XXbst-108u:2243": " anupamatanudehaṃ vyāpyamānaṃ samantān nikhilanigamasāraṃ darśayan devi divyam /",
    "XXbst-108u:2244": " tribhuvanamakhilaṃ te darśitumeti buddhiś caraṇakamalayugmaṃ naumi devi tvadīyam // BuSto_31.5",
    "XXbst-108u:2245": " vidhimukhavibudhāste kiṃkarāḥ pādasaṃsthā mukuṭavidhṛtabuddhe sarvamārgā hi śuddhe /",
    "XXbst-108u:2246": " kimu tava mahimānaṃ varṇaye guhyadevi caraṇakamalayugmaṃ naumi devi tvadīyam // BuSto_31.6",
    "XXbst-108u:2247": " anupaṭhati samāptau pūjane bhaktimān yo nutimati vitagoti spaṣṭamevāsya buddhiḥ /",
    "XXbst-108u:2248": " sakalajanajananyā bhaktisampattimuccaiḥ karatalavaśagāstāḥ siddhipuṣṭayau labhante // BuSto_31.7",
    "XXbst-108u:2249": " śrī svayaṃbhūpurāṇoddhṛtaṃ mañjunāthakṛtaṃ guhyeśvarīstotraṃ samāptam //",
    "XXbst-108u:2250": " Digital Sanskrit Buddhist Canon, Stotra section, text no. 32:",
    "XXbst-108u:2251": " Gururatnatrayastotram om namoratnatrayāya tṛṣṇājihvamasadvikalpaśirasaṃ pradveṣacañcatphalaṃ kāmakrodhavitarkadarśanamatho rāgapracaṇḍekṣaṇam /",
    "XXbst-108u:2252": " mohāsyaṃ svaśarīrakoṭiśatacintātigaṃ dāruṇaṃ prajñāmantrabalena yaḥ śamitavān buddhāya tasmai namaḥ // BuSto_32.1 //",
    "XXbst-108u:2253": " buddhaṃ prabuddhaṃ varadharmarājaṃ śāntaṃ viśuddhaṃ samakīrtidaṃ taṃ /",
    "XXbst-108u:2254": " guṇākaraṃ sattvamunīndrarājaṃ śrīmanmahābodhimahaṃ namāmi // BuSto_32.2 //",
    "XXbst-108u:2255": " iti buddharatnastotram /",
    "XXbst-108u:2256": " yo jātyādikaduḥkhataptamahasāṃ cakṣuḥ satāṃ prāṇināṃ yastraidhātukapañjarādaharahaḥ sattvān samākarṣati /",
    "XXbst-108u:2257": " atrāṇaṃ ca jagatsamuddharati yaḥ saṃkleśaduḥkhārṇavāt saṃbuddhāṃśca punaścyutācca mahate dharmāya tasmai namaḥ // BuSto_32.3 //",
    "XXbst-108u:2258": " yā sarvajñatayā nayatyupaśamaṃ śāntaiṣiṇaḥ śrāvakān yā mārgajñatayā jagaddhitakṛtā lokārthasampādikā",
    "XXbst-108u:2259": " sarvākāramidaṃ vadanti munayo viśvasya yā saṃgatā tasyai śrāvakabodhisattvagaṇino buddhasya mātre namaḥ // BuSto_32.4 //",
    "XXbst-108u:2260": " itidharmaratnastotram /",
    "XXbst-108u:2261": " catvāraḥ pratyutpannagā bhavasukhe susvādavidveṣiṇa-",
    "XXbst-108u:2262": " ścatvāraśca phale sthitāḥ śamaratāḥ śāntā mahāyoginaḥ /",
    "XXbst-108u:2263": " ityaṣṭau varapuṃgalā bhagavatā yasmin gaṇe vyākṛtāḥ prajñāśīlasamādhitaptavapuṣā saṃghāya tasmai namaḥ // BuSto_32.5 //",
    "XXbst-108u:2264": " buddhaṃ namāmi satataṃ varapadmapāṇiṃ maitryātmakaṃ gaganagaṃjasamantabhadram /",
    "XXbst-108u:2265": " yakṣādhipaṃ parihitoddhṛtamañjughoṣaṃ viṣkambhiṇaṃ kṣitigarbhaṃ praṇamāmi bhaktyā // BuSto_32.6",
    "XXbst-108u:2266": " iti saṃgharatnastotram /",
    "XXbst-108u:2267": " gururbuddho gururdharmo guruḥ saṃghastathaiva ca /",
    "XXbst-108u:2268": " gururvajradharaḥ śrīmān tasmai śrīgurave namaḥ // BuSto_32.7 //",
    "XXbst-108u:2269": " śrī gururatnatrayastotraṃ samāptam //",
    "XXbst-108u:2270": " Digital Sanskrit Buddhist Canon, Stotra section, text no. 33:",
    "XXbst-108u:2271": " Hāratīstotram śrī hāratīdevyaiḥ namaḥ kundaprasūnasadṛśīṃ rucirāṅgarāgāṃ nānāvibhūṣaṇavibhūṣitavajradehām",
    "XXbst-108u:2272": " savyena hastakamalena bhayārtihantrīṃ yakṣeśvarīṃ bahusutāṃ praṇamāmi bhaktyā // BuSto_33.1",
    "XXbst-108u:2273": " āliṅgitāṃ nijamasavyabhujena putrān netraistribhiśca pariśobhitacārudehām /",
    "XXbst-108u:2274": " nānāvidhairmaṇigaṇai racitaṃ kirīṭaṃ yakṣeśvarīṃ bahusutāṃ praṇamāmi bhaktyā // BuSto_33.2",
    "XXbst-108u:2275": " tāṃ vahnimaṇḍalagatāṃ vasupatrapadme śrīratnapīṭha uparisthitapādapadmām /",
    "XXbst-108u:2276": " yakṣādibhiḥ parivṛtāṃ lalitāsanasthāṃ yakṣeśvarīṃ bahusutāṃ praṇamāmi bhaktyā // BuSto_33.3",
    "XXbst-108u:2277": " lokatrayārtiśamanīṃ śiśujīvadātrīṃ śrīhāratīṃ karuṇayā nijabhaktadakṣām /",
    "XXbst-108u:2278": " duḥkhāpahāṃ janamanoharabhogabhājāṃ yakṣeśvarīṃ bahusutāṃ praṇamāmi bhaktyā // BuSto_33.4",
    "XXbst-108u:2279": " saṃtrāsinīṃ piśunavṛttivatāṃ janānāṃ visphoṭakādirujarāśivināśakartrīm /",
    "XXbst-108u:2280": " bhakteṣu dhātṛsadṛśīṃ ca suśītalāṅgīṃ yakṣeśvarīṃ bahusutāṃ praṇamāmi bhaktyā // BuSto_33.5",
    "XXbst-108u:2281": " buddhānuśāsanaratāmatisūkṣmarūpāṃ lokatrayārcitapadāṃ karuṇārcibhūtām /",
    "XXbst-108u:2282": " gandharvakinnaragaṇaiḥ parisevyamānāṃ yakṣeśvarīṃ bahusutāṃ praṇamāmi bhaktyā // BuSto_33.6",
    "XXbst-108u:2283": " keyūrakuṇḍalasukaṅkaṇanūpurāḍhyāṃ nānāvicitravasanapradadhānaśīlām /",
    "XXbst-108u:2284": " saṃrakṣaṇīṃ śiśugaṇān paripālayantīṃ yakṣeśvarīṃ bahusutāṃ praṇamāmi bhaktyā // BuSto_33.7",
    "XXbst-108u:2285": " svarbhūrasātalamavasthitabhuktidāna-",
    "XXbst-108u:2286": " saṃsaktapūrṇahṛdayāṃ triguṇātmarūpām /",
    "XXbst-108u:2287": " tāṃ saṃsmarāmyaharahaḥ śaraṇaṃ prapadye yakṣeśvarīṃ bahusutāṃ praṇamāmi bhaktyā // BuSto_33.8",
    "XXbst-108u:2288": " rakṣākarīṃ stutimimāṃ prapaṭhenmanuṣyaḥ śrīhāratīṃ nijagṛhe śiśurakṣaṇāya /",
    "XXbst-108u:2289": " vācaṃ śriyaṃ suvipulaṃ ca sukhādi sarvaṃ dātrī trikaṃ paṭhati yaḥ prayataḥ prabhāte // BuSto_33.9",
    "XXbst-108u:2290": " śrībhavaratnavinirgataṃ bālarakṣākaraṃ hāratīstotraṃ samāptam //",
    "XXbst-108u:2291": " Digital Sanskrit Buddhist Canon, Stotra section, text no. 34:",
    "XXbst-108u:2292": " Kalyāṇapañcaviṃśatistotram śrīmānādyaḥ svayambhūramitaruciramoghābhigho 'kṣobhyabuddhaḥ",
    "XXbst-108u:2293": " śrīmān vairocanākhyo maṇibhavamunirāḍ vajrasattvaḥ susattvaḥ /",
    "XXbst-108u:2294": " śrīprajā vajradhātvī sakalaśubhakarī āryatārādikāstāḥ kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2295": " devī sampatprasādā gaṇapatihṛdayā vajravidrāviṇo sā uṣṇīṣāparṇadevī kiṭivaravadanā mātṛkā khecarāṇām /",
    "XXbst-108u:2296": " koṭolakṣākṣadevo svagaṇaparivṛtā pañcarakṣā surakṣā kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2297": " ratne dīpaṅkarākhyo maṇikusumajinaḥ śrīvipaśyī śikhī ca viśvambhuḥ śrīkakutsaḥ sa ca kanakamuniḥ kāśyapaḥ śākyasiṃhaḥ /",
    "XXbst-108u:2298": " pratyutpannābhyabhūtaḥ sakaladaśabalo pāramāhātmyasindhuḥ kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2299": " śrīmānāryāvalokeśvarajinajavaro maitreyānantagañjo buddhaḥ sāmantabhadraḥ kuliśavaradharo mañjunātho maheśaḥ /",
    "XXbst-108u:2300": " sarvāghorī......kṣitija khagarbhābhidhānau mahāntau kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2301": " buddhādhiṣṭhānakandodbhavavarakamalo nāgadāsābhidhānaḥ satyāṃ tāṃ yauvanātho nijavarabhuvanājjyotirekaṃ sasarja /",
    "XXbst-108u:2302": " ekāṃśaṃ pañca bhūtvā viharati satataṃ pañcabuddhātmako 'sau",
    "XXbst-108u:2303": " kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2304": " yā prajñā guhyarūpā tridalakamalajā santu devaprasādā nairātmā pīṭharūpā bahuvihitahitā brahmaviṣṇvīśavandyā",
    "XXbst-108u:2305": " durgāyāṃ mārgakṛtsne kṛtanativaradā prādurāsīdagādhaiḥ kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2306": " maitrīyāṃśādabhūd yo vanamahadupare ratnacūḍāsyaratnaṃ jyotiḥ saṃgamya bhavyaṃ bhavajaladhitarī ratnaliṅgeśvarākhyaḥ /",
    "XXbst-108u:2307": " śrīvatso vītarāgāṣṭakakṛtamahimā vyaktarūpāḥ(paḥ)svayambhūḥ",
    "XXbst-108u:2308": " kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2309": " trātuṃ gokarṇaduṣṭaṃ japasi dhṛtamatiṃ lokanāthājñayā 'bhūt",
    "XXbst-108u:2310": " padmākāraṃ khagañjābhidhajinatanayo vāgmatīpūratīre /",
    "XXbst-108u:2311": " śrīgokarṇeśvaraḥ sa pitṛjanahatakṛd vāgmatīsaṃgame 'smin",
    "XXbst-108u:2312": " kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2313": " kruddhaṃ nāgādhirājaṃ kulikasamavidhaṃ trāsayan kīlavad yo lokānāṃ bhadrahetoḥ gamanavadupari śrīgirau vītarāgaḥ /",
    "XXbst-108u:2314": " śrī sāmantādyabhadro dhvajakṛtirabhavat kālināmā maheśaḥ kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2315": " pātuṃ taṃ sarvapādaṃ kamaladharagirā vajrapāṇirjihīte lokānāṃ rakṣaṇārthaṃ punarapi kalaśākāratāṃśādabhūt saḥ /",
    "XXbst-108u:2316": " śrīmān sarveśvarākhyo jinavaratanayo daṇḍaśūlau dadhānaḥ kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2317": " durbodhaṃ mañjugartavyajanasukharataṃ kaminīsuprabodhaṃ kṛtvā prājñaṃ mahāntaṃ kavivaramakaronmañjudevastato 'pi /",
    "XXbst-108u:2318": " śvāsaṃ saṃdhāya bhavyaṃ sakalaguṇapadaṃ prāpya garteśasaṃjñāḥ kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2319": " matsyākārābhirāsīt sakalavaraṇaviṣkambhināmā susattvaḥ sālaṅkāraḥ phaṇīndrairadadadakhilakāt yoḍiyākhyo yayāsau /",
    "XXbst-108u:2320": " niṣkāśyāśaṃ phaṇīndreśvara iti samabhūd vītarāgo 'pyarāgaḥ",
    "XXbst-108u:2321": " kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2322": " sa śrīmānoḍiyāne vyatatapatapasā sātapatraḥ sutīre pṛthvīgarbhākhyabauddho.........jhaṭiti taṃ sthāpayāmāsa vāsam /",
    "XXbst-108u:2323": " gandheśo vītarāgo 'bhavadakhilasuhṛllokanāthāgratasthaḥ",
    "XXbst-108u:2324": " kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2325": " śaṃkhaṃ dadhmau saharṣaḥ smaradamitasutaṃ vikramāt prāptasiddhiḥ yasmāllokeśvarājñāvinihitaharayaḥ prādurāsīt khagarbhaḥ /",
    "XXbst-108u:2326": " yaḥ svāśaṃ sthāpayitvā nijapuramagamad vikrameśābhidhānaṃ kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2327": " nāgastārkṣyeṇa yasmādalabhadanusukhaṃ puṇyanāmā sutīrthaḥ pārvatyā yatra tepe kalahanivasane śāntatīrthaḥ praśāntaḥ /",
    "XXbst-108u:2328": " taptaṃ rudreṇa durgābhilaṣitamanasā śaṅkarākhyastriveṇaḥ kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2329": " tīrtho rājābhidhāno yadalabhadavanīpālarājyaṃ virūpo vyādhaścaitaśca yasmāt surapatisadanaṃ prāgamat kāmatīrthaḥ /",
    "XXbst-108u:2330": " vajrācāryeṇa paśyaṃ yadabhiṣavakṛtaḥ saṃgamo nirmalākhyaḥ kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2331": " dīnairāptaṃ nidhānaṃ yadapacitiparairākarākhyo hi tīrtho jñairlabdhaṃ jñānamasmād yadudakamatibhirjñānasaṃjñaikatīrthaḥ",
    "XXbst-108u:2332": " cintāmaṇyākhyatīrthābhidhavadabhiṣavairyatra prāpto 'bhilāṣaḥ",
    "XXbst-108u:2333": " kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2334": " yatra snātairmudāptetisamabhidhamabhūd yaśca prāmodatīrthaḥ prādāt sallakṣaṇaṃ yaḥ svapayasi saratāṃ tīrthasallakṣaṇākhyaḥ /",
    "XXbst-108u:2335": " yatra snātvā balākhyaḥ surapatirajayad dvīpamākhyaṃbhatīrthaḥ kalyāṇaṃ vaḥ kriyāsuḥ kvacidapi saratāṃ tiṣṭhātāṃ naumyahaṃ tāḥ //",
    "XXbst-108u:2336": " vidyādharyākhyadevī gaganapathagatā yoginī vajrapūrvā hārītaḥ śrīhanūmān sagaṇapatimahākālacūḍākhyavandyāḥ",
    "XXbst-108u:2337": " brahmāṇyādyāśca devyaḥ saharisukhavarakṣāranāskandayuktāḥ kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2338": " vāgmatyā mūlapucchaprabhṛtaya upatīrthāstathā keśacaityāḥ śaṅkhoccasthāśca jātoccayagirilalitaścaityabhaṭṭārako 'sau /",
    "XXbst-108u:2339": " phullocco draṣṭadevī tadanu bhagavatīdhyānaproccādisaṃsthāḥ kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2340": " mañjuśrīparvatastho 'nucaraviracito mañjuśobhākhyacaityaḥ śāntaśrīnirmiteṣu prakṛtavasatayaḥ pañcadevāpureṣu /",
    "XXbst-108u:2341": " pucchāgraścaityavaryo 'bhyakathadanupamaṃ yatra śāketpurāśaṃ kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2342": " ādhārākhyo hṛdisthaḥ sagaṇaphaṇipatirvidhnarājāntakaśca nāgaścānandaloke harihariharivāhākhyatrailokyavaṃśe",
    "XXbst-108u:2343": " lokeśāyākṣamatvastadanu saphalayāśābhilokaikanāthaḥ kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2344": " hevajraḥ saṃvaro 'sau saparijanagaṇaścaṇḍavīrastrilokī vīro yogāmbaro 'sau yamanidhanakarādyā daśakroḍha(dha)rājāḥ /",
    "XXbst-108u:2345": " guhyā bāhyāśca sarve parimitapramukhā nāmasaṃgītivyākhyā kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2346": " śīrṣe prāgāt payo 'sau sahitaparijanaścandrasāhositādriḥ chitvā śoṣe hrade 'smin puravarakamalo lokavāsāḥ parasya /",
    "XXbst-108u:2347": " svasthībhūtāmbusaṃsthaḥ sakalajinavaraṃ prābhajanmañjunāthaḥ kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2348": " saukhāvatyāśca vaṅgaṃ tadanu janahite potale prāgamad yaḥ śānto 'vagrāhadoṣe lalitapuravaraṃ prāviśan devahūtaḥ /",
    "XXbst-108u:2349": " sa śrīmān vajrapāṇiḥ sajaṭadharahayagrīvapārṣadgaṇeśaḥ kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
    "XXbst-108u:2350": " śrī svayambhupurāṇoddhṛtā kalyāṇapañcaviṃśatistutiḥ samāptā //",
    "XXbst-108u:2351": " Digital Sanskrit Buddhist Canon, Stotra section, text no. 35:",
    "XXbst-108u:2352": " Kalyāṇatriṃśatikāstotram evaṃkārasamāpannā kāyavākacittabuddhitaḥ /",
    "XXbst-108u:2353": " karomi satataṃ tasyā nutiṃ pūjāṃ pradakṣiṇām // BuSto_35.1 //",
    "XXbst-108u:2354": " yā devī sarvasattvānāṃ sṛṣṭisaṃhārakāriṇī /",
    "XXbst-108u:2355": " namastasyai namastasyai namastasyai namo namaḥ // BuSto_35.2 //",
    "XXbst-108u:2356": " yā devī sarvabhūtānāṃ pratipāle pratiṣṭhitā /",
    "XXbst-108u:2357": " namastasyai namastasyai namastasyai namo namaḥ // BuSto_35.3 //",
    "XXbst-108u:2358": " yā devī devadevīnāṃ devatārūpiṇī sthitā /",
    "XXbst-108u:2359": " namastasyai namastasyai namastasyai namo namaḥ // BuSto_35.4 //",
    "XXbst-108u:2360": " yā devī daityadurdāntadāharūpā bhayānakā /",
    "XXbst-108u:2361": " namastasyai namastasyai namastasyai namo namaḥ // BuSto_35.5 //",
    "XXbst-108u:2362": " yā devī sarvanāgānāṃ sahasramukhanāginī /",
    "XXbst-108u:2363": " namastasyai namastasyai namastasyai namo namaḥ // BuSto_35.6 //",
    "XXbst-108u:2364": " yā devī saptapātāle śāntarūpeṇa saṃsthitā /",
    "XXbst-108u:2365": " namastasyai namastasyai namastasyai namo namaḥ // BuSto_35.7 //",
    "XXbst-108u:2366": " yā devī naranārīṇāṃ vedamātā cidambikā /",
    "XXbst-108u:2367": " namastasyai namastasyai namastasyai namo namaḥ // BuSto_35.8 //",
    "XXbst-108u:2368": " yā devī kṣatriṇīvaiśyāśūdrījātiprapūjitā /",
    "XXbst-108u:2369": " namastasyai namastasyai namastasyai namo namaḥ // BuSto_35.9 //",
    "XXbst-108u:2370": " yā devī pretalokānāṃ pālanāya maharddhikā /",
    "XXbst-108u:2371": " namastasyai namastasyai namastasyai namo namaḥ // BuSto_35.10 //",
    "XXbst-108u:2372": " yā devī sarvatiryakṣu tāriṇī tāpanāśinī /",
    "XXbst-108u:2373": " namastasyai namastasyai namastasyai namo namaḥ // BuSto_35.11 //",
    "XXbst-108u:2374": " yā devī nārakīyāṇāṃ duḥkhabhājāṃ ca mātṛkā /",
    "XXbst-108u:2375": " namastasyai namastasyai namastasyai namo namaḥ // BuSto_35.12 //",
    "XXbst-108u:2376": " yā devī ṣoḍaśasaṃkhyanarakāṇāṃ vināśinī /",
    "XXbst-108u:2377": " namastasyai namastasyai namastasyai namo namaḥ // BuSto_35.13 //",
    "XXbst-108u:2378": " yā devī dveṣirāgīṇāṃ mohināṃ durdurīkṛtā /",
    "XXbst-108u:2379": " namastasyai namastasyai namastasyai namo namaḥ // BuSto_35.14 //",
    "XXbst-108u:2380": " yā devī kāmakrodhābhyāṃ krodharūpeṇa saṃsthitā /",
    "XXbst-108u:2381": " namastasyai namastasyai namastasyai namo namaḥ // BuSto_35.15 //",
    "XXbst-108u:2382": " yā devī lobhalābhānāṃ laṅghanāya vilambitā /",
    "XXbst-108u:2383": " namastasyai namastasyai namastasyai namo namaḥ // BuSto_35.16 //",
    "XXbst-108u:2384": " yā devī māyāyā mātā mātṝṇāṃ vajrayogiṇī /",
    "XXbst-108u:2385": " namastasyai namastasyai namastasyai namo namaḥ // BuSto_35.17 //",
    "XXbst-108u:2386": " yā devī rājacaurāgnisiṃhaśatruvināśinī /",
    "XXbst-108u:2387": " namastasyai namastasyai namastasyai namo namaḥ // BuSto_35.18 //",
    "XXbst-108u:2388": " yā devī jalanāgāhidurbhikṣabhayatāriṇī /",
    "XXbst-108u:2389": " namastasyai namastasyai namastasyai namo namaḥ // BuSto_35.19 //",
    "XXbst-108u:2390": " yā devī pañcabhūtānāṃ candre sūrye pratiṣṭhitā /",
    "XXbst-108u:2391": " namastasyai namastasyai namastasyai namo namaḥ // BuSto_35.20 //",
    "XXbst-108u:2392": " yā devī bhautikī velā ālikālivicāriṇī /",
    "XXbst-108u:2393": " namastasyai namastasyai namastasyai namo namaḥ // BuSto_35.21 //",
    "XXbst-108u:2394": " yā devī sarvapīṭheśī kṣetrarūpopachandikā /",
    "XXbst-108u:2395": " namastasyai namastasyai namastasyai namo namaḥ // BuSto_35.22 //",
    "XXbst-108u:2396": " yā devī pīlavākhyātā upapīlavamīlitā /",
    "XXbst-108u:2397": " namastasyai namastasyai namastasyai namo namaḥ // BuSto_35.23 //",
    "XXbst-108u:2398": " yā devī dvādaśe cakre rāśilagnavibhūṣiṇī /",
    "XXbst-108u:2399": " namastasyai namastasyai namastasyai namo namaḥ // BuSto_35.24 //",
    "XXbst-108u:2400": " yā devī ṣaḍaṃge deśe prodbuddhamukhacandrikā /",
    "XXbst-108u:2401": " namastasyai namastasyai namastasyai namo namaḥ // BuSto_35.25 //",
    "XXbst-108u:2402": " yā devī caṇḍacakreṣu gāminī parameśvarī /",
    "XXbst-108u:2403": " namastasyai namastasyai namastasyai namo namaḥ // BuSto_35.26 //",
    "XXbst-108u:2404": " yā devī kāyavākacitte mantrarūpeṇa gāminī /",
    "XXbst-108u:2405": " namastasyai namastasyai namastasyai namo namaḥ // BuSto_35.27 //",
    "XXbst-108u:2406": " yā devī nirmalātmā śrīrṛddhisiddhibalapradā /",
    "XXbst-108u:2407": " namastasyai namastasyai namastasyai namo namaḥ // BuSto_35.28 //",
    "XXbst-108u:2408": " yā devo sarvajantūnāṃ sadā maṅgalakāriṇī /",
    "XXbst-108u:2409": " namastasyai namastasyai namastasyai namo namaḥ // BuSto_35.29 //",
    "XXbst-108u:2410": " ya idaṃ paṭhate dhīmān devyā bhaktisamanvitaḥ /",
    "XXbst-108u:2411": " buddhatvaṃ labhate śīghraṃ kalyāṇaṃ maṅgalaṃ śivam // BuSto_35.30 //",
    "XXbst-108u:2412": " śrī trikāyanivāsinīvajradevyāḥ kalyāṇatriṃśatikāstotraṃ samāptam //",
    "XXbst-108u:2413": " Digital Sanskrit Buddhist Canon, Stotra section, text no. 36:",
    "XXbst-108u:2414": " Kamalākarasarvatathāgatastotram atha khalu kamalavane sarvatathāgatastavenātītānāgatapratyutpannānāṃ buddhānāṃ bhagavato 'tyastāvīt",
    "XXbst-108u:2415": " ye jinapūrvakāye bhavanti ye ca dhriyanti daśadiśi loke /",
    "XXbst-108u:2416": " tān hi jināṃśca karomi praṇāmaṃ taṃ jinasaṃghamahaṃ prabhijaṣye //",
    "XXbst-108u:2417": " śāntapraśāntaviśuddhamunīndraṃ svarṇasuvarṇaprabhāsitagātram /",
    "XXbst-108u:2418": " sarvasurāsurasusvaraghoṣaṃ brahmarutasvaragarjitaghoṣam // BuSto_36.2 //",
    "XXbst-108u:2419": " ṣaṭpadabhauṃramahīruhakeśaṃ nīlasukuñcitakāśanikāśam /",
    "XXbst-108u:2420": " śaṅkhatuṣārasupāṇḍaradantaṃ hemavirājitabhāṣitanābham // BuSto_36.3 //",
    "XXbst-108u:2421": " nīlaviśālaviśuddhasunetraṃ nīlamivotpalaphullitakṣetram /",
    "XXbst-108u:2422": " padmasuvarṇavibhāntasujihvaṃ padmaprabhāṣitapadmasukhābham // BuSto_36.4",
    "XXbst-108u:2423": " śaṅkhamṛṇālanibhaṃ sukhatārṇaṃ dakṣiṇavartitaveḍulitarṇam /",
    "XXbst-108u:2424": " sūkṣmaniśākarakṣīṇaśaśīva mātrasumantrasarojasunābham // BuSto_36.5 //",
    "XXbst-108u:2425": " kāñcanakoṭisuvarṇasunāsamunnatamṛdutarapādapapatram /",
    "XXbst-108u:2426": " agradharāgraviśiṣṭanāsāgraṃ mṛdukarasarvajinaṃ satataṃ tam // BuSto_36.6",
    "XXbst-108u:2427": " ekasamekataromamukhāgraṃ bālasuromapradakṣiṇavartam /",
    "XXbst-108u:2428": " nīlanibhojjvalakuṇḍalajātaṃ nīlavirājitamaulasugrīvam // BuSto_36.7 //",
    "XXbst-108u:2429": " jātasamānaprabhāṣitagātraṃ pūjitasarvadaśadiśi loke /",
    "XXbst-108u:2430": " duḥkhamanantaṃ praśamitalokaṃ sarvasukhena ca tarpitalokam // BuSto_36.8",
    "XXbst-108u:2431": " narakasthāsu ca tiryaggatiṣu pretasurāsuramanujagatīṣu /",
    "XXbst-108u:2432": " sarvapiśācasukhārpitasattvaṃ sarvapraśāntamapāyagatīṣu // BuSto_36.9 //",
    "XXbst-108u:2433": " varṇasuvarṇaṃ kanakanibhāsaṃ kāñcanataptaprabhāsitagātram /",
    "XXbst-108u:2434": " saumyaśaśāṅkasuvimalavaktraṃ vikasitarājitasuvimalavadanam // BuSto_36.10",
    "XXbst-108u:2435": " taruṇaruhāgrakakomalagātraṃ siṃhavivādakavikramanādam /",
    "XXbst-108u:2436": " lambitahastapralambitabāhuṃ mārutapreritasālalajihvam // BuSto_36.11 //",
    "XXbst-108u:2437": " vyomaprabhojjvalamuṃcitaraśmiṃ sūryamiva prabhayā pratapantam /",
    "XXbst-108u:2438": " nirmalagātravarebhi munīndraṃ sarvaprabhāsitakṣetramanantam // BuSto_36.12",
    "XXbst-108u:2439": " candraniśākarabhāskarajālaṃ kṣetramanantasahasragateṣu /",
    "XXbst-108u:2440": " te 'pi ca niścitasarvi babhūva buddhaprabhāsavirocanatāyai // BuSto_36.13",
    "XXbst-108u:2441": " buddhadivākaralokapradīpaṃ buddhadivākararaśmisahasram /",
    "XXbst-108u:2442": " kṣetramanantasahasragateṣu paśyatu lokatathāgatasūryam // BuSto_36.14 //",
    "XXbst-108u:2443": " puṇyaśatāni sahasra ca kṛtvā sarvaguṇebhiralaṃkṛtagātram /",
    "XXbst-108u:2444": " sauragajendranibhaṃ jitabāhuṃ vimalarakṣitamaṇḍitabāhum // BuSto_36.15 //",
    "XXbst-108u:2445": " bhūmitalopama śālitatulyaṃ sūkṣmarajopamamāgatabuddhāḥ /",
    "XXbst-108u:2446": " sūkṣmarajopama ye ca bhavanti sūkṣmarajopama ye tiṣṭhanti // BuSto_36.16",
    "XXbst-108u:2447": " tāṃśca jinān prakaromi praṇāmaṃ kāyena vācā manasā prasannā /",
    "XXbst-108u:2448": " puṣpapradāna sugandhapradānairvarṇaśatena śuciśca smarāmi // BuSto_36.17",
    "XXbst-108u:2449": " jihvaśatairapi buddhaguṇānāṃ kalpasahasraśatena hi vaktum /",
    "XXbst-108u:2450": " ye ca sunirvṛtasādhujinānāṃ sā ca lalāṭa vicitra anekaiḥ // BuSto_36.18 //",
    "XXbst-108u:2451": " ekajinasya guṇān nahi śakyo jihvasahasreṇa bhāṣitu kiṃcit /",
    "XXbst-108u:2452": " kāmamaśakti hi sarvajinānāṃ ekaguṇasya hi vistaravaktum // BuSto_36.19 //",
    "XXbst-108u:2453": " sarva sadevakuloktasamūhaḥ sarvabhavāgra bhavajalapūrṇān /",
    "XXbst-108u:2454": " ye jalagrahaṇatu śakyapramāṇaṃ naiva tu ekaguṇā sugatāntam // BuSto_36.20",
    "XXbst-108u:2455": " varṇitu sustutamajjinasarvaṃ kāyatu vāca prasannamanena /",
    "XXbst-108u:2456": " prameya saṃcita puṇyaphalāgraṃ tena ca sattva prabhotu jinatvam //",
    "XXbst-108u:2457": " eva tu viśvaṃ narapatibuddhaṃ eva karomi nṛpaḥpraṇidhānam /",
    "XXbst-108u:2458": " yatra ca kutra ci mabhyabhaveta jāti anāgata kalpamanantā // BuSto_36.22",
    "XXbst-108u:2459": " īdṛśabherī paśyami svapne īdṛśanādaṃ tatra śṛṇomi /",
    "XXbst-108u:2460": " īdṛśa jinastuti kamalākareṇa jāti jarāsmara tatra labheyam // BuSto_36.23",
    "XXbst-108u:2461": " buddhaguṇāni anantamatulyaṃ ye 'pi ca durlabha kalpasahasram /",
    "XXbst-108u:2462": " anuśruta ye ca svapnagate 'pi teṣu ca deśayi divasagato 'pi // BuSto_36.24",
    "XXbst-108u:2463": " duḥkhasamudra vimocayi sattvā pūrayi ṣaḍabhiḥ pāramitābhiḥ /",
    "XXbst-108u:2464": " bodhimanuttara puṇya labheyaṃ kṣatrabhavettamabhāsamapatthyā //",
    "XXbst-108u:2465": " bheripradānavipākaphalena sarvajināna ca saṃstutihetoḥ /",
    "XXbst-108u:2466": " saṃmukhapaśyami śākyamunīndraṃ vyākaraṇaṃ hyahu tatra labheyam //",
    "XXbst-108u:2467": " yau ima dārakadvau mama putrau kanakendra kanakaprabhāśvarau /",
    "XXbst-108u:2468": " tau ubhi dāraka tatra labheyaṃ bodhimanuttaravyākaraṇaṃ ca // BuSto_36.27",
    "XXbst-108u:2469": " ye pi ca sattva anekamanantā śaraṇavihīnā vyasanagatāśca /",
    "XXbst-108u:2470": " teṣu bhaveya anāgata sarvatrāṇaparāyaṇa śaraṇapradaśca // BuSto_36.28 //",
    "XXbst-108u:2471": " duḥkhasamudbhava saṃkṣayakartā sarvasukhasya ca ākarabhaṃta /",
    "XXbst-108u:2472": " kalpa anāgata bodhi careyaṃ yattahu pūrvaṃ koṭi gatāśca // BuSto_36.29 //",
    "XXbst-108u:2473": " svarṇaprabhāsottamadeśanatāya pāpasamudraṃ śoṣatu mahyam /",
    "XXbst-108u:2474": " karmasamudra vikīryatu mahyaṃ kleśasamudra vichidyatu mahyam //",
    "XXbst-108u:2475": " puṇyasamudraṃ pūryatu mahyaṃ jñānasamudra viśodhyatu mahyam /",
    "XXbst-108u:2476": " vimalajñāna prabhāsavareṇa kāma prabhā ca bhaviṣyatu mahyam // BuSto_36.31",
    "XXbst-108u:2477": " puṇyaprabhāsa vilocanatā ca sarvatriloki viśiṣṭa bhaveyam /",
    "XXbst-108u:2478": " puṇyavareṇa samanvita nityaṃ duḥkhasamudra uttārayitā ca // BuSto_36.32 //",
    "XXbst-108u:2479": " sarvasukhasya ca sāgarakalpaṃ kalpamanāgata bodhi careyam /",
    "XXbst-108u:2480": " yatnata pūrvaka koṭigatāyā īdṛśakṣatraviśiṣṭa triloke // BuSto_36.33 //",
    "XXbst-108u:2481": " śrīsuvarṇaprabhoktaṃ kamalākarasarvatathāgatastotraṃ samāptam //",
    "XXbst-108u:2482": " Digital Sanskrit Buddhist Canon, Stotra section, text no. 37:",
    "XXbst-108u:2483": " Lokanāthastotram kalpādike bhavasi ko hi mamāgabhāva sarvasvasāra karuṇāmaya viśvamūrte /",
    "XXbst-108u:2484": " kāryādike praṇamatīti samantakaṃ tvāṃ śrīlokanātha tava pādayugaṃ name 'ham // BuSto_37.1",
    "XXbst-108u:2485": " ākṛṣṇakena rajasā vinivartamānaścāyāsi saumya sakalaḥ prativāsare ca /",
    "XXbst-108u:2486": " hemasvarūparathakena samujjvalena śrīlokanātha tava pādayugaṃ name 'ham //",
    "XXbst-108u:2487": " brahmā tvameva hi sa viprakulaprasiddho viṣṇuśca vaiṣṇavamate varadharmaketuḥ /",
    "XXbst-108u:2488": " sarvajñako 'si vimate prabhavo 'vyayaśca śrīlokanātha tava pādayugaṃ name",
    "XXbst-108u:2489": " 'ham // BuSto_37.3 //",
    "XXbst-108u:2490": " bauddhānvaye bhavasi vajrakasūryarūpo yogeśvaro hi śubhayogakamārgakeṣu /",
    "XXbst-108u:2491": " gaṅgādharo bhavabhayasya vināśakāri śrīlokanātha tava pādayugaṃ name 'ham",
    "XXbst-108u:2492": " kāruṇyabhāvahṛdayaḥ sahajaḥ sarocirvicchinnakalmaṣacayo guṇasāgaraśca /",
    "XXbst-108u:2493": " cintāmaṇistvamasi lokaguruḥ kṛpeśa śrīlokanātha tava pādayugaṃ name 'ham",
    "XXbst-108u:2494": " bandhūkavarṇa bahurūpa viśālanetra sarvaprasūtikṛtaniṣkṛtikaḥ sudanta /",
    "XXbst-108u:2495": " tvaṃ padmapāṇi vimalottama mitrarūpaḥ śrīlokanātha tava pādayugaṃ name 'ham // BuSto_37.6",
    "XXbst-108u:2496": " tava bahulacaritraṃ kaḥ samartho 'sti vaktuṃ tadapi mukharabhāvaiḥ stūyase tvaṃ mayātra /",
    "XXbst-108u:2497": " yadapi padamaśuddhaṃ sarvametat kṣamasva stutiriti kusumasrak bhaktimātrārcanaṃ syāt // BuSto_37.7",
    "XXbst-108u:2498": " śrīmadāryāvalokiteśvarabhaṭṭārakasya stotraṃ samāptam //",
    "XXbst-108u:2499": " Digital Sanskrit Buddhist Canon, Stotra section, text no. 38:",
    "XXbst-108u:2500": " Lokātītastavaḥ lokātīta namastubhyaṃ viviktajñānavedine /",
    "XXbst-108u:2501": " yastvaṃ jagaddhitāyaiva khinnaḥ karuṇayā ciram // BuSto_38.1 //",
    "XXbst-108u:2502": " skandhamātravinirmukto na sattvo 'stīti tena tam /",
    "XXbst-108u:2503": " sattvārthaṃ ca parikhedamagamastvaṃ mahāmune // BuSto_38.2 //",
    "XXbst-108u:2504": " te 'pi skandhāstvayā dhīman dhīmadbhayaḥ saṃprakāśitāḥ /",
    "XXbst-108u:2505": " māyāmarīcigandharvanagarasvapnasannibhāḥ // BuSto_38.3 //",
    "XXbst-108u:2506": " hetutaḥ saṃbhavo yeṣāṃ tadabhāvānna santi ye /",
    "XXbst-108u:2507": " kathaṃ nāma na tatspaṣṭaṃ pratibimbasamāgatāḥ // BuSto_38.4 //",
    "XXbst-108u:2508": " bhūtānyacakṣurgrāhyāṇi tanmayaṃ cākṣuṣaṃ katham /",
    "XXbst-108u:2509": " rūpaṃ tvayaivaṃ bruvatā rūpagrāho nivāritaḥ // BuSto_38.5 //",
    "XXbst-108u:2510": " vedanīyaṃ vinā nāsti vedanā 'to nirātmikā /",
    "XXbst-108u:2511": " tacca vedyaṃ svabhāvena nāstītyabhimataṃ tava // BuSto_38.6 //",
    "XXbst-108u:2512": " saṃjñārthayorananyatve mukhaṃ dahyeta vahninā /",
    "XXbst-108u:2513": " anyatve 'dhigamābhāvastvayokto bhūtavādinā // BuSto_38.7 //",
    "XXbst-108u:2514": " kartā svatantraḥ karmā 'pi tvayoktaṃ vyavahārataḥ /",
    "XXbst-108u:2515": " parasparāpekṣikī tu siddhiste 'bhimatā 'nayoḥ // BuSto_38.8 //",
    "XXbst-108u:2516": " na kartā 'sti na bhoktā 'sti puṇyāpuṇyaṃ pratītyajam /",
    "XXbst-108u:2517": " yatpratītya na tajjātaṃ proktaṃ vācaspate tvayā // BuSto_38.9 //",
    "XXbst-108u:2518": " ajñāpyamānaṃ na jñeyaṃ vijñānaṃ tadvinā na ca /",
    "XXbst-108u:2519": " tasmāt svabhāvato na sto jñānajñeye tvamūcivān // BuSto_38.10 //",
    "XXbst-108u:2520": " lakṣyāllakṣaṇamanyaccet syāttallakṣyamalakṣaṇam /",
    "XXbst-108u:2521": " tayorabhāvo 'nanyatve vispaṣṭaṃ kathitaṃ tvayā // BuSto_38.11 //",
    "XXbst-108u:2522": " lakṣyalakṣaṇanirmuktaṃ vāgudāhāravarjitam /",
    "XXbst-108u:2523": " śāntaṃ jagadidaṃ dṛṣṭaṃ bhavatā jñānacakṣuṣā // BuSto_38.12 //",
    "XXbst-108u:2524": " na sannutpadyate bhāvo nāpyasan sadasanna ca /",
    "XXbst-108u:2525": " na svato nāpi parato na dvābhyāṃ jāyate katham // BuSto_38.13 //",
    "XXbst-108u:2526": " na sataḥ sthitiyuktasya vināśa upapadyate /",
    "XXbst-108u:2527": " nāsato 'śvaviṣāṇena samasya samatā katham // BuSto_38.14 //",
    "XXbst-108u:2528": " bhāvānnārthāntaraṃ nāśo nāpyanarthāntaraṃ matam /",
    "XXbst-108u:2529": " arthāntare bhavennityo nāpyanarthāntare bhavet // BuSto_38.15 //",
    "XXbst-108u:2530": " ekatve nahi bhāvasya vināśa upapadyate /",
    "XXbst-108u:2531": " pṛthaktvena hi bhāvasya vināśa upapadyate // BuSto_38.16 //",
    "XXbst-108u:2532": " vinaṣṭāt kāraṇāttāvat kāryotpattirna yujyate /",
    "XXbst-108u:2533": " na vā 'vinaṣṭāt svapnena tulyotpattirmatā tava // BuSto_38.17 //",
    "XXbst-108u:2534": " niruddhādvā 'niruddhādvā bījādaṅkurasaṃbhavaḥ /",
    "XXbst-108u:2535": " māyotpādavadutpādaḥ sarva eva tvayocyate // BuSto_38.18 //",
    "XXbst-108u:2536": " atastvayā jagadidaṃ parikalpasamudbhavam /",
    "XXbst-108u:2537": " parijñātamasadbhūtamanutpannaṃ na naśyati // BuSto_38.19 //",
    "XXbst-108u:2538": " nityasya saṃsṛtirnāsti naivānityasya saṃsṛtiḥ /",
    "XXbst-108u:2539": " svapnavat saṃsṛtiḥ proktā tvayā tattvavidāṃvara // BuSto_38.20 //",
    "XXbst-108u:2540": " svayaṃ kṛtaṃ parakṛtaṃ dvābhyāṃ kṛtamahetukam /",
    "XXbst-108u:2541": " tārkikairiṣyate duḥkhaṃ tvayātūktaṃ pratītyajam // BuSto_38.21 //",
    "XXbst-108u:2542": " yaḥ pratītyasamutpādaḥ śūnyatā saiva te matā /",
    "XXbst-108u:2543": " bhāvaḥ svatantro nāstīti siṃhanādastavātulaḥ // BuSto_38.22 //",
    "XXbst-108u:2544": " sarvasaṅkalpahānāya śūnyatāmṛtadeśanā /",
    "XXbst-108u:2545": " yasya tasyāmapi grāhastvayā 'sāvavasāditaḥ // BuSto_38.23 //",
    "XXbst-108u:2546": " nirīhāvaśikāḥ śūnyā māyāvat pratyayodbhavāḥ /",
    "XXbst-108u:2547": " sarvadharmāstvayā nātha niḥsvabhāvāḥ prakāśitāḥ // BuSto_38.24 //",
    "XXbst-108u:2548": " na tvayotpāditaṃ kiñcinna kiñcicca nirodhitam /",
    "XXbst-108u:2549": " yathā pūrvaṃ tathā paścāt tathatāṃ buddhavānasi // BuSto_38.25 //",
    "XXbst-108u:2550": " āryairniṣevitāmetāmanāgamya hi bhāvanām /",
    "XXbst-108u:2551": " animittasya vijñānaṃ bhavatīha kathaṃcana // BuSto_38.26 //",
    "XXbst-108u:2552": " animittamanāgamya mokṣo nāsti tvamuktavān /",
    "XXbst-108u:2553": " atastvayā mahāyāne tat sākalyena darśitam // BuSto_38.27 //",
    "XXbst-108u:2554": " yadavāptaṃ mayā puṇyaṃ stutvā tvāṃ stutibhājanam /",
    "XXbst-108u:2555": " nimittabandhanāpetaṃ bhūyāt tenākhilaṃ jagat // BuSto_38.28 //",
    "XXbst-108u:2556": " śrīlokātītastavaḥ samāptaḥ //",
    "XXbst-108u:2557": " Digital Sanskrit Buddhist Canon, Stotra section, text no. 39:",
    "XXbst-108u:2558": " Lokeśvaraśatakam vajradattācāryaviracitam om namo lokanāthāya /",
    "XXbst-108u:2559": " bhāsvanmāṇikyabhāso mukuṭabhṛti namannākanāthottamāṅge bhaktiprahve sarojāsanaśirasi hasanmālatīmālikābhaḥ",
    "XXbst-108u:2560": " maulau mīlanmṛgāṅgāmakṛśakapiśatāṃ śāmbhave śātayantyo loke lokeśapādāmalanakhaśaśabhṛtkāntayaḥ santu śāntyai // BuSto_39.1 //",
    "XXbst-108u:2561": " nirdhūtā dhūrjaṭīndorna khalu paṭu jaṭāpiṅgamāsaṅgaśāraiḥ sārairārānmayūkhairna ca harimukuṭāmandamāṇikyabhābhiḥ",
    "XXbst-108u:2562": " kālimno nāpi līnā vibudhagaṇalalatkuntalālīnalīnāl lokeśvaryo 'nivāryāścaraṇanakharucaḥ santu vo dhvāntaśāntyai // BuSto_39.2",
    "XXbst-108u:2563": " paryāptodārakoṣasphuṭatarakamalābhogasaṃpattihetur dūrībhūtapriyāṇāmapahṛtaviṣamātaṅkaśaṅkā janānām /",
    "XXbst-108u:2564": " na kṣiptālaṅghanairapyupaśamitatamodurgrahodbhūtabhītir lokeśāṅghryorapūrvā nakhaśiśirarūcāṃ candrikā vaḥ punātu // BuSto_39.3 //",
    "XXbst-108u:2565": " niḥśeṣaṃ kleśarāśīndhanadahanamahāpāvakoccaiḥ śikhā vo līlālokāstrilokyāmapahṛtagahanābaddhamohāndhakārāḥ",
    "XXbst-108u:2566": " vahniskandheṣvabandhyā narakabhuvi sudhāvārivistāradhārāḥ saṃsārīṃ saṃharantāṃ nakhanivaharucaḥ padmabhṛtpādajātāḥ // BuSto_39.4 //",
    "XXbst-108u:2567": " svacchandacchedivāñcchāvitaraṇacaturācintyacintāmaṇīnām udgāḍhātaṅkaśaṅkodgamaśamanamanohāriṇī hārabhāsām /",
    "XXbst-108u:2568": " spaṣṭāvirbhūtanānāguṇanivahadhṛtādarśabimbacchavīnāṃ chāyā vaḥ pātu lokeśvaracaraṇabhuvāmunmayūukhā nakhānām // BuSto_39.5 //",
    "XXbst-108u:2569": " nāthasyodañcaduccāmitarucirucibhī rocamānorucūḍā-",
    "XXbst-108u:2570": " rociṣṇoruccakāsaccaraṇanakharucāṃ saṃcayo 'sau ciraṃ vaḥ /",
    "XXbst-108u:2571": " atyuccīyāt tadarcācaturasuraśiraścāruratnoccayoccair nānāniścārirociścayaracitaśacīrucyacāpopacāraḥ śrīmadbhogonnatīnāmabhimataviṣayaprāptidānādahīnāṃ sevābhājāṃ samantādavicalitarucaḥ prītimutpādayantaḥ",
    "XXbst-108u:2572": " vaimalyātulyabimbopahasitaśaśinaḥ śātitadhvāntadoṣās toṣaṃ māṇikyadīpā iva dadatu nakhāḥ padmapāṇeḥ padorvaḥ // BuSto_39.7 //",
    "XXbst-108u:2573": " rājadrājīvapāṇernakhanivaharucāṃ pādapadmodbhavānām udbhedo bhedako 'sau bhavatu bhavabhiyāṃ nirbharāṇāṃ bharaṃ vaḥ /",
    "XXbst-108u:2574": " jātastaddehabhūmecaviratakaruṇāvāridattopakāro yo 'nalpaḥ kalpavṛkṣāṅkuranikara ivopāttavijñānabījaḥ lokeśasyāṅghripadmaprabhavanakharuco dattamārārisenā-",
    "XXbst-108u:2575": " saṃtrāsāḥ śoṇatūṇonmukhanihitaphalāmoghabāṇāṃśuśobhāḥ /",
    "XXbst-108u:2576": " śaśvatsaṃsāraghorāvaṭapatitajanottāraṇāsajjarajju-",
    "XXbst-108u:2577": " prārohā rohayantāṃ duradhigamamahāsaṃpaduccaiḥ padaṃ vaḥ // BuSto_39.9 //",
    "XXbst-108u:2578": " bhāsvantaḥ kleśakarmaśramavivaśajagattāpavicchedaśūrāṃ dūrāddoṣopalabdheḥ paṭubudhaguravastārakā ye janasya /",
    "XXbst-108u:2579": " sāndrānandaṃ dadānāḥ sakalaśaśadharaśrībhṛto niṣkalaṅkās te vaścintāmacintyāḥ kamalakaranakhāḥ pādajātā jayantu // BuSto_39.10 //",
    "XXbst-108u:2580": " bhāsvatkhaṇḍendukhaṇḍairapacitiracanā kiṃ kṛtā śambhuneyaṃ nyastā ratnāvalī vā kimu niratiśayotkaṇṭhayā bodhilakṣmyā /",
    "XXbst-108u:2581": " devairdivyādbhutānāmasamasumanasāṃ lambitā mālikā nu prīyātpaṅktirnakhānāmiti janitamatirlokanāthāṅghrijā vaḥ // BuSto_39.11 //",
    "XXbst-108u:2582": " kvāyaṃ rājīvajanmā namadamaraśirastuṅgamāṇikyaśayyā-",
    "XXbst-108u:2583": " śaśvatsuptāṅghrireṇuḥ kva ca dharaṇitalālambamaulipraṇāmaḥ /",
    "XXbst-108u:2584": " itthaṃ saṃjātahāsā iva rucinicayairdanturā ye durantā dhvāntacchedāya lokeśvaracaraṇabhavāste nakhā vo bhavantu // BuSto_39.12",
    "XXbst-108u:2585": " śūrāstāpāpahāre śiśiratarasudhāśīkarāsārakārāḥ prākārāḥ krūradūraprasaraduruśarāsāramārāpakāre",
    "XXbst-108u:2586": " saṃsārākārakārāgṛhabṛhadudarodāraduḥkhaprakāraṃ ghoraṃ vaḥ saṃharantāṃ caraṇanakharucaḥ śrīkarāḥ padmapāṇeḥ // BuSto_39.13",
    "XXbst-108u:2587": " bhāso lokeśapādaprabhavanakhabhuvāṃ dūradurvāramāra-",
    "XXbst-108u:2588": " vyāmuktavyāpibāṇāvaraṇajavanikābhrāntimutpādayantyaḥ /",
    "XXbst-108u:2589": " saṃkleśānīkanāśasphuṭapiśunamahāketusaṃghātakalpās trailokyāśakyaśaktitribhavajayabṛhadvaijayantyo jayanti // BuSto_39.14 //",
    "XXbst-108u:2590": " samyaksaṃbodhicetaḥ śaśina iva samudbhāsibhāsāṃ samūho nirdagdhakleśabhūtipracaya iva bṛhanmuktimārgānilāstaḥ",
    "XXbst-108u:2591": " vinyastādabhraśubhropalaphalaka iva krūramārairabhedyaḥ pāyādutprekṣito vo nakharucinikaraḥ pādajaḥ padmapāṇeḥ // BuSto_39.15 //",
    "XXbst-108u:2592": " vailakṣyeṇekṣaṇīyāḥ kṣaṇamasamatamaḥkṣepadakṣāḥ kṣapāṇāṃ nāthenākṣuṇṇapakṣakṣatinijavipadā niṣkalaṅkākṣayā ye /",
    "XXbst-108u:2593": " akṣīṇārātipakṣakṣapaṇapaṭujagadrakṣaṇākṣuṇṇadīkṣā-",
    "XXbst-108u:2594": " rakṣā rakṣantu lokeśvaracaraṇanakhāste 'kṣaṇakṣepato vaḥ // BuSto_39.16 //",
    "XXbst-108u:2595": " satsaṃpatsādhanasya pravarakamalabhṛtpādadurgāśrayasya trailokyaśrījigīṣornakharucinivahasyātulo 'bhyuccayo vaḥ /",
    "XXbst-108u:2596": " mitreṇāptodayena sphuṭamanuvalatālambhitātyantavṛddheḥ pāyāt sāpāyasarvavyasanaripumahāyānasaṃsiddhihetuḥ avrīḍaścūḍayā 'sau vahati paśupatiḥ kāmamardhendubhūṣāṃ",
    "XXbst-108u:2597": " śaureḥ śobhābhilāṣaḥ kathamapi kṛtinaḥ kaustubhenāstameti /",
    "XXbst-108u:2598": " dṛṣṭe 'smin so 'pi mogho maghavamaṇimahāmaulirityāptacittair yatkāntyācinti lokaiścaraṇanakhagaṇaḥ padmapāṇeḥ sa jīyāt // BuSto_39.18",
    "XXbst-108u:2599": " ārāduccairudañcatkṛtavitatiradhastārako nārakāṇām /",
    "XXbst-108u:2600": " udyannīhārarociḥ śucirarivadanaśyāmatāpātahetuḥ /",
    "XXbst-108u:2601": " durvijñeyānubhāvo nikhilajagadatispaṣṭadṛṣṭiprakāśaḥ pādāmbhojāvalambī nakhakiraṇacayaḥ pātu vo buddhamauleḥ // BuSto_39.19 //",
    "XXbst-108u:2602": " dṛṣṭo hṛṣṭāmareśārcanacaturavadhūmuktakarpūrapāṃśu-",
    "XXbst-108u:2603": " prodbhāso bhaktibhārapravaṇaharajaṭābhūtivibhrāntabhūmiḥ /",
    "XXbst-108u:2604": " pūjāvikṣiptalakṣmīkarakamalagalatkeśarāgrāṇureṇu-",
    "XXbst-108u:2605": " cchāyaḥ pāyādapāyānnakhakaravisaraḥ padmahastāṅghrijo vaḥ // BuSto_39.20",
    "XXbst-108u:2606": " merau niṣpītapītadyutiramarakarisphārasindūradhūlī-",
    "XXbst-108u:2607": " śoṇaśrīśāntaśūro haritaharihayāhīnahārityahārī /",
    "XXbst-108u:2608": " mīlannīlāvabhāso nakharucivisaraḥ padmabhṛtpādapadmād udyaddugdhābdhivṛddhitrasadamaravadhūvīkṣito rakṣatād vaḥ // BuSto_39.21",
    "XXbst-108u:2609": " śobhā saṃbhāvyate 'smin himakaradhavalairnāmaraiścāmarairvā bhaktyārambheṇa rambhe parikirasi mudhā kiṃ nu karpūradhūlīḥ /",
    "XXbst-108u:2610": " kiṃ te puṣpaiḥ prakīrṇaiḥ śaciśucibhiriti svāminā svarbhuvāṃ vaḥ pūjāyāmabjapāṇernakharucinivahaḥ pādajo varṇito 'vyāt // BuSto_39.22 //",
    "XXbst-108u:2611": " kailāsodbhāsivindhye kavalitabalijitkāyakālimni kālī-",
    "XXbst-108u:2612": " līlālāvaṇyalepe vihataharitimaśvetapūṣāśvaraśmau /",
    "XXbst-108u:2613": " lokeśāṅghrernakhānāmurukaranikare kiṃ mayetīva śīrṇaṃ śītāṃśoḥ pātu pūjācaturasurajanākīrṇakuṇḍacchalād vaḥ // BuSto_39.23 //",
    "XXbst-108u:2614": " pādāḥ pādodbhavānāmativitatibhṛtāṃ buddhamaulernakhānāṃ pāre saṃsārayādaḥpatigamanamahāsetubandhāyamānāḥ",
    "XXbst-108u:2615": " udyaddurvāraduḥkhānalaśamanamahāpuṇyasaṃbhāravāri-",
    "XXbst-108u:2616": " svacchandācchacchaṭābhā jhaṭiti vighaṭanaṃ kurvatāṃ vo bhavasya //",
    "XXbst-108u:2617": " kālīkāntendukānteḥ paribhavavidhṛtirbhūrikailāsabhūbhṛd-",
    "XXbst-108u:2618": " bhāsāṃ hāsāvagītirhatirapi himavadgauratāgauravasya /",
    "XXbst-108u:2619": " kṣīrākūpārapūraplutirapi kakubhāṃ nākanāgīyadanta-",
    "XXbst-108u:2620": " cchedacchāyākṣatirvo nakharucivitatiḥ pātu lokeśvarāṅghryoḥ // BuSto_39.25",
    "XXbst-108u:2621": " yatpūjāpārijāte valitamalikulaṃ mīlati śrīsaroje sevāsaktaḥ svayaṃbhūrmukulitanalinād duḥsthito yatra tasthau /",
    "XXbst-108u:2622": " yenāśyāmā dinaśrīḥ śamitasuravadhūklāntidoṣā niśā 'bhūt",
    "XXbst-108u:2623": " pādo 'sau padmapāṇernakhavidhuvilasaccandrikaḥ pātu yuṣmān // BuSto_39.26",
    "XXbst-108u:2624": " kānto vibhrāntakāntāmarayuvatijanairarcito dṛṣṭipātaiḥ śubhraṃ vibhrāṇmṛṇālīnikaramiva nakhodyotanodbhūtaśobhaḥ",
    "XXbst-108u:2625": " kāmīvānalpakāmaprasaraparavaśānekacaryāpravṛttaḥ pādo vaḥ padmapāṇeravatu surapurīcandanāmandacarcaḥ ānandāmandabhārollasadamarakaraiḥ pārijāte vikīrṇe kālīyaḥ kālakūṭotkaṭapaṭala iva prollasadbhṛṅgasārthe",
    "XXbst-108u:2626": " śreyo vaḥ śrīrvidhattāmalamamalanakhadyotadugdhābdhimadhyād udyantī padmapāṇeścaraṇasarasijasyācyutaprītihetoḥ vāñchāvicchittikhedocchaladanalaśikhāchedakacchocchryo vaḥ padmacchāyānukāracchalitamadhukarācchādanācchāditaśrīḥ",
    "XXbst-108u:2627": " svacchandānacchamūrchacchucinakhakiraṇocchūnagucchairatuccho deyāt pādo 'bjakānticchuritakararūco 'cchinnamicchāmakṛcchrāt //",
    "XXbst-108u:2628": " udbhūtodbhāsicakradyutiramalanakhairadvitīyoditaśrīr bibhrāṇo lakṣaṇānāṃ gaṇamatulaguṇāgaṇyapuṇyopanītam",
    "XXbst-108u:2629": " niḥśeṣadvīpadīpaprabhavadatimahadvaibhavo buddhamauleḥ pāyāt pādo namasyadbhuvanapatiśiraścakravartī ciraṃ vaḥ // BuSto_39.30 //",
    "XXbst-108u:2630": " kīrṇairākāśagaṅgākanakakamalinīkuḍmalaiḥ ko guṇo 'smin",
    "XXbst-108u:2631": " kiṃ gītairgītameva sphuṭasarasirūhabhrāntibhṛṅgāvalībhiḥ /",
    "XXbst-108u:2632": " śakyaṃ māṇikyadāmnāmiha rūciranakhe śobhituṃ netyavādīd yatpūjāyāṃ sureśaḥ sa jayati caraṇo vārijavyagrapāṇeḥ // BuSto_39.31 //",
    "XXbst-108u:2633": " yo nāthasyaiva nāsīdapi khalu sugateḥ kāraṇaṃ janmabhājāṃ yasmin padmābhilāṣī na madhupanivahaḥ pakṣapātī jano 'pi /",
    "XXbst-108u:2634": " yenorvī nātigurvī natimatiguruṇā lambhitāpi trilokī lokaṃ pādaḥ sa pāyāt sugataśaśadharadyotavidyotamauleḥ yo 'līnāṃ pānadānādakṛta dhṛtamudaṃ saṃhatiṃ sevakānāṃ yasminnālaṃ vihīnaṃ na khalu haritatātyantaśobhopadhānam",
    "XXbst-108u:2635": " deyādvo laukanāthiściramamaraśiraḥśāyireṇūtkaro 'sau",
    "XXbst-108u:2636": " śreyaḥ śrīvāsabhūmirnakhakiraṇahasatkeśaraḥ pādapadmaḥ // BuSto_39.33 //",
    "XXbst-108u:2637": " dehadrohāvahogrāhitahativihito dehināṃ hetirīhā-",
    "XXbst-108u:2638": " siddherāhūtirāho hṛtiratimahato bṛṃhatāṃhomahimnaḥ /",
    "XXbst-108u:2639": " kleśavyūhāhitehāhutivihitabṛhaddrohiduḥkhāgnidāha-",
    "XXbst-108u:2640": " vyāpohā vāhinī stādvahuvihitahitā padmahastāṅaghribhāvaḥ // BuSto_39.34 //",
    "XXbst-108u:2641": " buddhālaṃkāramauleravikalakamalabhrāntibhṛdbhṛṅgamālā vācālā nirvicārā racayatu caraṇotsarpiṇī saṃpadaṃ vaḥ /",
    "XXbst-108u:2642": " sattvatrāṇaikakāryā sthiratarasucirāvasthitisthāpanārthaṃ vinyastā śṛṅkhaleva pracurakaruṇayā sthūlakālāyasasya // BuSto_39.35 //",
    "XXbst-108u:2643": " rājīvāntaḥpalāśāvaliruciramṛdurvajrasāro visāro krudhyadvairipramuktapraharaṇanivahasyodbhavadbhaṅgabhūmiḥ",
    "XXbst-108u:2644": " rakto rāgopaśānteratiśayabalavatkāraṇaṃ tāraṇāyāṃ saṃsārāmbhonidhervaḥ sugataśaśibhṛto 'pāstakhedo 'stu pādaḥ // BuSto_39.36",
    "XXbst-108u:2645": " jambhārerjṛmbhitāmbhoruharuciracaye cāpalenāpyalīnā nālaṃ lolāpi lolā harakaravihitānandakundotkare 'pi /",
    "XXbst-108u:2646": " bhrājiṣṇau viṣṇukīrṇe parimalini puraḥ pārijāte 'pyajāta-",
    "XXbst-108u:2647": " prītiryatrālimālā ramati jinabhṛtaḥ so 'ṅaghripadmo 'vatād vaḥ //",
    "XXbst-108u:2648": " bhūyādudbhūtabhūridyutinivahalasatkeśarodbhāsuro vo raktacchāyānuviddhonmukhanakhadaśanodbhāsikāntyā karālaḥ /",
    "XXbst-108u:2649": " trasyaddurvṛttavairidvipataralacalallocanālokanīyo lokeśasyāṅaghrisiṃhaḥ kamalabhavajaṭāraṇyaśāyī śivāya // BuSto_39.38 //",
    "XXbst-108u:2650": " acchīyānapyanaccho laghurapi na laghurlaṅghane diṅmukhānāṃ trailokyānandano 'pi prabalaparapuravyāpisantāpahetuḥ",
    "XXbst-108u:2651": " lāvaṇyālepalipto 'pyatiśayamadhuro vaidhurādherniroddhā pādoddyotaḥ kriyād vo jinarūcivikasanmālikāśekharasya rājīvai rājarājo harirapi haritairhāribhiḥ pārijātaiḥ kundaiḥ sānandamindurbahuvasuvisarairvāsavo bhāsamānaiḥ /",
    "XXbst-108u:2652": " prītaḥ pāśī palāśairiti vibudhajanaḥ prājyapūjāviśeṣaṃ yatrānuprāsakāvyāyitamatata sa vaḥ pātu pādo 'bjapāṇeḥ // BuSto_39.40 //",
    "XXbst-108u:2653": " bhānurbhāsāṃ vikāśe nutimakṛta nakheṣūnmukho nākanāthaḥ śarvaḥ śākhāgraparvaṇyavicalanayano 'pyantakaḥ prāntakāntau /",
    "XXbst-108u:2654": " yasyāsāmānyaśobhāviṣayamatiśayaṃ draṣṭumāsīdanīśo niḥśeṣaṃ divyalokaḥ sa jayati caraṇo buddhabimbāṅkamauleḥ samyaksaṃbuddhabhānusphuṭavikaṭajaṭāpuñjakuñjorumūrteḥ saṃsārāmbhodhimajjadgurutarajanatāmedinīstambhanasya",
    "XXbst-108u:2655": " bhūyād bhadrāya pādaḥ kamaladharagireḥ sevitaḥ siddhasārthaiḥ paryantodvāntakāntisravadaruṇamahādhātumannirjharo vaḥ // BuSto_39.42 //",
    "XXbst-108u:2656": " saṃsārādhvaprabandhaśramasakalajagatklāntisaṃśāntihetu-",
    "XXbst-108u:2657": " cchāyasyecchāphalasya sphuṭanakhakusumodbhāsiśākhābhṛto vaḥ /",
    "XXbst-108u:2658": " lokeśāṅaghridrumasya praṇatasurajanairmaulimālālavāle mūle saṃpādito 'vyānmaṇikalaśabhṛtaḥ svacchadhāmāmbusekaḥ // BuSto_39.43",
    "XXbst-108u:2659": " saṃmūlakleśajālaprabalaripubalonmūlanasthūlalābhā-",
    "XXbst-108u:2660": " llabdhollāso vilāsī balavijayilasanmaulilīlālayo vaḥ /",
    "XXbst-108u:2661": " pāda pāyādatulyāmalakamalabhṛto 'līkaphullābjalobha-",
    "XXbst-108u:2662": " vyālolānalpalāpollasadalipaṭalālluptasaṃgītilolaḥ // BuSto_39.44 //",
    "XXbst-108u:2663": " trailokyaiśvaryalakṣmīcapalakarivadhūsaṃyamālānadaṇḍaḥ kaṣṭakleśāhidaṣṭaskhaladakhilajagatpālane dakṣatarkṣaḥ /",
    "XXbst-108u:2664": " durvārāntaḥpraveśākṛśanarakapure dvāragāḍhārgalo vo bhūtyai lokeśapādo bhavajaladhisamullaṅghanaikaplavo 'stu // BuSto_39.45",
    "XXbst-108u:2665": " iti pādukādeśanā vṛtto nṛttaprakāraḥ sapadi vighaṭitā vādyavidyānavadyā no gītaṃ nāvagītaṃ kṛtarasaracanairnaiva bhāvairabhāvi /",
    "XXbst-108u:2666": " ityantaḥ smeraśākre sadasi na śakitā yatra pūjāpsarobhiḥ kartuṃ bhāvāturābhiḥ sa jayati janitātṛptirūpaḥ sarojī // BuSto_39.46 //",
    "XXbst-108u:2667": " uddāmasthāmavāmakramaviṣamamilanmāramānapramāthī madhyādunmāthimohodgamamamitamahomaulirāyāmabhīmam",
    "XXbst-108u:2668": " śrīmanniḥsīmabhūmāsamamahimamahākāmadhāmātibhūmau sattvapremaprakāmaprathitamṛdumanā nirvirāmāśrayo vaḥ // BuSto_39.47 //",
    "XXbst-108u:2669": " sāraprākāraghorāvaraṇanivaraṇo bandhanakrūradūra-",
    "XXbst-108u:2670": " sphārāvārātiraudre narakanagarikākāradhāriṇyarīṇām /",
    "XXbst-108u:2671": " kārāgārodare yaḥ smaraṇaśaraṇatāṃ kāraṇākātarāṇāṃ yātaḥ satkārakārī gurutarakaruṇaḥ pātu lokeśvaro vaḥ // BuSto_39.48 //",
    "XXbst-108u:2672": " kalpāntollāsihelācaladanilacalollolakallolamālā-",
    "XXbst-108u:2673": " vācāle nakrajālākulakalilajale vāridhāvullalantaḥ /",
    "XXbst-108u:2674": " ālambe yasya nīlotpalavimalamahākuṭṭimālīnalīlām ālīyante ladhīyaḥ sa jagati kamalī pālanāyāla mastu // BuSto_39.49 //",
    "XXbst-108u:2675": " dhūmaughobandhabandhīkṛtavidhuravidhubradhnanirbandhadhāmā nīrodhodbhedabādhābudhavibudhavadhūdhīratoddhāradhuryaḥ",
    "XXbst-108u:2676": " yannāmādhītidhārādharavidhṛtikṛtāmeti dhūmadhvajo 'pi",
    "XXbst-108u:2677": " pradhvaṃsaṃ sādhu dheyānniravadhi sa vidhiṃ buddhadhāro dhṛtervaḥ //",
    "XXbst-108u:2678": " krodhādutkṣiptakālāyudhakaranikaraḥ krūrasūtkārakārī dānaklidyatkapolākulamadhupakulākāṇḍakālorukāyaḥ",
    "XXbst-108u:2679": " krānto yannāmakaṣṭāṅkuśahatikṛpaṇaḥ kātareṇa karīndro lokeśaḥ sa prakāmopakaraṇakaruṇaḥ kāmakṛtyaṃ kriyād vaḥ // BuSto_39.51 //",
    "XXbst-108u:2680": " sūtkāriśvāsapoṣākṛśaviṣavamathuploṣiroṣāśrayāśā daṃśāśādarśitāsyā bhṛśatataśiraso nāśane dandaśūkāḥ",
    "XXbst-108u:2681": " yannāmāśīviṣeśadviṣi viśati viṣāṃ dhīṣu naśyantyanīśā lokeśaḥ so 'stu viśvaśrayadativiṣamakleśarāśeḥ śamāya // BuSto_39.52 //",
    "XXbst-108u:2682": " gandhodgārorugarvagrahaṇagajagaṇagrāsagītogravegaḥ sāvegodagragāmī galagahanaguhāgāḍhagambhīragarjaḥ",
    "XXbst-108u:2683": " yogairyugyopayogānagami mṛgapatiryadgaṇodgītiyogād duryogaṃ vaḥ sa yogī sthagayatu sugatāsaṅgituṅgottamāṅgaḥ bhūyo 'pāyānumeyaḥ kṣatadayahṛdayo bhīvidhāyī vihāya",
    "XXbst-108u:2684": " stheyān śailopameyaḥ śrayadaligavayacchāyakāyo nikāyaḥ /",
    "XXbst-108u:2685": " sadyogopāyamāyāmaya iva vilayaṃ yātavān yātavīryo yatpādadhyāyineyaḥ sa sugatanilayo jāyatāṃ vo jayāya // BuSto_39.54 //",
    "XXbst-108u:2686": " saṃtrāsāvāsabhūmiṃ kalivisarasaradyādasaṃ bhāsvarāsi-",
    "XXbst-108u:2687": " prāsaprollāsibhaṅgaṃ prasṛtasitalasatketusatphenahāsyām /",
    "XXbst-108u:2688": " yatsevāsādhunāvā dviṣadasamasamitsārasenāsravantīṃ sotsāhāḥ saṃcarante sukhamasukhamasau saṃhriyād vaḥ sarojī // BuSto_39.55",
    "XXbst-108u:2689": " bhūbhṛtsaṃbhārabhedaprabhukaravibhavo bhūribhūbhogabhīmaṃ bibhrāṇaścitrabhānuṃ bhavadatibharabhīsaṃbhramodbhrāntibhūtaḥ",
    "XXbst-108u:2690": " dambholirbhītibhājāmabhavadabhipatannāśunābhāvabhūmir bhakteryasya prabhāvāt sa bhavatu bhavabhidvo bhṛtāmbhojaśobhī //",
    "XXbst-108u:2691": " ābādhādhūtadhairyaścyutividhisavidho durvidhakrodhavedho bādhāduḥsādharodhoddhurabahuvividhavyādhisaṃbādhadehaḥ",
    "XXbst-108u:2692": " yasya dhyānāvadhānādadhikadhṛtisudhādhānasaṃdhāritāsu-",
    "XXbst-108u:2693": " rdhīmānnādhervidheyo dhiyamavatu sa vo bodhaye buddhamūrdhā // BuSto_39.57",
    "XXbst-108u:2694": " ārādāhūtiyātṛkṣitipatiratulārātiśātipratāpa-",
    "XXbst-108u:2695": " prodgītirdaṇḍanītiprathitapitṛpatikhyātijiddaṇḍanītiḥ /",
    "XXbst-108u:2696": " yatpādādhītiśakteḥ kupitamatiratiprītimāyāti bhūter vyāghātodbhūtiheturjinavṛṣavasatiḥ saṃhriyād vaḥ sa bhītim // BuSto_39.58",
    "XXbst-108u:2697": " brahmā jihmāyito 'bhūdagururapi guruḥ khaṇḍitākhaṇḍaloktir viṣṇustūṣṇīmadhṛṣṭo vacanaviracane vītagarvo 'pi śarvaḥ /",
    "XXbst-108u:2698": " tuṣṭāstuṣṭūṣavo 'pi sphuṭamiti vibudhā no budhā yadguṇoktau sa śrīmānabjapāṇirjayati jinamanogocarāntarguṇaughaḥ dhātrā citraṃ caritraṃ suraripuripuṇā satrinetreṇa netre gotrāmitreṇa gotraṃ gatirapi guruṇā rātripeṇāpi gātram /",
    "XXbst-108u:2699": " maitraṃ mitreṇa putrīyitasakalajagatprema putreṇa cātre-",
    "XXbst-108u:2700": " ryatredaṃ stotrapātraṃ stutamavatu sa vo 'mātrasatto 'bjapāṇiḥ //",
    "XXbst-108u:2701": " yasmin brahmā bahutvaṃ bahubahumatavānānanānāṃ nijānāṃ skando 'pyānandagarbhaṃ nutiṣu natikṛtau nāganātho 'pi mūrdhnaḥ /",
    "XXbst-108u:2702": " śakraḥ ślāghyāmanaiṣīnnayanadaśaśatāṃ yaṃ vilokya trilokī-",
    "XXbst-108u:2703": " lokeśo nirvirāmānatinayanaratistotrapātraṃ sa pāyāt // BuSto_39.61 //",
    "XXbst-108u:2704": " khedī khe dīptaraśmiḥ kila viphalamasāvadhvanīnodhvanīno lokālokārthamāste nanu kamalabhṛto dīptatāpaḥ pratāpaḥ /",
    "XXbst-108u:2705": " dhīrairdhīrairakāri stutiriti vihitollāsabhāsāṃ sabhāsāṃ yasyāryasyāstu tasmājjagati kṛtaripukṣiprasādaḥ prasādaḥ // BuSto_39.62 //",
    "XXbst-108u:2706": " nyastā yasminnamasye natirapi nitarāmunnatiḥ puṇyadhāmnāṃ niḥsāmānyaikamānye 'pacitirupacitirbhūyasī bhaktibhājām /",
    "XXbst-108u:2707": " dhyānasthānasya yasya smṛtirapi sahasā vismṛtirbhūtabhīteḥ so 'nantācintyaloke vihitahitapatho lokanātho 'vatādvaḥ // BuSto_39.63 //",
    "XXbst-108u:2708": " dambho dambholiraindraḥ kvacidakṛta surārātiśāto 'tiśāto",
    "XXbst-108u:2709": " hārī hārīraṇāsau balavati viphalābhīṣu rājīṣu rājī /",
    "XXbst-108u:2710": " cakre cakreṇa nārthaṃ haririti janatā nūnamāheti heti-",
    "XXbst-108u:2711": " vyāsavyāsaktimuktān jayati ripujanollāsarojī sarojī // BuSto_39.64 //",
    "XXbst-108u:2712": " lokātotaṃ dadhānaḥ sukhamapi jagatāṃ tīvraduḥkhena duḥkhī nityaṃ nityānurakto 'pyaśaraṇakṛpaṇaprāṇabhṛdyogayuktaḥ",
    "XXbst-108u:2713": " trailokyasyaikanātho 'pyasamarucijanārādhanābandhuro yaḥ so 'vyāt saṃbuddhamaulirvihitavisadṛśācintyacaryaściraṃ vaḥ // BuSto_39.65",
    "XXbst-108u:2714": " nirvicchedatrilokīnihitanirupamasnehayogānuyogān nirvāṇo na prakampyo balavadalaghubhistīrthikonmattavātaiḥ",
    "XXbst-108u:2715": " jīyāllokeśadīpaḥ sa bhuvanabhavanodbhūtamohāndhakāra-",
    "XXbst-108u:2716": " dhvaṃso 'vidhvaṃsadhāmā parahitakaraṇodyogasaṃvṛttavarttiḥ // BuSto_39.66",
    "XXbst-108u:2717": " kvāsau sarvatra maitrī kva viṣamabahalakleśavidveṣidāhaḥ kva prauḍhā muktiśaktiḥ kva ca dṛḍhakaruṇāpāśaniṣpandabandhaḥ",
    "XXbst-108u:2718": " kvopekṣāpakṣapātaḥ kvaparahitakṛtivyagratā tadvicitraṃ citraṃ rājīvapāṇeścaritamatijagajjāyatāṃ jyotijidvaḥ // BuSto_39.67 //",
    "XXbst-108u:2719": " sarvāgraḥ sarvarūpaprathanapṛthunayaḥ sarvadā sarvanāthaḥ sarveṣāṃ sarvathā yo vinayavidhimahāsarvagurvarthasiddhyai",
    "XXbst-108u:2720": " sarvaiḥ sātotagarvairgurumahimaguṇaiḥ kharvayan sarvagarvān sarvaḥ sarvaprado vaḥ saphalayatu rūcīḥ sarvavinmaulirurvīḥ // BuSto_39.68",
    "XXbst-108u:2721": " īśaḥ svāmī prajānāṃ patiramaragururlokapālo mahendro bhāsvān dattāridaṇḍaḥ parajayabalijid vittado jaitrapāśaḥ /",
    "XXbst-108u:2722": " ityantarhāsagarbhaṃ bhaṇati parijane 'nvarthanāmnāṃ nijānāṃ pātre yatrānulajjairnatamamaragaṇairabjapāṇiḥ sa jīyāt // BuSto_39.69 //",
    "XXbst-108u:2723": " varyāryāṇāṃ vareṇyo varaparavidhurotsāraṇā saṃvaro vo durvāraiḥ sāramārairamitakaradharo durdharo vairivīraiḥ /",
    "XXbst-108u:2724": " vīro vīrārivārī pracurataravarodārasaṃbhāravāri-",
    "XXbst-108u:2725": " sphārāsārorudhārāvisaravitaraṇādhīradhārādharaḥ syāt // BuSto_39.70 //",
    "XXbst-108u:2726": " nityodyukte 'tiśakte prabhavati nalinodbhāsi haste samasto nāthī saṃsārayādaḥpatipathapathako loka ityākalayya /",
    "XXbst-108u:2727": " yasmin vinyasya bhāraṃ laghuralaghukṛpo viśvadīpaṃ prapede buddho 'vandhyapratijñākṛtadhṛtividhṛtirnirvṛtiṃ so 'vatādvaḥ //",
    "XXbst-108u:2728": " uccairūḍho garīyān sugata iva jagatkāryasaṃbhārabhāro nyastā haste praśastā nija iva kamalālaṃkṛtirbhaktibhājām",
    "XXbst-108u:2729": " nirvāṇaṃ nārakāgnernicaya iva ciraṃ prāpitaḥ sattvasārthaḥ tīvrakleśaprabandho jana iva śamito yena pāyāt sa yuṣmān // BuSto_39.72 //",
    "XXbst-108u:2730": " yo nānānantarūpaprakaṭanapaṭimakhyātamāyo 'pyamāyaḥ",
    "XXbst-108u:2731": " saṃśāntāśeṣabhīrapyatikaruṇatayā kātarācārakārī /",
    "XXbst-108u:2732": " vītakrodho 'pi duṣṭāśayadamanabudhakrodhanityānubandhaḥ saṃbuddhodbhāsimauliḥ sa jayati mahatāṃ cintanīyo 'pyacintyaḥ //",
    "XXbst-108u:2733": " dhatte naivottamāṅgaṃ paramapitu vapuryo 'mitābhābhirāmaṃ",
    "XXbst-108u:2734": " sannālaṃ nāravindaṃ gurubhayavidhurā vairisenāpi yasya /",
    "XXbst-108u:2735": " yenābaddhā jaṭā no jagadahitahativyāpṛtenāpi kakṣā dakṣo 'sau rakṣatādvaḥ kupitayamamukhālokanāllokanāthaḥ śeṣāśaṅkī cakampe bhavasalilanidhiḥ kleśasārthaiḥ pralīnaṃ viśrāntaṃ bodhisattvairmunirapi śuśubhe ślāghyanirvāṇalīlaḥ /",
    "XXbst-108u:2736": " yasminnābaddhakakṣe prasarati parito 'śeṣasattvārthakārya-",
    "XXbst-108u:2737": " vyāyāme sa prakāmaṃ śamayatu sugatāvāsamaulirmalaṃ vaḥ // BuSto_39.75 //",
    "XXbst-108u:2738": " iti bhagavadvarṇanā /",
    "XXbst-108u:2739": " pratyūhavyūhabādhāvighaṭanaviṣame mānasasyāpyabhūmau karmaṇyekāntaśarmacchidi jagadahitocchittaye padmapāṇiḥ /",
    "XXbst-108u:2740": " nighnaḥ krīto 'tha bhīto balavadiva yayā nirvikāro niyuktaḥ sā nāthasyātigurvī prabhuravatu kṛpā niṣkṛpādantakādvaḥ // BuSto_39.76 //",
    "XXbst-108u:2741": " bhūmirnaivābhibhūtermṛdutaramapi yallokadhātūnanantān atyantāvīryavīryaṃ yugapadapi bhṛśaṃ bhāsayaṃstrāsaśāntyai /",
    "XXbst-108u:2742": " khadyotodyotaleśānukṛtivilisitāśeṣatejasvitejas tejo lokeśvaraṃ vo haratu hṛdi bhavadbhūrimohāndhakāram niḥśeṣākāśadhāturjana iva janitāpūritāśaḥ samantāt prārabdhaḥ sarvabhāsāmiva niratiśayāpāyarāśervilopaḥ",
    "XXbst-108u:2743": " sārdhaṃ sāndrāndhakāraiḥ śamamagami mahānṛddhimānmānimāro yenodbhāsaḥ sa bhūyāt sarasirūhabhṛto bhūtaye jāyatāṃ vaḥ // BuSto_39.78",
    "XXbst-108u:2744": " īśo 'nyadyotanāśo balabhiditarabhāduḥśamadhvāntarāśeḥ sattvadrohāśayānāmanupamatapano yo 'cyutaścitrabhānuḥ",
    "XXbst-108u:2745": " nānānantācalādivyavahitaviṣayodbhāsane śaktidhārī lokeśodbhāsa ekopyamaragaṇanibho bhībhide vaḥ sa bhūyāt // BuSto_39.79 //",
    "XXbst-108u:2746": " saṃpannāśeṣasattvapracurajalacarecchāsukhaṃ yatra dūraṃ durlaṅghaye yāntyadhastād giraya iva janānarthadustīrthyasārthāḥ /",
    "XXbst-108u:2747": " durvāro 'sau samantāt pṛthubhavabhuvanābhāvasaṃrambhajṛmbhī bhīdāvāgnipraśāntyai karakamalavibhāmbhonidhirjṛmbhatādvaḥ nirvāṇo nārakāgniḥ kimiti yadi vineyeṣu dharmāmṛtaugho-",
    "XXbst-108u:2748": " rāśirbaddho jaṭānāṃ yadi gatirahitaḥ kiṃ samaho ripūṇām /",
    "XXbst-108u:2749": " mardhāgāre garīyān yadi vasati jino bandhurā kiṃ trilokī nāthasyetthaṃ vicitrā vyavahṛtirahitaṃ hantu vo lokabandhoḥ // BuSto_39.81",
    "XXbst-108u:2750": " mūrcchatyekāpi sattvāśayavaśavihitākārabhedābhirāmā durbhedābhūtakalpā caladacalamahārambhadambholikoṭiḥ",
    "XXbst-108u:2751": " laukeśī sanmanīṣākumudaśaśirucistīrthikānarthakoṭi-",
    "XXbst-108u:2752": " dhvāntāntardhānabhānurbhavatu bhavabhide deśanā śāsanī vaḥ // BuSto_39.82",
    "XXbst-108u:2753": " durvādonmādanādipracuramadakaṇādākṣapādādivādi-",
    "XXbst-108u:2754": " prodyannānāvivādāspadamadasadasāṃ sāpavādo vivādaḥ /",
    "XXbst-108u:2755": " utsādaḥ sapramādonmadajanavipadāṃ kovidānāṃ prasādo bhāvānutpādavādo jayati jinavapuḥ pādasaṃpādamauleḥ trastavyastāriśastraṃ trayi jagati cakāsti stuto yadgabhasti-",
    "XXbst-108u:2756": " stomo vistīrṇatoyaṃ marunilayasadāṃ vistaradhvastatāpaḥ sa stādastāhitāstro balivalikuliśaḥ padmahastasya hasto -",
    "XXbst-108u:2757": " 'nāpāstyaiḥ vaṃ samastatribhuvanavikasatsādhvasāpāstiśastaḥ // BuSto_39.84",
    "XXbst-108u:2758": " saṃvartodvṛttavātavyatikaraviṣayottuṅgaśailadrumālī-",
    "XXbst-108u:2759": " nirmūlonmūlanāya prabhurarikariṇāṃ śātitānalpadarpaḥ /",
    "XXbst-108u:2760": " bhadro lokeśvarasya praṇayimadhukarākarṣadānaughavarṣī hastastamberamo vo bhavaripunagarībhañjanāyālamastu satkoṣaṃ sannidhānaṃ ghanarucijinatāvāñchitācchedasiddhau yadyātaṃ śātakoṭimanukṛtimahitatrāsisatpatrakoṭi",
    "XXbst-108u:2761": " samyaksaṃbodhilakṣmīkṛtavasatiguṇaślāghayaivāvimuktaṃ muktestatkāraṇaṃ vaḥ karakamalamalaṃ lokanāthasya bhūyāt // BuSto_39.86 //",
    "XXbst-108u:2762": " śaśvadvardhiṣṇutṛṣṇāvikalagaladarīvihvalapretarāśer āhlādotpādi satyaṃ kamalamadhivasadbodhilakṣmīkamabjam",
    "XXbst-108u:2763": " satpadmaṃ bhūtivāñcchāvinihitamanasāṃ sādhusevāpadaṃ yat tallokeśasya yuṣmān paṭurucipaṭalīrājirājīvamavyāt nānāduḥkhapratānāṃ tanukiraṇaghanottāpanakleśabhānu-",
    "XXbst-108u:2764": " mlānaṃ dīnānanaṃ yajjanamanujanayatyātapatropamānam /",
    "XXbst-108u:2765": " glāniṃ mā gādahīnaṃ tadakhilabhuvanānyūnabhānūdvitānaṃ līnaṃ lokeśapāṇau nalinamamalinaṃ mlānimeno nayedvaḥ // BuSto_39.88 //",
    "XXbst-108u:2766": " sthāmnaḥ sthānaṃ mahimno mahadudayapadaṃ dhāmadhāmnāṃ prathimnas trāsāvāso ripūṇāṃ durabhibhavabhavādbhībhidodbhūtibhūmiḥ",
    "XXbst-108u:2767": " kāntaṃ śobhāniśāntaṃ vasatiratijagadvīryavistārirāśer lokeśasyāstu bāhurbahujagadahitocchedanācaṇḍadaṇḍaḥ yallāvaṇyāmṛtaughaṃ kṣaradapi janitātaṅkamevāhitānāṃ tṛptiṃ naiva prayacchatyatha punaratanuprīṇanaṃ locanānām /",
    "XXbst-108u:2768": " śobhāgāraṃ viśobhīkṛtasakalajagadbhūṣaṇaṃ bhūṣaṇānāṃ tadbhuyādekacīraṃ sukhamasukhanude bhāsvadambhojino vaḥ // BuSto_39.90 //",
    "XXbst-108u:2769": " mlānaṃ rūpābhimānairjagati saphalatāṃ locanaiḥ puṇyabhājāṃ yātaṃ ghātaṃ tu tṛṣṇātatitaralatarairyatra lāvaṇyasindhau /",
    "XXbst-108u:2770": " manye 'saṃkhyaiḥ śaśāṅkaprabhṛtibhiratulaṃ kāntimadbhiḥ kṛtaṃ syād ekaṃ yadyāsyamasyāpyatijayi jayatāṃ tanmukhaṃ padmapāṇeḥ // BuSto_39.91 //",
    "XXbst-108u:2771": " yasmin vidveṣabhājāmaviratavilasatkāntitoyaughameghaiḥ saṃvṛttaṃ dāhadāyi sphuṭataramasakṛddurdinaṃ dehināṃ tu /",
    "XXbst-108u:2772": " dhautā dhvastānubandhā bahulamalamaṣīpaṅkalepaprabandhāḥ tadbuddhāgāramūrddhāmukhamatisukhadaṃ stādvicitrakriyaṃ vaṃ // BuSto_39.92",
    "XXbst-108u:2773": " iṣṭābjākliṣṭapāṇeḥ sphuṭavikaṭakuṭīkuṭṭimāntopaviṣṭa-",
    "XXbst-108u:2774": " spaṣṭaśliṣṭāmitābhadyutipaṭupaṭalāpāṭalābhāpaṭimnaḥ /",
    "XXbst-108u:2775": " śobhāviṣṭairadṛṣṭoparighanaghaṭanasyotkaṭāṭopabandhaḥ kūṭasyāvyājjaṭānāṃ kaṭurakaṭasuhṛtsaṃkaṭātkaṅkaṭo vaḥ // BuSto_39.93 //",
    "XXbst-108u:2776": " atyantāhlādahetoraviratavistṛtasyāmitābhaprabhāmbhaḥ saṃbhārasyaiva sekān niratiśayamṛjāsundaro labdhavṛddhiḥ /",
    "XXbst-108u:2777": " uddāmāmodidivyādbhutakusumacayairarcitaścintitārtha-",
    "XXbst-108u:2778": " prāpteḥ saṃpattaye stānnalinadharajaṭākalpavallīcayo vaḥ // BuSto_39.94 //",
    "XXbst-108u:2779": " yāsāṃ baddho vimuktiṃ gamayati niyatāmujjhitānyādhivāso niḥsāmānyāṃ vibhūṣāṃ janayati vapuṣā yāsu nātho 'mitābhaḥ /",
    "XXbst-108u:2780": " sarvāmodacchido yā nirupamavahalāmodaliptākhilāśā laukeśyo 'vaśyalabhyāṃ mṛtimativikaṭāstā jaṭā vo harantu // BuSto_39.95 //",
    "XXbst-108u:2781": " saṃghāto no jaṭānāmakhilajanamanobandhane pāśarāśir lāvaṇyaṃ nāpi duḥkhānalavikalajagajjīvanīyo 'mṛtaughaḥ /",
    "XXbst-108u:2782": " nāmbhojaṃ duṣṭadamyāntakaturagakaśākleśadoṣātimoṣaḥ pratyāśā poṣasiddhiṃ diśatu jinaśaśiśleṣikeśaḥ śriyo vaḥ // BuSto_39.96 //",
    "XXbst-108u:2783": " uddāmāpiṅgatejaḥprasaraviracitāśeṣadigdāhamoha-",
    "XXbst-108u:2784": " trastātrāṇātrilokīkavalanarabhasollāsikālāgnikalpam /",
    "XXbst-108u:2785": " daṣṭauṣṭhaṃ duṣṭadṛṣṭijvalitamanuhayagrīvamābaddhalakṣmyā jātā lokeśvarī vaḥ kṣaṇamatulakṛpākātarā dṛṣṭiravyāt // BuSto_39.97 //",
    "XXbst-108u:2786": " lopaṃ lokaḥ prayāti sphuṭamakhilamahābhūbhṛtāmadya tūrṇaṃ cūrṇībhāvo dharāṇāmapi jalanidhayaḥ śoṣamāyāntyanantāḥ /",
    "XXbst-108u:2787": " itthaṃ yasyāntakopabhrukuṭibharabhavadbhaṅgabhīmāllalāṭā-",
    "XXbst-108u:2788": " nniryāntīṃ vīkṣya devīmatulabhujabalaistrastamabjī sa jīyāt // BuSto_39.98",
    "XXbst-108u:2789": " stutyaiḥ stutyā gurūṇāmapi jagati gururvanditā vandanīyair mūrtevānalpakalpārjitasakalajagattrāṇanirvyājaśaktiḥ",
    "XXbst-108u:2790": " lokasyārticchidā yaiḥ svayamatulakṛpaivābjino nirgatā stāt tārā saṃsārakārodaraguruvilasatkāraṇāhāriṇī vaḥ // BuSto_39.99 //",
    "XXbst-108u:2791": " gīrvāṇagrāmagīto gurugaṇanaguṇo gīṣpateragragābhir grāhyonudgāḍhavargasphuṭagatigahano haṃsagāmyugragābhiḥ",
    "XXbst-108u:2792": " gambhīrodgāriṇībhirnigaditagarimāgeyapūgālpabhāgaḥ samyaggamyaḥ samagro 'vatu sugatagirāmabjino vo guṇaughaḥ // BuSto_39.100",
    "XXbst-108u:2793": " kavirapi janmani janmani bhaktaścaraṇe 'valokiteśvarasya /",
    "XXbst-108u:2794": " prakṛtiśaraṇagottaradhīḥ parahitagurukāryakāryaḥ syām // BuSto_39.101 //",
    "XXbst-108u:2795": " mahākṣapaṭalikaśrīvajradattakaviviracitaṃ śrīlokeśvaraśatakaṃ samāptam //",
    "XXbst-108u:2796": " Digital Sanskrit Buddhist Canon, Stotra section, text no. 40:",
    "XXbst-108u:2797": " Lokeśvarastotram nānākṛtiṃ sukṛtinaṃ jagataḥ śaraṇyaṃ lokeśakeśavaharātmadharairavaśyam /",
    "XXbst-108u:2798": " saṃsārasāgarataraṃ kamalāyatākṣaṃ śrīlokanāthavibudhaṃ śubhadaṃ bhajāmi //",
    "XXbst-108u:2799": " rakṣākaraṃ sakalabhītivatāṃ janānāṃ vāmānanaṃ kanakakuṇḍalacārukarṇam /",
    "XXbst-108u:2800": " graiveyakādimaṇikābharaṇena śobhaṃ śrīlokanāthavibudhaṃ śubhadaṃ bhajāmi // BuSto_40.2",
    "XXbst-108u:2801": " bhaktyā natasya manujasya vipadvirāmaṃ svargāpavargaphaladaṃ varadaṃ dayālum /",
    "XXbst-108u:2802": " devādhidevamamaraṃ jinasaṃghavantaṃ śrīlokanāthavibudhaṃ śubhadaṃ bhajāmi // BuSto_40.3",
    "XXbst-108u:2803": " santaptarūpatilakaṃ tilakaṃ surāṇāṃ ratnākaraṃ kanakakuntakaśobhahastam /",
    "XXbst-108u:2804": " bhrājiṣṇumābharaṇadhāraṇadikpradaṃ taṃ śrīlokanāthavibudhaṃ śubhadaṃ bhajāmi // BuSto_40.4",
    "XXbst-108u:2805": " durgandhadurgatiharaṃ duritāpahāraṃ durbhikṣanāśakaraṇaṃ karuṇākaraṃ tam /",
    "XXbst-108u:2806": " vidyāpradaṃ guṇanidhiṃ śubhaśuddhadehaṃ śrīlokanāthavibudhaṃ śubhadaṃ bhajāmi // BuSto_40.5",
    "XXbst-108u:2807": " itthaṃ varaṃ sakalabhūtagaṇādhināthaṃ trailokyanāthamamarairapi vandyamānam /",
    "XXbst-108u:2808": " evaṃ kvacid rathavare sukhasaṃpraviṣṭaṃ śrīlokanāthavibudhaṃ śubhadaṃ bhajāmi // BuSto_40.6",
    "XXbst-108u:2809": " yakṣādikinnaranarairmunibhiśca nāgairvidyādharaiḥ suragaṇairdanujaiḥ piśācaiḥ /",
    "XXbst-108u:2810": " sarvopakāranamitaṃ puṭitā grahastaiḥ śrīlokanāthavibudhaṃ śubhadaṃ bhajāmi",
    "XXbst-108u:2811": " gandhādicandanayutaṃ mṛganābhibhiśca karpūrakuṅkumavarairharicandanaiśca /",
    "XXbst-108u:2812": " tasyānulepanakṛtena suśobhitāṅgaṃ śrīlokanāthavibudhaṃ śubhadaṃ bhajāmi //",
    "XXbst-108u:2813": " rogādināśanakaraṃ bhajatāṃ sunāma śokādiduḥkhaharaṇaṃ sukhacintanīyam /",
    "XXbst-108u:2814": " pīyūṣatulyavacanaṃ mṛdujātagātraṃ śrīlokanāthavibudhaṃ śubhadaṃ bhajāmi //",
    "XXbst-108u:2815": " ājānulambitakaraṃ gajarājamadhyaṃ saundaryakuṇḍaśikharaṃ sphaṭikābhadantam",
    "XXbst-108u:2816": " atyantasundaratanuṃ śubhalakṣaṇāṅgaṃ śrīlokanāthavibudhaṃ śubhadaṃ bhajāmi // BuSto_40.10",
    "XXbst-108u:2817": " ye lokanāthasya sadā surabhyaṃ stotraṃ paṭhiṣyanti janā sabhāvāḥ /",
    "XXbst-108u:2818": " śrīlokanātho 'pi tadīpsitārthaṃ svahastagrastastvaritaṃ dadāti //",
    "XXbst-108u:2819": " śrīlokeśvarastotraṃ samāptam //",
    "XXbst-108u:2820": " Digital Sanskrit Buddhist Canon, Stotra section, text no. 41:",
    "XXbst-108u:2821": " Madhyamakaśāstrastutiḥ",
    "XXbst-108u:2822": " ācārya-candrakīrtikṛtā",
    "XXbst-108u:2823": " yadbuddhairiha śāsanaṃ navavidhaṃ sūtrādi saṃkīrtitaṃ lokānāṃ caritānurodhanipuṇaṃ satyadvayāpāśrayam",
    "XXbst-108u:2824": " tasmin rāganirākṛtau nahi kathā dveṣakṣaye jāyate dveṣasyāpi nirākṛtau nahi kathā rāgakṣaye jāyate // BuSto_41.1 //",
    "XXbst-108u:2825": " mānāderapi yat kṣayāya vacanaṃ nānyaṃ malaṃ hanti tat tasmādvayāpitaraṃ na tatra ca punastāstā mahārthāḥ kathāḥ /",
    "XXbst-108u:2826": " mā mohasya parikṣayāya tu kathā kleśānaśeṣānasau hanyānmohasamāśritā hi sakalāḥ kleśā jinairbhāṣitāḥ mohasyāsya parikṣayāya ca yato dṛṣṭāḥ pratītyādaya-",
    "XXbst-108u:2827": " stattvaṃ tat pratipacca saiva sugataiḥ saṃkīrtitā madhyamā /",
    "XXbst-108u:2828": " kāyo dharmamayo muneḥ sa ca yataḥ sā śūnyatetyucyate buddhānāṃ hṛdayaṃ sa cāpi mahatī vidyeti saṃkīrtyate // BuSto_41.3 //",
    "XXbst-108u:2829": " yasmātsarvaguṇākaro 'yamudito buddhairatastatkathā śāstre madhyamake 'tha vistaratarā mukhyātmanā varṇitā /",
    "XXbst-108u:2830": " kāruṇyadrutacetasā pravacanaṃ buddhvā yathāvasthitaṃ buddhānāṃ tanayena tena sudhiyā nāgārjunenādarāt gambhīraṃ jinaśāsanaṃ na hi jano yo vetti tatsaṃvide maunīndrād vacasaḥ pṛthaṅnigadituṃ vāñchanti tattvaṃ ca ye /",
    "XXbst-108u:2831": " anye ye 'pi kubuddhayaḥ pravacanaṃ vyācakṣate cānyathā teṣāṃ cāpi nirākṛtau kṛtamidaṃ śāstraṃ hatāntardvayam // BuSto_41.5 //",
    "XXbst-108u:2832": " spaṣṭaṃ rāhulabhadrapādasahito nāgārjuno tanmataṃ devenāpyanugamyamānavacanaḥ kālaṃ ciraṃ diṣṭavān /",
    "XXbst-108u:2833": " tacchāstrapravivekaniścitadhiyastīrthyān vijityākhilāṃ-",
    "XXbst-108u:2834": " stacchiṣyā api śāsanaṃ munivarasyādiṣṭavantaściram // BuSto_41.6 //",
    "XXbst-108u:2835": " āyātāya śiro 'rthiṃne karuṇayā protkṛtya dattvā śiraḥ saṃyāte tu sukhāvatīṃ jinasute nāgārjune tatkṛtāḥ /",
    "XXbst-108u:2836": " granthāḥ śiṣyagaṇāśca te 'pi bahunā kālena nāśaṃ gatāḥ tattvārke 'stamite 'dhunā na hi mataṃ spaṣṭaṃ tadasti kvacit // BuSto_41.7",
    "XXbst-108u:2837": " utprekṣā racitārthamātranipuṇe duraṃgate satpathād unmatte 'tha nipīya tarkamadirāṃ loke 'dhunā bhūyasā /",
    "XXbst-108u:2838": " sarvajñoditatattvabodharahite bauddhe mate vyākule dhanyo 'sau kṣaṇamapyapāsya vimatiṃ yaḥ śūnyatāṃ gāhate // BuSto_41.8 //",
    "XXbst-108u:2839": " bhītyā vastunibandhanoparacitairyaḥ śāstrapāśairvṛta-",
    "XXbst-108u:2840": " ścittvotplutya ca yāti vastuparikhāṃ caiko mṛgo 'sau mahān /",
    "XXbst-108u:2841": " taṃ pratyadya na cintayā mama guṇaścaikastu yo nādhunā taṃ pratyeva tadanyaśāstramathanī vṛttiḥ kṛteyaṃ mayā // BuSto_41.9 //",
    "XXbst-108u:2842": " dṛṣṭvā sūtrasamuccayaṃ parikathāṃ ratnāvalīṃ saṃstutī-",
    "XXbst-108u:2843": " rabhyasyāticiraṃ ca śāstragaditāstāḥ kārikā yatnataḥ /",
    "XXbst-108u:2844": " yuktyākhyāmatha ṣaṣṭikāṃ saviḍalāṃ tāṃ śūnyatāsaptatiṃ yā cāsāvatha vigrahasya racitā vyāvartinī tāmapi // BuSto_41.10 //",
    "XXbst-108u:2845": " dṛṣṭvā tacchatakādikaṃ bahuvidhaṃ sūtraṃ gabhīraṃ tathā vṛttiṃ cāpyatha buddhapālitakṛtāṃ sūkṣmāṃ ca yadbhāvinā /",
    "XXbst-108u:2846": " pāramparyasamāgataṃ pravicayāccāsāditaṃ yanmayā piṇḍīkṛtya tadetadunnatadhiyāṃ tuṣṭau samāveditam cintāmaṇḍala eṣa tarkamathanaḥ sākṣādihāvasthitān arthān samyaganākulān paṭudhiyāṃ vāgāṃśubhirbhāsayan",
    "XXbst-108u:2847": " vṛttiṃ spaṣṭatarāmimāṃ ca vidadhaccandro 'dhunā kīrtimān lokānāmudito nihanti vimatīḥ sāndrāndhakāraiḥ saha // BuSto_41.12 //",
    "XXbst-108u:2848": " kṛtvā vṛttimimāmanākulapadāṃ satprakriyāmādarāt śrāddhānāṃ sudhiyāṃ na niścayavidhau yuktyāgamāpāśrayām",
    "XXbst-108u:2849": " yatpuṇyaṃ mama śūnyateva vipulaṃ tenaiva loko 'khila-",
    "XXbst-108u:2850": " styaktvā dṛṣṭigaṇaṃ prayātu padavīṃ sarvaprapañcacchidām // BuSto_41.13 //",
    "XXbst-108u:2851": " śāstāraṃ praṇipatya gautamamahaṃ taddharmatāvasthitān sambuddhān sakalaṃ jinātmajagaṇaṃ dharmaṃ ca tairbhāṣitam /",
    "XXbst-108u:2852": " cakṣurbhūtamanantabuddhavacanasyālocane dehinām yo 'muṃ madhyamakaṃ cakāra kṛpayā nāgārjunastaṃ name // BuSto_41.14 //",
    "XXbst-108u:2853": " śrī candrakīrtikṛtā madhyamakaśāstrastutiḥ samāptā //",
    "XXbst-108u:2854": " Digital Sanskrit Buddhist Canon, Stotra section, text no. 42:",
    "XXbst-108u:2855": " Mahābodhibhaṭṭārakastotram om namaḥ śākyasiṃhāya siddhaṃ prasiddhaṃ vijitāmaraṃ ca śāntaṃ virāgaṃ suviśuddhaśīlam /",
    "XXbst-108u:2856": " viśveśvaraṃ sarvaguṇākaraṃ vai śrīśākyasiṃhaṃ praṇamāmi nityam //",
    "XXbst-108u:2857": " chatrābhaśīrṣaṃ varanīlakeśaṃ corṇāsuśobhaṃ hi mahālalāṭam /",
    "XXbst-108u:2858": " nīlotpalābhaṃ nayanaṃ viśālaṃ śrīśākyasiṃhaṃ praṇamāmi nityam //",
    "XXbst-108u:2859": " uttuṅganāsaṃ bharapīnagaṇḍaṃ bimbauṣṭhakalpaṃ mṛgarājavakṣasam /",
    "XXbst-108u:2860": " uttaptahemābhasuvarṇavarṇaṃ śrīśākyasiṃhaṃ praṇamāmi nityam // BuSto_42.3",
    "XXbst-108u:2861": " pāyodhakoṣaṃ śubhakarṇaśobhaṃ gaṇḍastrirekhāvaracailabhūṣam /",
    "XXbst-108u:2862": " prājānubāhuṃ dvipanāsakalpaṃ śrīśākyasiṃhaṃ praṇamāmi nityam // BuSto_42.4",
    "XXbst-108u:2863": " vicitrapuṣpairnarayākṣamānaṃ śrīvatsabhadradvigaṇopayuktam /",
    "XXbst-108u:2864": " aśītisuvyañjanagātraśobhaṃ śrīśākyasiṃhaṃ praṇamāmi nityam // BuSto_42.5",
    "XXbst-108u:2865": " śāstāramagryaṃ naravīravīraṃ māyāsutaṃ kāruṇikaṃ jinendram /",
    "XXbst-108u:2866": " śauddhodaniṃ lokavidaṃ munīndraṃ śrīśākyasiṃhaṃ praṇamāmi nityam //",
    "XXbst-108u:2867": " cakrāṅkapāṇiṃ navapallavābhaṃ mattebhalīlāgamanaṃ virājam /",
    "XXbst-108u:2868": " devāsurairvanditapādayugmaṃ śrīśākyasiṃhaṃ praṇamāmi nityam // BuSto_42.7",
    "XXbst-108u:2869": " traiduḥkhaduḥkhād bhayavedilokān trāṇaṃ ca nītuṃ varabodhimātraiḥ /",
    "XXbst-108u:2870": " jihvā ca mattehi sucakṣu sarvaṃ śrīśākyasiṃhaṃ praṇamāmi nityam //",
    "XXbst-108u:2871": " mahābodhibhaṭṭārakastotraṃ samāptam //",
    "XXbst-108u:2872": " Digital Sanskrit Buddhist Canon, Stotra section, text no. 43:",
    "XXbst-108u:2873": " Mahābodhivandanāṣṭakam om namo buddhāya sauvarṇavarṇaṃ kalaviṅkaghoṣaṃ brahmasvaraṃ kāruṇikaṃ susevyam /",
    "XXbst-108u:2874": " narottamaṃ śīlaviśuddhadehaṃ śrīmanmahābodhimahaṃ namāmi // BuSto_43.1 //",
    "XXbst-108u:2875": " śākyendravaṃśodbhavadivyadehaṃ tṛṣṇācchidaṃ mārabhidaṃ jineśam /",
    "XXbst-108u:2876": " jñānāspadaṃ kleśabhidaṃ dineśaṃ śrīmanmahābodhimahaṃ namāmi // BuSto_43.2",
    "XXbst-108u:2877": " samantabhadraṃ varalakṣaṇāṅgaṃ sattvārthasiddhiṃ sukṛtaiḥ praṇamyam /",
    "XXbst-108u:2878": " śreyaskaraṃ sattvahitaikacittaṃ śrīmanmahābodhimahaṃ namāmi // BuSto_43.3",
    "XXbst-108u:2879": " dharmodakaṃ yaḥ kṛpayotsasarja rāgāgnisandīpitapudgalānām /",
    "XXbst-108u:2880": " sukhāya saṃbodhipayomucaṃ taṃ śrīmanmahābodhimahaṃ namāmi // BuSto_43.4 //",
    "XXbst-108u:2881": " bhavābdhinistāraṇasetubhūtaṃ tathāgataṃ tattvavidaṃ nṛsiṃham /",
    "XXbst-108u:2882": " trailokyanāthaṃ varabodhiratnaṃ śrīmanmahābodhimahaṃ namāmi // BuSto_43.5",
    "XXbst-108u:2883": " padārthasampādanasuvratasthaṃ māyāsutaṃ mārabhidaṃ jitārim /",
    "XXbst-108u:2884": " śāstāramagryaṃ varabodhisattvaṃ śrīmanmahābodhimahaṃ namāmi // BuSto_43.6",
    "XXbst-108u:2885": " lokeśanāthaṃ harināthanāthaṃ bhūteśanāthaṃ suranāthanātham /",
    "XXbst-108u:2886": " kṛtāntanāthaṃ naranāthanāthaṃ śrīmanmahābodhimahaṃ namāmi // BuSto_43.7 //",
    "XXbst-108u:2887": " sa buddharūpaḥ sa hi dharmarūpaḥ sa eva saṃgho 'pi vineyakānām /",
    "XXbst-108u:2888": " abhūccharaṇyaḥ śaraṇāgatānāṃ śrīmanmahābodhimahaṃ namāmi // BuSto_43.8 //",
    "XXbst-108u:2889": " śrīmanmahābodhivandanāṣṭakaṃ samāptam //",
    "XXbst-108u:2890": " Digital Sanskrit Buddhist Canon, Stotra section, text no. 44:",
    "XXbst-108u:2891": " Mahācakravartināmāṣṭottaraśatastotram vajrasattva mahāvajra vajranātha susādhaka /",
    "XXbst-108u:2892": " vajrābhiṣeka vajrābha vajraketu(to) namo 'stu te // BuSto_44.1 //",
    "XXbst-108u:2893": " hāsavajra mahādharma vajrakośa mahāvara /",
    "XXbst-108u:2894": " sarvamaṇḍalarājāgrya niṣprapañca namo 'stu te // BuSto_44.2 //",
    "XXbst-108u:2895": " vajrakarma mahārakṣa caṇḍayakṣa mahāgraha /",
    "XXbst-108u:2896": " vajramuṣṭi mahāmudra sarvamudra namo 'stu te // BuSto_44.3 //",
    "XXbst-108u:2897": " bodhicitta mahābodhe buddha sarvatathāgata /",
    "XXbst-108u:2898": " vajrayāna mahājñāna mahāyāna namo 'stu te // BuSto_44.4 //",
    "XXbst-108u:2899": " sarvārtha sarvatattvārtha mahāsattvārtha sarvavit /",
    "XXbst-108u:2900": " sarvajña sarvakṛt sarva sarvadarśi namo 'stu te // BuSto_44.5 //",
    "XXbst-108u:2901": " vajrātmaka suvajrāgrya vajravīrya suvajradhṛk /",
    "XXbst-108u:2902": " mahāsamaya tattvārtha mahāsatya namo 'stu te // BuSto_44.6 //",
    "XXbst-108u:2903": " vajrāṅkuśa mahākāma surate sumahāprabha /",
    "XXbst-108u:2904": " vajraprabha prabhodyota buddhaprabha namo 'stu te // BuSto_44.7 //",
    "XXbst-108u:2905": " vajrarājāgrya vajrāgrya vidyāgryāgrya narottama /",
    "XXbst-108u:2906": " vajrottama mahāgryāgrya vidyottama namo 'stu te // BuSto_44.8 //",
    "XXbst-108u:2907": " vajradhāto mahāguhya vajraguhya suguhyadhṛk /",
    "XXbst-108u:2908": " vajrasūkṣma mahādhyāna vajrakārya namo 'stu te // BuSto_44.9 //",
    "XXbst-108u:2909": " buddhāgrya buddhavajrāgrya buddhabodhe mahābudha /",
    "XXbst-108u:2910": " buddhajñāna mahābuddha buddhabuddha namo 'stu te // BuSto_44.10 //",
    "XXbst-108u:2911": " buddhapūjā-mahāpūjā-sattvapūjāsupūjaka /",
    "XXbst-108u:2912": " mahopāya mahāsiddhe vajrasiddhi namo 'stu te // BuSto_44.11 //",
    "XXbst-108u:2913": " tathāgata mahākāya tathāgatasarasvate /",
    "XXbst-108u:2914": " tathāgatamahācitta vajracitta namo 'stu te // BuSto_44.12 //",
    "XXbst-108u:2915": " buddhādhipa jinājñākṛd buddhamitra jināgraja /",
    "XXbst-108u:2916": " mahāvairocana vibho śāntaraudra namo 'stu te // BuSto_44.13 //",
    "XXbst-108u:2917": " tathāgatamahātattva bhūtakoṭe mahānaya /",
    "XXbst-108u:2918": " sarvapāramitājñāna paramārtha namo 'stu te // BuSto_44.14 //",
    "XXbst-108u:2919": " samantabhadra caryāgrya māra mārapramadarka /",
    "XXbst-108u:2920": " sarvāgrya samatājñāna sarvatraga namo 'stu te // BuSto_44.15 //",
    "XXbst-108u:2921": " buddhahuṃkara huṃkāra vajrahuṃkara dāmaka /",
    "XXbst-108u:2922": " viśvavajrāḍga vajrogra vajrapāṇe namo 'stu te // BuSto_44.16 //",
    "XXbst-108u:2923": " vandayaḥ pūjyaśca mānyaśca satkartavyastathāgataiḥ /",
    "XXbst-108u:2924": " yasmād vajradṛḍhaṃ cittaṃ vajrasattvastvamucyase // BuSto_44.17 //",
    "XXbst-108u:2925": " tvadadhīnā hi saṃbodhiḥ pitā tvaṃ sarvadarśinām /",
    "XXbst-108u:2926": " saṃbhūtāḥ saṃbhaviṣyanti tvāmāsādya tathāgatāḥ // BuSto_44.18 //",
    "XXbst-108u:2927": " anena stotrarājena yaḥ stuyādbai subhaktitaḥ /",
    "XXbst-108u:2928": " yo gāyaṃstu stuyāt so 'pi bhavedvajradharopamaḥ // BuSto_44.19 //",
    "XXbst-108u:2929": " adhyeṣayāmastvāṃ nātha sarvabuddhavaśaṃkaram /",
    "XXbst-108u:2930": " sarvasattvārthakāryārthamutpādaya svakaṃ kulam // BuSto_44.20 //",
    "XXbst-108u:2931": " mahācakravartināmāṣṭottaraśatādhyeṣaṇāstotraṃ sampūrṇam //",
    "XXbst-108u:2932": " Digital Sanskrit Buddhist Canon, Stotra section, text no. 45:",
    "XXbst-108u:2933": " Mahākālastotram namasyāmi mahākālaṃ sarvasampattidāyakam /",
    "XXbst-108u:2934": " kharvaṃ lambodaraṃ nīlamaṣṭanāgavibhūṣitam // BuSto_45.1 //",
    "XXbst-108u:2935": " dvibhujaikamukhaṃ vīraṃ kapālakṛtaśekharam /",
    "XXbst-108u:2936": " vyāghracarmakaṭīveṣṭaṃ śatārdhamuṇḍamālinam // BuSto_45.2 //",
    "XXbst-108u:2937": " bhāvābhāvaparicchinnaṃ jagatsaṃbodhakārakam /",
    "XXbst-108u:2938": " sarvabhāvātmakaṃ nāthaṃ jagannātha namo 'stu te // BuSto_45.3 //",
    "XXbst-108u:2939": " kṛṣṇavarṇaṃ mahātejaṃ siddhasādhakarakṣakam /",
    "XXbst-108u:2940": " kartikapālinaṃ nāthaṃ mahākāla namo 'stu te // BuSto_45.4 //",
    "XXbst-108u:2941": " vyāghracarmāmbaradharaṃ mahākrodhasvarūpiṇam /",
    "XXbst-108u:2942": " dvādaśādityasaṃkāśaṃ mahākāla namo 'stu te // BuSto_45.5 //",
    "XXbst-108u:2943": " mahādaṃṣṭrākarālāsyaṃ lalajjihvaṃ sabhairavam /",
    "XXbst-108u:2944": " mahāraktābhanayanaṃ mahākāla namo 'stu te // BuSto_45.6 //",
    "XXbst-108u:2945": " vibhrannaraśiromālāṃ nāgarājavibhūṣitam /",
    "XXbst-108u:2946": " śmaśrutundilakaṃ vandyaṃ mahākāla namo 'stu te // BuSto_45.7 //",
    "XXbst-108u:2947": " sabhrūbhaṅgaṃ trinetraṃ caivordhvapiṅgordhvakesaram /",
    "XXbst-108u:2948": " yugāntānalapuñjābhaṃ mahākāla namo 'stu te // BuSto_45.8 //",
    "XXbst-108u:2949": " trāsakaṃ sarvadaityānā(masthya)sṛṅmāṃsabhakṣakam /",
    "XXbst-108u:2950": " rakṣitāraṃ bhaktimatāṃ mahākāla namo 'stu te // BuSto_45.9 //",
    "XXbst-108u:2951": " siddhisādhanamantrasya viheṭhījyanarāśanam /",
    "XXbst-108u:2952": " yugmasyāśvāsadātāraṃ mahākāla namo 'stu te // BuSto_45.10 //",
    "XXbst-108u:2953": " saṃsārajaladheḥ pāraṃ naukā yānaikagāminī /",
    "XXbst-108u:2954": " naukāyāne svatejāstvaṃ mahākāla namo 'stu te // BuSto_45.11 //",
    "XXbst-108u:2955": " mahākālastavaṃ caitad yaḥ paṭhed bhaktimān naraḥ /",
    "XXbst-108u:2956": " bhayārto mucyate bhīteraricintā nivartate // BuSto_45.12 //",
    "XXbst-108u:2957": " mahākālaṃ namaskṛtya yathoktakulajanmataḥ /",
    "XXbst-108u:2958": " tena sujanmā bhavati sarvasiddhiparāyaṇaḥ // BuSto_45.13 //",
    "XXbst-108u:2959": " śrīmahākālastotraṃ sampūrṇam //",
    "XXbst-108u:2960": " Digital Sanskrit Buddhist Canon, Stotra section, text no. 46:",
    "XXbst-108u:2961": " Mahāpratisarāstotram om namaḥ śrīmahāpratisarāyai yasyāḥ smaraṇamātreṇa sarve pāpāḥ kṣayaṃ gatāḥ /",
    "XXbst-108u:2962": " yayā yukto vajrakāyo namastasyai namo namaḥ // BuSto_46.1 //",
    "XXbst-108u:2963": " yāṃ smaran rākṣasaḥ krūro māṭharaṃ kukṣisaṃsthitam /",
    "XXbst-108u:2964": " prākṣipad goviṣaṃ nadyāṃ namastasyai namo namaḥ // BuSto_46.2 //",
    "XXbst-108u:2965": " yā 'rakṣat vaṇijaḥ putraṃ krūrasarpād vadhodyatāt /",
    "XXbst-108u:2966": " viṣadāhamumūrṣuṃ ca namastasyai namo namaḥ // BuSto_46.3 //",
    "XXbst-108u:2967": " brahmadatto mahārājo yayā rakṣitamastakaḥ /",
    "XXbst-108u:2968": " ripuṃ jitvā virājo 'bhūnnamastasyai namo namaḥ // BuSto_46.4 //",
    "XXbst-108u:2969": " bhikṣurduḥśīlako rogī yayā kaṇṭhe prabandhitaḥ /",
    "XXbst-108u:2970": " prāṇānmuktvā yayau svargaṃ namastasyai namo namaḥ // BuSto_46.5 //",
    "XXbst-108u:2971": " samudre potasaṃkṣubdhe vaṇijāṃ prāṇarakṣakaḥ /",
    "XXbst-108u:2972": " yāṃ smaran sārthavāho 'bhūnnamastasyai namo namaḥ // BuSto_46.6 //",
    "XXbst-108u:2973": " yasyāṃ ca pratibaddhāyāṃ bhāryāyāṃ sutamāptavān /",
    "XXbst-108u:2974": " prasāritabhujo rājā namastasyai namo namaḥ // BuSto_46.7 //",
    "XXbst-108u:2975": " daridro yāṃ prati smṛtvā dīnārān pradadau jine /",
    "XXbst-108u:2976": " rājā 'bhīṣṭapradātā 'bhūnnamastasyai namo namaḥ // BuSto_46.8 //",
    "XXbst-108u:2977": " yāṃ prabaddhvā 'surairyuddhaṃ śakraścūḍāmaṇau prabhuḥ /",
    "XXbst-108u:2978": " labdhavān vijayaṃ vajrī namastasyai namo namaḥ // BuSto_46.9 //",
    "XXbst-108u:2979": " yasyā mantrabalenaiva pūrya pāramitāśca ṣaṭ /",
    "XXbst-108u:2980": " mārā jitā jinairbuddhairnamastasyai namo namaḥ // BuSto_46.10 //",
    "XXbst-108u:2981": " apadhīro vadhārho 'pi prakṣiptaḥ sarvasaṅkaṭe /",
    "XXbst-108u:2982": " yāṃ smṛtvā parimukto 'bhūnnamastasyai namo namaḥ // BuSto_46.11 //",
    "XXbst-108u:2983": " yayā bandhitakaṇṭhaśca mukto 'bhūt pāpasaṅkaṭāt /",
    "XXbst-108u:2984": " nagare nāyako 'bhūcca namastasyai namo namaḥ // BuSto_46.12 //",
    "XXbst-108u:2985": " yā cā 'parājitā vidyā sarvabuddhaiśca dhāritā /",
    "XXbst-108u:2986": " mudritā bhāṣitā nityaṃ paṭhitā parideśitā // BuSto_46.13 //",
    "XXbst-108u:2987": " likhitā moditā sattvahitāya pūjitā sadā /",
    "XXbst-108u:2988": " smṛtā kāyagatā kṛtvā namastasyai namo namaḥ // BuSto_46.14 //",
    "XXbst-108u:2989": " yasyāḥ smaraṇamātrānna durlabhaṃ bhuvanatraye /",
    "XXbst-108u:2990": " pāṭhasvādhyāyanādvāpi namastasyai namo namaḥ // BuSto_46.15 //",
    "XXbst-108u:2991": " yā vidyā durlabhā buddhairvyākṛtā suptaśaṃsitā /",
    "XXbst-108u:2992": " mahatī dhāraṇī khyātā sarvapāpakṣayaṅkarī // BuSto_46.16 //",
    "XXbst-108u:2993": " mahābalā mahāvīryā mahātejā mahatprabhā /",
    "XXbst-108u:2994": " mahāguṇavatī vidyā sarvabhāravidāraṇī // BuSto_46.17 //",
    "XXbst-108u:2995": " pāpasandhisamudghātī mārabandhapramocanī /",
    "XXbst-108u:2996": " jananī bodhisattvānāṃ sarvaduṣṭavināśinī // BuSto_46.18 //",
    "XXbst-108u:2997": " rakṣaṇī poṣaṇī dhātrī paramantravighātinī /",
    "XXbst-108u:2998": " kārkhodaviṣayogānāṃ vidhvaṃsanakarī śivā // BuSto_46.19 //",
    "XXbst-108u:2999": " mahādhyānaratānāṃ ca gṛhṇatāṃ likhatāṃ sadā /",
    "XXbst-108u:3000": " pāṭhādhyayanakṛtāṃ nityaṃ dadhatāṃ śṛṇvatāṃ tathā // BuSto_46.20 //",
    "XXbst-108u:3001": " parebhyo deśitā caiva nityaṃ manasi bhāvitā /",
    "XXbst-108u:3002": " sā pustakagatāṃ kṛtvā pūjyamānā namaskṛtā // BuSto_46.21 //",
    "XXbst-108u:3003": " sarvapāpaharī bhadrā bodhisaṃbhārapūriṇī /",
    "XXbst-108u:3004": " namastasyai namastasyai namastasyai namo namaḥ // BuSto_46.22 //",
    "XXbst-108u:3005": " yasyā mantraprabhāveṇa sarvabhayānyupadravāḥ /",
    "XXbst-108u:3006": " duṣṭāḥ suramanuṣyāśca daityagandharvarākṣasāḥ // BuSto_46.23 //",
    "XXbst-108u:3007": " grahāḥ skandā apasmārāḥ piśācā yakṣakinnarāḥ /",
    "XXbst-108u:3008": " ḍākinyaḥ śākinīsaṃghā nāgā kārkhodavyādhayaḥ // BuSto_46.24 //",
    "XXbst-108u:3009": " jvarāśca vividhā rogāḥ parakarmakṛtāstathā /",
    "XXbst-108u:3010": " viṣāgniśastramantrāṇi vidyutaḥ kālavāyavaḥ // BuSto_46.25 //",
    "XXbst-108u:3011": " ativṛṣṭiranāvṛṣṭiḥ sarvaśatrubhayāni ca /",
    "XXbst-108u:3012": " tathānye pāpasargā vā vinaśyanti na saṃśayaḥ // BuSto_46.26 //",
    "XXbst-108u:3013": " sarvakāryāṇi siddhyanti namastasyai namo namaḥ /",
    "XXbst-108u:3014": " yaścaitāṃ dhārayedvidyāṃ kaṇṭhe bāhau ca mastake // BuSto_46.27 //",
    "XXbst-108u:3015": " nityaṃ rakṣanti devāstaṃ daityā nāgāśca mānuṣāḥ /",
    "XXbst-108u:3016": " gandharvāḥ kinnarā yakṣā bhūtapretapiśācakāḥ // BuSto_46.28 //",
    "XXbst-108u:3017": " ḍākinyo rākṣasā dūtyaḥ kūṣmāṇḍāḥ kaṭhapūtanāḥ /",
    "XXbst-108u:3018": " trisandhyaṃ yaḥ paṭhennityaṃ buddhā rakṣanti taṃ sadā // BuSto_46.29 //",
    "XXbst-108u:3019": " pratyekāḥ śrāvakāścaiva bodhisattvā mahardhikāḥ /",
    "XXbst-108u:3020": " yoginaḥ siddhamantrāśca mahāvīryā maharṣayaḥ // BuSto_46.30 //",
    "XXbst-108u:3021": " vajrapāṇiśca yakṣendraḥ śakraśca tridaśaiḥ saha /",
    "XXbst-108u:3022": " catvāraśca mahārājā brahmaviṣṇumaheśvarāḥ // BuSto_46.31 //",
    "XXbst-108u:3023": " nandikṛṣṇo mahākālaḥ kārtikeyo gaṇeśvaraḥ /",
    "XXbst-108u:3024": " bhairavā mātṛkā durgāstathā 'nye mārakāyikāḥ // BuSto_46.32 //",
    "XXbst-108u:3025": " vidyādevyo mahāvīryā mahābalaparākramāḥ /",
    "XXbst-108u:3026": " māmakī bhṛkuṭī tārā cāṅkuśī vajraśṛṅkhalā // BuSto_46.33 //",
    "XXbst-108u:3027": " mahāśvetā mahākālī vajradūtī supāśikā /",
    "XXbst-108u:3028": " vajramālā mahāvidyā suvīryā 'mṛtakuṇḍalī // BuSto_46.34 //",
    "XXbst-108u:3029": " vajrā 'parājitā caṇḍī kālakarṇī mahābalā /",
    "XXbst-108u:3030": " tathā dhanyā mahābhāgā padmakuṇḍalireva ca // BuSto_46.35 //",
    "XXbst-108u:3031": " maṇicūḍā puṣpadantī svarṇakeśī ca piṅgalā /",
    "XXbst-108u:3032": " ekajaṭā mahādevī dhanyā vidyunmālinī // BuSto_46.36 //",
    "XXbst-108u:3033": " kapālinī ca laṅkeśī brahmakṣitikanāyikā /",
    "XXbst-108u:3034": " hārītī pāñcikāścaiva śaṅkhinī kūṭadantinī // BuSto_46.37 //",
    "XXbst-108u:3035": " śrīḥ sarasvatī lakṣmīḥ siddheśvarī sadānugā /",
    "XXbst-108u:3036": " tamevā 'nye 'pi rakṣanti yasya vidyā kare sthitā // BuSto_46.38 //",
    "XXbst-108u:3037": " sa bhavet sarvasattvānāṃ mokṣārthaṃ ca samudyataḥ /",
    "XXbst-108u:3038": " namastasyai namastasyai namastasyai namo namaḥ // BuSto_46.39 //",
    "XXbst-108u:3039": " śrīmahāpratisarāstotraṃ samāptam //",
    "XXbst-108u:3040": " Digital Sanskrit Buddhist Canon, Stotra section, text no. 47:",
    "XXbst-108u:3041": " Mahogratārāṣṭakastotram mātarnīlasarasvati praṇamatāṃ saubhāgyasampatprade pratyālīḍhapadasthite śavahṛdi smerānanāmbhoruhe /",
    "XXbst-108u:3042": " phullendīvaralocanatrayayute kartīkapālotpale khaḍgaṃ cādadhatī tvameva śaraṇaṃ tvāmīśvarīmāśraye vācāmīśvari bhaktakalpalatike sarvārthasiddhīśvari sadyaḥ prākṛtagadyapadyaracanāsarvārthasiddhiprade",
    "XXbst-108u:3043": " nīlendīvaralocanatrayayute kāruṇyavārāṃnidhe saubhāgyāmṛtavarṣaṇena kṛpayā siñca tvamasmādṛśam kharve garvasamahapūritatano sarpādibhūṣojjvale vyāghratvakparivītasundarakaṭivyādhūtaghaṇṭāṅkite",
    "XXbst-108u:3044": " sadyaḥkṛttagaladrajaḥparilasanmuṇḍadvayīmūrdhaja-",
    "XXbst-108u:3045": " granthiśreṇinṛmuṇḍadāmalalite bhīme bhayaṃ nāśaya // BuSto_47.3 //",
    "XXbst-108u:3046": " māyānaṅgavikārarūpalalanābindvardhacandrātmike huṃphaṭkāramayi tvameva śaraṇaṃ mantrātmike mādṛśaḥ /",
    "XXbst-108u:3047": " mūrtiste janani tridhāmaghaṭitā sthūlātisūkṣmā parā vedanāṃ nahi gocarā kathamapi prāptāṃ nu tāmāśraye // BuSto_47.4 //",
    "XXbst-108u:3048": " tvatpādāmbujasevayā sukṛtino gacchanti sāyujyatāṃ tasya śrīparameśvarī trinayanabrahmādisaumyātmanaḥ",
    "XXbst-108u:3049": " saṃsārāmbudhimajjane paṭutanūn devendramukhyān surān mātastvatpadasevane hi vimukhān ko mandadhīḥ sevate // BuSto_47.5 //",
    "XXbst-108u:3050": " mātastvatpadapaṅkajadvayarajomudrāṅkakoṭīriṇa-",
    "XXbst-108u:3051": " ste devāsurasaṃgare vijayino niḥśaṅkamaṅke gatāḥ /",
    "XXbst-108u:3052": " devo 'haṃ bhuvane na me sama iti sparddhāṃ vahantaḥ pare tattulyā niyataṃ tathā ciramamī nāśaṃ vrajanti svayam // BuSto_47.6 //",
    "XXbst-108u:3053": " tvannāmasmaraṇāt palāyanaparā draṣṭuṃ ca śaktā na te bhūtapretapiśācarākṣasagaṇā yakṣāśca nāgādhipāḥ /",
    "XXbst-108u:3054": " daityā dānavapuṅgavāśca khacarā vyāghrādikā jantavo ḍākinyaḥ kupitāntakāśca manujā mātaḥ kṣaṇaṃ bhūtale // BuSto_47.7 //",
    "XXbst-108u:3055": " lakṣmīḥ siddhagaṇāśca pādukamukhāḥ siddhāstathā vāriṇāṃ stambhaścāpi raṇāṅgaṇe gajaghaṭāstambhastathā mohanam /",
    "XXbst-108u:3056": " mātastvatpadasevayā khalu nṛṇāṃ siddhyanti te te guṇāḥ kāntiḥ kāntatarā bhavecca mahatī mūḍho 'pi vācaspatiḥ // BuSto_47.8 //",
    "XXbst-108u:3057": " tārāṣṭakamidaṃ ramyaṃ bhaktimān yaḥ paṭhennaraḥ /",
    "XXbst-108u:3058": " prātarmadhyāhnakāle ca sāyāhne niyataḥ śuciḥ // BuSto_47.9 //",
    "XXbst-108u:3059": " labhate kavitāṃ divyāṃ sarvaśāstrārthavid bhavet /",
    "XXbst-108u:3060": " lakṣmīmanaśvarāṃ prāpya bhuktvā bhogān yathepsitān // BuSto_47.10 //",
    "XXbst-108u:3061": " kīrti kāntiṃ ca nairujyaṃ sarveṣāṃ priyatāṃ vrajet /",
    "XXbst-108u:3062": " vikhyātiṃ caiva lokeṣu prāpyānte mokṣamāpnuyāt // BuSto_47.11 //",
    "XXbst-108u:3063": " śrīmahogratārāṣṭakastotraṃ samāptam //",
    "XXbst-108u:3064": " Digital Sanskrit Buddhist Canon, Stotra section, text no. 48:",
    "XXbst-108u:3065": " Mahogratārāstutiḥ om namaḥ śrī ugratārāyai prakaṭavikaṭadaṃṣṭrā ghorarudrāṭṭahāsā naraśirakṛtamālā meghagambhīrarāvā /",
    "XXbst-108u:3066": " tribhuvanajanadhātrī khaḍgavinyastahastā karakaratikapālā pātu va ugratārā //",
    "XXbst-108u:3067": " ghorarūpe mahārāve sarvaśatrukṣayaṅkari /",
    "XXbst-108u:3068": " bhaktebhyo varade devi trāhi māṃ śaraṇāgatam // BuSto_48.1 //",
    "XXbst-108u:3069": " surāsurārcite devi siddhagandharvasevite /",
    "XXbst-108u:3070": " jāḍyapāpahare devi trāhi māṃ śaraṇāgatam // BuSto_48.2 //",
    "XXbst-108u:3071": " sarvamaṇḍala(madhyasthe) sarvasattvahite 'naghe /",
    "XXbst-108u:3072": " siddhānāṃ pūjite devi trāhi māṃ śaraṇāgatam // BuSto_48.3 //",
    "XXbst-108u:3073": " ghorarūpasthite devi sarvaprāṇahare stute /",
    "XXbst-108u:3074": " ugratāre namo nityaṃ trāhi māṃ śaraṇāgatam // BuSto_48.4 //",
    "XXbst-108u:3075": " jaṭājūṭasamāyukte lalajjihvordhvakāriṇi /",
    "XXbst-108u:3076": " drutabuddhiprade devi trāhi māṃ śaraṇāgatam // BuSto_48.5 //",
    "XXbst-108u:3077": " somarūpe koṭṭarūpe candrarūpe namo 'stu te /",
    "XXbst-108u:3078": " śaktirūpe namastubhyaṃ trāhi māṃ śaraṇāgatam // BuSto_48.6 //",
    "XXbst-108u:3079": " jaḍo 'haṃ śaktihīno 'haṃ na tavādhigame kṣamaḥ /",
    "XXbst-108u:3080": " mando mandamatiścāhaṃ trāhi māṃ śaraṇāgatam // BuSto_48.7 //",
    "XXbst-108u:3081": " snāne dāne tathā jāpye balidāne tathā kratau /",
    "XXbst-108u:3082": " prasthāne ca na śakto 'haṃ trāhi māṃ śaraṇāgatam // BuSto_48.8 //",
    "XXbst-108u:3083": " śaktihīnamanāthaṃ ca sarvapāpasamanvitam /",
    "XXbst-108u:3084": " tvāṃ vinā na gatiryasya trāhi māṃ śaraṇāgatam // BuSto_48.9 //",
    "XXbst-108u:3085": " gaurī lakṣmīrmahāmāyā umā devī sarasvatī /",
    "XXbst-108u:3086": " sarvāstvameva he mātastrāhi māṃ śaraṇāgatam // BuSto_48.10 //",
    "XXbst-108u:3087": " gandhapuṣpādidravyaiśca vandhanādibhireva ca /",
    "XXbst-108u:3088": " devīṃ sampūjya yatnena labhate vāñchitaṃ phalam // BuSto_48.11 //",
    "XXbst-108u:3089": " aṣṭamyāṃ ca caturdaśyāṃ navamyāṃ yaḥ paṭhennaraḥ /",
    "XXbst-108u:3090": " paramāṃ siddhimāpnoti nātra kāryā vicāraṇā // BuSto_48.12 //",
    "XXbst-108u:3091": " mokṣārthī labhate mokṣaṃ dhanārthī labhate dhanam /",
    "XXbst-108u:3092": " vidyārthī labhate vidyāṃ tarkavyākaraṇādikām // BuSto_48.13 //",
    "XXbst-108u:3093": " idaṃ stotraṃ paṭhitvā tu saṃgrāme praviśennaraḥ /",
    "XXbst-108u:3094": " tasya śatruḥ kṣayaṃ yāti sadā prajñā prajāyate // BuSto_48.14 //",
    "XXbst-108u:3095": " pīḍāyāmatha saṃdhāne vipadāyāṃ tathā bhaye /",
    "XXbst-108u:3096": " ya idaṃ paṭhate stotraṃ śubhaṃ tasya na saṃśayaḥ // BuSto_48.15 //",
    "XXbst-108u:3097": " śrīmahogratārāstutiḥ samāptā //",
    "XXbst-108u:3098": " Digital Sanskrit Buddhist Canon, Stotra section, text no. 49:",
    "XXbst-108u:3099": " Maṅgalaṣoḍaśastutiḥ om namaḥ samantabhadrāya yena puṇyāṭavīsthenāneke śāsanavartinaḥ /",
    "XXbst-108u:3100": " divodāsādayo bhūpāḥ sa no rakṣatu mārajit // BuSto_49.1 //",
    "XXbst-108u:3101": " lokānāṃ grahabaddhānāṃ rakṣārthaṃ puṇyakānane /",
    "XXbst-108u:3102": " grahānadamayad yo vai sa no rakṣatu tadbhayāt // BuSto_49.2 //",
    "XXbst-108u:3103": " kāśyapādyān maharṣīṃstān ānandādyāṃśca brāhmaṇān /",
    "XXbst-108u:3104": " prāvrājayat sumuktyarthaṃ sa no rakṣatu muktidaḥ // BuSto_49.3 //",
    "XXbst-108u:3105": " sauvarṇadhānyadānena dīnaṃ vipramapālayat /",
    "XXbst-108u:3106": " durbhikṣabhayato nityaṃ sa no rakṣatu śākyarāṭ // BuSto_49.4 //",
    "XXbst-108u:3107": " yo maitrakanyako bhūtvā mātṛdrohiṇamatyagāt /",
    "XXbst-108u:3108": " cakraṃ dūrīkṛtaṃ yena sa no rakṣatu mātṛvān // BuSto_49.5 //",
    "XXbst-108u:3109": " supriyo badaradvīpayātrāptamaṇivṛṣṭibhiḥ /",
    "XXbst-108u:3110": " kāśīyān prākarodāḍhyān sa no rakṣatu kāñcanaiḥ // BuSto_49.6 //",
    "XXbst-108u:3111": " bhūtvā yaḥ sudhano nāma nidhānaṃ samadarśayat /",
    "XXbst-108u:3112": " dāridrayaduḥkhato nityaṃ sa no rakṣatu sarvavit // BuSto_49.7 //",
    "XXbst-108u:3113": " kuṣṭhādirogaharaṇe rājagṛhamupāviśat /",
    "XXbst-108u:3114": " tattadrogabhayānnityaṃ sa no rakṣatu dharmarāṭ // BuSto_49.8 //",
    "XXbst-108u:3115": " yaḥ kuśo bhūpatirbhūtvā 'ṣṭamīmāhātmyamuttamam /",
    "XXbst-108u:3116": " prakāśayannije dehe sa no rakṣatu dharmavit // BuSto_49.9 //",
    "XXbst-108u:3117": " saudāsaṃ satyavacasā kāśyāmasthāpayannṛpān /",
    "XXbst-108u:3118": " bandhanānmocayāmāsa sa no rakṣatu sarvavit // BuSto_49.10 //",
    "XXbst-108u:3119": " gopān rarakṣa yo devyāḥ prabhāvaṃ saṃprakāśayan /",
    "XXbst-108u:3120": " vahnidāhāribhayataḥ sa no rakṣatu bhītihā // BuSto_49.11 //",
    "XXbst-108u:3121": " yo 'ndhībhūtāṃ mātaraṃ svāṃ cūḍāratnaṃ jale vyadhāt /",
    "XXbst-108u:3122": " divyanetrān janān kṛtvā sa no rakṣatu netradaḥ // BuSto_49.12 //",
    "XXbst-108u:3123": " virūpaṃ prākarot putraṃ chāyāsīnaṃ susundaram /",
    "XXbst-108u:3124": " sarvalakṣaṇasampannaṃ sa no rakṣatu sarvadaḥ // BuSto_49.13 //",
    "XXbst-108u:3125": " sakalānandanāmānaṃ rājye yaḥ prābhyaṣecayat /",
    "XXbst-108u:3126": " santatisthitikurvāṇaḥ sa no rakṣatu sthairyakṛt // BuSto_49.14 //",
    "XXbst-108u:3127": " viṣadaṃ bhrātaraṃ yaścākṣamad bhikṣun viṣāśinaḥ /",
    "XXbst-108u:3128": " rarakṣa dhāraṇīvijñaḥ sa no rakṣatu nirviṣaḥ // BuSto_49.15 //",
    "XXbst-108u:3129": " śrīsvayaṃbhudarśanāya naipālīyān prayāsitum /",
    "XXbst-108u:3130": " kapilān prasthito yo 'sau sa no rakṣatu santatam // BuSto_49.16 //",
    "XXbst-108u:3131": " bhadrakalpāvadānoddhṛtā śākyasiṃhasya maṅgalaṣoḍaśastutiḥ samāptā //",
    "XXbst-108u:3132": " Digital Sanskrit Buddhist Canon, Stotra section, text no. 50:",
    "XXbst-108u:3133": " Maṅgalāṣṭakam mañjuśrīrlokanātho jinavaramakuṭo jambhalo vajrasattvaḥ maitreyo vajrapāṇiḥ sukhakarakamalo rāhulo bhadrapālaḥ /",
    "XXbst-108u:3134": " buddho vairocanādyastribhuvananamitaḥ kṣīṇaniḥśeṣadoṣa-",
    "XXbst-108u:3135": " stuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //",
    "XXbst-108u:3136": " hṛṣṭo hūṃkāravajraḥ paśupatidamako vajraghaṇṭā ca hṛṣṭā pīto hālāhalāsyo ripugaṇamathano ṭakkirājo mahātmā /",
    "XXbst-108u:3137": " akṣobhyo ratnaketuḥ pratidinamacalo gaṇḍahastiryamāri-",
    "XXbst-108u:3138": " stuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //",
    "XXbst-108u:3139": " saṃghastrailokyabandhurguṇagaṇanilayo bodhicittaḥ sucittaḥ bodhiścānandasiddho vijitakalimalo heruko nīladaṇḍaḥ /",
    "XXbst-108u:3140": " buddhaḥ sāraṅgarājo vijitajinaguṇo sarvasattvānukampī tuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //",
    "XXbst-108u:3141": " prajñā candrāvatārā tadanujabhṛkuṭī jñānasaṃbhārabhārā mārīcī māramārā sakalabhayaharā pītavarṇā trivaktrā /",
    "XXbst-108u:3142": " māyūrī māmakī ca kṣapitaripugaṇā pāṇḍarā rocanādyā-",
    "XXbst-108u:3143": " stuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //",
    "XXbst-108u:3144": " gāndhārī jāṅgulī ca bhujagahṛtaphaṇā khaḍgapāśāṅkuśogrā vārāhī vajrahastā asiparaśudharā dharmadhātvīśvarī ca /",
    "XXbst-108u:3145": " keyūrī jñānasārā dhvajanihitakarā ṣaṭkarā śābarī ca tuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //",
    "XXbst-108u:3146": " vaiṇyā mālyā sugītā prathitajinavare śābarī dhūpavajrā vaitālī gandhavajrā prahasitavadanā svargatirāryatārā /",
    "XXbst-108u:3147": " lakṣmīrbuddhasya bodhiḥ sakalabhayaharā śāradā dīpavajrā tuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //",
    "XXbst-108u:3148": " vaiśālyāṃ dharmacakre prathitanijabale parvate gṛdhrakūṭe śrāvastyāṃ lumbinīke kṣitinihitakarā koṃkaṇe bodhivṛkṣā /",
    "XXbst-108u:3149": " śrīvatsāśvatthapatraṃ suravaranamitaṃ śrīphalaṃ śaṅkhacakraṃ tuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //",
    "XXbst-108u:3150": " chatraṃ dūrvā ca padmaṃ dhvajamapi nihitaṃ lo(ro)canā matsyakūrmau vārāhaḥ pūrṇakumbho munivaravacanaṃ vajraghaṇṭāninādaḥ /",
    "XXbst-108u:3151": " buddhānāṃ prātihāryaṃ suravaranamitaṃ hāsyalāsye vilāsā-",
    "XXbst-108u:3152": " stuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //",
    "XXbst-108u:3153": " maṅgalāṣṭakaṃ samāptam //",
    "XXbst-108u:3154": " Digital Sanskrit Buddhist Canon, Stotra section, text no. 51:",
    "XXbst-108u:3155": " Mañjuśrīstotram śrīmañjunāthakamalāsanaratnamaulirvidyādhipo bhuvanamaṇḍalacakravartī /",
    "XXbst-108u:3156": " dhyānādhipocitavirājitasaumyarūpo vandāmahe suranarāsuravanditāryam //",
    "XXbst-108u:3157": " bālākṛtiḥ kuvalayojjvalalolahastaḥ keyūrahāramaṇikuṇḍalaghṛṣṭagaṇḍaḥ /",
    "XXbst-108u:3158": " khādaṃśca ṣoḍaśaradaṃ sukumārarūpaṃ vandāmahe suravarārcitamañjughoṣam //",
    "XXbst-108u:3159": " romāgrakūpavivare parivartamānaṃ viśvaprapañcakaraṇaṃ sugatātmajasya /",
    "XXbst-108u:3160": " traividyamantra tava nātha guṇārṇaveṇa sūkṣmāya buddhatanayāya namo 'stu",
    "XXbst-108u:3161": " tasmai // BuSto_51.3 //",
    "XXbst-108u:3162": " gambhīradharmanayamārgasukhapratiṣṭhaṃ jñānodadhiṃ nikhilasattvakṛtārthakāram /",
    "XXbst-108u:3163": " prajñānidhānaguṇasāgaramaprameyaṃ mañjuśriyaṃ jinasutaṃ satataṃ namāmi //",
    "XXbst-108u:3164": " viditasakalatattvaḥ kṣiptasantāpasattvastribhuvana upakārī sarvaduḥkhāpahārī /",
    "XXbst-108u:3165": " madanamathanavīraścārurūpaḥ sucīrastribhuvanajanatoṣaḥ pātu māṃ mañjughoṣaḥ // BuSto_51.5",
    "XXbst-108u:3166": " bālendurucirābhāsaṃ varābharaṇabhūṣitam /",
    "XXbst-108u:3167": " prajñābjāmalapatrākṣaṃ vande mañjuśriyaṃ sadā // BuSto_51.6 //",
    "XXbst-108u:3168": " pātraṃ vāmakare yasya bhramannañjalisaṃnibham /",
    "XXbst-108u:3169": " nāmnā te sarvato lakṣmīrmañjughoṣaṃ namāmyaham // BuSto_51.7 //",
    "XXbst-108u:3170": " khaḍgapustakahastāya candramaṇḍalavartine /",
    "XXbst-108u:3171": " ajñānadhvāntasūryāya mañjughoṣāya te namaḥ // BuSto_51.8 //",
    "XXbst-108u:3172": " jñānottaraprabhāketuṃ praṇidhānamatiṃ tathā /",
    "XXbst-108u:3173": " śāntendriyaṃ mañjughoṣaṃ bhaktitaḥ praṇamāmyaham // BuSto_51.9 //",
    "XXbst-108u:3174": " śrī mañjuśrīstavastotraṃ samāptam //",
    "XXbst-108u:3175": " Digital Sanskrit Buddhist Canon, Stotra section, text no. 52:",
    "XXbst-108u:3176": " Mañjuvajrastotram mañjugarbhakṛtam namaḥ śrīmañjuvajrāya śaśadharamiva śubhraṃ khaḍgapustākapāṇiṃ suruciramaliśāntaṃ pañcacīraṃ kumāram /",
    "XXbst-108u:3177": " pṛthutaravaramokṣaṃ padmapatrāyatākṣaṃ kumatidahanadakṣaṃ mañjughoṣaṃ namāmi // BuSto_52.1",
    "XXbst-108u:3178": " kṛtamṛgaripuyānaṃ dattabhaktapradānaṃ suradanujanṛyānaṃ bodhisattvapradhānam /",
    "XXbst-108u:3179": " akhilaguṇanidhānaṃ sarvavidyāvitānaṃ karasarasijabāṇaṃ mañjughoṣaṃ namāmi // BuSto_52.2 //",
    "XXbst-108u:3180": " vibhṛtasakalakoṣaṃ kṣālitājñānadoṣaṃ smaraṇabhajanatoṣaṃ dūrarāgādidoṣam /",
    "XXbst-108u:3181": " vihitasasurapoṣaṃ siddhidākhyānayoṣaṃ kṛtajaḍapariśoṣaṃ mañjughoṣaṃ namāmi // BuSto_52.3 //",
    "XXbst-108u:3182": " gaṇapatiśarajanmaśrīmahākālasiṃhaiḥ parivṛtamiva candrābhābhamindīvarākṣam /",
    "XXbst-108u:3183": " asiśarajapamālāpustakaṃ saṃvahantam urasi lalitamālaṃ mañjughoṣaṃ namāmi // BuSto_52.4 //",
    "XXbst-108u:3184": " surapatiśamanāyāpyeṣa mitrāgnirakṣaḥ-",
    "XXbst-108u:3185": " pavanapramathapālaiḥ saṃvṛtaṃ smeravaktram /",
    "XXbst-108u:3186": " khagapatirathagātraṃ brahmavandyaṃ ramomā-",
    "XXbst-108u:3187": " vihitacaraṇabhaktaṃ mañjughoṣaṃ namāmi // BuSto_52.5 //",
    "XXbst-108u:3188": " yadasikaṭhinadhārācchedamārgābhivāhā(haḥ)",
    "XXbst-108u:3189": " sakalasaliladhārāpātitāṅgāṅgamantraḥ /",
    "XXbst-108u:3190": " bahuparicayasthalyāṃ bhūminadyāpi reje bahutaramahimānaṃ mañjughoṣaṃ namāmi // BuSto_52.6",
    "XXbst-108u:3191": " bhavadabhinavanutyā toṣitā guhyadevī nikhilanigamasārā suprakāśā 'tireje /",
    "XXbst-108u:3192": " bhavajalanidhipāraṃ dānakalpadrumāgraṃ galitabahumahograṃ mañjughoṣaṃ namāmi // BuSto_52.7",
    "XXbst-108u:3193": " vibhajati janaloko dharmadhātuṃ maheśaṃ daśaśatadalapadme saṃsthitaṃ jyotiraiśam /",
    "XXbst-108u:3194": " tadapi tava praśastaṃ devamāhātmyamīśaṃ vibhajati bhujageśaṃ mañjughoṣaṃ namāmi // BuSto_52.8",
    "XXbst-108u:3195": " paṭhati yadidamiṣṭaṃ mālinīpadyabandhaṃ sa bhavati kavirājo vādisiṃhāsanasthaḥ /",
    "XXbst-108u:3196": " sakalavisabhāsu projjvaladvāksudhāraḥ kalitasakalavidyo bhūṣaṇo bhavyadakṣaḥ // BuSto_52.9",
    "XXbst-108u:3197": " svayambhūpurāṇoddhṛtaṃ mañjugarbhaviracittaṃ mañjuvajrastotraṃ samāptam //",
    "XXbst-108u:3198": " Digital Sanskrit Buddhist Canon, Stotra section, text no. 53:",
    "XXbst-108u:3199": " Māravijayastotram jitamārakaliṃ jagadekaguruṃ surayakṣamahoragadaityanatam /",
    "XXbst-108u:3200": " catusatyasudeśitamārgamimaṃ guṇameghamahaṃ praṇamāmi sadā // BuSto_53.1 //",
    "XXbst-108u:3201": " bhavabhīmamahodadhimadhyagataṃ kṛpaṇārtaravaṃ samavekṣya janam /",
    "XXbst-108u:3202": " parimocayituṃ ya iha praṇidhiṃ pracakāra vibhuṃ tamahaṃ praṇataḥ //",
    "XXbst-108u:3203": " girirājanibhaṃ śaradindudhiyaṃ sumukhaṃ subhujaṃ vararūpadharam /",
    "XXbst-108u:3204": " sugataṃ gatamapratimaṃ sugataṃ praṇato 'smi sadā jagadarthakaram //",
    "XXbst-108u:3205": " kanakaprabhayā paripītatanuṃ varadundubhitoyadavalgurutam /",
    "XXbst-108u:3206": " gajahaṃsavilambitadhīragataṃ śirasā 'bhinato 'smi guṇaikanidhim //",
    "XXbst-108u:3207": " taruṇārkasamairacalairnayanaiḥ sphuradugramahāśanibhīmaravaiḥ /",
    "XXbst-108u:3208": " namucipraharairasiśaktidharaiścalito 'si vibho na hi tvaṃ vikṛtaiḥ //",
    "XXbst-108u:3209": " lavalīphalapāṇḍurakarṇapuṭāḥ kucabhāravināmitagātralatāḥ /",
    "XXbst-108u:3210": " nahi tvāmaśakan khalu nāgasutāḥ śvasitaiḥ skhalitairapi kampayitum //",
    "XXbst-108u:3211": " taravaḥ kusumastabakābharaṇā bahuratnasahasracitāśca nagāḥ /",
    "XXbst-108u:3212": " na tathābhiratiṃ janayanti satāṃ janayanti yathā tava vīraguṇāḥ //",
    "XXbst-108u:3213": " sphuṭacitrapadaṃ bahuyuktiyutaṃ gamakaṃ vacanaṃ tava karṇasukham /",
    "XXbst-108u:3214": " śubhamārgaphalaṃ prasamīkṣyajanā na gṛṇanti punastvadṛte 'nyavacaḥ //",
    "XXbst-108u:3215": " iti vaḥ śaraṇaṃ samavekṣya janā na patantyapi kalpaśatairniraye /",
    "XXbst-108u:3216": " vinihatya ca doṣaripūn bahulān pariyanti śubhaṃ varamokṣapuram //",
    "XXbst-108u:3217": " tava saumyatayā 'pyabhibhūtatamo na virājati śītakaro gagane /",
    "XXbst-108u:3218": " tava kāñcanakuṅkumasaprabhayā prabhayā 'bhihato na vibhāti raviḥ //",
    "XXbst-108u:3219": " tava nātha śubhe vadanāmburūhe nayanabhramarā nipatanti nṛṇām /",
    "XXbst-108u:3220": " pratibuddhadale kamale vimale bhramarā iva puṣpaśatākulitāḥ // BuSto_53.11",
    "XXbst-108u:3221": " iti toṭakamantravarairatulaiḥ parikīrtya mayā tava varṇalavān /",
    "XXbst-108u:3222": " yadupārjitamadya śubhaṃ vipulaṃ śivamastu tato bhuvi devanṛṇām //",
    "XXbst-108u:3223": " śrīmāravijayastotraṃ samāptam //",
    "XXbst-108u:3224": " Digital Sanskrit Buddhist Canon, Stotra section, text no. 54:",
    "XXbst-108u:3225": " Nairātmāṣṭakastotram nirālambanirākāranirvikalpasvarūpiṇī /",
    "XXbst-108u:3226": " nairātmā varadā devī nityameva namo 'stu te // BuSto_54.1 //",
    "XXbst-108u:3227": " ekavaktrāṃ trinetrāṃ ca ūrdhvapiṅgalamūrdhajām /",
    "XXbst-108u:3228": " kare kartikapālāṃ ca namāmi viśvamātarīm // BuSto_54.2 //",
    "XXbst-108u:3229": " navanṛtyabhūṣitāṃ ca sahasramukharūpiṇīm /",
    "XXbst-108u:3230": " yogeśvarīṃ yogagamyāṃ namāmi jñānarūpiṇīm // BuSto_54.3 //",
    "XXbst-108u:3231": " śavārūḍhāṃ mahātejāṃ sarvaduṣṭanikṛntanīm /",
    "XXbst-108u:3232": " sarvapāpaharāṃ devīṃ namāmi jagadīśvarīm // BuSto_54.4 //",
    "XXbst-108u:3233": " gaurīṃ caurīṃ ca vetālīṃ ghasmarīṃ pukkasīṃ tathā /",
    "XXbst-108u:3234": " śabarīṃ cāṇḍālīṃ ḍombīṃ namāmi cāṣṭayoginīm // BuSto_54.5 //",
    "XXbst-108u:3235": " brahmāviṣṇuśivaśakracaturmāravināśinīm /",
    "XXbst-108u:3236": " trailokyamohinīṃ devīṃ namāmi surasundarīm // BuSto_54.6 //",
    "XXbst-108u:3237": " akṣamālavibhūṣāṅgīm akārabījasambhavām /",
    "XXbst-108u:3238": " nityaṃ dhyānaratāṃ devīṃ namāmi viśvamātarīm // BuSto_54.7 //",
    "XXbst-108u:3239": " sarvabhūtapriyāṃ devīṃ sarvamantraprabodhinīm /",
    "XXbst-108u:3240": " sarvamantramayīṃ mātarnairātmāṃ tvāṃ namāmyaham // BuSto_54.8 //",
    "XXbst-108u:3241": " nairātmāṣṭakastotraṃ samāptam //",
    "XXbst-108u:3242": " Digital Sanskrit Buddhist Canon, Stotra section, text no. 55:",
    "XXbst-108u:3243": " Narakoddhārastotram dāridrayapaṅkasaṃmagnaṃ saṃsārākhyamahodadhau /",
    "XXbst-108u:3244": " pratijñātaṃ samutpāde trāhi māṃ hi tathāgata // BuSto_55.1 //",
    "XXbst-108u:3245": " timirāgārasaṃviṣṭamanarthaduḥkhavedinam /",
    "XXbst-108u:3246": " bandhuvargaiḥ parityaktaṃ trāhi māṃ hi tathāgata // BuSto_55.2 //",
    "XXbst-108u:3247": " mātāpitṛbhaginyādi putradārasuhṛjjanāḥ /",
    "XXbst-108u:3248": " indrajālasamā dṛṣṭāstrāhi māṃ hi tathāgata // BuSto_55.3 //",
    "XXbst-108u:3249": " mayā arijanasyārthe sukṛtaṃ karma duṣkṛtam /",
    "XXbst-108u:3250": " ekākī taṃ hi bhokṣyāmi trāhi māṃ hi tathāgata // BuSto_55.4 //",
    "XXbst-108u:3251": " jīrṇakūpe mahāghore anavagāhasāgare /",
    "XXbst-108u:3252": " andhībhūto 'smyahaṃ nātha trāhi māṃ hi tathāgata // BuSto_55.5 //",
    "XXbst-108u:3253": " jīrṇanauikāsamārūḍho mahāsāgaralaṃghane /",
    "XXbst-108u:3254": " durlaṅghyaṃ ca mayā dṛṣṭaṃ trāhi māṃ hi tathāgata // BuSto_55.6 //",
    "XXbst-108u:3255": " dharmādharma na vijñātaṃ gamyāgamyaṃ na veditam /",
    "XXbst-108u:3256": " acetano 'smyahaṃ nātha trāhi māṃ hi tathāgata // BuSto_55.7 //",
    "XXbst-108u:3257": " mātṛghātādikaṃ pañcānantaryaṃ vā mayā kṛtam /",
    "XXbst-108u:3258": " pacyāmi narake ghore trāhi māṃ hi tathāgata // BuSto_55.8 //",
    "XXbst-108u:3259": " kṛtaṃ mayā stūpabhedaṃ saṃghakāryaṃ vināśitam /",
    "XXbst-108u:3260": " kṛtā mayā sattvahiṃsā trāhi māṃ hi tathāgata // BuSto_55.9 //",
    "XXbst-108u:3261": " ihaloke sukhairhīnaṃ paraloke na vedanam /",
    "XXbst-108u:3262": " veṣṭitaṃ karmasūtreṇa trāhi māṃ hi tathāgata // BuSto_55.10 //",
    "XXbst-108u:3263": " kāśapuṣpaṃ yathākāśe bhramate vāyunā hatam /",
    "XXbst-108u:3264": " īdṛśaṃ jīvitaṃ loke trāhi māṃ hi tathāgata // BuSto_55.11 //",
    "XXbst-108u:3265": " aṭavī kaṃṭakācchannā bahuvṛkṣasamākulā /",
    "XXbst-108u:3266": " panthānaṃ nātra paśyāmi trāhi māṃ hi tathāgata // BuSto_55.12 //",
    "XXbst-108u:3267": " anaparādhāḥ kupitena mayā 'kāṇḍe hatā mṛgāḥ /",
    "XXbst-108u:3268": " rājahatyāṃ tadā manye trāhi māṃ hi tathāgata // BuSto_55.13 //",
    "XXbst-108u:3269": " narake pacyamānasya kaścit trātā bhaviṣyati /",
    "XXbst-108u:3270": " gacchāmi śaraṇaṃ kasya trāhi māṃ hi tathāgata // BuSto_55.14 //",
    "XXbst-108u:3271": " vaidyānāṃ vaidyarājastvaṃ sarvavyādhicikitsakaḥ /",
    "XXbst-108u:3272": " lokanātha bhavatrātā trailokye sacarācare // BuSto_55.15 //",
    "XXbst-108u:3273": " narakoddhārastotraṃ samāptam //",
    "XXbst-108u:3274": " Digital Sanskrit Buddhist Canon, Stotra section, text no. 56:",
    "XXbst-108u:3275": " Niraupamyastavaḥ niraupamya namastubhyaṃ niḥsvabhāvārthavādine /",
    "XXbst-108u:3276": " yastvaṃ dṛṣṭivipannasya lokasyaiva hitodyataḥ // BuSto_56.1 //",
    "XXbst-108u:3277": " na ca nāma tvayā kiñcid dṛṣṭaṃ bauddhena cakṣuṣā /",
    "XXbst-108u:3278": " anuttarā ca te nātha dṛṣṭistattvārthadarśinī // BuSto_56.2 //",
    "XXbst-108u:3279": " na boddhā na ca boddhavyamastīha paramārthataḥ /",
    "XXbst-108u:3280": " aho paramadurbodhāṃ dharmatāṃ buddhavānasi // BuSto_56.3 //",
    "XXbst-108u:3281": " na tvayotpāditaḥ kaścid dharmo nāpi nirodhitaḥ /",
    "XXbst-108u:3282": " samatādarśanenaiva prāptaṃ padamanuttamam // BuSto_56.4 //",
    "XXbst-108u:3283": " na saṃsārātprakarṣeṇa tvayā nirvāṇamīpsitam /",
    "XXbst-108u:3284": " śāntiste 'dhigatā nātha saṃsārānaparādhitaḥ // BuSto_56.5 //",
    "XXbst-108u:3285": " tvaṃ vivedaikarasatāṃ saṃkleśavyavadānayoḥ /",
    "XXbst-108u:3286": " dharmadhātvavinirbhedād viśuddhaścāsi sarvataḥ // BuSto_56.6 //",
    "XXbst-108u:3287": " nodāhṛtaṃ tvayā kiñcidekamapyakṣaraṃ vibho /",
    "XXbst-108u:3288": " kṛtsnaśca vaineyajano dharmavarṣeṇa tarpitaḥ // BuSto_56.7 //",
    "XXbst-108u:3289": " na te 'sti saktiḥ skandheṣu na dhātvāyataneṣu ca /",
    "XXbst-108u:3290": " ākāśasamacittastvaṃ sarvadharmeṣu niśritaḥ // BuSto_56.8 //",
    "XXbst-108u:3291": " sattvasaṃjñā ca te nātha sarvathā na pravartate /",
    "XXbst-108u:3292": " duḥkhārteṣu ca sattveṣu tvamatīva kṛpātmakaḥ // BuSto_56.9 //",
    "XXbst-108u:3293": " sukhaduḥkhātmanairātmyanityānityādiṣu prabho /",
    "XXbst-108u:3294": " iti nānāvikalpeṣu buddhistava na sajjate // BuSto_56.10 //",
    "XXbst-108u:3295": " na gatirnāgatiḥ kāciddharmāṇāmiti te mati /",
    "XXbst-108u:3296": " na kvacidrāśitaḥ prokto dharmārthaparamārthavit // BuSto_56.11 //",
    "XXbst-108u:3297": " sarvatrānugataścāsi na ca yāto 'si kutracit /",
    "XXbst-108u:3298": " janmadharmaśarīrābhyāmacintyastvaṃ mahāmune // BuSto_56.12 //",
    "XXbst-108u:3299": " ekatvānyatvarahitaṃ pratiśrutkopamaṃ jagat /",
    "XXbst-108u:3300": " saṃkrāntināśāya gataṃ buddhavān tvamanindita // BuSto_56.13 //",
    "XXbst-108u:3301": " śāśvatocchedarahitaṃ lakṣyalakṣaṇavarjitam /",
    "XXbst-108u:3302": " saṃsāramavabuddhastvaṃ svapnamāyādivat prabho // BuSto_56.14 //",
    "XXbst-108u:3303": " vāsanāmūlaparyantakleśanadyo vinirjitāḥ /",
    "XXbst-108u:3304": " kleśaprakṛtitaścaiva tvayāmṛtamupārjitam // BuSto_56.15 //",
    "XXbst-108u:3305": " alakṣaṇaṃ tvayā dhīraṃ dṛṣṭaṃ rūpamarūpavat /",
    "XXbst-108u:3306": " lakṣaṇojjvalagātraśca dṛśyase rūpagocare // BuSto_56.16 //",
    "XXbst-108u:3307": " na ca rūpeṇa dṛṣṭena dṛṣṭa ityabhidhīyase /",
    "XXbst-108u:3308": " dharmadṛṣṭyā sudṛṣṭo 'si dharmatā na ca dṛśyate // BuSto_56.17 //",
    "XXbst-108u:3309": " śauṣīryo nāsti te kāyo māṃsāsthirudhiro na ca /",
    "XXbst-108u:3310": " indrāyudhamiva kāyaṃ vinā darśitavānasi // BuSto_56.18 //",
    "XXbst-108u:3311": " nāmayo nāśuciḥ kāye kṣuttṛṣṇāsambhavo na ca /",
    "XXbst-108u:3312": " tvayā lokānuvṛttyarthaṃ darśitā laukikī kriyā // BuSto_56.19 //",
    "XXbst-108u:3313": " karmāvaraṇadoṣaśca sarvathā 'nagha nāsti te /",
    "XXbst-108u:3314": " tvayā lokānukampāyai karmaplotiḥ pradarśitā // BuSto_56.20 //",
    "XXbst-108u:3315": " dharmadhātorasaṃbhedād yānabhedo 'sti na prabho /",
    "XXbst-108u:3316": " yānatritayamākhyātaṃ tvayā sattvāvatārataḥ // BuSto_56.21 //",
    "XXbst-108u:3317": " nityo dhruvaḥ śivaḥ kāyastava dharmamayo jina /",
    "XXbst-108u:3318": " vineyajanahetośca darśitā nirvṛtistvayā // BuSto_56.22 //",
    "XXbst-108u:3319": " lokadhātuṣvasaṃkhyeṣu tvadbhaktaiḥ punarīkṣase /",
    "XXbst-108u:3320": " cyutijanmābhisaṃbodhicakranirvṛtilālasaiḥ // BuSto_56.23 //",
    "XXbst-108u:3321": " na te 'sti manyanā nātha na vikalpo na ceñjanā /",
    "XXbst-108u:3322": " anābhogena te loke buddhakṛtyaṃ pravartate // BuSto_56.24 //",
    "XXbst-108u:3323": " iti sugatamacintyamaprameyaṃ guṇakusumairavakīrya mayā prāptam /",
    "XXbst-108u:3324": " kuśalamiha bhavantu tena sattvāḥ paramagabhīramunīndradharmabhājanāḥ //",
    "XXbst-108u:3325": " niraupamyastavaḥ samāptaḥ //",
    "XXbst-108u:3326": " Digital Sanskrit Buddhist Canon, Stotra section, text no. 57:",
    "XXbst-108u:3327": " Pañcākṣarastotram namo buddhāya na jāto na mṛtaścaiva na rūpo nāpi rūpavān /",
    "XXbst-108u:3328": " na saṃsāre na nirvāṇe na kārastena sūcyate // BuSto_57.1 //",
    "XXbst-108u:3329": " mohadhvaṃsakaro nityaṃ mokṣasaukhyapradāyakaḥ /",
    "XXbst-108u:3330": " mohanaṃ sarvamārāṇāṃ mokārastena sūcyate // BuSto_57.2 //",
    "XXbst-108u:3331": " buddhānāmuditaṃ dhyānaṃ buddhānāṃ janamelakam /",
    "XXbst-108u:3332": " buddhaniḥkleśa saṃbuddha bukārastena sūcyate // BuSto_57.3 //",
    "XXbst-108u:3333": " dhāryate bodhisattvaiḥ sa dharmadhātugatiḥ sadā /",
    "XXbst-108u:3334": " dharmāṇāṃ paramo dharmaḥ dhakārastena sūcyate // BuSto_57.4 //",
    "XXbst-108u:3335": " yathā nāsti tathā nāsti yathā nāsti tathāsti yaḥ /",
    "XXbst-108u:3336": " yathāvādī tathākārḥ yakārastena sūcyate // BuSto_57.5 //",
    "XXbst-108u:3337": " pañcākṣaramidaṃ puṇyaṃ pavitraṃ pāpanāśanam /",
    "XXbst-108u:3338": " ye paṭhanti divārātrau te yānti paramāṃ gatim // BuSto_57.6 //",
    "XXbst-108u:3339": " śrī pañcākṣarastotraṃ samāptam //",
    "XXbst-108u:3340": " Digital Sanskrit Buddhist Canon, Stotra section, text no. 58:",
    "XXbst-108u:3341": " Pañcarakṣādevīstotrāṇi",
    "XXbst-108u:3342": " 1 mahāpratisarāstotram om namaḥ śrīmahāpratisarāyai tathāgatādyāstathatāṃ tattvamāpurmahattaram",
    "XXbst-108u:3343": " dhāraṇīdhāraṇādyasyāḥ pratisarāṃ namāmi tām // BuSto_58.1 //",
    "XXbst-108u:3344": " raṇe śakro 'jayaddaityān dhāraṇīdhvajadhṛg bahūn /",
    "XXbst-108u:3345": " saṃgrāmajayadāṃ bhīmāṃ pratisarāṃ namāmi tām // BuSto_58.2 //",
    "XXbst-108u:3346": " yatprabhāvād brahmadatto 'labhad rājyamakaṇṭakam /",
    "XXbst-108u:3347": " sārvabhaumapradāṃ devīṃ pratisarāṃ namāmi tām // BuSto_58.3 //",
    "XXbst-108u:3348": " bahvaparādho 'pi yadbhakto rājyādhikāramāptavān /",
    "XXbst-108u:3349": " śastrādibhītisaṃhatrīṃ pratisarāṃ namāmi tām // BuSto_58.4 //",
    "XXbst-108u:3350": " ratnānyavāpurvaṇijo yāṃ smṛtvodadhinirgatāḥ /",
    "XXbst-108u:3351": " sarvabādhāpraśamanīṃ pratisarāṃ namāmi tām // BuSto_58.5 //",
    "XXbst-108u:3352": " śrīmahāpratisarārakṣādevīstotraṃ samāptam /",
    "XXbst-108u:3353": " 2 mahāmantrānusāriṇīstotram om namaḥ śrīmahāmantrānusāriṇyai buddhādhiṣṭhānato buddhābhayadāṃ bhayanāśinīm /",
    "XXbst-108u:3354": " bhavāmbudhinimagnānāṃ namo mantrānusāriṇīm // BuSto_58.1 //",
    "XXbst-108u:3355": " yanmantroccāraṇādeva ṣaḍītayaḥ sudāruṇāḥ /",
    "XXbst-108u:3356": " nāśaṃ prayānti varadāṃ namo mantrāmusāriṇīm // BuSto_58.2 //",
    "XXbst-108u:3357": " mantrānusāriṇo lokān nānye mantrādayo grahāḥ /",
    "XXbst-108u:3358": " pīḍayanti priyāṃścāpi namo mantrānusāriṇīm // BuSto_58.3 //",
    "XXbst-108u:3359": " buddho 'bhyabhāṣad gāthāstā yanmantrakathanāntaram /",
    "XXbst-108u:3360": " yābhiḥ sarvatra svasti syānnamo mantrānusāriṇīm // BuSto_58.4 //",
    "XXbst-108u:3361": " kalau buddhavihīne 'smin lokānāṃ hitamācaret /",
    "XXbst-108u:3362": " pāpotpātapraśamanīṃ namo mantrānusāriṇīm // BuSto_58.5 //",
    "XXbst-108u:3363": " śrīmahāmantrānusāriṇīstotraṃ samāptam /",
    "XXbst-108u:3364": " 3 mahāmāyūrīstotram om namaḥ śrīmahāmāyūrīryai duṣṭaṃ kṛṣṇabhujaṅgaṃ ca naraḥ svāntikaṃ pālayet",
    "XXbst-108u:3365": " yasyā mantrānubhāvena māyūrīṃ praṇamāmi tām // BuSto_58.1 //",
    "XXbst-108u:3366": " brahmādayo lokapālā yaddhāraṇyā samāpnuvan /",
    "XXbst-108u:3367": " svāni svānyadhikārāṇi māyūrīṃ praṇamāmi tām // BuSto_58.2 //",
    "XXbst-108u:3368": " svarṇāvabhāsaṃ śikhinaṃ nālabhajjapinaṃ kudhīḥ /",
    "XXbst-108u:3369": " amoghenāpi pāśena māyūrīṃ praṇamāmi tām // BuSto_58.3 //",
    "XXbst-108u:3370": " yanmantrajapato jīvāḥ prājīvañchuṣkapādapāḥ /",
    "XXbst-108u:3371": " mṛtasaṃjīvinīṃ devīṃ māyūrīṃ praṇamāmi tām // BuSto_58.4 //",
    "XXbst-108u:3372": " yanmantrisaṅgāt pavano mahopadravaśāntikṛt /",
    "XXbst-108u:3373": " buddhānāṃ bodhidāṃ nityaṃ māyūrīṃ praṇamāmi tām // BuSto_58.5 //",
    "XXbst-108u:3374": " śrīmahāmāyūrīrakṣādevīstotraṃ samāptam /",
    "XXbst-108u:3375": " 4 mahāśītavatīrakṣādevīstotram om namo mahāśītavatyai yaddhāraṇīmanujapan rāhulo bhadramāptavān",
    "XXbst-108u:3376": " viheṭhito grahaiḥ sarvaiḥ śītavatīṃ namāmyaham // BuSto_58.1 //",
    "XXbst-108u:3377": " pāpatāpe śītakarīṃ śītalādyupasargataḥ /",
    "XXbst-108u:3378": " śītoṣṇaduḥkhaśamanīṃ śītavatīṃ namāmyaham // BuSto_58.2 //",
    "XXbst-108u:3379": " mantragranthitasūtrāṇāṃ dhāraṇāllakṣayojanam /",
    "XXbst-108u:3380": " pathikānāṃ pālayitrīṃ śītavatīṃ namāmyaham // BuSto_58.3 //",
    "XXbst-108u:3381": " śmaśānasthena muninā yā samuccāritā purā /",
    "XXbst-108u:3382": " grahopadravaśāntyarthaṃ śītavatīṃ namāmyaham // BuSto_58.4 //",
    "XXbst-108u:3383": " grahābhibhūtavātānāṃ granthipadavidhāriṇām /",
    "XXbst-108u:3384": " grahabhītipraśamanīṃ śītavatīṃ namāmyaham // BuSto_58.5 //",
    "XXbst-108u:3385": " śrī mahāśītavatīrakṣādevīstotraṃ samāptam /",
    "XXbst-108u:3386": " 5 mahāsāhasrapramardinīstotram om namaḥ śrīmahāsāhasrapramardinye mahāsāhasrike loke sāhasrahitakāriṇām",
    "XXbst-108u:3387": " sahasrasattvajananīṃ naumi sāhasramardinīm // BuSto_58.1 //",
    "XXbst-108u:3388": " sopadravāyāṃ vaiśālyāṃ mahotsavo yataḥ sadā /",
    "XXbst-108u:3389": " mahopasargaśamanīṃ naumi sāhasramardinīm // BuSto_58.2 //",
    "XXbst-108u:3390": " yakṣarākṣasabhūtānāṃ damanīṃ duṣṭacetasām /",
    "XXbst-108u:3391": " duritopadravahatāṃ naumi sāhasramardinīm // BuSto_58.3 //",
    "XXbst-108u:3392": " yaddhāraṇīpaṭhanato rakṣitaḥ śākyakeśarī /",
    "XXbst-108u:3393": " viṣato viṣadigdhāṃ tāṃ naumi sāhasramardinīm // BuSto_58.4 //",
    "XXbst-108u:3394": " madhumiśritabhaiṣajyaṃ sarvaroganivāraṇam /",
    "XXbst-108u:3395": " mṛtasañjīvanaṃ loke naumi sāhasramardinīm // BuSto_58.5 //",
    "XXbst-108u:3396": " śrīmahāsāhasramardinīrakṣādevīstotraṃ samāptam //",
    "XXbst-108u:3397": " Digital Sanskrit Buddhist Canon, Stotra section, text no. 59:",
    "XXbst-108u:3398": " Pañcatathāgatastotram śrībuddha buddhādhipa buddharūpa buddhānvitān bodhayase vibuddhaḥ /",
    "XXbst-108u:3399": " buddhyā samastān khalu buddhaputra santoṣya yogena tu buddhameghām //",
    "XXbst-108u:3400": " śrīvajra vajrāmala jātavajra vajreṇa dīptena pradīpya lokam /",
    "XXbst-108u:3401": " dadan yogena tu vajrasaṃvarṣaṃ vajrātmabhāvaṃ kuruṣe suvajra // BuSto_59.2",
    "XXbst-108u:3402": " śrīratna ratnākara ratnamegha ratnena ratnaṃ ramase suratna /",
    "XXbst-108u:3403": " vidārya dāridrayaghanaṃ janānāṃ sutejasā ratnamahādhvajena // BuSto_59.3",
    "XXbst-108u:3404": " śrīpadma padmottama padmasattva padmānsamastān khalupadmajālaiḥ /",
    "XXbst-108u:3405": " vibodhya padmodbhava padmatoyaiḥ padme kule sthāpayase supadma //",
    "XXbst-108u:3406": " śrīviśva viśvāviśa viśvajñānaṃ viśvena viśvaviṣayena lipta /",
    "XXbst-108u:3407": " viśvena sattvān vinayeṣu viśvaṃ vidyāṃ suvidyḥṃ sukhapḥcitḥmiti //",
    "XXbst-108u:3408": " śrīpañcatathāgatastotraṃ samāptam //",
    "XXbst-108u:3409": " Digital Sanskrit Buddhist Canon, Stotra section, text no. 60:",
    "XXbst-108u:3410": " Pañcatathāgatastutigāthā om namaḥ śrīpañcabhūtāntāya /",
    "XXbst-108u:3411": " namaste varadarājāgra bhūtakoṭi namostu te /",
    "XXbst-108u:3412": " namaste śūnyatāgarbha buddhabodhi namo 'stu te // BuSto_60.1 //",
    "XXbst-108u:3413": " buddharāga namaste 'stu buddhakāma namo 'stu te /",
    "XXbst-108u:3414": " buddhaprīti namaste 'stu buddhamoda namo namaḥ // BuSto_60.2 //",
    "XXbst-108u:3415": " buddhasmita namastubhyaṃ buddhahāsa namo namaḥ /",
    "XXbst-108u:3416": " buddhavāca namaste 'stu buddhabhāva namo namaḥ // BuSto_60.3 //",
    "XXbst-108u:3417": " abhavodbhava namaste 'stu namaste buddhasaṃbhava /",
    "XXbst-108u:3418": " gaganodbhava namaste 'stu namaste jñānasaṃbhava // BuSto_60.4 //",
    "XXbst-108u:3419": " māyājāla namastubhyaṃ namaste buddhanāyaka /",
    "XXbst-108u:3420": " namaste sarvasarvebhyo jñānakāya namo 'stu te /",
    "XXbst-108u:3421": " śrī pañcatathāgatastutigāthā samāptā //",
    "XXbst-108u:3422": " Digital Sanskrit Buddhist Canon, Stotra section, text no. 61:",
    "XXbst-108u:3423": " Paramārthastavaḥ kathaṃ stoṣyāmi te(taṃ) nāthamanutpannamanālayam /",
    "XXbst-108u:3424": " lokopamāmatikrāntaṃ vākpathātītagocaram // BuSto_61.1 //",
    "XXbst-108u:3425": " tathāpi yādṛśo vā 'si tathatārtheṣu gocaraḥ /",
    "XXbst-108u:3426": " lokaprajñaptimāgamya stoṣye 'haṃ bhaktito gurum // BuSto_61.2 //",
    "XXbst-108u:3427": " anutpannasvabhāvena utpādaste na vidyate /",
    "XXbst-108u:3428": " na gatirnāgatirnātha abhāvāya namo 'stu te // BuSto_61.3 //",
    "XXbst-108u:3429": " na bhāvo nāpyabhāvo 'si nocchedo nāpi śāśvataḥ /",
    "XXbst-108u:3430": " na nityo nāpyanityastvamadvayāya namo 'stu te // BuSto_61.4 //",
    "XXbst-108u:3431": " na hyeko haritamāñjiṣṭho varṇaste nopalabhyate /",
    "XXbst-108u:3432": " na pītaḥ śuklaḥ kṛṣṇo vā avarṇāya namo 'stu te // BuSto_61.5 //",
    "XXbst-108u:3433": " na mahān nāpi hrasvo 'si na dīrghaḥ parimaṇḍalaḥ /",
    "XXbst-108u:3434": " apramāṇagatiṃ prāpto 'pramāṇāya namo 'stu te // BuSto_61.6 //",
    "XXbst-108u:3435": " na dūre nāpi vāsanne nākāśe nāpi vā kṣitau /",
    "XXbst-108u:3436": " na saṃsāre na nirvāṇe asthitāya namo 'stu te // BuSto_61.7 //",
    "XXbst-108u:3437": " asthitaḥ sarvadharmeṣu dharmadhātugatiṃ gataḥ /",
    "XXbst-108u:3438": " parāṃ gambhīratāṃ prāpto gambhīrāya namo 'stu te // BuSto_61.8 //",
    "XXbst-108u:3439": " evaṃ stute stuto bhūyādathavā kiṃ vata stutaḥ /",
    "XXbst-108u:3440": " śūnyeṣu sarvadharmeṣu kaḥ stutaḥ kena vā stutaḥ // BuSto_61.9 //",
    "XXbst-108u:3441": " kastvāṃ śaknoti saṃstotumutpādavyayavarjitam /",
    "XXbst-108u:3442": " yasya nānto na madhyaṃ vā grāhyagrāho na vidyate // BuSto_61.10 //",
    "XXbst-108u:3443": " na gataṃ nāgataṃ stutvā sugataṃ gativarjitam /",
    "XXbst-108u:3444": " tena puṇyena loko 'yaṃ vrajatāṃ saugatīṃ gatim // BuSto_61.11 //",
    "XXbst-108u:3445": " śrī paramārthastavaḥ samāptaḥ //",
    "XXbst-108u:3446": " Digital Sanskrit Buddhist Canon, Stotra section, text no. 62:",
    "XXbst-108u:3447": " Pīṭhastavaḥ",
    "XXbst-108u:3448": " brahmāṇī tattvarūpā vividhaghanaravā ghoracaṇḍī ca raudrī kaumārī kīrtikāmā pibati madhumadaṃ vaiṣṇavī gāyamānā /",
    "XXbst-108u:3449": " vārāhī vādayantī paṭutarapaṭahān nṛtyamānā tathaindrī cāmuṇḍā cāpi lakṣmīrharagaṇasahitā mātaro vaḥ punantu // BuSto_62.1 //",
    "XXbst-108u:3450": " gaṇapatiṃ ca herambaṃ vighnarājaṃ vināyakam /",
    "XXbst-108u:3451": " devaputraṃ mahāvīryaṃ mahābalaparākramam // BuSto_62.2 //",
    "XXbst-108u:3452": " mahodaraṃ mahākāyamekadantaṃ gajānanam /",
    "XXbst-108u:3453": " śvetavarṇaṃ mahādīptiṃ trinetraṃ gaṇanāyakam // BuSto_62.3 //",
    "XXbst-108u:3454": " akṣamālā(ca) varadaṃ dakṣiṇakarasaṃsthitam /",
    "XXbst-108u:3455": " paraśurmuṇḍapātraṃ ca vāmahastavidhāraṇam // BuSto_62.4 //",
    "XXbst-108u:3456": " nānāpuṣparataṃ devaṃ nānāgandhāvalepanam /",
    "XXbst-108u:3457": " nāgayajñopavītāṅgaṃ nānāvighnavināśanam // BuSto_62.5 //",
    "XXbst-108u:3458": " devāsuramanuṣyaiśca siddhagandharvakinnaraiḥ /",
    "XXbst-108u:3459": " pūjitaṃ vighnahantāraṃ mūṣakāṭaṃ namāmyaham // BuSto_62.6 //",
    "XXbst-108u:3460": " brahmāṇī brahmasāvitrī brahmatattvavivedinī /",
    "XXbst-108u:3461": " caturbhujā caturvaktrā caturdevaparāyaṇā // BuSto_62.7 //",
    "XXbst-108u:3462": " caturdeśe ciraṃ vyāpī caturyugopakāriṇī /",
    "XXbst-108u:3463": " haṃsayuktavimānasthā saumyarūpā pitāmahī // BuSto_62.8 //",
    "XXbst-108u:3464": " pustakaṃ puṣpamālāṃ ca varadābhayadhāriṇī /",
    "XXbst-108u:3465": " pītapuṣparatā devī pītāṅgā pītasannibhā // BuSto_62.9 //",
    "XXbst-108u:3466": " pītopahārasaṃyuktā pītagandhānulepinī /",
    "XXbst-108u:3467": " udumbaradrumasthā ca prayāgakṣetravāsinī // BuSto_62.10 //",
    "XXbst-108u:3468": " pūrvapīṭhe sthitā nityaṃ brahmaśaktirnamo 'stu te /",
    "XXbst-108u:3469": " māheśvarī mahādevī mohamāyāniraṃja(kṛṃta) nī // BuSto_62.11 //",
    "XXbst-108u:3470": " mahāvṛṣasamārūḍhā mahāhuṃkāranādinī /",
    "XXbst-108u:3471": " hemamukta(ktā)nibhadehā kapālaśaśiśekharā // BuSto_62.12 //",
    "XXbst-108u:3472": " trilocanā triśulī ca akṣasūtrakamaṇḍalū /",
    "XXbst-108u:3473": " nānālaṅkārasarvāṅgī dakṣiṇena varapradā // BuSto_62.13 //",
    "XXbst-108u:3474": " sṛṣṭisthitivināśānāṃ sarvathāpīśvareśvarī /",
    "XXbst-108u:3475": " śvetapuṣparatā devī śvetagandhānulepinī // BuSto_62.14 //",
    "XXbst-108u:3476": " śvetavastraparīdhānā mudrābharaṇabhūṣitā /",
    "XXbst-108u:3477": " vārāṇasyāṃ mahākṣetre tāra(la)vṛkṣanivāsinī // BuSto_62.15 //",
    "XXbst-108u:3478": " uttare saṃsthitā pīṭhe māheśvarī namo 'stu te /",
    "XXbst-108u:3479": " bālabhāve mahāraudrī kaumārī raktalocanī // BuSto_62.16 //",
    "XXbst-108u:3480": " raktavarṇadharā devī sindūrārūṇavigrahā /",
    "XXbst-108u:3481": " caturbhujā śaktisūtrasiddhapātradharā śubhā // BuSto_62.17 //",
    "XXbst-108u:3482": " kaumārī paramā śaktirmayūravaravāhinī /",
    "XXbst-108u:3483": " raktavastraparīdhānā raktamāṃsāvasāyinī // BuSto_62.18 //",
    "XXbst-108u:3484": " kolāpuramahākṣetre vaṭavṛkṣanivāsinī /",
    "XXbst-108u:3485": " agnipīṭhasthitā nityaṃ kaumārī te namo namaḥ // BuSto_62.19 //",
    "XXbst-108u:3486": " vaiṣṇavī viṣṇumāyā ca daityadurdāntanāśinī /",
    "XXbst-108u:3487": " haritaśyāmavarṇāṅgī garuḍopari saṃsthitā // BuSto_62.20 //",
    "XXbst-108u:3488": " śaṅkhacakragadāhastā caturbāhuvibhūṣitā /",
    "XXbst-108u:3489": " raktajvālā mahākrīḍā nānābharaṇabhūṣitā // BuSto_62.21 //",
    "XXbst-108u:3490": " haritapuṣpagandhā ca haritavastradhāriṇī /",
    "XXbst-108u:3491": " aṭṭahāse mahākṣetre kadambavṛkṣavāsinī // BuSto_62.22 /",
    "XXbst-108u:3492": " svarge martye ca pātāle sthitirūpeṇa saṃsthitā /",
    "XXbst-108u:3493": " tiṣṭhantī pīṭhanairṝtye nārāyaṇī namo 'stu te // BuSto_62.23 //",
    "XXbst-108u:3494": " vārāhī ghoraraktāṅgī raktakeśī mahodarī /",
    "XXbst-108u:3495": " daṃṣṭrāvādinī gambhīrā raktanetrā trilocanī // BuSto_62.24 //",
    "XXbst-108u:3496": " kapālamālikā mālā vicitrapuṣpaśobhitā /",
    "XXbst-108u:3497": " mahāśūkasamārūḍhā jvalitāgnisamaprabhā // BuSto_62.25 //",
    "XXbst-108u:3498": " aṅkuśakartikādaṇḍahāḍābharaṇabhūṣitā /",
    "XXbst-108u:3499": " trinetrā jvalitadehā ca duṣṭadarpavināśinī // BuSto_62.26 //",
    "XXbst-108u:3500": " jayantīkṣetrasaṃsthānā nimbavṛkṣasamāśritā /",
    "XXbst-108u:3501": " yāmyapīṭhe sthitā nityaṃ kolarūpī namo 'stu te // BuSto_62.27 //",
    "XXbst-108u:3502": " śakreśvarī sahasrākṣo kuṅkumāruṇavigrahā /",
    "XXbst-108u:3503": " sureśvarī devadevī sarvālaṅkārabhūṣitā // BuSto_62.28 //",
    "XXbst-108u:3504": " caturbhujā viśālākṣī chatraghaṇṭāvidhāraṇī /",
    "XXbst-108u:3505": " mahāvajradharā devī sthitā cairāvate gaje // BuSto_62.29 //",
    "XXbst-108u:3506": " nānāpuṣparatā devī nānāratnavibhūṣiṇī /",
    "XXbst-108u:3507": " nānāgandhaviliptāṅgī nānāvastravirājinī // BuSto_62.30 //",
    "XXbst-108u:3508": " cīra(na)kṣetre mahākṣetre karañjavṛkṣasaṃsthitā /",
    "XXbst-108u:3509": " nāgapīṭhasthitā nityaṃ śakreśvari namo 'stu te // BuSto_62.31 //",
    "XXbst-108u:3510": " cāmuṇḍā caṇḍikā caṇḍī pracaṇḍasurasundarī /",
    "XXbst-108u:3511": " caṇḍāṭṭahāsā caṇḍākṣī pracaṇḍacaṇḍanāśinī // BuSto_62.32 //",
    "XXbst-108u:3512": " daṃṣṭrākarālā raktāṅgī kapilakeśī mahodarī /",
    "XXbst-108u:3513": " kṛṣā(pā)ṇī bhīṣaṇī raudrī jihvālalanabhīṣaṇā // BuSto_62.33 //",
    "XXbst-108u:3514": " mahāpretāsanārūḍhā bhujāṣṭakasuśobhinī /",
    "XXbst-108u:3515": " asicarmayutā hastaiḥ ḍamarukhaṭvāṅgadhāriṇī // BuSto_62.34 //",
    "XXbst-108u:3516": " kartikapālahastā ca varadābhayabhūṣitā /",
    "XXbst-108u:3517": " hāḍālaṅkārasarvāṅgī aripratyasudā priyā // BuSto_62.35 //",
    "XXbst-108u:3518": " sahasrasūryasaṃkāśā ropakūpaṃ prati prati /",
    "XXbst-108u:3519": " jvālāmālākulā dehe(sūrya)koṭisamaprabhā // BuSto_62.36 //",
    "XXbst-108u:3520": " bhūtavetālaḍākinyaḥ parivārāśca rākṣasāḥ /",
    "XXbst-108u:3521": " ekamakṣamahākṣetre aśvatthavṛkṣavāsinī /",
    "XXbst-108u:3522": " pīṭhe marutasaṃsthāne cāmuṇḍāyai namo 'stu te // BuSto_62.37 //",
    "XXbst-108u:3523": " mahālakṣmīrmahādevī bhogāḍhyā guṇasundarī /",
    "XXbst-108u:3524": " vaidūryapādukārūḍhā siṃhāsanasthitā sudhīḥ // BuSto_62.38 //",
    "XXbst-108u:3525": " caturbhujā viśālākṣī khaḍgakheṭakadhāriṇo /",
    "XXbst-108u:3526": " pātrabindudharā devī hārdhayuk(hārārdhayuga)kuṇḍalī // BuSto_62.39 //",
    "XXbst-108u:3527": " ratnakhacitasarvāṅgī cūḍāmaṇivibhūṣitā /",
    "XXbst-108u:3528": " vicitrapuṣparatnā ca vastragandhānulepanā // BuSto_62.40 //",
    "XXbst-108u:3529": " trailokyavyāpinī devī sarvasthā sacarācarā /",
    "XXbst-108u:3530": " siddhagandharvanamitā vidyādharasurārcitā // BuSto_62.41 //",
    "XXbst-108u:3531": " devīkoṭamahākṣetre plakṣasaṃsthā varā balā /",
    "XXbst-108u:3532": " īśānapīṭhasaṃsthānā mahālakṣmīḥ namo 'stu te // BuSto_62.42 //",
    "XXbst-108u:3533": " jananī sarbabuddhānāṃ sarvasantoṣakāriṇī /",
    "XXbst-108u:3534": " tvameva sarvarūpā ca tvameva viśvarūpiṇī // BuSto_62.43 //",
    "XXbst-108u:3535": " bhairavaṃ bhīṣaṇaṃ raudraṃ ghoragambhorarūpiṇam /",
    "XXbst-108u:3536": " nirañjananibhaṃ dehaṃ sarvakāmamahotsavam // BuSto_62.44 //",
    "XXbst-108u:3537": " nānābhujasamākīrṇā nānāvastradharā śubhā /",
    "XXbst-108u:3538": " babhrurardhaśirorūhā dāvāgnisamatejasā // BuSto_62.45 //",
    "XXbst-108u:3539": " trilocanā mahātejā agnisūryasamaprabhā /",
    "XXbst-108u:3540": " triśūlaṃ muṇḍaṃ khaṭvāṅgaṃ ḍamaruṃ tarjanīṃ dhvajam // BuSto_62.46 //",
    "XXbst-108u:3541": " prajñāṃ tatpustakaṃ caiva khaḍgacarmadharā śubhā /",
    "XXbst-108u:3542": " pāśāṅkuśadharaṃ devaṃ vajrasūcīmahādharam // BuSto_62.47 //",
    "XXbst-108u:3543": " kapālakartikaṃ cakraṃ gajacarmāvaguṇṭhitam /",
    "XXbst-108u:3544": " daṃṣṭrākarālavadanaṃ vyāghracarmakaṭīvṛtam // BuSto_62.48 //",
    "XXbst-108u:3545": " sālaṅkāreṇa sarvāṅgaṃ narāsthipuṣpaśobhitam /",
    "XXbst-108u:3546": " śīrṣamālādharā devī kāpālikoṭaraṃ śubham // BuSto_62.49 //",
    "XXbst-108u:3547": " cūḍāmaṇiṃ mahātejaṃ kapālaṃ candrabhūṣitam /",
    "XXbst-108u:3548": " mahāpretāsanaṃ nityaṃ nīyamānā sadā priyā // BuSto_62.50 //",
    "XXbst-108u:3549": " sahasrasūryasaṃkāśā chatrabindusamanvitā /",
    "XXbst-108u:3550": " catuṣpīṭhasthitā nityam aṣṭakṣetranivāsinī // BuSto_62.51 //",
    "XXbst-108u:3551": " aṣṭamūrtisthitā devī aṣṭakayoginīpriyā /",
    "XXbst-108u:3552": " bhadrapīṭhe sthitā nityaṃ bhadrakālīsamāvṛtā // BuSto_62.52 //",
    "XXbst-108u:3553": " bhadrakāraṇakartā tvaṃ vīrabhadra namo 'stu te /",
    "XXbst-108u:3554": " asitāṅgo ruruścaiva caṇḍo 'tha krodhabhairavaḥ // BuSto_62.53 //",
    "XXbst-108u:3555": " unmattabhairavaścaiva kapālī bhīṣaṇastathā /",
    "XXbst-108u:3556": " saṃhārabhairavañcāṣṭabhairavāya namo 'stu te // BuSto_62.54 //",
    "XXbst-108u:3557": " svasthānā svādhikārā ca svasvarūpā svavīrakā /",
    "XXbst-108u:3558": " svasvacchavṛkṣatānaṃ na divyākṣaṃ caiva bhūmigāḥ // BuSto_62.55 //",
    "XXbst-108u:3559": " daśadikkṣetrapālaṃ ca kṣetrāṇi ca caturdaśa /",
    "XXbst-108u:3560": " pañcāśakṣetrapālaṃ ca kṣetrapāla namo 'stu te // BuSto_62.56 //",
    "XXbst-108u:3561": " nāthanātha mahānātha ādinātha mahāmate /",
    "XXbst-108u:3562": " śrīnātha siddhanātha mīnanātha namo 'stu te // BuSto_62.57 //",
    "XXbst-108u:3563": " kṣetranātha pīṭhanātha dvīpanātha mahātmane /",
    "XXbst-108u:3564": " pretanātha bhūtanātha baḍhanātha namo 'stu te // BuSto_62.58 //",
    "XXbst-108u:3565": " trināthaṃ navanāthaṃ ca ṣoḍaśanāthamuttamam /",
    "XXbst-108u:3566": " saptaviṃśatipañcāśacaturaśīti namo 'stu te // BuSto_62.59 //",
    "XXbst-108u:3567": " sarveṣāṃ nāthasiddhānāṃ mataṃ cakṣustvamavyayam /",
    "XXbst-108u:3568": " potasadma tathā vīrastataḥ sarva namo 'stu te // BuSto_62.60 //",
    "XXbst-108u:3569": " ekavāraṃ dvivāraṃ ca trivāraṃ yaḥ paṭhennaraḥ /",
    "XXbst-108u:3570": " śatamāvartayed yena prāpnoti phalamuttamam // BuSto_62.61 //",
    "XXbst-108u:3571": " nāśayecchokacintādi nāśayed vighnamaṇḍalam /",
    "XXbst-108u:3572": " nāśeyed rogakalahān nāśayed duḥkhaduṣkaram // BuSto_62.62 //",
    "XXbst-108u:3573": " nāśayed bhayadāridrayaṃ nāśayed ripujaṃ bhayam /",
    "XXbst-108u:3574": " nāśayedagnicaurādi nāśayed rājakopajam // BuSto_62.63 //",
    "XXbst-108u:3575": " nāśayed vigrahaṃ ghoraṃ parakṛtābhicārakam /",
    "XXbst-108u:3576": " nāśayed dveṣarāgādi nāśayet sarvapātakam // BuSto_62.64 //",
    "XXbst-108u:3577": " āyurārogyamaiśvaryadhanadhānyapravardhanam /",
    "XXbst-108u:3578": " dharmārthakāmamokṣāṇāṃ yaśaḥsaubhāgyavardhanam // BuSto_62.65 //",
    "XXbst-108u:3579": " ṛddhiṃ siddhiṃ śriyaṃ lakṣmīṃ vidyāṃ jñānaṃ sutādi ca /",
    "XXbst-108u:3580": " buddhiṃ prajāṃ sumitrāṇi vardhayecca dine dine // BuSto_62.66 //",
    "XXbst-108u:3581": " nākāle maraṇaṃ caiva utpātaṃ nāśayet sadā /",
    "XXbst-108u:3582": " sarve rogāḥ praśāmyanti dīrghamāyuravāpyate // BuSto_62.67 //",
    "XXbst-108u:3583": " śrīpīṭhastavastotraṃ samāptam //",
    "XXbst-108u:3584": " Digital Sanskrit Buddhist Canon, Stotra section, text no. 63:",
    "XXbst-108u:3585": " Potalakāṣṭakam jaya siddhasurāsuralokaguruṃ kamalāsanasaṃsthitapādayugam /",
    "XXbst-108u:3586": " daśapāramitādikapadmadharaṃ praṇamāmi sadā varakāruṇikam // BuSto_63.1 //",
    "XXbst-108u:3587": " bahukoṭinarādhipalabdhavaraṃ jaya susthitasusthitanāthamunim /",
    "XXbst-108u:3588": " bhavasāgarapāragatādhikaraṃ śaraṇāgatasattvahitārthakaram // BuSto_63.2 //",
    "XXbst-108u:3589": " kamalāsanacārusurupadharaṃ amitābhatathāgatamaulidharam /",
    "XXbst-108u:3590": " kamalojjvalabhūṣitagātravaraṃ navabhāskaraśobhanadīptikaram // BuSto_63.3",
    "XXbst-108u:3591": " mṛdutāmranakhāṅguliśobhamukhaṃ śaśibimbasamaprabhasaumyamukham /",
    "XXbst-108u:3592": " ṣaḍabhijñaguṇākaravandyatanuṃ varasusthitanūpurahārayutam // BuSto_63.4 //",
    "XXbst-108u:3593": " maṇikuṇḍalamaṇḍitagaṇḍayugaṃ ghanagarjitatulyagabhīrarutam /",
    "XXbst-108u:3594": " girigahvaradyotanivāsakṛtaṃ vṛṣavāhanahaṃsamṛgāyuśatam // BuSto_63.5 //",
    "XXbst-108u:3595": " ṛṣidevagaṇādhipasaṃstutikaṃ jinarūpadharātmakabodhiparam /",
    "XXbst-108u:3596": " dvipadottamanāthasurādhipatiṃ bahusattvavimocanamuktikaram // BuSto_63.6",
    "XXbst-108u:3597": " dhvajachatrasuśobhitavāmakaraṃ malayāgiricandanadhūparatim /",
    "XXbst-108u:3598": " kamalotpalapāṭalidāmadharaṃ praṇamāmyatha pāṭalivṛddhikaram // BuSto_63.7",
    "XXbst-108u:3599": " jvararogavivarjitakuṣṭhaharaṃ bahubodhimanāghanabhadrakaram /",
    "XXbst-108u:3600": " navadurgatināśanamārgapradaṃ karuṇātathatādvayaviśvapatim // BuSto_63.8 //",
    "XXbst-108u:3601": " śrīāryāvalokiteśvarasya potalakāṣṭakaṃ samāptam //",
    "XXbst-108u:3602": " Digital Sanskrit Buddhist Canon, Stotra section, text no. 64:",
    "XXbst-108u:3603": " Prajñāpāramitāstotram lakṣā bhagavatīkṛtam om namaḥ śrīprajñāpāramitāyai nirvikalpe namastubhyaṃ prajñāpāramite 'mite /",
    "XXbst-108u:3604": " yā tvaṃ sarvānavadyāṅgi niravadyairnirīkṣyase // BuSto_64.1 //",
    "XXbst-108u:3605": " ākāśamiva nirlepāṃ niṣprapañcāṃ nirakṣarām /",
    "XXbst-108u:3606": " yastvāṃ paśyati bhāvena sa paśyati tathāgatam // BuSto_64.2 //",
    "XXbst-108u:3607": " tava cārye guṇāḍhyāyā buddhasya ca jagadguroḥ /",
    "XXbst-108u:3608": " na paśyantyantaraṃ santaścandracandrikayoriva // BuSto_64.3 //",
    "XXbst-108u:3609": " kṛpātmakāṃ prapadya tvāṃ buddhadharmapurassarām /",
    "XXbst-108u:3610": " sukhenāyānti māhātmyamatulaṃ bhaktavatsale // BuSto_64.4 //",
    "XXbst-108u:3611": " sakṛdapyāśaye śuddhe yastvāṃ vidhivadīkṣyate /",
    "XXbst-108u:3612": " tenāpi niyataṃ siddhiḥ prāpyate 'moghadarśane // BuSto_64.5 //",
    "XXbst-108u:3613": " sarveṣāmapi vīrāṇāṃ parārthe niyatātmanām /",
    "XXbst-108u:3614": " vyāpikā jagatīmenāṃ mātā tvamasi vatsalā // BuSto_64.6 //",
    "XXbst-108u:3615": " ye buddhā lokaguravaḥ putrāstava kṛpālavaḥ /",
    "XXbst-108u:3616": " tena tvamasi kalyāṇi sarvasattvapitāmahī // BuSto_64.7 //",
    "XXbst-108u:3617": " sarvapāramitābhistvaṃ nirmalābhiraninditā /",
    "XXbst-108u:3618": " candralekheva tārābhiranuprotā 'si sarvataḥ // BuSto_64.8 //",
    "XXbst-108u:3619": " vineyajanamāsādya tatra tatra tathāgataiḥ /",
    "XXbst-108u:3620": " bahurūpā tvamevaikā nānānāmabhirīkṣyase // BuSto_64.9 //",
    "XXbst-108u:3621": " prabhāṃ prāpyeva dīptāṃśoravaśyāyodavindavaḥ /",
    "XXbst-108u:3622": " tvāṃ prāpya pralayaṃ yānti doṣāvādāśca vādinām // BuSto_64.10 //",
    "XXbst-108u:3623": " tvameva trāsajananī bālānāṃ bhīmadarśanā /",
    "XXbst-108u:3624": " āśvāsajananī cāpi viduṣāṃ saumyadarśanā // BuSto_64.11 //",
    "XXbst-108u:3625": " yasya tvayyapyabhiṣvaṅgastvannāthasya na vidyate /",
    "XXbst-108u:3626": " tasyāmba! kathamanyatra rāgadveṣau bhaviṣyataḥ // BuSto_64.12 //",
    "XXbst-108u:3627": " nāgacchasi kutaścittvaṃ kutracinna ca gacchasi /",
    "XXbst-108u:3628": " sthāneṣvapi ca sarveṣu vidvadbhirnopalabhyase // BuSto_64.13 //",
    "XXbst-108u:3629": " ye tvāmeva na paśyanti prapadyante ca bhāvataḥ /",
    "XXbst-108u:3630": " prapadya ca vimucyante tadidaṃ mahadadbhutam // BuSto_64.14 //",
    "XXbst-108u:3631": " tvāmeva badhyate paśyannapaśyanna vibadhyate /",
    "XXbst-108u:3632": " tvāmeva mucyate paśyannapaśyanna vimucyate // BuSto_64.15 //",
    "XXbst-108u:3633": " aho vismayanīyāsi gambhīrāsi yaśasvinī /",
    "XXbst-108u:3634": " sudurbodhāsi māyeva dṛśyase na ca dṛśyase // BuSto_64.16 //",
    "XXbst-108u:3635": " buddhaiḥ pratyekabuddhaiśca śrāvakaiśca niṣevite /",
    "XXbst-108u:3636": " mārgastvameko mokṣasya nāstyanya iti niścayaḥ // BuSto_64.17 //",
    "XXbst-108u:3637": " vyavahāraṃ puraskṛtya prajñaptyartha śarīriṇām /",
    "XXbst-108u:3638": " kṛpayā lokanāthaistvamucyase ca na cocyase // BuSto_64.18 //",
    "XXbst-108u:3639": " śaktaḥ kastvāmiha stotuṃ nirnimittāṃ nirañjanām /",
    "XXbst-108u:3640": " sarveṣāṃ viṣayātītā yā tvaṃ kvacidaniśritā // BuSto_64.19 //",
    "XXbst-108u:3641": " satyevamapi saṃvṛtyā vākyārthairvayamīdṛśaiḥ /",
    "XXbst-108u:3642": " tvāmastutyāmapi stutvā tuṣṭuvantaḥ sunirvṛtāḥ // BuSto_64.20 //",
    "XXbst-108u:3643": " prajñāpāramitāṃ stutvā yanmayopacitaṃ śubham /",
    "XXbst-108u:3644": " tenāstvāśu jagat kṛtsnaṃ prajñāpāraparāyaṇam // BuSto_64.21 //",
    "XXbst-108u:3645": " śrīlakṣābhagavatī kṛtaṃ prajñāpāramitāstotraṃ samāptam //",
    "XXbst-108u:3646": " Digital Sanskrit Buddhist Canon, Stotra section, text no. 65:",
    "XXbst-108u:3647": " Prajñāpāramitāstutiḥ om namaḥ śrīprajñāpāramitāyai nirvikalpe nirālambe niravadye niraṃjane",
    "XXbst-108u:3648": " nityānitye nirvikāre prajñe devi namo 'stu te // BuSto_65.1 //",
    "XXbst-108u:3649": " buddhānāṃ jananīśāni bodhisattvapitāmahi /",
    "XXbst-108u:3650": " prapitāmahi sattvānāṃ prajñe devi namo 'stu te // BuSto_65.2 //",
    "XXbst-108u:3651": " mātarmātarjaganmātariti saṃjapatāṃ nṛṇām /",
    "XXbst-108u:3652": " manorathaprade śuddhe prajñe devi namo 'stu te // BuSto_65.3 //",
    "XXbst-108u:3653": " lakṣmīstvamasi kalyāṇi śrīrdhīḥ śraddhā dhṛtiḥ smṛtiḥ /",
    "XXbst-108u:3654": " sarvasvarūpe sarveśi prajñe devi namo 'stu te // BuSto_65.4 //",
    "XXbst-108u:3655": " lokottare laukike ca prajñāpāramite 'mite /",
    "XXbst-108u:3656": " daśa pāramitākāre prajñe devi namo 'stu te // BuSto_65.5 //",
    "XXbst-108u:3657": " śrīprajñāpāramitāstutiḥ samāptā //",
    "XXbst-108u:3658": " Digital Sanskrit Buddhist Canon, Stotra section, text no. 66:",
    "XXbst-108u:3659": " Pratisarāstotram om namaḥ śrīpratisarāyai pratisarai!",
    "XXbst-108u:3660": " amaraughaiḥ pūjitāṃ tvāṃ nato 'smi pratipadajanarakṣākāriṇīṃ sarvakālam /",
    "XXbst-108u:3661": " bhṛgudahanasamudrāpātaduḥkhe surakṣāṃ ripuviṣabhayahatrīṃ rājyabhogādikartrīm // BuSto_66.1",
    "XXbst-108u:3662": " parivṛtanijavargān bhaktadattāpavargān kalitaduritavargān mokṣalābhaikamārgān /",
    "XXbst-108u:3663": " kṛtanarasurasargān kāritānaṅgabhaṅgān stutikṛtamunigargān sarvarakṣaikasaṅgān // BuSto_66.2",
    "XXbst-108u:3664": " prahṛtasakalavighne sarvalokaikamānye daśabalakṛtadhanye pañcadevīvareṇye",
    "XXbst-108u:3665": " viṣamapadaśaraṇye sarvadā tvāṃ namasye vasita iva araṇye dāvadagdhe virasye // BuSto_66.3",
    "XXbst-108u:3666": " sakalajanasuvāñchāpūraṇe kāmadhenumabhilaṣitaphalāptyai kalpavṛkṣāgravallīm /",
    "XXbst-108u:3667": " asurasuranarādyairvanditāṅghryabjayugmāmurasi lalitānānāratnamālādiyuktām // BuSto_66.4",
    "XXbst-108u:3668": " uḍupatiśatadīptāṃ śaṅkhakundāvadātāṃ grahabhayapariśāntāṃ vajrasattvātmikāṃ tām /",
    "XXbst-108u:3669": " śravaṇalalitalole kuṇḍale saṃvahantīṃ mukuṭamaṇiśikhābhiḥ kāśitāṃ tāṃ namāmi // BuSto_66.5",
    "XXbst-108u:3670": " janani sakaladuḥkhāttāraṇī tvaṃ prasīda sapadi vigatarakṣāṃ rakṣa me mātaraṃ ca /",
    "XXbst-108u:3671": " sakaruṇaruditaṃ māṃ tvaddayāsvasthabhūtaṃ kṛtasarasinipātāṃ tvaṃ gatistvaṃ gatirnau // BuSto_66.6",
    "XXbst-108u:3672": " paṭhati pratisarāyāḥ stotrametatsadā yo jvalanajalaviṣāṇāṃ coraśārdūlakānām /",
    "XXbst-108u:3673": " sagadanidhanakānāṃ bhītayā nāśayantī pratipadamalabhagnaṃ kāmunā dhairyalābham // BuSto_66.7",
    "XXbst-108u:3674": " nijajanapariyuktā dharmakāmārthavṛddhā ripugaṇaparimuktā saukhyameva prabhuktā /",
    "XXbst-108u:3675": " dadati vipulabhogyaṃ kāmadā sarvadā 'sau",
    "XXbst-108u:3676": " nihatasakalapāpaṃ mokṣamāyānti cānte // BuSto_66.8 //",
    "XXbst-108u:3677": " vigalitanayanāmbuḥ sāñjaliḥ saṃvilāpī stutimiti pracakāra traibhavānāṃ jananyāḥ /",
    "XXbst-108u:3678": " bhavatu mama tu saṃpat sarvabhāvā kṛśāno tanu kuśalasurakṣā itthamevaṃ sucittaḥ // BuSto_66.9",
    "XXbst-108u:3679": " vipacatu mayi sarvaṃ mādṛśaṃ karma bhogyaṃ sasuranaracayānāṃ bhrātṛmātṛdruhāṇām /",
    "XXbst-108u:3680": " kuruta kuruta dhairyaṃ yena mokṣaṃ sulabhyaṃ jaṭharanilayavāsaṃ māstu pāpaṃ kadācit // BuSto_66.10",
    "XXbst-108u:3681": " udaranarakavāsaṃ ye tadā sāvatāraṃ satataśubhasucetāḥ sādhayiṣyāmi bodhim /",
    "XXbst-108u:3682": " kṛtajagati surakṣāṃ yena kaivalyaprāptiḥ iti muditasucetāḥ karmaṇā digdhacittaḥ // BuSto_66.11",
    "XXbst-108u:3683": " pratisara avatāryāṃ sāmbikāṃ mā vilamba aniśamitivadan so nindayan vai svakarma /",
    "XXbst-108u:3684": " pratibhayaviṣadigdhastasthivānarbhakaḥ san muhuriha hi śaraṇyāṃ tāṃ smaran sarvarakṣām // aho sudhanyā jagadekamātā prakrāntadaivā ripuvargabhītā /",
    "XXbst-108u:3685": " yasyāḥ prabhāvādvihitātyapāpāt prayāti vahnirjalaśītalatvam // BuSto_66.13",
    "XXbst-108u:3686": " prabhāvatāho punareva tasyāḥ vahniṃ jalaṃ cāpi giriṃ sthalaṃ vai /",
    "XXbst-108u:3687": " yasyāḥ smṛtenaiva savismatīyān vaiśvānaraḥ prāpa dvidhākṛtiṃ tām //",
    "XXbst-108u:3688": " gopāśarīraṃ hradapātaśītaṃ śaitaṃ tvanāśārthamivādhikoṣṇām /",
    "XXbst-108u:3689": " daivādidattābhijane samantānnitāntadūrādatipāpadattām // BuSto_66.15 //",
    "XXbst-108u:3690": " śrībhadrakalpāvadānoddhṛtaṃ yaśodharāgarbhasthabālakṛtaṃ pratisarāstotraṃ samāptam //",
    "XXbst-108u:3691": " Digital Sanskrit Buddhist Canon, Stotra section, text no. 67:",
    "XXbst-108u:3692": " Rakṣākāla(kara)stavaḥ",
    "XXbst-108u:3693": " om namo lokanāthāya mayā kṛtāni pāpāni kāyavākacittasaṃcayaiḥ /",
    "XXbst-108u:3694": " tatsarvaṃ hara me nātha rakṣa māṃ lokanāyaka // BuSto_67.1 //",
    "XXbst-108u:3695": " nepāle dvādaśābdeṣu anāvṛṣṭirmahābhayam /",
    "XXbst-108u:3696": " narendradevaṃ saṃsthāpya rakṣa māṃ lokanāyaka // BuSto_67.2 //",
    "XXbst-108u:3697": " martyabhūmau ca pātāle duḥkhino bahulaukikāḥ /",
    "XXbst-108u:3698": " sukhavṛddhikarasteṣāṃ rakṣa māṃ lokanāyaka // BuSto_67.3 //",
    "XXbst-108u:3699": " yatra yatra gatastatra sarvasattvānukampayā /",
    "XXbst-108u:3700": " samuddharasi pāpebhyo rakṣa māṃ lokanāyaka // BuSto_67.4 //",
    "XXbst-108u:3701": " saṃsāre vyāpito 'haṃ tu kathaṃ pāraṃ prayāsyate /",
    "XXbst-108u:3702": " tvameva śaraṇaṃ tatra rakṣa māṃ lokanāyaka // BuSto_67.5 //",
    "XXbst-108u:3703": " sarvadevamayastvaṃ hi sarvabuddhamayastathā /",
    "XXbst-108u:3704": " sarvasiddhimayaścaiva rakṣa māṃ lokanāyaka // BuSto_67.6 //",
    "XXbst-108u:3705": " sadā kṛpāmayastvaṃ hi sadā rakṣāmayo 'si ca /",
    "XXbst-108u:3706": " sadā prajñāmayastvaṃ hi rakṣa māṃ lokanāyaka // BuSto_67.7 //",
    "XXbst-108u:3707": " yena yena kṛtaṃ karma tena tenaiva dhāritam /",
    "XXbst-108u:3708": " yadyadicchāṃ pradātāsi rakṣa māṃ lokanāyaka // BuSto_67.8 //",
    "XXbst-108u:3709": " sukhāvatīṃ na saṃprāptaṃ yāvaddhi sarvasattvakam /",
    "XXbst-108u:3710": " tāvatsaṃsāragarte 'smin rakṣa māṃ lokanāyaka // BuSto_67.9 //",
    "XXbst-108u:3711": " jñānināṃ jñānarūpo 'si duḥkhināṃ duḥkhahārakaḥ /",
    "XXbst-108u:3712": " kāmināṃ kāmarūpo 'si rakṣa māṃ lokanāyaka // BuSto_67.10 //",
    "XXbst-108u:3713": " pūjanīyo 'si lokeśa praṇavasya svarūpadhṛk /",
    "XXbst-108u:3714": " vandanīyaḥ sadā tvaṃ hi rakṣa māṃ lokanāyaka // BuSto_67.11 //",
    "XXbst-108u:3715": " bharti vā bhartiko vāpi mitraṃ vā śatruko 'pi vā /",
    "XXbst-108u:3716": " sarvatra ca dayāyukto rakṣa māṃ lokanāyaka // BuSto_67.12 //",
    "XXbst-108u:3717": " lokanātha jagatsvāmin subhaktikṛtacetasā /",
    "XXbst-108u:3718": " tvāṃ namāmi punarbhūyo rakṣa māṃ lokanāyaka // BuSto_67.13 //",
    "XXbst-108u:3719": " anekaduḥkhabhāgasmi bhīṣmairvai kaṣṭasaṃkaṭaiḥ /",
    "XXbst-108u:3720": " dayasva cāvalokeśa mocayasva ca māṃ kṣaṇāt // BuSto_67.14 //",
    "XXbst-108u:3721": " sarvadekṣāsusampātaṃ vartayan kuru me 'kṣayam /",
    "XXbst-108u:3722": " astu te karuṇā mahyaṃ bhaktiṃ caivācalāṃ kuru // BuSto_67.15 //",
    "XXbst-108u:3723": " śrīmadāryāvalokiteśvarabhaṭṭārakasya rakṣākāla(kara)stavaḥ samāptaḥ //",
    "XXbst-108u:3724": " Digital Sanskrit Buddhist Canon, Stotra section, text no. 68:",
    "XXbst-108u:3725": " Ratnamālāstotram ācāryavanaratnapādaviracitam lokeśvaraṃ vimalaśūnyakṛpārdracittaṃ mārgajñatāprathitadeśanayārthavācam",
    "XXbst-108u:3726": " sarvajñatādiparipūrṇaviśuddhadehaṃ jñānādhikāralalitaṃ śirasā namāmi //",
    "XXbst-108u:3727": " vaineyabhedavaśato bahudhāvabhāsaireko 'pi pātragajaleṣu śaśīva yasmāt /",
    "XXbst-108u:3728": " saṃlakṣase parahitānugataiva tasmād buddhistvaho paramavismayanīyarūpā //",
    "XXbst-108u:3729": " saṃpūrṇacandravadane lalito lalāṭadeśādvinirgatamaheśvaradevaputraḥ /",
    "XXbst-108u:3730": " vaineyaśāmbhavajanapratibodhanārthaṃ devādhidevapratimānuja īśvarastvam //",
    "XXbst-108u:3731": " vaineyakomalabhavapratibodhanāya kiṃ dhāma saṃbhṛta mahāśubhalakṣaṇaṃ te /",
    "XXbst-108u:3732": " niryāta eva hi pitāmahadevapūjāṃ lokeśvareśvaraparaṃ śirasā namāmi //",
    "XXbst-108u:3733": " vaineyavaiṣṇavajanapratibodhanāya rājīvapāṇihṛdayāt pratiniḥsṛto 'sau /",
    "XXbst-108u:3734": " nārāyaṇo 'pi bhuvaneśvara eva tasmāt puṃsāṃ tvameva paramottama eva nānyaḥ // BuSto_68.5",
    "XXbst-108u:3735": " candrārkasādarabalāhitabhaktibhājāṃ saṃdarśanārthamibhanīlasulocanābhyām /",
    "XXbst-108u:3736": " yanniḥsṛtau śaśiravī bhuvi locanābhyāṃ dhvastāntarālatamasaṃ tamahaṃ namāmi // BuSto_68.6",
    "XXbst-108u:3737": " sārasvatīvinayayojitabhaktibhājāṃ bodhāya vai bhagavatīha sarasvatīyam /",
    "XXbst-108u:3738": " dṛṣṭāgratastava jinātmajapaprasūtā prajñābhilāṣiphaladaṃ tamahaṃ namāmi //",
    "XXbst-108u:3739": " vaineyavāyujanitākṣaramārgasiddhyai yo lokanātha sugato 'tha viniḥsṛto",
    "XXbst-108u:3740": " 'sau /",
    "XXbst-108u:3741": " devaḥ samīraṇavaro bhuvi janmabhājāmīryāpathārthaphaladaṃ tamahaṃ namāmi",
    "XXbst-108u:3742": " vaineyavāruṇaśivāyanamīpsitānāṃ saṃbodhanārthamudarātsugatātmajānām /",
    "XXbst-108u:3743": " yanniḥsṛto varuṇadevavaro 'pyakasmādaiśvaryasiddhi phaladaṃ tamahaṃ namāmi",
    "XXbst-108u:3744": " vaineyasaṃmataphalādyabhilāṣiṇo vai saṃsiddhaye pravaralakṣaṇapādapadme /",
    "XXbst-108u:3745": " yanniḥsṛtā bhagavatī dharaṇī prasiddhā trailokyanāthamasamaṃ satataṃ namāmi // BuSto_68.10",
    "XXbst-108u:3746": " saṃsāramuktamapi susthitameva tatra kāruṇyataśca bhavacāriṇi sattvavarge /",
    "XXbst-108u:3747": " bhūyāt sthitirmama sadāsthirasā bhavantamevaṃ mahāśayavaraṃ paramaṃ namāmi",
    "XXbst-108u:3748": " ekena pādatalakena bhavatsvakena cakrāntasaṃvaramanantaralokadhātau /",
    "XXbst-108u:3749": " kalpāntadagdhabhuvane jvalitogravahnirniḥśvāsavāyubalatastava nirvṛtaḥ syāt // BuSto_68.12",
    "XXbst-108u:3750": " svāṃ tarjanīṃ mukhadhṛto 'hitatarjanena saṃcālitāśca bahumerugaṇā nakhasya",
    "XXbst-108u:3751": " koṣoddhṛtaṃ jaladhitoyamaśeṣataḥ syāt sāmarthyamīdṛśamaho bhavataḥ kuto",
    "XXbst-108u:3752": " 'nyat // BuSto_68.13 //",
    "XXbst-108u:3753": " kvedaṃ ca śaiśavaparaṃ nanu cārurupaṃ saṃdarśanīyavarakomalabālacandram /",
    "XXbst-108u:3754": " durvāramāramathanaṃ ca mayaikasahyaṃ vikrāntaduḥsahaparaṃ kva ca ceṣṭitaṃ te // BuSto_68.14",
    "XXbst-108u:3755": " eṣā batāñjananibhorujanāvalī sā kauṭilyacāruvikaṭā svaśiroruhāgre /",
    "XXbst-108u:3756": " kleśendhane jvalitavisphuritatvavahnerdhūmāvalīva vimalā nanu lakṣyate te",
    "XXbst-108u:3757": " tvatkāntileśavimalā daśadikpratānaiḥ pakṣāsitakṣayakṛśā sakalā suśobhā /",
    "XXbst-108u:3758": " paryanta iṣṭaśaśino bhavaneṣu yatte manye virāji nikhilaṃ tava kāntileśāt",
    "XXbst-108u:3759": " bandhurhi ko mārgikasaṃmataṃ mataṃ naro narī sā sa ca satpathaṃ patham /",
    "XXbst-108u:3760": " parārthasaṃpāditasaṃvaraṃ varaṃ namāmi bhūmīśvararājinaṃ jinam //",
    "XXbst-108u:3761": " anityanirvāṇapade sthitaṃ sthitaṃ prabhāsvarādhiṣṭhitasaṃhitaṃ hitam /",
    "XXbst-108u:3762": " śamīkṛtāśeṣajanaṃ śivaṃ śivaṃ namāmi bhūmīśvararājinaṃ jinam //",
    "XXbst-108u:3763": " gabhastimālāmitasaṃkulaṃ kulaṃ tatra svapāṇau dhṛtapaṅkajaṃ kajam /",
    "XXbst-108u:3764": " ratānugāśobhitasaṃrataṃ rataṃ namāmi bhūmīśvararājinaṃ jinam //",
    "XXbst-108u:3765": " svadharmadhātuṃ karuṇāparaṃ paraṃ śubhādisaṃbhārasusaṃbhṛtaṃ bhṛtam /",
    "XXbst-108u:3766": " vikalpahīnaṃ dhvanideśakaṃ śakaṃ namāmi bhūmīśvarājinaṃ jinam //",
    "XXbst-108u:3767": " tathatātathatādvayaśātaśataṃ sadasatparipūritadharmakatham /",
    "XXbst-108u:3768": " kathanīyavirājitasatyaparaṃ praṇame dharaṇīśvararājavaram // BuSto_68.21",
    "XXbst-108u:3769": " varavārijarūpi jagatprasaraṃ sarasīruhalocanacārutaram /",
    "XXbst-108u:3770": " tarasāpi rasatvaviśuddhiparaṃ praṇame dharaṇīścarājavaram // BuSto_68.22",
    "XXbst-108u:3771": " varanirmitabhogaparārtharataṃ rataśūnyanirañjanadharmadharam /",
    "XXbst-108u:3772": " dharaṇīndravibhūṣitasiddhiparaṃ praṇame dharaṇīśvararājavaram //",
    "XXbst-108u:3773": " varasatsahajodadhicandramukhaṃ sukhabhāṣitasattvavimuktipadam /",
    "XXbst-108u:3774": " padabhūṣaṇalakṣaṇatānuparaṃ praṇame dharaṇīśvararājavaram // BuSto_68.24",
    "XXbst-108u:3775": " lokeśvareyaṃ(māṃ) tava ratnamālāmacīkaracchrīvanaratnapādaḥ /",
    "XXbst-108u:3776": " avāpi yattena śubhapraviṣṭaṃ tenaiva loko 'stu samantabhadraḥ //",
    "XXbst-108u:3777": " śrīmadāryāvalokiteśvarabhaṭṭārakasya ratnamālāstotraṃ samāptam //",
    "XXbst-108u:3778": " Digital Sanskrit Buddhist Canon, Stotra section, text no. 69:",
    "XXbst-108u:3779": " Rūpastavaḥ sarvabhūtamaṇikampita tubhyaṃ kṣāntimeva caritaṃ tava rūpam /",
    "XXbst-108u:3780": " sarvarūpavaradivyasurūpaṃ taṃ namāmi daśabalavararūpam // BuSto_69.1 //",
    "XXbst-108u:3781": " bhṛṅgarājaśikhimūrdhni sukeśaṃ kokilābhaśikhidivyasukeśam /",
    "XXbst-108u:3782": " snigdhanīlamṛdukuñcitakeśaṃ taṃ namāmi daśabalavarakeśam // BuSto_69.2 //",
    "XXbst-108u:3783": " śaṅkhakundakumudaṃ vimaromaṃ janmaduḥkhavigataṃ vimaromam /",
    "XXbst-108u:3784": " rogaśokavimate vimaromaṃ taṃ namāmi daśabalavararomam // BuSto_69.3 //",
    "XXbst-108u:3785": " pūrṇacandradyutiśobhitavaktraṃ tuṅganāsamaṇibhāśubhavaktram /",
    "XXbst-108u:3786": " buddhapaṅkajinabhāmaravaktraṃ taṃ namāmi daśabalavaravaktram // BuSto_69.4",
    "XXbst-108u:3787": " raśmisahasravicitrasumūrdhni puṣpavarṣaśatapūjitamūrdhni /",
    "XXbst-108u:3788": " ratnavarṣaśatapūjitamūrdhni taṃ namāmi daśabalavaramūrdhni // BuSto_69.5",
    "XXbst-108u:3789": " netrapatākavilambitaśīrṣaṃ kāñcanachatravaropitaśīrṣam /",
    "XXbst-108u:3790": " netravitānasuśobhitaśīrṣaṃ taṃ namāmi daśabalavaraśīrṣam // BuSto_69.6 //",
    "XXbst-108u:3791": " divyāmbaramukuṭaṃ maṇimukuṭaṃ candraprabhāmukuṭāmaṇimukuṭam /",
    "XXbst-108u:3792": " āgataśīrṣamakhaṇḍitamukuṭaṃ taṃ namāmi daśabalavaramukuṭam // BuSto_69.7",
    "XXbst-108u:3793": " cārudalāyatapaṅkajanetraṃ divyajñānavipulāyatanetram /",
    "XXbst-108u:3794": " dhyānamokṣaśubhasaṃskṛtanetraṃ taṃ namāmi daśabalavaranetram // BuSto_69.8",
    "XXbst-108u:3795": " śuddhakarṇaśubhaśuddhasukarṇaṃ śuddhaprajñavaraśobhitakarṇam /",
    "XXbst-108u:3796": " śuddhajñānavaraśuddhasukarṇaṃ taṃ namāmi daśabalavarakarṇam // BuSto_69.9",
    "XXbst-108u:3797": " śubhrakundaśaśipaṅkajadantaṃ tīkṣṇasulakṣaṇanirmaladantam /",
    "XXbst-108u:3798": " viśvapañcadaśapañcasudantaṃ taṃ namāmi daśabalavaradantam // BuSto_69.10",
    "XXbst-108u:3799": " uccavākyasasurāsurajihvāṃ dharmajñānakṛtapāpadajihvām /",
    "XXbst-108u:3800": " gandhadhūpasasurāsurajihvāṃ taṃ namāmi daśabalavarajihvām // BuSto_69.11",
    "XXbst-108u:3801": " meghasudundubhināditaghoṣaṃ satyadharmanayasuviditaghoṣam /",
    "XXbst-108u:3802": " divyavādiparavāditaghoṣaṃ taṃ namāmi daśabalavaraghoṣam // BuSto_69.12 //",
    "XXbst-108u:3803": " grīvagrīvadaśagrīvasugrīvaṃ kṣāntivīryaṃ tava grīvasugrīvam /",
    "XXbst-108u:3804": " hemavarṇamaṇigrīvasugrīvaṃ taṃ namāmi daśabalavaragrīvam // BuSto_69.13 //",
    "XXbst-108u:3805": " siṃhakāyahimakundasukāyaṃ dhyānakāyaguṇasāgarakāyam /",
    "XXbst-108u:3806": " aṣṭasulakṣaṇanirmalakāyaṃ taṃ namāmi daśabalavarakāyam // BuSto_69.14 //",
    "XXbst-108u:3807": " śvetaraktaśubhaśobhitavastraṃ nīlapītaharitāyitavastram /",
    "XXbst-108u:3808": " hāradhavalaśubhaśobhitavastraṃ taṃ namāmi daśabalavaravastram //",
    "XXbst-108u:3809": " hemanāgakarasaṃskṛtabāhū puṣpadānakṛtaśobhitabāhū /",
    "XXbst-108u:3810": " dhīravīryasumanoharabāhū taṃ (tau) namāmi daśabalavarabāhū // BuSto_69.16",
    "XXbst-108u:3811": " cāmaracakrasuśobhitahastaṃ vimalasukomalapaṅkajahastam /",
    "XXbst-108u:3812": " bhūtapretaśaraṇāgatahastaṃ taṃ namāmi daśabalavarahastam // BuSto_69.17 //",
    "XXbst-108u:3813": " rāgadveṣatanuvarjitacittaṃ kalpakoṭisamabhāvitacittam /",
    "XXbst-108u:3814": " śīlajñānasamabhāvitacittaṃ taṃ namāmi daśabalavaracittam // BuSto_69.18 //",
    "XXbst-108u:3815": " padmanābhaśubhaśobhitanābhaṃ padmayoniśubhaśobhitanābham /",
    "XXbst-108u:3816": " brahmajyotisuśobhitanābhaṃ taṃ namāmi daśabalavaranābham // BuSto_69.19 //",
    "XXbst-108u:3817": " cakrasulakṣaṇabhūṣitapādaṃ aṅkuśaśaktivirājitapādam /",
    "XXbst-108u:3818": " nāgayakṣagaṇavanditapādaṃ taṃ namāmi daśabalavarapādam // BuSto_69.20 //",
    "XXbst-108u:3819": " bhāskaradyutirājitapādaṃ devadānavagaṇavanditapādam /",
    "XXbst-108u:3820": " sarvadevagaṇavanditapādaṃ taṃ namāmi daśabalavarapādam // BuSto_69.21 //",
    "XXbst-108u:3821": " sarvadevagaṇapūjitaśīrṣaṃ sūryakoṭisamabhāvitaśīrṣam /",
    "XXbst-108u:3822": " divyajvālajvalitārpitaśīrṣaṃ taṃ namāmi daśabalavaraśīrṣam // BuSto_69.22",
    "XXbst-108u:3823": " puṣpadhūpaśatapūjitaśīrṣaṃ dīpagandhaśatapūjitaśīrṣam /",
    "XXbst-108u:3824": " mālyavastraśatapūjitaśīrṣaṃ taṃ namāmi daśabalavaraśīrṣam // BuSto_69.23",
    "XXbst-108u:3825": " tribhuvanadharmakalābhyuṣṇīṣaratnachatramukuṭādipūjitam /",
    "XXbst-108u:3826": " ye paṭhanti sugatastavamenaṃ te labhanti śubhamokṣapathādhigamam //",
    "XXbst-108u:3827": " śrīmadāryāvalokiteśvarabhaṭṭārakasya rūpastavaṃ samāptam //",
    "XXbst-108u:3828": " Digital Sanskrit Buddhist Canon, Stotra section, text no. 70:",
    "XXbst-108u:3829": " Ṣaḍabhijñastotram rūpalakṣaṇasaṃpūrṇo hīnoccasamasevanaḥ /",
    "XXbst-108u:3830": " sandarśaya sadā dānaṃ namaste dānapāraga // BuSto_70.1 //",
    "XXbst-108u:3831": " śabdalakṣaṇasaṃpūrṇaḥ suśobho guṇasāgaraḥ /",
    "XXbst-108u:3832": " saṃśrāvaya sadā śīlaṃ namaste śīlapāraga // BuSto_70.2 //",
    "XXbst-108u:3833": " gandhalakṣaṇasaṃpūrṇo divyaprāṇo vināyakaḥ /",
    "XXbst-108u:3834": " saṃprāpaya jina kṣāntiṃ namaste kṣāntipāraga // BuSto_70.3 //",
    "XXbst-108u:3835": " rasalakṣaṇasaṃpūrṇaḥ sujihvo dharmadeśakaḥ /",
    "XXbst-108u:3836": " bhāṣasva saugataṃ dharmaṃ namaste vīryapāragaḥ // BuSto_70.4 //",
    "XXbst-108u:3837": " sparśalakṣaṇasaṃpūrṇaḥ aniruddho nirīhakaḥ /",
    "XXbst-108u:3838": " saṃsparśaya jina dhyānaṃ namaste dhyānapāraga // BuSto_70.5 //",
    "XXbst-108u:3839": " dharmalakṣaṇasaṃpūrṇaḥ sattveṣu samacintakaḥ /",
    "XXbst-108u:3840": " prajñopāyamahāprāpta namaste buddhipāraga // BuSto_70.6 //",
    "XXbst-108u:3841": " ṣaḍabhijñastavaṃ yo 'yaṃ trisandhyaṃ bhaktimān paṭhet /",
    "XXbst-108u:3842": " saṃsārabandhanaṃ hitvā sa yāti paramāṃ gatim // BuSto_70.7 //",
    "XXbst-108u:3843": " śrīmahābuddhabhaṭṭārakasya ṣaḍabhijñastotraṃ samāptam //",
    "XXbst-108u:3844": " Digital Sanskrit Buddhist Canon, Stotra section, text no. 71:",
    "XXbst-108u:3845": " Ṣaḍgatistotram paṅkeruhasthāya padāmbujāya bandhūkapuṣpāruṇasundarāya /",
    "XXbst-108u:3846": " sarojahastāya jaṭādharāya namo 'stu tasmai karūṇāmayāya // BuSto_71.1 //",
    "XXbst-108u:3847": " kāputradeśodbhavamaṅgalāya jinendrarūpāya tathāgatāya /",
    "XXbst-108u:3848": " saṃsāraduḥkhārṇavapāragāya namo 'stu tasmai karūṇāmayāya // BuSto_71.2 //",
    "XXbst-108u:3849": " samantabhadrāya surārcitāya suvarṇagraiveyakabhūṣitāya /",
    "XXbst-108u:3850": " cūḍāmaṇiśīrṣadharāya tubhyaṃ namo 'stu tasmai karūṇāmayāya // BuSto_71.3",
    "XXbst-108u:3851": " saundaryasāndrāya vṛṣāsanāya bhaktārtihantre ca tathāgatāya /",
    "XXbst-108u:3852": " mahārharatnaiḥ parimaṇḍitāya namo 'stu tasmai karūṇāmayāya // BuSto_71.4",
    "XXbst-108u:3853": " satkaṇṭhakaṇṭhāya manoharāya trailokyasaṃpūjitasampadāya /",
    "XXbst-108u:3854": " kāruṇyasaṃpūrṇahṛdambujāya namo 'stu tasmai karūṇāmayāya // BuSto_71.5 //",
    "XXbst-108u:3855": " stotraṃ pracakre bhuvi śaṃkhakarma puṇyārthato yacchatarājadhīmān /",
    "XXbst-108u:3856": " ye ye paṭhiṣyanti narāḥ prayatnāt te te gatāḥ śrīsuraharmyaramyam //",
    "XXbst-108u:3857": " śrī āryāvalokiteśvarasya ṣaḍgatistotraṃ samāptam //",
    "XXbst-108u:3858": " Digital Sanskrit Buddhist Canon, Stotra section, text no. 72:",
    "XXbst-108u:3859": " Saptabuddhastotram utpanno vandhumatyāṃ nṛpativarakule yo vipaśyītināmnā yasyāśītisahasrāṇyamaranaragurorāyurāsīd gatānām /",
    "XXbst-108u:3860": " yena prāptaṃ jinatvaṃ daśabalabalinā potalāvṛkṣamūle taṃ vande jñānavāri praṇamitasakalaṃ kleśavahniṃ jinendram // BuSto_72.1",
    "XXbst-108u:3861": " vaṃśe pṛthvīśvarāṇāṃ mahati puravare yaḥ prajāto 'rūṇākṣo",
    "XXbst-108u:3862": " varṣāṇāmāyurāsīt sakalaguṇanidheryasya saptāyutānām /",
    "XXbst-108u:3863": " saṃprāptā yena bodhiḥ parahitapaṭunā puṇḍarīkasya mūle taṃ vande jñānarāśiṃ śikhinamṛṣivaraṃ prāptasaṃsārapāram // BuSto_72.2 //",
    "XXbst-108u:3864": " yo jāto nopamāyāṃ suprathitayaśasāmanvaye pārthivānā-",
    "XXbst-108u:3865": " māyuḥ ṣaṣṭisahasrādabhavadurumateryasya saṃvatsarāṇām /",
    "XXbst-108u:3866": " jitvā kleśānaśeṣānamṛtamadhigataṃ yena śālasya mūle taṃ vande dharmarājaṃ bhuvanahitakaraṃ viśvabhūnāmadheyam // BuSto_72.3 //",
    "XXbst-108u:3867": " kṣemāvatyāṃ prajāto manujapatisame yo vaśī vipravaṃśe āyurvarṣāyutāni pravaraguṇanidheraṣṭacatvāri caiva /",
    "XXbst-108u:3868": " jainendraṃ yena labdhaṃ tribhavavadhakaraṃ jñānakhaḍgeśvareṇa vande 'haṃ siṃhakāyaṃ sugatamanupamaṃ kakupchandaṃ munīndram // BuSto_72.4",
    "XXbst-108u:3869": " śobhāvatyāṃ dvijānāṃ narapatimahite yo 'nvaye saṃprasūtas tasyāmāyuḥ sahasrāṇyatiśayavapuṣastriṃśadevaṃ babhūva /",
    "XXbst-108u:3870": " buddhatvaṃ yena ratnācalavaraguruṇaudumbare prāptamāsīd taṃ vande śāsitāraṃ kanakamunimṛṣiṃ dhvastamohāndhakāram // BuSto_72.5 //",
    "XXbst-108u:3871": " vārāṇasyāṃ kṛṣīśakṣitipatimahite vipravaṃśe 'bhijāto",
    "XXbst-108u:3872": " yasyāmāyuḥ sahasrāṇyatiśayamahitaṃ viṃśatirvatsarāṇām /",
    "XXbst-108u:3873": " yena nyagrodhamūle tribhavajalanidhiḥ poṣito divyagatyā taṃ vande vandanīyaṃ munivaramanaghaṃ kāśyapaṃ lokanātham // BuSto_72.6 //",
    "XXbst-108u:3874": " yo jātaḥ śrīviśāle kapilapuravare śākyarājendravaṃśe yasyāsīdāyurekaṃśatamiha śaradāṃ sarvalokaikabandhoḥ",
    "XXbst-108u:3875": " nirgatyāśvatthamūle namucimapi satā 'nuttarā yena bodhis taṃ vande śākyasiṃhaṃ suranaranamitaṃ buddhamādityabandhum // BuSto_72.7",
    "XXbst-108u:3876": " jātiṃ vipretivaṃśe nṛpavaramahite ketumatyāṃ gṛhītvā buddhatvaṃ yena labdhamatiguṇanidhinā nāgavṛkṣasya mūle /",
    "XXbst-108u:3877": " aṣṭāvabdāyutāni kṣapitabhagavato bhāvi yasyāgramāyur vande maitreyanāthaṃ tuṣitapuravare bhāvinaṃ lokanātham // BuSto_72.8 //",
    "XXbst-108u:3878": " stutvā vai saptabuddhān sakalamupagatān saptasaptārkabhāso maitreyaṃ ca stuvan vai tuṣitapuragataṃ bhāvinaṃ lokanātham /",
    "XXbst-108u:3879": " yatpuṇyaṃ saṃprasūtaṃ śubhagatiphaladaṃ dehināmeva sarvaṃ chitvā saṃkleśapāśān munaya iva caran nirvṛtiṃ sa prayātu // BuSto_72.9 //",
    "XXbst-108u:3880": " śrīsaptabuddhastotraṃ samāptam //",
    "XXbst-108u:3881": " Digital Sanskrit Buddhist Canon, Stotra section, text no. 73:",
    "XXbst-108u:3882": " Saptajinastavaḥ jagadguruṃ suranaralokapūjitaṃ kṛpāpaṭuṃ parahitamokṣadeśakam /",
    "XXbst-108u:3883": " vipaśyinaṃ tribhavamahaughasāragaṃ namāmi taṃ sugatagatiṃ tathāgatam //",
    "XXbst-108u:3884": " anantapāre bhavasāgare 'smin nimajyamānaṃ prasamīkṣya lokam /",
    "XXbst-108u:3885": " prakāśito yena hitāya dharmo namo 'stu tasmai śikhine jināya // BuSto_73.2",
    "XXbst-108u:3886": " vande viśvabhuvaṃ buddhaṃ candrārkādhikatejasam /",
    "XXbst-108u:3887": " sāgaraughamivāgāghaṃ jñānena vinayena ca // BuSto_73.3 //",
    "XXbst-108u:3888": " yasyenduraśmipratimairyaśobhiralaṃkṛtā bhāti vasundhareyam /",
    "XXbst-108u:3889": " audumbaraṃ puṣpamivādbhutaṃ taṃ vande kakupchandamahāmunīndram //",
    "XXbst-108u:3890": " visāriṇā vigatamalena cetasā virāgiṇā satatahitānukāriṇā hataṃ tamo vigatamalena yena taṃ surārcitaṃ kanakamuniṃ namāmyaham //",
    "XXbst-108u:3891": " prataptacāmīkararaśmigauraṃ sahasrasūryādhikadīptatejasam /",
    "XXbst-108u:3892": " lokottamaṃ sarvajanābhivandyaṃ vandāmyahaṃ kāśyapanāmadheyam // BuSto_73.6",
    "XXbst-108u:3893": " vākyāṃśujālaiḥ pratibodhya lokaṃ sūryāśujālairiva padmaṣaṇḍam /",
    "XXbst-108u:3894": " yo nirvṛtaḥ śākyamunipradīpastasmaiḥ namaḥ paramakāruṇikāya śāstre //",
    "XXbst-108u:3895": " maitreyanāmā tuṣitālayastho yasyaikajanmāntaritā hi bodhiḥ /",
    "XXbst-108u:3896": " utpatsyate yaḥ sugataḥ pṛthivyāṃ sarvātmanā 'haṃ praṇato 'smi tasmai //",
    "XXbst-108u:3897": " stutvā mayā saptajinānatītānanāgataṃ cāṣṭamabodhisattvam /",
    "XXbst-108u:3898": " yatpuṇyamāsāditaprameyaṃ nirāmayāstena bhavantu sattvāḥ // BuSto_73.9 //",
    "XXbst-108u:3899": " śrīsaptajinastavaḥ samāptaḥ //",
    "XXbst-108u:3900": " Digital Sanskrit Buddhist Canon, Stotra section, text no. 74:",
    "XXbst-108u:3901": " Saptākṣarastotram om namo lokanāthāya matsyendrāya viṣṇave namāmi jinanāthāya nityānityavidhāyine",
    "XXbst-108u:3902": " nirambaravilāsāya nirvikalpāya te namaḥ // BuSto_74.1 //",
    "XXbst-108u:3903": " mokṣadātā kṛtamokṣo mokṣasaukhyapradāyakaḥ /",
    "XXbst-108u:3904": " merumaṇḍalamadhyasthamokṣadāya namo 'stu te // BuSto_74.2 //",
    "XXbst-108u:3905": " lolakandarpapāśāya lokeśāya mahātmane /",
    "XXbst-108u:3906": " lokarakṣāya devāya lokanāthāya te namaḥ // BuSto_74.3 //",
    "XXbst-108u:3907": " kanakācalamadhyasthakinnarairupapadyate /",
    "XXbst-108u:3908": " kīrtihetoḥ samādhyeṣā kāntidaṃ tvāmupāsmahe // BuSto_74.4 //",
    "XXbst-108u:3909": " nāthamantrasamujjvālanāgābharaṇadhāriṇe /",
    "XXbst-108u:3910": " niravadyāya buddhāya bodhidāya namo 'stu te // BuSto_74.5 //",
    "XXbst-108u:3911": " sthānarakṣākṛtā dhīra sthānabhraṣṭaprapālaka /",
    "XXbst-108u:3912": " locanā-māmakī-tārā-pāṇḍarābhyo namo namaḥ // BuSto_74.6 //",
    "XXbst-108u:3913": " yakṣarākṣasavetālabhujaṅgabhayahāriṇe /",
    "XXbst-108u:3914": " amitābhakirīṭāya siddhidāya namo 'stu te // BuSto_74.7 //",
    "XXbst-108u:3915": " bhikṣuromasahasrāṇi bhikṣurakṣāya te namaḥ /",
    "XXbst-108u:3916": " ślokāṣṭakamidaṃ puṇyaṃ kīrtitaṃ te samādhipa // BuSto_74.8 //",
    "XXbst-108u:3917": " śrīmadāryāvalokiteśvarasya saptākṣarastotraṃ samāptam //",
    "XXbst-108u:3918": " Digital Sanskrit Buddhist Canon, Stotra section, text no. 75:",
    "XXbst-108u:3919": " Saptavidhānuttarastotram namaḥ śrīlokanāthāya amitaruciśiraḥsthaṃ padmapatrāyatākṣaṃ duritakṛtavināśaṃ mohamāyā 'hitākṣam /",
    "XXbst-108u:3920": " karadhṛtakanakābjaṃ lokapālaikadakṣaṃ praṇamitaśirasā 'haṃ naumi taṃ lokanātham // BuSto_75.1",
    "XXbst-108u:3921": " aruṇavaruṇaśobhābodhivijñānahetuṃ maṇimayamukuṭaṃ saṃsārakāmbhodhisetum /",
    "XXbst-108u:3922": " kṛtamanasijanāśaṃ bodhisattvādiketuṃ praṇamitaśirasā 'haṃ naumi taṃ lokanātham // BuSto_75.2",
    "XXbst-108u:3923": " sarasijakṛtavāsaṃ dūrakandarpapāśaṃ suranaradanujāśaṃ pūrṇacandraprakāśam /",
    "XXbst-108u:3924": " sukṛtajanavilāsaṃ koṭisūryāvabhāsaṃ praṇamitaśirasā 'haṃ naumi taṃ lokanātham // BuSto_75.3",
    "XXbst-108u:3925": " urasi vihitanāgaṃ mocitāśeṣarāgaṃ bhavajaladhivibhāgaṃ mokṣasaukhyaikamārgam /",
    "XXbst-108u:3926": " pratapitakanakāṅgaṃ bodhibodhaikarāgaṃ praṇamitaśirasā 'haṃ naumi taṃ lokanātham // BuSto_75.4",
    "XXbst-108u:3927": " jinavarasutarājaṃ muktimālāvirājaṃ sulalitaphaṇirājaṃ kīrṇitācābhirājam /",
    "XXbst-108u:3928": " pramuditavalirājaṃ pālitāmartyarājaṃ praṇamitaśirasā 'haṃ naumi taṃ lokanātham // BuSto_75.5",
    "XXbst-108u:3929": " dhṛtamadhukararūpaṃ kṣuptipāsāntakūpaṃ sucaritahayarūpaṃ siṃhalādantabhūpam /",
    "XXbst-108u:3930": " agurusurabhidhūpaṃ dhāritāśeṣarūpaṃ praṇamitaśirasā 'haṃ naumi taṃ lokanātham // BuSto_75.6",
    "XXbst-108u:3931": " trividhavidhṛtapāpaṃ me harantaṃ tritāpaṃ pratidinamitijāpaṃ devacakre vilāpam /",
    "XXbst-108u:3932": " nirayabhayakalāpaṃ bhedakājñānacāpaṃ praṇamitaśirasā 'haṃ naumi taṃ lokanātham // BuSto_75.7",
    "XXbst-108u:3933": " vihitaśubhajanānāṃ muktitāpodyatānāṃ vigalitakaluṣāṇāṃ bhaktipūjāratānām /",
    "XXbst-108u:3934": " varakuśalasamūhaṃ saṃprapede svabhaktyā praṇamitaśirasā 'haṃ naumi taṃ lokanātham // BuSto_75.8",
    "XXbst-108u:3935": " daśabalakṛtasiddhiṃ saṃvadhe buddhabodhiṃ jananamaraṇabhītaṃ mārapāśābhinītam /",
    "XXbst-108u:3936": " manasi malinavṛtte pūritājñānavitte praṇamitaśirasā 'haṃ naumi taṃ lokanātham // BuSto_75.9",
    "XXbst-108u:3937": " pravarasugataratnaṃ dharmakāyaṃ saṃsaṃghaṃ kṣaraṇamiha prayāmi kāritānaṅgabhaṅgam /",
    "XXbst-108u:3938": " pramuditamanasāptaṃ bodhilābhaikayatnaṃ praṇamitaśirasā 'haṃ naumi taṃ lokanātham // BuSto_75.10",
    "XXbst-108u:3939": " śrīlokanāthacaraṇāmbujabhaktipadma-",
    "XXbst-108u:3940": " pīyūṣanandaracitānativistarāḍhyam /",
    "XXbst-108u:3941": " yatsaptadhārcanayutaṃ sarasātihṛdyaṃ saukhyāvatīgamanamārgakaraṃ tu sadyaḥ // BuSto_75.11",
    "XXbst-108u:3942": " stutvā lokaguruṃ munīśvaramimaṃ sarvārthasiddhipradaṃ yatpuṇyaṃ samupārjitaṃ vrajatu tatpuṇyena saukhyāvatīm /",
    "XXbst-108u:3943": " śrīlokeśvarapādapaṅkajarasollāsaikaharṣoditaṃ lokakleśaharaṃ sudurjayavaraṃ jitvā pramuktāmalam śrīmadāryāvalokiteśvarasya saptavidhānuttararastotraṃ samāptam //",
    "XXbst-108u:3944": " Digital Sanskrit Buddhist Canon, Stotra section, text no. 76:",
    "XXbst-108u:3945": " Ṣaṭpāramitāstotram dānabalena samudgatabuddho dānabalādhipatā narasiṃhe /",
    "XXbst-108u:3946": " dānabalekṣaka śrūyati śabdaḥ kāruṇikena pure praviśantam // BuSto_76.1 //",
    "XXbst-108u:3947": " śīlabalena samudgatabuddho śīlabalādhipatā narasiṃhe /",
    "XXbst-108u:3948": " śīlabalekṣaka śrūyati śabdaḥ kāruṇikena pure praviśantam // BuSto_76.2 //",
    "XXbst-108u:3949": " kṣāntibalena samudgatabuddho kṣāntibalādhipatā narasiṃhe /",
    "XXbst-108u:3950": " kṣāntibalekṣaka śrūyati śabdaḥ kāruṇikena pure praviśantam // BuSto_76.3",
    "XXbst-108u:3951": " vīryabalena samudgatabuddho vīryabalādhipatā narasiṃhe /",
    "XXbst-108u:3952": " vīryabalekṣaka śruyati śabdaḥ kāruṇikena pure praviśantam // BuSto_76.4 //",
    "XXbst-108u:3953": " dhyānabalena samudgatabuddho dhyānabalādhipatā narasiṃhe /",
    "XXbst-108u:3954": " dhyānabalekṣaka śruyati śabdaḥ kāruṇikena pure praviśantam // BuSto_76.5",
    "XXbst-108u:3955": " prajñabalena samudgatabuddhaḥ prajñabalādhipatā narasiṃhe /",
    "XXbst-108u:3956": " prajñabalekṣaka śrūyati śabdaḥ kāruṇikena pure praviśantam // BuSto_76.6",
    "XXbst-108u:3957": " śrīṣaṭpāramitāstotraṃ samāptam //",
    "XXbst-108u:3958": " Digital Sanskrit Buddhist Canon, Stotra section, text no. 77:",
    "XXbst-108u:3959": " Ṣaṭtriṃśatsaṃvarastutiḥ śrīsaṃvaraṃ mahāvīraṃ vārāhīṃ cāpi yoginīm /",
    "XXbst-108u:3960": " namāmi sarvabhāvena yoginījālanāyakam // BuSto_77.1 //",
    "XXbst-108u:3961": " ḍākinīṃ ca tathā lāmāṃ khaṇḍarohāṃ ca rūpiṇīm /",
    "XXbst-108u:3962": " caturo 'mṛtabhāṇḍāṃśca bodhicittena pūritān // BuSto_77.2 //",
    "XXbst-108u:3963": " pullīramalayodbhūtaṃ khaṇḍakapālasaṃvaram /",
    "XXbst-108u:3964": " pracaṇḍāliṅgaṇaṃ vīraṃ namāmi śirasi sthitam // BuSto_77.3 //",
    "XXbst-108u:3965": " jālandharātsamutpannaṃ mahākaṃkālasaṃvaram /",
    "XXbst-108u:3966": " caṇḍālyāliṅgaṇaṃ vīraṃ śikhādeśe sthitaṃ name // BuSto_77.4 //",
    "XXbst-108u:3967": " oḍiyānātsamudbhūtaṃ kaṃkālanāma saṃvaram /",
    "XXbst-108u:3968": " prabhāvatīsamāpannaṃ savyakarṇasthitaṃ name // BuSto_77.5 //",
    "XXbst-108u:3969": " arbudapīṭhamadhyasthaṃ saṃvaraṃ vikaṭadaṃṣṭriṇam /",
    "XXbst-108u:3970": " mahānāsāsamāpannaṃ pṛṣṭhadeśe sthitaṃ name // BuSto_77.6 //",
    "XXbst-108u:3971": " godāvarīsamudbhūtaṃ surāvīriṇasaṃvaram /",
    "XXbst-108u:3972": " saṃpuṭaṃ vīramatyākhyā vāmakarṇasthitaṃ name // BuSto_77.7 //",
    "XXbst-108u:3973": " rāmeśvarodbhavaṃ vīraṃ amitābhākhyasaṃvaram /",
    "XXbst-108u:3974": " kharvarosaṃpuṭaṃ nāthaṃ bhruvormadhyasthitaṃ name // BuSto_77.8 //",
    "XXbst-108u:3975": " devīkoṭodbhavaṃ nāthaṃ vajraprabhākhyasaṃvaram /",
    "XXbst-108u:3976": " laṅkeśvarīsamāpannaṃ namāmi netrakoṇagam // BuSto_77.9 //",
    "XXbst-108u:3977": " māravākhyātsamutpannaṃ vajradehākhyasaṃvaram /",
    "XXbst-108u:3978": " drumacchāyāsamāpannaṃ namāmi skandhadeśagam // BuSto_77.10 //",
    "XXbst-108u:3979": " kāmarūpodbhavaṃ vīraṃ aṅgulikākhyasaṃvaram /",
    "XXbst-108u:3980": " airāvatīsamāpannaṃ namāmi kakṣadeśagam // BuSto_77.11 //",
    "XXbst-108u:3981": " okārasthānasaṃjātaṃ vajrajaṭilasaṃvaram /",
    "XXbst-108u:3982": " bhairavāliṅgaṇaṃ vīraṃ tanuyugodbhavaṃ name // BuSto_77.12 //",
    "XXbst-108u:3983": " triśakunyadbhavaṃ nāthaṃ mahāvīrākhyasaṃvaram /",
    "XXbst-108u:3984": " vāyuvegāsamāpannaṃ nābhideśasthitaṃ name // BuSto_77.13 //",
    "XXbst-108u:3985": " kauśalāyāṃ samudbhūtaṃ vajrahūṃkārasaṃvaram /",
    "XXbst-108u:3986": " surābhakṣīsamāpannaṃ namāmi nāsikāgrajam // BuSto_77.14 //",
    "XXbst-108u:3987": " kaliṅgapīṭhasaṃjātaṃ suprabhānāma saṃvaram /",
    "XXbst-108u:3988": " śyāmādevī samāpannaṃ namāmi mukhabhāgajam // BuSto_77.15 //",
    "XXbst-108u:3989": " lampākasthānasaṃbhūtaṃ vajraprabhākhyasaṃvaram /",
    "XXbst-108u:3990": " subhadrāliṅgaṇaṃ vīraṃ kaṇṭhadeśodbhavaṃ name // BuSto_77.16 //",
    "XXbst-108u:3991": " kāñcyākhyapīṭhasaṃjātaṃ mahābhairavasaṃvaram /",
    "XXbst-108u:3992": " hayakarṇāsamāpannaṃ namāmi hṛdimadhyagam // BuSto_77.17 //",
    "XXbst-108u:3993": " himālayodbhavaṃ vīraṃ virūpākṣākhyasaṃvaram /",
    "XXbst-108u:3994": " khagānanāsamāpannaṃ meḍhrasthānagataṃ name // BuSto_77.18 //",
    "XXbst-108u:3995": " pretapuryāṃ samudbhūtaṃ mahābalākhyasaṃvaram /",
    "XXbst-108u:3996": " cakravegāsamāpannaṃ liṅgasthānagataṃ name // BuSto_77.19 //",
    "XXbst-108u:3997": " guhadeśātsamudbhūtaṃ ratnavajrākhyasaṃvaram /",
    "XXbst-108u:3998": " khaṇḍarohāsamāpannaṃ namāmi gudamadhyagam // BuSto_77.20 //",
    "XXbst-108u:3999": " saurāṣṭradeśasaṃbhūtaṃ hayagrīvākhyasaṃvaram /",
    "XXbst-108u:4000": " śauṇḍinyāliṅgaṇaṃ vīraṃ namāmi urumadhyagam // BuSto_77.21 //",
    "XXbst-108u:4001": " suvarṇadvīpasaṃjātam ākāśagarbhasaṃvaram /",
    "XXbst-108u:4002": " cakravarmiṇīsamāpannaṃ jaṅghāmadhyagataṃ name // BuSto_77.22 //",
    "XXbst-108u:4003": " nagarapīṭhamadhyasthaṃ śrīherukākhyasaṃvaram /",
    "XXbst-108u:4004": " suvīrāliṅgaṇaṃ vīraṃ namāmyaṅgulivartinam // BuSto_77.23 //",
    "XXbst-108u:4005": " sindhudeśasamudbhūtaṃ padmanṛtyākhyasaṃvaram /",
    "XXbst-108u:4006": " mahābalāsamāpannaṃ pādapṛṣṭhagataṃ name // BuSto_77.24 //",
    "XXbst-108u:4007": " marutīpīṭhasaṃjātaṃ vairocanākhyasaṃvaram /",
    "XXbst-108u:4008": " cakravartinīsamāpannaṃ namāmyaṅguṣṭhamadhyagam // BuSto_77.25 //",
    "XXbst-108u:4009": " kulatāyāḥ samudbhūtaṃ vajrasattvākhyasaṃvaram /",
    "XXbst-108u:4010": " mahāvīryāsamāpannaṃ jānudvayagata name // BuSto_77.26 //",
    "XXbst-108u:4011": " pūrvadvāre sthitaṃ vīraṃ vajracaṇḍākhyasaṃvaram /",
    "XXbst-108u:4012": " kākāsyāliṅgaṇaṃ vīraṃ namāmi suranāyakam // BuSto_77.27 //",
    "XXbst-108u:4013": " uttaradvāramadhyasthaṃ vajrānalākhyasaṃvaram /",
    "XXbst-108u:4014": " ulūkāsyāsamāpannaṃ namāmi yakṣanāyakam // BuSto_77.28 //",
    "XXbst-108u:4015": " paścimadvāramadhyasthaṃ vajroṣṇīṣākhyasaṃvaram /",
    "XXbst-108u:4016": " śvānāsyāsampuṭaṃ vīraṃ namāmi pannagādhipam // BuSto_77.29 //",
    "XXbst-108u:4017": " dakṣiṇadvāramadhyasthaṃ vajrakuṇḍalisaṃvaram /",
    "XXbst-108u:4018": " śūkarāsyāsamāpannaṃ namāmi yamanāyakam // BuSto_77.30 //",
    "XXbst-108u:4019": " āgneyadigvimātrasthaṃ vajrayakṣākhyasaṃvaram /",
    "XXbst-108u:4020": " yamadāḍhīsamāpannaṃ namāmi vahnināyakam // BuSto_77.31 //",
    "XXbst-108u:4021": " nairṛtyadigvibhāṣasthaṃ vajrakīlākhyasaṃvaram /",
    "XXbst-108u:4022": " yamadūtīsamāpannaṃ namāmi rākṣasādhipam // BuSto_77.32 //",
    "XXbst-108u:4023": " vāyavyadigvibhāgasthaṃ vajramahābalāhvayam /",
    "XXbst-108u:4024": " yamadaṃṣṭrīsamāpannaṃ namāmi pavanādhipam // BuSto_77.33 //",
    "XXbst-108u:4025": " īśānadigvibhāgasthaṃ vajrabhīṣaṇasaṃvaram /",
    "XXbst-108u:4026": " yamamathanīsamāpannaṃ namāmi bhūtanāyakam // BuSto_77.34 //",
    "XXbst-108u:4027": " etāndevān namasyāmi digvidikṣu susaṃsthitān /",
    "XXbst-108u:4028": " vīrān vīreśvarīḥ sarvā herukaṃ parameśvaram // BuSto_77.35 //",
    "XXbst-108u:4029": " sahajānandātmakaṃ devaṃ viśuddhaṃ tāṇḍavānvitam /",
    "XXbst-108u:4030": " ḍākinījālamadhyasthaṃ pratyātmavedyagocaram // BuSto_77.36 //",
    "XXbst-108u:4031": " stutvedaṃ devatīcakraṃ yanmayopārjitaṃ śubham /",
    "XXbst-108u:4032": " tena puṇyena loko 'stu vajraḍākaparāyaṇaḥ // BuSto_77.37 //",
    "XXbst-108u:4033": " śrī ṣaṭtriṃśatsaṃvaragaṇacakramaṇḍalastutiḥ samāptāḥ //",
    "XXbst-108u:4034": " Digital Sanskrit Buddhist Canon, Stotra section, text no. 78:",
    "XXbst-108u:4035": " Sattvārādhanagāthā ārya nāgārjunakṛtā sattvārthameva mayi tiṣṭhati sattvaśraddhā nānyatra sā, hyahamaho",
    "XXbst-108u:4036": " 'dhigṛhītasattvaḥ /",
    "XXbst-108u:4037": " caryā 'dhamā karuṇayā rahitā bhaved yā saṃbhāvyate karuṇayaiva",
    "XXbst-108u:4038": " prahāṇamasyāḥ // BuSto_78.1 //",
    "XXbst-108u:4039": " sattveṣu yasya nitarāṃ karuṇāpravṛttirārādhakaḥ sa mama śāsanamarmavettā /",
    "XXbst-108u:4040": " śīlaṃ śrutiśca karuṇā ca sudhośca yasya nityaṃ sa eva sugatārcanakṛnnigadyate // BuSto_78.2",
    "XXbst-108u:4041": " kalyāṇakāramadhikṛtya gato 'smi siddhiṃ sattvārthameva tanumeṣa",
    "XXbst-108u:4042": " samudvahāmi /",
    "XXbst-108u:4043": " naivaṃ kriyeta yadi sattvahitaṃ mayā ced vyarthaṃ karomi tanupoṣaṇamannapānaiḥ // BuSto_78.3",
    "XXbst-108u:4044": " sattvān hinasti manasāpi hi yaḥ sa kasmānmāmeva saṃśrayati yo mayi nirvyapekṣaḥ /",
    "XXbst-108u:4045": " pūjā tu sā bhavati sattvahitekṣaṇāpi pūjyasya yā manasi tuṣṭimupādadāti //",
    "XXbst-108u:4046": " hiṃsātmikā paraviheṭhanasambhavā vā pūjā na pūjyamanugacchati saṃskṛtāpi /",
    "XXbst-108u:4047": " dārāḥ sutāśca vibhavaśca mahattva(cca) rājyaṃ māṃsaṃ ca śoṇitavase nayate śarīram // BuSto_78.5",
    "XXbst-108u:4048": " yeṣāṃ priyatvamadhikṛtya mayojjhitaṃ yat yastān viheṭhayati tena viheṭhito 'ham /",
    "XXbst-108u:4049": " sattvopakāraparamā hi mamāgrapūjā sattvāpakāraparayā ca parābhavaḥ syāt //",
    "XXbst-108u:4050": " sattvān prāpya mayā kṛtāni kuśalānyārādhitāstāyinaḥ prāptāḥ pāramitāśca sattvasamiterevārthamātiṣṭhatā",
    "XXbst-108u:4051": " sattvārthena samudyatena manasā mārasya bhagnaṃ balaṃ sattvaireva tathā tathā viracitaṃ yenāsmi buddhaḥ kṛtaḥ // BuSto_78.7 //",
    "XXbst-108u:4052": " kasmin vastuni siddhyatāmiha kṛpā maitrī ca kvālambatāṃ kvopekṣāmuditādivastuviṣayaḥ kasmin vimokṣādayaḥ /",
    "XXbst-108u:4053": " kasyārthe karuṇāpareṇa manasaḥ kṣāntiściraṃ bhāvitā na syurjanmani janma(ni) priyavidhau mitraṃ yadi prāṇinaḥ // BuSto_78.8 //",
    "XXbst-108u:4054": " sattvā eva gajādibhāvagatayo dattā mayā 'nekaśaḥ",
    "XXbst-108u:4055": " sattvā eva ca pātratāmupagataṃ deyaṃ mayā grāhitāḥ /",
    "XXbst-108u:4056": " sattvaireva vicitrabhāvagamanādasmatkṛpā vardhitā sattvāneva na pālayāmi yadi cet kasyārthamarthaḥ kṛtaḥ // BuSto_78.9 //",
    "XXbst-108u:4057": " saṃsāre vyasanābhighātabahule na syuryadi prāṇino janmāvartaviḍambanena yamalokaṃ prāpya sātmīkṛtāḥ",
    "XXbst-108u:4058": " saṃsārāttaraṇaṃ ca saugatamidaṃ mahātmyamatyadbhutaṃ kasyārthena samīhitaṃ yadi na me sattvā bhaveyuḥ priyāḥ // BuSto_78.10 //",
    "XXbst-108u:4059": " yāvaccedaṃ jvalati jagataḥ śāsanaṃ śāsanaṃ me tāvat stheyaṃ parahitaparairātmavadbhirbhavadbhiḥ",
    "XXbst-108u:4060": " śrutvā śrutvā mama viracitaṃ sattvahetorakhinnaiḥ khedaḥ kāryo na ca tanumimaṃ muktasāraṃ bhavadbhiḥ // BuSto_78.11 //",
    "XXbst-108u:4061": " samyaksambuddhabhāṣitā sattvārādhanagāthā samāptā //",
    "XXbst-108u:4062": " Digital Sanskrit Buddhist Canon, Stotra section, text no. 79:",
    "XXbst-108u:4063": " Śākyasiṃhastotram brahmaṇā kṛtam namaḥ śākyendrāya /",
    "XXbst-108u:4064": " namo 'stu lokādhipa śākyarāja saddharmapaṅkeruhabhāskarāya /",
    "XXbst-108u:4065": " kleśārivargābhihatāya tubhyaṃ saṃbodhidīpairhatamohajāla // BuSto_79.1 //",
    "XXbst-108u:4066": " brahmarṣirājarṣisurarṣisaṅghaiḥ prāptuṃ na yacchakyamanekaratnaiḥ /",
    "XXbst-108u:4067": " prāptaṃ tvayā jñānamanantadharmaṃ yenākariṣyaḥ sakalasya haityam //",
    "XXbst-108u:4068": " pravartitaṃ yena sudharmacakraṃ yasmin mahī sodadhiśailarājā /",
    "XXbst-108u:4069": " ānanditeva calitā hyajasraṃ namo 'stu tubhyaṃ tribhavādhipāya //",
    "XXbst-108u:4070": " yasmiṃśca vātāstriguṇena yuktā vavurnabhasto nipatanti vastrāḥ(rṣāḥ) /",
    "XXbst-108u:4071": " vicitrapuṣpāṇi sugandhi vāri namo 'stu tubhyaṃ jagadekanātha // BuSto_79.4",
    "XXbst-108u:4072": " ananyajeyo namucirvariṣṭhaiḥ sainyairvṛtaḥ koṭiśatapramāṇaiḥ /",
    "XXbst-108u:4073": " jitaṃ tvayaikena nirāyudhena namo 'stu tubhyaṃ balavartanāya // BuSto_79.5",
    "XXbst-108u:4074": " yena trilokīṃ pratipālituṃ tanmāyāsukajjājvalayan(?) prajātam /",
    "XXbst-108u:4075": " svabhāvato janmajarāntakāriṇe namo 'stu tubhyaṃ jagadekanātha //",
    "XXbst-108u:4076": " traidhātulokeṣu vikāsituṃ tāṃ saṃbodhicaryāmapavargasetum /",
    "XXbst-108u:4077": " tuṣitāyuto janma cakāra martye namo 'stu tubhyaṃ varabodhirāja //",
    "XXbst-108u:4078": " samyak pratijñāṃ pratikṛtya yena saṃpreṣyate mokṣapure janaughaḥ /",
    "XXbst-108u:4079": " tadarthamāyāsi ca martyaloke namo 'stu tubhyaṃ sumahatpratijña //",
    "XXbst-108u:4080": " yaścāṣṭakaṃ brahmakṛtaṃ supuṇyaṃ paṭhiṣyati śākyavarāgrataḥ sthaḥ /",
    "XXbst-108u:4081": " duḥkhaṃ mahāpāpabhayaṃ ca hitvā śrīśrīghane yāsyati pattane mudā //",
    "XXbst-108u:4082": " brahmaṇā kṛtaṃ śrīśākyasiṃhastotraṃ samāptam //",
    "XXbst-108u:4083": " Digital Sanskrit Buddhist Canon, Stotra section, text no. 80:",
    "XXbst-108u:4084": " Śākyasiṃhastotram chando 'mṛtoddhṛtam",
    "XXbst-108u:4085": " namāmi taṃ bhikṣugaṇairūpetaṃ tathāgatairvṛkṣatale niṣaṇṇam /",
    "XXbst-108u:4086": " anantarodīritalakṣmabhājau pādau yadīyāvupajātayastāḥ // BuSto_80.1 //",
    "XXbst-108u:4087": " śākyendravaṃśālalitāvataṃsamaṃśādhikābhaṃ kanakādhikābham /",
    "XXbst-108u:4088": " namāmi buddhaṃ hyupajātisiddhaṃ sarvārthasiddhākhyakumāravaryam //",
    "XXbst-108u:4089": " namāmi nityaṃ niravadyavṛttaṃ niraṃjanaṃ nirmaladeharūpam /",
    "XXbst-108u:4090": " niḥśeṣasattvoddharaṇaikacittaṃ candrānanaṃ śubhrapadāravindam //",
    "XXbst-108u:4091": " śauddhodaniṃ gautamipālanīyaṃ māyāsutaṃ mārajitaṃ mahāntam /",
    "XXbst-108u:4092": " maheśvarādyairmahanīyamūrtimameyamāhātmyamameyadharmam // BuSto_80.4 //",
    "XXbst-108u:4093": " bhavodadhestīrṇamanantapuṇyaṃ bhavādidevairabhivandyapādam /",
    "XXbst-108u:4094": " anantabhavyākṛtibhāvanīyaṃ taṃ naumi bhavyojjvalabhūṣitāṅgam // BuSto_80.5",
    "XXbst-108u:4095": " babhāṇa vaṃśasthaviro nṛpādhipo janān pratītyāhvayatātmajaṃ mama /",
    "XXbst-108u:4096": " kṛtāribhaṅgaṃ jinarājamīśvaraṃ gataṃ ṣaḍabdaṃ ca viyogabhāvayoḥ //",
    "XXbst-108u:4097": " bhajasva vaṃśasthaviraṃ munīśvaraṃ mahāvane vṛkṣatale śucisthale /",
    "XXbst-108u:4098": " jagaddhitaṃ yajjanana jarāntakaṃ jagajjananyā varadakṣapārśvajam //",
    "XXbst-108u:4099": " śākyendravaṃśodadhicandramudgataṃ śrīśākyasiṃhaṃ caturānanaiḥ stuvan /",
    "XXbst-108u:4100": " prāśiṣṭa brahmā caturānanaṃ svakaṃ caturguṇaṃ puṇyamavāptamityaho //",
    "XXbst-108u:4101": " daityendravaṃśāgnirasau janārdano dvābhyāṃ vidhāyāñjalimambujāsanam /",
    "XXbst-108u:4102": " doṣṇāmamaṃsaccaturaścaturbhujād dvaiguṇyamāptaṃ sukṛtaṃ mayeti //",
    "XXbst-108u:4103": " chando 'mṛtoddhṛtaṃ śrīśākyasiṃhastotraṃ samāptam //",
    "XXbst-108u:4104": " Digital Sanskrit Buddhist Canon, Stotra section, text no. 81:",
    "XXbst-108u:4105": " Śākyasiṃhastotram durgatipariśodhanoddhṛtam om namaḥ śākyasiṃhāya namaste śākyasiṃhāya dharmacakrapravartaka",
    "XXbst-108u:4106": " traidhātukaṃ jagatsarvaṃ śodhayet sarvadurgatim // BuSto_81.1 //",
    "XXbst-108u:4107": " namaste vajroṣṇīṣāya dharmadhātusvabhāvaka /",
    "XXbst-108u:4108": " sarvasattvahitārthāya ātmatattvapradeśaka // BuSto_81.2 //",
    "XXbst-108u:4109": " namaste ratnoṣṇīṣāya samantāttattvabhāvanaiḥ /",
    "XXbst-108u:4110": " traidhātukaṃ sthitaṃ sarvamabhiṣekapradāyaka // BuSto_81.3 //",
    "XXbst-108u:4111": " namaste padmoṣṇīṣāya svabhāvapratyabhāṣaka /",
    "XXbst-108u:4112": " āśvāsayanyaḥ sattveṣu dharmāmṛtaṃ pravartayet // BuSto_81.4 //",
    "XXbst-108u:4113": " namaste viśvoṣṇīṣāya svabhāvakṛtamanusthita /",
    "XXbst-108u:4114": " viśvakarmakaro hyeṣa sattvānāṃ duḥkhaśāntaye // BuSto_81.5 //",
    "XXbst-108u:4115": " namaste tejoṣṇīṣāya traidhātukamabhāṣaka /",
    "XXbst-108u:4116": " sarvasattva upāyeṣu sattvadṛṣṭaṃ kariṣyate // BuSto_81.6 //",
    "XXbst-108u:4117": " namaste dhvajoṣṇīṣāya cintāmaṇidhvajādhara /",
    "XXbst-108u:4118": " dānena sarvasattvānāṃ sarvāśāparipūraka // BuSto_81.7 //",
    "XXbst-108u:4119": " namaste tṛṣṇoṣṇīṣāya kleśopakleśachedana /",
    "XXbst-108u:4120": " caturmārabalaṃ bhagnaṃ sattvānāṃ bodhiprāptaye // BuSto_81.8 //",
    "XXbst-108u:4121": " namaste chatroṣṇīṣāya ātapatraṃ suśobhanam /",
    "XXbst-108u:4122": " traidhātuka jagatsarvaṃ dharmarājatvaprāpakam // BuSto_81.9 //",
    "XXbst-108u:4123": " lāsyā mālā tathā gītā nṛtyā devīcatuṣṭayam /",
    "XXbst-108u:4124": " puṣpā dhūpā ca dīpā ca gandhādevī namo 'stu te // BuSto_81.10 //",
    "XXbst-108u:4125": " dvāramadhyasthitā ye ca aṃkuśapāśaphoṭakāḥ /",
    "XXbst-108u:4126": " śraddhābhāvavinirjñātaṃ dvārapāla namo 'stu te // BuSto_81.11 //",
    "XXbst-108u:4127": " vedikādau sthitā ye ca catasro dvārapālikāḥ /",
    "XXbst-108u:4128": " muditādau daśa sthitvā bodhisattva namostu te // BuSto_81.12 //",
    "XXbst-108u:4129": " brahmendrarudracandrārkā lokapālāścaturdiśam /",
    "XXbst-108u:4130": " agnī rākṣasavāyuśca bhūtādhipate namostu te // BuSto_81.13 //",
    "XXbst-108u:4131": " anena stotrarājena saṃsthito maṇḍalāgrataḥ /",
    "XXbst-108u:4132": " vajraghaṇṭāgharo mantrī idaṃ stotramudāharet // BuSto_81.14 //",
    "XXbst-108u:4133": " durgatipariśodhanoddhṛtaṃ śrīśākyasiṃhastotraṃ samāptam //",
    "XXbst-108u:4134": " Digital Sanskrit Buddhist Canon, Stotra section, text no. 82:",
    "XXbst-108u:4135": " Śākyasiṃhastotram navagrahakṛtam praṇamāmi jinaṃ sugataṃ satataṃ tapanīyahiraṇyaśarīracchavim",
    "XXbst-108u:4136": " varacakravibhūṣitapāṇitalaṃ sasurāsuramānuṣapāpaharam // BuSto_82.1 //",
    "XXbst-108u:4137": " praṇamāmi munīndraguruṃ lalitaṃ satatākulanirjitamārabalam /",
    "XXbst-108u:4138": " daśapāramitāpratibodhakaraṃ caturrāryavibodhakaraṃ sukaram // BuSto_82.2",
    "XXbst-108u:4139": " praṇamāmi hitaṅkaradevanaraṃ sanarāmarapūjitadevavaram /",
    "XXbst-108u:4140": " amarādikaṣaḍgatihaityakaraṃ sajarājanimṛtyubhayādiharam // BuSto_82.3 //",
    "XXbst-108u:4141": " praṇamāmi sukhākarabodhibharaṃ svasukhaṃ pradadau karuṇāśayataḥ /",
    "XXbst-108u:4142": " paraduḥkhamasahya cakāra janurgatadoṣanirākulaśākyakule // BuSto_82.4 //",
    "XXbst-108u:4143": " praṇamāmi ca lokahitāya gṛhaṃ vijahau pitaraṃ ramaṇīsahitam /",
    "XXbst-108u:4144": " hayakaṇṭhakachandakadevavṛto mudito 'bhyagamat suvane vijane // BuSto_82.5",
    "XXbst-108u:4145": " praṇamāmi tapovanasubhramitaṃ pracakāra ca yastu maharṣigaṇān /",
    "XXbst-108u:4146": " caturāryakabrahmavihāraparān sugatasmaraṇaikatapovratikān // BuSto_82.6 //",
    "XXbst-108u:4147": " praṇamāmi mahādrumamūlavare sutṛṇāsanasaṃśritavajradharam /",
    "XXbst-108u:4148": " śatakoṭisumārabalāstraharaṃ śatasaṃkhyatathāgataputravṛtam // BuSto_82.7",
    "XXbst-108u:4149": " praṇamāmi ca mallikapañcaśatā vaṇijaḥ pratipālanameva kṛtāḥ /",
    "XXbst-108u:4150": " vaṇijārpitapañcasudhānayakaṃ śubhapāyasabhojanabhakṣakṛtam // BuSto_82.8",
    "XXbst-108u:4151": " praṇamāmi suvartitadharmavaraṃ mṛgadāvavane caturāsanake /",
    "XXbst-108u:4152": " vidhiśakrasurāsuralokavṛtaṃ suśarīramahojjvalasarvadiśam // BuSto_82.9 //",
    "XXbst-108u:4153": " gurunirmitakaṃ sugatastavakaṃ paṭhanaṃ kurute kila yo manujaḥ /",
    "XXbst-108u:4154": " graharogabhayaṃ nahi tasya sadā sa tu yāsyati mokṣapure supure //",
    "XXbst-108u:4155": " ādityādinavagrahakṛtaṃ śrīśākyasiṃhastotraṃ samāptam //",
    "XXbst-108u:4156": " Digital Sanskrit Buddhist Canon, Stotra section, text no. 83:",
    "XXbst-108u:4157": " Śākyasiṃhastotram śaṅkarakṛtam namāmi saugataṃ jinaṃ lasadvitānabhāsuraṃ sahasrasūryarociṣaṃ śaśāṅkakoṭinirmalam /",
    "XXbst-108u:4158": " saromakūpamaṇḍalād galatsusūkṣmatejasaṃ sahasranemicakritāṅaghripadmapāṇiśobhitam // BuSto_83.1",
    "XXbst-108u:4159": " bhajāmi lokanāyakaṃ saśokaroganāśakaṃ jarāvipadbhayāntakaṃ bhavārṇavapratārakam /",
    "XXbst-108u:4160": " prabuddhapaṅkajāsanaṃ vibuddhabodhikānanaṃ trilokalokabhāvanaṃ jagattrayaikapāvanam // BuSto_83.2",
    "XXbst-108u:4161": " namo 'stu pālabhuṃ jagaccakāra janma mānavaṃ viśuddhaśākyasāgare payonidhau śaśī yathā /",
    "XXbst-108u:4162": " kathāsudhāmayo 'dhunā vinodayiṣyate bhavān trijālamohatāmasaṃ vināśayiṣyase jvalan // BuSto_83.3",
    "XXbst-108u:4163": " sthitāya bodhimaṇḍape hitāya lokasaṃcayaṃ jitāya mārasainyakaṃ śritāya sattṛṇāsanam /",
    "XXbst-108u:4164": " sujātaśākyabhūpateryutāya pāramārthakai-",
    "XXbst-108u:4165": " rvṛtāya bodhisaṃvarairnamo 'stu dharmarāja te // BuSto_83.4 //",
    "XXbst-108u:4166": " bhajāmi bhavyabhāvukaṃ bhavasya bhāvabhedakaṃ subodhivaibhavodbhavaṃ subhādrikaṃ śubhāṃśikam",
    "XXbst-108u:4167": " bhavaughabhārabhedituṃ babhāra bodhibhārakaṃ subhadrabhānubhāsvaraṃ subhāvitaṃ śubhāvaham jinendramūlamaṇḍape lasadvitānavistṛte sahasrakalpapādape prapūrṇavatpraśobhite /",
    "XXbst-108u:4168": " hiraṇyaratnavedikākuśāsanasthitaṃ vibhuṃ namāmi śākyasaugataṃ tathāgataṃ varaṃ sadā // BuSto_83.6",
    "XXbst-108u:4169": " paṭhanti ye jināgrato vinirmitaṃ hareṇa tat supañcapañcacāmaraṃ trikālameva maṅgalam /",
    "XXbst-108u:4170": " sukīrtidharmasaṃyutaṃ lasanti sapta vṛddhayo vrajanti te sukhāvatīṃ sukhena satsukhāvatīm śaṅkarakṛtaṃ śrīśākyasiṃhastotraṃ samāptam //",
    "XXbst-108u:4171": " Digital Sanskrit Buddhist Canon, Stotra section, text no. 84:",
    "XXbst-108u:4172": " Śākyasiṃhastotram surapatikṛtam naubhi śrīśākyasiṃhaṃ sakalahitakaraṃ dharmarājaṃ maheśaṃ sarvajñaṃ jñānakāyaṃ trimalavirahitaṃ saugataṃ bodhirājam /",
    "XXbst-108u:4173": " dharmādhāraṃ munīndraṃ daśabalabalinaṃ śrīghanaṃ viśvarūpaṃ saṃbuddhaṃ lokanāthaṃ sakalabhayaharaṃ saṃsthitaṃ martyaloke // BuSto_84.1",
    "XXbst-108u:4174": " yastvaṃ dharmādhimeśaṃ(peśaḥ) sakalajinasutaiḥ saṃśritaḥ śvetaketu-",
    "XXbst-108u:4175": " rityākhyāṃ bodhihetustadanu ca tuṣitā cāgatā bodhirāja /",
    "XXbst-108u:4176": " maitreyaṃ sthāpayitvā pramuditamanasaṃ svāsane cābhiṣiñcya māyāgarbhe pavitre 'śucimalarahite ratnavyūhe niveśa // BuSto_84.2 //",
    "XXbst-108u:4177": " garbhe sthitvā 'pi yastvaṃ sakalahitakarīṃ dharmavyākhyāṃ karoṣi kāle mātuḥ sukakṣātsakalanijakaraiḥ kāśayat saṃprajātaḥ /",
    "XXbst-108u:4178": " lokācāraṃ ca kṛtvā vihitadaśavidhiṃ vai vivāhādi tattat tyaktvā sarvāṃśca rājyaṃ sakalajanahite nirgataṃ tvāṃ name 'ham //",
    "XXbst-108u:4179": " ūrṇākośācca yasya pratidinamasakṛt dakṣiṇāvartarociḥ prodyaddedīpyamānatribhuvanakuharadhvastamohāndhakāram",
    "XXbst-108u:4180": " catvāriṃśatsudantodgalitakaracayairbhāpayannārakīyān proddhṛtvā svargaloke suratarukalite sthāpitā yena vande // BuSto_84.4 //",
    "XXbst-108u:4181": " yatpāṇī cakracihnāvabhimataphaladau dānapāraṃgatatvo-",
    "XXbst-108u:4182": " dyatkāntā bhūmidevī svagaṇaparivṛtā bhedayitvā 'vaniṃ tām /",
    "XXbst-108u:4183": " sthitvāgre pūjayitvā namucimabhigataṃ bhartsayitvā dviṣantaṃ sākṣībhūtā nilīnā praṇamitaśirasā tvāṃ name 'haṃ jinendram // BuSto_84.5",
    "XXbst-108u:4184": " yasyodgrīvasya cāgre vidhiharamadhuhṛllokasaṃsthaiḥ pravīṇair draṣṭuṃ naivābhiśaktyā kimu manujapure vāsitairmādṛśaiśca /",
    "XXbst-108u:4185": " brahmāṇḍaṃ laṅghayitvā taraṇiśaśadharau dyauśca nakṣatralokaṃ ūrdhvaṃ lokottarākhye nijabhuvanavare bhāsitaṃ tvāṃ name 'ham //",
    "XXbst-108u:4186": " yadvaktraṃ paṅkajābhaṃ suradanavasanākarṇikākesarāḍhyaṃ brahmāṇḍaṃ jūmbhate 'smin bhuvanagaṇavṛttaṃ saṃśritaṃ karṇikāvat /",
    "XXbst-108u:4187": " dṛṣṭvā saṃmūrcchito 'bhūnnamuciranucaraistrāsi sarvajñanātha kṛtvā kecitprayātāḥ śaraṇamabhimataṃ śrīghanaṃ tvāṃ name 'ham //",
    "XXbst-108u:4188": " saṃkhyājñānapravīṇāstribhuvanasadane paṇḍitā ye vasanti taiḥ sarvairmīlayitvā yadi tava mahimā varṇyate kalpakālam /",
    "XXbst-108u:4189": " pāraṃ gantuṃ samarthā nahi nikhilaguṇakṣīrasindhoḥ kathañcid ekākī kiṃ samarthāstadapi mama mano bodhanārthaṃ name tvām // BuSto_84.8",
    "XXbst-108u:4190": " paṭhyante stotrametatsurapatiracitaṃ sragdharāvṛttasaṃjñaṃ śakrādyā lokapālāḥ pratipadanucarāḥ saṃkariṣyanti rakṣām /",
    "XXbst-108u:4191": " saukhyaṃ bhuktveha loke tadanu surapateḥ kalpavṛkṣābhikīrṇe sthitvā gacchanti cānte sugatasutamahīṃ sarvalaukaikagamyām // BuSto_84.9",
    "XXbst-108u:4192": " surapatikṛtaṃ śrīśākyasiṃhastotraṃ samāptam //",
    "XXbst-108u:4193": " Digital Sanskrit Buddhist Canon, Stotra section, text no. 85:",
    "XXbst-108u:4194": " Śākyasiṃhastotram viṣṇukṛtam om namaḥ sarvajñāya name śrīghana tvāṃ sadābhāvabhakto bhavāmbhodhisetuṃ lasanmokṣahetum /",
    "XXbst-108u:4195": " tridhātuṃ vidhātuṃ surakṣāṃ virakṣāṃ sudakṣaṃ sukakṣāṃ sujātaṃ sudāntam //",
    "XXbst-108u:4196": " name dānaśīlakṣamādhyānavīryaṃ mahajjñānapāraṃgataṃ saugatatvam /",
    "XXbst-108u:4197": " caturbrahmavaihāralokoddharantaṃ catuḥsatyadharmopadeśaṃ suveśam //",
    "XXbst-108u:4198": " name bodhirājaṃ sugamye virājaṃsuramye vane devarājādigamyam /",
    "XXbst-108u:4199": " caturthāsanasthaṃ hitārthaṃ diśantaṃ kṛtānekasusthaṃ jagadrakṣaṇastham //",
    "XXbst-108u:4200": " caturmāralokaṃ mahadvīryavantaṃ jayantaṃ hasantaṃ trijālaṃ ca kālam /",
    "XXbst-108u:4201": " kṣamānaddhadehaṃ name muktagehaṃ trilokyaikanāthaṃ tathā śākyanātham //",
    "XXbst-108u:4202": " name mārasainyaṃ jitaṃ yena sarvaṃ nirastreṇa sāhāyyamuktena nūnam /",
    "XXbst-108u:4203": " kṣamāvarma maitrīdhanurdhāriṇā ca jagatpālituṃ bodhivṛkṣasthitena //",
    "XXbst-108u:4204": " name śītavyañjairlasaddehagehaṃ jane snehavantaṃ vane gehavantam /",
    "XXbst-108u:4205": " yutaṃ dvādhikaistriṃśakairlakṣaṇākhyairmahādurlabhaṃ traibhave lokapūjyam",
    "XXbst-108u:4206": " name dharmameghāsthitaṃ supratiṣṭhaṃ kalau nāthahīne bhaveyaṃ sanāthaḥ /",
    "XXbst-108u:4207": " tathā pālituṃ svāṃ pratijñāṃ cakāra janiṃ śākyavaṃśe mahīpāvataṃse //",
    "XXbst-108u:4208": " name bhāgyato labhyate darśanaṃ te tathā bhāgyabhājo svayameti buddhiḥ /",
    "XXbst-108u:4209": " sthito dharmameghe kathaṃ darśanaṃ syād vihīnā na tatrābhigantuṃ praśaktāḥ",
    "XXbst-108u:4210": " idānīṃ bhavatpādapadmotthitena rajaḥpuñjakena trilokaṃ pavitram /",
    "XXbst-108u:4211": " tathāsmācchirāṃsi pavitrāṇi satyaṃ cariṣyāmi bodhiṃ bhavacchāsanena //",
    "XXbst-108u:4212": " bhujaṅgaprayātaṃ kṛtaṃ mādhavena paṭhed yo jinasyāgratastho hi nityam /",
    "XXbst-108u:4213": " sadā maṅgalaṃ tasya gehe sudehe prasannāśca rakṣāṃ kariṣyanti buddhāḥ //",
    "XXbst-108u:4214": " trijālaṃ ca chitvā sukhāni prabhuktvā tathā dānaśīlādipāraṃgatāśca /",
    "XXbst-108u:4215": " mahābodhilabdhā jagatpālakṣodaṃ gamiṣyanti cānte sukhāvatyupākhyām //",
    "XXbst-108u:4216": " śrīśākyasiṃhasya viṣṇukṛtaṃ bhujaṅgaprayātastotraṃ samāptam //",
    "XXbst-108u:4217": " Digital Sanskrit Buddhist Canon, Stotra section, text no. 86:",
    "XXbst-108u:4218": " Śākyasiṃhastotram yaśodharākṛtam eṣo hi bhavatastāto janmamṛtyujarāntakaḥ /",
    "XXbst-108u:4219": " sarvārthasiddhanāmneti śākyasiṃho 'dhunā suta // BuSto_86.1 //",
    "XXbst-108u:4220": " yasya chāyāmupāśritya divyātisundaro bhaveḥ /",
    "XXbst-108u:4221": " dvātriṃśallakṣaṇadharaṃ pitaraṃ darśayādhunā // BuSto_86.2 //",
    "XXbst-108u:4222": " caturaśītisāhasraṃ strīṇāṃ vihāya nirmadaḥ /",
    "XXbst-108u:4223": " tapovanamagād yo 'sau vandayainaṃ maharddhikam // BuSto_86.3 //",
    "XXbst-108u:4224": " saptaratnāni rājyaṃ ca mahaiśvaryapadaṃ varam /",
    "XXbst-108u:4225": " hitvā pravrajito yo 'sau taṃ darśaya jagadgurum // BuSto_86.4 //",
    "XXbst-108u:4226": " māyākhyāyāḥ pitāmahyā yo 'janaddakṣakukṣitaḥ /",
    "XXbst-108u:4227": " lumbinyāmudayāt sūrya iva taṃ pitaraṃ nama // BuSto_86.5 //",
    "XXbst-108u:4228": " abhayāyāḥ kuleśvaryā yena pādāmbuje natam /",
    "XXbst-108u:4229": " traidhātukādhipaṃ devaṃ pitaraṃ tvaṃ sadā nama // BuSto_86.6 //",
    "XXbst-108u:4230": " viśvāmitramupādhyāyaṃ yo 'yojayat susaṃvare /",
    "XXbst-108u:4231": " bālakrīḍābhiraktātmā tātamenaṃ sadā nama // BuSto_86.7 //",
    "XXbst-108u:4232": " jambūtarusamāsīnaṃ pañcarṣayo hatatviṣaḥ /",
    "XXbst-108u:4233": " nirmāninaḥ prābhajan yamenaṃ tātaṃ sadā nama // BuSto_86.8 //",
    "XXbst-108u:4234": " pitaraṃ bodhayitvā yo 'tyājayattu ṣaḍaṃśakam /",
    "XXbst-108u:4235": " dayākaraṃ jagadvandyaṃ janakaṃ praṇamātmaja // BuSto_86.9 //",
    "XXbst-108u:4236": " yo 'jayaddevadattādīn māninaḥ sarvavit sudhīḥ /",
    "XXbst-108u:4237": " sarvaphalādidaṃ vijñaṃ sudhiyaṃ janakaṃ bhaja // BuSto_86.10 //",
    "XXbst-108u:4238": " yātrāyāmāturaṃ jīrṇaṃ mṛtaṃ dṛṣṭivivarjitam /",
    "XXbst-108u:4239": " svayaṃ vijño 'pi papraccha sadā taṃ janakaṃ bhaja // BuSto_86.11 //",
    "XXbst-108u:4240": " kāmāgnirnāharadyasya cittaṃ pramadavāsinaḥ /",
    "XXbst-108u:4241": " nirañjanaṃ nirvikalpaṃ suta taṃ janakaṃ bhaja // BuSto_86.12 //",
    "XXbst-108u:4242": " kanakāśvaṃ samāruhya chandakena bahiryayau /",
    "XXbst-108u:4243": " deśānniśīthe tridaśaiḥ stūyamānaṃ mudā bhaja // BuSto_86.13 //",
    "XXbst-108u:4244": " hayaṃ nivartayāmāsa chandakaṃ ca tapovanāt /",
    "XXbst-108u:4245": " sukaṇṭhābharaṇaṃ dattvā bhaṇainaṃ vanacāriṇam // BuSto_86.14 //",
    "XXbst-108u:4246": " nairañjanāmupāsṛtya prākarod yastapovratam /",
    "XXbst-108u:4247": " jagaddhitārthaṃ ṣaḍvarṣamenaṃ bhaja tapaḥparam // BuSto_86.15 //",
    "XXbst-108u:4248": " bodhidrumasamāsīno jitvā māraṃ suduḥsaham /",
    "XXbst-108u:4249": " prālabhadbodhiratnaṃ yo darśayainaṃ tathāgatam // BuSto_86.16 //",
    "XXbst-108u:4250": " mṛgadāvasthitaḥ kāśyāṃ dharmacarkra pravartayan /",
    "XXbst-108u:4251": " brahmādibhirvṛto yo 'sau darśayainaṃ guruṃ suta // BuSto_86.17 //",
    "XXbst-108u:4252": " iti mātroditaṃ śrutvā rāhulaḥ so 'tivismitaḥ /",
    "XXbst-108u:4253": " praṇamya pitaraṃ paśyan mudamāpa smitānanaḥ // BuSto_86.18 //",
    "XXbst-108u:4254": " śrīśākyasiṃhastotraṃ yaśodharākṛtaṃ samāptam //",
    "XXbst-108u:4255": " Digital Sanskrit Buddhist Canon, Stotra section, text no. 87:",
    "XXbst-108u:4256": " Śāradāṣṭakastotram śaṅkhendukundahimasannibhacārudehāṃ haṃsasthitāṃ kamalapatrasurocanīyām",
    "XXbst-108u:4257": " divyāmbarābharaṇabhūṣitasaumyarūpāṃ śrīśāradāṃ bhagavatīṃ satataṃ namāmi // BuSto_87.1",
    "XXbst-108u:4258": " saṃsārasāgaramahodadhimagnasattvasantāriṇīṃ suranarārcitapādapadmām /",
    "XXbst-108u:4259": " hārārddhahāramaṇikuṇḍalamaṇḍitāṅgīṃ śrīśāradāṃ bhagavatīṃ satataṃ namāmi // BuSto_87.2",
    "XXbst-108u:4260": " yā bhāratīti kathitā jananī ca loke mohāndhakārabharabhagnakṛtāṃ janānām /",
    "XXbst-108u:4261": " saṃkīrtitā munibhirastasamastadoṣaiḥ śrīśāradāṃ bhagavatīṃ satataṃ namāmi",
    "XXbst-108u:4262": " vīṇānuvādanaratāṃ sphaṭikākṣamālāsaṃdhāriṇīṃ kanakapustakadhāriṇīṃ ca /",
    "XXbst-108u:4263": " ratnaiḥ śubhaiḥ surucirāṃ kṛtahastapadmāṃ śrīśāradāṃ bhagavatīṃ satataṃ namāmi // BuSto_87.4",
    "XXbst-108u:4264": " pūjyā sadaiva jananī parivandanīyā devyā gaṇā manasi saṃparimodanīyāḥ /",
    "XXbst-108u:4265": " jīvārthinaḥ phalabhṛto guṇavarṇanā ca śrīśāradāṃ bhagavatīṃ satataṃ namāmi // BuSto_87.5",
    "XXbst-108u:4266": " natvā bhajejjagati yo jananīṃ prasiddhāṃ kuryātsadā bhagavatī kilapañcasaukhyam /",
    "XXbst-108u:4267": " saundaryarūpaguṇavittasubhogabhājaṃ śrī śāradāṃ bhagavatīṃ satataṃ namāmi",
    "XXbst-108u:4268": " pūjopahāravalibhiḥ paripūjanīyā devyā gaṇādikamanojñasuvaktrapadmāḥ /",
    "XXbst-108u:4269": " yaiḥ pūjitā bhagavatī kila jāḍyahantrī śrīśāradāṃ bhagavatīṃ satataṃ namāmi // BuSto_87.7",
    "XXbst-108u:4270": " yasyāḥ prasādamavagamya sukhapradāyāstrailokyanāthauditārkasamaprabhaḥ syāt /",
    "XXbst-108u:4271": " dharmārthakāmaphaladāmatha mokṣadāṃ ca śrīśāradāṃ bhagavatīṃ satataṃ namāmi // BuSto_87.8",
    "XXbst-108u:4272": " śrīśāradāṣṭakastotraṃ samāptam //",
    "XXbst-108u:4273": " Digital Sanskrit Buddhist Canon, Stotra section, text no. 88:",
    "XXbst-108u:4274": " Sragdharāpañcakastotram vande 'haṃ tattvarūpaṃ tatavitatabhavaṃ bhavyahavyasvabhāvaṃ",
    "XXbst-108u:4275": " buddhānāmādibuddhaṃ kṛtavividhahitaṃ tejasāṃ sannidhānam /",
    "XXbst-108u:4276": " samyaksaṃbodhimūrti triguṇavilasitaṃ pañcajñānaikahetuṃ nairākāraṃ nirañjaṃ gaganavadaniśaṃ nirmalaṃ cittacaityam // BuSto_88.1 //",
    "XXbst-108u:4277": " jyotīrūpe tvadīye vinilayatapasā dānaśīlakṣamāsu vīryadhyānākhyaprajñodadhikṛtataraṇo māṇivṛnde sujātau /",
    "XXbst-108u:4278": " bodhiṃ prāpto 'smi cāsmin sakalapūravare cākaniṣṭhe mahimni vande tvāṃ viśvarūpaṃ sphaṭikamaṇirivopāttanānāprabhedam nānā vaidhyaṃ supūjyopakaraṇamaniśaṃ ḍhaukitaṃ sarvalokaiḥ kiṃ cāhaṃ ḍhaukayiṣye tvadanunayamanāstyaktarājyādidravyaḥ",
    "XXbst-108u:4279": " jātau jātau ca jātau kṛtasukṛtacayaṃ kāyavāṅmānasaistai-",
    "XXbst-108u:4280": " statsarvaṃ ḍhaukayiṣye nijatanusahitaṃ saṃgṛhāṇa subuddhe // BuSto_88.3 //",
    "XXbst-108u:4281": " ekaṃ yugmaṃ tṛtīyaṃ yugalayugamatho pañcamaṃ ṣaṣṭhasaṃjñaṃ saptāṣṭau vai navākhyaṃ daśamamatha tathaikādaśaṃ dvādaśākhyam /",
    "XXbst-108u:4282": " trāyodaśyaṃ caturdaśyamatha śarakamaṭhaṃ caikataḥ saṃprasūtam ānantyaṃ svaṃ tadaivaṃ jagadakhilamabhūt tvāṃ name caikarūpam //",
    "XXbst-108u:4283": " eko vairocanākhyastadaparajino buddha akṣobhyasaṃjñaḥ ratnādyaḥ saṃbhavo 'sau tritaya amṛtaruksaṃjñakasturyasaṃkhyaḥ",
    "XXbst-108u:4284": " pañcākhyo 'moghasiddhistadanu ca jagati khyātasaṃkhyādyasaṃkhyā",
    "XXbst-108u:4285": " devā daityāśca martyā bhavadavayavajāḥ sarvadā 'haṃ nato 'smi //",
    "XXbst-108u:4286": " śrīśākyasiṃhabuddhakṛtaṃ sragdharāpañcakaṃ samāptam //",
    "XXbst-108u:4287": " Digital Sanskrit Buddhist Canon, Stotra section, text no. 89:",
    "XXbst-108u:4288": " Suprabhātastotram śrīharṣadevabhūpativiracitam stutamapi surasaṅghaiḥ siddhagandharvayakṣair divi bhuvi suvicitraiḥ stotravāgbhiryatīśaiḥ /",
    "XXbst-108u:4289": " ahamapi kṛtaśaktirnaumi saṃbuddhamāryaṃ nabhasi garuḍayāte kiṃ na yānti dvirephāḥ // BuSto_89.1",
    "XXbst-108u:4290": " kṣapitaduritapakṣaḥ kṣīṇaniḥśeṣadoṣo dravitakanakavarṇaḥ phullapadmāyatākṣaḥ /",
    "XXbst-108u:4291": " surucirapariveṣaḥ suprabhāmaṇḍalaśrīḥ daśabala tava nityaṃ suprabhātaṃ prabhātam // BuSto_89.2",
    "XXbst-108u:4292": " madanabalavijetuḥ kāpathocchedakartus tribhuvanahitakartuḥ strīlatājālahartuḥ /",
    "XXbst-108u:4293": " samasukhaphaladāturbhetturajñānaśailaṃ daśabala tava nityaṃ suprabhātaṃ prabhātam // BuSto_89.3",
    "XXbst-108u:4294": " asurasuranarāṇāṃ yo 'grajanmāgradevaḥ",
    "XXbst-108u:4295": " sakalabhuvanadhātau lokasṛṣṭyaikaśabdaḥ /",
    "XXbst-108u:4296": " svapiti manujadhātā abjayoniḥ svayambhūr daśabala tava nityaṃ suprabhātaṃ prabhātam // BuSto_89.4",
    "XXbst-108u:4297": " udayagiritaṭastho vidrumacchedatāmras timiranikarahantā cakṣurekaṃ prajānām /",
    "XXbst-108u:4298": " ravirapi madalolaḥ sarvathā so 'pi supto daśabala tava nityaṃ suprabhātaṃ prabhātam // BuSto_89.5",
    "XXbst-108u:4299": " dviradadaśanapāṇḍuḥ śītaraśmiḥ śaśāṅkas tilaka iva rajanyāḥ sarvacūḍāmaṇiryaḥ /",
    "XXbst-108u:4300": " avigatamadarāgaḥ sarvathā so 'pi supto daśabala tava nityaṃ suprabhātaṃ prabhātam // BuSto_89.6",
    "XXbst-108u:4301": " prabalabhujacatuṣkaḥ ṣoḍaśārdhārdhavaktro japaniyamavidhijñaḥ sāmavedapravaktā /",
    "XXbst-108u:4302": " amalakamalayoniḥ so 'pi brahmā prasupto daśabala tava nityaṃ suprabhātaṃ prabhātam // BuSto_89.7",
    "XXbst-108u:4303": " himagiriśikharasthaḥ sarpayajñopavītī tripuradahanadakṣo vyāghracarmottarīyaḥ /",
    "XXbst-108u:4304": " saha girivaraputryā so 'pi suptastriśūlī daśabala tava nityaṃ suprabhātaṃ prabhātam // BuSto_89.8",
    "XXbst-108u:4305": " jvalitakuliśapāṇirdurjayo dānavānāṃ surapatirapi śacyā vibhrame mūḍhacetāḥ /",
    "XXbst-108u:4306": " aniśiniśiprasuptaḥ kāmapaṅke nimagno daśabala tava nityaṃ suprabhātaṃ prabhātam // BuSto_89.9",
    "XXbst-108u:4307": " kuvalayadalanīlaḥ puṇḍarīkāyatākṣaḥ suraripubalahantā viśvakṛdviśvarūpī /",
    "XXbst-108u:4308": " harirapi cirasupto garbhavāsairamukto daśabala tava nityaṃ suprabhātaṃ prabhātam // BuSto_89.10",
    "XXbst-108u:4309": " kapilajaṭakalāpo raktatāmrāruṇākṣaḥ paśupatiratikāle saṅgabhaṅgaikadakṣaḥ /",
    "XXbst-108u:4310": " smaraśaradalitāṅgaḥ so 'pi supto hutāśo daśabala tava nityaṃ suprabhātaṃ prabhātam // BuSto_89.11",
    "XXbst-108u:4311": " humaśaśikumudābho madyapānāruṇākṣo dṛḍhakaṭhinabhujāṅgo lāṅgalī śaktihastaḥ /",
    "XXbst-108u:4312": " bala iha śayito 'sau revatīkaṇṭhalagno daśabala tava nityaṃ suprabhātaṃ prabhātam // BuSto_89.12",
    "XXbst-108u:4313": " gajamukhadaśanaikaḥ sarvato vighnahantā vigalitamadavāriḥ ṣaṭpadākīrṇagaṇḍaḥ /",
    "XXbst-108u:4314": " gaṇapatirapi supto vāruṇīpānamatto daśabala tava nityaṃ suprabhātaṃ prabhātam // BuSto_89.13",
    "XXbst-108u:4315": " atasikusumanīlo yasya śaktiḥ karāgre navakamalavapuṣmān ṣaṇmukhaḥ krauñcahantā /",
    "XXbst-108u:4316": " trinayanatanayo 'sau nityasuptaḥ kumāro daśabala tava nityaṃ suprabhātaṃ prabhātam // BuSto_89.14",
    "XXbst-108u:4317": " aśanavasanahīnā bhāvyamānā virūpā alamakhilavighātaiḥ pretavaddagdhadehāḥ /",
    "XXbst-108u:4318": " ubhayagativihīnāste 'pi nagnāḥ prasuptā daśabala tava nityaṃ suprabhātaṃ prabhātam // BuSto_89.15",
    "XXbst-108u:4319": " ṛṣaya iha mahānto vatsabhṛgvaṅgirādyāḥ kratupulahavasiṣṭhā vyāsavālmīkigargāḥ /",
    "XXbst-108u:4320": " parayuvativilāsairmohitāste 'pi suptāḥ daśabala tava nityaṃ suprabhātaṃ prabhātam // BuSto_89.16",
    "XXbst-108u:4321": " yamavaruṇakuberā yakṣadaityoragendrāḥ divi bhuvi gagane vā lokapālāstathānye /",
    "XXbst-108u:4322": " yuvatimadakaṭākṣairvīṃkṣitāste 'pi suptā daśabala tava nityaṃ suprabhātaṃ prabhātam // BuSto_89.17",
    "XXbst-108u:4323": " bhavajalanidhimagnā mohajālāvṛtāṅgā manukapilakaṇādā bhrāmitā mūḍhacittāḥ /",
    "XXbst-108u:4324": " samasukhaparihīnā vāliśāste 'pi suptā daśabala tava nityaṃ suprabhātaṃ prabhātam // BuSto_89.18",
    "XXbst-108u:4325": " ajñānanidrarajanītamasi prasuptā tṛṣṇāviśālaśayane viṣayopadhāne /",
    "XXbst-108u:4326": " kāle śubhāśubhaphalaṃ parikīryamāṇe jāgarti yaḥ satatameva namo 'stu",
    "XXbst-108u:4327": " tasmai // BuSto_89.19 //",
    "XXbst-108u:4328": " tīrtheṣu gokulaśatāni pibanti toyaṃ tṛptiṃ vrajanti na ca tatkṣayamabhyupaiti /",
    "XXbst-108u:4329": " tadvanmune kaviśatairapi saṃstutasya na kṣīyate guṇanidhirguṇasāgarasya //",
    "XXbst-108u:4330": " suprabhātaṃ tavaikasya jñānonmīlitacakṣuṣaḥ /",
    "XXbst-108u:4331": " ajñānatimirāndhānāṃ nityamastamito raviḥ // BuSto_89.21 //",
    "XXbst-108u:4332": " punaḥ prabhātaṃ punarutthito raviḥ punaḥ śaśāṅkaḥ punareva śarvarī /",
    "XXbst-108u:4333": " mṛtyurjarā janma tathaiva he mune gatāgataṃ mūḍhajano na buddhyate //",
    "XXbst-108u:4334": " suprabhātaṃ sunakṣatraṃ śriyā pratyabhinanditam /",
    "XXbst-108u:4335": " buddhaṃ dharmaṃ ca saṅghaṃ va praṇamāmi dine dine // BuSto_89.23 //",
    "XXbst-108u:4336": " stutvā lokaguruṃ mahāmunivaraṃ saddharmapuṇyodgamaṃ nirdvandvaṃ hatarāgadveṣatimiraṃ śāntendriyaṃ nispṛham /",
    "XXbst-108u:4337": " yatpuṇyaṃ samupārjitaṃ khalu mayā tenaiva loko 'khilaṃ",
    "XXbst-108u:4338": " pratyūṣastutiharṣito daśabale śraddhāṃ parāṃ vindatām // BuSto_89.24 //",
    "XXbst-108u:4339": " śrīharṣadevabhūpativiracitaṃ daśabalasya suprabhātastotraṃ samāptam //",
    "XXbst-108u:4340": " Digital Sanskrit Buddhist Canon, Stotra section, text no. 90:",
    "XXbst-108u:4341": " Svayaṃbhūstavaḥ namaste viśvarūpāya jyotīrūpāya te namaḥ /",
    "XXbst-108u:4342": " namaḥ svayaṃbhave nityaṃ jagaduddhārahetave // BuSto_90.1 //",
    "XXbst-108u:4343": " tvaṃ buddhastvaṃ ca dharmo daśabalatanayastvaṃ tathā bodhisattva-",
    "XXbst-108u:4344": " stvaṃ bhikṣuḥ śrāvakastvaṃ kuliśavaradharastvaṃ tathā dharmadhātuḥ /",
    "XXbst-108u:4345": " tvaṃ brahmā tvaṃ ca viṣṇuḥ pramathagaṇapatistvaṃ mahendro yamastvaṃ tvaṃ pāśī tvaṃ dhaneśastvamanalapavanau nairṛtastvaṃ maheśaḥ // BuSto_90.2",
    "XXbst-108u:4346": " bhūtāḥ pretāścatiryak tvamamaramaditimārnavāstvaṃ vayaṃ ca cāturyonistvameva triguṇavaratanuḥ pañcajñānaikamūrtiḥ /",
    "XXbst-108u:4347": " varṇāstvaṃ kālamāsā dinamapi rajanī pañcabhūtāstvameva annaṃ ratnaṃ ca sarvaṃ matirati mahatī naḥ sadā tvāṃ natāḥ smaḥ //",
    "XXbst-108u:4348": " pañcajñānena buddhān sṛjasi svayamatho bodhisattvāṃśca pañca-",
    "XXbst-108u:4349": " bhūtānetān guṇāṃstrīnajaharigiriśān sthāvarāñjaṅgamāṃśca /",
    "XXbst-108u:4350": " sarveṣāṃ cetasi stho naṭayasi sakalaṃ sarvato rakṣako 'si",
    "XXbst-108u:4351": " tvaṃ bījaṃ cāṅkurastvaṃ phalamapi viṭapī sarvadā tvāṃ natāḥ smaḥ //",
    "XXbst-108u:4352": " śreṣṭhaṃ kṣatraṃ tvamasmin prabhavasi bhagavān sarvataḥ sarvadevān grāmāṃstīrthāni deśān nṛpasahitanarān naigamāṃścāpi sarvān /",
    "XXbst-108u:4353": " dvīpeṣvanyeṣvapi tvaṃ vibhajasi sakalaṃ jyotiṣāṃ saṃvibhāgam bījībhūtaikadīpo 'syakhilamapi jagadvayāpakastvāṃ natāḥ smaḥ // BuSto_90.5",
    "XXbst-108u:4354": " jyotistvadīyaṃ parito visāri sitāruṇaśyāmakapītaraktaṃ dṛṣṭaṃ tataḥ sarvamidaṃ bhavantaṃ manyāmahe tvāṃ praṇatāḥ sma nityam //",
    "XXbst-108u:4355": " nutiṃ mahārājakṛtāṃ ye paṭhiṣyanti mānavāḥ /",
    "XXbst-108u:4356": " cakravartipadaṃ prāpya te hi muktimavāpnuyuḥ // BuSto_90.7 //",
    "XXbst-108u:4357": " śrīcāturmahārājakṛtaṃ svayaṃbhūstavaṃ samāptam //",
    "XXbst-108u:4358": " Digital Sanskrit Buddhist Canon, Stotra section, text no. 91:",
    "XXbst-108u:4359": " Svayambhūstotram jagatkṛte svayaṃbhuvamanādilīnamavyayam /",
    "XXbst-108u:4360": " tanorvipajjarātmakṛtsvayaṃbhuvaṃ namāmyaham // BuSto_91.1 //",
    "XXbst-108u:4361": " sahasrapatrapaṅkajaṃ lasatsukarṇikodbhavam /",
    "XXbst-108u:4362": " samastakāmanāpradaṃ svayaṃbhuvaṃ namāmyaham // BuSto_91.2 //",
    "XXbst-108u:4363": " sahasrabhānurañjanaṃ niyutacandranandanam /",
    "XXbst-108u:4364": " surādilokavandanaṃ svayaṃbhuvaṃ namāmyaham // BuSto_91.3 //",
    "XXbst-108u:4365": " tvameva rājase guṇairbhuvi sthito virājase /",
    "XXbst-108u:4366": " tridhātuka vibhāvase svayaṃbhuvaṃ namāmyaham // BuSto_91.4 //",
    "XXbst-108u:4367": " ayaṃ ka ityayaṃ hṛdā mīmāṃsituṃ na śaktavān /",
    "XXbst-108u:4368": " praghāsamātramīkṣitaḥ svayaṃbhuvaṃ namāmyaham // BuSto_91.5 //",
    "XXbst-108u:4369": " paṭhanti ye narā mudā svayaṃbhuvaḥ stutiṃ sadā /",
    "XXbst-108u:4370": " trivargasiddhimāpya te labhanti muktimeva tām // BuSto_91.6 //",
    "XXbst-108u:4371": " śrībṛhatsvayaṃbhūpurāṇoddhṛtaṃ śikhinirmitaṃ svayambhūstotraṃ samāptam //",
    "XXbst-108u:4372": " Digital Sanskrit Buddhist Canon, Stotra section, text no. 92:",
    "XXbst-108u:4373": " Vāgīśvaravarṇanāstotram brahmādidevamanujāsurapūjitāṅgaṃ jñānādisarvanilayaṃ guṇarājavantam",
    "XXbst-108u:4374": " jñānādhipaṃ guṇamayaṃ guṇavṛddhimantaṃ vāgīśvaraṃ suraguruṃ satataṃ namāmi",
    "XXbst-108u:4375": " vedādiśāstraracanākhilamantravijñaṃ stotraiḥ kathādibhiraśeṣasugītaśabdam",
    "XXbst-108u:4376": " yaṃ kīryayanti munayo naravāṇyabhijñaṃ vāgīśvaraṃ suraguruṃ satataṃ namāmi // BuSto_92.2",
    "XXbst-108u:4377": " jñānapradhānakaśarīramacintyabuddhiṃ vācaspatiṃ divi bhuvi stutakīrtidaṃ tam /",
    "XXbst-108u:4378": " jñāneśvaraṃ tribhuvaneśacarācaraṃ taṃ vāgīśvaraṃ suraguruṃ satataṃ namāmi",
    "XXbst-108u:4379": " ratnādiśilpaparikalpanapūrṇajñeyaṃ citraṃ vicitritaguṇaṃ janamānanīyam /",
    "XXbst-108u:4380": " sarvajñakārakadharād hṛdi brahmapuñjaṃ vāgīśvaraṃ suraguruṃ satataṃ namāmi",
    "XXbst-108u:4381": " caryāvidhau ratipatiṃ sthiradhairyabodhiṃ dhyānādhipaṃ vividhinā sukharañjanīyam /",
    "XXbst-108u:4382": " vidyāpratiṣṭhitaguruṃ bhuvanetipūrṇaṃ vāgīśvaraṃ suraguruṃ satataṃ namāmi",
    "XXbst-108u:4383": " vāṇīpatiṃ bhujacatuṣṭayabāṇacāpaṃ pustaṃ kṛpāṇamaniśaṃ kramaśo dadhānam /",
    "XXbst-108u:4384": " sarveṣṭadaṃ jagati yaccaṇāravindaṃ vāgīśvaraṃ suraguruṃ satataṃ namāmi //",
    "XXbst-108u:4385": " śrīvāgīśvaravarṇanāstotraṃ samāptam //",
    "XXbst-108u:4386": " Digital Sanskrit Buddhist Canon, Stotra section, text no. 93:",
    "XXbst-108u:4387": " Vāgvāṇīstotram sarasvatīṃ namasyāmi cetanāṃ hṛdi saṃsthitām /",
    "XXbst-108u:4388": " kaṇṭhasthāṃ padmayoniṃ ca hrīṃkārasupriyāṃ sadā // BuSto_93.1 //",
    "XXbst-108u:4389": " matidāṃ varadāṃ caiva sarvakāmapradāyinīm /",
    "XXbst-108u:4390": " keśavasya priyāṃ devīṃ vīṇāhastāṃ varapradām // BuSto_93.2 //",
    "XXbst-108u:4391": " aiṃ hrīṃ mantrapriyāṃ caiva kumatidhvaṃsakāriṇīm /",
    "XXbst-108u:4392": " svaprakāśāṃ nirālambāmajñānatimirāpahām // BuSto_93.3 //",
    "XXbst-108u:4393": " mokṣapradāṃ sunityāṃ suvaradāṃ śodhanapriyām /",
    "XXbst-108u:4394": " ādityamaṇḍale līnāṃ praṇamāmi jinapriyām // BuSto_93.4 //",
    "XXbst-108u:4395": " jñānākārāṃ jagaddīpāṃ bhaktapāśavināśinīm /",
    "XXbst-108u:4396": " iti samyak stutā devī vāgīśena mahātmanā // BuSto_93.5 //",
    "XXbst-108u:4397": " ātmānaṃ darśayāmāsa śaradindusamaprabhā /",
    "XXbst-108u:4398": " sarasvatyuvāca varaṃ vṛṇīṣva bhadanta yatte manasi vartate // BuSto_93.6",
    "XXbst-108u:4399": " bṛhaspatiruvāca prasannā yadi me devī divyaṃ jñānaṃ pradīyatām /",
    "XXbst-108u:4400": " sarasvatyuvāca stotreṇānena ye bhaktyā māṃ stuvanti sadā narāḥ //",
    "XXbst-108u:4401": " labhante paramaṃ jñānaṃ mama tulyaparākramam /",
    "XXbst-108u:4402": " kavitvaṃ matprasādena tathā ca vipulaṃ yaśaḥ // BuSto_93.8 //",
    "XXbst-108u:4403": " trisandhyaṃ prayato bhūtvā yaḥ stotraṃ paṭhate naraḥ /",
    "XXbst-108u:4404": " tasya kaṇṭhe sadā vāsaṃ kariṣyāmi na saṃśayaḥ // BuSto_93.9 //",
    "XXbst-108u:4405": " om aiṃ vāgvādini mama jihvāyāṃ eeṃ hrīṃ mantrasarasvati svāhā /",
    "XXbst-108u:4406": " bṛhaspatikṛtaṃ śrīvāgvāṇīstotraṃ samāptam //",
    "XXbst-108u:4407": " Digital Sanskrit Buddhist Canon, Stotra section, text no. 94:",
    "XXbst-108u:4408": " Vajradevīstotram ācāryanāgārjunaviracitam om namaḥ śrīyoginīdevyai ḍākī yā sarvabuddhā sakalabhayaharā vyāpinī viśvamātā ekāsyā raktavarṇā trinayanamuditā khecarī śreṣṭhaśobhā /",
    "XXbst-108u:4409": " prajvālī divyadehā gagaṇakṛtapadā dvibhujā muktakeśā khaṭvāṅgaṃ vāmapāṇau dahinakaratikādhāriṇī svargarupā // BuSto_94.1 //",
    "XXbst-108u:4410": " nagnāṅgā grīvamālyā naraśirasahitā bhūṣaṇaṃ pañcamudrā sattvānāṃ mārgamokṣā 'nuttaravaradā jñānasiddhipradātā (trī) /",
    "XXbst-108u:4411": " śrīdevī prāṇirakṣākṛtajagatahitā yoginī vajradīpti-",
    "XXbst-108u:4412": " stvatpādau padmarūpau praṇamitaśirasā naumi vidyādharīśe // BuSto_94.2 //",
    "XXbst-108u:4413": " bhagavatī mahādevī bhavatyāḥ śaraṇaṃ vajre /",
    "XXbst-108u:4414": " vande pādāmbuje nityaṃ bhajāmi tvāṃ prasīda me // BuSto_94.3 //",
    "XXbst-108u:4415": " jananī sarvabuddhānāṃ tvameva bodhidāyinī /",
    "XXbst-108u:4416": " sarveṣāṃ bodhisattvānāṃ mātā hitānupālinī // BuSto_94.4 //",
    "XXbst-108u:4417": " sarvahitārthasaṃbhartrī sarvapāpaviśodhinī /",
    "XXbst-108u:4418": " duṣṭamāragaṇān kṣobhya mahānandasukhapradā // BuSto_94.5 //",
    "XXbst-108u:4419": " saddharmasādhanotsāhe balavīryaguṇapradā /",
    "XXbst-108u:4420": " niḥkleśastimitadhyānasamādhisukhadāyinī // BuSto_94.6 //",
    "XXbst-108u:4421": " prajñāguṇamahāratnaśrīsamṛddhipradāyinī /",
    "XXbst-108u:4422": " bhagavatyāḥ padāmbhoje śaraṇastho bhajāmyaham // BuSto_94.7 //",
    "XXbst-108u:4423": " namāmi vajravārāhīṃ sarvapāpapramocanīm /",
    "XXbst-108u:4424": " māravidhvaṃsinīṃ devīṃ buddhatvaphaladāyinīm // BuSto_94.8 //",
    "XXbst-108u:4425": " naumi śrīvajravārāhīṃ mantramūrtiṃ jineśvarīm /",
    "XXbst-108u:4426": " atyantavaradāṃ devīṃ ṛddhisiddhivarapradām // BuSto_94.9 //",
    "XXbst-108u:4427": " vairocanakulodbhūtāṃ muktakeśīṃ trilocanām /",
    "XXbst-108u:4428": " sandhyāsindūravarṇābhāṃ vande tvāṃ kuliśeśvarīm // BuSto_94.10 //",
    "XXbst-108u:4429": " pañcamudraśiraḥśobhāṃ skandhe khaṭvāṅgadhāriṇīm /",
    "XXbst-108u:4430": " kare vajrakaroṭasthāṃ vande vajravilāsinīm // BuSto_94.11 //",
    "XXbst-108u:4431": " mudrāpañcadharāṃ dehe muṇḍamālāvibhūṣitām /",
    "XXbst-108u:4432": " līlāhāsyamukhāmbhojāṃ vande trailokyasundarīm // BuSto_94.12 //",
    "XXbst-108u:4433": " bhairavādyāṃ trimukhīṃ ca vikrāntikaṇṭhacarcikām /",
    "XXbst-108u:4434": " vidveṣaghanaghorāṃ ca vande bhīmabhayaṅkarīm // BuSto_94.13 //",
    "XXbst-108u:4435": " rāgavirāgayormadhye bhāvābhāvavikhaṇḍitām /",
    "XXbst-108u:4436": " samudbhūtāṃ sadā devīṃ vande tāṃ jñānaḍākinīm // BuSto_94.14 //",
    "XXbst-108u:4437": " pañcāmṛtasurāpānapañcaśālisubhojinīm /",
    "XXbst-108u:4438": " gītavādyaratāṃ nityaṃ vande tvāṃ suravanditām // BuSto_94.15 //",
    "XXbst-108u:4439": " sadaiva sahajānandāṃ nityabhūtāṃ sarvālayām /",
    "XXbst-108u:4440": " raṇaccaraṇanūpuryāṃ vande nṛtyaparāyaṇām // BuSto_94.16 //",
    "XXbst-108u:4441": " tvāṃ devīṃ siddhidātrīṃ ca yogācārasadāratām /",
    "XXbst-108u:4442": " buddhanirvāṇadātrīṃ tvāṃ vande buddhasya mātaram // BuSto_94.17 //",
    "XXbst-108u:4443": " raktāṅgīṃ vajravārāhīṃ divyarūpasvarūpiṇīm /",
    "XXbst-108u:4444": " krāntimūrtidayādevīṃ namāmi vajrayoginīm // BuSto_94.18 //",
    "XXbst-108u:4445": " bandhūkapuṣpasaṅkāśāṃ śāntarūpāṃ jineśvarīm /",
    "XXbst-108u:4446": " ṛddhisiddhipradāṃ devīṃ namāmi vajrayoginīm // BuSto_94.19 //",
    "XXbst-108u:4447": " dvādaśavarṣasampannāṃ navanṛtyasvarūpiṇīm /",
    "XXbst-108u:4448": " trailokyavyāpinīṃ devīṃ namāmi vajrayoginīm // BuSto_94.20 //",
    "XXbst-108u:4449": " śrīnāgārjunapādācāryaviracitaṃ vajradevīstotraṃ samāptam //",
    "XXbst-108u:4450": " Digital Sanskrit Buddhist Canon, Stotra section, text no. 95:",
    "XXbst-108u:4451": " Vajramahākālastotram ācāryanāgārjunakṛtam hāṃ hāṃ hāṃkāranādaiḥ kilikilitaravaiḥ bhūtavetālavṛndair hu huṃkāraiḥ samantānnarapiśitamukhai raktamālākulāṅgaiḥ /",
    "XXbst-108u:4452": " khaṭvāṅgaskannapāṇirnarakarakadharaḥ kāmarūpī virūpī piṅgākṣaḥ piṅgakeśaḥ śavagaṇanalakaḥ kṣetrapālo 'vatādvaḥ // BuSto_95.1 //",
    "XXbst-108u:4453": " pheṃ pheṃ pheṃkāranādaiḥ pratijanitabṛhadvahnigarbhāṅgavaktre mālāṃ kaṇṭhe nidhāya prakaṭabhayavapurbhūṣitāṅgopaśobhaḥ",
    "XXbst-108u:4454": " īṣadraktādharoṣṭho 'sṛkasakalavṛtāmālinā muktapāṇiḥ klīṃ ḍāṃ klīṃ ḍāṃ ninādairvaradahanabhuvi kṣetrapaḥ pātu yuṣmān //",
    "XXbst-108u:4455": " kṣaṃ kṣaṃ kṣaṃ kṣāntimūrtiḥ kalakalakalakṛt kṣāntivṛddhiṃ prakurvan /",
    "XXbst-108u:4456": " krāntākrāntaikaviśvaḥ kahakahakathano nīlajīmūtavarṇaḥ /",
    "XXbst-108u:4457": " hrīṃ śrīṃ klīṃ mantradehaḥ paca paca dahanairjātamantraḥ samantād vighnānutsāryamāṇaḥ śamayatu niyataṃ śātravān kṣetrapālaḥ // BuSto_95.3 //",
    "XXbst-108u:4458": " hā hā hā hāṭṭahāsairatiśayabhayakṛt sarvadā 'satpaśūnāṃ",
    "XXbst-108u:4459": " pāpānām, vighnahantā pratidivasamasau prāptasaṃbodhilābhaḥ /",
    "XXbst-108u:4460": " huṃ phaṭ huṃphaṭaninādaistribhuvanakuharaṃ pūrayan pūrṇaśaktiḥ pāyācchrīkṣetrapālaḥ kapilatarajaṭājūṭakleśāṅgabhāraḥ khaṃ khaṃ khaṃ khaṅgapāṇirlalalalalalito rūpato raktapāṇiḥ raṃ raṃ raṃ raktanetro ru ru rudhirakaraścarcitaścaṇḍavegaḥ",
    "XXbst-108u:4461": " kruṃ kruṃ kruṃ krodhadṛṣṭiḥ kuha kuha kuṭilaḥ kuñcitāśeṣaduṣṭaḥ ḍaṃ ḍaṃ ḍaṃ ḍāmarāṅgo ḍamarukasahito rakṣatāt kṣetrapālaḥ // BuSto_95.5 //",
    "XXbst-108u:4462": " yaṃ yaṃ yaṃ yāti viśvaṃ yamaniyamayuto yāmino 'yāmino vā vaṃ vaṃ vaṃ vātavego jhaṭiti karakadhṛt prāptalokopacāraḥ /",
    "XXbst-108u:4463": " bhrūṃ bhrūṃ bhrūṃ bhīṣaṇāṅgo bhṛkuṭikṛtabhayo muktivān sādhakānāṃ kṣaṃ kṣaṃ kṣaṃ kṣemakārī kṣapayatu duritaṃ rakṣatāt kṣetrapālaḥ //",
    "XXbst-108u:4464": " klāṃ klāṃ klāṃ krāntimūrtistribhuvanamaniśaṃ kledayan sarvadā yaḥ paṃ paṃ paṃ pāśahastaḥ paraśudhṛtakaraḥ pālayan pālanīyān /",
    "XXbst-108u:4465": " mudrāṇāṃ mantramūrtistvamabhimataphalado mantriṇāṃ mantratulyaḥ kṣetrāṇāṃ pālako 'sau sakalajitatanuḥ pātu yuṣmāṃścirāyuḥ // BuSto_95.7 //",
    "XXbst-108u:4466": " klīṃ klīṃ klīṃ kṛttivāsā kṛtaripuniyamaḥ kleśitānāṃ sadeśaḥ kaṃ kaṃ kaṃ kapālamālī kalikaluṣaharaḥ kālavṛndābhakāyaḥ /",
    "XXbst-108u:4467": " caṃ caṃ caṃ caṇḍavegaḥ pracaritasamayāḥ kālabhūtaikalokaḥ saṃ saṃ saṃ saṃyatātmā samayaśubhaphalaṃ lakṣyatāṃ pātu yuṣmān //",
    "XXbst-108u:4468": " mantrāṇāṃ manrakāyo niyatayamadyutiḥ satpathe śūddhatīre ācāryaḥ sādhako vā japati ca niyataṃ puṇyavān jāyate 'sau /",
    "XXbst-108u:4469": " āyuḥ śrīḥ kīrtilakṣmīrdhṛtibalamatulaṃ śāntipuṣṭī prabhā ca sarvajñatvaṃ ca nityaṃ dinaniśamatulaṃ naśyate vighnajātam // BuSto_95.9",
    "XXbst-108u:4470": " śrīvajramahākālastotraṃ samāptam //",
    "XXbst-108u:4471": " Digital Sanskrit Buddhist Canon, Stotra section, text no. 96:",
    "XXbst-108u:4472": " Vajrapāṇināmāṣṭottaraśatastotram vajrasattva mahāsattva mahāyāna mahātmaka /",
    "XXbst-108u:4473": " mahāprabha mahāśuddha mahānātha namo 'stu te // BuSto_96.1 //",
    "XXbst-108u:4474": " vajrarāja mahāvajra vajra sarvatathāgata /",
    "XXbst-108u:4475": " mahāsattva mahāvīrya mahopāya namo 'stu te // BuSto_96.2 //",
    "XXbst-108u:4476": " vajrarāga mahāśuddha sarvasaukhya mahāsukha /",
    "XXbst-108u:4477": " sukhāgryānādinidhana mahākāma namo 'stu te // BuSto_96.3 //",
    "XXbst-108u:4478": " vajrasādhu mahātuṣṭi sādhukāra praharṣaka /",
    "XXbst-108u:4479": " mahāharṣa mahāmoda suprāmodya namo 'stu te // BuSto_96.4 //",
    "XXbst-108u:4480": " vajraratna mahārāja svābhiṣeka mahāmate /",
    "XXbst-108u:4481": " sarvaratna mahāśobhavibhūṣaṇa namo 'stu te // BuSto_96.5 //",
    "XXbst-108u:4482": " vajrateja mahāteja vajraprabha mahādyute /",
    "XXbst-108u:4483": " jinaprabha mahājvāla buddhaprabha namo 'stu te // BuSto_96.6 //",
    "XXbst-108u:4484": " vajraketu mahāketu mahādhvaja dhanaprada /",
    "XXbst-108u:4485": " ākāśaketo mahāyaṣṭi tyāgadhvaja namo 'stu te // BuSto_96.7 //",
    "XXbst-108u:4486": " vajrahāsa mahāhāsa mahāprītipramodana /",
    "XXbst-108u:4487": " prītivega ratiprīte dharmaprīte namo 'stu te // BuSto_96.8 //",
    "XXbst-108u:4488": " vajradharma mahādharma sarvadharmasuśodhaka /",
    "XXbst-108u:4489": " buddhadharma sudharmāgrya rāgadharma namo 'stu te // BuSto_96.9 //",
    "XXbst-108u:4490": " vajratīkṣṇa mahākośa prajñājñāna mahāmate /",
    "XXbst-108u:4491": " pāpacchedamahākhaḍga buddhaśastra namo 'stu te // BuSto_96.10 //",
    "XXbst-108u:4492": " vajrahetu mahācakra buddhacakra mahānidhe /",
    "XXbst-108u:4493": " sarvamaṇḍaladharmāgra dharmacakra namo 'stu te // BuSto_96.11 //",
    "XXbst-108u:4494": " vajrabhāṣa mahābhāṣa niṣprapañca mahākṣara /",
    "XXbst-108u:4495": " anakṣara mahājāpa buddhavāca namo 'stu te // BuSto_96.12 //",
    "XXbst-108u:4496": " vajrakarma sukarmāgrya mahākarma sukarmakṛt /",
    "XXbst-108u:4497": " guhyapūja mahāpūja buddhapūja namo 'stu te // BuSto_96.13 //",
    "XXbst-108u:4498": " vajrarakṣa mahāvarma kavacāgrya mahādṛḍha /",
    "XXbst-108u:4499": " mahārakṣa mahāsāra buddhavīrya namo 'stu te // BuSto_96.14 //",
    "XXbst-108u:4500": " vajrayakṣa mahākrodha sarvaduṣṭabhayānaka /",
    "XXbst-108u:4501": " sarvabuddhamahopāya agrayakṣa namo 'stu te // BuSto_96.15 //",
    "XXbst-108u:4502": " mahāsandhi mahāmudra mahāsamayabandhaka /",
    "XXbst-108u:4503": " mahāmuṣṭe samudrāgrya vajramuṣṭe namo 'stu te // BuSto_96.16 //",
    "XXbst-108u:4504": " vandyo mānyaśca pūjyaśca satkartavyastathāgataiḥ /",
    "XXbst-108u:4505": " yasmādanādinidhanaṃ bodhicittaṃ tvamucyase // BuSto_96.17 //",
    "XXbst-108u:4506": " tvāmāsādya jināḥ sarve bodhisattvāśca śauriṇaḥ /",
    "XXbst-108u:4507": " saṃbhūtāḥ saṃbhaviṣyanti buddhabodhyagrahetavaḥ // BuSto_96.18 //",
    "XXbst-108u:4508": " namaste vajrasattvāya vajraratnāya te namaḥ /",
    "XXbst-108u:4509": " namaste vajradharmāya namaste vajrakarmaṇe // BuSto_96.19 //",
    "XXbst-108u:4510": " tvāmabhiṣṭutya nāmāgraiḥ praṇamya ca subhāvataḥ /",
    "XXbst-108u:4511": " yatpuṇyaṃ tena sarvo hi buddhabodhimavāpnuyāt // BuSto_96.20 //",
    "XXbst-108u:4512": " idamuccārayetsamyag nāmāṣṭaśatamuttamam /",
    "XXbst-108u:4513": " sakṛdvāraṃ subhaktisthaḥ sarvabuddhatvamāpnuyāt // BuSto_96.21 //",
    "XXbst-108u:4514": " śrīvajrapāṇināmāṣṭottaraśatastotraṃ samāptam //",
    "XXbst-108u:4515": " Digital Sanskrit Buddhist Canon, Stotra section, text no. 97:",
    "XXbst-108u:4516": " Vajrasattvastotram vande śrī vajrasattvaṃ bhuvanavaraguruṃ sarvabuddhaṃ bhavantaṃ nānārūpaṃ jinendraṃ timirabhayaharaṃ nirmitaṃ meruśāntam /",
    "XXbst-108u:4517": " dharmādhāraṃ munīnāṃ jinaguṇaśubhadaṃ maṇḍalaṃ vajradhātuṃ sarvānandaikarūpaṃ paramasukhamayaṃ dehināṃ mokṣahetum // BuSto_97.1 //",
    "XXbst-108u:4518": " ajñānagāḍhatimirārṇavamagnasattvamohāndhakāratamavāraṇacandraraśmiḥ /",
    "XXbst-108u:4519": " jñānaṃ prakāśya paripūritavīryadhyānaṃ śrīvajrasattvamasamaṃ śirasā namāmi",
    "XXbst-108u:4520": " yasmin surāsurasurendranarendravṛndāstvatpādapadmapatitā bhramarāḥ śirobhiḥ /",
    "XXbst-108u:4521": " tatsiddhisādhanapayodhimahānidhānaṃ śrīlokanāthacaraṇaṃ śaraṇaṃ prayāmi //",
    "XXbst-108u:4522": " buddhaṃ trailokyanāthaṃ suravaranamitaṃ pārasaṃsāratīrṇaṃ dhīraṃ gāmbhīryavantaṃ sakalaguṇanidhiṃ dharmarājābhiṣiktam /",
    "XXbst-108u:4523": " tṛṣṇāmohāndhakāraṃ kalikaluṣaharaṃ kāmalobhādavantaṃ taṃ vande śākyasiṃhaṃ praṇamitaśirasā sarvakālaṃ namāmi // BuSto_97.4 //",
    "XXbst-108u:4524": " hrīṃkārasaṃbhavaṃ nāthaṃ karuṇāsnigdhamānasam /",
    "XXbst-108u:4525": " amoghapāśanāmānaṃ lokanāthaṃ namāmyaham // BuSto_97.5 //",
    "XXbst-108u:4526": " māmakī locanā tārā padminī jinadhātave /",
    "XXbst-108u:4527": " sarvabuddhālayaṃ caityaṃ dharmadhātuṃ namāmi tam // BuSto_97.6 //",
    "XXbst-108u:4528": " namastāre ture vīre tuttāre bhayanāśini /",
    "XXbst-108u:4529": " ture sarvāture kāle svāhākāraṃ namāmyaham // BuSto_97.7 //",
    "XXbst-108u:4530": " saddharmapuṇḍarīkākṣaṃ sarvajñaguṇasāgaram /",
    "XXbst-108u:4531": " samantabhadraśāstāraṃ śākyasiṃhaṃ namāmyaham // BuSto_97.8 //",
    "XXbst-108u:4532": " śrīvajrasattvastotraṃ samāptam //",
    "XXbst-108u:4533": " Digital Sanskrit Buddhist Canon, Stotra section, text no. 98:",
    "XXbst-108u:4534": " Vajrasattvastutiḥ atha khalu bhagavantaḥ sarvatathāgatāḥ bhagavantaṃ mahāvajrasattvaṃ stuvanti",
    "XXbst-108u:4535": " mohavajrasvabhāvastvaṃ yamāriratibhīṣaṇaḥ /",
    "XXbst-108u:4536": " sarvabuddhamayaḥ śāntaḥ kāyavajra namo 'stu te // BuSto_98.1 //",
    "XXbst-108u:4537": " piśunavajrasvabhāvastvaṃ yamāriratibhīṣaṇaḥ /",
    "XXbst-108u:4538": " cittavajrapratīkāśo ratnavajra namo 'stu te // BuSto_98.2 //",
    "XXbst-108u:4539": " rāgavajrasvabhāvastvaṃ yamāriratibhīṣaṇaḥ /",
    "XXbst-108u:4540": " sarvaghoṣavarāgrāgrya vāgvajra namo 'stu te // BuSto_98.3 //",
    "XXbst-108u:4541": " īrṣyāvajrasvabhāvastvaṃ yamāriratibhīṣaṇaḥ /",
    "XXbst-108u:4542": " kāyavajrapratīkāśa saṅgapāṇe namo 'stu te // BuSto_98.4 //",
    "XXbst-108u:4543": " sarvabuddhasvabhāvastvaṃ sarvabuddhaikasaṃgrahaḥ /",
    "XXbst-108u:4544": " sarvabuddhavarāgrāgrya maṇḍaleśa namo 'stu te // BuSto_98.5 //",
    "XXbst-108u:4545": " śrīmahāvajrasattvastutiḥ samāptā //",
    "XXbst-108u:4546": " Digital Sanskrit Buddhist Canon, Stotra section, text no. 99:",
    "XXbst-108u:4547": " Vajravilāsinīstotram mahāpaṇḍitavibhūticandrapādakṛtam om namaḥ śrīvajrayoginyai devāsuranaravanditacaraṇe bhavamagnoddharaṇārpitacaraṇe /",
    "XXbst-108u:4548": " tvayi rodimi nutisavyapadeśaḥ kiṃ paśyasi punaraniśamaśeṣam // BuSto_99.1",
    "XXbst-108u:4549": " mātardevi kirasi kaṇamuṣṭiṃ janayad yajñasutaḥ kimatuṣṭim /",
    "XXbst-108u:4550": " vajravārāhi narāhisurāṇāṃ tvaṃ śaraṇaṃ tava nāmaparāṇām // BuSto_99.2 //",
    "XXbst-108u:4551": " harikara(ri)śikhiphaṇitaskarabhītistvatparacitte naiva sameti /",
    "XXbst-108u:4552": " mātardevi nibhālaya mahyaṃ kiṃ sahase mama duḥkhamasahyam // BuSto_99.3 //",
    "XXbst-108u:4553": " tarjanavajrakaroṭa(vi)dhāriṇi duṣṭaṃ tuṣṭaya māranivāriṇi /",
    "XXbst-108u:4554": " abhinavakomalakaracaraṇāṅgi trivalisamucchadasaptavibhaṅgi // BuSto_99.4",
    "XXbst-108u:4555": " grāhyagrāhakabhāvaviśuddhe pādakarāṅgulijālapinaddhe /",
    "XXbst-108u:4556": " āyatapārśvāṅgulikaracaraṇe dhvastavyādhijarājanimaraṇe // BuSto_99.5 //",
    "XXbst-108u:4557": " udgatareṇurūrdhvagataromā vajrayogavivṛtāmṛtadhāmā /",
    "XXbst-108u:4558": " bālamarīcivilokanarakte jagatāṃ duḥkhanirākṛtiśakte // BuSto_99.6 //",
    "XXbst-108u:4559": " subhru tanūdari madhyakṛśāṅgi karṇāntāyatalocanabhṛṅgi(bhaṅgi) /",
    "XXbst-108u:4560": " ḍākinye (va hi) viśvamaśeṣaṃ loko vetti na te bahuveṣam // BuSto_99.7 //",
    "XXbst-108u:4561": " yatnamṛte jagadarthasamṛddhiścintitamātrajanepsitasiddhiḥ /",
    "XXbst-108u:4562": " mūḍho vetti na duṣkṛtakarma prāvṛṣīva na śilāṅkurajanma // BuSto_99.8 //",
    "XXbst-108u:4563": " andha ivārkaśaśāṅkādarśī pāpajano hyanubhāvasparśī /",
    "XXbst-108u:4564": " cintāmaṇimajñā na vidanti prajñe tvasya phalāni phalanti // BuSto_99.9 //",
    "XXbst-108u:4565": " cakrāṅkitakarapādamanojñe jñānānalabhasmīkṛtasaṅge /",
    "XXbst-108u:4566": " kāyavacanamanasā kṛtaduritaṃ rāgadveṣamohaparikari(li)tam // BuSto_99.10",
    "XXbst-108u:4567": " taddiśāmi tava devi samakṣaṃ yāvadyāmi na durgatipakṣam /",
    "XXbst-108u:4568": " manaḥ paramārthaṃ tanustava vedī sa bhavati naiva duritaparikhedī //",
    "XXbst-108u:4569": " lakṣaṇanikhilālakṣitagātre sakalānuvyañjanagatapātre /",
    "XXbst-108u:4570": " navayauvanamadamantharapiṇḍe calakuṇḍalayugamaṇḍitagaṇḍe // BuSto_99.12 //",
    "XXbst-108u:4571": " tuṅganitambaghanastanabhāre galakālambiniraṃśuka(ṅkuśa)hāre /",
    "XXbst-108u:4572": " saṃvaramadhupavicumbimukhābje tadbhujayugaparirabdhahṛdabje // BuSto_99.13",
    "XXbst-108u:4573": " nirbharasuratasukhāvikalākṣi muktaśiroruhavasananirapekṣe /",
    "XXbst-108u:4574": " herukarāhudaṣṭamukhacandre sasmitaracita hūṃ hūṃ kṛtamantre // BuSto_99.14",
    "XXbst-108u:4575": " patimaulisthitavidhumamṛṣantī kimu candrārkau vapu(ra)muṣantī /",
    "XXbst-108u:4576": " mātaste jagadanupamarūpaṃ tadvicāraya paramārtha sa(sva)rūpam //",
    "XXbst-108u:4577": " kleśadāhiṃ(ha)śamanāmṛtavacanaṃ tadvineyajanaśuddhiviracanam /",
    "XXbst-108u:4578": " padminīti nalināmalagandhaḥ karuṇāparajagadarthanibandhaḥ // BuSto_99.16",
    "XXbst-108u:4579": " divyasudhādhara(gata)rasapānaṃ tajjagadadvayabodhinidhānam /",
    "XXbst-108u:4580": " pratyaṅgasparśo 'pyanimittaṃ sahajāmbudhiviplāvitacittam // BuSto_99.17 //",
    "XXbst-108u:4581": " kiṃ tvaṃ mātaḥ kariṣyasi tābhiḥ ṣaṭtriṃśacchatakoṭyabalābhiḥ /",
    "XXbst-108u:4582": " yadyanyāṃ manute bahutātastadvihāya jhagiti dehi nu mātaḥ // BuSto_99.18",
    "XXbst-108u:4583": " nāḍīcakranirodha --------------------------------- mahāsukhasaṃvara /",
    "XXbst-108u:4584": " devi tvaṃ śatabhāvavikalpā śūnyasamādhirapākṛtatulyā (talpā) //",
    "XXbst-108u:4585": " śūnyakṛpe sahajādvayamuktaṃ vajrāya(jrayā)namidamavadhi(vi)bhaktam /",
    "XXbst-108u:4586": " bhāvābhāvasamastākāśavyāpī bhavati sa tattvavikāśaḥ // BuSto_99.20 //",
    "XXbst-108u:4587": " udbhavanti tata eva vimokṣā bodhipakṣanikhilapratipakṣāḥ /",
    "XXbst-108u:4588": " buddhānāmāveṇikadharmaḥ sattvarāśiparipācitakarmaḥ // BuSto_99.21 //",
    "XXbst-108u:4589": " yadvā yānatrayaniryāṇaṃ dhūmādikamapi cāparimāṇam /",
    "XXbst-108u:4590": " tvadbhaktyā yadalambhi śubhaṃ me bhavatu mano bhavatīparamaṃ me /",
    "XXbst-108u:4591": " sakalakaluṣarahitaṃ guṇasindhustvatparamaṃ hyata eva na bandhuḥ //",
    "XXbst-108u:4592": " guhyasamayasādhanatantre śrīvajravilāsinīstotraṃ samāptam /",
    "XXbst-108u:4593": " kṛtiriyaṃ mahāpaṇḍitavibhūticandrapādānām //",
    "XXbst-108u:4594": " Digital Sanskrit Buddhist Canon, Stotra section, text no. 100:",
    "XXbst-108u:4595": " Vajravilāsinīsādhanāstavaḥ ravivikasvarabhāsvarasundarīprabalakeśarasaṃvarakarṇikāt /",
    "XXbst-108u:4596": " udayamastakaśṛṅgasamullasannavasupūrṇaśaśāṅkakarāṅkitām // BuSto_100.1 //",
    "XXbst-108u:4597": " vividhapuṣparasāsavavedyapi drutavilambitamadhyanadaddhvaniḥ /",
    "XXbst-108u:4598": " alirupetya niśārdhamahotsave dhayati tadgatadhīriti vismayaḥ //",
    "XXbst-108u:4599": " udayate 'stamupaiti niśākaraḥ punarato 'pyudayācalamaulitām /",
    "XXbst-108u:4600": " ubhayakoṭikalāpinirīkṣaṇe na ca śaśī na vibhāti divākaraḥ // BuSto_100.3",
    "XXbst-108u:4601": " ravirudeti sarojadalāntare śikharato 'pi vidhuḥ pravilīyate /",
    "XXbst-108u:4602": " vrajati cordhvamasau vaḍavānalo gilati rāhuradhaḥ śaśibhāskarau //",
    "XXbst-108u:4603": " kamalinīkamalāsanalocanaprakaṭagocaragocaramīlanam /",
    "XXbst-108u:4604": " prathamamaṅgamidaṃ kuliśāmbujadvayanimīlanamatra tato 'param //",
    "XXbst-108u:4605": " sapadi sādhakabījanigharṣaṇāt tritayamambarameti caturthakam /",
    "XXbst-108u:4606": " sahajamakṣayadhāmakalāvalīkalitakālavilāpanaleliham // BuSto_100.6 //",
    "XXbst-108u:4607": " yadi suśikṣitavajravilāsinīgurumukhādhigamo 'dhigato bhavet /",
    "XXbst-108u:4608": " bhavati yasya tadottamamadhyamādhamaviniścayameti sa tattvadṛk //",
    "XXbst-108u:4609": " śrīvajravilāsinīsādhanāstavaḥ samāptaḥ //",
    "XXbst-108u:4610": " Digital Sanskrit Buddhist Canon, Stotra section, text no. 101:",
    "XXbst-108u:4611": " Vajrayoginīpraṇāmaikaviśikā om namaḥ śrīvajrayoginyai",
    "XXbst-108u:4612": " evaṃkārasamāsīnā(ne) sahajānandarūpiṇi /",
    "XXbst-108u:4613": " prajñā(vi)jñānadehasthā (sthe) namaste vajrayogini // BuSto_101.1 //",
    "XXbst-108u:4614": " vicitrādipramo(bhe)dena caturānandadehade /",
    "XXbst-108u:4615": " rāgapāramitāprāpte namaste vajrayogini // BuSto_101.2 //",
    "XXbst-108u:4616": " śaratpūrṇendusaṃkāśe sattvajāṣṭakayogaje /",
    "XXbst-108u:4617": " varṇāgrabījasaṃbhūte namaste vajrayogini // BuSto_101.3 //",
    "XXbst-108u:4618": " bhāvābhāvadvayātīte ādyantamadhyavarjite /",
    "XXbst-108u:4619": " svaparatvavinirmukte namaste vajrayogini // BuSto_101.4 //",
    "XXbst-108u:4620": " rāgārāgayormiśraṃ(śre) saṃkalpatrayavarjitaṃ(te) /",
    "XXbst-108u:4621": " mahāsukhasukhakāre namaste vajrayogini // BuSto_101.5 //",
    "XXbst-108u:4622": " sattvārthakaraṇairyukte jātasaṃbhogarūpiṇi /",
    "XXbst-108u:4623": " karuṇāraktadehaste(sthe) namaste vajrayogini // BuSto_101.6 //",
    "XXbst-108u:4624": " bhavanirvāṇamārūḍhe rūpākāravirājite /",
    "XXbst-108u:4625": " kāyavākacittanetrāya(dye) namaste vajrayogini // BuSto_101.7 //",
    "XXbst-108u:4626": " vāme kapālakhaṭvāṅge dakṣiṇe kartidhāriṇi /",
    "XXbst-108u:4627": " śūnyatākaruṇāvāhi namaste vajrayogini // BuSto_101.8 //",
    "XXbst-108u:4628": " jinadurdāntabībhatsi(tse) sarvamāraniṣūdini /",
    "XXbst-108u:4629": " nirjitāśeṣasevāgre namaste vajrayogini // BuSto_101.9 //",
    "XXbst-108u:4630": " kalā(kalāpa)saṃyukte śmaśānāṣṭanivāsini /",
    "XXbst-108u:4631": " buddhanāṭarasairyukte namaste vajrayogini // BuSto_101.10 //",
    "XXbst-108u:4632": " sattvāśayavaśenaiva nirmitānekarūpiṇo (ṇi) /",
    "XXbst-108u:4633": " śyāmapītasitābhāse namaste vajrayogini // BuSto_101.11 //",
    "XXbst-108u:4634": " pañcabuddhajanotpanne pañcayoginitāṃ gate /",
    "XXbst-108u:4635": " tathā paramāṇusaṃkhyāte namaste vajrayogini // BuSto_101.12 //",
    "XXbst-108u:4636": " śaive śaktiriti khyāte tīrthe caṇḍīti kalpite /",
    "XXbst-108u:4637": " vede vedeti prakhyāte namaste vajrayogini // BuSto_101.13 //",
    "XXbst-108u:4638": " kulākhye kubjikākhyāte ātmaveṣavatī mate /",
    "XXbst-108u:4639": " viśvarūpe kriyākāre namaste vajrayogini // BuSto_101.14 //",
    "XXbst-108u:4640": " sattvadṛṣṭivirodhena gatā naiva vidhāyini /",
    "XXbst-108u:4641": " sarvākāravaropete namaste vajrayogini // BuSto_101.15 //",
    "XXbst-108u:4642": " nairātmyadharmagambhīrayogadṛṣṭyaikagocare /",
    "XXbst-108u:4643": " sadasatkalpanātīte namaste vajrayogini // BuSto_101.16 //",
    "XXbst-108u:4644": " śyāmapītādinirmukte varṇāvarṇavivarjite /",
    "XXbst-108u:4645": " prajñāpāramitāmātarnamaste vajrayogini // BuSto_101.17 //",
    "XXbst-108u:4646": " nirvikalpe nirālambe niṣprapañce nirālaye /",
    "XXbst-108u:4647": " viyadvayāpi(ni) nairātmye namaste vajrayogini // BuSto_101.18 //",
    "XXbst-108u:4648": " sarvaratnavidāṃ pātre janani vajrayogini /",
    "XXbst-108u:4649": " namaste vajravārāhi namaste vajrayogini // BuSto_101.19 //",
    "XXbst-108u:4650": " tvaṃ sadgurumukhakamalānnirgatā kāmarūpiṇī /",
    "XXbst-108u:4651": " mahā 'jñānavināśāya namaste vajrayogini // BuSto_101.20 //",
    "XXbst-108u:4652": " iti guṇayuktāyā māturvidhāyaikaviṃśikām /",
    "XXbst-108u:4653": " puṇyaṃ yadavāptaṃ tena janāḥ santu(labhantu) pūrṇatvam // BuSto_101.21 //",
    "XXbst-108u:4654": " śrīvajrayoginīpraṇāmaikaviṃśikā samāptā //",
    "XXbst-108u:4655": " Digital Sanskrit Buddhist Canon, Stotra section, text no. 102:",
    "XXbst-108u:4656": " Vajrayoginyāḥ piṇḍārthastutiḥ siddhācāryavirūpādaviaracitā om namo vajrayoginyai /",
    "XXbst-108u:4657": " om namo buddhadharmasaṃghebhyaḥ /",
    "XXbst-108u:4658": " om namo gurubuddhabodhisattvebhyaḥ /",
    "XXbst-108u:4659": " om namo locanādidaśavajravilāsinībhyaḥ /",
    "XXbst-108u:4660": " namo",
    "XXbst-108u:4661": " yamāntakādidaśakroḍha(dha) vīrebhyaḥ /",
    "XXbst-108u:4662": " vārāhī śauṇḍinī caiva caṇḍālī ḍombinī tathā /",
    "XXbst-108u:4663": " naṭanī rajakī brāhmī kapālinī ca sāsa(śāśva) tā // BuSto_102.1 //",
    "XXbst-108u:4664": " amṛtā 'mṛtakuṇḍalī ca jñānajyotiḥprakāśikā /",
    "XXbst-108u:4665": " sarvāśāvīradevīnāmiyamekā mahāsukhā // BuSto_102.2 //",
    "XXbst-108u:4666": " śūnyatā gīyate cāsau parāśaktiḥ parātparā /",
    "XXbst-108u:4667": " amṛtordhvamanā divyā upāyā nityavāhinī // BuSto_102.3 //",
    "XXbst-108u:4668": " khecarī bhūcarī caiva pātālavāsinī tathā /",
    "XXbst-108u:4669": " pravi(ti)ṣṭhāpūraṇī nityaṃ trailokyakṣobhatī(bhiṇī) tathā // BuSto_102.4",
    "XXbst-108u:4670": " bindunādakalā devī candrasūryātmikā hi sā (nityā) nairmāṇikī caiva saṃbhāgī ca mahāsukhā bindunādakalātītā prajñāpāramitā matā /",
    "XXbst-108u:4671": " sarvabhāvasvabhāvā hi sarvabhāvavivarjitā // BuSto_102.6 //",
    "XXbst-108u:4672": " pralayotpattihīnā ca pralayotpattikāriṇī /",
    "XXbst-108u:4673": " śāśvatatvāt sthitā proktā śāśvatena ca varjitā // BuSto_102.7 //",
    "XXbst-108u:4674": " gambhīrāliṅgitodārā mahārthā svadhimuktikā /",
    "XXbst-108u:4675": " śūnyatātrayahīnā ca prabhāsvarasvarūpiṇī // BuSto_102.8 //",
    "XXbst-108u:4676": " ekārākṣararūpā ca vaṃkārākṣarasaṃgatā /",
    "XXbst-108u:4677": " vicitrādikṣaṇairyuktā caturānandarūpiṇī // BuSto_102.9 //",
    "XXbst-108u:4678": " bāhyamaṇḍalacakre 'pi sphurantī ca trikāyataḥ /",
    "XXbst-108u:4679": " kāyavākacittabhāveṣu kāyavākacittabhūṣaṇī // BuSto_102.10 //",
    "XXbst-108u:4680": " atītya kāyavākacittaiḥ samatvena ca madhyagā /",
    "XXbst-108u:4681": " nairātmyarūpiṇī devī tathatāyāṃ pratiṣṭhitā // BuSto_102.11 //",
    "XXbst-108u:4682": " kamalakuliśākrāntaśūnyatātrayarūpiṇī /",
    "XXbst-108u:4683": " lalanārasanāyogādavadhūtī mahāsukhā // BuSto_102.12 //",
    "XXbst-108u:4684": " saṃsāratāraṇī caiṣāṃ tathā tāsāṃ pratītyajā /",
    "XXbst-108u:4685": " yāṃ labdhvā yoginīṃ muktā bhavasaṃsārabandhanāt // BuSto_102.13 //",
    "XXbst-108u:4686": " ityeṣā ṛddhidā proktā siddhidā caiva yoginī /",
    "XXbst-108u:4687": " mokṣadvāraparā caiva satatābhyāsakāriṇām // BuSto_102.14 //",
    "XXbst-108u:4688": " vajravat kurute dehaṃ rasasiddhiṃ dadāti ca /",
    "XXbst-108u:4689": " gurupādaprasādena labdheyaṃ vajrayoginī // BuSto_102.15 //",
    "XXbst-108u:4690": " ya(e) tasyāḥ pāṭhamātreṇa puṇyasaṃbhāramādarāt /",
    "XXbst-108u:4691": " prāpnoti satataṃ yogī jñānasaṃbhārasaṃbhṛtaḥ // BuSto_102.16 //",
    "XXbst-108u:4692": " śrīguhyasamayatantre piṇḍārthāḥ ṣoḍaśaślokāstrikāyavajrayoginyāḥ samāptāḥ",
    "XXbst-108u:4693": " kṛtiriyaṃ siddhācāryaśrīvirupādānāmiti //",
    "XXbst-108u:4694": " Digital Sanskrit Buddhist Canon, Stotra section, text no. 103:",
    "XXbst-108u:4695": " Vajrayoginyāḥ stutipraṇidhānam siddhācāryavirūpādaviracitam om namaḥ śrī vajrayoginyai, namobuddhadharmasaṃghebhyaḥ,",
    "XXbst-108u:4696": " gurubuddhabodhisattvebhyaḥ, namo locanādidaśavajravilāsinībhyaḥ, namo yamāntakādidaśakrodhavīrebhyaḥ saprajñebhyaḥ /",
    "XXbst-108u:4697": " om o ā hūṃ iti kāyavākacita indriyavijñānāni, vākacittāni manovijñānāni,",
    "XXbst-108u:4698": " paracittajñānābhijñā, parakāyapraveśābhijñā puṇḍarīkeṣu nābhisthe",
    "XXbst-108u:4699": " raktasūrya maṇḍalaḥ // BuSto_103.1 //",
    "XXbst-108u:4700": " dharmodayā padmamadhye sindūrāruṇarūpiṇī /",
    "XXbst-108u:4701": " triśṛṅgā hi trikoṇā vā catuḥpīṭhasamanvitā // BuSto_103.2 //",
    "XXbst-108u:4702": " hrīṃkāraṃ madhyabhāge 'syāḥ pītavarṇaḥ prakīrtitaḥ /",
    "XXbst-108u:4703": " tadbhavā pītavarṇā ca avadhūtyā(tī) svayaṃ sthitā // BuSto_103.3 //",
    "XXbst-108u:4704": " lalanāyāṃ tu suśyāmā rasanāyāṃ ca gaurikā /",
    "XXbst-108u:4705": " pratyālīḍhapadā nāmnā madhye pītā manoramā // BuSto_103.4 //",
    "XXbst-108u:4706": " trimārge saṃsthitā devī trikāyavajrayoginī /",
    "XXbst-108u:4707": " seyaṃ nāmnā bhavedekā sarvasambuddhaḍākinī // BuSto_103.5 //",
    "XXbst-108u:4708": " trailokye divyarūpā ca sarvāśāparipūrikā /",
    "XXbst-108u:4709": " svakartinā kartitaṃ ca vāmahaste svamastakam // BuSto_103.6 //",
    "XXbst-108u:4710": " dakṣiṇe 'syā sthitā kartirjagato duḥkhacchedinī /",
    "XXbst-108u:4711": " asyā vāme sthitā śyāmā nāmnā sā varavarṇinī // BuSto_103.7 //",
    "XXbst-108u:4712": " karparaḥ savyahaste ca kartirvāme ca saṃsthitā /",
    "XXbst-108u:4713": " dakṣiṇe caiva pītā vai vajravairocanī sthitā // BuSto_103.8 //",
    "XXbst-108u:4714": " kartikā dakṣiṇe haste vāme kapāladhāriṇī /",
    "XXbst-108u:4715": " pratyālīḍhapadā devī nagnikā tu viśeṣataḥ // BuSto_103.9 //",
    "XXbst-108u:4716": " karau ca dvau tayoḥ pādau viparītau tathā sthitau /",
    "XXbst-108u:4717": " buddhānāṃ jananī madhyā samyaksambuddharūpiṇī // BuSto_103.10 //",
    "XXbst-108u:4718": " akṣayā subhagā nityaṃ hantrī ca mṛtyujanmanoḥ /",
    "XXbst-108u:4719": " dharmasaṃbhoganirmāṇamahāsukhasvarūpiṇī // BuSto_103.11 //",
    "XXbst-108u:4720": " seyaṃ tribhuvane devī rājaye candravatsadā /",
    "XXbst-108u:4721": " kabandhādavadhūtyāśca praviśetsvamukheṣvasṛk // BuSto_103.12 //",
    "XXbst-108u:4722": " lalanārasanābhyāṃ ca niḥsṛtya śirasi tathā /",
    "XXbst-108u:4723": " karūṇāraktarūpeṇa pibantī sarvaśāntaye // BuSto_103.13 //",
    "XXbst-108u:4724": " duḥkhaṃ saṃprekṣya lokānāṃ caturmāraniṣūdinī /",
    "XXbst-108u:4725": " daurmanasyādi kartyā ca kartantī sarvameva tat // BuSto_103.14 //",
    "XXbst-108u:4726": " stutā hi jinamātastvaṃ suprasīda bhavārṇave /",
    "XXbst-108u:4727": " svārthaṃ kartuṃ parārthaṃ ca bhavāmyahaṃ yathā kṣamaḥ // BuSto_103.15 //",
    "XXbst-108u:4728": " tattvayā devī kartavyamanugrahaṃ mayi sṛja /",
    "XXbst-108u:4729": " bālo 'hamajñarūpī ca kāyavākacittadoṣataḥ // BuSto_103.16 //",
    "XXbst-108u:4730": " gurubhaktiṃ na jāne 'haṃ tvadbhaktiṃ ca viśeṣataḥ /",
    "XXbst-108u:4731": " ityākalaya lokeśi kṛpā mayi vidhīyatām // BuSto_103.17 //",
    "XXbst-108u:4732": " kāyavākacetasāṃ sāmyaṃ kuru me tvaṃ prasādataḥ /",
    "XXbst-108u:4733": " yena muñcāmi saṃsāraṃ ṣaḍgatiṃ na viśāmyaham // BuSto_103.18 //",
    "XXbst-108u:4734": " yathā ca vajravaddeho yāvanmukto bhavāmyaham /",
    "XXbst-108u:4735": " māraiḥ sarvaiḥ parityakto yathā kāyo bhavenmama // BuSto_103.19 //",
    "XXbst-108u:4736": " līlayā siddhibhāgāḥ syurnirvighnaḥ sarvasiddhibhāk /",
    "XXbst-108u:4737": " sarvasādhanasiddhi syāt kāyaścaivājarāmaraḥ // BuSto_103.20 //",
    "XXbst-108u:4738": " trāsanaṃ sarvamārāṇāṃ sarvāśāparipūraṇam /",
    "XXbst-108u:4739": " dehi me tvaṃ varāṃ siddhiṃ hitvā caiva gamāgamam // BuSto_103.21 //",
    "XXbst-108u:4740": " mano vilīyatāṃ devi pañcendriyānusaṃyutam /",
    "XXbst-108u:4741": " siddhyecca vajrasattvāyuryauvanārogyasatsukham // BuSto_103.22 //",
    "XXbst-108u:4742": " tvatprasādānmahāmudrā sarveṣāmeva saṃbhavet /",
    "XXbst-108u:4743": " devāsuramanuṣyāśca yatra yatra ca saṃsthitāḥ /",
    "XXbst-108u:4744": " sukhinaste ca sarve syurbuddhatvaphalalābhinaḥ // BuSto_103.23 //",
    "XXbst-108u:4745": " śrīguhyasamayatantre trikāyavajrayoginyāḥ stutipraṇidhānaṃ samāptam /",
    "XXbst-108u:4746": " kṛtiriyaṃ siddhācārya śrīvirūpādānām //",
    "XXbst-108u:4747": " Digital Sanskrit Buddhist Canon, Stotra section, text no. 104:",
    "XXbst-108u:4748": " Vasantatilakāstutiḥ pādaguhyagudanābhihṛcchirodhātumaṇḍalagamerupṛṣṭhagam /",
    "XXbst-108u:4749": " nāḍikāsamayavajrapadmagaṃ tvāṃ namāmyubhayacittaherukam // BuSto_104.1 //",
    "XXbst-108u:4750": " guhyakokanadakarṇikāntaravyomapañcakamahānabhaḥsthitam /",
    "XXbst-108u:4751": " dharmadhātutilakādvayādvayaṃ tvāṃ namāmi sahajātmaherukam // BuSto_104.2",
    "XXbst-108u:4752": " kālameghapaṭalāntarocchaladavidyudugrapaṭalādhikatviṣam /",
    "XXbst-108u:4753": " sattvabhājanayugapradāhikāṃ tvāṃ namāmi jagadamba herukīm // BuSto_104.3",
    "XXbst-108u:4754": " nābhicakrakuharāmburāśito vajravārijasamājasaṃbhavām /",
    "XXbst-108u:4755": " saudhasārarasapānalampaṭāṃ tvāṃ namāmi baḍavānalatviṣam // BuSto_104.4 //",
    "XXbst-108u:4756": " śrīvasantatilakāstutiḥ samāptā //",
    "XXbst-108u:4757": " Digital Sanskrit Buddhist Canon, Stotra section, text no. 105:",
    "XXbst-108u:4758": " Vasudhārānāmadhāraṇīstotram om namo bhagavatyai āryaśrīvasudhārāyai divyarūpī surūpī ca saumyarūpī balapradā /",
    "XXbst-108u:4759": " vasudharī vasudhāraṇī vasuśrī śrīkarī varā // BuSto_105.1 //",
    "XXbst-108u:4760": " dharaṇī dhāraṇī dhātā śaraṇyā bhaktavatsalā /",
    "XXbst-108u:4761": " prajñāpāramitā devī prajñā śrībuddhivardhinī // BuSto_105.2 //",
    "XXbst-108u:4762": " vidyādharī śivā sūkṣmā śāstā sarvatra mātṛkā /",
    "XXbst-108u:4763": " taruṇī tāru(ra)ṇī devī vidyādāneśvareśvarī // BuSto_105.3 //",
    "XXbst-108u:4764": " bhūṣitā bhūtamātā ca sarvābharaṇabhūṣitā /",
    "XXbst-108u:4765": " durdāntatrāsanī bhītā ugrā ugraparākramā // BuSto_105.4 //",
    "XXbst-108u:4766": " dānapāramitā devī varṣaṇī divyarūpiṇī /",
    "XXbst-108u:4767": " nidhānaṃ sarvamāṅgalyā kīrtirlakṣmīryaśaḥśubhā // BuSto_105.5 //",
    "XXbst-108u:4768": " dahanī mālinī caṇḍī śabarī sarvamātrikā /",
    "XXbst-108u:4769": " kṛtāntaśāsanī raudrī kaumārī viśvarūpiṇī // BuSto_105.6 //",
    "XXbst-108u:4770": " vīryapāramitā devī jagadānandarocanī /",
    "XXbst-108u:4771": " tāpasī ugrarūpī ca ṛddhisiddhibalapradā // BuSto_105.7 //",
    "XXbst-108u:4772": " dhanyā puṇyā mahābhāgā ajitā jitavikramā /",
    "XXbst-108u:4773": " jagadekahitā vidyā saṃgrāme tāraṇī śubhā // BuSto_105.8 //",
    "XXbst-108u:4774": " kṣāntipāramitā devī śīlinī dhyānadhyāyino /",
    "XXbst-108u:4775": " padminī padmadhārī ca padmapriyā padmāsanī // BuSto_105.9 //",
    "XXbst-108u:4776": " śuddharūpī mahātejā hemavarṇā prabhākarī /",
    "XXbst-108u:4777": " cintāmaṇimahādevī prajñāpustakadhāriṇī // BuSto_105.10 //",
    "XXbst-108u:4778": " nidhānaṃ kūṭimāruḍhidhanyāgāradhanapriyā /",
    "XXbst-108u:4779": " traidhātukaṃ mahā ādi divyābharaṇabhūṣiṇī // BuSto_105.11 //",
    "XXbst-108u:4780": " mātarī sarvabuddhānāṃ ratnadhāte(tvī)śvareśvarī /",
    "XXbst-108u:4781": " śūnyatā bhāvanī devī bhāvābhāvavivarjitā // BuSto_105.12 //",
    "XXbst-108u:4782": " vainye(ne)ya kiṃ na vinyastā divyakleśanichedanī /",
    "XXbst-108u:4783": " bhī(bhe) dinī sarvamārāṇāṃ saptapātālakṣobhinī (ṇī) // BuSto_105.13 //",
    "XXbst-108u:4784": " brahmāṇī vedamātā ca guhyā ca guhyavāsinī /",
    "XXbst-108u:4785": " sarasvatī viśālākṣī caturbrahmavihāriṇī // BuSto_105.14 //",
    "XXbst-108u:4786": " tāthāgatī mahāramyā vajriṇī dharmadhāriṇī /",
    "XXbst-108u:4787": " karmadhāteśvarī vidyā viśvajvālābhamaṇḍalī // BuSto_105.15 //",
    "XXbst-108u:4788": " bodha(dhi)nī sarvasattvānāṃ bodhyaṅgakṛtaśekharī /",
    "XXbst-108u:4789": " dhyānā dhīrmuktisaṃpannā advayadvayabhāvinī // BuSto_105.16 //",
    "XXbst-108u:4790": " sarvārthasādhanī bhadrā strīrūpāmitavikramā /",
    "XXbst-108u:4791": " darśinī buddhamārgāṇāṃ naṣṭamārgapradarśinī // BuSto_105.17 //",
    "XXbst-108u:4792": " vāgīśvarī mahāśāntirgoptrī dhātrī dhanapradā /",
    "XXbst-108u:4793": " strīrūpadhāriṇī siddhā yoginī yogajeśvarī // BuSto_105.18 //",
    "XXbst-108u:4794": " manoharī mahākrāntiḥ saubhāgyapriyadarśinī /",
    "XXbst-108u:4795": " sārthavāhakṛpādṛṣṭiḥ sarvatāthāgatātmakī // BuSto_105.19 //",
    "XXbst-108u:4796": " namaste 'stu mahādevī sarvasattvārthadāyinī /",
    "XXbst-108u:4797": " namaste divyarūpī ca vasudhārā namo 'stu te // BuSto_105.20 //",
    "XXbst-108u:4798": " aṣṭottaraśataṃ nāma trikālaṃ yaṃ paṭhet pumān /",
    "XXbst-108u:4799": " prāpnoti niyataṃ siddhimīpsitārthamanorathān // BuSto_105.21 //",
    "XXbst-108u:4800": " yadajñānakṛtaṃ pāpam ānantaryasudāruṇam /",
    "XXbst-108u:4801": " tatsarvaṃ kṣapayatyāśu smaraṇāt sa(rva)bhadrakam // BuSto_105.22 //",
    "XXbst-108u:4802": " athavā śīlasaṃpannaḥ saptajātismaro bhavet /",
    "XXbst-108u:4803": " priyaścādeyavākyena rūpavān priyadarśanaḥ // BuSto_105.23 //",
    "XXbst-108u:4804": " viprakṣatriyakuleṣu ādeyamupajāyate /",
    "XXbst-108u:4805": " ante bhūmīśvaraṃ prāptaḥ paścāt prāpta(ḥ) sukhāvatīm // BuSto_105.24 //",
    "XXbst-108u:4806": " śrīvasudhārānāmadhāraṇīstotraṃ samyaksaṃbuddhabhāṣitaṃ samāptam //",
    "XXbst-108u:4807": " Digital Sanskrit Buddhist Canon, Stotra section, text no. 106:",
    "XXbst-108u:4808": " Vasudhārāstotram yā samyaguktavidhibhiḥ paripathyamānā lakṣmīṃ dadāti vipulāṃ sugatopabhogān",
    "XXbst-108u:4809": " tāṃ dhāraṇīṃ sakalasattvahitaikacittāṃ bhaktyā namāmi satataṃ vasudhārasaṃjñām // BuSto_106.1",
    "XXbst-108u:4810": " yā saṃsmṛtā sucirasusthataraṃ pravṛddhaṃ dāridrayaduḥkhaduritaṃ śamate narāṇām /",
    "XXbst-108u:4811": " tāṃ kalpavṛkṣasadṛśīṃ vasudhārasaṃjñāṃ nityaṃ namāmi śirasā jagatāṃ hitāya // BuSto_106.2",
    "XXbst-108u:4812": " ratnākarīṃ ratnanidhānakoṣāṃ vicitraratnāṃ pratibhāsavarṣām /",
    "XXbst-108u:4813": " ratnāvalīṃ ratnamayīṃ vicitrāṃ namāmi cāryāṃ vasudhāradhārām //",
    "XXbst-108u:4814": " tāṃ ratnapāṇisaphalāmavabhāsayā te tyāgāvataṃsadayaśekharamudvahantīm /",
    "XXbst-108u:4815": " hārārdhahāracalakuṇḍalabhūṣitāṅgīmāryāṃ namāmi vasuvṛṣṭikarīṃ śaraṇyām //",
    "XXbst-108u:4816": " śrīvasudhārākalpoddhṛtaṃ vasudhārāstotraṃ samāptam //",
    "XXbst-108u:4817": " Digital Sanskrit Buddhist Canon, Stotra section, text no. 107:",
    "XXbst-108u:4818": " Vidyākṣarastotram omkārotpannaśuklābhaṃ madhyasiṃhāsanasthitam /",
    "XXbst-108u:4819": " bodhyaṃ trimudrayā yuktaṃ vairocanamuniṃ numaḥ // BuSto_107.1 //",
    "XXbst-108u:4820": " hūṃkārotpannanīlābhaṃ pūrve gajāsanasthitam /",
    "XXbst-108u:4821": " bhūsparśamudrayā yuktam akṣobhyaṃ śrīghana numaḥ // BuSto_107.2 //",
    "XXbst-108u:4822": " trāṃkārotpannahemābhaṃ dakṣiṇe 'śvamārūḍham /",
    "XXbst-108u:4823": " varadamudrayā yuktaṃ namāmi ratnasaṃbhavam // BuSto_107.3 //",
    "XXbst-108u:4824": " jhiṅkārotpannaraktābhaṃ paścime mayūrāsanam /",
    "XXbst-108u:4825": " dhyānamūrtidharaṃ nātham amitābhamuniṃ numaḥ // BuSto_107.4 //",
    "XXbst-108u:4826": " khaṅkārotpannaśyāmābham uttare garuḍāsanam /",
    "XXbst-108u:4827": " abhayamudrasaṃbaddhamamoghasiddhiṃ namāmyaham // BuSto_107.5 //",
    "XXbst-108u:4828": " rocanā māmakī caiva pāṇḍarā tāraṇī tathā /",
    "XXbst-108u:4829": " brahmādikoṇasaṃsthāśca caturdevyo namo namaḥ // BuSto_107.6 //",
    "XXbst-108u:4830": " niraṃjanaṃ nirākāraṃ pratyekajyotirūpiṇam /",
    "XXbst-108u:4831": " caityamadhyasthitaṃ devaṃ vajrasattvaṃ numo vayam // BuSto_107.7 //",
    "XXbst-108u:4832": " śrī buddhabhaṭṭārakasya vidyākṣarastotraṃ samāptam //",
    "XXbst-108u:4833": " Digital Sanskrit Buddhist Canon, Stotra section, text no. 108:",
    "XXbst-108u:4834": " Advayaparamārthā nāmasaṅgītiḥ om namaḥ śrīmahāmañjunāthāya atha vajradharaḥ śrīmān durdāntadamakaḥ paraḥ /",
    "XXbst-108u:4835": " trilokavijayī vīro guhyarāṭ kuliśeśvaraḥ // BuSto_108.1 //",
    "XXbst-108u:4836": " vibuddhapuṇḍarīkākṣaḥ protphullakamalānanaḥ /",
    "XXbst-108u:4837": " prollālayan vajravaraṃ svakareṇa muhurmuhaḥ // BuSto_108.2 //",
    "XXbst-108u:4838": " bhṛkuṭītaraṅgapramukhairanantairvajrapāṇibhiḥ /",
    "XXbst-108u:4839": " durdāntadamakairvīrairvīravībhatsarupibhiḥ // BuSto_108.3 //",
    "XXbst-108u:4840": " ullālayadibhiḥ svakaraiḥ prasphuradvajrakoṭibhiḥ /",
    "XXbst-108u:4841": " prajñopāyamahākaruṇājagadarthakaraiḥ paraiḥ // BuSto_108.4 //",
    "XXbst-108u:4842": " hṛṣṭatuṣṭāśayairmuditaiḥ krodhavigraharupibhiḥ /",
    "XXbst-108u:4843": " buddhakṛtyakarairnāthaiḥ sārddhaṃ praṇatavigrahai // BuSto_108.5 //",
    "XXbst-108u:4844": " praṇamya nāthaṃ saṃbuddhaṃ bhagavantaṃ tathāgatam /",
    "XXbst-108u:4845": " kṛtāñjalipuṭo bhūtvā idamāha sthito 'grataḥ // BuSto_108.6 //",
    "XXbst-108u:4846": " maddhitāya mamārthāya anukampāya me vibho /",
    "XXbst-108u:4847": " māyājālābhisaṃbodheryathālābhi bhavāmyaham // BuSto_108.7 //",
    "XXbst-108u:4848": " ajñānapaṅkamagnānāṃ kleśavyākulacetasām /",
    "XXbst-108u:4849": " hitāya sarvasattvānāmanuttaraphalāptaye // BuSto_108.8 //",
    "XXbst-108u:4850": " prakāśayatu saṃbuddho bhagavān śāstā jagadguruḥ /",
    "XXbst-108u:4851": " mahāsamayatattvajña indriyāśayavit paraḥ // BuSto_108.9 //",
    "XXbst-108u:4852": " bhagavan! jñānakāyasya mahoṣṇīṣasya gīṣpateḥ /",
    "XXbst-108u:4853": " mañjuśrījñānasattvasya jñānamūrteḥ svayambhuvaḥ // BuSto_108.10 //",
    "XXbst-108u:4854": " gambhīrārthāmudārārthāṃ mahārthāmasamāṃ śivām /",
    "XXbst-108u:4855": " ādimadhyāntakalyāṇīṃ nāmasaṅgītimuttāmām // BuSto_108.11 //",
    "XXbst-108u:4856": " yātītairbhāṣitā buddhairbhāṣiṣyante hyānāgatāḥ /",
    "XXbst-108u:4857": " pratyutpannāśca saṃbuddhā yāṃ bhāṣante punaḥ punaḥ // BuSto_108.12 //",
    "XXbst-108u:4858": " māyājāle mahātantre yā cāsmin saṃpragīyate /",
    "XXbst-108u:4859": " mahāvajradharairhṛṣṭairameyairmantradhāribhiḥ // BuSto_108.13 //",
    "XXbst-108u:4860": " ahaṃ caināṃ dhārayiṣyāmyāniryāṇād dṛḍhāśayaḥ /",
    "XXbst-108u:4861": " yathā bhavāmyahaṃ nātha sarvasaṃbuddhaguhyadhṛk // BuSto_108.14 //",
    "XXbst-108u:4862": " prakāśayiṣye sattvānāṃ yathāśayaviśeṣataḥ /",
    "XXbst-108u:4863": " aśeṣakleśanāśāya aśeṣājñānahānaye // BuSto_108.15 //",
    "XXbst-108u:4864": " evamadhyeṣya guhyendro vajrapāṇistathāgatam /",
    "XXbst-108u:4865": " kṛtāñjaliputo bhūtvā prahvakāyaḥsthito 'grataḥ // BuSto_108.16 //",
    "XXbst-108u:4866": " iti adhyeṣaṇājñānagāthāḥ ṣoḍaśa /",
    "XXbst-108u:4867": " atha śākyamunirbhagavān saṃbuddho dvipadottamaḥ /",
    "XXbst-108u:4868": " nirṇamayyāyatāṃ sphītāṃ svajihvāṃ svamukhācchubhām // BuSto_108.17 //",
    "XXbst-108u:4869": " smitaṃ saṃdaśrya lokānāmapāyatrayaśodhanam /",
    "XXbst-108u:4870": " trilokābhāsakaraṇaṃ caturmārāriśāsanam // BuSto_108.18 //",
    "XXbst-108u:4871": " trilokamāpūrayantyā brāhma madhurayā girā /",
    "XXbst-108u:4872": " pratyabhāṣata guhyendraṃ vajrapāṇiṃ mahābalam // BuSto_108.19 //",
    "XXbst-108u:4873": " sādhu vajradhara śrīman sādhu te vajrapāṇaye /",
    "XXbst-108u:4874": " yastvaṃ jagaddhitārthāya mahākaruṇayānvitaḥ // BuSto_108.20 //",
    "XXbst-108u:4875": " mahārthāṃ nāmasaṅgītiṃ pavitrāmaghanāśinīm /",
    "XXbst-108u:4876": " mañjuśrījñānakāyasya mattaḥ śrotuṃ samudyataḥ // BuSto_108.21 //",
    "XXbst-108u:4877": " tatsādhu deśayāmyeṣaḥ ahaṃ te guhyakādhipa /",
    "XXbst-108u:4878": " śṛṇu tvamekāgramanāstatsādhu bhagavanniti // BuSto_108.22 //",
    "XXbst-108u:4879": " iti prativacanajñānagāthāḥ ṣaṭ /",
    "XXbst-108u:4880": " atha śākyamunirbhagavān sakalaṃ mantrakulaṃ mahat /",
    "XXbst-108u:4881": " mantravidyādharakulaṃ vyavalokya kulatrayam // BuSto_108.23 //",
    "XXbst-108u:4882": " lokalokottarakulaṃ lokālokakulaṃ mahat /",
    "XXbst-108u:4883": " mahāmudrākulaṃ cāgryaṃ mahoṣṇīṣakulaṃ mahat // BuSto_108.24 /",
    "XXbst-108u:4884": " iti ṣaṭkulāvalokanajñānagāthe dve /",
    "XXbst-108u:4885": " imāṃ ṣaṇmantrarājānāṃ saṃyuktāmadvayo dayām /",
    "XXbst-108u:4886": " anutpādadharmiṇīṃ gāthāṃ bhāṣate sma girāṃpateḥ // BuSto_108.25 //",
    "XXbst-108u:4887": " a ā i ī u ū e ai o au aṃ aḥ sthito hṛdi /",
    "XXbst-108u:4888": " jñānamūrtirahaṃ buddho buddhānāṃ tryadhvavartinām // BuSto_108.26 //",
    "XXbst-108u:4889": " om vajratīkṣṇaduḥkhacchedaprajñājñānamūrtaye /",
    "XXbst-108u:4890": " jñānakāyavāgīśvarārapacanāya te namaḥ // BuSto_108.27 //",
    "XXbst-108u:4891": " iti māyājālābhisaṃbodhikramagāthāstisraḥ /",
    "XXbst-108u:4892": " tadyathā bhagavān buddhaḥ saṃbuddho 'kārasambhavaḥ /",
    "XXbst-108u:4893": " akāraḥ sarvavarṇāgryo mahārthaḥ paramākṣaraḥ // BuSto_108.28 //",
    "XXbst-108u:4894": " mahāprāṇo hyanutpādo vāgadāhāravarjitaḥ /",
    "XXbst-108u:4895": " sarvābhilāpahetvgryaḥ sarvavāksuprabhāsvaraḥ // BuSto_108.29 //",
    "XXbst-108u:4896": " mahāmahamahārāgaḥ sarvasattvaratiṅkaraḥ /",
    "XXbst-108u:4897": " mahāmahamahādveṣaḥ sarvakleśamahāripuḥ // BuSto_108.30 //",
    "XXbst-108u:4898": " mahāmahamahāmoho mūḍhadhīmohasūdanaḥ /",
    "XXbst-108u:4899": " mahāmahamahākrodho mahākrodharipurmahān // BuSto_108.31 //",
    "XXbst-108u:4900": " mahāmahamahālobhaḥ sarvalobhaniṣūdanaḥ /",
    "XXbst-108u:4901": " mahākāmo mahāsaukhyo mahāmodo mahāratiḥ // BuSto_108.32 //",
    "XXbst-108u:4902": " mahārupo mahākāyo mahāvarṇo mahāvapuḥ /",
    "XXbst-108u:4903": " mahānāmā mahodāro mahāvipulamaṇḍalaḥ // BuSto_108.33 //",
    "XXbst-108u:4904": " mahāprajñāyudhadharo mahākleśāṅkuśo 'graṇīḥ /",
    "XXbst-108u:4905": " mahāyaśā mahākīrtirmahājyotirmahādyutiḥ // BuSto_108.34 //",
    "XXbst-108u:4906": " mahāmāyādharo vidvān mahāmāyārthasādhakaḥ /",
    "XXbst-108u:4907": " mahāmāyāratirato mahāmāyendrajālikaḥ // BuSto_108.35 //",
    "XXbst-108u:4908": " mahādānapatiḥ śreṣṭho mahāśīladharo 'graṇīḥ /",
    "XXbst-108u:4909": " mahākṣāntidharo dhīro mahāvīryaparākramaḥ // BuSto_108.36 //",
    "XXbst-108u:4910": " mahādhyānasamādhistho mahāprajñāśarīradhṛk /",
    "XXbst-108u:4911": " mahābalo mahāpāyaḥ praṇidhirjñānasāgaraḥ // BuSto_108.37 //",
    "XXbst-108u:4912": " mahāmaitrīmayo 'meyo mahākāruṇiko 'gradhīḥ /",
    "XXbst-108u:4913": " mahāprajño mahādhīmān mahopāyo mahākṛtiḥ // BuSto_108.38 //",
    "XXbst-108u:4914": " mahāṛddhibalopeto mahāvego mahājavaḥ /",
    "XXbst-108u:4915": " maharddhiko maheśākhyo mahābalaparākramaḥ // BuSto_108.39 //",
    "XXbst-108u:4916": " mahābhavādrisaṃbhettā mahāvajradharo dhanaḥ /",
    "XXbst-108u:4917": " mahākrūro mahāraudro mahābhayabhayaṅkara // BuSto_108.40 //",
    "XXbst-108u:4918": " mahāvidyottamo nātho mahāmantrottamo guruḥ /",
    "XXbst-108u:4919": " mahāyānanayāruḍho mahāyānanayottamaḥ // BuSto_108.41 //",
    "XXbst-108u:4920": " iti vajradhātumaṇḍalajñānagāthāścaturdaśa /",
    "XXbst-108u:4921": " mahāvairocano buddho mahāmaunī mahāmuniḥ /",
    "XXbst-108u:4922": " mahāmantranayodbhūto mahāmantranayātmakaḥ // BuSto_108.42 //",
    "XXbst-108u:4923": " daśapāramitāprāpto daśapāramitāśrayaḥ /",
    "XXbst-108u:4924": " daśapāramitāśuddhirdaśapāramitānayaḥ // BuSto_108.43 //",
    "XXbst-108u:4925": " daśabhūmīśvaro nātho daśabhūmipratiṣṭhitaḥ /",
    "XXbst-108u:4926": " daśajñānaviśuddhātmā daśajñānaviśuddhadhṛk // BuSto_108.44 //",
    "XXbst-108u:4927": " daśākāro daśārthārtho munīndro daśabalo vibhuḥ /",
    "XXbst-108u:4928": " aśeṣaviśvārthakaro daśākāravaśī mahān // BuSto_108.45 //",
    "XXbst-108u:4929": " anādirniṣprapañcātmā śuddhātmā tathatātmakaḥ /",
    "XXbst-108u:4930": " bhūtavādī yathāvādī tathākārī ananyavāk // BuSto_108.46 //",
    "XXbst-108u:4931": " advayo dvayavādī ca bhūtakoṭivyavasthitaḥ /",
    "XXbst-108u:4932": " nairātmyasiṃhanirṇādī kutīthryamṛgabhīkaraḥ // BuSto_108.47 //",
    "XXbst-108u:4933": " sarvatrago 'moghagatistathāgatamanojavaḥ /",
    "XXbst-108u:4934": " jino jitārirvijayo cakravartī mahābalaḥ // BuSto_108.48 //",
    "XXbst-108u:4935": " gaṇamukhyo gaṇācāryo gaṇeśo gaṇapatirvaśī /",
    "XXbst-108u:4936": " mahānubhāvo dhaureyo 'nanyaneyo mahānayaḥ // BuSto_108.49 //",
    "XXbst-108u:4937": " vāgiśo vākpatirvāgmī vācaspatiranantagoḥ /",
    "XXbst-108u:4938": " satyavāk satyavādī ca catuḥsatyopadeśakaḥ // BuSto_108.50 //",
    "XXbst-108u:4939": " avaivartiko hyanāgāmo khaḍgaḥ pratyekanāyakaḥ /",
    "XXbst-108u:4940": " nānāniryāṇaniryāto mahābhūtaikakāraṇaḥ // BuSto_108.51 //",
    "XXbst-108u:4941": " arhan kṣīṇāsravo bhikṣurvītarāgo jitendriyaḥ /",
    "XXbst-108u:4942": " kṣemaprāpto 'bhayaprāptaḥ śītībhūto hyānāvilaḥ // BuSto_108.52 //",
    "XXbst-108u:4943": " vidyācaraṇasaṃpannaḥ sugato lokavitparaḥ /",
    "XXbst-108u:4944": " nirmamo nirahaṅkāraḥ satyadvayanayasthitaḥ // BuSto_108.53 //",
    "XXbst-108u:4945": " saṃsārapārakoṭisthaḥ kṛtakṛtyaḥ sthalasthitaḥ /",
    "XXbst-108u:4946": " kaivalyajñānaniṣṭhiyutaḥ prajñāśastro vidāraṇaḥ // BuSto_108.54 //",
    "XXbst-108u:4947": " saddharmmo dharmarāḍ bhāsvān lokālokakaraḥ paraḥ /",
    "XXbst-108u:4948": " dharmeśvaro dharmarājaḥ śreyomārgopadeśakaḥ // BuSto_108.55 //",
    "XXbst-108u:4949": " siddhārthaḥ siddhasaṃkalpaḥ sarvasaṃkalpavarjitaḥ /",
    "XXbst-108u:4950": " nirvikalpo 'kṣayo dhāturdharmadhātuḥ paro 'vyayaḥ // BuSto_108.56 //",
    "XXbst-108u:4951": " puṇyavān puṇyasaṃbhāro jñānaṃ jñānākaraṃ mahat /",
    "XXbst-108u:4952": " jñānavān sadasajjñānī saṃbhāradvayasaṃbhṛtaḥ // BuSto_108.57 //",
    "XXbst-108u:4953": " śāśvato viśvarāḍ yogī dhyānaṃ dhyeyo dhiyāṃpatiḥ /",
    "XXbst-108u:4954": " pratyātmavedyo hyacalaḥ paramādyastrikāyadhṛk // BuSto_108.58 //",
    "XXbst-108u:4955": " pañcakāyātmako buddhaḥ pañcajñānātmako vibhuḥ /",
    "XXbst-108u:4956": " pañcabuddhātmamukuṭaḥ pañcacakṣurasaṅgadhṛk // BuSto_108.59 //",
    "XXbst-108u:4957": " janakaḥ sarvabuddhānāṃ buddhaputraḥ parovaraḥ /",
    "XXbst-108u:4958": " prajñābhavodbhavo yonirdharmayonirbhavāntakṛt // BuSto_108.60 //",
    "XXbst-108u:4959": " ghanaikasāro vajrātmā sadyojāto jagatpatiḥ /",
    "XXbst-108u:4960": " gaganodbhavaḥ svayambhūḥ prajñājñānānalo mahān // BuSto_108.61 //",
    "XXbst-108u:4961": " vairocano mahādīptirjñānajyotirvirocanaḥ /",
    "XXbst-108u:4962": " jagatpradīpo jñānolko mahātejāḥ prabhāsvaraḥ // BuSto_108.62 //",
    "XXbst-108u:4963": " vidyārājo 'gramantreśo mantrarājo mahārthakṛt /",
    "XXbst-108u:4964": " mahoṣṇīṣo 'dbhutoṣṇīṣo viśvadarśī viyatpatiḥ // BuSto_108.63 //",
    "XXbst-108u:4965": " sarvabuddhātmabhāvāgryo jagadānandalocanaḥ /",
    "XXbst-108u:4966": " viśvarupī vidhātā ca pūjyo, mānyo mahāṛṣiḥ // BuSto_108.64 //",
    "XXbst-108u:4967": " kulatrayadharo mantrī mahāsamayamantradhṛk /",
    "XXbst-108u:4968": " ratnatrayadharaḥ śreṣṭhastriyānottamadeśakaḥ // BuSto_108.65 //",
    "XXbst-108u:4969": " amoghapāśo vijayī vajrapāśo mahāgrahaḥ /",
    "XXbst-108u:4970": " vajrāṅkuśo mahāpāśaḥ vajrabhairavabhīkaraḥ // BuSto_108.66 //",
    "XXbst-108u:4971": " iti suviśuddhadharmadhātujñānagāthāḥ pādonapañcaviṃśatiḥ /",
    "XXbst-108u:4972": " krodharāṭ ṣaṇmukho bhīmaḥ ṣaṇṇetraḥ ṣaḍbhujo balī /",
    "XXbst-108u:4973": " daṃṣṭrākarālaḥ kaṅkālo halāhalaḥ śatānanaḥ // BuSto_108.67 //",
    "XXbst-108u:4974": " yamāntako vighnarājo vajravego bhayaṅkaraḥ /",
    "XXbst-108u:4975": " vighuṣṭavajro hṛdvajro māyāvajro mahodaraḥ // BuSto_108.68 //",
    "XXbst-108u:4976": " kuliśeśo vajrayonirvajramaṇḍo nabhopamaḥ /",
    "XXbst-108u:4977": " acalaikajaṭāṭopo gajacarmapaṭārdradhṛk // BuSto_108.69 //",
    "XXbst-108u:4978": " hāhākāro mahāghoro hīhīkāro bhayānakaḥ /",
    "XXbst-108u:4979": " aṭṭahāso mahāhāso vajrahāso mahāravaḥ // BuSto_108.70 //",
    "XXbst-108u:4980": " vajrasattvo mahāsattvo vajrarājo mahāsukhaḥ /",
    "XXbst-108u:4981": " vajracaṇḍo mahāmodo vajrahūṃkārahūṃkṛtiḥ // BuSto_108.71 //",
    "XXbst-108u:4982": " vajrabāṇāyudhadharo vajrakhaḍgo nikṛntanaḥ /",
    "XXbst-108u:4983": " viśvavajradharo bajrī ekavajrī raṇañjahaḥ // BuSto_108.72 //",
    "XXbst-108u:4984": " vajrajvālākarālākṣo vajrajvālāśiroruhaḥ /",
    "XXbst-108u:4985": " vajrāveśo mahāveśaḥ śatākṣo vajralocanaḥ // BuSto_108.73 //",
    "XXbst-108u:4986": " vajraromāṅkuratanurvajraromaikavigrahaḥ /",
    "XXbst-108u:4987": " vajrakoṭinakhārambho vajrasāraghanacchavi // BuSto_108.74 //",
    "XXbst-108u:4988": " vajramālādharaḥ śrīmān vajrābharaṇabhūṣitaḥ /",
    "XXbst-108u:4989": " hāhāṭṭahāso nirghoṣo vajraghoṣaḥ ṣaḍakṣaraḥ // BuSto_108.75 //",
    "XXbst-108u:4990": " mañjughoṣo mahānādastrailokyaikaravo mahān /",
    "XXbst-108u:4991": " ākāśadhātuparyantaghoṣo ghoṣavatāṃ varaḥ // BuSto_108.76 //",
    "XXbst-108u:4992": " ityādarśajñānagāthāḥ pādena sārdhaṃ daśa /",
    "XXbst-108u:4993": " tathatābhūtanairātmyabhūtakoṭiranakṣaraḥ /",
    "XXbst-108u:4994": " śūnyatāvādivṛṣabho gambhīrodāragarjanaḥ // BuSto_108.77 //",
    "XXbst-108u:4995": " dharmaśaṅkho mahāśabdo dharmagaṇḍī mahāraṇaḥ /",
    "XXbst-108u:4996": " apratiṣṭhitanirvāṇo daśadigdharmadundubhiḥ // BuSto_108.78 //",
    "XXbst-108u:4997": " arupo rupavānagryo nānārupo manomayaḥ /",
    "XXbst-108u:4998": " sarvarupāvabhāsaśrīraśeṣapratibimbadhṛk // BuSto_108.79 //",
    "XXbst-108u:4999": " apradhṛṣyo maheśākhyastraidhātukamaheśvaraḥ /",
    "XXbst-108u:5000": " samucchritāryamārgastho dharmaketurmahodaya // BuSto_108.80 //",
    "XXbst-108u:5001": " trailokyaikakumārāṅgaḥ sthaviro vṛddhaḥ prajāpati /",
    "XXbst-108u:5002": " dvātriṃśallakṣaṇadharaḥ kāntastrailokyasundaraḥ // BuSto_108.81 //",
    "XXbst-108u:5003": " lokajñānaguṇācāryo lokācāryo viśāradaḥ /",
    "XXbst-108u:5004": " nāthastrātā trilokāptaḥ śaraṇaṃ tāyyanuttaraḥ // BuSto_108.82 //",
    "XXbst-108u:5005": " gaganābhogasambhogaḥ sarvajñajñānasāgaraḥ /",
    "XXbst-108u:5006": " avidyāṇḍakośasaṃbhettā bhavapañjaradāraṇaḥ // BuSto_108.83 //",
    "XXbst-108u:5007": " śamitāśeṣasaṃkleśaḥ saṃsārārṇavapāragaḥ /",
    "XXbst-108u:5008": " jñānābhiṣekamukuṭaḥ samyaksaṃbuddhabhūṣaṇaḥ // BuSto_108.84 //",
    "XXbst-108u:5009": " triduḥkhaduḥkhaśamanastryanto 'nantastrimuktigaḥ /",
    "XXbst-108u:5010": " sarvāvaraṇanirmukta ākāśasamatāṃ gataḥ // BuSto_108.85 //",
    "XXbst-108u:5011": " sarvakleśamalātītastryadhvānadhvagatiṃ gataḥ /",
    "XXbst-108u:5012": " sarvasattvamahānāgo guṇaśekharaśekharaḥ // BuSto_108.86 //",
    "XXbst-108u:5013": " sarvopadhivinirmukto vyomavatrmani susthitaḥ /",
    "XXbst-108u:5014": " mahācintāmaṇidharaḥ sarvaratnottamo vibhuḥ // BuSto_108.87 //",
    "XXbst-108u:5015": " mahākalpataruḥ sphīto mahābhadraghaṭottamaḥ /",
    "XXbst-108u:5016": " sarvasattvārthakṛtkarttā hitaiṣī sattvavatsalaḥ // BuSto_108.88 //",
    "XXbst-108u:5017": " śubhāśubhajñaḥ kālajñaḥ samayajñaḥ samayo vibhuḥ /",
    "XXbst-108u:5018": " sattvendriyajño velajño vimuktitrayakovidaḥ // BuSto_108.89 //",
    "XXbst-108u:5019": " guṇī guṇajño dharmajñaḥ praśasto maṅgalodayaḥ /",
    "XXbst-108u:5020": " sarvamaṅgalamāṅgalyaḥ kīrtirlakṣmīryaśaḥ śubhaḥ // BuSto_108.90 //",
    "XXbst-108u:5021": " mahotsavo mahāśvāso mahānando mahāratiḥ /",
    "XXbst-108u:5022": " satkāraḥ satkṛtirbhūtiḥ pramodaḥ śrīryaśaspatiḥ // BuSto_108.91 //",
    "XXbst-108u:5023": " vareṇyo varadaḥ śreṣṭhaḥ śaraṇyaḥ śaraṇottamaḥ /",
    "XXbst-108u:5024": " mahābhayāriḥ pravaro niḥśeṣabhayanāśanaḥ // BuSto_108.92 //",
    "XXbst-108u:5025": " śikhī śikhaṇḍī jaṭilo jaṭī mauṇḍī kirīṭimān /",
    "XXbst-108u:5026": " pañcānanaḥ pañcaśikhaḥ pañcacīrakaśekharaḥ // BuSto_108.93 //",
    "XXbst-108u:5027": " mahābratadharo mauñjī brahmacārī bratottamaḥ /",
    "XXbst-108u:5028": " mahātapāstaponiṣṭhaḥ snātako gautamo 'graṇī // BuSto_108.94 //",
    "XXbst-108u:5029": " brahmavid brāhmaṇo brahmā brahmanirvāṇamāptavān /",
    "XXbst-108u:5030": " muktirmokṣo vimokṣāṅgo vimuktiḥ śāntatā śivaḥ // BuSto_108.95 //",
    "XXbst-108u:5031": " nirvāṇaṃ nirvṛtiḥ śāntiḥ śreyo niryāṇamantagaḥ /",
    "XXbst-108u:5032": " sukhaduḥkhāntakṛnniṣṭhā vairāgyamupadhikṣayaḥ // BuSto_108.96 //",
    "XXbst-108u:5033": " ajayo 'nupamo 'vyakto nirābhāso nirañjanaḥ /",
    "XXbst-108u:5034": " niṣkalaḥ sarvago vyāpī sūkṣmo bījamanāśravaḥ // BuSto_108.97 //",
    "XXbst-108u:5035": " arajo virajo vimalo vāntadoṣo nirāmayaḥ /",
    "XXbst-108u:5036": " suprabuddho vibuddhātmā sarvajñaḥ sarvavitparaḥ // BuSto_108.98 //",
    "XXbst-108u:5037": " vijñānadharmatātīto jñānamadvayarupadhṛk /",
    "XXbst-108u:5038": " nirvikalpo nirābhogastryadhvasaṃbuddhakāryakṛt // BuSto_108.99 //",
    "XXbst-108u:5039": " anādinidhano buddha ādibuddho niranvayaḥ /",
    "XXbst-108u:5040": " jñānaikacakṣuramalo jñānamūrtistathāgataḥ // BuSto_108.100 //",
    "XXbst-108u:5041": " vāgīśvaro mahāvādī vādirāḍ vādipuṅgavaḥ /",
    "XXbst-108u:5042": " vadatāṃvaro variṣṭho vādisiṃho 'parājitaḥ // BuSto_108.101 //",
    "XXbst-108u:5043": " samantadarśī prāmodyastejomālī sudarśanaḥ /",
    "XXbst-108u:5044": " śrīvatsaḥ suprabho dīptirbhābhāsurakaradyutiḥ // BuSto_108.102 //",
    "XXbst-108u:5045": " mahābhiṣagvaraḥ śreṣṭhaḥ śalyahartā niruttaraḥ /",
    "XXbst-108u:5046": " aśeṣabhaiṣajyataruḥ kleśavyādhirmahāripuḥ // BuSto_108.103 //",
    "XXbst-108u:5047": " trailokyatilakaḥ kāntaḥ śrīmān nakṣatramaṇḍalaḥ /",
    "XXbst-108u:5048": " daśadigvyomaparyyanto dharmadhvajamahocchrayaḥ // BuSto_108.104 //",
    "XXbst-108u:5049": " jagacchatraikavipulo maitrīkaruṇamaṇḍalaḥ /",
    "XXbst-108u:5050": " padmanṛtyeśvaraḥ śrīmān ratnacchatro mahāvibhuḥ // BuSto_108.105 //",
    "XXbst-108u:5051": " sarvabuddhamahārājaḥ sarvabuddhātmabhāvadhṛk /",
    "XXbst-108u:5052": " sarvabuddhamahāyogaḥ sarvabuddhaikaśāsanaḥ // BuSto_108.106 //",
    "XXbst-108u:5053": " vajraratnābhiṣekaśrīḥ sarvaratnādhipeśvaraḥ /",
    "XXbst-108u:5054": " sarvalokeśvarapatiḥ sarvavajradharādhipaḥ // BuSto_108.107 //",
    "XXbst-108u:5055": " sarvabuddhamahācittaḥ sarvabuddhamanogatiḥ /",
    "XXbst-108u:5056": " sarvabuddhamahākāyaḥ sarvabuddhasarasvatī // BuSto_108.108 //",
    "XXbst-108u:5057": " vajrasūryyamahāloko vajrenduvimalaprabhaḥ /",
    "XXbst-108u:5058": " virāgādimahārāgo viśvavarṇojjvalaprabhaḥ // BuSto_108.109 //",
    "XXbst-108u:5059": " sambuddhavajraparyaṅko buddhasaṅgītidharmadhṛk /",
    "XXbst-108u:5060": " buddhapadmodbhavaḥ śrīmān sarvajñajñānakoṣadhṛk // BuSto_108.110 //",
    "XXbst-108u:5061": " viśvamāyādharo rājā buddhavidyādharo mahān /",
    "XXbst-108u:5062": " vajratīkṣṇo mahākhaḍgo viśuddhaḥ paramākṣaraḥ // BuSto_108.111 //",
    "XXbst-108u:5063": " duḥkhacchedamahāyānavajradharmamahāyudhaḥ /",
    "XXbst-108u:5064": " jinajig vajragāmbhīryo vajrabuddhiryathārthavit // BuSto_108.112 //",
    "XXbst-108u:5065": " sarvapāramitāpūrī sarvabhūmivibhūṣaṇaḥ /",
    "XXbst-108u:5066": " viśuddhadharmanairātmyaḥ samyagjñānenduhṛtprabhaḥ // BuSto_108.113 //",
    "XXbst-108u:5067": " māyājālamahodyogaḥ sarvatantrādhipaḥ paraḥ /",
    "XXbst-108u:5068": " aśeṣavajraparyaṅko niḥśeṣajñānakāyadhṛk // BuSto_108.114 //",
    "XXbst-108u:5069": " samantabhadraḥ sumatiḥ kṣitigarbho jagaddhṛtiḥ /",
    "XXbst-108u:5070": " sarvabuddhamahāgarbho viśvanirmāṇacakradṛk // BuSto_108.115 //",
    "XXbst-108u:5071": " sarvabhāvasvabhāvāgyraḥ sarvabhāvasvabhāvadhṛk /",
    "XXbst-108u:5072": " anutpādadharmā viśvārthaḥ sarvadharmasvabhāvadhṛk // BuSto_108.116 //",
    "XXbst-108u:5073": " ekakṣaṇamahāprājñaḥ sarvadharmāvabodhadhṛk /",
    "XXbst-108u:5074": " sarvadharmābhisamayo bhūtāntamuniragradhīḥ // BuSto_108.117 //",
    "XXbst-108u:5075": " stimitaḥ suprasannātmā samyaksaṃbuddhabodhidhṛk /",
    "XXbst-108u:5076": " pratyakṣaḥ sarvabuddhānāṃ jñānārciḥ suprabhāsvaraḥ // BuSto_108.118 //",
    "XXbst-108u:5077": " iti pratyavekṣaṇajñānagāthāḥ dvācatvāriṃśat /",
    "XXbst-108u:5078": " iṣṭārthasādhakaḥ paraḥ sarvāpāyaviśodhakaḥ /",
    "XXbst-108u:5079": " sarvasattvottamo nāthaḥ sarvasattvapramocakaḥ // BuSto_108.119 //",
    "XXbst-108u:5080": " kleśasaṃgrāmaśūraikaḥ ajñānaripudarpahā /",
    "XXbst-108u:5081": " dhīśṛṅgāradharaḥ śrīmān vīrabībhatsarupadhṛk // BuSto_108.120 //",
    "XXbst-108u:5082": " bāhudaṇḍaśatākṣepapadanikṣepanarttanaḥ /",
    "XXbst-108u:5083": " śrīmacchatabhujābhogagaganābhoganarttanaḥ // BuSto_108.121 //",
    "XXbst-108u:5084": " ekapādatalākrāntamahīmaṇḍatale sthitaḥ /",
    "XXbst-108u:5085": " brahmāṇḍaśikharākrāntapādāṅguṣṭhanakhe sthitaḥ // BuSto_108.122 //",
    "XXbst-108u:5086": " ekārtho 'dvayadharmārthaḥ paramārtho 'vinaśvaraḥ /",
    "XXbst-108u:5087": " nānāvijñaptirupārthaścittavijñānasaṃtatiḥ // BuSto_108.123 /",
    "XXbst-108u:5088": " aśeṣabhāvārtharatiḥ śūnyatāratiragradhīḥ /",
    "XXbst-108u:5089": " bhavarāgādyatītaśca bhavatrayamahāratiḥ // BuSto_108.124 //",
    "XXbst-108u:5090": " śuddhaḥ śubhrābhradhavalaḥ śaraccandrāṃśusuprabhaḥ /",
    "XXbst-108u:5091": " bālārkamaṇḍalacchāyo mahārāganakhaprabhaḥ // BuSto_108.125 //",
    "XXbst-108u:5092": " indranīlāgrasaccīro mahānīlakacāgradhṛk /",
    "XXbst-108u:5093": " mahāmaṇimayūkhaśrīrbuddhanirvāṇabhūṣaṇaḥ // BuSto_108.126 //",
    "XXbst-108u:5094": " lokadhātuśatākampī ṛddhipādamahākramaḥ /",
    "XXbst-108u:5095": " mahāsmṛtidharastattvaścatuḥsmṛtisamādhirāṭ // BuSto_108.127 //",
    "XXbst-108u:5096": " bodhyaṅgakusumāmodastathāgataguṇodadhiḥ /",
    "XXbst-108u:5097": " aṣṭāṅgamārganayavit samyaksaṃbuddhamārgavit // BuSto_108.128 //",
    "XXbst-108u:5098": " sarvasattvamahāsaṅgo niḥsaṅgo gaganopamaḥ /",
    "XXbst-108u:5099": " sarvasattvamanojātaḥ sarvasattvamanojavaḥ // BuSto_108.129 //",
    "XXbst-108u:5100": " sarvasattvetdriyārthajñaḥ sarvasattvamanoharaḥ /",
    "XXbst-108u:5101": " pañcaskandhārthatattvajñaḥ pañcaskandhaviśuddhadhṛk // BuSto_108.130 //",
    "XXbst-108u:5102": " sarvaniryāṇakoṭisthaḥ sarvaniryāṇakovidaḥ /",
    "XXbst-108u:5103": " sarvaniryāṇamārgasthaḥ sarvaniryāṇadeśakaḥ // BuSto_108.131 //",
    "XXbst-108u:5104": " dvādaśāṅgabhavotkhāto dvādaśākāraśuddhadhṛk /",
    "XXbst-108u:5105": " catuḥsatyanayākāro aṣṭajñānāvabodhadhṛk // BuSto_108.132 //",
    "XXbst-108u:5106": " dvādaśākārasatyārthaḥ ṣoḍaśākāratattvavit /",
    "XXbst-108u:5107": " viṃśatyākārasaṃbodhirvibuddhaḥ sarvavitparaḥ // BuSto_108.133 //",
    "XXbst-108u:5108": " ameyabuddhanirmāṇakāyakoṭivibhāvakaḥ /",
    "XXbst-108u:5109": " sarvakṣaṇābhisamayaḥ sarvacittakṣaṇārthavit // BuSto_108.134 //",
    "XXbst-108u:5110": " nānāyānanayopāyajagadarthavibhāvakaḥ /",
    "XXbst-108u:5111": " yānatritayaniryāta ekayānaphale sthita // BuSto_108.135 //",
    "XXbst-108u:5112": " kleśadhātuviśuddhātmā karmadhātukṣayaṅkaraḥ /",
    "XXbst-108u:5113": " oghodadhisamuttīrṇo yogakāntāranisṛtaḥ // BuSto_108.136 //",
    "XXbst-108u:5114": " kleśopakleśasaṃkleśasuprahīṇasavāsanaḥ /",
    "XXbst-108u:5115": " prajñopāyamahākaruṇā amoghajagadarthakṛt // BuSto_108.137 //",
    "XXbst-108u:5116": " sarvasaṃjñāprahoṇārtho vijñānārtho nirodhakṛt /",
    "XXbst-108u:5117": " sarvasattvamanoviṣayaḥ sarvasattvamanogatiḥ // BuSto_108.138 //",
    "XXbst-108u:5118": " sarvasattvamano 'ntasthastaccittasamatāṅgataḥ /",
    "XXbst-108u:5119": " sarvasattvamanohlādī sarvasattvamanoratiḥ // BuSto_108.139 //",
    "XXbst-108u:5120": " siddhānto vibhramāpetaḥ sarvabhrāntivivarjitaḥ /",
    "XXbst-108u:5121": " niḥsaṃdigdhamatistryarthaḥ sarvārthastriguṇātmakaḥ // BuSto_108.140 //",
    "XXbst-108u:5122": " pañcaskandhārthastrikālaḥ sarvakṣaṇavibhāvakaḥ /",
    "XXbst-108u:5123": " ekakṣaṇābhisaṃbuddhaḥ sarvabuddhasvabhāvadhṛk // BuSto_108.141 //",
    "XXbst-108u:5124": " anaṅgakāyaḥ kāyāgyraḥ kāyakoṭivibhāvakaḥ /",
    "XXbst-108u:5125": " aśeṣarupasandarśī ratnaketurmahāmaṇiḥ // BuSto_108.142 //",
    "XXbst-108u:5126": " iti samatājñānagāthāścaturviśatiḥ /",
    "XXbst-108u:5127": " sarvasaṃbuddhaboddhavyo buddhabodhiranuttaraḥ /",
    "XXbst-108u:5128": " anakṣaro mantrayonirmahāmantra kulatrayaḥ // BuSto_108.143 //",
    "XXbst-108u:5129": " sarvamantrārthajanako mahābinduranakṣaraḥ /",
    "XXbst-108u:5130": " pañcākṣaro mahāśūnyo binduśūnyaḥ ṣaḍakṣaraḥ // BuSto_108.144 //",
    "XXbst-108u:5131": " sarvākāro nirākāraḥ ṣoḍaśārdhārdhabindudhṛk /",
    "XXbst-108u:5132": " akalaḥ kalanātīścaturthadhyānakoṭidhṛk // BuSto_108.145 //",
    "XXbst-108u:5133": " sarvadhyānakalābhijñaḥ samādhikulagotravit /",
    "XXbst-108u:5134": " samādhikāyaḥ kāyāgyraḥ sarvasaṃbhogakāyarāṭ // BuSto_108.146 //",
    "XXbst-108u:5135": " nirmāṇakāyaḥ kāyāgyro buddhanirmāṇavaṃśadhṛk /",
    "XXbst-108u:5136": " daśadigviśvanirmāṇo yathāvajjagadarthakṛt // BuSto_108.147 //",
    "XXbst-108u:5137": " devātidevo devendraḥ surendro dānavādhipaḥ /",
    "XXbst-108u:5138": " amarendraḥ suraguruḥ pramathaḥ pramatheśvaraḥ // BuSto_108.148 //",
    "XXbst-108u:5139": " uttīrṇabhavakāntāra ekaḥ śāstā jagadguruḥ /",
    "XXbst-108u:5140": " prakhyātadaśadigloko dharmadānapatirmahān // BuSto_108.149 //",
    "XXbst-108u:5141": " maitrīsannāhasannaddhaḥ karuṇāvarmavarmitaḥ /",
    "XXbst-108u:5142": " prajñākhaḍgo dhanurbāṇaḥ kleśājñānaraṇañjahaḥ // BuSto_108.150 //",
    "XXbst-108u:5143": " mārārirmārajidvīraścaturmārabhayāntakṛt /",
    "XXbst-108u:5144": " sarvamāracamūjetā sambaddho lokanāyakaḥ // BuSto_108.151 //",
    "XXbst-108u:5145": " vandyaḥ pūjyo 'bhivādyaśca mānanīyaśca nityaśaḥ /",
    "XXbst-108u:5146": " arcanīyatamo mānyo namasyaḥ paramo guruḥ // BuSto_108.152 //",
    "XXbst-108u:5147": " trailokyaikakramagatirvyomaparyyantavikramaḥ /",
    "XXbst-108u:5148": " traividyaḥ śrotriyaḥ pūtaḥ ṣaḍabhijñaḥ ṣaḍanusmṛtiḥ // BuSto_108.153 //",
    "XXbst-108u:5149": " bodhisattvo mahāsattvo lokātīto maharddhikaḥ /",
    "XXbst-108u:5150": " prajñāpāramitāniṣṭhaḥ prajñātattvatvamāgataḥ // BuSto_108.154 //",
    "XXbst-108u:5151": " ātmavitparavitsarvaḥ sarvīyo hyagrapudgalaḥ /",
    "XXbst-108u:5152": " sarvopamāmatikrānto jñeyo jñānādhipaḥ paraḥ // BuSto_108.155 //",
    "XXbst-108u:5153": " dharmadānapatiḥ śreṣṭhaścaturmudrārthadeśakaḥ /",
    "XXbst-108u:5154": " paryupāsyatamo jagatāṃ niryāṇatrayayāyinām // BuSto_108.156 //",
    "XXbst-108u:5155": " paramārthaviśuddhaśrīstrailokyasubhago mahān /",
    "XXbst-108u:5156": " sarvasampatkaraḥ śrīmān mañjuśrīḥ śrīmatāṃvaraḥ // BuSto_108.157 //",
    "XXbst-108u:5157": " iti kṛtyānuṣṭhānajñānagāthāḥ pañcadaśa /",
    "XXbst-108u:5158": " namaste varadavajrāgyra bhūtakoṭe namo 'stu te /",
    "XXbst-108u:5159": " namaste śūnyatāgarbha buddhabodhe namostu te // BuSto_108.158 //",
    "XXbst-108u:5160": " buddharāga namaste 'stu buddhakāma namo namaḥ /",
    "XXbst-108u:5161": " buddhaprīte namastubhyaṃ buddhamoda namo namaḥ // BuSto_108.159 //",
    "XXbst-108u:5162": " buddhasmita namastubhyaṃ buddhahāsa namo namaḥ /",
    "XXbst-108u:5163": " buddhavāca namastubhyaṃ buddhabhāva namo namaḥ // BuSto_108.160 //",
    "XXbst-108u:5164": " abhavodbhava namastubhyaṃ namaste buddhasaṃbhava /",
    "XXbst-108u:5165": " gaganodbhava namastubhyaṃ namaste jñānasaṃbhava // BuSto_108.161 //",
    "XXbst-108u:5166": " māyājāla namastubhyaṃ namaste buddhanāṭaka /",
    "XXbst-108u:5167": " namaste sarvasarvebhyo jñānakāya namo 'stu te // BuSto_108.162 //"
}