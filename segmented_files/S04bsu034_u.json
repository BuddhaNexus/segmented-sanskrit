{
  "S04bsu034_u:0": "sarvadharmasvabhāvasamatāvipañcita-Samādhirājasūtram /",
  "S04bsu034_u:1": "1 Nidānaparivartaḥ /",
  "S04bsu034_u:2": "evaṃ mayā śrutam /",
  "S04bsu034_u:3": "ekasmin samaye bhagavān rājagṛhe viharati sma gṛdhrakūṭe parvate mahatā bhikṣusaṃghena sārdhaṃ paripūrṇena bhikṣuniyutaśatasahasreṇa aśītyā ca bodhisattvaniyutaiḥ sārdham /",
  "S04bsu034_u:4_0": "sarvairakajātipratibaddhairabhijñābhijñātairdaśadiglokadhātusaṃnipatitairdhāraṇīsūtrāntagatiṃ",
  "S04bsu034_u:4_1": "gataiḥ sarvasattvadharmadānasaṃtoṣakairmahābhijñājñānodāhārakuśalaiḥ sarvapāramitāparamapāramitāprāptaiḥ",
  "S04bsu034_u:4_2": "sarvabodhisattvasamādhisamāpattivyavasthānajñānakuśalaiḥ sarvabuddhastutastobhitapraśastaiḥ",
  "S04bsu034_u:4_3": "sarvabuddhakṣetravyākramaṇakuśalaiḥ sarvamārasaṃtrāsanajñānakuśalaiḥ sarvadharmayathāvajjñānakuśalaiḥ",
  "S04bsu034_u:4_4": "sarvasattvendriyaparāparajñānakuśalaiḥ buddhasarvakarmapūjāsamādānaprajñānakuśalaiḥ",
  "S04bsu034_u:4_5": "sarvalokadharmānupaliptaiḥ kāyavākcittasamalaṃkṛtaiḥ mahāmaitrīmahākaruṇāsaṃnāhasaṃnaddhaiḥ",
  "S04bsu034_u:4_6": "mahāvīryāsaṃkhyeyakalpāparikṣīṇamānasaiḥ mahāsiṃhanādanādibhiḥ sarvaparapravādānabhibhūtaiḥ",
  "S04bsu034_u:4_7": "avaivartikamudrāmudritaiḥ sarvabuddhadharmābhiṣekaprāptaiḥ /",
  "S04bsu034_u:5": "tadyathā - meruṇā ca nāma bodhisattvena mahāsattvena /",
  "S04bsu034_u:6": "sumeruṇā ca /",
  "S04bsu034_u:7": "mahāmeruṇā ca /",
  "S04bsu034_u:8": "meruśikhariṃdhareṇa ca /",
  "S04bsu034_u:9": "merupradīparājena ca /",
  "S04bsu034_u:10": "merukūṭena ca /",
  "S04bsu034_u:11": "merudhvajena ca /",
  "S04bsu034_u:12": "merugajena ca /",
  "S04bsu034_u:13": "meruśikhare saṃghaṭṭanarājena ca /",
  "S04bsu034_u:14": "merusvareṇa ca /",
  "S04bsu034_u:15": "megharājena ca /",
  "S04bsu034_u:16": "dundubhisvareṇa ca /",
  "S04bsu034_u:17": "ratnapāṇinā ca /",
  "S04bsu034_u:18": "ratnākareṇa ca /",
  "S04bsu034_u:19": "ratnaketunā ca /",
  "S04bsu034_u:20": "ratnaśikhareṇa ca /",
  "S04bsu034_u:21": "ratnasaṃbhavena ca ratnaprabhāsena ca /",
  "S04bsu034_u:22": "ratnayaṣṭinā ca /",
  "S04bsu034_u:23": "ratnamudrāhastena ca /",
  "S04bsu034_u:24": "ratnavyūhena ca /",
  "S04bsu034_u:25": "ratnajālinā ca /",
  "S04bsu034_u:26": "ratnaprabheṇa ca /",
  "S04bsu034_u:27": "ratnadvīpeṇa ca /",
  "S04bsu034_u:28": "ratiṃkareṇa ca /",
  "S04bsu034_u:29": "dharmavyūhena ca /",
  "S04bsu034_u:30": "vyūharājena ca /",
  "S04bsu034_u:31": "lakṣaṇasamalaṃkṛtena ca /",
  "S04bsu034_u:32": "svaravyūhena ca /",
  "S04bsu034_u:33": "svaraviśuddhiprabheṇa ca /",
  "S04bsu034_u:34": "ratnakūṭena ca /",
  "S04bsu034_u:35": "ratnacūḍena ca /",
  "S04bsu034_u:36": "daśaśataraśmikṛtārciṣā jyoti rasena ca /",
  "S04bsu034_u:37": "candrabhānunā ca /",
  "S04bsu034_u:38": "sahacittotpādadharmacakrapravartinā ca /",
  "S04bsu034_u:39": "śubhakanakaviśuddhiprabheṇa ca /",
  "S04bsu034_u:40": "satatamabhayaṃdadānena ca nāma bodhisattvena mahāsattvena /",
  "S04bsu034_u:41": "ajitabodhisattvapūrvaṃgamaiśca sarvairbhadrakalpikairbodhisattvairmahāsattvaiḥ /",
  "S04bsu034_u:42": "mañjuśrīpūrvaṃgamaiśca ṣaṣṭibhiranupamacittaiḥ /",
  "S04bsu034_u:43": "bhadrapālapūrvaṃgamaiśca ṣoḍaśabhiḥ satpuruṣaiḥ /",
  "S04bsu034_u:44": "caturmahārājapūrvaṃgamaiśca cāturmahārājakāyikairdevaputraiḥ /",
  "S04bsu034_u:45": "peyālam /",
  "S04bsu034_u:46": "yāvad brahmapūrvaṃgamaiśca brahmakāyikairdevaputraistadanyaiśca",
  "S04bsu034_u:47": "maheśākhyamaheśākhyairudārodārairdevanāgayakṣagandharvāsuragaruḍakinnaramahoragamanuṣyāmanuṣyairbhagavān (Vaidya 2)",
  "S04bsu034_u:48": "satkṛto gurukṛto mānitaḥ pūjito 'rcito 'pacāyitaścatasṛṇāmapi parṣadāṃ sadevalokasya lokasya vandanīyaḥ pūjanīyo namaskaraṇīyaḥ /",
  "S04bsu034_u:49": "tatra khalu bhagavānanekaśatasahasrayā parṣadā parivṛtaḥ puraskṛto dharmaṃ deśayati sma ādau kalyāṇaṃ madhye kalyāṇaṃ paryavasāne kalyāṇam /",
  "S04bsu034_u:50": "svarthaṃ suvyañjanaṃ kevalaṃ paripūrṇaṃ pariśuddhaṃ paryavadātaṃ brahmacaryaṃ saṃprakāśayati sma //",
  "S04bsu034_u:51_0": "tena khalu punaḥ samayena tasminneva parṣatsaṃnipāte candraprabho nāma kumārabhūtaḥ",
  "S04bsu034_u:51_1": "saṃnipatito 'bhūt saṃniṣaṇṇaḥ pūrvajinakṛtādhikāro 'varopitakuśalamūlo jātismaro",
  "S04bsu034_u:51_2": "labdhapratibhāno mahāyānasaṃprasthito mahākaruṇābhiyuktaḥ /",
  "S04bsu034_u:52_0": "atha khalu candraprabhaḥ kumārabhūta utthāyāsanādekāṃsamuttarāsaṅgaṃ prāvṛtya dakṣiṇaṃ",
  "S04bsu034_u:52_1": "jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇamya bhagavantametadavocat",
  "S04bsu034_u:52_2": "- pṛccheyamahaṃ bhagavantaṃ tathāgatamarhantaṃ samyaksaṃbuddhaṃ kaṃcideva pradeśam,",
  "S04bsu034_u:53": "sacenme bhagavānavakāśaṃ kuryāt pṛṣṭapraśnavyākaraṇāya /",
  "S04bsu034_u:54": "evamukte bhagavān candraprabhaṃ kumārabhūtamāmantrayate sma - pṛccha tvaṃ kumārabhūta tathāgatamarhantaṃ samyaksaṃbuddhaṃ yad yadeva kāṅkṣasi /",
  "S04bsu034_u:55": "ahaṃ tasya tasyaiva praśnasya pṛṣṭasya vyākaraṇena cittamārādhayiṣyāmi /",
  "S04bsu034_u:56": "sarvajño 'smi samyaksaṃbuddhaḥ kumāra sarvadarśī sarvadharmabalavaiśāradyavṛṣabhatāmanuprāpto 'nāvaraṇavimokṣajñānasamanvāgataḥ /",
  "S04bsu034_u:57": "nāsti kumāra tathāgatasya sarvadharmeṣvajñātaṃ vā adṛṣṭaṃ vā aśrutaṃ vā aviditaṃ vā asākṣātkṛtaṃ vā anabhisaṃbuddhaṃ vā anantāparyanteṣu lokadhātuṣu /",
  "S04bsu034_u:58": "nityakṛtaste kumāra avakāśo bhavatu tathāgataṃ praśnaparipṛcchanāya /",
  "S04bsu034_u:59": "ahaṃ te tasya tasyaiva praśnasya pṛṣṭasya vyākaraṇena cittamārādhayiṣyāmi //",
  "S04bsu034_u:60": "atha khalu candraprabhaḥ kumārabhūtastuṣṭa udagra āttamanāḥ pramuditaḥ prītisaumanasyajātastasyāṃ velāyāṃ bhagavantaṃ gāthābhiradhyabhāṣata -",
  "S04bsu034_u:61": "kathaṃ carantaḥ saṃbuddha lokanātha prabhaṃkara /",
  "S04bsu034_u:62": "labhate 'cintiyaṃ jñānaṃ vyākuruṣva hitaṃkara // SRS_1.1 //",
  "S04bsu034_u:63": "kathaṃ carantu narendra satyavādi naravṛṣabha naradevapūjanīya /",
  "S04bsu034_u:64": "atuliyu varu labdhamagrayāṇaṃ giravara pṛṣṭa viyākuruṣva nātha // SRS_1.2 //",
  "S04bsu034_u:65": "adhyāśayena pṛcchāmi śāṭhyaṃ mama na vidyate /",
  "S04bsu034_u:66": "sākṣī na kaścidanyo me anyatra puruṣottamāt // SRS_1.3 //",
  "S04bsu034_u:67": "vipula praṇidhi mahyamasti chandaścariya prajānasi mahya śākyasiṃha /",
  "S04bsu034_u:68": "na ca ahaṃ vacanavittako bhaviṣye laghu pratipatti bhaṇāhi me narendra // SRS_1.4 //",
  "S04bsu034_u:69": "(Vaidya 3)",
  "S04bsu034_u:70": "katarāhārakā dharmā buddhayāne bahuṃkarāḥ /",
  "S04bsu034_u:71": "vyākuruṣva mahāvīra sarvadharmāṇa pāraga // SRS_1.5 //",
  "S04bsu034_u:72": "upakare dharma mama brūhi nātha yatha naru niṣevatu bhoti tīkṣṇaprajñaḥ /",
  "S04bsu034_u:73": "apagatabhayabhairavo atrasto na ca parityāgu karoti śīlaskandhāt /",
  "S04bsu034_u:74": "vyapagatamadarāgadoṣamohaścarati ca cārika sarvaśāntadoṣaḥ // SRS_1.6 //",
  "S04bsu034_u:75": "kathaṃ na tyajate śīlaṃ kathaṃ dhyānaṃ na riñcati /",
  "S04bsu034_u:76": "kathaṃ niṣevate 'raṇyaṃ kathaṃ prajñā pravartate // SRS_1.7 //",
  "S04bsu034_u:77": "kathaṃ daśabalaśāsane udāre abhirati vindati śīla rakṣamāṇaḥ /",
  "S04bsu034_u:78": "kathaṃ bhavati acchidru śīlaskandhaḥ kathaṃ ca tuleti svabhāvu saṃskṛtasya // SRS_1.8 //",
  "S04bsu034_u:79": "kathaṃ kāyena vācā pariśuddho bhoti paṇḍitaḥ /",
  "S04bsu034_u:80": "asaṃkliṣṭena cittena buddhajñānaṃ niṣevate // SRS_1.9 //",
  "S04bsu034_u:81": "kathaṃ bhavati viśuddhakāyakarmā kathaṃ ca vivarjita bhonti vācadoṣāḥ /",
  "S04bsu034_u:82": "kathaṃ bhavati asaṃkliṣṭacittaḥ puruṣavara mama pṛṣṭa vyākuruṣva // SRS_1.10 //",
  "S04bsu034_u:83": "atha khalu bhagavāṃścandraprabhaṃ kumārabhūtametadavocat - ekadharmeṇa kumāra samanvāgato bodhisattvo mahāsattva etān guṇān pratilabhate,",
  "S04bsu034_u:84": "kṣipraṃ cānuttarāṃ samyaksaṃbodhimabhisaṃbudhyate /",
  "S04bsu034_u:85": "katamenaikadharmeṇa?",
  "S04bsu034_u:86": "iha kumāra bodhisattvo mahāsattvaḥ sarvasattveṣu samacitto bhavati hitacitto 'pratihatacitto 'viṣamacittaḥ /",
  "S04bsu034_u:87": "anena kumāra ekadharmeṇa samanvāgato bodhisattvo mahāsattva etān guṇān pratilabhate kṣipraṃ cānuttarāṃ samyaksaṃbodhimabhisaṃbudhyate //",
  "S04bsu034_u:88": "atha khalu bhagavāṃstasyāṃ velāyāṃ candraprabhaṃ kumārabhūtaṃ gāthābhiradhyabhāṣata - (Vaidya 4)",
  "S04bsu034_u:89": "ekadharmaṃ samādāya bodhisattvo ya vartate /",
  "S04bsu034_u:90": "etān guṇān sa labhate kṣipraṃ bodhiṃ ca budhyate // SRS_1.11 //",
  "S04bsu034_u:91": "na ca kaści pratihanyate 'sya cittam apratihatacittu yo bhoti bodhisattvaḥ /",
  "S04bsu034_u:92": "na ca khilu janayati na pradoṣaṃ labhati yathā parikīrtitān viśeṣān // SRS_1.12 //",
  "S04bsu034_u:93": "samaṃ cittaṃ niṣevitvā vipāko darśitaḥ samaḥ /",
  "S04bsu034_u:94": "samāḥ pādatalā bhonti samaścācāragocaraḥ // SRS_1.13 //",
  "S04bsu034_u:95": "samamaviṣamacittu bhāvayitvā apagatadoṣakhilaḥ prahīṇakāṅkṣaḥ /",
  "S04bsu034_u:96": "caraṇavaratalāḥ samāsya bhonti paramaprabhāsvara śuddhadarśanīyaḥ // SRS_1.14 //",
  "S04bsu034_u:97": "daśadiśita viroci bodhisattvaḥ sphurati śirīya prabhāya buddhakṣetram /",
  "S04bsu034_u:98": "yada bhavati sa labdhu śāntabhūmi tada bahusattva sthapeti buddhajñāne // SRS_1.15 //",
  "S04bsu034_u:99": "tatra kumāra sarvasattveṣu samacitto bodhisattvo mahāsattvo hitacitto 'pratihatacitto 'viṣamacittaṃ imaṃ sarvadharmasvabhāvasamatāvipañcitaṃ nāma samādhiṃ pratilabhate /",
  "S04bsu034_u:100": "katamaśca sa kumāra sarvadharmasvabhāvasamatāvipañcitaṃ nāma samādhiḥ pratilabhate /",
  "S04bsu034_u:101": "katamaśca sa kumāra sarvadharmasvabhāvasamatāvipañcito nāma samādhiḥ?",
  "S04bsu034_u:102": "yaduta kāyasaṃvaraḥ /",
  "S04bsu034_u:103": "vāksaṃvaraḥ /",
  "S04bsu034_u:104": "manaḥsaṃvaraḥ /",
  "S04bsu034_u:105": "karmapariśuddhiḥ /",
  "S04bsu034_u:106": "ālambanasamatikramaḥ /",
  "S04bsu034_u:107": "skandhaparijñā /",
  "S04bsu034_u:108": "dhātusamatā /",
  "S04bsu034_u:109": "āyatanāpakarṣaḥ /",
  "S04bsu034_u:110": "tṛṣṇāprahāṇam /",
  "S04bsu034_u:111": "anutpādasākṣātkriyāvatāraḥ /",
  "S04bsu034_u:112": "hetudīpanā /",
  "S04bsu034_u:113": "karmaphalāvipraṇāśaḥ /",
  "S04bsu034_u:114": "dharmadarśanam /",
  "S04bsu034_u:115": "mārgabhāvanā /",
  "S04bsu034_u:116": "tathāgatasamavadhānam /",
  "S04bsu034_u:117": "tīkṣṇaprajñatā /",
  "S04bsu034_u:118": "satyānupraveśaḥ /",
  "S04bsu034_u:119": "dharmajñānam /",
  "S04bsu034_u:120": "pratisaṃvidavatārajñānam /",
  "S04bsu034_u:121": "akṣarapadaprabhedajñānam /",
  "S04bsu034_u:122": "vastūnāṃ samatikramaḥ /",
  "S04bsu034_u:123": "ghoṣaparijñā /",
  "S04bsu034_u:124": "prāmodyapratilābhaḥ /",
  "S04bsu034_u:125": "dharmaprītyanubhavanatā /",
  "S04bsu034_u:126": "ārjavatā /",
  "S04bsu034_u:127": "mārdavatā /",
  "S04bsu034_u:128": "ṛjukatā /",
  "S04bsu034_u:129": "akuṭilatā vigatabhṛkuṭitā /",
  "S04bsu034_u:130": "suratatā /",
  "S04bsu034_u:131": "suśīlatā /",
  "S04bsu034_u:132": "sākhilyam /",
  "S04bsu034_u:133": "mādhuryam /",
  "S04bsu034_u:134": "smitamukhatā /",
  "S04bsu034_u:135": "pūrvābhilāpitā /",
  "S04bsu034_u:136": "ehīti svāgatavāditā /",
  "S04bsu034_u:137": "anālasyam /",
  "S04bsu034_u:138": "gurugauravatā /",
  "S04bsu034_u:139": "guruśuśrūṣā /",
  "S04bsu034_u:140": "upapattisaṃtuṣṭiḥ /",
  "S04bsu034_u:141": "śukladharmātṛptatā /",
  "S04bsu034_u:142": "ājīvaviśuddhiḥ /",
  "S04bsu034_u:143": "araṇyavāsānutsargaḥ /",
  "S04bsu034_u:144": "bhūmivyavasthānajñānam /",
  "S04bsu034_u:145": "smṛteravipraṇāśaḥ /",
  "S04bsu034_u:146": "skandhakauśalyam /",
  "S04bsu034_u:147": "dhātukauśalyam /",
  "S04bsu034_u:148": "āyatanakauśalyam /",
  "S04bsu034_u:149": "abhijñāsākṣātkriyāvatāraḥ /",
  "S04bsu034_u:150": "kleśāpakarṣaṇam /",
  "S04bsu034_u:151": "vāsanānusaṃghisamuddhātaḥ /",
  "S04bsu034_u:152": "jñānaviśeṣagāmitā /",
  "S04bsu034_u:153": "bhāvanāniṣyandaḥ /",
  "S04bsu034_u:154": "āpattivyutthānakauśalyam /",
  "S04bsu034_u:155": "paryutthānaviṣkambhaṇam /",
  "S04bsu034_u:156": "anuśayaprahāṇam /",
  "S04bsu034_u:157": "(Vaidya 5) bhavasamatikramaḥ /",
  "S04bsu034_u:158": "jātismaratā /",
  "S04bsu034_u:159": "niṣkāṅkṣatā /",
  "S04bsu034_u:160": "karmavipāke dharmacittatā /",
  "S04bsu034_u:161": "śrutaparyeṣṭijñānatīkṣṇatā /",
  "S04bsu034_u:162": "jñānatṛṣṇā /",
  "S04bsu034_u:163": "jñānānubodhaḥ /",
  "S04bsu034_u:164": "ājāneyabhūmiḥ /",
  "S04bsu034_u:165": "śailopamacittatā /",
  "S04bsu034_u:166": "akampyatā /",
  "S04bsu034_u:167": "acalatā /",
  "S04bsu034_u:168": "avinivartanīyabhūmivyavasthānajñānam /",
  "S04bsu034_u:169": "kuśaladharmaniṣyandaḥ /",
  "S04bsu034_u:170": "pāpadharmajugupsanatā /",
  "S04bsu034_u:171": "asamudācāratā kleśānām /",
  "S04bsu034_u:172": "śikṣāyā aparityāgaḥ /",
  "S04bsu034_u:173": "samādhivyavasthānam /",
  "S04bsu034_u:174": "āśayajñānam /",
  "S04bsu034_u:175": "sattveṣūpapattiviśeṣajñānam /",
  "S04bsu034_u:176": "samatājñānam /",
  "S04bsu034_u:177": "vacanapratisaṃdhijñānam /",
  "S04bsu034_u:178": "gṛhāvāsaparityāgaḥ /",
  "S04bsu034_u:179": "traidhātuke 'nabhiratiḥ /",
  "S04bsu034_u:180": "anavalīnacittatā /",
  "S04bsu034_u:181": "dharmeṣvanabhiniveśaḥ /",
  "S04bsu034_u:182": "saddharmaparigrahaḥ /",
  "S04bsu034_u:183": "dharmaguptiḥ /",
  "S04bsu034_u:184": "karmavipākapratyayanatā /",
  "S04bsu034_u:185": "vinayakauśalyam /",
  "S04bsu034_u:186": "adhikaraṇavyupaśamaḥ /",
  "S04bsu034_u:187": "avigrahaḥ /",
  "S04bsu034_u:188": "avivādaḥ /",
  "S04bsu034_u:189": "kṣāntibhūmiḥ /",
  "S04bsu034_u:190": "kṣāntisamādānam",
  "S04bsu034_u:191": "/ gatisamatā /",
  "S04bsu034_u:192": "dharmapravicayakauśalyam /",
  "S04bsu034_u:193": "pravrajyācittam /",
  "S04bsu034_u:194": "dharmaviniścayakauśalyam /",
  "S04bsu034_u:195": "dharmapadaprabhedajñānam /",
  "S04bsu034_u:196": "dharmapadābhinirhārakauśalyam /",
  "S04bsu034_u:197": "arthānarthasaṃbhedapadanirhārakauśalyajñānam /",
  "S04bsu034_u:198": "pūrvāntajñānam /",
  "S04bsu034_u:199": "aparāntajñānam /",
  "S04bsu034_u:200": "pratyutpannajñānam /",
  "S04bsu034_u:201": "tryadhvasamatājñānam /",
  "S04bsu034_u:202": "trimaṇḍalapariśuddhijñānam /",
  "S04bsu034_u:203": "kāyāvasthānajñānam /",
  "S04bsu034_u:204": "cittāvasthānajñānam /",
  "S04bsu034_u:205": "īryāpatharakṣaṇam /",
  "S04bsu034_u:206": "īryāpathavikopanam /",
  "S04bsu034_u:207": "īryāpathavikalpanam /",
  "S04bsu034_u:208": "īryāpathaprāsādikatā /",
  "S04bsu034_u:209": "arthānarthakauśalyajñānam /",
  "S04bsu034_u:210": "yuktabhāṇitā /",
  "S04bsu034_u:211": "lokajñatā /",
  "S04bsu034_u:212": "muktatyāgitā /",
  "S04bsu034_u:213": "pratatapāṇitā /",
  "S04bsu034_u:214": "anavagṛhītacittatā /",
  "S04bsu034_u:215": "hrīvyapatrapitā /",
  "S04bsu034_u:216": "akuśalacittajugupsanatā /",
  "S04bsu034_u:217": "dhūtaguṇānutsargaḥ /",
  "S04bsu034_u:218": "cāritrasamādānam /",
  "S04bsu034_u:219": "priyasamudācāratā /",
  "S04bsu034_u:220": "gurūṇāṃ pratyutthānāsanapradānatā /",
  "S04bsu034_u:221": "mānanigrahaḥ /",
  "S04bsu034_u:222": "cittasaṃpragrahaḥ /",
  "S04bsu034_u:223": "cittasamutpādajñānam /",
  "S04bsu034_u:224": "arthaprativedhajñānam /",
  "S04bsu034_u:225": "jñānaprativedhajñānam /",
  "S04bsu034_u:226": "jñānānubodhaḥ /",
  "S04bsu034_u:227": "ajñānavigamaḥ /",
  "S04bsu034_u:228": "cittapraveśajñānam /",
  "S04bsu034_u:229": "cittasvabhāvānubodhajñānam /",
  "S04bsu034_u:230": "āhāranirhārakauśalyajñānam /",
  "S04bsu034_u:231": "sarvarutajñānam /",
  "S04bsu034_u:232": "niruktivyavasthānajñānam /",
  "S04bsu034_u:233": "arthaviniścayajñānam /",
  "S04bsu034_u:234": "anarthavivarjanam /",
  "S04bsu034_u:235": "satpuruṣasamavadhānam /",
  "S04bsu034_u:236": "satpuruṣasaṃsevanatā /",
  "S04bsu034_u:237": "kāpuruṣavivarjanam /",
  "S04bsu034_u:238": "dhyānānāṃ niṣpādanam,",
  "S04bsu034_u:239": "tatra cānāsvādanam /",
  "S04bsu034_u:240": "abhijñāvikurvaṇam /",
  "S04bsu034_u:241": "nāmasaṃketaprajñaptisvabhāvāvatārajñānam /",
  "S04bsu034_u:242": "prajñaptisamuddhātaḥ /",
  "S04bsu034_u:243": "saṃskāreṣu nirvedaḥ /",
  "S04bsu034_u:244": "satkāreṣvanabhilāṣaḥ /",
  "S04bsu034_u:245": "asatkāreṣūpekṣā /",
  "S04bsu034_u:246": "lābhe 'narthikatā /",
  "S04bsu034_u:247": "alābhe 'navalīnatā /",
  "S04bsu034_u:248": "yaśasyanabhilāṣaḥ /",
  "S04bsu034_u:249": "ayaśasyapratighaḥ /",
  "S04bsu034_u:250": "praśaṃsāyāmanunayaḥ /",
  "S04bsu034_u:251": "nindāyāmaviṣādaḥ /",
  "S04bsu034_u:252": "sukhe 'nabhiṣvaṅgaḥ /",
  "S04bsu034_u:253": "duḥkhe 'vaimukhyam /",
  "S04bsu034_u:254": "saṃskārāṇāmanādānatā /",
  "S04bsu034_u:255": "bhūtavarṇe 'saṅgaḥ /",
  "S04bsu034_u:256": "abhūtavarṇe 'dhivāsanatā /",
  "S04bsu034_u:257": "gṛhasthapravrajitairasaṃstavaḥ /",
  "S04bsu034_u:258": "agocaravivarjanam /",
  "S04bsu034_u:259": "gocarapracāraḥ /",
  "S04bsu034_u:260": "ācārasaṃpat /",
  "S04bsu034_u:261": "anācāravivarjanatā /",
  "S04bsu034_u:262": "kulānāmadūṣaṇatā /",
  "S04bsu034_u:263": "śāsanasyārakṣaṇatā /",
  "S04bsu034_u:264": "alpabhāṣaṇatā /",
  "S04bsu034_u:265": "mitabhāṣaṇatā /",
  "S04bsu034_u:266": "prativacanakauśalyam /",
  "S04bsu034_u:267": "pratyarthikanigrahaḥ /",
  "S04bsu034_u:268": "kālapratikramaṇatā /",
  "S04bsu034_u:269": "akālavivarjanatā /",
  "S04bsu034_u:270": "pṛthagjaneṣvaviśvāsaḥ /",
  "S04bsu034_u:271": "duḥkhitānāmaparibhavanatā,",
  "S04bsu034_u:272": "tebhyaśca dhanapradānam /",
  "S04bsu034_u:273": "daridrāṇāmanavasādanatā /",
  "S04bsu034_u:274": "duḥśīleṣvanukampā /",
  "S04bsu034_u:275": "hitavastutā /",
  "S04bsu034_u:276": "kṛpābuddhitā /",
  "S04bsu034_u:277": "dharmeṇānugrahaḥ /",
  "S04bsu034_u:278": "āmiṣaparityāgaḥ /",
  "S04bsu034_u:279": "asaṃcayasthāpitā /",
  "S04bsu034_u:280": "(Vaidya 6) śīlapraśaṃsanatā /",
  "S04bsu034_u:281": "dauḥśīlyakutsanatā /",
  "S04bsu034_u:282": "śīlavatāmaśāṭhyasevanatā /",
  "S04bsu034_u:283": "sarvasvaparityāgitā /",
  "S04bsu034_u:284": "adhyāśayanimantraṇatā",
  "S04bsu034_u:285": "/ yathoktakāritā /",
  "S04bsu034_u:286": "abhīkṣṇaprayogitā /",
  "S04bsu034_u:287": "satkṛtya prītyanubhavanatā /",
  "S04bsu034_u:288": "dṛṣṭāntajñānam /",
  "S04bsu034_u:289": "pūrvayogakauśalyam /",
  "S04bsu034_u:290": "kuśalamūlapūrvaṃgamatā /",
  "S04bsu034_u:291": "upāyakauśalyam /",
  "S04bsu034_u:292": "nimittaprahāṇam /",
  "S04bsu034_u:293": "saṃjñāvivartaḥ /",
  "S04bsu034_u:294": "vastūnāṃ parijñā /",
  "S04bsu034_u:295": "sūtrāntābhinirhāraḥ /",
  "S04bsu034_u:296": "vinayakauśalyam /",
  "S04bsu034_u:297": "satyaviniścayaḥ /",
  "S04bsu034_u:298": "vimuktisākṣātkriyāvatāraḥ /",
  "S04bsu034_u:299": "ekāṃśavacanapravyāhāratā /",
  "S04bsu034_u:300": "yathāvajjñānadarśanānutsarjanam /",
  "S04bsu034_u:301": "niṣkāṅkṣavacanatā /",
  "S04bsu034_u:302": "śūnyatāyā āsevanatā /",
  "S04bsu034_u:303": "animittaniṣevaṇatā /",
  "S04bsu034_u:304": "apraṇihitasvabhāvopalakṣaṇatā /",
  "S04bsu034_u:305": "vaiśāradyapratilambhaḥ /",
  "S04bsu034_u:306": "jñānenāvabhāsaḥ /",
  "S04bsu034_u:307": "śīladṛḍhatā /",
  "S04bsu034_u:308": "samāpattyavatāraḥ /",
  "S04bsu034_u:309": "prajñāpratilambhaḥ /",
  "S04bsu034_u:310": "ekārāmatā /",
  "S04bsu034_u:311": "ātmajñatā /",
  "S04bsu034_u:312": "alpajñānatā /",
  "S04bsu034_u:313": "saṃtuḥṭiḥ /",
  "S04bsu034_u:314": "cittasyānāvilatā /",
  "S04bsu034_u:315": "dṛḥṭikṛtavivarjanatā /",
  "S04bsu034_u:316": "dhāraṇīpratilambhaḥ /",
  "S04bsu034_u:317": "jñānāvatāraḥ /",
  "S04bsu034_u:318": "sthānāsthānaprasthānapratipattijñānam /",
  "S04bsu034_u:319": "hetuyuktinayadvāram /",
  "S04bsu034_u:320": "kāraṇam /",
  "S04bsu034_u:321": "mārgaḥ /",
  "S04bsu034_u:322": "pratipattiḥ /",
  "S04bsu034_u:323": "saṃdeśaḥ /",
  "S04bsu034_u:324": "avavādaḥ /",
  "S04bsu034_u:325": "anuśāsanī /",
  "S04bsu034_u:326": "caryā /",
  "S04bsu034_u:327": "ānulomikī kḥāntiḥ /",
  "S04bsu034_u:328": "kḥāntibhūmiḥ /",
  "S04bsu034_u:329": "akḥāntivigamaḥ /",
  "S04bsu034_u:330": "jñānabhūmiḥ /",
  "S04bsu034_u:331": "ajñānaprahāṇam /",
  "S04bsu034_u:332": "jñānapratiḥṭhānam /",
  "S04bsu034_u:333": "yogācārabhūmiḥ /",
  "S04bsu034_u:334": "bodhisattvagocaraḥ /",
  "S04bsu034_u:335": "satpuruḥasevanā /",
  "S04bsu034_u:336": "asatpuruḥavivarjanā /",
  "S04bsu034_u:337": "sarvadharmasvabhāvānubodhaprativedhajñānam /",
  "S04bsu034_u:338": "tathāgatenākhyātā buddhabhūmiḥ /",
  "S04bsu034_u:339": "paṇḍitairanumoditā /",
  "S04bsu034_u:340": "bālaiḥ pratikḥiptā /",
  "S04bsu034_u:341": "durvijñeyā śrāvakaiḥ /",
  "S04bsu034_u:342": "ājñātā pratyekabuddhaiḥ /",
  "S04bsu034_u:343": "abhūmistīrthikānām /",
  "S04bsu034_u:344": "bodhisattvaiḥ /",
  "S04bsu034_u:345": "parigṛhītā /",
  "S04bsu034_u:346": "daśabalairanubaddhā /",
  "S04bsu034_u:347": "devaiḥ pūjanīyā /",
  "S04bsu034_u:348": "brahmaṇā vandanīyā /",
  "S04bsu034_u:349": "śakrairadhigamanīyā /",
  "S04bsu034_u:350": "nāgairnamaskaraṇīyā /",
  "S04bsu034_u:351": "yakḥairanumodanīyā /",
  "S04bsu034_u:352": "kinnaraiḥ stotavyā /",
  "S04bsu034_u:353": "mahoragaiḥ praśaṃsanīyā /",
  "S04bsu034_u:354": "bodhisattvairbhāvanīyā /",
  "S04bsu034_u:355": "paṇḍitaiḥ paryavāptavyā /",
  "S04bsu034_u:356": "dhanamanuttaram /",
  "S04bsu034_u:357": "dānaṃ nirāmiḥam /",
  "S04bsu034_u:358": "bhaiḥajyaṃ glānānām /",
  "S04bsu034_u:359": "moditā śāntacittānām /",
  "S04bsu034_u:360": "kośo jñānasya /",
  "S04bsu034_u:361": "akḥayaḥ pratibhānasya /",
  "S04bsu034_u:362": "nayaḥ sūtrāntānām /",
  "S04bsu034_u:363": "vigamaḥ kośasya /",
  "S04bsu034_u:364": "viḥayaḥ śūrāṇām /",
  "S04bsu034_u:365": "parijñā traidhātukasya /",
  "S04bsu034_u:366": "kolaḥ pāragāminām /",
  "S04bsu034_u:367": "nauroghamadhyagatānām /",
  "S04bsu034_u:368": "kīrtiryaśaskāmānām /",
  "S04bsu034_u:369": "varṇo buddhānām /",
  "S04bsu034_u:370": "praśaṃsā tathāgatānām /",
  "S04bsu034_u:371": "stavo daśabalānām /",
  "S04bsu034_u:372": "guṇo bodhisattvānām /",
  "S04bsu034_u:373": "upekḥā kāruṇikānām /",
  "S04bsu034_u:374": "maitrī doḥaṃ śamayitukāmānām /",
  "S04bsu034_u:375": "muditā praśāntacāriṇām /",
  "S04bsu034_u:376": "āśvāso mahāyānikānām /",
  "S04bsu034_u:377": "pratipattiḥ siṃhanādanādinām /",
  "S04bsu034_u:378": "mārgo buddhajñānasya /",
  "S04bsu034_u:379": "mokḥaḥ sarvasattvānām /",
  "S04bsu034_u:380": "mudrā sarvadharmāṇām /",
  "S04bsu034_u:381": "āhārikā sarvajñānasya /",
  "S04bsu034_u:382": "udyānaṃ sarvabodhisattvānām /",
  "S04bsu034_u:383": "vitrāsanaṃ mārasenāyāḥ /",
  "S04bsu034_u:384": "vidyā kḥemagāminām /",
  "S04bsu034_u:385": "arthaḥ siddhārthānām /",
  "S04bsu034_u:386": "paritrāṇamamitramadhyagatānām /",
  "S04bsu034_u:387": "pratyarthikanigrahaḥ saha dharmeṇa /",
  "S04bsu034_u:388": "satyākaro vaiśāradyānām /",
  "S04bsu034_u:389": "bhūte paryeḥṭirbālānām /",
  "S04bsu034_u:390": "pūrvanimittamaḥṭādaśānāmāveṇikānāṃ buddhadharmāṇām /",
  "S04bsu034_u:391": "alaṃkāro dharmakāyasya /",
  "S04bsu034_u:392": "niḥyandaścaryāyāḥ /",
  "S04bsu034_u:393": "ābharaṇaṃ buddhaputrāṇām /",
  "S04bsu034_u:394": "ratirmokḥakāmānām /",
  "S04bsu034_u:395": "prītirjyeḥṭhaputrāṇām /",
  "S04bsu034_u:396": "paripūrirbuddhajñānasya /",
  "S04bsu034_u:397": "abhūmiḥ sarvaśrāvakapratyekabuddhānām /",
  "S04bsu034_u:398": "viśuddhiścittasya /",
  "S04bsu034_u:399": "pariśuddhiḥ kāyasya /",
  "S04bsu034_u:400": "pariniḥpattirvimokḥamukhānām /",
  "S04bsu034_u:401": "asaṃkleśo buddhajñānasya /",
  "S04bsu034_u:402": "anāgamo rāgasya (Vaidya 7) /",
  "S04bsu034_u:403": "vigamo dveḥasya /",
  "S04bsu034_u:404": "abhūmirmohasya /",
  "S04bsu034_u:405": "āgamo jñānasya /",
  "S04bsu034_u:406": "utpādo vidyāyāḥ /",
  "S04bsu034_u:407": "prahāṇamavidyāyāḥ /",
  "S04bsu034_u:408": "tṛptirvimuktisārāṇām /",
  "S04bsu034_u:409": "tuḥṭiḥ samādhisārāṇām /",
  "S04bsu034_u:410": "cakḥurdraḥṭukāmānām /",
  "S04bsu034_u:411": "abhijñā vikurvitukāmānām /",
  "S04bsu034_u:412": "ṛddhirabhinirhartukāmānām /",
  "S04bsu034_u:413": "dhāraṇī śrutārthikānām /",
  "S04bsu034_u:414": "smṛterasaṃpramoḥaḥ /",
  "S04bsu034_u:415": "adhiḥṭhānaṃ buddhānām /",
  "S04bsu034_u:416": "upāyakauśalyaṃ nāyakānām /",
  "S04bsu034_u:417": "sūkḥmaṃ durvijñeyamanabhiyuktānām /",
  "S04bsu034_u:418": "ajñeyamamuktaiḥ /",
  "S04bsu034_u:419": "vivartākḥarāṇāṃ durvijñeyaṃ ghoḥeṇa /",
  "S04bsu034_u:420": "ājñātaṃ vijñaiḥ /",
  "S04bsu034_u:421": "jñātaṃ sūrataiḥ /",
  "S04bsu034_u:422": "pratividdhamalpecchaiḥ /",
  "S04bsu034_u:423": "udgṛhītamārabdhavīryaiḥ /",
  "S04bsu034_u:424": "dhṛtaṃ smṛtimadbhiḥ /",
  "S04bsu034_u:425": "kḥayo duḥkhasya /",
  "S04bsu034_u:426": "anutpādaḥ sarvadharmāṇām /",
  "S04bsu034_u:427": "ekanayanirdeśaḥ sarvabhavagatyupapattyāyatanānām /",
  "S04bsu034_u:428": "ayaṃ sa kumāra ucyate sarvadharmasvabhāvasamatāvipañcito nāma samādhiḥ //",
  "S04bsu034_u:429_0": "asmin khalu punaḥ sarvadharmaparyāye samādhinirdeśe bhagavatā bhāṣyamāṇe aśīternayutānāṃ",
  "S04bsu034_u:429_1": "devamānuṣikāyāḥ prajāyāḥ pūrvaparikarmakṛtāyā anutpattikeṣu dharmeṣu kṣānteḥ pratilambho 'bhūt /",
  "S04bsu034_u:430": "ṣaṇṇavateśca nayutānāmānulomikāyāḥ kṣānteḥ pratilambho 'bhūt /",
  "S04bsu034_u:431": "triṇavaternayutānāṃ ghoṣānugāyāḥ kṣānteḥ pratilambho 'bhūt /",
  "S04bsu034_u:432": "paripūrṇasya bhikṣuśatasahasrasya anupādāyāsravebhyaścittāni vimuktāni /",
  "S04bsu034_u:433": "ṣaṣṭeśca prāṇiśatasahasrāṇāṃ devamānuṣikāyāḥ prajāyā virajo vigatamalaṃ dharmeṣu dharmacakṣurviśuddham /",
  "S04bsu034_u:434": "aśīteśca bhikṣusahasrāṇāmanupādāyāsravebhyaścitāni vimuktāni /",
  "S04bsu034_u:435": "pañcabhiścopāsakaśatairanāgāmiphalaṃ prāptam /",
  "S04bsu034_u:436": "ṣaṣṭyā copāsikāśataiḥ sakṛdāgāmiphalaṃ prāptam /",
  "S04bsu034_u:437": "ayaṃ ca trisāhasramahāsāhasro lokadhātuḥ ṣaḍvikāraṃ kampitaḥ prakampitaḥ saṃprakampitaḥ /",
  "S04bsu034_u:438": "calitaḥ pracalitaḥ saṃpracalitaḥ /",
  "S04bsu034_u:439": "vedhitaḥ pravedhitaḥ saṃpravedhitaḥ /",
  "S04bsu034_u:440": "kṣubhitaḥ prakṣubhitaḥ saṃprakṣubhitaḥ /",
  "S04bsu034_u:441": "raṇitaḥ praraṇitaḥ saṃpraraṇitaḥ /",
  "S04bsu034_u:442": "garjitaḥ pragarjitaḥ saṃpragarjitaḥ /",
  "S04bsu034_u:443": "pūrvā digavanamati paścimā digunnamati /",
  "S04bsu034_u:444": "paścimā digavanamati pūrvā digunnamati /",
  "S04bsu034_u:445": "uttarā digavanamati dakṣiṇā digunnamati /",
  "S04bsu034_u:446": "dakṣiṇā digavanamati uttarā digunnamati /",
  "S04bsu034_u:447": "antādavanamati madhyādunnamati /",
  "S04bsu034_u:448": "antādunnamati madhyādavanamati /",
  "S04bsu034_u:449": "aprameyasya cāvabhāsasya loke prādurbhāvo 'bhūt /",
  "S04bsu034_u:450": "sarvaśca lokadhātuḥ sadevakaśca samārakaḥ sabrahmakaḥ saśramaṇabrāhmaṇikāḥ prajāstenāvabhāsenāvabhāsitāḥ sphuṭā abhūvan /",
  "S04bsu034_u:451": "imau ca candrasūryau evaṃmaharddhikau evaṃmahānubhāvau evaṃmaheśākhyau na bhāsato na tapato na virocataḥ /",
  "S04bsu034_u:452": "yā api lokāntarikā andhakāratamisrāḥ,",
  "S04bsu034_u:453": "tā api tenāvabhāsena sphuṭā abhūvan /",
  "S04bsu034_u:454": "ye 'pi tāsūpapannāḥ sattvāḥ,",
  "S04bsu034_u:455": "te 'pyanyonyaṃ saṃjānate sma /",
  "S04bsu034_u:456": "evaṃ cāhuḥ - anyo 'pi kila bho ayaṃ sattva ihopapannaḥ /",
  "S04bsu034_u:457": "yāvadavīcermahānarakāditi //",
  "S04bsu034_u:458": "iti śrīsamādhirāje nidānaparivarto nāma prathamaḥ //",
  "S04bsu034_u:459": "(Vaidya 8)",
  "S04bsu034_u:460": "2 Śālendrarājapūrvayogaparivarto dvitīyaḥ /",
  "S04bsu034_u:461": "atha khalu bhagavāṃstasyāṃ velāyāṃ candraprabhasya kumārabhūtasya etadeva pūrvayogaparivartaṃ bhūyasyā mātrayā gāthābhigītena vistareṇa saṃprakāśayati sma -",
  "S04bsu034_u:462": "smarati daśabalāna ṣaṣṭikoṭī purimabhave nivasiṃsu gṛdhrakūṭe /",
  "S04bsu034_u:463": "puri mama caramāṇu bodhicaryāmima varaśānta samādhi deśayiṃsu // SRS_2.1 //",
  "S04bsu034_u:464": "teṣāṃ paścimako āsīllokanāthaḥ prabhaṃkaraḥ /",
  "S04bsu034_u:465": "śālendrarāja nāmena sa mayā paripṛcchitaḥ // SRS_2.2 //",
  "S04bsu034_u:466": "ahaṃ ca kṣatriyo āsaṃ rājaśreṣṭho mahīpatiḥ /",
  "S04bsu034_u:467": "maṃma co śata putrāṇāṃ pañcābhūvannanūnakāḥ // SRS_2.3 //",
  "S04bsu034_u:468": "koṭīmayā vihāraṇāṃ tasya buddhasya kāritā /",
  "S04bsu034_u:469": "candanasya viśiṣṭasya kecidratnamayā abhūta // SRS_2.4 //",
  "S04bsu034_u:470": "priyo manāpaśca bahujanasya bhīṣmottaro nāma abhūṣi rājā /",
  "S04bsu034_u:471": "akārṣi buddhasya viśiṣṭapūjā aṣṭādaśavarṣasahasrakoṭyaḥ // SRS_2.5 //",
  "S04bsu034_u:472": "jinasya tasya dvipadottamasya śālendrarājasya vināyakasya /",
  "S04bsu034_u:473": "ṣaṭūsaptativarṣasahasrakoṭiyo āyustadā āsi aninditasya // SRS_2.6 //",
  "S04bsu034_u:474": "niyutāntaśītisahasra śrāvakāṇāṃ traividya ṣaḍabhijña jitendriyāṇām /",
  "S04bsu034_u:475": "kṣīṇāsravāṇāntimadehadhāriṇāṃ saṃghastadā āsi narottamasya // SRS_2.7 //",
  "S04bsu034_u:476": "(Vaidya 9)",
  "S04bsu034_u:477": "bahuprakārā mayi tasya pūjā kṛtā jinasya dvipadottamasya /",
  "S04bsu034_u:478": "arthāya lokasya sadevakasya imaṃ samādhiṃ pratikāṅtā sadā // SRS_2.8 //",
  "S04bsu034_u:479": "saputradāreṇa mi pravrajitvā śālendrarājasya jinasya antike /",
  "S04bsu034_u:480": "caturdaśavarṣasahasrakoṭiyo ayaṃ samādhiḥ paripṛcchito mayā // SRS_2.9 //",
  "S04bsu034_u:481": "aśīti gāthā niyutā sahasrāṇyanye ca koṭīśata bimbarāṇām /",
  "S04bsu034_u:482": "tasyodgṛhītaḥ sugatasya antikāditaḥ samādheḥ parivarta eṣaḥ // SRS_2.10 //",
  "S04bsu034_u:483": "hastā śirā bhārya tathaiva putrā ratnaṃ prabhūtaṃ tatha khādyabhojyam /",
  "S04bsu034_u:484": "na kiṃci dravyaṃ mi na tyaktapūrvam ima samādhiṃ pratikāṅkṣatā varam // SRS_2.11 //",
  "S04bsu034_u:485": "smarāmi buddhāna sahasrakoṭiyo taduttare yattika gaṅgavālukāḥ /",
  "S04bsu034_u:486": "yehi sthihitvā iha gṛdhrakūṭe ayaṃ samādhirvaru śānta deśitaḥ // SRS_2.12 //",
  "S04bsu034_u:487": "sarve ca śākyarṣabhanāmagheyāḥ sarveṣu co rāhula nāma putrāḥ /",
  "S04bsu034_u:488": "ānandanāmā paricārakāśca kapilāhvayāḥ pravrajitāśca sarve // SRS_2.13 //",
  "S04bsu034_u:489": "agreyugaṃ kolitaśāriputrā samanāma sarve ca abhūṣi tāyinaḥ /",
  "S04bsu034_u:490": "samanāmikā co tada lokadhātuḥ sarve 'pi cotpanna kaṣāyakāle // SRS_2.14 //",
  "S04bsu034_u:491": "(Vaidya 10)",
  "S04bsu034_u:492": "sarve mayā satkṛta te narendrā imāṃ carantena mi bodhicārikām /",
  "S04bsu034_u:493": "yāvanti co kāci jināna pūjā sarvā kṛtā etu samādhimeṣatā // SRS_2.15 //",
  "S04bsu034_u:494": "pratipattiya eṣa samādhi labhyate bahuprakārā pratipattiruktā /",
  "S04bsu034_u:495": "guṇeṣu sarveṣu pratiṣṭhitasya na durlabhastasya samādhireṣaḥ // SRS_2.16 //",
  "S04bsu034_u:496": "raseṣvagṛdhrasya alolupasya kuleṣvasaktasya anīrṣukasya /",
  "S04bsu034_u:497": "matrīvihārasya amatsarasya na durlabhastasya samādhireṣaḥ // SRS_2.17 //",
  "S04bsu034_u:498": "satkāralābheṣu anarthikasya ājīvaśuddhasya akiṃcanasya /",
  "S04bsu034_u:499": "viśuddhaśīlasya viśāradasya na durlabhastasya samādhireṣaḥ // SRS_2.18 //",
  "S04bsu034_u:500": "ārabdhavīryasya atandritasya raṇyādhimuktasya dhute sthitasya /",
  "S04bsu034_u:501": "nairātmyakṣāntīya pratiṣṭhitasya na durlabhastasya samādhireṣaḥ // SRS_2.19 //",
  "S04bsu034_u:502": "sudāntacittasya anuddhatasya īryāya caryāya pratiṣṭhitasya /",
  "S04bsu034_u:503": "tyāgādhimuktasya amatsarasya na durlabhastasya samādhireṣaḥ // SRS_2.20 //",
  "S04bsu034_u:504": "anuvyañjanalakṣaṇā buddhadharmā ye 'ṣṭādaśā kīrtita nāyakena /",
  "S04bsu034_u:505": "balāviśāradya na tasya durlabhā dhāreti yaḥ śāntamimaṃ samādhim // SRS_2.21 //",
  "S04bsu034_u:506": "(Vaidya 11)",
  "S04bsu034_u:507": "buddhena ye cakṣuṣa dṛṣṭa sattvāsta ekakālasmi bhaveyu buddhāḥ /",
  "S04bsu034_u:508": "teṣaika ekasya bhaveyurāyuḥ acintiyākalpasahasrakoṭiyaḥ // SRS_2.22 //",
  "S04bsu034_u:509": "teṣaika ekasya śiro bhaveyuḥ sarvu samudreṣu yathaiva vālukāḥ /",
  "S04bsu034_u:510": "yāvanti te sarva śiro bhaveyuḥ śire śire jihva bhaveyu tāttikāḥ // SRS_2.23 //",
  "S04bsu034_u:511": "te tasya sarve bhaṇi ānuśaṃsā yo gātha dhāreyya itaḥ samādhitaḥ /",
  "S04bsu034_u:512": "na kiṃcimātraṃ parikīrtitaṃ bhavet kiṃ vā punaryo hi śikṣitva dhāraye // SRS_2.24 //",
  "S04bsu034_u:513": "dhūtān samādāya guṇāṃśca vartate spṛhenti devāsurayakṣaguhyakāḥ /",
  "S04bsu034_u:514": "rājāna bhonti anuyātru tasya dhāreti yaḥ śānta samādhi durlabham // SRS_2.25 //",
  "S04bsu034_u:515": "parigṛhīto bhavati jinebhirdevāśca nāgāḥ sada ānuyātrāḥ /",
  "S04bsu034_u:516": "pratyarthikāstasya śriya no sahanti dhāreti yaḥ śānta samādhi durlabham // SRS_2.26 //",
  "S04bsu034_u:517": "anantu tasya pratibhānu bhoti ananta sūtrāntasahasra bhāṣate /",
  "S04bsu034_u:518": "na tasya viṣṭhā nu kadāci bhoti dhāreti yaḥ śāntamimaṃ samādhim // SRS_2.27 //",
  "S04bsu034_u:519": "drakṣyanti buddhamamitābhu nāyakaṃ sukhāvatīṃ cāpyatha lokadhātum /",
  "S04bsu034_u:520": "ye paścime kāli mahābhayānake samādhi śrutvā imu dhārayeyuḥ // SRS_2.28 //",
  "S04bsu034_u:521": "(Vaidya 12)",
  "S04bsu034_u:522": "prakāśayitvā imu ānuśaṃsā adhyeṣate śāstu svayaṃ svayaṃbhūḥ /",
  "S04bsu034_u:523": "parinirvṛtasya mama paścikāle samādhi dhāretha imaṃ viśuddham // SRS_2.29 //",
  "S04bsu034_u:524": "ye keci buddhā daśasu diśāsu atītakāle 'pi ca pratyutpannāḥ /",
  "S04bsu034_u:525": "sarve jinā atra samādhiśikṣitā budhyanti bodhiṃ virajāmasaṃskṛtām // SRS_2.30 //",
  "S04bsu034_u:526": "iti śrīsamādhirāje śālendrarāja(pūrvayoga)",
  "S04bsu034_u:527": "parivarto nāma dvitīyaḥ //",
  "S04bsu034_u:528": "(Vaidya 13)",
  "S04bsu034_u:529": "3 Bhūtaguṇavarṇaprakāśanaparivartaḥ /",
  "S04bsu034_u:530_0": "tatra bhagavān punarapi candraprabhaṃ kumārabhūtamāmantrayate sma - tasmāttarhiṃ",
  "S04bsu034_u:530_1": "kumāra yo bodhisattvo mahāsattva ākāṅkṣati tathāgatasyārhataḥ samyaksaṃbuddhasya",
  "S04bsu034_u:530_2": "bhūtaṃ buddhaguṇavarṇaṃ saṃprakāśayituṃ no cārthato vā vyañjanato vā paryādānaṃ gantuṃ",
  "S04bsu034_u:530_3": "sarvaṃ ca me vacanaṃ buddhaparigṛhītaṃ niścaritumiti,",
  "S04bsu034_u:531_0": "tena kumāra bodhisattvena mahāsattvena sarvasattvānāmarthāya ayaṃ samādhirudgrahītavyaḥ",
  "S04bsu034_u:531_1": "paryavāptavyo dhārayitavyo vācayitavyaḥ pravartayitavyaḥ uddeṣṭavyaḥ svādhyātavyaḥ",
  "S04bsu034_u:531_2": "araṇābhāvanayā bhāvayitavyo bahulīkartavyaḥ parebhyaśca vistareṇa saṃprakāśayitavyaḥ /",
  "S04bsu034_u:532": "katame ca te kumāra tathāgatasya bhūtā buddhaguṇāḥ?",
  "S04bsu034_u:533_0": "iha kumāra bodhisattvo mahāsattvo 'raṇyagato vā vṛkṣamūlagato vā abhyavakāśagato",
  "S04bsu034_u:533_1": "vā śūnyāgāramadhyagato vā evaṃ pratisaṃśikṣate - evaṃ sa bhagavāṃstathāgato 'rhan",
  "S04bsu034_u:533_2": "samyaksaṃbuddho vidyācaraṇasaṃpannaḥ sugato lokavidanuttaraḥ puruṣadamyasārathiḥ",
  "S04bsu034_u:533_3": "śāstā devānāṃ ca manuṣyāṇāṃ ca buddho bhagavān /",
  "S04bsu034_u:534": "niṣyandaḥ sa tathāgataḥ puṇyānām /",
  "S04bsu034_u:535": "avipraṇāśaḥ kuśalamūlānām /",
  "S04bsu034_u:536": "alaṃkṛtaḥ kṣāntyā /",
  "S04bsu034_u:537": "āgamaḥ puṇyanidhānānām /",
  "S04bsu034_u:538": "citrito 'nuvyañjanaiḥ /",
  "S04bsu034_u:539": "kusumito lakṣaṇaiḥ /",
  "S04bsu034_u:540": "pratirūpo gocareṇa /",
  "S04bsu034_u:541": "apratikūlo darśanena /",
  "S04bsu034_u:542": "abhiratiḥ śraddhādhimuktānām /",
  "S04bsu034_u:543": "anabhibhūtaḥ prajñayā /",
  "S04bsu034_u:544": "anavamardanīyo balaiḥ /",
  "S04bsu034_u:545": "śāstā sarvasattvānām /",
  "S04bsu034_u:546": "pitā bodhisattvānām /",
  "S04bsu034_u:547": "rājā āryapudgalānām /",
  "S04bsu034_u:548": "sārthavāha ādikarmikāṇām /",
  "S04bsu034_u:549": "aprameyo jñānena /",
  "S04bsu034_u:550": "anantaḥ pratibhānena /",
  "S04bsu034_u:551": "viśuddhaḥsvareṇa /",
  "S04bsu034_u:552": "āsvādanīyo ghoṣeṇa /",
  "S04bsu034_u:553": "asecanako rūpeṇa /",
  "S04bsu034_u:554": "apratisamaḥ kāyena /",
  "S04bsu034_u:555": "aliptaḥ kāmaiḥ /",
  "S04bsu034_u:556": "anupalipto rūpaiḥ /",
  "S04bsu034_u:557": "asaṃsṛṣṭa ārūpyaiḥ /",
  "S04bsu034_u:558": "vimukto duḥkhebhyaḥ /",
  "S04bsu034_u:559": "vipramuktaḥ skandhebhyaḥ /",
  "S04bsu034_u:560": "visaṃyukto dhātubhiḥ /",
  "S04bsu034_u:561": "saṃvṛta āyatanaiḥ /",
  "S04bsu034_u:562": "praticchanno granthaiḥ /",
  "S04bsu034_u:563": "vimuktaḥ paridāhaiḥ /",
  "S04bsu034_u:564": "parimuktastṛṣṇāyāḥ /",
  "S04bsu034_u:565": "oghāduttīrṇaḥ /",
  "S04bsu034_u:566": "paripūrṇo jñānena /",
  "S04bsu034_u:567": "pratiṣṭhito 'tītānāgatapratyutpannānāṃ buddhānāṃ bhagavatāṃ jñāne /",
  "S04bsu034_u:568": "apratiṣṭhito nirvḥṇe /",
  "S04bsu034_u:569": "sthito bhūtakoṭyḥm /",
  "S04bsu034_u:570": "sthitaḥ sarvasattvollokanīyḥyḥṃ bhūmau /",
  "S04bsu034_u:571": "ime te kumḥra tathḥgatasya bhūtḥ buddhaguṇḥḥ /",
  "S04bsu034_u:572": "ebhirbuddhaguṇavarṇaiḥ samanvḥgato bodhisattvo mahḥsattva imaṃ samḥdhimḥgamya anḥcchedyena pratibhḥnena tathḥgatasyḥhataḥ samyaksaṃbuddhasya",
  "S04bsu034_u:573": "bhūtaṃ buddhaguṇavarṇaṃ saṃprakḥśayan no cḥrthato no vyañjanataśca paryḥdḥnaṃ gacchati /",
  "S04bsu034_u:574": "sarvaṃ cḥsya vacanaṃ buddhaparigṛhītaṃ niścarati //",
  "S04bsu034_u:575": "atha bhagavāṃstasyāṃ velāyāmimā gāthā abhāṣata -",
  "S04bsu034_u:576": "na sukaru jinavarṇa sarvi vaktuṃ bahumapi kalpasahasra bhāṣamāṇaiḥ /",
  "S04bsu034_u:577": "(Vaidya 14)",
  "S04bsu034_u:578": "tatha guṇa samudānitā jinebhiḥ imu varu śānta samādhimeṣamāṇaiḥ // SRS_3.1 //",
  "S04bsu034_u:579": "paramasu-abhirūpadarśanīyāḥ kanya alaṃkṛtagātra premaṇīyāḥ /",
  "S04bsu034_u:580": "datta puri adīnamānasena imu varu śānta samādhimeṣatā me // SRS_3.2 //",
  "S04bsu034_u:581": "tatha mayi dhanadhānyadāsidāsā tatha maṇimuktisuvarṇarūpyakaṃ ca /",
  "S04bsu034_u:582": "tyakta mayi adīnamānasena imu varu śānta samādhimeṣatā me // SRS_3.3 //",
  "S04bsu034_u:583": "maṇiratanavicitramuktahārā rucira pu vasana śaṅkhasuvarṇasūtrā /",
  "S04bsu034_u:584": "tyakta mayi purā vināyakeṣu imu varu śānta samādhimeṣatā me // SRS_3.4 //",
  "S04bsu034_u:585": "aparimita ananta kalpakoṭyaḥ paramasugandhika vārṣikāśca /",
  "S04bsu034_u:586": "tyakta mayi jināna cetiyeṣu paramaniruttaru cittu saṃjanitvā // SRS_3.5 //",
  "S04bsu034_u:587": "tathariva mayi dattu dharmadānaṃ parṣagatena janitva citrikāram /",
  "S04bsu034_u:588": "na ca mama samutpanna jātu cittaṃ siya mama jñātru daditva dharmadānam // SRS_3.6 //",
  "S04bsu034_u:589": "eta guṇa samudānituṃ mi pūrvā vana varu sevita nityamalpaśabdam /",
  "S04bsu034_u:590": "kṛpabahulu bhavāmi nityakālaṃ sada mama cittu labheya buddhajñānam // SRS_3.7 //",
  "S04bsu034_u:591": "na ca mama kvacidāgraho abhūṣi priyataravastuna ātmano 'pi bhoktum /",
  "S04bsu034_u:592": "(Vaidya 15)",
  "S04bsu034_u:593": "dadami ahu prabhūta deyadharmaṃ sada mama cittu labheya buddhajñānam // SRS_3.8 //",
  "S04bsu034_u:594": "akhilamadhurasaṃvibhāgaśīlaḥ smitavadanaḥ śrutidhāri snigdhaghoṣaḥ /",
  "S04bsu034_u:595": "sumadhuravacanaḥ priyo bahūnāṃ jana mama sarvi atṛpta darśanena // SRS_3.9 //",
  "S04bsu034_u:596": "kṣaṇamapi ca na matsarī bhavāmi bhavaniyutena na jātu īrṣyamāsīt /",
  "S04bsu034_u:597": "sada ahu paritṛpta piṇḍapāte sakala nimantraṇa varjitānyaśeṣā // SRS_3.10 //",
  "S04bsu034_u:598": "bahuśruta śrutadhāri ye bhavanti gātha ito dharaye catuṣpadāṃ pi /",
  "S04bsu034_u:599": "te mayi sada satkṛtā abhūvan parama niruttara prema saṃjanitvā // SRS_3.11 //",
  "S04bsu034_u:600": "bahuvidhamananta dānu dattaṃ tathapi ca rakṣitu śīlu dīrgharātram /",
  "S04bsu034_u:601": "pūja bahu kṛtā vināyakeṣu imu varu śānta samādhimeṣatā me // SRS_3.12 //",
  "S04bsu034_u:602": "pṛthu vividha ananta lokadhātūn maṇiratanaiḥ paripūrya dānu dadyāt /",
  "S04bsu034_u:603": "itu dharayi samādhitaśca gāthām imu tatpuṇya viśiṣyate udāram // SRS_3.13 //",
  "S04bsu034_u:604": "yāvat pṛthu kecidasti puṣpā tathariva gandha manoramā udārāḥ /",
  "S04bsu034_u:605": "tehi jinu maheyya puṇyakāmā bahumapi kalpa ananta aprameyān // SRS_3.14 //",
  "S04bsu034_u:606": "yāvat pṛthu kecidasti vādyā tatha bahu bhojana annapānavastrāḥ /",
  "S04bsu034_u:607": "tehi jinu maheyya puṇyakāmā bahumapi kalpa ananta aprameyān // SRS_3.15 //",
  "S04bsu034_u:608": "(Vaidya 16)",
  "S04bsu034_u:609": "yaśca naru janitva bodhicittam ahu jinu bheṣyu svayaṃbhu dharmarājaḥ /",
  "S04bsu034_u:610": "gāthamimu dhare samāhitaikāṃ tato viśiṣyate puṇyamudāram // SRS_3.16 //",
  "S04bsu034_u:611": "yāvata pṛthu gaṅgavālikāḥ syustāvata kalpa bhaṇeya ānuśaṃsā /",
  "S04bsu034_u:612": "na ca parikṣaya śakyu kīrtyamāne bahutara puṇyasamādhi dhārayitvā // SRS_3.17 //",
  "S04bsu034_u:613": "tasmāttarhi kumāra bodhisattven mahāsattvena udgrahītavyo dhārayitavyo vācayitavyaḥ paryavāptavyaḥ /",
  "S04bsu034_u:614": "udgṛhya dhārayitvā vācayitvā paryavāpya araṇābhāvanāyogamanuyuktena ca bhavitavyam /",
  "S04bsu034_u:615": "tad bhaviṣyati bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca /",
  "S04bsu034_u:616": "atha khalu bhagavāstasyāṃ velāyāmimā gāthā abhāṣata -",
  "S04bsu034_u:617": "tasmācchrutveti buddhānāmānuśaṃsān subhadrakān /",
  "S04bsu034_u:618": "kṣipramuddiśathā etaṃ samādhiṃ buddhavarṇitam // SRS_3.18 //",
  "S04bsu034_u:619": "trisaptatibuddhakoṭyaḥ pūrvajātiṣu satkṛtāḥ /",
  "S04bsu034_u:620": "sarvehi tehi buddhehi idaṃ sūtraṃ prakāśitam // SRS_3.19 //",
  "S04bsu034_u:621": "mahākaruṇajetāramidaṃ sūtraṃ nirucyate /",
  "S04bsu034_u:622": "bāhuśrutyasmi śikṣitvā buddhadharmā na durlabhāḥ // SRS_3.20 //",
  "S04bsu034_u:623": "bheṣyanti paścime kāle nirvṛte lokanāyake /",
  "S04bsu034_u:624": "bahu asaṃyatā bhikṣu bāhuśrutye anarthikāḥ // SRS_3.21 //",
  "S04bsu034_u:625": "śīlasya varṇaṃ vakṣyanti śīlena ca anarthikāḥ /",
  "S04bsu034_u:626": "samādhivarṇaṃ vakṣyanti samādhiya anarthikāḥ // SRS_3.22 //",
  "S04bsu034_u:627": "prajñāya varṇaṃ vakṣyanti prajñāya ca anarthikāḥ /",
  "S04bsu034_u:628": "vimuktyā bahu bhāṣante vimuktyā ca anarthikāḥ // SRS_3.23 //",
  "S04bsu034_u:629": "candanasya yathā kaścid bhāṣate puruṣo guṇān /",
  "S04bsu034_u:630": "īdṛśaṃ candanaṃ nāma gandhajātaṃ manoramam // SRS_3.24 //",
  "S04bsu034_u:631": "athānyaḥ puruṣaḥ kaścidevaṃ pṛccheta taṃ naram /",
  "S04bsu034_u:632": "gṛhīta candanaṃ kiṃcid yasya vaṇa prabhāṣase // SRS_3.25 //",
  "S04bsu034_u:633": "(Vaidya 17)",
  "S04bsu034_u:634": "sa naraṃ taṃ pratibrūyād gandhavarṇaṃ bravīmyaham /",
  "S04bsu034_u:635": "jīvikāṃ yena kalpemi taṃ ca gandhaṃ na vedmyaham // SRS_3.26 //",
  "S04bsu034_u:636": "evaṃ yoge 'pyayuktānāṃ śīlavarṇena jīvikā /",
  "S04bsu034_u:637": "paścime bheṣyate kāle śīlaṃ caiṣāṃ na bheṣyate // SRS_3.27 //",
  "S04bsu034_u:638": "evaṃ yoge 'pyayuktānāṃ samādhivarṇena jīvikā /",
  "S04bsu034_u:639": "paścime bheṣyate kāle samādhiścaiṣāṃ na bheṣyate // SRS_3.28 //",
  "S04bsu034_u:640": "evaṃ yoge 'pyayuktānāṃ prajñāvarṇana jīvikā /",
  "S04bsu034_u:641": "bheṣyate paścime kāle prajñā caiṣāṃ na bheṣyate // SRS_3.29 //",
  "S04bsu034_u:642": "evaṃ yoge 'pyayuktānāṃ vimuktivarṇena jīvikā /",
  "S04bsu034_u:643": "bheṣyate paścime kāle vimuktiścaiṣāṃ na bheṣyate // SRS_3.30 //",
  "S04bsu034_u:644": "yatha puruṣu daridru kaścideva sace paribhūtu bhavenmahājanasya /",
  "S04bsu034_u:645": "sa ca labhati nidhānu paścakāle dhanapati bhūtva janāna satkareyyā // SRS_3.31 //",
  "S04bsu034_u:646": "evamimu na samādhi yāva labdho na ca bahumato bhavatīha bodhisattvaḥ /",
  "S04bsu034_u:647": "marumanujakumbhāṇḍarākṣasā no yatha puruṣu daridru arthahīnaḥ // SRS_3.32 //",
  "S04bsu034_u:648": "yada punariya labdha bhoti bhūmī atuliyu dharmanidhānu paṇḍitena /",
  "S04bsu034_u:649": "maru manuja spṛhaṃ janenti tatra sa ca dhanu deti niruttaraṃ prajānām // SRS_3.33 //",
  "S04bsu034_u:650": "tasma imi śruṇitva ānuśaṃsāṃ paramapraṇītayaḥ kīrtitā jinena /",
  "S04bsu034_u:651": "sarva jahiya jñātralābhasaukhyamimu varamuddiśathā samādhi śāntam // SRS_3.34 //",
  "S04bsu034_u:652": "ye keci buddhā diśatā sunirvṛtā anāgatā ye 'pi ca pratyutpannāḥ /",
  "S04bsu034_u:653": "sarve ca śikṣitva iha samādhau bodhiṃ vibuddhā atulāmacintiyām // SRS_3.35 //",
  "S04bsu034_u:654": "(Vaidya 18)",
  "S04bsu034_u:655": "candraprabhaḥ kumāru hṛṣṭacittaḥ puratu jinasya sthihitva vāca bhāṣī /",
  "S04bsu034_u:656": "ahu puruṣavarasya nirvṛtasya sukisari kāli idaṃ dhariṣye sūtram // SRS_3.36 //",
  "S04bsu034_u:657": "kāya ahu tyajitva jīvitaṃ ca tathapi ca saukhya yadasti loke /",
  "S04bsu034_u:658": "tatra ahu mahābhaye 'pi kāle imu varu śānta samādhi dhārayiṣye // SRS_3.37 //",
  "S04bsu034_u:659": "mahakaruṇa janitva sattvakāye sudukhita sattva anātha prāpta dṛṣṭvā /",
  "S04bsu034_u:660": "teṣvahamupasaṃharitva maitrīmimu vara śānta samādhi deśayiṣye // SRS_3.38 //",
  "S04bsu034_u:661": "pañcaśata anūna tasmin kāle ya utthita tatra samādhidhārakāṇām /",
  "S04bsu034_u:662": "pūrvaṃgama kumāra teṣa āsīdiha varasūtraparigrahe udāre // SRS_3.39 //",
  "S04bsu034_u:663": "iti śrīsamādhirāje bhūtaguṇavarṇaprakāśanaparivarto nāma tṛtīyaḥ //",
  "S04bsu034_u:664": "(Vaidya 19)",
  "S04bsu034_u:665": "4 Buddhānusmṛtiparivartaḥ /",
  "S04bsu034_u:666": "atha khalu candraprabhaḥ kumārabhūto bhagavantametadavocat - samādhiḥ samādhiriti bhagavannucyate /",
  "S04bsu034_u:667": "katamasyaitaddharmasyādhivacanaṃ samādhiriti?",
  "S04bsu034_u:668": "evamukte bhagavāṃścandraprabhaṃ kumārabhūtametadavocat - samādhiḥ samādhiriti kumāra ucyate yaduta cittanidhyāptiḥ /",
  "S04bsu034_u:669": "anupapattiḥ /",
  "S04bsu034_u:670": "apratisaṃdhiḥ /",
  "S04bsu034_u:671": "pratisaṃdhijñānam /",
  "S04bsu034_u:672": "apahṛtabhāratā /",
  "S04bsu034_u:673": "tathāgatajñānam /",
  "S04bsu034_u:674": "buddhavṛṣabhitā /",
  "S04bsu034_u:675": "rāgacikitsā /",
  "S04bsu034_u:676": "doṣavyupaśamaḥ /",
  "S04bsu034_u:677": "mohasya prahāṇam /",
  "S04bsu034_u:678": "yuktayogitā /",
  "S04bsu034_u:679": "ayuktavivarjanatā /",
  "S04bsu034_u:680": "akuśaladharmacchandaḥ /",
  "S04bsu034_u:681": "saṃsārānmokṣakāmatā /",
  "S04bsu034_u:682": "adhyāśayapratipattiḥ /",
  "S04bsu034_u:683": "jāgarikāyā āsevanam /",
  "S04bsu034_u:684": "prahāṇasyānutsargaḥ /",
  "S04bsu034_u:685": "ārakṣā śukladharmāṇām /",
  "S04bsu034_u:686": "upapattiṣvaviśvāsaḥ /",
  "S04bsu034_u:687": "anabhisaṃskāraḥ /",
  "S04bsu034_u:688": "karmaṇāmādhyātmikānāmāyatanānāmamanasikāraḥ /",
  "S04bsu034_u:689": "bāhyānāmāyatanānāmasamudācāraḥ /",
  "S04bsu034_u:690": "ātmano 'nutkarṣaṇam /",
  "S04bsu034_u:691": "pareṣāmapaṃsanatā /",
  "S04bsu034_u:692": "kuśaleṣvanadhyavasānam /",
  "S04bsu034_u:693": "pṛthagjaneṣvaviśvāsaḥ /",
  "S04bsu034_u:694": "śīlasya niṣyandaḥ /",
  "S04bsu034_u:695": "durāsadatā /",
  "S04bsu034_u:696": "mahaujaskatā /",
  "S04bsu034_u:697": "ātmajñānam /",
  "S04bsu034_u:698": "acapalatā /",
  "S04bsu034_u:699": "īryāpathasaṃpadavasthānam /",
  "S04bsu034_u:700": "avyāpādaḥ /",
  "S04bsu034_u:701": "apāruṣyam /",
  "S04bsu034_u:702": "pareṣvanutpīḍā /",
  "S04bsu034_u:703": "mitrāṇāmanurakṣaṇā /",
  "S04bsu034_u:704": "guhyamantrāṇāmārakṣaṇā /",
  "S04bsu034_u:705": "avihiṃsā /",
  "S04bsu034_u:706": "śīlavatāmanutpīḍanā /",
  "S04bsu034_u:707": "ślakṣṇavacanatā /",
  "S04bsu034_u:708": "sarvatraidhātuke aniḥśritatā /",
  "S04bsu034_u:709": "sarvadharmeṣu śūnyatā /",
  "S04bsu034_u:710": "ānulomikī kṣāntiḥ /",
  "S04bsu034_u:711": "sarvajñajñāne tīvracchandatā samādhiḥ samādhiriti kumāra ucyate /",
  "S04bsu034_u:712": "yā eveṣvevaṃrūpeṣu dharmeṣu pratipattirapratipattiḥ,",
  "S04bsu034_u:713": "ayaṃ sa kumāra ucyate samādhiriti //",
  "S04bsu034_u:714": "atha khalu bhagavāṃstasyāṃ velāyāmimā gāthā abhāṣata -",
  "S04bsu034_u:715": "apāvṛtaṃ me amṛtasya dvāram ācakṣito dharmasvabhāvu yādṛśaḥ /",
  "S04bsu034_u:716": "nidarśitā me upapatti yādṛśī prakāśitā nirvṛti sānuśaṃsā // SRS_4.1 //",
  "S04bsu034_u:717": "vivarjanīyāḥ sada pāpamitrāḥ kalyāṇamitrāśca niṣevitavyāḥ /",
  "S04bsu034_u:718": "vaneṣu vastavya gaṇān jahitvā maitraṃ ca cittaṃ sada bhāvanīyam // SRS_4.2 //",
  "S04bsu034_u:719": "śuddhaṃ ca śīlaṃ sada rakṣitavyaṃ dhūteṣu puṣṭiḥ sada vinditavyā /",
  "S04bsu034_u:720": "tyāgaśca prajñā ca niṣevitavyā /",
  "S04bsu034_u:721": "na durlabho eṣa samādhi bheṣyati // SRS_4.3 //",
  "S04bsu034_u:722": "(Vaidya 20)",
  "S04bsu034_u:723": "tato labhitvā ima śāntabhūmi yasyāmabhūmiḥ pṛthu śrāvakāṇām /",
  "S04bsu034_u:724": "pratyakṣabhūtā sugatasya dharma pratilapsyathā buddhaguṇānacintiyān // SRS_4.4 //",
  "S04bsu034_u:725": "dṛṣṭvā narān bhājanabuddhimantān tān bodhicittasmi samādahetha /",
  "S04bsu034_u:726": "anuttare jñāni pratiṣṭhapitvā na durlabho eṣa samādhirājaḥ // SRS_4.5 //",
  "S04bsu034_u:727": "yasyārthi īrṣā puna saṃjaneyyā āhāri niṣyandiha pratyavekṣataḥ /",
  "S04bsu034_u:728": "paryeṣṭitaśco paribhogataśca na durlabho eṣa samādhi bheṣyate // SRS_4.6 //",
  "S04bsu034_u:729": "samādhirājo yadi vaiṣa śūnyato viśuddhaśīlānayu mūrdhni tiṣṭhati /",
  "S04bsu034_u:730": "svabhāvato dharma sadā samāhitā bālā na jānanti ayuktayogāḥ // SRS_4.7 //",
  "S04bsu034_u:731": "yeṣāmayaṃ śānta samādhiriṣṭo na teṣa jātu bhayabuddhi tiṣṭhati /",
  "S04bsu034_u:732": "sadānupaśyanti narāṇamuttamamimāṃ niṣevitva praśāntabhūmim // SRS_4.8 //",
  "S04bsu034_u:733": "ākārato yaḥ smarate tathāgatān sa bhoti śāntendriyu śāntamānasaḥ /",
  "S04bsu034_u:734": "abhrāntacittaḥ satataṃ samāhitaḥ śrutena jñānena ca sāgaropamaḥ // SRS_4.9 //",
  "S04bsu034_u:735": "asmin samādhau hi pratiṣṭhihittvā yaścaṃkrame caṃkrami bodhisattvaḥ /",
  "S04bsu034_u:736": "sa paśyati buddhasahasrakoṭiyastaduttare yāttika gaṅgavālukāḥ // SRS_4.10 //",
  "S04bsu034_u:737": "unmādu gaccheya narasya cittaṃ yo buddhadharmāṇa pramāṇu gṛhṇīyāt /",
  "S04bsu034_u:738": "(Vaidya 21)",
  "S04bsu034_u:739": "naivāpramāṇasya pramāṇamasti acintiyā sarvaguṇehi nāyakāḥ // SRS_4.11 //",
  "S04bsu034_u:740": "na so 'sti sattvo daśasu diśāsu yo lokanāthena samaḥ kutottari /",
  "S04bsu034_u:741": "sarve hi sarvajñaguṇarupetamākāṅkṣatha lapsyatha buddhajñānam // SRS_4.12 //",
  "S04bsu034_u:742": "suvarṇavarṇena samucchrayeṇa samantaprāsādiku lokanāthaḥ /",
  "S04bsu034_u:743": "yasyātra ālambani cittu vartate samāhitaḥ socyati bodhisattvaḥ // SRS_4.13 //",
  "S04bsu034_u:744": "asaṃskṛtaṃ saṃskṛtu jñātva vijño nimittasaṃjñāya vibhāvitāya /",
  "S04bsu034_u:745": "so ānimitte bhavati pratiṣṭhitaḥ prajānatī śūnyaka sarvadharmān // SRS_4.14 //",
  "S04bsu034_u:746": "yo dharmakāye bhavati pratiṣṭhito abhāva jānāti sa sarvabhāvān /",
  "S04bsu034_u:747": "abhāvasaṃjñāya vibhāvitāya na rūpakāyena jinendra paśyati // SRS_4.15 //",
  "S04bsu034_u:748": "ārocayāmi prativedayāmi vo yathā yathā bahu ca vitarkayennaraḥ /",
  "S04bsu034_u:749": "tathā tathā bhavati tannimittacittastehi vitarkehi tanniśritehi // SRS_4.16 //",
  "S04bsu034_u:750": "evaṃ munīndraṃ smarato narasya ākārato jñānato aprameyataḥ /",
  "S04bsu034_u:751": "anusmṛtiṃ bhāvayataḥ sadā ca tannimnacittaṃ bhavatī tatproṇam // SRS_4.17 //",
  "S04bsu034_u:752": "sa caṃkramastho na niṣadyamāśrita ākāṅkṣate puruṣavarasya jñānam /",
  "S04bsu034_u:753": "ākāṅkṣamāṇaḥ praṇigheti bodhaye bhaviṣyahaṃ loki niruttaro jinaḥ // SRS_4.18 //",
  "S04bsu034_u:754": "(Vaidya 22)",
  "S04bsu034_u:755": "sa buddha saṃjānati buddha paśyate buddhāna co dharmata pratyavekṣate /",
  "S04bsu034_u:756": "iha samādhismi pratiṣṭhihitvā namasyate buddha mahānubhāvān // SRS_4.19 //",
  "S04bsu034_u:757": "kāyena vācā ca prasanna mānasā buddhāna varṇaṃ bhaṇatī abhīkṣṇam /",
  "S04bsu034_u:758": "tathāhi so bhāvitacittasaṃtatī /",
  "S04bsu034_u:759": "rātriṃdivaṃ paśyati lokanāthān // SRS_4.20 //",
  "S04bsu034_u:760": "yadāpi so bhoti gilāna āturaḥ pravartate vedana māraṇāntikā /",
  "S04bsu034_u:761": "na buddhamārabhya smṛtiḥ pramuṣyate na vedanābhiranusaṃharīyati // SRS_4.21 //",
  "S04bsu034_u:762": "tathā hi tena vicinitva jñātā anāgatā āgata dharmaśūnyatā /",
  "S04bsu034_u:763": "so tādṛśe dharmanaye pratiṣṭhito na khidyate citta carantu cārikām // SRS_4.22 //",
  "S04bsu034_u:764": "tasmācchruṇitvā imu ānuśaṃsā janetha chandamatulāya bodhaye /",
  "S04bsu034_u:765": "mā paścakāle paritāpu bheṣyata sudurlabhaṃ sugatavarāṇa darśanam // SRS_4.23 //",
  "S04bsu034_u:766": "ahaṃ ca bhāṣeya praṇīta dharmaṃ yūyaṃ ca śrutvāna samācarethāḥ /",
  "S04bsu034_u:767": "bhaiṣajya vastrāṃ ca gṛhītva āturo 'panetu vyādhiṃ na prabhoti ātmanaḥ // SRS_4.24 //",
  "S04bsu034_u:768": "tasmādvidhijñena vicakṣaṇena imaṃ samādhiṃ pratikāṅkṣatā sadā /",
  "S04bsu034_u:769": "śīlaṃ śrutaṃ tyāgu niṣevitavyaṃ na durlabho eṣa samādhi bheṣyati // SRS_4.25 //",
  "S04bsu034_u:770": "iti śrīsamādhirāje buddhānusmṛtiparivarto nāma caturthaḥ //",
  "S04bsu034_u:771": "(Vaidya 23)",
  "S04bsu034_u:772": "5 Ghoṣadattaparivartaḥ /",
  "S04bsu034_u:773_0": "tatra bhagavāṃścandraprabhaṃ kumārabhūtamāmantrayate sma - bhūtapūrvaṃ kumāra atīte",
  "S04bsu034_u:773_1": "'dhvanyasaṃkhyeye kalpe asaṃkhyeyatare vipule 'prameye 'cintye 'parimāṇe yadāsīt",
  "S04bsu034_u:773_2": "tena kālena tena samayena bhagavān ghoṣadatto nāma tathāgato 'rhan samyaksaṃbuddho",
  "S04bsu034_u:773_3": "loke udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā",
  "S04bsu034_u:773_4": "devānāṃ ca manuṣyāṇāṃ ca buddho bhagavān /",
  "S04bsu034_u:774": "tena kālena tena samayena tasya bhagavato ghoṣadattasya tathāgatasyārhataḥ samyaksaṃbuddhasya aśītiḥ śrāvakakoṭyaḥ prathamasannipāto 'bhūt sarveṣāmarhatām /",
  "S04bsu034_u:775": "dvitīyaḥ śrāvakasannipātaḥ saptatikoṭyo 'rhatāmabhūt /",
  "S04bsu034_u:776": "tṛtīyaḥ sannipātaḥ ṣaṣṭiḥ śrāvakakoṭyo 'rhatāmabhūt /",
  "S04bsu034_u:777": "tena khalu punaḥ samayena tasya bhagavato ghoṣadattasyārhataḥ samyaksaṃbuddhasya catvāriṃśadvarṣasahasrāṇyāyuḥpramāṇamabhūt /",
  "S04bsu034_u:778": "ayaṃ ca jambudvīpa ṛddhaḥ sphītaśca kṣemaśca subhikṣaśca ramaṇīyaśca bahujanākīrṇamanuṣyaścābhūt /",
  "S04bsu034_u:779": "tena khalu punaḥ samayena asmin jambudvīpe dvau rājānāvabhūtām /",
  "S04bsu034_u:780": "dṛḍhabalaśca nāma mahābalaśca nāma /",
  "S04bsu034_u:781": "tatraiko rājā ardhaṃ jambudvīpaṃ paribhuṅkte,",
  "S04bsu034_u:782": "dvitīyo 'pyardhaṃ paribhuṅkte ṛddhaṃ ca sphītaṃ ca kṣemaṃ ca subhikṣaṃ ca ramaṇīyaṃ ca bahujanākīrṇamanuṣyaṃ ca //",
  "S04bsu034_u:783": "tena kālena tena samayena rājño mahābalasya vijite bhagavān ghoṣadattastathāgato 'rhan samyaksaṃbuddha utpanno 'bhūt /",
  "S04bsu034_u:784_0": "iti hi kumāra rājñā mahābalena sa ghoṣadattastathāgataḥ paripūrṇaṃ varṣasahasraṃ",
  "S04bsu034_u:784_1": "nimantrito 'bhūt sārdhaṃ bodhisattvasaṃghena bhikṣusaṃghena ca kalpikena paribhogeṇānavadyena",
  "S04bsu034_u:784_2": "cīvarapiṇḍapātraśayanāsanaglānapratyayabhaiṣajyapariṣkāreṇa /",
  "S04bsu034_u:785": "tena ca kumāra kālena tena samayena tasya bhagavato ghoṣadattasya tathāgatasyārhataḥ samyaksaṃbuddhasya bodhisattvasaṃghasya saśrāvakasaṃghasya cotsado lābhasatkāraśloko 'bhūt /",
  "S04bsu034_u:786": "śrāddhāśca brāhmaṇagṛhapatayo bhagavato ghoṣadattasya tathāgatasyārhataḥ samyaksaṃbuddhasya sabodhisattvasaṃghasya cotsadaṃ lābhasatkāramakārṣuḥ /",
  "S04bsu034_u:787_0": "te ca śrāddhā brāhmaṇagṛhapatayo bhagavato ghoṣadattasya tathāgatasyārhataḥ samyaksaṃbuddhasya",
  "S04bsu034_u:787_1": "lābhasatkārāyodyuktā abhūvan lokāmiṣapūjāyai yaduta rājña eva ca mahābalasyānuśikṣamāṇarūpam / iti hi",
  "S04bsu034_u:788_0": "kumāra tasya bhagavato ghoṣadattasya etadabhūt - parihīyante bateme sattvāḥ śīlapoṣadhasamādānatastathāgatānāmupasaṃkramaṇatastathāgataparyupāsanato",
  "S04bsu034_u:788_1": "brahmacaryāvāsataḥ pravrajyopasaṃpannabhikṣubhāvataśca /",
  "S04bsu034_u:789": "ta ete sattvāstadanantaraṃ sukhagurukāḥ /",
  "S04bsu034_u:790": "tat kasya hetoḥ?",
  "S04bsu034_u:791": "tathā hi tadanantaraṃ sukhamidaṃ yaduta lokāmiṣapūjā /",
  "S04bsu034_u:792": "ta ete satvā dṛṣṭadharmagurukāśca saṃparāyagurukāśca nātyantaniṣṭhāḥ kuśalamūlāya /",
  "S04bsu034_u:793": "tatreyaṃ kumāra katamā duṣṭadharmagurukatā?",
  "S04bsu034_u:794": "yaduta pañcakāmaguṇābhiprāyatā /",
  "S04bsu034_u:795": "(Vaidya 24) tatra kumāra katamā sāṃparāyikagurukatā?",
  "S04bsu034_u:796": "yaduta svargalokādhyālambanatā /",
  "S04bsu034_u:797": "katamā cātyantaniṣṭhakuśalamūlagurukatā?",
  "S04bsu034_u:798": "yadutātyantaviśuddhiḥ /",
  "S04bsu034_u:799": "atyantavimuktiḥ /",
  "S04bsu034_u:800": "atyantayogakṣematā /",
  "S04bsu034_u:801": "atyantabrahmacaryāvāsaḥ /",
  "S04bsu034_u:802": "atyantaparyavasānam /",
  "S04bsu034_u:803": "atyantakuśalamūlaniṣṭhā /",
  "S04bsu034_u:804": "atyantaparinirvāṇam /",
  "S04bsu034_u:805": "yannavahameteṣāṃ sattvānāṃ tathā tathā dharmaṃ deśayeyaṃ yadamī sattvā yathānuttarayā dharmapūjayā dharmapratipattyā ca tathāgataṃ pūjayeyuḥ //",
  "S04bsu034_u:806": "atha khalu kumāra ghoṣadattastathāgato 'rhan samyaksaṃbuddhastasyāṃ velāyāṃ rājño mahābalasya teṣāṃ ca brāhmaṇagṛhapatīnāṃ saṃvejanābhiprāya imā gāthā abhāṣata -",
  "S04bsu034_u:807": "dānapradānena anyonya sevatāṃ teṣānyamanyasmi na bhoti gauravam /",
  "S04bsu034_u:808": "nā tādṛśīṃ sevana varṇayanti buddhā vidū yeṣa prahīṇa vāsanā // SRS_5.1 //",
  "S04bsu034_u:809": "te tādṛśā bhonti narāḥ susevitā ye dharma deśenti hitāya prāṇinām /",
  "S04bsu034_u:810": "teṣānyamanyasmi abhedya prema yanmārakoṭībhiraśakyu bhinditum // SRS_5.2 //",
  "S04bsu034_u:811": "lokāmiṣeṇo nara sevatāṃ nṛṇāṃ sarveṣaṃ sāṃdṛṣṭika bhoti arthaḥ /",
  "S04bsu034_u:812": "nirāmiṣaṃ dharma niṣevatāṃ hi mahānta artho bhavatī narāṇām // SRS_5.3 //",
  "S04bsu034_u:813": "nirāmiṣaṃ cittu upasthapitvā nirāmiṣaṃ dharma prakāśayitvā /",
  "S04bsu034_u:814": "nirāmiṣaṃ yeṣa bhaveta prema te tādṛśāḥ kṣipra bhavanti buddhāḥ // SRS_5.4 //",
  "S04bsu034_u:815": "na jātu kāmān pratisevamānaḥ putreṣu dāreṣu janitva tṛṣṇām /",
  "S04bsu034_u:816": "gṛhaṃ ca sevantu jugupsanīyamanuttarāṃ prāpsyati so 'grabodhim // SRS_5.5 //",
  "S04bsu034_u:817": "ye kāma varjenti yathāgnikarṣūṃ putreṣu dāreṣu jahitva tṛṣṇām /",
  "S04bsu034_u:818": "(Vaidya 25)",
  "S04bsu034_u:819": "uttrastu gehādabhiniṣkramanti na durlabhā teṣviyamagrabodhiḥ // SRS_5.6 //",
  "S04bsu034_u:820": "na kaści buddhaḥ purimeṇa āsī anāgate bheṣyati vāvatiṣṭhate /",
  "S04bsu034_u:821": "yehi sthitairevamagāramadhye prāptā iyamuttama agrabodhiḥ // SRS_5.7 //",
  "S04bsu034_u:822": "prahāya rājyaṃ yatha kheṭapiṇḍaṃ vaseta raṇyeṣu vivekakāmaḥ /",
  "S04bsu034_u:823": "kleśān prahāya pratihatya māraṃ buddhyanti bodhiṃ virajāmasaṃskṛtām // SRS_5.8 //",
  "S04bsu034_u:824": "yo buddhavīrān yatha gaṅgavālukā upasthiheyyā bahukalpakoṭiyaḥ /",
  "S04bsu034_u:825": "yaśco gṛhātaḥ parikhinnamānaso 'bhiniṣkrameyyā ayu tatra uttamaḥ // SRS_5.9 //",
  "S04bsu034_u:826": "annehi pānehi ca cīvarehi puṣpehi gandhehi vilepanehi /",
  "S04bsu034_u:827": "nopasthitā bhonti narottamā jinā yatha pravrajitvā cariyāṇa dharmam // SRS_5.10 //",
  "S04bsu034_u:828": "yaścaiva bodhiṃ pratikāṅkṣamāṇaḥ sattvārtha nirviṇṇu kusaṃskṛtātaḥ /",
  "S04bsu034_u:829": "raṇyāmukhaḥ sapta padāni prakrame ayaṃ tataḥ puṇyaviśiṣṭa bhoti // SRS_5.11 //",
  "S04bsu034_u:830": "aśrauṣīt khalu punaḥ kumāra rājā mahābalo bhagavatā ghoṣadattena tathāgatenārhatā samyaksaṃbuddhena imāmevaṃrūpāṃ pravartitāṃ naiṣkramyapratisaṃyuktāṃ kathām /",
  "S04bsu034_u:831": "śrutvā ca vimṛśati - yathāhaṃ bhagavato bhāṣitasyārthamājānāmi,",
  "S04bsu034_u:832": "na bhagavān dānapāramitāṃ varṇayati,",
  "S04bsu034_u:833": "na śīlapāramitāṃ varṇayati /",
  "S04bsu034_u:834": "atyantaniṣṭhāṃ saṃvarṇayati /",
  "S04bsu034_u:835": "atyantaviśuddhim /",
  "S04bsu034_u:836": "atyantabrahmacaryāvāsam /",
  "S04bsu034_u:837": "atyantanirvāṇaṃ saṃvarṇayati /",
  "S04bsu034_u:838": "tasyaitadabhūt - nedaṃ sukaramagāramadhyāvasatā anuttaradharmapratipattiṃ saṃpādayitum,",
  "S04bsu034_u:839": "arthaṃ vā anuprāptum /",
  "S04bsu034_u:840": "parihīṇo 'smyanuttarāyā dharmapratipattitaḥ /",
  "S04bsu034_u:841": "yannvahaṃ keśaśmaśrūṇyavatārya kāṣāyāṇi vastrāṇi paridhāya samyageva śraddhayā agārādanagārikāṃ pravrajeyam /",
  "S04bsu034_u:842": "iti hi (Vaidya 26)",
  "S04bsu034_u:843": "kumāra rājā mahābalaḥ sārdhamaśītyā brāhmaṇagṛhapatiśatasahasraiḥ parivṛtaḥ puraskṛto yena bhagavān ghoṣadatto nāma tathāgato 'rhan samyaksaṃbuddhastenopasaṃkrāmat /",
  "S04bsu034_u:844": "upasaṃkramya bhagavataḥ pādau śirasābhivandya triḥ pradakṣiṇīkṛtya ekānte 'sthāt /",
  "S04bsu034_u:845": "atha khalu kumāra bhagavān ghoṣadatto rājño mahābalasya adhyāśayaṃ viditvā imaṃ sarvadharmasvabhāvasamatāvipañcitaṃ samādhiṃ deśayate /",
  "S04bsu034_u:846": "atha khalu kumāra rājā mahābala imaṃ samādhiṃ śrutvā tuṣṭa udagra āttamanāḥ keśaśmaśraṇyavatārya kāṣāyāṇi vastrāṇi paridhāya samyageva śraddhayā agārādanagārikāṃ pravrajito 'bhūt /",
  "S04bsu034_u:847": "sa tathā pravrajitaḥ sannimaṃ samādhimudgṛhītavān /",
  "S04bsu034_u:848": "udgṛhya paryavāpya dhārayitvā vācayiotvā bhāvanāyogamanuyukto vyahārṣīt /",
  "S04bsu034_u:849": "sa tenaiva kuśalamūlena daśakalpakoṭyo na jātu durgativinipātamagamat,",
  "S04bsu034_u:850": "viṃśatiṃ ca buddhakoṭīrārāgayāmāsa /",
  "S04bsu034_u:851": "teṣāṃ ca tathāgatānāmantikādimaṃ samādhimaśrauṣīt /",
  "S04bsu034_u:852": "śrutvā tebhyo buddhebhyastenodgṛhītaḥ paryavāpto dhārito vācito bhāvanāyogamanuyukto vyahārṣīt /",
  "S04bsu034_u:853": "sa tataḥ paścāt tenaiva kuśalamūlena daśānāṃ kalpakoṭīnāmatyayena paripūrṇena kalpaśatasahasreṇa anuttarāṃ samyaksaṃbodhimabhisaṃbuddho 'bhūt /",
  "S04bsu034_u:854": "so 'prameyāṇāṃ sattvānāmarthaṃ kṛtvā paścād buddhaparinirvāṇena parinirvṛto 'bhūt /",
  "S04bsu034_u:855": "tatra kumāra yānyaśītiprāṇiśatasahasrāṇi rājñā mahābalena sārdhaṃ bhagavantaṃ ghoṣadattaṃ tathāgatamupasaṃkrāntāni,",
  "S04bsu034_u:856": "te 'pi sarve imaṃ samādhiṃ",
  "S04bsu034_u:857": "śrutvā tuṣṭā udagrā āttamanasaḥ pramuditāḥ",
  "S04bsu034_u:858": "prītisaumanasyajātāḥ keśaśmaśrūṇyavatārya kāṣāyāṇi vastrāṇi paridhāya samyageva śraddhayā agārādanagārikāṃ pravrajitā abhūvan /",
  "S04bsu034_u:859": "te 'pi tathā pravrajitā imaṃ samādhimudgṛhya paryavāpya dhārayitvā vācayitvā bhāvanāyogamanuyuktā vihṛtya tenaiva kuśalamūlena viṃśatikalpakoṭyo na jātu durgativinipātamagaman /",
  "S04bsu034_u:860": "sarvatra ca kalpe kalpe buddhakoṭīrbuddhakoṭīrārāgayāmāsa /",
  "S04bsu034_u:861_0": "sarveṣāṃ ca teṣāṃ tathāgatānāmantike imaṃ samādhiṃ śrutvodgṛhya paryavāpya dhārayitvā",
  "S04bsu034_u:861_1": "vācayitvā bhāvanāyogamanuyuktā vihṛtya tenaiva pūrvakreṇa kuśalamūlena viṃśatīnāṃ",
  "S04bsu034_u:861_2": "kalpakoṭīnāmatyayena tataḥ paścāt paripūrṇadaśabhiḥ kalpasahasrairanuttarāṃ samyaksaṃbodhimabhisaṃbuddhā",
  "S04bsu034_u:861_3": "dṛḍhaśūranāmānastathāgatā arhantaḥ samyaksaṃbuddhā loke utpannā abhuvan /",
  "S04bsu034_u:862": "te 'pyaprameyānasaṃkhyeyān sattvān paripācya teṣāṃ cārthaṃ kṛtvā buddhaparinirvṛtā abhūvan /",
  "S04bsu034_u:863": "tadanenāpi te kumāra paryāyeṇa evaṃ veditavyaṃ yathāyaṃ samādhirbahukaro bodhisattvānāṃ mahāsattvānāmanuttarasya sarvajñajñānasyāharaṇāya saṃvartata iti //",
  "S04bsu034_u:864": "atha khalu bhagavāṃścandraprabhasya kumārabhūtasya tasyāṃ velāyāmetadeva pūrvayogaparivartaṃ bhūyasyā mātrayā gāthābhigītena vistareṇa saṃprakāśayati sma -",
  "S04bsu034_u:865": "smarāmyahaṃ pūrvamatītamadhvani acintiye kalpi narāṇa uttamaḥ /",
  "S04bsu034_u:866": "(Vaidya 27)",
  "S04bsu034_u:867": "utpannu lokārthakaro maharṣi nāmena so ucyati ghoṣadattaḥ // SRS_5.12 //",
  "S04bsu034_u:868": "aśīti koṭyaḥ paripūrṇa tasya prathamo gaṇo āsi ya śrāvakāṇām /",
  "S04bsu034_u:869": "dvitīya cāsīt paripūrṇa saptatistṛtīya co ṣaṣṭyarahantakoṭiyaḥ // SRS_5.13 //",
  "S04bsu034_u:870": "sarve ca kṣīṇāsrava niṣkileśāḥ sarve ca ṛddhībalapāramiṃ gatāḥ /",
  "S04bsu034_u:871": "varṣaṃ sahasrā duvi viśaṃ cāyuḥ kṣetraṃ ca āsīt pariśuddha śobhanam // SRS_5.14 //",
  "S04bsu034_u:872": "abhiṣekaprāptā parahita aprameyā vaśitehi bhūmihi ca supratiṣṭhitāḥ /",
  "S04bsu034_u:873": "āsanna te drumavari bodhi bodhituṃ ye bodhisatvāsta abhūṣi tāyinaḥ // SRS_5.15 //",
  "S04bsu034_u:874": "iha jambudvīpasmi abhūṣi rājā dṛḍhabalo nāma mahābalaśca /",
  "S04bsu034_u:875": "upārdhu rājyasya tadeku bhuñjate dvitīya cādhasya abhūṣi rājā // SRS_5.16 //",
  "S04bsu034_u:876": "mahābalasyo vijitasmi buddho utpanna so devamanuṣyapūjitaḥ /",
  "S04bsu034_u:877": "labhitva rājā sugatasmi śraddhām upasthihī varṣasahasra pūrṇam // SRS_5.17 //",
  "S04bsu034_u:878": "tasyānuśikṣī bahu anyasattvāḥ kurvanti satkāra tathāgatasya /",
  "S04bsu034_u:879": "lokāmiṣeṇaiva hi dharmapūjayā saśrāvakasya atulo 'bhū utsadaḥ // SRS_5.18 //",
  "S04bsu034_u:880": "abhūṣi cittaṃ puruṣottamasya deśiṣya dharmamimi dharmakāmāḥ /",
  "S04bsu034_u:881": "yannūna sarve prajahitva kāmāniha pravrajeyurmama śāsanasmin // SRS_5.19 //",
  "S04bsu034_u:882": "(Vaidya 28)",
  "S04bsu034_u:883": "sa bhāṣate gātha narāṇamuttamaḥ saṃlekhidharmaṃ sugatāna śikṣām /",
  "S04bsu034_u:884": "gṛhavāsadoṣāṃśca anantaduḥkhān pratipatti dharmeṣviha dharmapūjā // SRS_5.20 //",
  "S04bsu034_u:885": "śruṇitva gāthāṃ tada rājapārthivo eko vicinteti rahogato nṛpaḥ /",
  "S04bsu034_u:886": "na śakya gehasmi sthihitva sarve pratipadyitumuttadharmapūjā // SRS_5.21 //",
  "S04bsu034_u:887": "sa rājya tyaktvā yatha kheṭapiṇḍaṃ prāṇisahasrebhiraśītibhiḥ saha /",
  "S04bsu034_u:888": "upasaṃkramī tasya jinasya antikaṃ vanditva pādau purataḥ sthito 'bhūt // SRS_5.22 //",
  "S04bsu034_u:889": "teṣāṃ jino āśayu jānamāno deśetimaṃ śānta samādhi durdṛśam /",
  "S04bsu034_u:890": "te prītiprāmodyasukhena prīṇitāstuṣṭā udagrāstada pravrajiṃsu // SRS_5.23 //",
  "S04bsu034_u:891": "te pravrajitvāna imaṃ samādhiṃ dhāritva vācitva paryāpuṇitva /",
  "S04bsu034_u:892": "na jātu gacche vinipātadurgatiṃ kalpāna koṭyaḥ paripūrṇa viṃśatim // SRS_5.24 //",
  "S04bsu034_u:893": "te tena sarve kuśalena karmaṇā adrākṣu buddhāna sahasrakoṭiyaḥ /",
  "S04bsu034_u:894": "sarveṣu co teṣu jinānuśāsane te pravrajitvemu samādhi bhāvayī // SRS_5.25 //",
  "S04bsu034_u:895": "te paścime kāli abhūṣi buddhā dṛḍhaśūranāmāna anantavīryāḥ /",
  "S04bsu034_u:896": "kṛtvā ca arthaṃ bahuprāṇikoṭināṃ te paścikālesmi śikhīva nirvṛtāḥ // SRS_5.26 //",
  "S04bsu034_u:897": "(Vaidya 29)",
  "S04bsu034_u:898": "mahābalo rājā ya āsi pūrvaṃ sa jñānaśūro abhu buddha loke /",
  "S04bsu034_u:899": "tadā bahu prāṇisahasrakoṭiyaḥ sthapetva bodhāya sa paści nirvṛtaḥ // SRS_5.27 //",
  "S04bsu034_u:900": "tasmācchruṇitvā imu paścikāle dhāreya sūtramimu buddhavarṇitam /",
  "S04bsu034_u:901": "dhāretvimamīdṛśa dharmakoṣaṃ bhaviṣyathā kṣipra narāṇamuttamāḥ // SRS_5.28 //",
  "S04bsu034_u:902": "iti śrīsamādhirāje ghoṣadattaparivarto nāma pañcamaḥ //",
  "S04bsu034_u:903": "(Vaidya 30)",
  "S04bsu034_u:904": "6 Samādhiparivartaḥ /",
  "S04bsu034_u:905_0": "tatra bhagavān punarapi candraprabhaṃ kumārabhūtamāmantrayate sma - tasmāttarhi kumāra",
  "S04bsu034_u:905_1": "bodhisattvena mahāsattvena imaṃ samādhimākāṅkṣatā kṣipraṃ cānuttarāṃ samyaksaṃbodhimabhisaṃboddhukāmena",
  "S04bsu034_u:905_2": "samādhiparikarma karaṇīyam /",
  "S04bsu034_u:906": "tatra kumāra katamat samādhiparikarma?",
  "S04bsu034_u:907": "iha kumāra bodhisattvo mahākaruṇāsaṃprasthitena cittena tiṣṭhatāṃ vā tathāgatānāṃ parinirvṛtānāṃ vā pūjākarmaṇe udyukto bhavati,",
  "S04bsu034_u:908_0": "yaduta cīvarapiṇḍapātaśayanāsanaglānapratyayabhaiṣajyapariṣkāraiḥ puṣpadhūpagandhamālyavilepanacūrṇacīvaracchatradhvajapatākābhistūryatālāvacarairvaijayantībhiḥ",
  "S04bsu034_u:908_1": "tacca kuśalamūlaṃ samādhipratilambhāya pariṇamayati /",
  "S04bsu034_u:909": "sa na kaṃciddharmamākāṅkṣaṃstathāgataṃ pūjayati na rūpaṃ na kāmān na bhogān na svargān na parivārān /",
  "S04bsu034_u:910": "api tu khalu punardharmacittako bhavati /",
  "S04bsu034_u:911": "sa ākāṅkṣan dharmakāyato 'pi tathāgataṃ nopalabhate,",
  "S04bsu034_u:912": "kimaṅga punā rūpakāyata upalapsyate /",
  "S04bsu034_u:913": "tasmāttarhi kumāra eṣāṃ sā tathāgatānā pūjā yaduta tathāgatasyādarśanamātmanaścānupalabdhiḥ karmavipākasya cāpratikāṅkṣamāṇatā /",
  "S04bsu034_u:914": "anayā kumāra trimaṇḍalapariśuddhayā pūjayā tathāgataṃ pūjayitvā bodhisattvo mahāsattva imaṃ samādhiṃ pratilabhate kṣipraṃ cānuttarāṃ samyaksaṃbodhimabhisaṃbudhyate //",
  "S04bsu034_u:915": "atha khalu bhagavāṃstasyāṃ velāyāṃ candraprabhasya kumārabhūtasya etadeva samādhiparikarmanirdeśaṃ bhūyasyā mātrayā gāthābhigītena vistareṇa saṃprakāśamati sma -",
  "S04bsu034_u:916": "anantajñānasya daditva gandhān anantagandho bhavatī narāṇām /",
  "S04bsu034_u:917": "na kalpakoṭīya vrajanti durgatiṃ durgandhiyaṃ teṣu na jātu bhoti // SRS_6.1 //",
  "S04bsu034_u:918": "te kalpakoṭyaścaramāṇu cārikāṃ pūjitva buddhāna sahasrakoṭiyaḥ /",
  "S04bsu034_u:919": "te jñānagandhena samudgatena bhavanti buddhā varaśīlagandhikāḥ // SRS_6.2 //",
  "S04bsu034_u:920": "sacet punarjānati vāsti sattvo yo gandha detī tatha yasya dīyate /",
  "S04bsu034_u:921": "etena cittena dadāti gandhameṣāsya kṣāntirmṛdu ānulomikī // SRS_6.3 //",
  "S04bsu034_u:922": "(Vaidya 31)",
  "S04bsu034_u:923": "tasyaitaṃ kṣāntimadhimātra sevataḥ sacennaraḥ kākaṇicchedyu chidyate /",
  "S04bsu034_u:924": "kalpāna koṭyo yatha gaṅgavālikā na tasya cittaṃ bhavati vivartiyam // SRS_6.4 //",
  "S04bsu034_u:925": "kiṃ kāraṇaṃ vucyati kṣānti nāma kathaṃ puno vucyati ānulomikī /",
  "S04bsu034_u:926": "avivartiko vucyati kena hetunā kathaṃ puno vucyati bodhisattvaḥ // SRS_6.5 //",
  "S04bsu034_u:927": "kṣāntyasmi dharme prakṛtau nirātmake nairātmyasaṃjñasya kileśu nāsti /",
  "S04bsu034_u:928": "khaṃ yādṛśaṃ jānati sarvadharmāstasmādiha syā kva tu kṣānti nāma // SRS_6.6 //",
  "S04bsu034_u:929": "ānulomi sarveṣa jināna śikṣato na cāsti dharmaścarate vicakṣaṇaḥ /",
  "S04bsu034_u:930": "na buddhadharmeṣu janeti saṃśayāniyaṃ sa kṣāntirbhavatānulomikī // SRS_6.7 //",
  "S04bsu034_u:931": "evaṃ carantasya ya loki mārāste buddharūpeṇa bhaṇeyya vācā /",
  "S04bsu034_u:932": "sudurlabhā bodhi bhavāhi śrāvakā na gṛhṇotī vākyu na co vivartate // SRS_6.8 //",
  "S04bsu034_u:933": "bodheti sattvān viṣamātu dṛṣṭito na eṣa mārgo amṛtasya prāptaye /",
  "S04bsu034_u:934": "kumārga varṇitva pathe sthapeti taṃ kāraṇamucyati bodhisattvaḥ // SRS_6.9 //",
  "S04bsu034_u:935": "kṣamiṣyanūlomapathe sthitasya nairātmyasaṅgāya vibodhitasya /",
  "S04bsu034_u:936": "svapnāntare 'pyasya na jātu bhoti asti naro pudgala jīva sattvaḥ // SRS_6.10 //",
  "S04bsu034_u:937": "(Vaidya 32)",
  "S04bsu034_u:938": "sace mārakoṭyo yatha gaṅgavālukāste buddharūpeṇa upāgamitvā /",
  "S04bsu034_u:939": "bhaṇeyurabhyantarakāyu jīvo te maṃ vade nāsti na yūya buddhā // SRS_6.11 //",
  "S04bsu034_u:940": "jñānena jānāmyahu skandhaśūnyakaṃ jñātvā ca kleśehi na saṃvasāmi /",
  "S04bsu034_u:941": "vyāhāramātreṇa ca vyoharāmi parinirvṛto lokamimaṃ carāmi // SRS_6.12 //",
  "S04bsu034_u:942": "yathā hi putra puruṣasya jātu kṛtaṃsi nāmā ayameva nāma /",
  "S04bsu034_u:943": "nāmaṃ na tasyo diśatā sulabhyate tathāsya nāmaṃ na kutaścidāgatam // SRS_6.13 //",
  "S04bsu034_u:944": "tathaiva nāmaṃ kṛtu bodhisattvo na cāsya nāmaṃ diśatā sulabhyate /",
  "S04bsu034_u:945": "paryeṣamāṇo ayu bodhisattvo jānāti yo eṣa sa bodhisattvaḥ // SRS_6.14 //",
  "S04bsu034_u:946": "samudramadhye 'pi jvaleta agni rna bodhisattvasya satkāyadṛṣṭiḥ /",
  "S04bsu034_u:947": "yato 'sya bodhāya utpannu cittamatrāntare tasya na jīvadṛṣṭiḥ // SRS_6.15 //",
  "S04bsu034_u:948": "na hyatra jāto na mṛto ca kaścidutpanna sattvo manujo naro vā /",
  "S04bsu034_u:949": "māyopamā dharma svabhāvaśūnyā na śakyate jānitu tīrthikehi // SRS_6.16 //",
  "S04bsu034_u:950": "na cāpi āhāravimūrchitehi lubdhehi gṛddhehi ca pātracīvare /",
  "S04bsu034_u:951": "na coddhatehi napi connatehi śakyā iyaṃ jānitu buddhabodhiḥ // SRS_6.17 //",
  "S04bsu034_u:952": "(Vaidya 33)",
  "S04bsu034_u:953": "na styānamiddhābhihataiḥ kusīdaiḥ stabdhehi mānīhi anātrapehi /",
  "S04bsu034_u:954": "yeṣāṃ na buddhasmi prasādu asti na śakyate hī varabodhi jānitum // SRS_6.18 //",
  "S04bsu034_u:955": "na bhinnavṛttehi pṛthagjanehi yeṣāṃ na dharmasmi prasādu asti /",
  "S04bsu034_u:956": "sabrahmacārīṣu ca nāsti gauravaṃ na śakyate hī varabodhi buddhitum // SRS_6.19 //",
  "S04bsu034_u:957": "abhinnavṛttā hirimanta lajjino yeṣāṃ sti buddhe api dharme prema /",
  "S04bsu034_u:958": "sabrahmacārīṣu ca tīvragauravaṃ te prāpuṇantī varabodhimuttamām // SRS_6.20 //",
  "S04bsu034_u:959": "smṛterupasthāna iha yeṣa gocaraḥ prāmodya prīti śayanamupastṛtam /",
  "S04bsu034_u:960": "dhyānāni cāhāru samādhi pāniyaṃ budhyanti te 'pi varabodhimuttamām // SRS_6.21 //",
  "S04bsu034_u:961": "nairātmyasaṃjñā ca divāvihāro anusmṛtiścaṃkramaśūnyabhāvaḥ /",
  "S04bsu034_u:962": "bodhyaṅgapuṣpā surabhī manoramā te yujyamānā varabodhi prāpayī // SRS_6.22 //",
  "S04bsu034_u:963": "yā bodhisattvāna carī vidūnāmabhūmiranyasya janasya tatra /",
  "S04bsu034_u:964": "pratyekabuddhāna ca śrāvakāṇa ca ko vātra vijño na janeya chandam // SRS_6.23 //",
  "S04bsu034_u:965": "sacenmamā āyu bhaveta ettakaṃ kalpāna koṭyo yatha gaṅgavālukāḥ /",
  "S04bsu034_u:966": "ekasya romasya bhaṇeya varṇaṃ bauddhena jñānena paryantu nāsti // SRS_6.24 //",
  "S04bsu034_u:967": "(Vaidya 34)",
  "S04bsu034_u:968": "tasmācchuṇitvā imu ānuśaṃsāmanābhibhūtena jinena deśitām /",
  "S04bsu034_u:969": "imaṃ samādhiṃ laghu uddiśeyā na durlabhā bheṣyati agrabodhiḥ // SRS_6.25 //",
  "S04bsu034_u:970": "iti śrīsamādhirāje samādhiparivarto nāma ṣaṣṭhaḥ //",
  "S04bsu034_u:971": "(Vaidya 35)",
  "S04bsu034_u:972": "7 Trikṣāntyavatāraparivartaḥ /",
  "S04bsu034_u:973_0": "tatra bhagavān punarapi candraprabhaṃ kumārabhūtamāmantrayate sma - tasmātarhi kumāra",
  "S04bsu034_u:973_1": "bodhisattvena mahāsattvenemaṃ samādhimākāṅkṣatā kṣipraṃ cānuttarāṃ samyaksaṃbodhimabhisaṃboddhukāmena",
  "S04bsu034_u:973_2": "trikṣāntijñānakuśalena bhavitavyam /",
  "S04bsu034_u:974": "tena prathamā kṣāntiḥ prajñātavyā /",
  "S04bsu034_u:975": "dvitīyā kṣāntiḥ prajñātavyā /",
  "S04bsu034_u:976": "tṛtīyā kṣāntiḥ prajñātavyā /",
  "S04bsu034_u:977": "trikṣāntiviśeṣakuśalena bhavitavyaṃ trikṣāntijñānaviśeṣakuśalena ca /",
  "S04bsu034_u:978": "tat kasya hetoḥ?",
  "S04bsu034_u:979": "tathāhi kumāra yadā bodhisattvo mahāsattvastrikṣāntiviśeṣakuśalo bhavati trikṣāntijñānaviśeṣakuśalaśca bhavati,",
  "S04bsu034_u:980": "tadāyaṃ kumāra bodhisattvo mahāsattvaḥ kṣipraṃ samādhiṃ pratilabhate,",
  "S04bsu034_u:981": "kṣipraṃ cānuttarāṃ samyaksaṃbodhimabhisaṃbudhyate /",
  "S04bsu034_u:982": "tasmāttarhi kumāra bodhisattvena mahāsattvena kṣipraṃ cānuttarāṃ samyaksaṃbodhimabhisaṃboddhukāmenāyaṃ trikṣāntyavatāro dharmaparyāya udgrahītavyaḥ /",
  "S04bsu034_u:983": "udgṛhya na parebhyo vistareṇa saṃprakāśayitavyaḥ /",
  "S04bsu034_u:984": "tad bhaviṣyati bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ceti //",
  "S04bsu034_u:985": "atha khalu bhagavāṃścandraprabhasya kumārabhūtasyemaṃ trikṣāntyavatāraṃ dharmaparyāyaṃ gāthābhigītena vistareṇa saṃprakāśayati sma -",
  "S04bsu034_u:986": "na kenacit sārdhaṃ karoti vigrahaṃ na bhāṣate vācamanarthasaṃhitām /",
  "S04bsu034_u:987": "arthe ca dharme ca sadā pratiṣṭhitaḥ prathamāya kṣāntīya sada nirdiśīyati // SRS_7.1 //",
  "S04bsu034_u:988": "māyopamān jānati sarvadharmān na cāpi so bhoti nimittagocaraḥ /",
  "S04bsu034_u:989": "na hīyate jñānavivṛddhabhūmeḥ prathamāya kṣāntīya ime viśeṣāḥ // SRS_7.2 //",
  "S04bsu034_u:990": "sa sarvasūtrāntanayeṣu kovidaḥ subhāṣite 'sminnadhimuktipaṇḍitaḥ /",
  "S04bsu034_u:991": "anantajñānī sugatāna jñāne prathamāya kṣāntīya ime viśeṣāḥ // SRS_7.3 //",
  "S04bsu034_u:992": "yaḥ kaści dharmaṃ śṛṇute subhāṣitaṃ buddhāna co bhāṣita tanna kāṅkṣati /",
  "S04bsu034_u:993": "adhimucyate sarvajināna dharmatāṃ prathamāya kṣāntīya ime viśeṣāḥ // SRS_7.4 //",
  "S04bsu034_u:994": "(Vaidya 36)",
  "S04bsu034_u:995": "nītārthasūtrāntaviśeṣa jānati yathopadiṣṭā sugatena śūnyatā /",
  "S04bsu034_u:996": "yāsmin punaḥ pudgala sattva pūruṣo neyārthatāṃ jānati sarvadharmān // SRS_7.5 //",
  "S04bsu034_u:997": "ye asmi loke pṛthu anyatīrthā na tasya teṣu pratihanyate manaḥ /",
  "S04bsu034_u:998": "kāruṇyameteṣu upasthapeti prathamāya kṣāntīya ime viśeṣāḥ // SRS_7.6 //",
  "S04bsu034_u:999": "ābhāsamāgacchati tasya dhāraṇī tasmiṃśca ābhāsi na jātu kāṅkṣati /",
  "S04bsu034_u:1000": "satyānuparivartini vāca bhāṣate prathamāya kṣāntīya ime viśeṣāḥ // SRS_7.7 //",
  "S04bsu034_u:1001": "caturṇa dhātūna siyānyathātvaṃ vāyvambutejaḥpṛthivīya cāpi /",
  "S04bsu034_u:1002": "na co vivarteta sa buddhabodheḥ prathamāya kṣāntīya ime viśeṣāḥ // SRS_7.8 //",
  "S04bsu034_u:1003": "ye śilpasthānā pṛthu asti loke sarveṣu so śikṣitu bodhisattvaḥ /",
  "S04bsu034_u:1004": "na cātmana uttari kiṃci paśyati prathamāya kṣāntīya ime viśeṣāḥ // SRS_7.9 //",
  "S04bsu034_u:1005": "akampiyaḥ samathabalena bhoti śelopamo bhoti vipaśyanāya /",
  "S04bsu034_u:1006": "na kṣobhituṃ śakyu sa sarvasattvairdvitīyāya kṣāntīya sa nirdiśīyati // SRS_7.10 //",
  "S04bsu034_u:1007": "samāhitastiṣṭhati bhāṣate ca samāhitaścaṃkramate niṣīdati /",
  "S04bsu034_u:1008": "samādhiye pāramitāgato vidu dvitīyāya kṣāntīya ime viśeṣāḥ // SRS_7.11 //",
  "S04bsu034_u:1009": "(Vaidya 37)",
  "S04bsu034_u:1010": "samāhito labhati abhijña pañca kṣetraśataṃ gacchati dharmadeśakaḥ /",
  "S04bsu034_u:1011": "no cāpi so ṛddhibalāttu hīyate dvitīyāya kṣāntīya ime viśeṣāḥ // SRS_7.12 //",
  "S04bsu034_u:1012": "sa tādṛśaṃ śānta samādhimeṣate samāhitasya na sa asti sattvaḥ /",
  "S04bsu034_u:1013": "yastasya cittasya pramāṇu gṛhṇīyā dvitīyāya kṣāntīya ime viśeṣāḥ // SRS_7.13 //",
  "S04bsu034_u:1014": "ye lokadhātuṣviha keci sattvāste buddhajñānena bhaṇeyu dharmān /",
  "S04bsu034_u:1015": "udgṛhṇato sarva yato hi bhāṣiutaṃ dvitīyāya kṣāntīya ime viśeṣāḥ // SRS_7.14 //",
  "S04bsu034_u:1016": "purimottarā dakṣiṇapaścimāsu heṣṭhe tathordhvaṃ vidiśāsu caiva /",
  "S04bsu034_u:1017": "sarvatra so paśyati lokanāthān tṛtīyāya kṣāntīya sa nirdiśīyati // SRS_7.15 //",
  "S04bsu034_u:1018": "suvarṇavarṇena samucchrayeṇa acintiyāṃ nirmita nirmiṇitvā /",
  "S04bsu034_u:1019": "deśeti dharmaṃ bahuprāṇikoṭināṃ tṛtīyāya kṣāntīya ime viśeṣāḥ // SRS_7.16 //",
  "S04bsu034_u:1020": "ya jambudvīpa iha buddhakṣetre sarvatra so dṛśyati bodhisattvaḥ /",
  "S04bsu034_u:1021": "jñātaśca bhotī sasurāsure jage tṛtīyāya kṣāntīya ime viśeṣāḥ // SRS_7.17 //",
  "S04bsu034_u:1022": "buddhāna ācāru tathaiva gocarā īryāpatho yādṛśa nāyakānām /",
  "S04bsu034_u:1023": "sarvatra so śikṣitu bhoti paṇḍitastṛtīyāya kṣāntīya ime viśeṣāḥ // SRS_7.18 //",
  "S04bsu034_u:1024": "ye lokadhātuṣviha keci sattvāste bodhisattvasya bhaṇeyu varṇam /",
  "S04bsu034_u:1025": "(Vaidya 38)",
  "S04bsu034_u:1026": "sace 'sya tasmin nānunīyate mano na śikṣito ucyati buddhajñāne // SRS_7.19 //",
  "S04bsu034_u:1027": "ye lokadhātuiṣviha keci sattvāste bodhisattvasya bhaṇeyu varṇam /",
  "S04bsu034_u:1028": "sace 'sya teṣu pratihanyate mano na śikṣito 'dyāpi sa buddhajñāne // SRS_7.20 //",
  "S04bsu034_u:1029": "arthena labdhena na bhoti sūmano na cāpyanarthena sa bhoti durmanāḥ /",
  "S04bsu034_u:1030": "śailopame citti sadā pratiṣṭhito ayaṃ viśeṣastṛtīyāya kṣāntiyāḥ // SRS_7.21 //",
  "S04bsu034_u:1031": "ghoṣānugāmī iya kṣāntiruktā cintāmayī bhāvanānulomikī /",
  "S04bsu034_u:1032": "śrutaṃmayā sā anutpattikā yā śikṣā ca atrāpyayu bodhimārgaḥ // SRS_7.22 //",
  "S04bsu034_u:1033": "tisro 'pi kṣāntīya sadā niruttarāḥ sa bodhisattvena bhavanti labdhāḥ /",
  "S04bsu034_u:1034": "dṛṣṭvā tatastaṃ sugatā narottamā viyākaronti virajāya bodhaye // SRS_7.23 //",
  "S04bsu034_u:1035": "tato 'sya taṃ vyākaraṇaṃ śruṇitvā prakampitā medinī ṣaḍvikāram /",
  "S04bsu034_u:1036": "ābhāya kṣetraṃ bhavate prabhāsvaraṃ puṣpāṇi ca varṣiṣu devakoṭyaḥ // SRS_7.24 //",
  "S04bsu034_u:1037": "tasyo ca taṃ vyākaraṇaṃ śruṇitvā sattvāna koṭī niyutā acintiyā /",
  "S04bsu034_u:1038": "utpādayī citta varāgrabodhaye vayaṃ pi bheṣyāma jina āryacetikāḥ // SRS_7.25 //",
  "S04bsu034_u:1039": "kṣāntyā imāstisra niruttarā yadā saṃbodhisattvena bhavanti labdhāḥ /",
  "S04bsu034_u:1040": "na cāpi so jāyati nāpi mrīyate na cāpi sa cyavati nopapadyate // SRS_7.26 //",
  "S04bsu034_u:1041": "(Vaidya 39)",
  "S04bsu034_u:1042": "yadā imā kṣānti trayo niruttarā saṃbodhisattvena bhavanti labdhāḥ /",
  "S04bsu034_u:1043": "na paśyateḥ jāyati yaśca mrīyate sthitadharmatāṃ paśyati sarvadharmān // SRS_7.27 //",
  "S04bsu034_u:1044": "tathāhi teno vitatheti jñātā māyopamā dharma svabhāvaśūnyāḥ /",
  "S04bsu034_u:1045": "na śūnyatā jāyati no ca mrīyate svabhāvaśūnyā imi sarvadharmāḥ // SRS_7.28 //",
  "S04bsu034_u:1046": "yadāttyasau satkṛtu bhoti kenacid upasthito mānitu pūjito 'rcitaḥ /",
  "S04bsu034_u:1047": "na tasya tasminnanunīyate mano jānāti so dharmasvabhāvaśūnyatām // SRS_7.29 //",
  "S04bsu034_u:1048": "ākruṣṭa sattvehi prahāratarjito na teṣu krodhaṃ kurute na mānam /",
  "S04bsu034_u:1049": "maitrīṃ ca teṣu dṛḍha saṃjaneti tathaiva sattvāna pramocanāya // SRS_7.30 //",
  "S04bsu034_u:1050": "loṣṭehi daṇḍehi ca tāḍyamānaḥ pratighātu teṣu na karoti paṇḍitaḥ /",
  "S04bsu034_u:1051": "nairātmyakṣāntīya pratiṣṭhitasya na vidyate krodhakhilaṃ na mānaḥ // SRS_7.31 //",
  "S04bsu034_u:1052": "tathāhi teno vitatheti jñātā māyopamā dharma svabhāvaśūnyāḥ /",
  "S04bsu034_u:1053": "sa tādṛśe dharmanaye pratiṣṭhitaḥ susatkṛto bhoti sadevaloke // SRS_7.32 //",
  "S04bsu034_u:1054": "yadāpi sattvāḥ pragṛhītaśastrāśchindeyu tasyo pṛthu aṅgamaṅgam /",
  "S04bsu034_u:1055": "na tasya teṣu pratihanyate mano na cāpi maitrī karuṇā tu hīyate // SRS_7.33 //",
  "S04bsu034_u:1056": "evaṃ ca so tatra janeti cittaṃ chindanti te hi pṛthu aṅgamaṅgam /",
  "S04bsu034_u:1057": "(Vaidya 40)",
  "S04bsu034_u:1058": "tathā na mahyaṃ śiva śānti nirvṛtī yāvanna sthāpye imi agrabodhaye // SRS_7.34 //",
  "S04bsu034_u:1059": "etādṛśe kṣāntibale niruttare nairātmyakṣāntīsamatāvihāriṇām /",
  "S04bsu034_u:1060": "saṃbodhisattvāna mahāyaśānāṃ kalpāna koṭyaḥ satataṃ subhāvitāḥ // SRS_7.35 //",
  "S04bsu034_u:1061": "tatottare yāttika gaṅgavālikā na tāva bodhī bhavatīha sparśitā /",
  "S04bsu034_u:1062": "ye buddhajñānena na karoti kāryaṃ kiṃ vā punarjñāna tathāgatānām // SRS_7.36 //",
  "S04bsu034_u:1063": "kṣapetu varṇaṃ sukaraṃ na teṣāṃ prabhāṣatā kalpaśatānyacintiyā /",
  "S04bsu034_u:1064": "anantakīrtena mahāyaśānāṃ nairātmyakṣāntīya pratiṣṭhitānām // SRS_7.37 //",
  "S04bsu034_u:1065": "tasmāddhi yo icchati bodhi buddhituṃ taṃ jñānaskandhaṃ pravaraṃ niruttaram /",
  "S04bsu034_u:1066": "sa kṣānti bhāvetu jinena varṇitāṃ na durlabhā bodhi varā bhaviṣyati // SRS_7.38 //",
  "S04bsu034_u:1067": "iti śrīsamādhirāje trikṣāntyavatāraparivarto nāma saptamaḥ // 7 //",
  "S04bsu034_u:1068": "(Vaidya 41)",
  "S04bsu034_u:1069": "8 Abhāvasamudgataparivartaḥ /",
  "S04bsu034_u:1070_0": "tatra punarapi bhagavān candraprabhaṃ kumārabhūtamāmantrayate sma - bhūtapūrvaṃ kumāra",
  "S04bsu034_u:1070_1": "atīte 'dhvani asaṃkhyeyaiḥ kalpairasaṃkhyeyatarairvipularaiprameyairacintyairaparimāṇairyadāsīt /",
  "S04bsu034_u:1071_0": "tena kālena tena samayena abhāvasamudgato nāma tathāgato 'rhan samyaksaṃbuddho loke",
  "S04bsu034_u:1071_1": "udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ",
  "S04bsu034_u:1071_2": "ca manuṣyāṇāṃ ca buddho bhagavān /",
  "S04bsu034_u:1072": "tat kiṃ manyase kumāra kena kāraṇena sa tathāgato 'bhāvasamudgata ityucyate?",
  "S04bsu034_u:1073_0": "sa khalu punaḥ kumāra tathāgato jātamātra evoparyantarīkṣe saptatālamātraṃ vaihāyasamabhyudgamya",
  "S04bsu034_u:1073_1": "sapta padāni prakramitvā imāmevaṃrūpāṃ vācamabhāṣata - abhāvasamudgatāḥ sarvadharmāḥ,",
  "S04bsu034_u:1074": "abhāvasamudgatāḥ sarvadharmā iti /",
  "S04bsu034_u:1075": "tena ca kumāra śabdena trisāhasramahāsāhasro lokadhātuḥ svareṇābhivijñapto 'bhūt /",
  "S04bsu034_u:1076": "tatra bhaumān devānupādāya yāvad brahmalokaṃ paraṃparayā śabdamudīrayāmāsuḥ ghoṣamanuśrāvayāmāsuḥ - abhāvasamudgato batāyaṃ tathāgato bhaviṣyati,",
  "S04bsu034_u:1077": "yo jātamātra evoparyantarīkṣe saptatālamātramabhyudgamya sapta padāni prakramitvā abhāvaśabdamudīrayati /",
  "S04bsu034_u:1078": "iti hyabhāvasamudgato 'bhāvasamudgata iti tasya tathāgatasya nāmadheyamudapādi /",
  "S04bsu034_u:1079": "tasya ca bhagavato bodhiprāptasya sarvavṛkṣapatrebhyaḥ sarvatṛṇagulmauṣadhivanaspatibhyaḥ sarvaśailaśikharebhyaścābhāvasamudgataśabdo niścarati /",
  "S04bsu034_u:1080": "yāvati ca tatra lokadhātau śabdaprajñaptiḥ sarvato 'bhāvasamudgatavijñaptiśabdo niścarati /",
  "S04bsu034_u:1081_0": "tena ca kumāra kālena tena samayena tasya bhagavato 'bhāvasamudgatasya tathāgatasyārhataḥ",
  "S04bsu034_u:1081_1": "samyaksaṃbuddhasya pravacane mahākaruṇācintī nāma rājakumāro 'bhūdabhirūpaḥ prāsādiko",
  "S04bsu034_u:1081_2": "darśanīyaḥ paramaśubhavarṇapuṣkalatayā samanvāgataḥ /",
  "S04bsu034_u:1082": "atha khalu kumāra sa mahākaruṇācintī nāma rājakumāro yena bhagavān abhāvasamudgatastathāgato 'rhan samyaksaṃbuddhastenosaṃkrāmat /",
  "S04bsu034_u:1083": "upasaṃkramya tasya bhagavataḥ pādau śirasābhivandya bhagavantaṃ triḥ pradakṣiṇīkṛtya ekānte 'sthāt //",
  "S04bsu034_u:1084": "atha khalu kumāra sa bhagavān abhāvasamudgatastathāgato 'rhan samyaksaṃbuddho mahākaruṇācintino rājakumārasyādhyāśayaṃ viditvā imaṃ samādhiṃ deśayāmāsa /",
  "S04bsu034_u:1085": "atha khalu kumāra sa mahākaruṇācintī rājakumāraḥ imaṃ samādhiṃ śrutvā tuṣṭa udagra āttamanāḥ pramuditaḥ prītisaumanasyajātaḥ prasīdati sma /",
  "S04bsu034_u:1086": "prasannacittaśca keśaśmaśrūṇyavatārya kāṣāyāṇi vastrāṇi paridhāya samyageva śraddhayā agārādanagārikāṃ pravrajito 'bhūt /",
  "S04bsu034_u:1087": "sa pravrajitaḥ sannimaṃ samādhimudgṛhītavān /",
  "S04bsu034_u:1088": "udgṛhya paryavāpya dhārayitvā vācayitvā bhāvanāyogamanuyukto vyahārṣīt /",
  "S04bsu034_u:1089": "sa tainaiva kuśalamūlena (Vaidya 42)",
  "S04bsu034_u:1090": "viṃśatikalpakoṭyo na jātu durgativinipātamagamat /",
  "S04bsu034_u:1091": "viṃśatīnāṃ kalpānāmatyayena anuttarāṃ samyaksaṃbodhimabhisaṃbuddho 'bhūt /",
  "S04bsu034_u:1092": "suvicintitārtho nāma tathāgato 'rhan samyaksaṃbuddho loka udapādi /",
  "S04bsu034_u:1093": "sarveṣu ca teṣu kalpeṣu viśatiṃ ca buddhakoṭīrārāgayāmāsa /",
  "S04bsu034_u:1094": "paśya kumāra yathāyaṃ samādhirbahukaro bodhisattvānāṃ mahāsattvānāmanuttarasya buddhajñānasya paripūraṇāya saṃvartate //",
  "S04bsu034_u:1095": "atha khalu bhagavāṃstasyāṃ velāyāmimā gāthā abhāṣata -",
  "S04bsu034_u:1096": "smarāmyahaṃ pūrvamatītamadhvani acintiye kalpi narāṇamuttamaḥ /",
  "S04bsu034_u:1097": "utpannu lokārthakaro maharṣirnāmnā hi so 'bhāvasamudgato 'bhūt // SRS_8.1 //",
  "S04bsu034_u:1098": "sa jātamātro gagane sthihitvā sarveṣa dharmāṇa abhāvu deśayī /",
  "S04bsu034_u:1099": "tadānurūpaṃ kṛtu nāmadheyaṃ śabdena sarvaṃ trisahasra vijñapī // SRS_8.2 //",
  "S04bsu034_u:1100": "devāpi sarve pramumoca śabdaṃ abhāvu nāmneti jino bhaviṣyati /",
  "S04bsu034_u:1101": "yo jātamātraḥ pada sapta prakramannabhāvu dharmāṇa bravīti nāyakaḥ // SRS_8.3 //",
  "S04bsu034_u:1102": "buddho yadā bheṣyati dharmarājaḥ sarveṣa dharmāṇa prakāśako muniḥ /",
  "S04bsu034_u:1103": "tṛṇavṛkṣagulmauṣadhiśailaparvate abhāvu dharmāṇa ravo bhaviṣyati // SRS_8.4 //",
  "S04bsu034_u:1104": "yāvanti śabdāstahi lokadhātau sarve hyabhāvā na hi kaści bhāvaḥ /",
  "S04bsu034_u:1105": "tāvanti kho tasya tathāgatasya svaru niścarī lokavināyakasya // SRS_8.5 //",
  "S04bsu034_u:1106": "tasmiṃśca kāle abhu rājaputraḥ karuṇāvicintī sada nāmadheyaḥ /",
  "S04bsu034_u:1107": "abhirūpa prāsādika darśanīya upāgamī tasya jinasya antikam // SRS_8.6 //",
  "S04bsu034_u:1108": "(Vaidya 43)",
  "S04bsu034_u:1109": "vanditva pādau munipuṃgavasya pradakṣiṇaṃ kṛtya ca gauraveṇa /",
  "S04bsu034_u:1110": "prasannacitto niṣasāda tatra śravaṇāya dharmaṃ virajamanuttaram // SRS_8.7 //",
  "S04bsu034_u:1111": "sa co jino āśayu jñātva dhīraḥ prakāśayāmāsa samādhimetam /",
  "S04bsu034_u:1112": "śrutvā ca so imu virajaṃ samādhiṃ laghu pravrajī jinavaraśāsane 'smin // SRS_8.8 //",
  "S04bsu034_u:1113": "sa pravrajitvāna imaṃ samādhiṃ dhāritva vācitva paryāpuṇitvā /",
  "S04bsu034_u:1114": "kalpāna koṭyaḥ paripūrṇa viṃśatiṃ na jātu gacche vinipātabhūmim // SRS_8.9 //",
  "S04bsu034_u:1115": "sa tena caivaṃ kuśalena karmaṇā ārāgayī viṃśati buddhakoṭyaḥ /",
  "S04bsu034_u:1116": "teṣāṃ ca sarveṣu jināna antikādimaṃ varaṃ śānta samādhi bhāvayī // SRS_8.10 //",
  "S04bsu034_u:1117": "sa paścikāle abhu buddha loke sucintitārtho sadanāmadheyaḥ /",
  "S04bsu034_u:1118": "kṛtvā ca arthaṃ bahuprāṇakoṭināṃ sa paścakālasmi śikhīva nirvṛtaḥ // SRS_8.11 //",
  "S04bsu034_u:1119": "tasmāddhi ya icchati bodhi buddhituṃ sattvāṃśca uttarāyituṃ bhavārṇavāt /",
  "S04bsu034_u:1120": "dhāreta sūtramimu buddhavarṇitaṃ na durlabhā bheṣyati so 'grabodhiḥ // SRS_8.12 //",
  "S04bsu034_u:1121": "iti śrī samādhirāje abhāvasamudgataparivarto nāmāṣṭamaḥ // 8 //",
  "S04bsu034_u:1122": "(Vaidya 44)",
  "S04bsu034_u:1123": "9 Gambhīradharmakṣāntiparivartaḥ /",
  "S04bsu034_u:1124_0": "tatra bhagavān punarapi candraprabhaṃ kumārabhūtamāmantrayate sma - tasmāttarhi kumāra",
  "S04bsu034_u:1124_1": "bodhisattvena mahāsattvenemaṃ samādhimākāṅkṣatā kṣipraṃ cānuttarāṃ samyaksaṃbodhimabhisaṃboddhukāmena",
  "S04bsu034_u:1124_2": "gambhīradharmakṣāntikuśalena bhavitavyam /",
  "S04bsu034_u:1125": "kathaṃ ca kumāra bodhisattvo mahāsattvo gambhīradharmakṣāntikuśalo bhavati?",
  "S04bsu034_u:1126": "iha kumāra bodhisattvena mahāsattvena māyopamāḥ sarvadharmā yathābhūtataḥ prajñātavyāḥ /",
  "S04bsu034_u:1127": "svapnopamā marīcyupamāḥ pratiśrutkopamāḥ pratibhāsopamā udakacandropamā nirmitopamāḥ pratibimbopamā ākāśopamāḥ sarvadharmāḥ prajñātavyāḥ /",
  "S04bsu034_u:1128": "yadā ca kumāra bodhisattvena mahāsattvena māyopamāḥ sarvadharmāḥ parijñātā bhavanti,",
  "S04bsu034_u:1129_0": "svapnopamā marīcyupamāḥ pratiśrutkopamāḥ pratibhāsopamā udakacandropamā nirmitopamāḥ",
  "S04bsu034_u:1129_1": "pratibimbopamā ākāśopamāḥ sarvadharmāḥ parijñātā bhavanti yathābhūtataḥ tadāyaṃ kumāra",
  "S04bsu034_u:1129_2": "bodhisattvo mahāsattvo gambhīradharmakṣāntikuśala ityucyate /",
  "S04bsu034_u:1130": "sa gambhīrayā dharmakṣāntyā samanvāgato rañjanīyeṣu dharmeṣu na rajyate,",
  "S04bsu034_u:1131": "doṣaṇīyeṣu dharmeṣu na duṣyate,",
  "S04bsu034_u:1132": "mohanīyeṣu dharmeṣu na muhyate /",
  "S04bsu034_u:1133": "tat kasya hetoḥ?",
  "S04bsu034_u:1134": "tathā hi - sa taṃ dharmaṃ na samanupaśyati,",
  "S04bsu034_u:1135": "taṃ dharmaṃ nopalabhate /",
  "S04bsu034_u:1136": "yo rajyeta, yatra vā rajyeta,",
  "S04bsu034_u:1137": "yena vā rajyeta /",
  "S04bsu034_u:1138": "yo duṣyeta, yatra vā duṣyeta,",
  "S04bsu034_u:1139": "yena vā duṣyeta /",
  "S04bsu034_u:1140": "yo muhyeta, yatra vā muhyeta,",
  "S04bsu034_u:1141": "yena vā muhyeta /",
  "S04bsu034_u:1142": "sa taṃ dharmaṃ na samanupaśyati,",
  "S04bsu034_u:1143": "taṃ dharma nopalabhate /",
  "S04bsu034_u:1144": "taṃ dharmamasamanupaśyannanupalabhamāno 'rakto 'duṣṭo 'mūḍho 'viparyastacittaḥ samāhita ityucyate /",
  "S04bsu034_u:1145": "niṣprapañcaḥ...... /",
  "S04bsu034_u:1146": "tīrṇaḥ pāragataḥ...... /",
  "S04bsu034_u:1147": "sthalagataḥ...... /",
  "S04bsu034_u:1148": "kṣemaprāptaḥ /",
  "S04bsu034_u:1149": "arūpaprāptaḥ /",
  "S04bsu034_u:1150": "śīlavān /",
  "S04bsu034_u:1151": "jñānavān /",
  "S04bsu034_u:1152": "prajñāvān /",
  "S04bsu034_u:1153": "puṇyavān /",
  "S04bsu034_u:1154": "ṛddhimān...... /",
  "S04bsu034_u:1155": "smṛtimān...... /",
  "S04bsu034_u:1156": "matimān...... /",
  "S04bsu034_u:1157": "gatimān /",
  "S04bsu034_u:1158": "hrīmān ...... /",
  "S04bsu034_u:1159": "dhṛtimān /",
  "S04bsu034_u:1160": "cāritravān /",
  "S04bsu034_u:1161": "dhūtaguṇasaṃlekhavān /",
  "S04bsu034_u:1162": "anaṅganaḥ /",
  "S04bsu034_u:1163": "niṣkiṃcanaḥ /",
  "S04bsu034_u:1164": "arhan /",
  "S04bsu034_u:1165": "kṣīṇāsravaḥ /",
  "S04bsu034_u:1166_0": "niṣkleśo vaśībhūtaḥ suvimuktacittaḥ suvimuktaprajñaḥ ājāneyo mahānāgaḥ kṛtakṛtyaḥ",
  "S04bsu034_u:1166_1": "kṛtakaraṇīyo 'pahṛtabhāro 'nuprāptasvakārthaḥ parikṣīṇabhavasaṃyojanaḥ samyagājñāsuvimuktacittaḥ",
  "S04bsu034_u:1166_2": "sarvacetovaśiparamapāramitāprāptaḥ śramaṇaḥ /",
  "S04bsu034_u:1167": "brāhmaṇaḥ snātakaḥ /",
  "S04bsu034_u:1168": "pāragaḥ vedakaḥ śrotriyaḥ /",
  "S04bsu034_u:1169": "buddhaputraḥ /",
  "S04bsu034_u:1170": "śākyaputraḥ /",
  "S04bsu034_u:1171": "marditakaṇṭakaḥ /",
  "S04bsu034_u:1172": "utkṣiptaparikhaḥ /",
  "S04bsu034_u:1173": "udīrṇaparikhaḥ /",
  "S04bsu034_u:1174": "ākṣiptaśalyaḥ /",
  "S04bsu034_u:1175": "nirjaraḥ /",
  "S04bsu034_u:1176": "bhikṣuḥ /",
  "S04bsu034_u:1177": "apariveṣṭanaḥ /",
  "S04bsu034_u:1178": "puruṣaḥ /",
  "S04bsu034_u:1179": "satpuruṣaḥ /",
  "S04bsu034_u:1180": "uttamapuruṣaḥ /",
  "S04bsu034_u:1181": "mahāpuruṣaḥ /",
  "S04bsu034_u:1182": "puruṣasiṃhaḥ /",
  "S04bsu034_u:1183": "puruṣanāgaḥ /",
  "S04bsu034_u:1184": "puruṣājāneyaḥ /",
  "S04bsu034_u:1185": "puruṣadhaureyaḥ puruṣaśūraḥ /",
  "S04bsu034_u:1186": "puruṣavīraḥ /",
  "S04bsu034_u:1187": "puruṣapuṣpaḥ /",
  "S04bsu034_u:1188": "puruṣapadmaḥ /",
  "S04bsu034_u:1189": "puruṣapuṇḍarīkaḥ /",
  "S04bsu034_u:1190": "puruṣadamakaḥ /",
  "S04bsu034_u:1191": "puruṣacandraḥ /",
  "S04bsu034_u:1192": "akāpuruṣaḥ /",
  "S04bsu034_u:1193": "puruṣānupaliptaḥ ityucyate /",
  "S04bsu034_u:1194": "atha khalu bhagavāstasyāṃ velāyamimā gāthā abhāṣata -",
  "S04bsu034_u:1195": "yada lokadhātu na vivarta bhoti ākāśu bhoti ayu sarvalokaḥ /",
  "S04bsu034_u:1196": "(Vaidya 45)",
  "S04bsu034_u:1197": "yathaiva taṃ pūrvu tathaiva paścāt tathopamān jānatha sarvadharmān // SRS_9.1 //",
  "S04bsu034_u:1198": "idaṃ jagad yāva ca kiṃci vartate adhastameti abhūdāpaskandhaḥ /",
  "S04bsu034_u:1199": "yathaiva taṃ heṣṭhe tathaiva ūrdhvaṃ tathopamān jānatha sarvadharmān // SRS_9.2 //",
  "S04bsu034_u:1200": "yathāntarīkṣasmi na kiṃcidabhraṃ kṣaṇena co dṛśyati abhramaṇḍalam /",
  "S04bsu034_u:1201": "pūrvāntu jānīya kutaḥ prasūtaṃ tathopamān jānatha sarvadharmān // SRS_9.3 //",
  "S04bsu034_u:1202": "tathāgatasyo yatha nirvṛtasya manasi karontaḥ pratibimbu dṛśyate /",
  "S04bsu034_u:1203": "yathaiva taṃ pūrvu tathaiva paścāt tathopamān jānatha sarvadharmān // SRS_9.4 //",
  "S04bsu034_u:1204": "yathaiva phenasya mahāntu piṇḍamoghena ucchettu naro nirīkṣate /",
  "S04bsu034_u:1205": "nirīkṣya so tatra na sārasaṃdarśī tathopamān jānatha sarvadharmān // SRS_9.5 //",
  "S04bsu034_u:1206": "deve yathā varṣati sthūlabinduke pṛthak pṛthag budbuda saṃbhavanti /",
  "S04bsu034_u:1207": "utpannabhagnā na hi santi budbudāstathopamān jānatha sarvadharmān // SRS_9.6 //",
  "S04bsu034_u:1208": "yathaiva grāmāntari lekhadarśanāt kriyāḥ pravartanti pṛthak śubhāśubhāḥ /",
  "S04bsu034_u:1209": "na lekhasaṃkrānti girāya vidyate tathopamān jānatha sarvadharmān // SRS_9.7 //",
  "S04bsu034_u:1210": "yathā naro mānamadena mohito bhramanti saṃjānatimāṃ vasuṃdharām /",
  "S04bsu034_u:1211": "na co mahīyā calitaṃ na kampitaṃ tathopamān jānatha sarvadharmān // SRS_9.8 //",
  "S04bsu034_u:1212": "(Vaidya 46)",
  "S04bsu034_u:1213": "ādarśapṛṣṭhe tatha tailapātre nirīkṣate nāri mukhaṃ svalaṃkṛtam /",
  "S04bsu034_u:1214": "sā tatra rāgaṃ janayitva bālā pradhāvitā kāma gaveṣamāṇā // SRS_9.9 //",
  "S04bsu034_u:1215": "mukhasya saṃkrānti yadā na vidyate bimbe mukhaṃ naiva kadāci labhyate /",
  "S04bsu034_u:1216": "yathā sa mūḍhā janayeta rāgaṃ tathopamān jānatha sarvadharmān // SRS_9.10 //",
  "S04bsu034_u:1217": "yathaiva gandharvapuraṃ marīcikā yathaiva māyā supinaṃ yathaiva /",
  "S04bsu034_u:1218": "svabhāvaśūnyā tu nimittabhāvanā tathopamān jānatha sarvadharmān // SRS_9.11 //",
  "S04bsu034_u:1219": "yathaiva candrasya nabhe viśuddhe hrade prasanne pratibimba dṛśyate /",
  "S04bsu034_u:1220": "śaśisya saṃkrānti jale na vidyate tallakṣaṇān jānatha sarvadharmān // SRS_9.12 //",
  "S04bsu034_u:1221": "yathā naraḥ śailavanāntare sthito bhaṇeyya gāyeyya haseyya rodaye /",
  "S04bsu034_u:1222": "pratiśrutkā śrūyati no ca dṛśyate tathopamān jānatha sarvadharmān // SRS_9.13 //",
  "S04bsu034_u:1223": "gīte ca vādye ca tathaiva rodite pratiśrutkā jāyati taṃ pratītya /",
  "S04bsu034_u:1224": "girāya ghoṣo na kadāci vidyate tathopamān jānatha sarvadharmān // SRS_9.14 //",
  "S04bsu034_u:1225": "yathaiva kāmān supinanta seviya pratibuddhasattvaḥ puruṣo na paśyati /",
  "S04bsu034_u:1226": "sa bāla kāmeṣvatikāmalobhī tathopamān jānatha sarvadharmān // SRS_9.15 //",
  "S04bsu034_u:1227": "rūpān yathā nirmiṇi māyakāro hastīrathānaśvarathān vicitrān /",
  "S04bsu034_u:1228": "(Vaidya 47)",
  "S04bsu034_u:1229": "na cātra kaścid ratha tatra dṛśate tathopamān jānatha sarvadharmān // SRS_9.16 //",
  "S04bsu034_u:1230": "yathā kumārī supināntarasmin sā putra jātaṃ ca mṛtaṃ ca paśyati /",
  "S04bsu034_u:1231": "jāte 'tituṣṭā mṛte daurmanaḥsthitā tathopamān jānatha sarvadharmān // SRS_9.17 //",
  "S04bsu034_u:1232": "yathā mṛtāṃ mātaramātmajaṃ vā svapne tu vai roditi uccaśabdam /",
  "S04bsu034_u:1233": "na tasya mātā mriyate na putrastathopamān jānatha sarvadharmān // SRS_9.18 //",
  "S04bsu034_u:1234": "yathaiva rātrau jala candra dṛśyate acchasmi vārismi anāvilasmi /",
  "S04bsu034_u:1235": "agrāhya tuccho jala candraśūnya tathopamān jānatha sarvadharmān // SRS_9.19 //",
  "S04bsu034_u:1236": "yathaiva grīṣmāṇa madhyāhnakāle tṛṣābhitaptaḥ puruṣo vrajeta /",
  "S04bsu034_u:1237": "marīcikāṃ paśyati toyarāśiṃ tathopamān jānatha sarvadharmān // SRS_9.20 //",
  "S04bsu034_u:1238": "marīcikāyāmudakaṃ na vidyate sa mūḍha sattvaḥ pibituṃ tadicchati /",
  "S04bsu034_u:1239": "abhūtavāriṃ pibituṃ na śakyate tathopamān jānatha sarvadharmān // SRS_9.21 //",
  "S04bsu034_u:1240": "yathaiva ārdraṃ kadalīya skandhaṃ sārārthikaḥ puruṣu vipāṭayeta /",
  "S04bsu034_u:1241": "bahirvā adhyātma na sāramasti tathopamān jānatha sarvadharmān // SRS_9.22 //",
  "S04bsu034_u:1242": "na cakṣuṃ pramāṇaṃ na śrotra ghrāṇaṃ na jihva pramāṇaṃ na kāyacittam /",
  "S04bsu034_u:1243": "pramāṇa yadyeta bhaveyurindriyā kasyāryamārgeṇa bhaveta kāryam // SRS_9.23 //",
  "S04bsu034_u:1244": "(Vaidya 48)",
  "S04bsu034_u:1245": "yasmādime indriya apramāṇā jaḍāḥ svabhāvena avyākṛtāśva /",
  "S04bsu034_u:1246": "tasmād ya nirvāṇapathaiva arthikaḥ sa āryamārgeṇa karotu kāryam // SRS_9.24 //",
  "S04bsu034_u:1247": "pūrvāntu kāyasya avekṣamāṇo naivātra kāyo napi kāyasaṃjñā /",
  "S04bsu034_u:1248": "na yatra kāyo napi kāyasaṃjñā asaṃskṛtaṃ gotramidaṃ pravucyati // SRS_9.25 //",
  "S04bsu034_u:1249": "nivṛtti dharmāṇa na asti dharmā yeneti nāsti na te jātu asti /",
  "S04bsu034_u:1250": "astīti nāstīti ca kalpanāvatāmevaṃ carantāna na duḥkha śāmyati // SRS_9.26 //",
  "S04bsu034_u:1251": "astīti nāstīti ubhe 'pi antā śuddhī aśuddhīti ime 'pi antā /",
  "S04bsu034_u:1252": "tasmādubhe anta vivarjayitvā madhye 'pi sthānaṃ na karoti paṇḍitaḥ // SRS_9.27 //",
  "S04bsu034_u:1253": "astīti nāstīti vivāda eṣa śuddhī aśuddhīti ayaṃ vivādaḥ /",
  "S04bsu034_u:1254": "vivādaprāptāna na duḥkha śāmyati avivādaprāptāna duḥkhaṃ nirudhyate // SRS_9.28 //",
  "S04bsu034_u:1255": "smṛterupasthānakathāṃ kathitvā manyanti bālā vaya kāyasākṣī /",
  "S04bsu034_u:1256": "na kāyasākṣisya ca asti manyanā prahīṇa tasyo pṛthu sarva manyanā // SRS_9.29 //",
  "S04bsu034_u:1257": "caturṣu dhyāneṣu kathāṃ kathitvā vadanti bālā vayaṃ dhyānagocarāḥ /",
  "S04bsu034_u:1258": "na kleśadhyāyi na ca asti manyanā viditva jñānena madaḥ prahīyate // SRS_9.30 //",
  "S04bsu034_u:1259": "caturṣu sattveṣu kathāṃ kathitvā vadanti bālā vaya satyadarśinaḥ /",
  "S04bsu034_u:1260": "(Vaidya 49)",
  "S04bsu034_u:1261": "na satyadarśisya ca kāci manyanā amanyanā satya jinena deśitā // SRS_9.31 //",
  "S04bsu034_u:1262": "rakṣeta śīlaṃ na ca tena manye śruṇeyya dharmaṃ na ca tena manye /",
  "S04bsu034_u:1263": "yanaiva so manyati alpaprajño tanmūlakaṃ duḥkha vivardhate 'sya // SRS_9.32 //",
  "S04bsu034_u:1264": "duḥkhasya mūlaṃ madu saṃnidarśitaṃ sarvajñinā lokavināyakena /",
  "S04bsu034_u:1265": "madena mattāna duḥkhaṃ pravardhate amanyamānāna dukhaṃ nirudhyate // SRS_9.33 //",
  "S04bsu034_u:1266": "kiyadbahūn dharma paryāpuṇeyyā śīlaṃ na rakṣeta śrutena mattaḥ /",
  "S04bsu034_u:1267": "na bāhuśrutyena sa śakyu tāyituṃ duḥśīla yena vrajamāna durgatim // SRS_9.34 //",
  "S04bsu034_u:1268": "sacet punaḥ śīlamadena matto na bāhuśrutyasmi karoti yogam /",
  "S04bsu034_u:1269": "kṣayetva so śīlaphalamaśeṣaṃ puno 'pi sa pratyanubhoti duḥkham // SRS_9.35 //",
  "S04bsu034_u:1270": "kiṃcāpi bhāveyya samādhi loke na co vibhāveyya sa ātmasaṃjñām /",
  "S04bsu034_u:1271": "punaḥ prakupyanti kileśu tasya yathodrakasyeha samādhibhāvanā // SRS_9.36 //",
  "S04bsu034_u:1272": "nairātmyadharmān yadi pratyavekṣate tān pratyavekṣya yadi bhāvayeta /",
  "S04bsu034_u:1273": "sa hetu nirvāṇaphalasya prāptaye yo anyaheturna sa bhoti śāntaye // SRS_9.37 //",
  "S04bsu034_u:1274": "yathā naraścauragaṇairupadrutaḥ palāyitumicchati jīvitārthikaḥ /",
  "S04bsu034_u:1275": "na tasya pādāḥ prabhavanti gacchituṃ gṛhītva caurehi sa tatra hanyate // SRS_9.38 //",
  "S04bsu034_u:1276": "(Vaidya 50)",
  "S04bsu034_u:1277": "evaṃ naraḥ śīlavihīna mūḍhaḥ palāyitumicchati saṃskṛtātaḥ /",
  "S04bsu034_u:1278": "sa śīlahīno na prabhoti gacchituṃ jarāya vyādhyā maraṇena hanyate // SRS_9.39 //",
  "S04bsu034_u:1279": "yathaiva caurāṇa bahū sahasro nānāmukhehi prakaroti pāpam /",
  "S04bsu034_u:1280": "evaṃ kileśā vividhairmukhebhiryathaiva cauro hani śuklapākṣam // SRS_9.40 //",
  "S04bsu034_u:1281": "yena sunidhyāptu nirātmaskandhā ākruṣṭhu paribhāṣṭu na śaṅku bhoti /",
  "S04bsu034_u:1282": "sa kleśamārasya vaśaṃ na gacchate yaḥ śūnyatāṃ jānati so na kupyate // SRS_9.41 //",
  "S04bsu034_u:1283": "bahū jano bhāṣati skandhaśūnyatāṃ na ca prajānāti yathā nirātmakāḥ /",
  "S04bsu034_u:1284": "te aprajānanta parehi coditāḥ krodhābhibhūtāḥ paruṣaṃ vadanti // SRS_9.42 //",
  "S04bsu034_u:1285": "yathā naro āturu kāyaduḥkhito bahūhi varṣehi na jātu mucyate /",
  "S04bsu034_u:1286": "sa dīrghagailānyadukhena pīḍitaḥ paryeṣate vaidyu cikitsanārthikaḥ // SRS_9.43 //",
  "S04bsu034_u:1287": "punaḥ punastena gaveṣatā ca āsādito vaidya vidū vicakṣaṇaḥ /",
  "S04bsu034_u:1288": "kāruṇyatāṃ tena upasthapetvā prayuktu bhaiṣajyamidaṃ niṣevyatām // SRS_9.44 //",
  "S04bsu034_u:1289": "gṛhītva bhaiṣajya pṛthuṃ varāṃ varāṃ na sevate āturu yena mucyate /",
  "S04bsu034_u:1290": "na vaidyadoṣo na ca bhaiṣajānāṃ tasyaiva doṣo bhavi āturasya // SRS_9.45 //",
  "S04bsu034_u:1291": "evamiha śāsani pravrajitvā paryāpuṇitvā bala dhyāna indriyān /",
  "S04bsu034_u:1292": "na bhāvanāyāmabhiyukta bhonti ayuktayogīna kuto 'sti nirvṛtiḥ // SRS_9.46 //",
  "S04bsu034_u:1293": "(Vaidya 51)",
  "S04bsu034_u:1294": "svabhāvaśūnyāḥ sada sarvadharmā vastuṃ vibhāventi jināna putrāḥ /",
  "S04bsu034_u:1295": "sarveṇa sarvaṃ bhava sarvaśūnyaṃ prādeśikī śūnyatā tīrthikānām // SRS_9.47 //",
  "S04bsu034_u:1296": "na vijña bālehi karonti vigrahaṃ satkṛtya bālān parivarjayanti /",
  "S04bsu034_u:1297": "mamāntike enti praduṣṭacittā na bāladharmehi karoti saṃstavam // SRS_9.48 //",
  "S04bsu034_u:1298": "na vijña bālāna karoti sevanāṃ viditva bālāna svabhāvasaṃtatim /",
  "S04bsu034_u:1299": "kiyacciraṃ bālu susevito 'pi puno 'pi te bhonti amitrasaṃnibhāḥ // SRS_9.49 //",
  "S04bsu034_u:1300": "na vijña bāleṣviha viśvasanti vijñāya bālāna svabhāvadharmatām /",
  "S04bsu034_u:1301": "svabhāvabhinna prakṛtīya bālā na cāsti mitraṃ hi pṛthagjanānām // SRS_9.50 //",
  "S04bsu034_u:1302": "sahadharmikeno vacanena uktāḥ krodhaṃ ca doṣaṃ ca apratyayaṃ ca /",
  "S04bsu034_u:1303": "prāviṣkaronti imi bāladharmān imamarthu vijñāya na viśvasanti // SRS_9.51 //",
  "S04bsu034_u:1304": "bālā hi bālehi samaṃ samenti yathā amedhyena amedhyu sārdham /",
  "S04bsu034_u:1305": "vijñāḥ punarvijñajanena sārdhaṃ samenti sarpiryatha sarpimaṇḍaiḥ // SRS_9.52 //",
  "S04bsu034_u:1306": "saṃsāradoṣāṇa apratyavekṣaṇāt karmāṇa vipākamanotarantaḥ /",
  "S04bsu034_u:1307": "buddhāna co vākyamaśraddadhānāste cchedyabhedyasmi caranti bālāḥ // SRS_9.53 //",
  "S04bsu034_u:1308": "sudurlabhaṃ labhya manuṣyalābhaṃ na śilpasthāneṣu bhavanti kovidāḥ /",
  "S04bsu034_u:1309": "(Vaidya 52)",
  "S04bsu034_u:1310": "daridrabhūtāna dhanaṃ na vidyate ajīvamānāstada pravrajanti // SRS_9.54 //",
  "S04bsu034_u:1311": "te pravrajitvā iha buddhaśāsane adhyuṣitā bhontiha pātracīvare /",
  "S04bsu034_u:1312": "te pāpamitrehi parigṛhītāstāṃ nācarante sugatāna śikṣām // SRS_9.55 //",
  "S04bsu034_u:1313": "te ātmanaḥ śīlamapaśyamānāścittavyavasthāṃ na labhanti bālāḥ /",
  "S04bsu034_u:1314": "rātriṃdivaṃ bhonti ayuktayogā na te jugupsanti ca pāpakarmataḥ // SRS_9.56 //",
  "S04bsu034_u:1315": "kāyena cittena asaṃyatānāṃ na kiṃci vācāya sa jalpitavyam /",
  "S04bsu034_u:1316": "sadā gaveṣanti parasya doṣān aparāddhu kiṃ kena vā codayiṣye // SRS_9.57 //",
  "S04bsu034_u:1317": "āhāri adhyuṣita bhonti bālā na cāsti mātrajñatu bhojanasmin /",
  "S04bsu034_u:1318": "buddhasya puṇyehi labhitva bhojanaṃ tasyaiva bālā akṛtajña bhonti // SRS_9.58 //",
  "S04bsu034_u:1319": "te bhojanaṃ svādurasaṃ praṇītaṃ labdhvā ca bhuñjanti ayuktayogāḥ /",
  "S04bsu034_u:1320": "teṣāṃ sa āhāru vadhāya bhoti yatha hastipotāna bisā adhautakāḥ // SRS_9.59 //",
  "S04bsu034_u:1321": "kiṃ cāpi vidvān matimān vicakṣaṇo bhuñjīta āhāru śuci praṇītam /",
  "S04bsu034_u:1322": "na caiva adhyuṣita tatra bhoti agṛghnu so bhuñjati yuktayogī // SRS_9.60 //",
  "S04bsu034_u:1323": "kiṃ cāpi vidvān matimān vicakṣaṇo ābhāṣate bālu kuto hi svāgatam /",
  "S04bsu034_u:1324": "(Vaidya 53)",
  "S04bsu034_u:1325": "tatha saṃgṛhītvā priyavadyatāya kāruṇyatāṃ tatra upasthapeti // SRS_9.61 //",
  "S04bsu034_u:1326": "yo bhoti bālāna hitānukampī tasyaiva bālā vyasanena tuṣṭāḥ /",
  "S04bsu034_u:1327": "etena doṣeṇa jahitva bālān mṛgovadeko viharedaraṇye // SRS_9.62 //",
  "S04bsu034_u:1328": "ima īdṛśān doṣa viditva paṇḍito na jātu bālehi karoti saṃgatim /",
  "S04bsu034_u:1329": "vihīnaprajñānupasevato me svargāttu hāniḥ kuta bodhi lapsye // SRS_9.63 //",
  "S04bsu034_u:1330": "maitrīvihārī ca bhavanti paṇḍitāḥ karuṇāvihārī muditāvihārī /",
  "S04bsu034_u:1331": "upekṣakāḥ sarvabhaveṣu nityaṃ samādhi bhāvetva spṛśanti bodhim // SRS_9.64 //",
  "S04bsu034_u:1332": "te bodhi buddhitva śivāmaśokāṃ viditva sattvān janavyādhipīḍitān /",
  "S04bsu034_u:1333": "kāruṇyatāṃ tatra upasthapetvā kathāṃ kathenti paramārthayuktām // SRS_9.65 //",
  "S04bsu034_u:1334": "ye tāṃ vijānanti jināna dharmatāmanābhilapyaṃ sugatāna satyam /",
  "S04bsu034_u:1335": "te dharma śrutvā ima evarūpāṃ lapsyanti kṣānti ariyāṃ nirāmiṣām // SRS_9.66 //",
  "S04bsu034_u:1336": "iti śrīsamādhirāje gambhīradharmakṣāntiparivarto nāma navamaḥ // 9 //",
  "S04bsu034_u:1337": "(Vaidya 54)",
  "S04bsu034_u:1338": "10 Purapraveśaparivartaḥ /",
  "S04bsu034_u:1339": "tatra bhagavān punarapi candraprabhaṃ kumārabhūtamāmantrayate sma - tasmāttarhi kumāra pratipattisāro bhaviṣyāmītyevaṃ tvayā kumāra sadā śikṣitavyam /",
  "S04bsu034_u:1340": "tat kasya hetoḥ?",
  "S04bsu034_u:1341": "pratipattisārasya hi kumāra bodhisattvasya mahāsattvasya na durlabhā bhavatyanuttarā samyaksaṃbodhiḥ,",
  "S04bsu034_u:1342": "kiṃ punarayaṃ samādhiḥ /",
  "S04bsu034_u:1343_0": "atha khalu candraprabhaḥ kumārabhūta utthāyāsanādekāṃsamuttarāsaṅgaṃ kṛtvā dakṣiṇaṃ",
  "S04bsu034_u:1343_1": "jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇamya bhagavantametadavocat",
  "S04bsu034_u:1343_2": "- āścaryaṃ bhagavan yāvat subhāṣitā ceyaṃ bhagavatā bodhisattvānāṃ mahāsattvānāmavavādānuśāsanī",
  "S04bsu034_u:1343_3": "sarvabodhisattvaśikṣā deśitā svākhyātā suprajñaptā /",
  "S04bsu034_u:1344": "sarvatathāgatagocaro 'yaṃ bhagavan yatra abhūmiḥ sarvaśrāvakapratyekabuddhānāṃ kaḥ punarvādo 'nyatīrthikānām?",
  "S04bsu034_u:1345": "pratipattisārāśca vayaṃ bhagavan bhaviṣyāmaḥ anapekṣāḥ kāyajīvite ca bhūtvā tathāgatasyānu śikṣiṣyāmahe /",
  "S04bsu034_u:1346": "tat kasya hetoḥ?",
  "S04bsu034_u:1347": "śikḥitukāmāśca vayaṃ bhagavaṃstathāgatasya,",
  "S04bsu034_u:1348": "abhisaṃboddhukāmā vayaṃ bhagavannanuttarāṃ samyaksaṃbodhim /",
  "S04bsu034_u:1349": "arthikā vayaṃ bhagavan anuttarāyāḥ samyaksaṃbodheḥ /",
  "S04bsu034_u:1350": "vidhvaṃsayitukāmāśca vayaṃ bhagavan māraṃ pāpīyāṃsam /",
  "S04bsu034_u:1351": "mocayitukāmā vayaṃ bhagavan sarvasattvān sarvabhayebhyaḥ sarvaduḥkhebhyaḥ /",
  "S04bsu034_u:1352": "adhivāsayatu me bhagavān śvastane mama gṛhe bhaktaṃ bhoktuṃ sārdhaṃ bodhisattvagaṇena sārdhaṃ bhikḥusaṃghena cānukampāmupādāya /",
  "S04bsu034_u:1353": "adhivāsayati sma bhagavāṃścandraprabhasya kumārabhūtasya tūḥṇīṃbhāvena śvastane gṛhe bhaktaṃ bhoktuṃ sārdhaṃ bodhisattvagaṇena bhikḥusaṃghena cānukampāmupādāya /",
  "S04bsu034_u:1354_0": "atha khalu candraprabhaḥ kumārabhūto bhagavatastūḥṇīṃbhāvenādhivāsanaṃ viditvā utthāyāsanādekāṃsamuttarāsaṅgaṃ",
  "S04bsu034_u:1354_1": "kṛtvā bhagavataḥ pādau śirasābhivandya bhagavantaṃ triḥ pradakḥiṇīkṛtya bhagavato",
  "S04bsu034_u:1354_2": "'ntikāt prākrāmat //",
  "S04bsu034_u:1355": "atha khalu candaprabhaḥ kumārabhūto yena rājagṛhaṃ mahānagaraṃ yena ca svakaṃ niveśanaṃ tenopasamakrāmat /",
  "S04bsu034_u:1356": "upasaṃkramya candraprabhaḥ svagṛhaṃ prāviśat /",
  "S04bsu034_u:1357": "praviśya ca tāmeva rātriṃ prabhūtaṃ praṇītaṃ khādanīyaṃ bhojanīyaṃ svādanīyamabhisaṃskārayati sma /",
  "S04bsu034_u:1358_0": "śatarasaṃ ca bhojanaṃ saṃpādya tasyā eva rātryā atyayena rājagṛhaṃ mahānagaraṃ susiktaṃ",
  "S04bsu034_u:1358_1": "susaṃmṛṣṭaṃ muktakusumābhikīrṇaṃ gandhaghaṭikānirghūpitamucchritacchatradhvajapatākaṃ (Vaidya 55)",
  "S04bsu034_u:1359_0": "dhūpanadhūpitaṃ vitānavitatamavasaktapaṭṭadāmakalāpaṃ sarathyāntarāpaṇamapagatapāṣāṇaḥarkarakaṭhallaṃ",
  "S04bsu034_u:1359_1": "vicitrapuṣpābhikīrṇaṃ candanacūrṇābhikīrṇaṃ gavākṣatoraṇaniryūhapañjarajālārdhacandrasamalaṃkṛtaṃ",
  "S04bsu034_u:1359_2": "candanānuliptamakārṣīt /",
  "S04bsu034_u:1360": "sarvāvantaṃ nagaramutpalakumudapadmapuṇḍarīkābhyavakīrṇamakārṣīt /",
  "S04bsu034_u:1361": "svaṃ ca gṛhaṃ sarvālaṃkāravyūhitamakārṣīt /",
  "S04bsu034_u:1362_0": "atha khalu candraprabhaḥ kumārabhūta imānevaṃrupān nagaravyūhān gṛhavyūhān bhojanavyūhān",
  "S04bsu034_u:1362_1": "samalaṃkṛtya rājagṛhānmahānagarānniṣkramya yena gṛdhrakūṭaparvato yena bhagavāṃstenopasamakrāmat /",
  "S04bsu034_u:1363": "upasaṃkramya bhagavantaṃ triḥ pradakṣiṇīkṛtya ekānte 'sthāt /",
  "S04bsu034_u:1364": "ekānte sthitaḥ candraprabhaḥ kumārabhūto bhagavataḥ kālamārocayāmāsa - kālo bhagavan,",
  "S04bsu034_u:1365": "kālaḥ sugata,",
  "S04bsu034_u:1366": "siddhaṃ bhaktaṃ yasyedānīṃ kālaṃ manyase /",
  "S04bsu034_u:1367_0": "atha khalu bhagavān utthāyāsanāt kalyameva nivāsya pātracīvaramādāya mahatā bhikṣusaṃghena",
  "S04bsu034_u:1367_1": "sārdhaṃ paripūrṇena bhikṣuśatasahasreṇa saṃbahulaiśca bodhisattvairmahāsattvaiḥ parivṛtaḥ",
  "S04bsu034_u:1367_2": "puraskṛto 'nekaiśca devanāgayakṣagandharvāsuragaruḍakinnaramahoragamanuṣyāmanuṣyaśatasahasraiḥ",
  "S04bsu034_u:1367_3": "pūjyamāno 'bhiṣṭūyamāno mahatā buddhānubhāvena mahatā buddhaprātihāryeṇa mahatā buddheryāpathena",
  "S04bsu034_u:1367_4": "raśmikoṭiniyutaśatasahasrairniścaradbhirnānātūryaśatasahasraiḥ puṣpagandhamālyavilepanacūrṇacīvaraiḥ",
  "S04bsu034_u:1367_5": "pravarṣadbhiryena rājagṛhaṃ mahānagaraṃ tenopasaṃkrāmati sma /",
  "S04bsu034_u:1368": "candraprabhasya kumārabhūtasya niveśane prakṣiptaśca bhagavatā dakṣiṇaścakraratnasamalaṃkṛtaḥ aparimitakuśalasaṃcitapādaratna indrakīle,",
  "S04bsu034_u:1369": "atha tāvadeva tasmin mahānagare anekāni āścaryādbhutāni prātihāryāṇi saṃdṛśyante sma /",
  "S04bsu034_u:1370": "iyamatra dharmatā",
  "S04bsu034_u:1371": "/ tatredamucyate -",
  "S04bsu034_u:1372": "puravara praviśanti nāyakasmin caraṇavaru sthapitaśca indrakīle /",
  "S04bsu034_u:1373": "calati vasumatī śirīya tasya pramudita bhonti purottamasmi sattvāḥ // SRS_10.1 //",
  "S04bsu034_u:1374": "ye naraḥ kṣudhitāḥ pipāsitā vā na bhavati teṣa jighatsa tasmi kāle /",
  "S04bsu034_u:1375": "apagata bhavatī kṣughā pipāsā yada jinu nikṣipatīndrakīli pādam // SRS_10.2 //",
  "S04bsu034_u:1376": "tatha puna nara ye bhavanti andhāḥ śrotravihīna anātha alpapuṇyāḥ /",
  "S04bsu034_u:1377": "sarvi pratilabhanti cakṣu śrotraṃ yada jinu nikṣipatīndrakīli pādam // SRS_10.3 //",
  "S04bsu034_u:1378": "yamaviṣaye ye keci bhonti pretāḥ suduḥkhita kheṭasiṃghāṇakabhojanāśāḥ /",
  "S04bsu034_u:1379": "sarvi sukhita bhonti ābhaspṛṣṭā yada jinu nikṣipatīndrakīli pādam // SRS_10.4 //",
  "S04bsu034_u:1380": "(Vaidya 56)",
  "S04bsu034_u:1381": "śailaśikharaśṛṅgaparvatāśca tatha varapādapaśālakarṇikārāḥ /",
  "S04bsu034_u:1382": "sarvi abhinamanti yena buddho yada jinu nikṣipatīndrakīli pādam // SRS_10.5 //",
  "S04bsu034_u:1383": "sanagaranigamā sasāgarāntā pracali vasuṃdhari ṣaḍvikāra sarvā /",
  "S04bsu034_u:1384": "na bhavati viheṭha kasyapi ceha yada jinu nikṣipatīndrakīli pādam // SRS_10.6 //",
  "S04bsu034_u:1385": "marumanujakumbhāṇḍarākṣasāśca nabhaḥsthita tuṣṭa udagracittāḥ /",
  "S04bsu034_u:1386": "chatra dhariya ca lokanāyakasya paramaprīṇita janetva bodhichandam // SRS_10.7 //",
  "S04bsu034_u:1387": "śrūyati ca manojña vādyaśabdastūryasahasra aghaṭṭitā raṇanti /",
  "S04bsu034_u:1388": "pramuditāstada bhonti sarvasattvā yada jinu nikṣipatīndrakīli pādam // SRS_10.8 //",
  "S04bsu034_u:1389": "vṛkṣaśatasahasra onamanti sarvi prapuṣpita bhonti tasmi kāle /",
  "S04bsu034_u:1390": "devaśatasahasra antarīkṣe pūja karonti amānuṣī jinasya // SRS_10.9 //",
  "S04bsu034_u:1391": "ṛṣabhagaṇa tadā nadanti hṛṣṭā hayadviradādhipatī pravṛddhakāyāḥ /",
  "S04bsu034_u:1392": "mṛgapatayo nadanti siṃhanādaṃ yada jinu nikṣipatīndrakīli pādam // SRS_10.10 //",
  "S04bsu034_u:1393": "mahīpataya ye keci bhūmipālā diśividiśāsu ca āgatā bhavanti /",
  "S04bsu034_u:1394": "dharaṇitali patanti hṛṣṭacittā dṛṣṭu jinasya śirīmimamevarūpām // SRS_10.11 //",
  "S04bsu034_u:1395": "anye abhiṣṭuvanti lokanātham apari kṣipanti jinasya puṣpavṛṣṭim /",
  "S04bsu034_u:1396": "(Vaidya 57)",
  "S04bsu034_u:1397": "apari daśanakhāñjaliṃ karitvā aho jinu kāruṇiko bhaṇanti vācam // SRS_10.12 //",
  "S04bsu034_u:1398": "keci vara kṣipanti muktahārān bahuvidha ābharaṇān janetva prītim /",
  "S04bsu034_u:1399": "cīvara ratanān kṣipanti anye atuliyu agru jinatva bodhicittam // SRS_10.13 //",
  "S04bsu034_u:1400": "keci vara kṣipanti hemajālaṃ apari punarmukhaphullakaṃ kṣipanti /",
  "S04bsu034_u:1401": "keci vara kṣipanti hemaniṣkāṃstatha apare parihārakān kṣipanti // SRS_10.14 //",
  "S04bsu034_u:1402": "kaṭakavara kṣipanti keci tatra apari keyūra kṣipanti ratnacitrān /",
  "S04bsu034_u:1403": "ambara kusumān kṣipanti anye citta janetva 'siyāṃ vayaṃ pi buddhāḥ' // SRS_10.15 //",
  "S04bsu034_u:1404": "apari naraḥ kṣipanti hemacitrāṃstatha maṇisūtravarān prasannacittāḥ /",
  "S04bsu034_u:1405": "keci ca ratanajālakaṃ kṣipanti dvāri yadā sthitu bhoti lokanāthaḥ // SRS_10.16 //",
  "S04bsu034_u:1406": "paramaduḥkhita ye bhavanti sattvā bahuvidhupadruvu śokaśalya prāptāḥ /",
  "S04bsu034_u:1407": "sarvi sukhasamarpitā bhavanti puruṣavarasya śirīya nāyakasya // SRS_10.17 //",
  "S04bsu034_u:1408": "parabhṛtaśukasārikāmayūrāstathapi ca sārasacāṣahaṃsakrauñcāḥ /",
  "S04bsu034_u:1409": "sarvi dvijagaṇā nabhe sthihitvā paramamanojñarutāni vyāharanti // SRS_10.18 //",
  "S04bsu034_u:1410": "pramudita tada bhonti pakṣisaṃghā madhuramanojñarutaṃ pramuñcamānāḥ /",
  "S04bsu034_u:1411": "rāgu tatha samenti doṣamohaṃ ye ca śṛṇanti manojña pakṣiśabdān // SRS_10.19 //",
  "S04bsu034_u:1412": "(Vaidya 58)",
  "S04bsu034_u:1413": "śruṇiya rañjanīya sattvakoṭyaḥ sarvi ca labhanti kṣāntimānulomām /",
  "S04bsu034_u:1414": "tāṃśca sugata vyākaroti sarvān bhaviṣyatha yūya jinā anāgatāśca // SRS_10.20 //",
  "S04bsu034_u:1415": "na bhavati kileśu tasmi kāle sarvi sagaurava bhonti dharmarāje /",
  "S04bsu034_u:1416": "apagatabhayadoṣamohajālāḥ praṇipatitāḥ sugatamabhiṣṭuvantaḥ // SRS_10.21 //",
  "S04bsu034_u:1417": "paśyiya tada rūpa nāyakasya spṛha janayanti varasmi buddhajñāne /",
  "S04bsu034_u:1418": "kada vaya labhe jñānamevarūpam āśayu jñātva jino 'sya vyākaroti // SRS_10.22 //",
  "S04bsu034_u:1419": "raśmi śatasahasra niścaranti ekaikataḥ sugatasya romakūpāt /",
  "S04bsu034_u:1420": "taduttari yatha gaṅgavālikā vā na pi ca nimittu gṛhītu śakyu tāsām // SRS_10.23 //",
  "S04bsu034_u:1421": "sūryaprabha na bhāntiṃ tasmi kāle na pi maṇi nāgni na sarvadevatānām /",
  "S04bsu034_u:1422": "sarvi prabha na bhānti tasmi kāle yada praviśanta puraṃ vibhāti buddhaḥ // SRS_10.24 //",
  "S04bsu034_u:1423": "padmaśatasahasra prādurbhūtā dharaṇitu koṭisahasrapatra śuddhāḥ /",
  "S04bsu034_u:1424": "yatra daśabalaḥ sthapeti pādaṃ mārga gataḥ sugato mahāgaṇena // SRS_10.25 //",
  "S04bsu034_u:1425": "aśuci kalimalā na bhonti tasmi kāle nagaravaraṃ praviśanti nāyakasmin /",
  "S04bsu034_u:1426": "nagaru surabhi sarvi dhūpanena gandha manojña pravāyate samantāt // SRS_10.26 //",
  "S04bsu034_u:1427": "vīthi nagari tada bhoti sarvā apagataloṣṭakaṭhalla sikta gandhaiḥ /",
  "S04bsu034_u:1428": "(Vaidya 59)",
  "S04bsu034_u:1429": "puṇya daśalabasya evarūpā vividha vikīrṇa bhavanti muktapuṣpāḥ // SRS_10.27 //",
  "S04bsu034_u:1430": "yakṣa śatasahasra raudracittāḥ kanakanibhaṃ dvipadendru dṛṣṭva buddham /",
  "S04bsu034_u:1431": "janayi vipulu nāyakasmi premaṃ śaraṇamupeti ca buddhadharmasaṃghān // SRS_10.28 //",
  "S04bsu034_u:1432": "ye ca devaśatasahasra koṭiyo vā upagata sarvi narendradarśanāya /",
  "S04bsu034_u:1433": "varṣati sugatasya puṣpavarṣaṃ gaganatale ca sthihanti muktapuṣpāḥ // SRS_10.29 //",
  "S04bsu034_u:1434": "ye manuja kṣipī jinasya puṣpaṃ gaganatale bhavatīti puṣpachatram /",
  "S04bsu034_u:1435": "ye puna kusumān kṣipanti devā dharaṇitale stṛta bhonti divyapuṣpāḥ // SRS_10.30 //",
  "S04bsu034_u:1436": "na bhavati kadāci dṛṣṭva tṛptī devamanuṣyakubhāṇḍarākṣasānām /",
  "S04bsu034_u:1437": "yada daśabalu dṛṣṭva lokanāthaṃ pramudita bhonti udagrakalyacittāḥ // SRS_10.31 //",
  "S04bsu034_u:1438": "na manasi tada bhonti divyapuṣpā na ca puna vismayu jāyate ca tatra /",
  "S04bsu034_u:1439": "yada puruṣavarasya kāyu dṛṣṭvā tuṣṭa bhavanti udagra sarvasattvāḥ // SRS_10.32 //",
  "S04bsu034_u:1440": "brahma daśabalasya dakṣiṇeno tatha puna vāmatu śakra devarājā /",
  "S04bsu034_u:1441": "gaganatalagatā analpa devakoṭyaḥ puruṣavarasya janenti citrikāram // SRS_10.33 //",
  "S04bsu034_u:1442": "parivṛta jinu devadānavehi marumanujāna śiriṃ grasitva sarvām /",
  "S04bsu034_u:1443": "dharaṇi kramatalehi citrayanto praviśi puraṃ bhagavānnimantraṇāya // SRS_10.34 //",
  "S04bsu034_u:1444": "(Vaidya 60)",
  "S04bsu034_u:1445": "kusumita anuvyañjanehi kāye yatha gaganaṃ paripūrṇa tārakehi /",
  "S04bsu034_u:1446": "pratapati sthitu rājamārgi buddhaścandro nabhaḥstha yathaiva pūrṇimāsyām // SRS_10.35 //",
  "S04bsu034_u:1447": "maṇiratanu yathā viśuddhu śreṣṭhaṃ vyapagatadoṣamalaṃ prabhāsamānam /",
  "S04bsu034_u:1448": "diśi vidiśi pramuñci ābha śuddhāṃ tatha jinu bhāsati sarvalokadhātum // SRS_10.36 //",
  "S04bsu034_u:1449": "parivṛtu jinu devadānavehi praviśati rājagṛhaṃ narāṇa śreṣṭhaḥ /",
  "S04bsu034_u:1450": "dharaṇi kramatalehi citrayanto praviśati candraprabhasya gehi buddhaḥ // SRS_10.37 //",
  "S04bsu034_u:1451": "puruvaru samalaṃkṛtaṃ samantād bahu dhvaja koṭisahasra ucchitātra /",
  "S04bsu034_u:1452": "gandhavaravilipta sarvabhūmī sumanaḥprakīrṇa tathaiva vārṣikāram // SRS_10.38 //",
  "S04bsu034_u:1453": "yada sugatu kathāṃ katheti nātho vīthigato manujān kṛpāyamānaḥ /",
  "S04bsu034_u:1454": "nirmitu jinu tatra nirmiṇitvā vitarati teṣu praṇīta buddhadharmān // SRS_10.39 //",
  "S04bsu034_u:1455": "daśaniyuta jināna nirmitāna kanakanibhā abhirūpa darśanīyā /",
  "S04bsu034_u:1456": "parivṛtu jinu buddhu nirmitehi vitarati śūnyata śānta buddhabodhim // SRS_10.40 //",
  "S04bsu034_u:1457": "prāṇiśatasahasra taṃ śruṇitvā praṇidadhi cittu varāgrabuddhajñāne /",
  "S04bsu034_u:1458": "kada vaya labhi jñānamevarūpaṃ āśayu jñātva jino 'sya vyākaroti // SRS_10.41 //",
  "S04bsu034_u:1459": "keci spṛha janenti tatra kāle parama acintiya labdha tehi lābhāḥ /",
  "S04bsu034_u:1460": "(Vaidya 61)",
  "S04bsu034_u:1461": "yehi jinu nimantrito narendro na ca paryanta sa teṣu dakṣiṇāyāḥ // SRS_10.42 //",
  "S04bsu034_u:1462": "keci punarupapādayi sucittaṃ śvo vaya kāruṇikaṃ nimantrayāmaḥ /",
  "S04bsu034_u:1463": "hitakaramanukampakaṃ prajānāṃ yasya sudurlabhu darśanaṃ bhaveṣu // SRS_10.43 //",
  "S04bsu034_u:1464": "keci sthita niryūhakhoṭake hi subhagu vibhūṣitagātra premaṇīyāḥ /",
  "S04bsu034_u:1465": "divya daśabalasya muktapuṣpāṇyavakirate 'gru janitva bodhicittam // SRS_10.44 //",
  "S04bsu034_u:1466": "surucira vara campakasya mālāṃ tatha atimuktaka gandhavarṣikāṃ ca /",
  "S04bsu034_u:1467": "apari puna kṣipanti paṭṭadāmān parama niruttaru cittu saṃjanitvā // SRS_10.45 //",
  "S04bsu034_u:1468": "keci sthita gṛhe gṛhītapuṣpāḥ paramavibhūṣitakāyu cīvarehi /",
  "S04bsu034_u:1469": "puṣpa vividhu gṛhītva paṭṭadāmān pravarṣi yena jino mahānubhāvaḥ // SRS_10.46 //",
  "S04bsu034_u:1470": "padumakumudotpalān kṣipanti keci apari kṣipanti viśiṣṭa hemapuṣpān /",
  "S04bsu034_u:1471": "maṇiratana kṣipanti keci tasmin apari kṣipanti ca cūrṇa candanasya // SRS_10.47 //",
  "S04bsu034_u:1472": "aparimita bhavanti accharīyā atuliya ye na ca śakyu kīrtanāya /",
  "S04bsu034_u:1473": "puravaru praviśanti nāyakasmin bahujanakoṭya sthihiṃsu buddhajñāne // SRS_10.48 //",
  "S04bsu034_u:1474": "abṛha atapāśca dṛṣṭasattyāḥ sudṛśa sudarśana ye ca anya devāḥ /",
  "S04bsu034_u:1475": "tatha punarakaniṣṭha vītarāgā upagata sarvi narendradarśanāya // SRS_10.49 //",
  "S04bsu034_u:1476": "(Vaidya 62)",
  "S04bsu034_u:1477": "tatha śubhamarutāśca aprameyā aparimita śubhā udagracittāḥ /",
  "S04bsu034_u:1478": "śubhakṛtsna niyutāśca aprameyā upagata paśyitu nāyakaṃ maharṣim // SRS_10.50 //",
  "S04bsu034_u:1479": "aparimitu tathāpramāṇaābhā tatha puna deva parītta ābha ye ca /",
  "S04bsu034_u:1480": "bahu niyuta ābhasvarāṇa tasmin upagata paśyitu te 'pi lokanātham // SRS_10.51 //",
  "S04bsu034_u:1481": "bahava śatasahasra pāriṣadyāstatha puna brahmapurohitāḥ prasannāḥ /",
  "S04bsu034_u:1482": "bahuśata puna brahmakāyikānāṃ upagata nāyakadarśanāya sarve // SRS_10.52 //",
  "S04bsu034_u:1483": "tatha puna paranirmitāpi devāstatha nirmāṇaratiśca śuddhasattvāḥ /",
  "S04bsu034_u:1484": "pramudita tuṣitātha yāmadevā upagata sarvi namasyamāna buddham // SRS_10.53 //",
  "S04bsu034_u:1485": "tridaśa apu ca śakra devarājā apsarakoṭiśataiḥ sahāgato 'tra /",
  "S04bsu034_u:1486": "kusumavarṣa saṃpravarṣamāṇo upagata buddhamunīndradarśanāya // SRS_10.54 //",
  "S04bsu034_u:1487": "caturi caturdiśāsu lokapālā vaiśravaṇo dhṛtarāṣṭra nāgarājā /",
  "S04bsu034_u:1488": "virūḍhaku virūpākṣu hṛṣṭacittā upagata sarvi narendra te stuvantā // SRS_10.55 //",
  "S04bsu034_u:1489": "ailavila balavanta yakṣarājā parivṛta yakṣaśatehi premajātaḥ /",
  "S04bsu034_u:1490": "gaganatali sthihitva hṛṣṭacittaḥ kṣipati aneka vicitra puṣpavarṣam // SRS_10.56 //",
  "S04bsu034_u:1491": "apari punarananta māladhārī vividha vicitra gṛhītva mālyagandhān /",
  "S04bsu034_u:1492": "(Vaidya 63)",
  "S04bsu034_u:1493": "sarvi saparivāra hṛṣṭacittāḥ puruṣavarasya karonti tatra pūjām // SRS_10.57 //",
  "S04bsu034_u:1494": "bahava śata karoṭapāṇi yakṣā api ca subhūṣi teṣa yakṣakanyāḥ /",
  "S04bsu034_u:1495": "sumadhura sumanojña yakṣavādyaistūryaśatehi karonti buddhapūjām // SRS_10.58 //",
  "S04bsu034_u:1496": "lalitamadhuragītavāditasmin sukuśalaiḥ saha kinnarīsahasraiḥ /",
  "S04bsu034_u:1497": "druma upagata gandhamādanāto jinavaru pūjitu kinnarāṇa rājñā // SRS_10.59 //",
  "S04bsu034_u:1498": "śaṃbara bala vemacitra rāhu dānavakanya sahasrapārivārāḥ /",
  "S04bsu034_u:1499": "asuragaṇa maharddhikāśca anye upagata te ratanāni varṣamāṇāḥ // SRS_10.60 //",
  "S04bsu034_u:1500": "śataniyuta ananta rākṣasānāṃ rākṣasakoṭiśatairupāsyamānāḥ /",
  "S04bsu034_u:1501": "pṛthu vividha vicitra muktapuṣpān puruṣavarasya kṣipanti gauraveṇa //61 //",
  "S04bsu034_u:1502": "tathapi ca anavataptu nāgarājā paramasuśikṣitāśca nāgakanyāḥ /",
  "S04bsu034_u:1503": "tūryaśatasahasra nādayantyo upagata pūjana tatra lokanātham // SRS_10.62 //",
  "S04bsu034_u:1504": "pañcaśata anavataptu putrā vipulu anuttaru jñāna prārthayantaḥ /",
  "S04bsu034_u:1505": "svajanaparivṛtā udagra bhūtvā upagata pūjayituṃ svayaṃ svayaṃbhūm // SRS_10.63 //",
  "S04bsu034_u:1506": "tathapi ca apalālu nāgarājā puruṣavarasya kṛtāñjaliḥ praṇamya /",
  "S04bsu034_u:1507": "(Vaidya 64)",
  "S04bsu034_u:1508": "vara rucira gṛhītva nāgapuṣpān sthita gagane munirāja satkarontaḥ // SRS_10.64 //",
  "S04bsu034_u:1509": "tathapi ca mucilinda nāgarājā prītamanāḥ parituṣṭa harṣajātaḥ /",
  "S04bsu034_u:1510": "vividha ratnamauktikaṃ gṛhītvā upagami nāyaku abhikirantu tatra // SRS_10.65 //",
  "S04bsu034_u:1511": "tathapi ca kāliko 'pi nāgarājā upagatu mukhu tathāgatasya hṛṣṭacittaḥ /",
  "S04bsu034_u:1512": "vara rūcira gṛhītva ratnadāmān puruṣavarasya pūja karitva śreṣṭhām // SRS_10.66 //",
  "S04bsu034_u:1513": "so 'pi parama gauravaṃ janitvā anusmaramāṇu guṇāṃstathāgatasya /",
  "S04bsu034_u:1514": "svajanaparivṛtaḥ sanāgasaṃgho bahuvidhu bhāṣati varṇa nāyakasya // SRS_10.67 //",
  "S04bsu034_u:1515": "nandu tathā upanandu nāgarājā tatha punastakṣaka kṛṣṇagautamau ca /",
  "S04bsu034_u:1516": "upagata jinu te namasyamānāḥ praṇipatitāḥ sugatasya pādayorhi // SRS_10.68 //",
  "S04bsu034_u:1517": "upagata elapatru nāgarājā parivṛta nāgaśatehi rocamānaḥ /",
  "S04bsu034_u:1518": "munivara jinu kāśyapaṃ smaranto svaka upapatti apaśyi akṣaṇeṣu // SRS_10.69 //",
  "S04bsu034_u:1519": "aho ahu puri āsi kāṅkṣaprāpto mayi puri cchinnu parittamelapatram /",
  "S04bsu034_u:1520": "so ahu upapannu akṣaṇasmin na sukaru dharma vijānituṃ jinasya // SRS_10.70 //",
  "S04bsu034_u:1521": "kṣipra ahu jahitva nāgayoniṃ parama jugupsitametu jantukāyam /",
  "S04bsu034_u:1522": "(Vaidya 65)",
  "S04bsu034_u:1523": "dharmamahu vijāni śāntibhāvaṃ puruṣavareṇa ya jñātu bodhimaṇḍe // SRS_10.71 //",
  "S04bsu034_u:1524": "sāgara ahirājacakravartī parivṛtu nāgatrikoṭisahasraiḥ /",
  "S04bsu034_u:1525": "varuṇa manasvī gṛhītva muktāhārān upagatu te bhagavantu pūjanāya // SRS_10.72 //",
  "S04bsu034_u:1526": "kṣipta śila jinasya tatra yeno gaganasthitena gṛhītva tasmi kāle /",
  "S04bsu034_u:1527": "rājagṛhi sa kimpilo 'pi yakṣaḥ purataḥ sthitaḥ sugatasya gauraveṇa // SRS_10.73 //",
  "S04bsu034_u:1528": "alakavatī samagra rājadhānī śūnya abhūṣi na tatra kaści yakṣaḥ /",
  "S04bsu034_u:1529": "sarvi kriya karitva anyamanyaṃ upagata paśyitu sarvalokanātham // SRS_10.74 //",
  "S04bsu034_u:1530": "tathapi ca kharakarṇa sūciromā āṭavikastatha yakṣa bheṣakaśca /",
  "S04bsu034_u:1531": "haimavata śatagiriśca yakṣa upagata gardabhako jinaṃ svayaṃbhūm // SRS_10.75 //",
  "S04bsu034_u:1532": "indraketu vikaṭaśca surūpo vakkulu pañciku śākya pravṛddho /",
  "S04bsu034_u:1533": "ete pare 'pi ca yakṣendra sahastā upagata dhūpaghaṭaṃ parigṛhya // SRS_10.76 //",
  "S04bsu034_u:1534": "vikṛta bahu duḥsaṃsthitātmabhāvā vigalitaābharaṇā anekarūpāḥ /",
  "S04bsu034_u:1535": "bahava śatasahasra tasmi kāle upagata tatra gṛhītva yakṣa puṣpān // SRS_10.77 //",
  "S04bsu034_u:1536": "(Vaidya 66)",
  "S04bsu034_u:1537": "jalanidhi nivasanti ye suparṇā upagata brāhmaṇaveśa nirmiṇitvā /",
  "S04bsu034_u:1538": "mukuṭadhara vicitra darśanīyā gaganasthitāḥ sugataṃ namasyamānāḥ // SRS_10.78 //",
  "S04bsu034_u:1539": "nagaraśata ye keci jambudvīpe vanavihareṣu ya tatra devatāśca /",
  "S04bsu034_u:1540": "sarva nagaradevatāḥ samagrā upagata pūja karonta nāyakasya // SRS_10.79 //",
  "S04bsu034_u:1541": "upagata vanadevatā anantāstathapi ca sarvi ya śailadevatāśca /",
  "S04bsu034_u:1542": "tathapi ca nadidevatāḥ samagrā upagata pūja karonta nāyakasya // SRS_10.80 //",
  "S04bsu034_u:1543": "aṭavimaruṣu devatāśatāni giriśikhareṣu ya devatā samagrāḥ /",
  "S04bsu034_u:1544": "utsasarataḍāgadevatāśca upagata sāgaradevatāśca buddham // SRS_10.81 //",
  "S04bsu034_u:1545": "devaasuranāgayakṣasaṃghā garuḍamahoragakinnarāḥ kumbhāṇḍāḥ /",
  "S04bsu034_u:1546": "tathapi ca bahu pretapūtanāśco puruṣavarasya karonti citrikāram // SRS_10.82 //",
  "S04bsu034_u:1547": "te 'pi ca jinavare karitva pūjāṃ nagaravaraṃ praviśanti nāyakasmin /",
  "S04bsu034_u:1548": "deva asuranāgayakṣarājā /",
  "S04bsu034_u:1549": "satatamatṛpta bhavanti darśanena // SRS_10.83 //",
  "S04bsu034_u:1550": "yatha purimabhaveṣu lokanāthaḥ purimajineṣu akārṣi pūja śreṣṭhām /",
  "S04bsu034_u:1551": "puṇyaphalavipāka evarūpo na ca janu tṛptu narendra paśyamānaḥ // SRS_10.84 //",
  "S04bsu034_u:1552": "meru tatha sumeru cakravālā himagiristatha gandhamādanaśca /",
  "S04bsu034_u:1553": "(Vaidya 67)",
  "S04bsu034_u:1554": "āvaraṇā na te jinasya bhonti ābha yadā jinu muñci buddhakṣetre // SRS_10.85 //",
  "S04bsu034_u:1555": "ye ca iha samudra buddhakṣetre te 'pi mahīya samāstadā bhavanti /",
  "S04bsu034_u:1556": "sarvamimu samantu buddhakṣetraṃ samu bhavatī kusumehi saṃprakīrṇam // SRS_10.86 //",
  "S04bsu034_u:1557": "raśmi śatasahasra aprameyā avakiri pādatalehi dharmarājā /",
  "S04bsu034_u:1558": "sarvi niraya śītalā bhavanti dharmaduḥkha upanīta sukhaṃ ca vedayanti // SRS_10.87 //",
  "S04bsu034_u:1559": "dharma daśabala saṃprabhāṣi tatro marumanujāna viśuddha bhoti cakṣuḥ /",
  "S04bsu034_u:1560": "prāṇi śatasahasra aprameyā niyata bhavanti ca sarvi buddhajñāne // SRS_10.88 //",
  "S04bsu034_u:1561": "bahu imi sugatasya pratihāryā na sukaru vaktu ca kalpakoṭiyebhiḥ /",
  "S04bsu034_u:1562": "puravara praviśanti nāyakasmin pramudita sarva jagajjinapraveśe // SRS_10.89 //",
  "S04bsu034_u:1563": "imi guṇa sugatasya aprameyā naravṛṣabhasya guṇāgrapāragasya /",
  "S04bsu034_u:1564": "sarvaguṇaviśeṣapāragasya śirasi namasyatha buddhapuṇyakṣetram // SRS_10.90 //",
  "S04bsu034_u:1565": "iti śrīsamādhirāje purapraveśaparivarto nāma daśamaḥ //",
  "S04bsu034_u:1566": "(Vaidya 68)",
  "S04bsu034_u:1567": "11 Sūtradhāraṇaparivartaḥ /",
  "S04bsu034_u:1568": "atha khalu bhagavāṃścandraprabhasya kumārabhūtasya niviśanarathyāmavagāhamānaścandraprabhasya kumārabhūtasya niveśanaṃ praviṣṭo 'bhūt /",
  "S04bsu034_u:1569": "praviśya ca nyaṣīdat prajñapta evāsane /",
  "S04bsu034_u:1570": "yathārhe cāsane bodhisattvasaṃgho bhikṣusaṃghaśca niṣaṇṇo 'bhūt /",
  "S04bsu034_u:1571_0": "atha khalu candraprabhaḥ kumārabhūto bhagavantaṃ bodhisattvasaṃghaṃ bhikṣusaṃghaṃ",
  "S04bsu034_u:1571_1": "ca niṣaṇṇaṃ viditvā svayameva śatarasena bhojanena praṇītena prabhūtena khādanīyena",
  "S04bsu034_u:1571_2": "bhojanīyena lehyena coṣyeṇa peyena bhagavantaṃ saṃtarpya saṃpravārya bhagavantaṃ",
  "S04bsu034_u:1571_3": "bhuktavantamapanītadhautapāṇiṃ viditvā divyena navanavatikoṭīśatasahasramūlyena dūṣyayugena",
  "S04bsu034_u:1571_4": "bhagavantamabhicchādayāmāsa /",
  "S04bsu034_u:1572": "teṣāṃ ca bodhisattvānāṃ bhikṣusaṃghasya ca pratyekaṃ pratyekaṃ tricīvaramadātū //",
  "S04bsu034_u:1573_0": "atha khalu candraprabhaḥ kumārabhūta ekāṃsamuttarāsaṅga kṛtvā dakṣiṇaṃ jānumaṇḍalaṃ",
  "S04bsu034_u:1573_1": "pṛthivyāṃ pratiṣṭhāpya bhagavataḥ pādau śirasābhivandya yena bhagavāṃstenāñjaliṃ",
  "S04bsu034_u:1573_2": "praṇamya bhagavantaṃ gāthābhigītena praśnaṃ paripṛcchati sma -",
  "S04bsu034_u:1574": "kathaṃ caranto vidu bodhisattvaḥ svabhāvu dharmāṇa sadā prajānate /",
  "S04bsu034_u:1575": "kathaṃ kriyāmācarate vicakṣaṇaḥ kriyāmācarate bhotāru vadāhi nāyaka // SRS_11.1 //",
  "S04bsu034_u:1576": "kathaṃ ca jātismaru bhoti nāyaka na cāpi garbhe upapadyate katham /",
  "S04bsu034_u:1577": "kathaṃ parīvāru bhavedabhedya pratibhānu bhotīha kathamanantakam // SRS_11.2 //",
  "S04bsu034_u:1578": "sarveṣa sattvāna cariṃ prajānase sarveṣu dharmeṣu ti jñānu vartate /",
  "S04bsu034_u:1579": "anābhibhūtā dvipadānamuttamā pṛcchāmi praśnaṃ mama vyākarohi // SRS_11.3 //",
  "S04bsu034_u:1580": "svabhāva dharmāṇamabhāvu jānase anābhilapyāṃ gira saṃprabhāṣase /",
  "S04bsu034_u:1581": "siṃhena vā dharṣita sarva kroṣṭakā stathaiva buddheniha anyatīrthikāḥ // SRS_11.4 //",
  "S04bsu034_u:1582": "(Vaidya 69)",
  "S04bsu034_u:1583": "sarveṣa sattvāna cariṃ prajānase sarveṣu dharmeṣu jñānānuvartate /",
  "S04bsu034_u:1584": "asaṅgajñānī pariśuddhagocarā taṃ vyākarohi mama dharmasvāmī // SRS_11.5 //",
  "S04bsu034_u:1585": "atītu jānāsi tathā anāgataṃ yacca ihā vartati pratyutpannam /",
  "S04bsu034_u:1586": "triyadhvajñānaṃ ti asaṅgu vartate tenāhu pṛcchāmiha śākyasiṃham // SRS_11.6 //",
  "S04bsu034_u:1587": "triyadhvayuktāna jināna dharmatā tvaṃ dharmatāṃ jānasi dharmarāja /",
  "S04bsu034_u:1588": "dharmasvabhāvakuśalaḥ svayaṃbhūstenāhu pṛcchāmiha jñānasāgaram // SRS_11.7 //",
  "S04bsu034_u:1589": "yat kiṃci dharmaṃ skhalitaṃ na te 'sti tato ti cittaṃ nikhilaṃ prahīṇam /",
  "S04bsu034_u:1590": "prahīṇa granthā khilamohasādakā deśehi me bodhicariṃ narendra // SRS_11.8 //",
  "S04bsu034_u:1591": "yallakṣaṇā dharma jinena buddhāstallakṣaṇaṃ dharma mama prakāśaya /",
  "S04bsu034_u:1592": "yallakṣaṇaṃ dharmamahaṃ viditvā tallakṣaṇaṃ bodhi cariṣyi cārikām // SRS_11.9 //",
  "S04bsu034_u:1593": "vilakṣaṇāṃ sattvacarīmanantāṃ kathaṃ carantaścarimotaranti /",
  "S04bsu034_u:1594": "carīpraveśaṃ mama deśaya svayaṃ śrutvā ca sattvāna cariṃ prajāniyām // SRS_11.10 //",
  "S04bsu034_u:1595": "vilakṣaṇaṃ dharmasvabhāvalakṣaṇaṃ svabhāvaśūnyaṃ prakṛtīviviktam /",
  "S04bsu034_u:1596": "pratyakṣa bhonti katha bodhisattvaḥ prakāśayasva mama buddhanetrīm // SRS_11.11 //",
  "S04bsu034_u:1597": "sarveṣu dharmeṣviha pāramiṃgatāḥ sarveṣu nirdeśapadeṣu śikṣitāḥ /",
  "S04bsu034_u:1598": "(Vaidya 70)",
  "S04bsu034_u:1599": "niḥsaṃśayī saṃśayakāṅkṣakṣachedake prakāśayāhī mama buddhabodhim // SRS_11.12 //",
  "S04bsu034_u:1600_0": "atha khalu bhagavāṃścandraprabhasya kumārabhūtasya cetasaiva cetaḥparivitarkamājñātha",
  "S04bsu034_u:1600_1": "candraprabhaṃ kumārabhūtamāmantrayate smaekadharmeṇa kumāra samanvāgato bodhisattvo",
  "S04bsu034_u:1600_2": "mahāsattvaḥ etān guṇān pratilabhate,",
  "S04bsu034_u:1601": "kṣipraṃ cānuttarāṃ samyaksaṃbodhimabhisaṃbudhyate /",
  "S04bsu034_u:1602": "katamenaikena dharmeṇa iha kumāra bodhisattvo mahāsattvaḥ sarvadharmāṇāṃ svabhāvaṃ yathābhūtaṃ prajānāti?",
  "S04bsu034_u:1603": "kathaṃ ca kumāra bodhisattvo mahāsattvaḥ sarvadharmāṇāṃ svabhāvaṃ jānāti?",
  "S04bsu034_u:1604": "iha kumāra bodhisattvo mahāsattvaḥ sarvadharmānanāmakān nāmāpagatān prajānāti /",
  "S04bsu034_u:1605_0": "ghoṣāpagatān vākpathāpagatān akṣarāpagatān utpādāpagatān nirodhāpagatān hetuvilakṣaṇān",
  "S04bsu034_u:1605_1": "pratyayavilakṣaṇān vipākalakṣaṇānārambhaṇalakṣaṇān vivekalakṣaṇān ekalakṣaṇān yadutālakṣaṇān",
  "S04bsu034_u:1605_2": "nimittāpagatān acintyāṃścintāpagatān manopagatān sarvadharmān yathābhūtaṃ prajānāti /",
  "S04bsu034_u:1606": "atha khalu bhagavāṃstasyāṃ velāyāmimā gāthā abhāṣata -",
  "S04bsu034_u:1607": "eku nirdeśa dharmāṇāṃ sarvadharmā alakṣaṇāḥ /",
  "S04bsu034_u:1608": "deśitā varaprajñena yathābhūtaṃ prajānatā // SRS_11.13 //",
  "S04bsu034_u:1609": "ya evaṃ dharmanirdeśaṃ bodhisattvaḥ prajānati /",
  "S04bsu034_u:1610": "na tasya bhoti viṣṭhānaṃ sūtrakoṭyā prabhāṣataḥ // SRS_11.14 //",
  "S04bsu034_u:1611": "adhiṣṭhito nāyako hi bhūtakoṭīṃ prajānati /",
  "S04bsu034_u:1612": "prajānāti ca tāṃ koṭīṃ na cātro kiṃci bhāṣitam // SRS_11.15 //",
  "S04bsu034_u:1613": "ekena sarvaṃ jānāti sarvamekana paśyati /",
  "S04bsu034_u:1614": "kiyad bahuṃ pu bhāṣitvā na tasyotpadyate mahaḥ // SRS_11.16 //",
  "S04bsu034_u:1615": "tathāsya cittaṃ nidhyāptaṃ sarvadharmā anāmakāḥ /",
  "S04bsu034_u:1616": "śikṣito nāmanirdeśe bhūtāṃ vācaṃ prabhāṣate // SRS_11.17 //",
  "S04bsu034_u:1617": "śṛṇoti ghoṣaṃ yaṃ kaṃcit pūrvāntaṃ tasya jānati /",
  "S04bsu034_u:1618": "jñātvā ghoṣasya pūrvāntaṃ ghoṣeṇa hriyate na saḥ // SRS_11.18 //",
  "S04bsu034_u:1619": "yathā ghoṣasya pūrvāntaṃ evaṃ dharmāṇa lakṣaṇam /",
  "S04bsu034_u:1620": "evaṃ dharmān prajānanto na garbheṣūpapadyate // SRS_11.19 //",
  "S04bsu034_u:1621": "ajātiḥ sarvadharmāṇāmanutpattiṃ prajānati /",
  "S04bsu034_u:1622": "prajānan jātinirdeśaṃ bhavejjātismaraḥ sadā // SRS_11.20 //",
  "S04bsu034_u:1623": "yadā jātismaro bhoti tadā ca carate kriyām /",
  "S04bsu034_u:1624": "kriyāmotaramāṇasya parivāro na bhidyate // SRS_11.21 //",
  "S04bsu034_u:1625": "(Vaidya 71)",
  "S04bsu034_u:1626": "yaṃ evaṃ śūnyakān dharmān bodhisattvaḥ prajānati /",
  "S04bsu034_u:1627": "na tasya kiṃcidajñātameṣā koṭirakiṃcanā // SRS_11.22 //",
  "S04bsu034_u:1628": "akiṃcanāyāṃ koṭyāṃ hi kiṃcid bālairvikalpitam /",
  "S04bsu034_u:1629": "yena te kalpakoṭīyaḥ saṃsaranti punaḥ punaḥ // SRS_11.23 //",
  "S04bsu034_u:1630": "sacette kalpa jānīyuryathā jānati nāyakaḥ /",
  "S04bsu034_u:1631": "na teṣāṃ duḥkhu jāyeta nāpi gaccheyu durgatim // SRS_11.24 //",
  "S04bsu034_u:1632": "evaṃ pṛthagjanāḥ sarve ajānanta imaṃ nayam /",
  "S04bsu034_u:1633": "kṣipanti īdṛśān dharmān yatra duḥkhaṃ nirudhyate // SRS_11.25 //",
  "S04bsu034_u:1634": "alabdhiḥ sarvadharmāṇāṃ dharmasaṃjñā pravartate /",
  "S04bsu034_u:1635": "sā evaṃjātikā saṃjñā saṃjñāmeva vijānatha // SRS_11.26 //",
  "S04bsu034_u:1636": "vijānanā ca saṃjñā ca bālairetadvikalpitam /",
  "S04bsu034_u:1637": "prakalpiteṣu dharmeṣu nātra muhyanti paṇḍitāḥ // SRS_11.27 //",
  "S04bsu034_u:1638": "paṇḍitānāmiyaṃ bhūmirbālānāṃ nātra gocaraḥ /",
  "S04bsu034_u:1639": "gocaro buddhaputrāṇāṃ śūnyā dharmā anāvilāḥ // SRS_11.28 //",
  "S04bsu034_u:1640": "bodhisattvānāmiyaṃ bhūmirbuddhaputracarī iyam /",
  "S04bsu034_u:1641": "buddhadharmāṇalaṃkāro deśitā śānta śūnyatā // SRS_11.29 //",
  "S04bsu034_u:1642": "yadā ca bodhisattvānāṃ prahīṇā bhoti vāsanā /",
  "S04bsu034_u:1643": "na te hriyanti rūpehi buddhagotrasmi te sthitāḥ // SRS_11.30 //",
  "S04bsu034_u:1644": "asthāna sarvadharmāṇāṃ sthānameṣāṃ na vidyate /",
  "S04bsu034_u:1645": "ya evaṃ sthāna jānāti bodhistasya na durlabhā // SRS_11.31 //",
  "S04bsu034_u:1646": "dānaṃ śīlaṃ śrutaṃ kṣāntiṃ sevitvā mitra bhadrakān /",
  "S04bsu034_u:1647": "imāṃ kriyāṃ vijānantaḥ kṣipraṃ bodhiṃ sa budhyate // SRS_11.32 //",
  "S04bsu034_u:1648": "devātha nāgāḥ sada satkaronti gandharva yakṣā asurā mahoragāḥ /",
  "S04bsu034_u:1649": "sarve ca rājāna suparṇi kinnarā niśācarāścāsya karonti pūjām // SRS_11.33 //",
  "S04bsu034_u:1650": "yaśo 'sya bhāṣanti ca buddhakoṭiyo bahukalpakoṭyo 'pi adhiṣṭhihantaḥ /",
  "S04bsu034_u:1651": "(Vaidya 72)",
  "S04bsu034_u:1652": "dharma prakāśantiya bhoti varṇo na śakyu paryantu kṣapetu tasya // SRS_11.34 //",
  "S04bsu034_u:1653": "yaḥ śūnyatāṃ jānati bodhisattvaḥ karoti so 'rthaṃ bahuprāṇikoṭinām /",
  "S04bsu034_u:1654": "deśeti dharmaṃ paryāyasūtrato śrutvāsya prema janayanti gauravam // SRS_11.35 //",
  "S04bsu034_u:1655": "jñānaṃ ca teṣāṃ vipulaṃ pravartate yeneti paśyanti narottamān jinān /",
  "S04bsu034_u:1656": "kṣetre ca paśyanti viyūha śobhanaṃ dharmaṃ ca deśenti te lokanāthāḥ // SRS_11.36 //",
  "S04bsu034_u:1657": "māyopamān jānatha sarvadharmān yathāntarīkṣaṃ prakṛtīya śūnyam /",
  "S04bsu034_u:1658": "prakṛtiṃ pi so jānati teṣa tādṛśīmevaṃ caranto na kahiṃci sajjati // SRS_11.37 //",
  "S04bsu034_u:1659": "jñānenāsaṅgena karoti so 'rthaṃ loke caranto varabodhicārikām /",
  "S04bsu034_u:1660": "jñānena te vīkṣiya sarvadharmān preṣenti te nirmita anyakṣetrān // SRS_11.38 //",
  "S04bsu034_u:1661": "te buddhakṛtyaṃ kariyāṇa nirmitā prakṛtīya gacchanti yathaiva dharmatām /",
  "S04bsu034_u:1662": "yathābhiprāyaṃ ca labhanti te 'rthaṃ ye bodhicittasmi narāḥ pratiṣṭhitāḥ // SRS_11.39 //",
  "S04bsu034_u:1663": "sa bhoti buddhān sadā kṛtajño yo buddhavaṃśasya sthitīya yujyate /",
  "S04bsu034_u:1664": "virocamānena samucchrayeṇa dvātriṃśa kāye 'sya bhavanti lakṣaṇāḥ // SRS_11.40 //",
  "S04bsu034_u:1665": "anyānanantān bahu ānuśaṃsān śreṣṭhaṃ samādhau caramāṇu lapsyate /",
  "S04bsu034_u:1666": "mahābalo bhoti sadā akampiyo rājān tasyo na sahanti tejaḥ // SRS_11.41 //",
  "S04bsu034_u:1667": "(Vaidya 73)",
  "S04bsu034_u:1668": "prāsādiko bhoti mahābhiṣaṭkaḥ puṇyena tejena śirīya codgataḥ /",
  "S04bsu034_u:1669": "devāpi no tasya sahanti tejo yo buddhadharmeṣu careya paṇḍitaḥ // SRS_11.42 //",
  "S04bsu034_u:1670": "mitraṃ sa bhoti sada sarvaprāṇināṃ yo bodhicittasmi dṛḍhaṃ pratiṣṭhitaḥ /",
  "S04bsu034_u:1671": "na cāndhakāro 'sya kadāci bhoti prakāśayantasmi sa buddhabodhim // SRS_11.43 //",
  "S04bsu034_u:1672": "apagatagiravākpathā anabhilapyā yatha gaganaṃ tatha tāḥ svabhāvadharmāḥ /",
  "S04bsu034_u:1673": "ima gati paramāṃ vijānamāno tatha tu bhavati pratibhānu akṣayaṃ se // SRS_11.44 //",
  "S04bsu034_u:1674": "sūtraśatasahasra bhāṣamāṇaḥ sūkṣma prajānati pūrvikāṃ sa koṭim /",
  "S04bsu034_u:1675": "sada vidu bhavatī asaṅgavākyaḥ susukhuma dharmasvabhāvu jānamānaḥ // SRS_11.45 //",
  "S04bsu034_u:1676": "nayaśatakuśalaśca nityu bhoti bahuvidhaghoṣaniruktikovidaśca /",
  "S04bsu034_u:1677": "karmaphalavibhakti niścitāśco bhonti viśiṣṭa viśeṣa evarūpāḥ // SRS_11.46 //",
  "S04bsu034_u:1678": "avikalaveśadhārī bhoti daśabalaātmaja paṇḍito mahātmā /",
  "S04bsu034_u:1679": "sada sbhṛti pariśuddha tasya bhoti susukhuma dharmasvabhāvu jānamānaḥ // SRS_11.47 //",
  "S04bsu034_u:1680": "na śruṇati amanojña śabda jātu śruṇati praṇīta manāpu nitya śabdān /",
  "S04bsu034_u:1681": "sada bhavati manojña tasya vācā susukhuma dharmasvabhāvu jānamānaḥ // SRS_11.48 //",
  "S04bsu034_u:1682": "smṛtimatigatiprajñavantu bhoti tathapi ca cittamanāvilaṃ prasannam /",
  "S04bsu034_u:1683": "(Vaidya 74)",
  "S04bsu034_u:1684": "sūtraśatasahasru bhāṣate anekān susukhuma dharmasvabhāvu jānamānaḥ // SRS_11.49 //",
  "S04bsu034_u:1685": "akṣarapadaprabhedakovidaśco ruta bahu jānati naika anyamanye /",
  "S04bsu034_u:1686": "arthakuśala bhoti vyañjano ca ima guṇa dharmasvabhāvu jānamānaḥ // SRS_11.50 //",
  "S04bsu034_u:1687": "devamanujanāgarākṣasānām asuramahoragakinnarāṇa nityam /",
  "S04bsu034_u:1688": "teṣa sada priya manāpa bhoti susukhuma dharmasvabhāvu jānamānaḥ // SRS_11.51 //",
  "S04bsu034_u:1689": "bhūtagaṇapiśācarākṣasāśco paramasudāruṇa ye ca māṃsabhakṣāḥ /",
  "S04bsu034_u:1690": "te 'sya bhayu na jātu saṃjanenti susukhuma dharmasvabhāvu jānamānaḥ // SRS_11.52 //",
  "S04bsu034_u:1691": "vipula kathaṃ śruṇitva paṇḍitānāṃ vipula prajāyati romaharṣa teṣām /",
  "S04bsu034_u:1692": "vipula tada janenti buddhapremaṃ vipula acintiyu teṣu bhoti arthaḥ // SRS_11.53 //",
  "S04bsu034_u:1693": "puṇyabala na śakyu teṣa vaktuṃ bahumapi kalpasahasra bhāṣamāṇaiḥ /",
  "S04bsu034_u:1694": "aparimita ananta aprameya imu sugatāna dharetva dharmagañjam // SRS_11.54 //",
  "S04bsu034_u:1695": "sarva jina atīta pūjitāste aparimitā ya anāgatāśca buddhāḥ /",
  "S04bsu034_u:1696": "daśasu diśāsu ye sthitāśca buddhā ima vara śānta samādhi dhārayitvā // SRS_11.55 //",
  "S04bsu034_u:1697": "yatha naru iha kaści puṇyakāmo daśabala kāruṇikānupasthiheyyā /",
  "S04bsu034_u:1698": "aparimita ananta kalpakoṭīraparimitaṃ ca janetu prema teṣu // SRS_11.56 //",
  "S04bsu034_u:1699": "(Vaidya 75)",
  "S04bsu034_u:1700": "dvitīya naru bhaveta puṇyakāmo itu paramārthanayāttu gāthamekām /",
  "S04bsu034_u:1701": "dhariya carimakāli vartamāne parimaku puṇyakalā na bhoti tasya // SRS_11.57 //",
  "S04bsu034_u:1702": "parama iyaṃ viśiṣṭa buddhapūjā carimaki dāruṇi kāli vartamāne /",
  "S04bsu034_u:1703": "catupadamita gāthameku śrutvā dhārayi pūjita tena sarvabuddhāḥ // SRS_11.58 //",
  "S04bsu034_u:1704": "parama sada sulabdha tehi lābhā parama subhuktu sadā va rāṣṭrapiṇḍam /",
  "S04bsu034_u:1705": "parama daśabalasya jyeṣṭhaputrā bahu jina pūjita tehi dīrgharātram // SRS_11.59 //",
  "S04bsu034_u:1706": "ahamapi iha dṛṣṭa gṛghrakūṭe tatha maya vyākṛta te 'pi buddhajñāne /",
  "S04bsu034_u:1707": "api ca maya parītu maitraka syāṃ punarapi vyākaraṇāya tasmi kāle // SRS_11.60 //",
  "S04bsu034_u:1708": "tatha punaramitāyu teṣa tatro bhāṣate buddha aneka ānuśaṃsām /",
  "S04bsu034_u:1709": "sarvi imi sukhāvatīṃ praviṣṭo abhirati gatva akṣobhya paśyi buddham // SRS_11.61 //",
  "S04bsu034_u:1710": "kalpaśatasahasra aprameyā na ca vinipātabhayaṃ kadāci bhoti /",
  "S04bsu034_u:1711": "imu varu caramāṇu bodhicaryāmanubhavati sa hi nitya saumanasyam // SRS_11.62 //",
  "S04bsu034_u:1712": "tasya imu viśiṣṭa evarūpā ya imu prakāśita śreṣṭha ānuśaṃsām /",
  "S04bsu034_u:1713": "pratipadamanuśikṣamāṇa mahyaṃ paścimi kāli dhareyu eta sūtram // SRS_11.63 //",
  "S04bsu034_u:1714": "iti śrīsamādhirāje sūtradhāraṇaparivarto nāmaikādaśaḥ // 11 //",
  "S04bsu034_u:1715": "(Vaidya 76)",
  "S04bsu034_u:1716": "12 Samādhyanuśikṣaṇāparivartaḥ /",
  "S04bsu034_u:1717": "tatra kumāra yo bodhisattvo mahāsattvaḥ sarvadhamāṇāṃ svabhāvaṃ prajānāti,",
  "S04bsu034_u:1718": "tasyeme evaṃrūpā guṇānuśaṃsā bhavanti - sa tathāgatānāṃ bhūtaṃ guṇavarṇaṃ bhāṣate /",
  "S04bsu034_u:1719": "na ca tathāgatān vyākhyāti asatā abhūtena /",
  "S04bsu034_u:1720": "tat kasya hetoḥ?",
  "S04bsu034_u:1721": "yayā dharmatayā tathāgataḥ prabhāvyate,",
  "S04bsu034_u:1722": "tāṃ dharmatāṃ yathābhūtaṃ prajānāti /",
  "S04bsu034_u:1723": "anantāt buddhaguṇān prajānāti /",
  "S04bsu034_u:1724": "tat kasya hetoḥ?",
  "S04bsu034_u:1725": "anantā hi kumāra buddhaguṇā acintyāścintāpagatāḥ /",
  "S04bsu034_u:1726": "tenāśakyaṃ cintayituṃ vā pramātuṃ vā /",
  "S04bsu034_u:1727": "tat kasya hetoḥ?",
  "S04bsu034_u:1728": "cittaṃ hi kumāra niḥsvabhāvamarūpyanidarśanam /",
  "S04bsu034_u:1729": "iti hi kumāra yatsvabhāvaṃ cittaṃ tatsvabhāvā buddhaguṇāḥ,",
  "S04bsu034_u:1730": "yatsvabhāvā buddhaguṇāstatsvabhāvāstathāgatāḥ,",
  "S04bsu034_u:1731": "tatsvabhāvāḥ sarvadharmāḥ /",
  "S04bsu034_u:1732": "yaḥ kumāra bodhisattvo mahāsattva evaṃ sarvaguṇasvabhāvanirdeśaṃ yathābhūtaṃ prajānāti,",
  "S04bsu034_u:1733": "ayaṃ kumāra ucyate bodhisattvo mahāsattvo nidhyāptimānasaḥ /",
  "S04bsu034_u:1734": "niḥsaraṇakuśalaḥ /",
  "S04bsu034_u:1735": "traidhātukaniḥsaraṇaṃ yathābhūtaṃ prajānāti /",
  "S04bsu034_u:1736": "yathāvadarśī avitathavādī ananyathābhāṣī,",
  "S04bsu034_u:1737": "yathāvādī tathākārī,",
  "S04bsu034_u:1738": "anabhiniviṣṭastraidhātuke traidhātukasamatikrāntaḥ /",
  "S04bsu034_u:1739": "samatikrāntaḥ kāmabhūmiṃ rūpabhūmiṃ ārūpyabhūmiṃ kleśabhūmiṃ nāmabhūmiṃ ghoṣabhūmim /",
  "S04bsu034_u:1740": "akṣarapadanayakuśalaḥ /",
  "S04bsu034_u:1741": "akṣaravibhāvitajñānaḥ /",
  "S04bsu034_u:1742": "anabhilapyadharmakovidaḥ /",
  "S04bsu034_u:1743": "akṣarajñaḥ /",
  "S04bsu034_u:1744": "akṣarakuśalaḥ /",
  "S04bsu034_u:1745": "akṣarapadaprabhedajñānakuśalaḥ /",
  "S04bsu034_u:1746": "akṣarapadaprabhedavistārajñānakuśalaḥ /",
  "S04bsu034_u:1747": "sarvadharmapadaprabhedakuśalaḥ /",
  "S04bsu034_u:1748": "sarvadharmapadaprabhedavistārakuśalaḥ /",
  "S04bsu034_u:1749": "sarvadharmavyavasthānajñānakuśalaḥ /",
  "S04bsu034_u:1750": "niścitayā buddhyā samanvāgato 'nabhibhūtaḥ sarvamāraiḥ pāpīyobhirmārakāyikābhiśca devatābhiḥ //",
  "S04bsu034_u:1751_0": "asmin khalu punardharmaparyāye bhāṣyamāṇe aṣṭānavaterniyutānāṃ devamānuṣikāyāḥ prajāyāḥ",
  "S04bsu034_u:1751_1": "pūrvaparikarmakṛtāyāḥ koṭīśatasahasrāvartāyā dhāraṇyā anāvaraṇāyāśca dharmavipaśyanāyāḥ",
  "S04bsu034_u:1751_2": "kṣānteḥ pratilambho 'bhūt /",
  "S04bsu034_u:1752": "te ca sarve bhagavatā vyākṛutā aṣṭācatvāriṃśatā kalpairasaṃkhyeyaśatasahasrairanuttarāṃ samyaksaṃbodhimabhisaṃbhotsyante /",
  "S04bsu034_u:1753": "sarve ca anyānyanāmāna ekāyuṣpramāṇā anyānyeṣu buddhakṣetreṣu anuttarāṃ samyaksaṃbodhimabhisaṃbhotsyante /",
  "S04bsu034_u:1754": "tatredamucyate -",
  "S04bsu034_u:1755": "yo bodhisattva matimān prāpnoti anuttarāṃ varāṃ bodhim /",
  "S04bsu034_u:1756": "arthe ca dharmi kuśalo carati sa dharmasvabhāvasmi // SRS_12.1 //",
  "S04bsu034_u:1757": "nābhūt bhaṇati vācaṃ buddhānāṃ yādṛśā guṇaviśeṣāḥ /",
  "S04bsu034_u:1758": "sa hi dharmu taṃ jinānāṃ jānati śūro vigatakaṅkṣāḥ // SRS_12.2 //",
  "S04bsu034_u:1759": "ekārtha sarvadharmān prajānati ca śūnyatāṃ sa ekāṃśam /",
  "S04bsu034_u:1760": "nānārthu nāsti teṣāṃ ekārthe śikṣito bhavati // SRS_12.3 //",
  "S04bsu034_u:1761": "(Vaidya 77)",
  "S04bsu034_u:1762": "niṣkalpānavikalpān anopalambhāṃśca jānāti matimān /",
  "S04bsu034_u:1763": "kṣati akṣaye 'sya saṃjñā prahīṇa sarvā niravaśeṣā // SRS_12.4 //",
  "S04bsu034_u:1764": "na hi rūpato daśabalān paśyati so dharmakāya narasiṃhān /",
  "S04bsu034_u:1765": "nāpi lakṣaṇehi tasya prahīṇa sarve viparyāsāḥ // SRS_12.5 //",
  "S04bsu034_u:1766": "dharmā acintya ete cintāpagatā svabhāva upaśāntāḥ /",
  "S04bsu034_u:1767": "evaṃ prajānamānaḥ paśyati buddhān dvipadaśreṣṭhān // SRS_12.6 //",
  "S04bsu034_u:1768": "yatha jñātvātmasaṃjñāstathaiva sarvatra preṣitā buddhiḥ /",
  "S04bsu034_u:1769": "sarve ca tatsvabhāvā dharma viśuddhā gaganakalpāḥ // SRS_12.7 //",
  "S04bsu034_u:1770": "na hi jāta mānase 'sya niḥsaraṇaṃ jñātva sarvadharmāṇām /",
  "S04bsu034_u:1771": "traidhātuke vimuktipraṇidhānu na vidyate tasya // SRS_12.8 //",
  "S04bsu034_u:1772": "yathāvadarśi bhoti avitathavacano 'nanyathābhāṣī /",
  "S04bsu034_u:1773": "sarvaṃ ca tasya vacanaṃ niścarati jinānubhāvena // SRS_12.9 //",
  "S04bsu034_u:1774": "atikrāntu kāmabhūmiṃ kileśabhūmiṃ ca rūpa ārūpyān /",
  "S04bsu034_u:1775": "dharmeṣvasaktamanasaḥ pramudita carate jagahitāya // SRS_12.10 //",
  "S04bsu034_u:1776": "atikrāntu nāmabhūmiṃ ghoṣo jñāna svabhāvena cayikaḥ /",
  "S04bsu034_u:1777": "yāvacciraṃ pi bhaṇato na vidyate niśrayastasya // SRS_12.11 //",
  "S04bsu034_u:1778": "saṃjñāpracāru nāsti dṛṣṭiviparyāsu sarvaśaḥ kṣīṇaḥ /",
  "S04bsu034_u:1779": "suniścitā buddhiśca te gaganopamadhīrāḥ // SRS_12.12 //",
  "S04bsu034_u:1780": "vihāra koṭīniyutā bhaveyu vikṣepaṇārtha cittasya /",
  "S04bsu034_u:1781": "abhibhavati sarvamārān na cāpi teṣāṃ vaśamupaiti // SRS_12.13 //",
  "S04bsu034_u:1782": "sarvi jahyu mārajālaṃ pariśuddhaḥ śīlavānaparidāhaḥ /",
  "S04bsu034_u:1783": "dhyānasukhasmi nirataḥ prajānati ca śūnyakaṃ lokam // SRS_12.14 //",
  "S04bsu034_u:1784": "lokāśca skandha uktāstāṃścāpi sa śūnyakān prajānati /",
  "S04bsu034_u:1785": "anutpādānanirodhān sarvān gaganopamān dharmān // SRS_12.15 //",
  "S04bsu034_u:1786": "ātmānaṃ sa tyajate na caiva śikṣāṃ śrutāṃ daśabalasya /",
  "S04bsu034_u:1787": "so śīlapāramiṃ gata upapadyati yatra praṇidheti // SRS_12.16 //",
  "S04bsu034_u:1788": "vicarantu buddhakṣetrān paśyati buddhakoṭīniyutāni /",
  "S04bsu034_u:1789": "na svargaṃ prārthayate na cāpi praṇidhānato muktaḥ // SRS_12.17 //",
  "S04bsu034_u:1790": "(Vaidya 78)",
  "S04bsu034_u:1791": "na bhraṃśayati sa vīryaṃ muhūrtamātramapi dharma caramāṇaḥ /",
  "S04bsu034_u:1792": "praśaṃsitaśca bhoti buddhabhirdaśadiśe loke // SRS_12.18 //",
  "S04bsu034_u:1793": "tasmāttarhi kumāra śrutvā dharmānimān samādhismin /",
  "S04bsu034_u:1794": "jahiyāna jñātralābhaṃ prakāśaya mahājane dharmam // SRS_12.19 //",
  "S04bsu034_u:1795": "ya icchati svayaṃbhūrbhaveya buddho mahāguṇasamaṅgī /",
  "S04bsu034_u:1796": "iha śikṣitvā kuśalo daśabaladhārī bhavati buddhaḥ // SRS_12.20 //",
  "S04bsu034_u:1797": "iti śrīsamādhirāje samādhyanuśikṣaṇāparivarto nāma dvādaśaḥ // 12 //",
  "S04bsu034_u:1798": "(Vaidya 79)",
  "S04bsu034_u:1799": "13 Samādhinirdeśaparivartaḥ /",
  "S04bsu034_u:1800_0": "tatra khalu bhagavān punareva candraprabhaṃ kumārabhūtamāmantrayate sma - tasmāttarhi",
  "S04bsu034_u:1800_1": "kumāra bodhisattvena mahāsattvena anuttarāṃ samyaksaṃbodhimabhisaṃboddhukāmena samādhinirdeśakuśalena bhavitavyam /",
  "S04bsu034_u:1801": "tatra kumāra katamaḥ samādhinirdeśaḥ?",
  "S04bsu034_u:1802": "yā yathāvattatā sarvadharmāṇāṃ samatā aviṣamatā /",
  "S04bsu034_u:1803": "akalpanā avikalpanā /",
  "S04bsu034_u:1804": "aviṭhapanā asamutthāpanā /",
  "S04bsu034_u:1805": "anutpādaḥ anirodhaḥ /",
  "S04bsu034_u:1806": "kalpavikalpaparikalpasamucchedaḥ /",
  "S04bsu034_u:1807": "cittānālambanatā /",
  "S04bsu034_u:1808": "amanasikāraḥ /",
  "S04bsu034_u:1809": "prajñaptisamucchedaḥ /",
  "S04bsu034_u:1810": "vitarkavikalpasamucchedaḥ /",
  "S04bsu034_u:1811": "rāgadveṣamohasamucchedaḥ /",
  "S04bsu034_u:1812": "nāntānantamanasikāraḥ /",
  "S04bsu034_u:1813": "manasikārasamucchedaḥ /",
  "S04bsu034_u:1814": "skandhadhātvāyatanasvabhāvajñānam /",
  "S04bsu034_u:1815": "smṛtimatigatihrīdhṛticāritrācāragocarapratipattisthānam /",
  "S04bsu034_u:1816": "araṇābhūmiḥ /",
  "S04bsu034_u:1817": "śāntabhūmiḥ /",
  "S04bsu034_u:1818": "sarvaprapañcasamucchedaḥ /",
  "S04bsu034_u:1819": "sarvabodhisattvaśikṣā /",
  "S04bsu034_u:1820": "sarvatathāgatagocaraḥ /",
  "S04bsu034_u:1821": "sarvaguṇapariniṣpattiḥ /",
  "S04bsu034_u:1822": "ayamucyate kumāra samādhinirdeśaḥ /",
  "S04bsu034_u:1823": "yatra samādhinirdeśe pratiṣṭhito bodhisattvo mahāsattvo 'virahito bhavati samādhinā,",
  "S04bsu034_u:1824": "abhrāntacittaśca bhavati,",
  "S04bsu034_u:1825": "mahākaruṇāsamanvāgato 'prameyāṇāṃ ca sattvānamarthaṃ karoti //",
  "S04bsu034_u:1826": "atha khalu bhagavāṃstasyāṃ velāyāmimā gāthā abhāṣata -",
  "S04bsu034_u:1827": "samādhyaviṣamā bhūmiḥ śāntā sūkṣmā sudurdṛśā /",
  "S04bsu034_u:1828": "sarvasaṃjñāsamuddhātaḥ samādhistena cocyate // SRS_13.1 //",
  "S04bsu034_u:1829": "akalpaścāvikalpaścāgrāhyatvamanidarśanam /",
  "S04bsu034_u:1830": "anupalabdhiścittasya samādhistena cocyate // SRS_13.2 //",
  "S04bsu034_u:1831": "samāhito yadā bhoti sarvadharmā na manyate /",
  "S04bsu034_u:1832": "amanyanā yathābhūtaṃ samādhiriti śabditaḥ // SRS_13.3 //",
  "S04bsu034_u:1833": "na dharme 'sti rajomātra rajaścāpi na vidyate /",
  "S04bsu034_u:1834": "anupalabdhirdharmāṇāṃ samādhistena cocyate // SRS_13.4 //",
  "S04bsu034_u:1835": "cittasyānupalabdhiśca vikalpo hyeṣa cocyate /",
  "S04bsu034_u:1836": "avikalpitāśca te dharmā samādhireṣa jānathaḥ // SRS_13.5 //",
  "S04bsu034_u:1837": "śabdena sūcito hyarthaḥ sa ca śabdo avastukaḥ /",
  "S04bsu034_u:1838": "pratiśrutkopamaḥ śabdo antarīkṣaṃ yathā nabhaḥ // SRS_13.6 //",
  "S04bsu034_u:1839": "asthitā hi ime dharmāḥ sthitireṣāṃ na vidyate /",
  "S04bsu034_u:1840": "asthitiḥ sthitiśabdena svabhāvena na labhyate // SRS_13.7 //",
  "S04bsu034_u:1841": "cyavate agatītyevaṃ gatiścāsau na vidyate /",
  "S04bsu034_u:1842": "agatirgatiśabdena samādhirnaditastathā // SRS_13.8 //",
  "S04bsu034_u:1843": "(Vaidya 80)",
  "S04bsu034_u:1844": "asamāhito vucyati eṣa manyanā samāhito eṣa dvitīya manyanā /",
  "S04bsu034_u:1845": "amanyamānā vicaranti bodhaye amanyamānā spṛśi bodhimuttamām // SRS_13.9 //",
  "S04bsu034_u:1846": "samaviṣama eṣa śāntabhūmiḥ śamathavipaśyanānimitta eṣā /",
  "S04bsu034_u:1847": "seviya imu śānta buddhabodhiṃ sa iha prayukta samādhibhāvanāyām // SRS_13.10 //",
  "S04bsu034_u:1848": "na ca punariyamakṣarehi śakyaṃ praviśitu arthagati praveśe /",
  "S04bsu034_u:1849": "sarvaruta jahitva bhāṣyaghoṣaṃ bhavati samāhita no ca manyanāsya // SRS_13.11 //",
  "S04bsu034_u:1850": "yaśca iha samādhi bodhisattvo yatha- upadiṣṭu tathā sthiheta yuktaḥ /",
  "S04bsu034_u:1851": "sacediha bhavi kalpadāhu kṣetre girivaramadhyagataṃ na taṃ dahe 'gniḥ // SRS_13.12 //",
  "S04bsu034_u:1852": "yatha gaganu na jātu dagdhapūrvaṃ subahukalpaśatehi dahyamānam /",
  "S04bsu034_u:1853": "gaganasamā adhijānamāna dharmāṃste na jātu dahyati so 'gnimadhye // SRS_13.13 //",
  "S04bsu034_u:1854": "saci puna jvalamāna buddhakṣetre praṇidhi karoti samādhiye sthihitvā /",
  "S04bsu034_u:1855": "jvalanu ayu praśāmyatāmaśeṣaṃ pṛthivī vinaśyi na cāsya anyathātvam // SRS_13.14 //",
  "S04bsu034_u:1856": "ṛddhibalu anantu tasya bhoti khagapathi gacchati so asajjamānaḥ /",
  "S04bsu034_u:1857": "imi guṇa anubhoti bodhisattvo yatha-anuśiṣṭu samādhiye sthihitvā // SRS_13.15 //",
  "S04bsu034_u:1858": "jāyate cyavate vāpi na ca jāti na cyutiḥ /",
  "S04bsu034_u:1859": "yasya vijānanā eṣā samādhyasya na durlabhā // SRS_13.16 //",
  "S04bsu034_u:1860": "(Vaidya 81)",
  "S04bsu034_u:1861": "na cyutirnāpi co jāti lokanāthena deśitā /",
  "S04bsu034_u:1862": "lokanāthaṃ viditvaivaṃ samādhiṃ tena jānatha // SRS_13.17 //",
  "S04bsu034_u:1863": "anopaliptā lokena lokadharme na sajjati /",
  "S04bsu034_u:1864": "asajjamānaḥ kāyena buddhakṣetrāṇi gacchati // SRS_13.18 //",
  "S04bsu034_u:1865": "kṣetreṣu paśyate nityaṃ saṃbuddhān lokanāyakān /",
  "S04bsu034_u:1866": "dharmaṃ ca śṛṇute tatra buddhakṣetreṣu bhāṣitam // SRS_13.19 //",
  "S04bsu034_u:1867": "na jātu tasya ajñānaṃ dharmadhātuṃ ca bhāṣate /",
  "S04bsu034_u:1868": "gatijñaḥ satato dharme dharmadhātumayo hi saḥ // SRS_13.20 //",
  "S04bsu034_u:1869": "bhāṣataḥ kalpakoṭyo 'pi pratibhānaṃ na hīyate /",
  "S04bsu034_u:1870": "nirmiṇoti bahūnanyān bodhisattvān vicakṣaṇaḥ // SRS_13.21 //",
  "S04bsu034_u:1871": "kṣetrātaḥ kṣetra gacchanti bodhisattvāna nirmitāḥ /",
  "S04bsu034_u:1872": "sahasrapatrapadmeṣu paryaṅkena niṣaṇṇakāḥ // SRS_13.22 //",
  "S04bsu034_u:1873": "buddhabodhiṃ prakāśenti dhāraṇīsūtraśobhanam /",
  "S04bsu034_u:1874": "anyāśca sūtrakoṭīyo samādhiṃ śānta bhāvayan // SRS_13.23 //",
  "S04bsu034_u:1875": "avivartikapathe sthāpenti bahūn sattvānacintiyān /",
  "S04bsu034_u:1876": "pratibhānaṃ kṣayaṃ naiti buddhabodhiṃ prakāśiya // SRS_13.24 //",
  "S04bsu034_u:1877": "kūṭāgāre hi gacchanti ratanehi vicitrite /",
  "S04bsu034_u:1878": "okiranti ca puṣpehi gandhavadbhirvināyakam // SRS_13.25 //",
  "S04bsu034_u:1879": "okiranti ca cūrṇehi gandhavantehi nāyakam /",
  "S04bsu034_u:1880": "kurvanti vipulāṃ pūjāṃ sarve te bodhikāraṇāt // SRS_13.26 //",
  "S04bsu034_u:1881": "aprameyā guṇā ete bodhisattvāna tāyinām /",
  "S04bsu034_u:1882": "niṣkileśā yadā bhonti tadā ṛddhiṃ labhanti te // SRS_13.27 //",
  "S04bsu034_u:1883": "anupattikileśāna acchāḥ śuddhāḥ prabhāsvarāḥ /",
  "S04bsu034_u:1884": "asaṃskṛtā akopyāśca bodhisattvāna gocarāḥ // SRS_13.28 //",
  "S04bsu034_u:1885": "praśāntā upaśāntāśca niṣkileśā anaṅganāḥ /",
  "S04bsu034_u:1886": "aprapañcā niṣprapañcāḥ prapañcasamatikramāḥ // SRS_13.29 //",
  "S04bsu034_u:1887": "apracāro 'kṣarāṇāṃ ca sarvadharmāṇa lakṣaṇam /",
  "S04bsu034_u:1888": "durvijñeyaśca ghoṣeṇa samādhistena cocyate // SRS_13.30 //",
  "S04bsu034_u:1889": "akṣayā upaśāntā ca anābhogā adarśanā /",
  "S04bsu034_u:1890": "gocaraḥ sarvabuddhānāṃ bhūtakoṭiranāvilā // SRS_13.31 //",
  "S04bsu034_u:1891": "(Vaidya 82)",
  "S04bsu034_u:1892": "sarvabuddhāniyaṃ śikṣā sarvadharmasvabhāvatā /",
  "S04bsu034_u:1893": "iha śikṣitva saṃbuddhā guṇānāṃ pāramiṃ gatāḥ // SRS_13.32 //",
  "S04bsu034_u:1894": "na saṃpāraṃ na vāpāraṃ pūrvānto na vikalpitaḥ /",
  "S04bsu034_u:1895": "tena te sarva saṃbuddhā guṇānāṃ pāramiṃ gatāḥ // SRS_13.33 //",
  "S04bsu034_u:1896": "anāgatānagatikān dharmān jñātvā svabhāvataḥ /",
  "S04bsu034_u:1897": "niṣprapañcānanābhogāṃstatra te pāramiṃ gatāḥ // SRS_13.34 //",
  "S04bsu034_u:1898": "iti śrīsamādhirāje samādhinirdeśaparivartastrayodaśaḥ // 13 //",
  "S04bsu034_u:1899": "(Vaidya 83)",
  "S04bsu034_u:1900": "14 Smitasaṃdarśanaparivartaḥ /",
  "S04bsu034_u:1901_0": "atha khalu candraprabhaḥ kumārabhūta utthāyāsanādekāṃsamuttarāsaṅgaṃ kṛtvā dakṣiṇaṃ",
  "S04bsu034_u:1901_1": "jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇamya bhagavantametadavocat",
  "S04bsu034_u:1901_2": "- āścaryaṃ bhagavan yāvat subhāṣiteyaṃ bhagavatā tathāgatenārhatā samyaksaṃbuddhena",
  "S04bsu034_u:1901_3": "sarvadharmasvabhāvasamatā sarvabodhisattvaśikṣāsamādhinirdeśaḥ /",
  "S04bsu034_u:1902": "yathāpi nāma bhagavan dīrgharātramatra śikṣitvā samudāgato 'nuttarāyāṃ samyaksaṃbodhau /",
  "S04bsu034_u:1903": "pratibhāti ca me bhagavan,",
  "S04bsu034_u:1904": "pratibhāti ca me sugata /",
  "S04bsu034_u:1905": "bhagavānāha - pratibhātu te kumāra yasyedānīṃ kālaṃ manyase /",
  "S04bsu034_u:1906": "atha khalu candraprabhaḥ kumārabhūto bhagavatā kṛtāvakāśo bhagavantaṃ saṃmukhaṃ sārūpyābhirgāthābhirabhyaṣṭāvīt -",
  "S04bsu034_u:1907": "dṛṣṭvāna sattvān dukhitānupadrutān rāgeṇa doṣeṇa sadābhibhūtān /",
  "S04bsu034_u:1908": "cittaṃ tvayotpāditu bodhikāraṇādū buddho bhaveyaṃ ti prajāna mocakāḥ // SRS_14.1 //",
  "S04bsu034_u:1909": "cīrṇo 'si vīrye bahukalpakoṭiyo dāne dame saṃyami nityu śikṣitaḥ /",
  "S04bsu034_u:1910": "śīle ca kṣāntau tatha vīrye 'tandrito dānaṃ ca dattaṃ vipulamanantakam // SRS_14.2 //",
  "S04bsu034_u:1911": "na co tava mānasu jātu khinnaṃ hastāṃśca pādāṃstyajamānu jīvitam /",
  "S04bsu034_u:1912": "hiraṇyasuvarṇaṃ tatha putradāraṃ rājthaṃ ca tyaktamanapekṣa bhūtvā // SRS_14.3 //",
  "S04bsu034_u:1913": "śīlaṃ tavācchaṃ vimalaṃ viśuddham ātmā ca tyakto na ca śīla khaṇḍitam /",
  "S04bsu034_u:1914": "kāyena vācā manasā susaṃvṛtā sudāntacittā sugatā namo 'stu te // SRS_14.4 //",
  "S04bsu034_u:1915": "kṣāntīratāḥ kṣāntipathe pratiṣṭhitāḥ kāye kṛte khaṇḍa pi naiva krudhyase /",
  "S04bsu034_u:1916": "kṣīraṃ tataḥ prasravi maitrabhāvanā āścaryabhūtā sugatā namo 'stu te // SRS_14.5 //",
  "S04bsu034_u:1917": "(Vaidya 84)",
  "S04bsu034_u:1918": "balairupetā daśabhirbalaiḥ sthitā asaṅgujñānī vidi sarvadharmān /",
  "S04bsu034_u:1919": "karuṇāni lokahitakara dharmasvāmin anukampase prajā ima arthakāmaḥ // SRS_14.6 //",
  "S04bsu034_u:1920": "śūnyaṃ ti jñānaṃ na ca punihāsti sattvo lokaṃ ca dṛṣṭva tathā ti pranaṣṭamārgam /",
  "S04bsu034_u:1921": "vibodhitāste prakṛtinirātmadharme vimuktijātā na ca kvaci sā vimuktiḥ // SRS_14.7 //",
  "S04bsu034_u:1922": "pratyādiśaṃ jahiya sadā pramattaṃ jitvā ca māraṃ sabalamanantasainyam /",
  "S04bsu034_u:1923": "buddhitva bodhi vipulāmanantajñānaṃ diśehi dharmaṃ parama viśuddhaśāntam // SRS_14.8 //",
  "S04bsu034_u:1924": "gaganaṃ pateyyā saha śaśitārakehi pṛthivī vinaśyet sanagaraśailasaṃsthā /",
  "S04bsu034_u:1925": "ākāśadhāturapi ca siyānyathātvaṃ no caiva tubhyaṃ vitatha bhaṇeyya vācā // SRS_14.9 //",
  "S04bsu034_u:1926": "dṛṣṭvā tvaṃ duḥkhitān sattvānupalambharatāḥ prajāḥ /",
  "S04bsu034_u:1927": "anopalambhaṃ deśesi gambhīrāṃ śāntaśūnyatām // SRS_14.10 //",
  "S04bsu034_u:1928": "śikṣito 'si mahāvīra kalpakoṭīracintiyā /",
  "S04bsu034_u:1929": "anopalambhaśikṣāyāṃ skhalitaṃ te na vidyate // SRS_14.11 //",
  "S04bsu034_u:1930": "yādṛśe śikṣito dharme tādṛśaṃ dharmu bhāṣase /",
  "S04bsu034_u:1931": "abhūmiratra bālānāṃ yāvanta anyatīrthikāḥ // SRS_14.12 //",
  "S04bsu034_u:1932": "ye sthitā ātmasaṃjñāyāṃ te skhalanti avidvasu /",
  "S04bsu034_u:1933": "jñātvā dharmāṇa nairātmyaṃ skhalitaṃ te na vidyate // SRS_14.13 //",
  "S04bsu034_u:1934": "bhūtavādī mahāvīra bhūtadharmapratiṣṭhitaḥ /",
  "S04bsu034_u:1935": "bhūte satye sthito nātha bhūtāṃ vācaṃ prabhāṣase // SRS_14.14 //",
  "S04bsu034_u:1936": "bhūtā te cārikā āsīd yathā te praṇidhiḥ kṛtaḥ /",
  "S04bsu034_u:1937": "tasya bhūtasya niṣyandā bhūtāṃ vācaṃ prabhāṣase // SRS_14.15 //",
  "S04bsu034_u:1938": "bhūtacaryāsu saṃpanno bhūtakoṭīsuśikṣitā /",
  "S04bsu034_u:1939": "bhūtāśayā bhūtacarī bhūtaprajña namo 'stu te // SRS_14.16 //",
  "S04bsu034_u:1940": "(Vaidya 85)",
  "S04bsu034_u:1941": "samaste prajñayā nāsti jñānavādi prabhākara /",
  "S04bsu034_u:1942": "jñāne viśeṣatāṃ prāpta jñānavādi namo 'stu te // SRS_14.17 //",
  "S04bsu034_u:1943": "mitrastvaṃ sarvasattvānāṃ maitrī tava subhāvitā /",
  "S04bsu034_u:1944": "aprakampyo yathā meruracalaḥ supratiṣṭhitaḥ // SRS_14.18 //",
  "S04bsu034_u:1945": "gaṇe suvipule śāsturgaṇān saṃparikarṣasi /",
  "S04bsu034_u:1946": "gabhīraprajñā sugatā nadase pariṣadgatā // SRS_14.19 //",
  "S04bsu034_u:1947": "siṃhanādaṃ nadi buddhaḥ siṃhavikrāntavikramaḥ /",
  "S04bsu034_u:1948": "jitāste tīrthikāḥ sarve siṃhena kroṣṭukā yathā // SRS_14.20 //",
  "S04bsu034_u:1949": "adāntadamako vīra adāntā damitāstvayā /",
  "S04bsu034_u:1950": "te ca mitrā dṛḍhā bhonti abhedyā bhonti susthitāḥ // SRS_14.21 //",
  "S04bsu034_u:1951": "dṛṣṭvā tvaṃ duḥkhitān sattvānātmadṛṣṭisamāśritān /",
  "S04bsu034_u:1952": "nairātmya dharmaṃ deśemi yatra nāsti priyāpriyam // SRS_14.22 //",
  "S04bsu034_u:1953": "aśikṣitānāṃ bālānāṃ kumārgapathacāriṇām /",
  "S04bsu034_u:1954": "mārgaṃ tvaṃ saṃprakāśesi yena gacchanti nāyakāḥ // SRS_14.23 //",
  "S04bsu034_u:1955": "ye sthitā ātmasaṃjñāyāṃ duḥkhe te supratiṣṭhitāḥ /",
  "S04bsu034_u:1956": "na te jānanti nairātmyaṃ yatra duḥkhaṃ na vidyate // SRS_14.24 //",
  "S04bsu034_u:1957": "akhilitapadadharmadeśako 'si skhalitu na labhyati lokanātha /",
  "S04bsu034_u:1958": "avitatha gira saṃprabhāṣase tvaṃ duḥkhamokṣakarā namaste nātha // SRS_14.25 //",
  "S04bsu034_u:1959": "bahuniyutaśatā sahasrakoṭyo gaganasthitāḥ pṛthu devanāgayakṣāḥ /",
  "S04bsu034_u:1960": "sarviṃ spṛha janenti nāyakasmin bhagavatu vāca śruṇitva arthayuktām // SRS_14.26 //",
  "S04bsu034_u:1961": "snigdhamṛdumanojñakālayuktāṃ sumadhura vāca praṇīta premaṇīyām /",
  "S04bsu034_u:1962": "aparimitasvarāṅgasaṃprayuktāṃ hitakara mokṣakarīṃ bahujanasya // SRS_14.27 //",
  "S04bsu034_u:1963": "turiyaśatasahasra aprameyā sumadhura yukta bhaveyurekakāle /",
  "S04bsu034_u:1964": "(Vaidya 86)",
  "S04bsu034_u:1965": "divyasvara viśiṣṭa premaṇīyā abhibhavati sugatasya ekavācā // SRS_14.28 //",
  "S04bsu034_u:1966": "dvijagaṇakalaviṅkamañjudhoṣāḥ surucira premaṇīyāḥ sugītaśabdāḥ /",
  "S04bsu034_u:1967": "śaṅkhapaṭahabherivīṇaśabdāḥ kalamapi na labhantiḥ buddhaśabde // SRS_14.29 //",
  "S04bsu034_u:1968": "parabhṛtaśukaśārikāṇa śabdāstatha punaḥ krauñcamayūrakinnarāṇām /",
  "S04bsu034_u:1969": "ruta ravita ya keci premaṇīyāḥ kalamapi buddhasvarasya nānubhonti // SRS_14.30 //",
  "S04bsu034_u:1970": "priya madhura manojña premaṇīyāḥ sumadhura śāntagirā praśaṃsanīyāḥ /",
  "S04bsu034_u:1971": "sarvi gira prayukta ekakāle giravara harṣaṇiyāstathāgatasya // SRS_14.31 //",
  "S04bsu034_u:1972": "suramanujanarendradānavānāṃ sakalabhave tribhave ya asti sattvāḥ /",
  "S04bsu034_u:1973": "yā prabhā abhavat prabhākarāṇāṃ abhibhavati sugatasya ekaraśmiḥ // SRS_14.32 //",
  "S04bsu034_u:1974": "kusumitu sugatasya ātmabhāvaḥ parivṛtu vicitru sarvalakṣaṇaiḥ /",
  "S04bsu034_u:1975": "puṇyaśatanirvṛtu accha śuddhaḥ pratapati sarvajage jinasya kāyaḥ // SRS_14.33 //",
  "S04bsu034_u:1976": "śaṅkhāna śabda paṇavasughoṣakāṇāṃ bherīṇa śabda tathapi ca kimpalānām /",
  "S04bsu034_u:1977": "sarve ca śabda sumadhura premaṇīyā buddhasya śabde śatima kalāṃ na bhonti // SRS_14.34 //",
  "S04bsu034_u:1978": "tūryāṇa koṭiniyutasahasraśabdā āsvādanīya sumadhura divyakalpāḥ /",
  "S04bsu034_u:1979": "prāmodanīya marugaṇa apsarāṇāṃ buddhasya śabde śatima kalāṃ na bhonti // SRS_14.35 //",
  "S04bsu034_u:1980": "(Vaidya 87)",
  "S04bsu034_u:1981": "krauñcā mayūra parabhṛta cakravākā haṃsāḥ kuṇālā bahuvidhapakṣisaṃghāḥ /",
  "S04bsu034_u:1982": "ye te saśabdāḥ sumadhura ekakāle buddhasya śabde śatima kalāṃ na bhonti // SRS_14.36 //",
  "S04bsu034_u:1983": "nāgāna yakṣāṇa asuramahoragāṇāṃ devendrabrahmamarupatīnāṃ ca śabdāḥ /",
  "S04bsu034_u:1984": "yāvanta śabdāstribhave manojña kāntā buddhasvarasya kalamapi te na bhonti // SRS_14.37 //",
  "S04bsu034_u:1985": "yā brahmaṇo vā marupatinaśca ābhā prabhāsvarāṇāṃ maṇiratanāna ābhāḥ /",
  "S04bsu034_u:1986": "sarvā ya ābhā vividhamanekarūpāḥ sarvāsta ekā abhibhavi buddharaśmiḥ // SRS_14.38 //",
  "S04bsu034_u:1987": "kāyena śuddho vacasā manena caiva jñānena śuddhastribhavi anopaliptaḥ /",
  "S04bsu034_u:1988": "guṇasārarāśi guṇaratano narendraḥ sarvaguṇehi asamasamaḥ svayaṃbhūḥ // SRS_14.39 //",
  "S04bsu034_u:1989": "evaṃ stavitvā daśabala satyavādiṃ vācaṃ prabhāṣi muditamanaḥ kumāraḥ /",
  "S04bsu034_u:1990": "pūjitva buddhamatuliyamaprameyaṃ buddho bhaveya yatha iva śākyasiṃhaḥ // SRS_14.40 //",
  "S04bsu034_u:1991": "tasyo viditvā sugatu viśiṣṭa caryāmasaṅgajñānī smitamakaronnarendraḥ /",
  "S04bsu034_u:1992": "maitreyu pṛcchī daśabalajyeṣṭhaputraṃ kasyārthi etaṃ smitu kṛtu nāyakena // SRS_14.41 //",
  "S04bsu034_u:1993": "ākampitābhūdvasumati ṣaḍvikāraṃ devāśca nāga gaganasthitā udagrāḥ /",
  "S04bsu034_u:1994": "prekṣanti buddhaṃ pramudita hṛṣṭacittāstaṃ vyākarohi sugata anābhibhūtaḥ // SRS_14.42 //",
  "S04bsu034_u:1995": "abhūmirasmi bhagavatu śrāvakāṇāṃ yatra pravṛttaṃ puruṣavarasya jñānam /",
  "S04bsu034_u:1996": "suviśuddhajñāninnanupamaprajñabhūmi akhilā te smitu kṛtu jina kasya arthe // SRS_14.43 //",
  "S04bsu034_u:1997": "(Vaidya 88)",
  "S04bsu034_u:1998": "pṛcchami daśabalaṃ vināyakaṃ śākyasiṃha dvipadānamuttamam /",
  "S04bsu034_u:1999": "jñānapāramiṃ gataṃ prabhākaraṃ rāgadveṣakhilamohasādakam // SRS_14.44 //",
  "S04bsu034_u:2000": "kalpakoṭi carito 'si nāyako gaṅgavālukasamāstatottaram /",
  "S04bsu034_u:2001": "eṣamāṇu varabodhimuttamāṃ kasya arthi smitu etu darśitam // SRS_14.45 //",
  "S04bsu034_u:2002": "hastapāda parikṛtta śāstunā putradāra priyajñāti bāndhavān /",
  "S04bsu034_u:2003": "eṣamāṇu varajñānamuttamaṃ ko nu hetu smitadarśane mune // SRS_14.46 //",
  "S04bsu034_u:2004": "aśvahastirathapattiyo tvayā dāsadāsimaṇiratna rūpyakam /",
  "S04bsu034_u:2005": "naiva dravyaratanaṃ ca labhyate yanna tyaktu caratā ti cārikām // SRS_14.47 //",
  "S04bsu034_u:2006": "jñānu śreṣṭhu tribhave 'tivartate sarvasattvacariyāṃ prajānase /",
  "S04bsu034_u:2007": "dhātucittu adhimuktikovidā kasya arthi smitu etu darśitam // SRS_14.48 //",
  "S04bsu034_u:2008": "kena pūjita narāṇamuttamāḥ kasya vārtha vipulo bhaviṣyati /",
  "S04bsu034_u:2009": "ko ca asya cariyāya grāhakaḥ kasya arthi smitu darśitaṃ mune // SRS_14.49 //",
  "S04bsu034_u:2010": "ṣaḍvikāra pṛthivī prakampitā padmakoṭya dharaṇītu utthitāḥ /",
  "S04bsu034_u:2011": "koṭipatraparamā prabhāsvarā hemavarṇarucirā manoramā // SRS_14.50 //",
  "S04bsu034_u:2012": "yatrime sthita jinasya aurasā bodhisattva paramā maharddhikāḥ /",
  "S04bsu034_u:2013": "dharmabhāṇaka bahū samāgatāsteṣa kāruṇika pṛcchi nāyakam // SRS_14.51 //",
  "S04bsu034_u:2014": "(Vaidya 89)",
  "S04bsu034_u:2015": "bheriśaṅkhatuṇavāḥ sughoṣakāstūrya koṭiniyutāḥ pravāditāḥ /",
  "S04bsu034_u:2016": "teṣa śabda gaganasmi śrūyate yādṛśaḥ sugataghoṣa acintiyaḥ // SRS_14.52 //",
  "S04bsu034_u:2017": "haṃsakrauñcakalaviṅkakokilāḥ pakṣisaṃgha bahukāḥ samāgatāḥ /",
  "S04bsu034_u:2018": "muñci ghoṣa paramaṃ prabhāsvaraṃ buddhaghoṣakala nānubhonti te // SRS_14.53 //",
  "S04bsu034_u:2019": "kena dāna dama saṃyamaḥ pure kalpakoṭi bahukā niṣevitāḥ /",
  "S04bsu034_u:2020": "kena pūjita narāṇa uttamā kasya arthi smitu etu darśitam // SRS_14.54 //",
  "S04bsu034_u:2021": "kena pūrvi dvipadendru pṛcchito gauravaṃ paramu saṃjanitvana /",
  "S04bsu034_u:2022": "buddhabodhi kathameṣa labhyate kasya arthi smitu etu darśitam // SRS_14.55 //",
  "S04bsu034_u:2023": "yāttikā daśabalā atītakāḥ pratyutpanna sugatā anāgatāḥ /",
  "S04bsu034_u:2024": "sarva jānasi narāṇamuttamo tena pṛcchami prajāya kāraṇāt // SRS_14.56 //",
  "S04bsu034_u:2025": "cittasaṃtati prajāya jānate sarvi prāṇina anantagocarāḥ /",
  "S04bsu034_u:2026": "yasya yādṛśu narasya āśayastena pṛcchami narāṇamuttamam // SRS_14.57 //",
  "S04bsu034_u:2027": "ye caranti cariyāmanuttamāṃ hetuyuktivinayasmi kovidāḥ /",
  "S04bsu034_u:2028": "buddhajñāna kathametu labhyate etadarthi dvipadendru pṛcchiham // SRS_14.58 //",
  "S04bsu034_u:2029": "ye hi dharma sukhumāḥ sudurdṛśāḥ śūnya śānta atulā acintiyāḥ /",
  "S04bsu034_u:2030": "bhāvitā daśabalāna gocarāsteṣa artha ahu pṛcchi nāyakam // SRS_14.59 //",
  "S04bsu034_u:2031": "(Vaidya 90)",
  "S04bsu034_u:2032": "yeṣa maitri karuṇā subhāvitā sarvaprāṇiṣu jage acintiyā /",
  "S04bsu034_u:2033": "sattvasaṃjña na ca yeṣa vartate teṣa arthi dvipadendru pṛcchiyām // SRS_14.60 //",
  "S04bsu034_u:2034": "yeṣa jñānamatulamacintiyaṃ teṣa grāhya na kadāci vidyate /",
  "S04bsu034_u:2035": "cittagocariya pāramiṃ gatā teṣa arthi ahu nātha pṛcchami // SRS_14.61 //",
  "S04bsu034_u:2036": "śīlajñānaguṇapāramiṃ gatā tryadhvajñānamatulaṃ bhivartate /",
  "S04bsu034_u:2037": "naiva tubhya skhalitūpalabhyate kasya arthi smitu etu darśitam // SRS_14.62 //",
  "S04bsu034_u:2038": "śāriputra aniruddha kolitā ye ca anya sugatasya śrāvakāḥ /",
  "S04bsu034_u:2039": "naiva teṣa iha jñānu vartate buddhagocaru ayaṃ nirūttaraḥ // SRS_14.63 //",
  "S04bsu034_u:2040": "sarvadharmavaśipāramiṃ gatāḥ sarvaśikṣacariyāya udgatāḥ /",
  "S04bsu034_u:2041": "saṃjanetva karuṇāṃ vināyakā muñca ghoṣa paramārthakovidā // SRS_14.64 //",
  "S04bsu034_u:2042": "ye 'pi pūrva bahukalpakoṭiyo eva cinti dvipadendru pṛcchitaḥ /",
  "S04bsu034_u:2043": "bhaṣyamagru śaraṇaṃ parāyaṇaṃ teṣa adya phala brūhi nāyakā // SRS_14.65 //",
  "S04bsu034_u:2044": "yakṣarākṣasakumbhāṇḍaguhyakāḥ prekṣamāṇa dvipadānamuttamam /",
  "S04bsu034_u:2045": "sarvi prāñjalisthitāḥ sagauravāḥ śrotu vyākaraṇamagrapudgalān // SRS_14.66 //",
  "S04bsu034_u:2046": "(Vaidya 91)",
  "S04bsu034_u:2047": "bodhisattva bahavo 'dya āgatā ṛddhimanta bahukṣetrakoṭibhiḥ /",
  "S04bsu034_u:2048": "jeṣṭhaputra sugatasya aurasāḥ sarvi prāñjalisthitāḥ sagauravāḥ // SRS_14.67 //",
  "S04bsu034_u:2049": "gandhahasti purimādiśā gato 'kṣobhyakṣetra diśi lokaviśrutaḥ /",
  "S04bsu034_u:2050": "bodhisattvanayutaiḥ puraskṛtaḥ śākyasiṃhu dvipadendru pṛcchanā // SRS_14.68 //",
  "S04bsu034_u:2051": "sukhāvatīya varalokadhātuto mahāsthāma prāpta avalokiteśvaraḥ /",
  "S04bsu034_u:2052": "bodhisattvanayutaiḥ puraskṛtaḥ śākyasiṃhu dvipadendru pṛcchanā // SRS_14.69 //",
  "S04bsu034_u:2053": "yena pūrva bahukalpakoṭiyo aprameya sugatā upasthitāḥ /",
  "S04bsu034_u:2054": "sāgarāṇa sakalā ca vālikā eṣatā parama jñānamuttamam // SRS_14.70 //",
  "S04bsu034_u:2055": "sarvabuddhastuta saṃpraśaṃsitaḥ sarvadharmaguṇapāramiṃ gataḥ /",
  "S04bsu034_u:2056": "sarvalokadiśatāsu viśruto mañjughoṣa sthitu prāñjalīkṛtaḥ // SRS_14.71 //",
  "S04bsu034_u:2057": "buddhakṣetraniyutaiścaritvanā sudurlabhamīdṛśakāna darśanam /",
  "S04bsu034_u:2058": "buddhaputraguṇavat suśikṣitāḥ sarvi prāñjalisthitāḥ sagauravāḥ // SRS_14.72 //",
  "S04bsu034_u:2059": "nāsti anya iha kaści bhājanaṃ evarūpi yatha eta sūratāḥ /",
  "S04bsu034_u:2060": "dharmakoṣadhara sarvaśāstunāṃ snigdhabhāva gira muñca nāyakā // SRS_14.73 //",
  "S04bsu034_u:2061": "na hyakāraṇaka jinā vināyakā darśayanti smitamagrapudgalāḥ /",
  "S04bsu034_u:2062": "muñca ghoṣavara dundubhisvara kasya arthi smitu etu darśitam // SRS_14.74 //",
  "S04bsu034_u:2063": "(Vaidya 92)",
  "S04bsu034_u:2064": "haṃsakokilamayūrasārasā meghanāda vṛṣabhāḥ pragarjitāḥ /",
  "S04bsu034_u:2065": "divyavādyamadhurāḥ pravāditā vyākarohi gira sattvamocanī // SRS_14.75 //",
  "S04bsu034_u:2066": "maitrasaṃjanani premavardhanī jñānadarśani avidyariñcanī /",
  "S04bsu034_u:2067": "arthatīraṇi prajñāvivardhanī kalpakoṭiniyutā viśodhanī // SRS_14.73 //",
  "S04bsu034_u:2068": "viniścitabhāvavibhāvitaduḥkhanirodhapadārthanidarśanī /",
  "S04bsu034_u:2069": "sarvakutīrthakavādadhvaṃsanī śūnya nisattva nijīva vibhāvani // SRS_14.77 //",
  "S04bsu034_u:2070": "puṇyasahasraśatehi alaṃkṛtaḥ buddhasahasraśatehi caritviha /",
  "S04bsu034_u:2071": "devasahasraśatehi susaṃstutaḥ brahmasahasraśatehi namaskṛtaḥ // SRS_14.78 //",
  "S04bsu034_u:2072": "rākṣasayakṣakumbhāṇḍaprasādani nāgasuparṇamahoragamocani /",
  "S04bsu034_u:2073": "nityamasaktaprayuktaudīraṇi karmaphalehi śubhehi samudgataḥ // SRS_14.79 //",
  "S04bsu034_u:2074": "ye ca keci jināḥ parinirvṛtā ye ca anāgata ye ca avasthitāḥ /",
  "S04bsu034_u:2075": "sarvi prajānasi saṅgu na te 'stīti sarvaguṇehi samudgata nāyaka // SRS_14.80 //",
  "S04bsu034_u:2076": "bhūtadharā sasamudraparvata sarvi mahī ṣaḍvikāra prakampitā /",
  "S04bsu034_u:2077": "devagaṇā nabhi puṣpa kṣipanti ca divyu pravāyati gandhu manoramu // SRS_14.81 //",
  "S04bsu034_u:2078": "hatarāgadoṣatimirā nikhilā pariśuddhaśīla pariśuddhamanāḥ /",
  "S04bsu034_u:2079": "(Vaidya 93)",
  "S04bsu034_u:2080": "praśānta śūnya animittaratā narasiṃhanādu nada kāruṇikā // SRS_14.82 //",
  "S04bsu034_u:2081": "pratibhānavanta suviśālayaśā susamāptaprajña tathajñāna jinā /",
  "S04bsu034_u:2082": "tava loki nāsti samu kāruṇikā bhaṇa kasyu arthi smitu darśayase // SRS_14.83 //",
  "S04bsu034_u:2083": "kalaviṅkakokilamayūraravāstatha jīvaṃjīvaṃ jīvakamanojñarutāḥ /",
  "S04bsu034_u:2084": "rañjanīya śabdu bhuvi ekakṣaṇe kala tena bhonti sugatasya svare // SRS_14.84 //",
  "S04bsu034_u:2085": "bheryo mṛdaṅgapaṇavāśca tathā śaṅkha saveṇu tathā vallariyo /",
  "S04bsu034_u:2086": "tūryāsahasra siya ekaravāḥ kala nānubhonti sugatasya rute // SRS_14.85 //",
  "S04bsu034_u:2087": "tūryasahasra vara divyarutā rañjanīya gīta siya apsarasām /",
  "S04bsu034_u:2088": "sugīti śabdarati saṃjane kala na bhonti sugatasya rute // SRS_14.86 //",
  "S04bsu034_u:2089": "ekasvarā tu tava lokahitā nānādhimukti svaru niścarati /",
  "S04bsu034_u:2090": "ekaiku manyi mama bhāṣi jino brūhi smitaṃ ti kṛtu kasya kṛte // SRS_14.87 //",
  "S04bsu034_u:2091": "devāna śabda tatha nāgarutā ye cāpi kinnararutā madhurāḥ /",
  "S04bsu034_u:2092": "praśamenti kleśa na kadācidapi buddhasvarāstu sada kleśanudāḥ // SRS_14.88 //",
  "S04bsu034_u:2093": "prītiṃ janeti na ca rāgaratiṃ maitrīṃ janeti na ca doṣamatim /",
  "S04bsu034_u:2094": "prajñāṃ janeti na ca moharatiṃ buddhāna sarva malanāśi svaraḥ // SRS_14.89 //",
  "S04bsu034_u:2095": "na bahi ca śabdu pariṣātu prajā sarveṣa chindati sa kāṅkṣaśatān /",
  "S04bsu034_u:2096": "(Vaidya 94)",
  "S04bsu034_u:2097": "na ca onato na hi ca aunnamato samasaukhyadarśana svaro muninaḥ // SRS_14.90 //",
  "S04bsu034_u:2098": "bhajyādiyaṃ mahī saśailaraṇā kṣīyate sāgarajalaṃ ca tathā /",
  "S04bsu034_u:2099": "candro 'tha sūryu dharaṇīṃ prapated giramanyathā na puna bhāṣi jinaḥ // SRS_14.91 //",
  "S04bsu034_u:2100": "sarvāṅgavākya pariśuddhagirā siṃhasvarā madhuramañjagirā /",
  "S04bsu034_u:2101": "brahmasvarā sugata kāruṇikā bhaṇa kasya arthi smitu darśayase // SRS_14.92 //",
  "S04bsu034_u:2102": "yāvanta sattva iha sarva jage sarveṣa citta carate kuśalaḥ /",
  "S04bsu034_u:2103": "ye atītanāgata ye sāṃpratikā bhaṇa kasya arthi smitu darśayase // SRS_14.93 //",
  "S04bsu034_u:2104": "yāvanta kecijjina kāruṇikā jñānasmi sarvi vaśi pāramiṃ gatāḥ /",
  "S04bsu034_u:2105": "na ca te jinā vimalacandramukhā nāhaitukaṃ smita sada darśayase // SRS_14.94 //",
  "S04bsu034_u:2106": "api kalpakoṭi bhaṇi apratimā yatha gaṅgavālika bhaṇeyya guṇān /",
  "S04bsu034_u:2107": "na ca śakyu kīrtitu pramāṇu guṇe bhaṇa kasya arthi smitu darśayase // SRS_14.95 //",
  "S04bsu034_u:2108": "iti śrīsamādhirāje smitasaṃdarśanaparivartaścaturdaśaḥ // 14 //",
  "S04bsu034_u:2109": "(Vaidya 95)",
  "S04bsu034_u:2110": "15 Smitavyākaraṇaparivartaḥ /",
  "S04bsu034_u:2111": "atha khalu bhagavāṃstasyāṃ velāyāṃ maitreyaṃ bodhisattvaṃ mahāsattvamābhiḥ sārūpyābhirgāthābhiḥ pratyabhāṣata -",
  "S04bsu034_u:2112": "candraprabho eṣa kumārabhūtaḥ saṃstutya buddhamatulīya prītiyā /",
  "S04bsu034_u:2113": "bhāṣitva buddhāna viśiṣṭa varṇaṃ praśaṃsanīyaḥ sada kāli bheṣyati // SRS_15.1 //",
  "S04bsu034_u:2114": "ihaiva co rājagṛhasmi pūrvaṃ dṛṣṭvaiva buddhāna sahasrakoṭayaḥ /",
  "S04bsu034_u:2115": "sarveṣa cānena jināna antike ayaṃ varaḥ śāntasamādhi pṛcchitaḥ // SRS_15.2 //",
  "S04bsu034_u:2116": "sarvatra co eṣa mamāsi putro imāṃ caranto varabodhicārikām /",
  "S04bsu034_u:2117": "sarvatra cāsīt pratibhānavantaḥ sarvatra cāsīt sada brahmacārī // SRS_15.3 //",
  "S04bsu034_u:2118": "sa paścime kāli mahābhayānake tvameva sākṣī ajitā mamātra /",
  "S04bsu034_u:2119": "sthihitva śuddhe sada brahmacarye vaistārikaṃ eṣa samādhi kāhite // SRS_15.4 //",
  "S04bsu034_u:2120": "samādhimeṣantu idaṃ praṇītaṃ etena mārgeṇa sa bodhi lapsyate /",
  "S04bsu034_u:2121": "parigṛhīto bahubuddhakoṭibhiḥ pūjāṃ varāṃ kāhiti nāyakānām // SRS_15.5 //",
  "S04bsu034_u:2122": "jñāne sthihitvā ahu vyākaromi candraprabhasyācaritaṃ viśiṣṭam /",
  "S04bsu034_u:2123": "na paścakāle 'sya bhave 'ntarāyo na brahmacaryasya na jīvitasya // SRS_15.6 //",
  "S04bsu034_u:2124": "haste yathā āmalakāni pañca prajānāti buddhasahasrakoṭayaḥ /",
  "S04bsu034_u:2125": "(Vaidya 96)",
  "S04bsu034_u:2126": "taduttare yāttika gaṅgavālikā anāgatā yeṣviya pūjanā hoti // SRS_15.7 //",
  "S04bsu034_u:2127": "devāna nāgāna aśītikoṭayaḥ yakṣāṇa co koṭisahasra saptatiḥ /",
  "S04bsu034_u:2128": "autsukyameṣanti ya paścakāle pūjāṃ karontā dvipadottamānām // SRS_15.8 //",
  "S04bsu034_u:2129": "sa pūja kṛtvā dvipadāna uttamān samudācari jñānamimaṃ niruttaram /",
  "S04bsu034_u:2130": "sa paścime cocchrayi lokanātho vimalaprabho nāma jino bhaviṣyati // SRS_15.9 //",
  "S04bsu034_u:2131": "idaṃ svakaṃ vyākaraṇaṃ śrutitvā prītisphuṭo āsi kumārabhūtaḥ /",
  "S04bsu034_u:2132": "candraprabho udgata sapta tāla udānudāneti nabhe sthihitvā // SRS_15.10 //",
  "S04bsu034_u:2133": "aho jinā uttamadharmadeśakā vimuktijñānādhipatībale sthitā /",
  "S04bsu034_u:2134": "suniścite uttamajñāni tiṣṭhasi anābhibhūto 'si parapravādibhiḥ // SRS_15.11 //",
  "S04bsu034_u:2135": "vivarjitā saṅga vimukti sparśitā vibhāvitaṃ vastu bhave na sajjasi /",
  "S04bsu034_u:2136": "prapañca sarve sakalā na bhonti te asaṅgajñānaṃ tribhave 'bhivartate // SRS_15.12 //",
  "S04bsu034_u:2137": "sarvaprapañcebhiranopaliptā dṛṣṭiḥ prapañcāḥ sakalāḥ prahīṇāḥ /",
  "S04bsu034_u:2138": "subhāviate mārga niketu nāsti anābhibhūtā aviruddha kenacita // SRS_15.13 //",
  "S04bsu034_u:2139": "niketu traidhātuki nāsti tubhyaṃ oghāśca granthāśca prahīṇa sarve /",
  "S04bsu034_u:2140": "tṛṣṇālatābandhana sarvi chinnā bhava prahīṇo bhavasaṃghi nāsti // SRS_15.14 //",
  "S04bsu034_u:2141": "(Vaidya 97)",
  "S04bsu034_u:2142": "svabhāvu dharmāṇamabhāvu jānase anābhilapyā gira saṃprabhāṣase /",
  "S04bsu034_u:2143": "siṃhena vā kroṣṭuka tīrtha nāśitā ye te viparyāsasthitā avidvasu // SRS_15.15 //",
  "S04bsu034_u:2144": "nidhāna śreṣṭhaṃ mayi labdhamadya dharmaṃ nidhānaṃ sugatena deśitam /",
  "S04bsu034_u:2145": "prahīṇa sarvā vinipātu durgati kāṅkṣā na mehāsti bhaviṣya nāyakaḥ // SRS_15.16 //",
  "S04bsu034_u:2146": "mūrdhasmi pāṇiṃ pratisthāpayitvā suvarṇavarṇaṃ ruciraṃ prabhāsvaram /",
  "S04bsu034_u:2147": "abhiṣiñca bodhāya nararṣabhastaṃ sadevakaṃ loka sthapetva sākṣiṇam // SRS_15.17 //",
  "S04bsu034_u:2148": "iti śrīsamādhirāje smitavyākaraṇaparivarto nāma pañcadaśaḥ // 15 //",
  "S04bsu034_u:2149": "(Vaidya 98)",
  "S04bsu034_u:2150": "16 Pūrvayogaparivartaḥ /",
  "S04bsu034_u:2151": "smarāmi pūrvaṃ caramāṇu cārikāṃ siṃhadhvajasya sugatasya śāsane /",
  "S04bsu034_u:2152": "abhūṣi bhikṣu vidu dharmabhāṇako nāmena so ucyati brahmadattaḥ // SRS_16.1 //",
  "S04bsu034_u:2153": "ahaṃ tadāsīnmati rājaputro ābādhiko bāḍha gilāna duḥkhitaḥ /",
  "S04bsu034_u:2154": "mahyaṃ ca si ācariyo abhūṣi yo brahmadattastada dharmabhāṇakaḥ // SRS_16.2 //",
  "S04bsu034_u:2155": "pañcottarā vaidyaśatā anūnakā vyādhiṃ cikitsanti udyuktamānasāḥ /",
  "S04bsu034_u:2156": "vyādhiṃ na śaknanti mama cikitsituṃ sarve mama jñātaya āsi duḥkhitāḥ // SRS_16.3 //",
  "S04bsu034_u:2157": "śrutvā ca gailānyu sa mahya bhikṣu gilānapṛccho mama antikāgataḥ /",
  "S04bsu034_u:2158": "kṛpāṃ janetvā mama brahmadatto imaṃ samādhiṃ varu tatra deśayī // SRS_16.4 //",
  "S04bsu034_u:2159": "tasya mamā etu samādhi śrutvā utpanna prīti ariyā nirāmiṣā /",
  "S04bsu034_u:2160": "svabhāvu dharmāṇa prajānamāno ucchvāsi vyādhī tuhu tasmi kāle // SRS_16.5 //",
  "S04bsu034_u:2161": "dīpaṃkaraḥ so caramāṇu cārikāmabhūṣi bhikṣurvidu dharmabhāṇakaḥ /",
  "S04bsu034_u:2162": "ahaṃ ca āsīnmatirājaputraḥ samādhijñānena hu vyādhi mocitaḥ // SRS_16.6 //",
  "S04bsu034_u:2163": "tasmāt kumārā bahu paścakāle anusmaranto imu pārihāṇim /",
  "S04bsu034_u:2164": "sahesi bālāna durukta vākyaṃ dhārentu vācentu imaṃ samādhim // SRS_16.7 //",
  "S04bsu034_u:2165": "(Vaidya 99)",
  "S04bsu034_u:2166": "bheṣyanti bhikṣu bahu paścakāle lubdhāśca duṣṭāśca asaṃyatāśca /",
  "S04bsu034_u:2167": "pāpeccha adhyoṣita pātracīvare pratikṣipiṣyanti imaṃ samādhim // SRS_16.8 //",
  "S04bsu034_u:2168": "īrṣyālukā uddhata prākaṭendriyāḥ kuleṣu cādhyoṣita lābhakāmāḥ /",
  "S04bsu034_u:2169": "prāyogike saṃstavi nitya saṃśritāḥ pratikṣipiṣyanti imaṃ samādhim // SRS_16.9 //",
  "S04bsu034_u:2170": "hastāṃśca pādāṃśca tatha vidyamānā hāsye ca lāsye ca sadā prayuktāḥ /",
  "S04bsu034_u:2171": "parasparaṃ kaṇṭhita śliṣyamāṇā grāmeṣu caryāpathi anyu bheṣyati // SRS_16.10 //",
  "S04bsu034_u:2172": "ayuktayogānimi bhonti lakṣaṇāḥ parakumārīṣu ca nitya dhyoṣitāḥ /",
  "S04bsu034_u:2173": "rūpeṇa raktā grathitā bhavanti hiṇḍanti grāmānnigamāṃśca rāṣṭrān // SRS_16.11 //",
  "S04bsu034_u:2174": "te khādyapeyasmi sadā prayuktā nāṭye ya gīte ca tathaiva vādite /",
  "S04bsu034_u:2175": "krayavikraye co sada bhonti utsukāḥ pāne 'pi cādhyoṣita naṣṭalajjāḥ // SRS_16.12 //",
  "S04bsu034_u:2176": "lekhāna piṣyanti ayuktayogāḥ śīlaṃ tatheryāpathu chorayitvā /",
  "S04bsu034_u:2177": "maryāda bhinditva gṛhībhi sārdhaṃ te bhinnavṛttā vitathapratiṣṭhitāḥ // SRS_16.13 //",
  "S04bsu034_u:2178": "ye karma buddhehi sadā vivarjitāstulamānakūṭe ca sadā prayuktāḥ /",
  "S04bsu034_u:2179": "tatkarma kṛtvāna kiliṣṭapāpakān apāyu yāsyanti nihīnakarmāḥ // SRS_16.14 //",
  "S04bsu034_u:2180": "prabhūtavittaṃ maṇihemaśaṃkhaṃ gṛhāṃśca jñātīṃśca vihāya pravraji /",
  "S04bsu034_u:2181": "(Vaidya 100)",
  "S04bsu034_u:2182": "te pravrajitvāniha buddhaśāsane pāpāni karmāṇi sadācaranti // SRS_16.15 //",
  "S04bsu034_u:2183": "dhane ca dhānye ca te sārasaṃjñino dhenūśca gāvaḥ śakaṭāni sajjayī /",
  "S04bsu034_u:2184": "kimartha tehi ima keśa choritā śikṣāya yeṣāṃ pratipatti nāsti // SRS_16.16 //",
  "S04bsu034_u:2185": "mayā ca pūrve cariyāṃ caritvā suduṣkaraṃ kalpasahasra cīrṇam /",
  "S04bsu034_u:2186": "ayaṃ ca me śānta samādhireṣito yatteṣa śrutvā tada hāsyu bheṣyati // SRS_16.17 //",
  "S04bsu034_u:2187": "ciraṃ mṛṣāvādi abrahmacāriṇo apāyanimnāḥ sada kāmalābhāḥ /",
  "S04bsu034_u:2188": "te brahmacārīṇa dhvajaṃ gṛhītvā duḥśīla vakṣyanti na eṣa dharmaḥ // SRS_16.18 //",
  "S04bsu034_u:2189": "bhedāya sthāsyanti ca te parasparaṃ ayuktibhirlābha gaveṣamāṇāḥ /",
  "S04bsu034_u:2190": "avarṇa bhāṣitva ta anyamanyaṃ cyutā gamipyanti apāyabhūmim // SRS_16.19 //",
  "S04bsu034_u:2191": "śataḥsahasreṣu sudurlabhāste kṣāntībalaṃ yeṣu tadā bhaviṣyati /",
  "S04bsu034_u:2192": "ato bahū ye kalahasmi utsukāḥ prapañca kāhinti jahitva kṣāntim // SRS_16.20 //",
  "S04bsu034_u:2193": "vakṣyanti vācā vaya bodhisattvāḥ śabdo 'pi teṣāṃ vraji deśadeśe /",
  "S04bsu034_u:2194": "abhūtaśabdena madena mattā vipannaśīlāna kuto 'sti bodhiḥ // SRS_16.21 //",
  "S04bsu034_u:2195": "na me śrutaṃ nāpi kadāci dṛṣṭamadhyāśayo yasya viśuddha nāsti /",
  "S04bsu034_u:2196": "imeṣu dharmeṣu ca nāsti kṣāntiḥ sa lapsyate bodhi kṣipitva dharmān // SRS_16.22 //",
  "S04bsu034_u:2197": "(Vaidya 101)",
  "S04bsu034_u:2198": "bhītāśca trastāśca gṛhaṃ tyajanti te pravraji dṛḍhatarā bhavanti /",
  "S04bsu034_u:2199": "viśeṣakāmā vilayaṃ prayānti kṣipitva yānaṃ puruṣottamānām // SRS_16.23 //",
  "S04bsu034_u:2200": "nihīnaprajñā guṇaviprahīnā vakṣyanti doṣaṃ sada agrayāne /",
  "S04bsu034_u:2201": "yasmai ca te taccharaṇaṃ prapannāstatraiva ye doṣaśatān vadanti // SRS_16.24 //",
  "S04bsu034_u:2202": "ājīvakā ye bahu pravrajitvā anarthikāḥ sarvasubuddhabodhaye /",
  "S04bsu034_u:2203": "te ātmadṛṣṭīya sthihitva bālā uttrasta bheṣyanti śruṇitva śūnyatām // SRS_16.25 //",
  "S04bsu034_u:2204": "vihāru kṛtvāna ta anyamanyaṃ vyāpādadoṣāṃśca khilaṃ janetvā /",
  "S04bsu034_u:2205": "abhyākhya datvā ca paraspareṇa lapsyanti prāmodya karitva pāpakam // SRS_16.26 //",
  "S04bsu034_u:2206": "yaḥ śīlavanto guṇavantu bheṣyati maitrīvihārī sada kṣāntikovidaḥ /",
  "S04bsu034_u:2207": "susaṃvṛto mārdavasūrataśca paribhūta so bheṣyati tasmi kāle // SRS_16.27 //",
  "S04bsu034_u:2208": "yo kho punarbheṣyati duṣṭacittaḥ sudāruṇo raudrātihīnakarmā /",
  "S04bsu034_u:2209": "adharmacārī kalahe rataśca sa pūjito bheṣyati tasmi kāle // SRS_16.28 //",
  "S04bsu034_u:2210": "ārocayāmi prativedayāmi sacet kumārā mama śraddha gacchasi /",
  "S04bsu034_u:2211": "imāṃ smaritvā sugatānuśāsanīṃ mā jātu viśvastu bhavesi teṣām // SRS_16.29 //",
  "S04bsu034_u:2212": "te tīvrarāgāstatha tīvradoṣāste tīvramohāḥ sada mānamattāḥ /",
  "S04bsu034_u:2213": "(Vaidya 102)",
  "S04bsu034_u:2214": "adāntakāyāśca adāntavācaḥ adāntacittāśca apāyanimnāḥ // SRS_16.30 //",
  "S04bsu034_u:2215": "ahaṃ ca bhāṣeyya guṇāna varṇān na co guṇān bhikṣu samācareyyā /",
  "S04bsu034_u:2216": "na ghoṣamātreṇa ca bodhi labhyate pratipattisārāṇa na bodhi durlabhā // SRS_16.31 //",
  "S04bsu034_u:2217": "iti śrīsamādhirāje pūrvayogaparivarto nāma ṣoḍaśaḥ // 16 //",
  "S04bsu034_u:2218": "(Vaidya 103)",
  "S04bsu034_u:2219": "17 Bahubuddhanirhārasamādhimukhaparivartaḥ /",
  "S04bsu034_u:2220": "atha khalu bhagavāṃstāṃ mahatīṃ sāgaropamāṃ parṣadaṃ dharmakathayā saṃdarśya samuttejya saṃpraharṣya samādāpya utthāyāsanāt prākrāmat /",
  "S04bsu034_u:2221": "yena ca gṛdhrakūṭaparvatarājastenaiva upasamakrāmat /",
  "S04bsu034_u:2222": "upasaṃkramya ca prajñapta evāsane nyaṣīdat /",
  "S04bsu034_u:2223": "bhikṣusaṃghaparivṛto devanāgayakṣagandharvāsuragaruḍakinnaramahoragamanuṣyāmanuṣyanamaskṛtaḥ sāgaropamāyāṃ parṣadi dhama saṃdeśayati sma /",
  "S04bsu034_u:2224_0": "atha khalu candraprabhaḥ kumārabhūto bhagavantaṃ nirgataṃ viditvā aśītyā prāṇikoṭīśataiḥ",
  "S04bsu034_u:2224_1": "sārdhaṃ sarvairdevabhūtairanyalokadhātvāgataiśca saṃbahulairbodhisattvamahāsattvaniyutaiḥ",
  "S04bsu034_u:2224_2": "sārdhaṃ puṣpadhūpagandhamālyavilepanaṃ gṛhītvā tūryaśatairvādyamānaiśchatradhvajaghaṇṭāpatākābhiratyucchritābhiḥ",
  "S04bsu034_u:2224_3": "mahāmālyābhinirhāramādāya bhagavataḥ pūjākarmaṇe yena gṛdhrakūṭaparvato yena ca bhagavāṃstenopajagāma /",
  "S04bsu034_u:2225_0": "upetya ca bhagavataḥ pādau śirasābhivandya bhagavantaṃ triḥ pradakṣiṇīkṛtya taiḥ",
  "S04bsu034_u:2225_1": "puṣpadhūpagandhamālyavilepanaistūryatālāvacaraiḥ pravādyamānairmahatīṃ pūjāṃ kṛtvā",
  "S04bsu034_u:2225_2": "ekānte nyaṣīdat sagauravaḥ sapratīśo dharmaparipṛcchāyai //",
  "S04bsu034_u:2226_0": "atha khalu candraprabhaḥ kumārabhūto bhagavantametadavocat - pṛccheyamahaṃ bhagavantaṃ",
  "S04bsu034_u:2226_1": "tathāgatamarhantaṃ samyaksaṃbuddhaṃ kaṃcideva pradeśaṃ sacenme bhagavānavakāśaṃ kuryāt",
  "S04bsu034_u:2226_2": "pṛṣṭapraśnavyākaraṇāya /",
  "S04bsu034_u:2227": "evamukte bhagavāṃścandraprabhaṃ kumārabhūtametadavocat - pṛccha tvaṃ kumāra tathāgatamarhataṃ samyaksaṃbuddhaṃ yad yadevākāṅkṣasi /",
  "S04bsu034_u:2228": "nityakṛtaste kumāra tathāgatenāvakāśaḥ /",
  "S04bsu034_u:2229": "evamukte candraprabhaḥ kumārabhūto bhagavantametadavocat - katibhirbhagavan dharmaiḥ samanvāgato bodhisattvaḥ imaṃ sarvadharmasvabhāvasamatāvipañcitaṃ samādhiṃ pratilabhate?",
  "S04bsu034_u:2230": "evamukte bhagavāṃścandraprabhaṃ kumārabhūtametadavocat - caturbhiḥ kumāra dharmaiḥ samanvāgato bodhisattvaḥ imaṃ sarvadharmasvabhāvasamatāvipañcitaṃ samādhiṃ pratilabhate /",
  "S04bsu034_u:2231": "katamaiścaturbhiḥ?",
  "S04bsu034_u:2232": "iha kumāra bodhisattvo mahāsattvaḥ sūrato bhavati suvisaṃvāso dānto dāntabhūmimanuprāptaḥ /",
  "S04bsu034_u:2233": "sa parairākruṣṭo vā paribhāṣito vā duruktānāṃ durbhāṣitānāṃ vacanapathānāṃ kṣamo bhavatyadhivāsanajātīyaḥ karmadarśī nihatamāno dharmakāmaḥ /",
  "S04bsu034_u:2234": "anena kumāra prathamena dharmeṇa samanvāgato bodhisattvo mahāsattvaḥ imaḥ samādhiṃ pratilabhate /",
  "S04bsu034_u:2235": "punaraparaṃ kumāra bodhisattvo mahāsattvaḥ śīlavān bhavati /",
  "S04bsu034_u:2236": "pariśuddhaśīlaḥ (Vaidya 104)",
  "S04bsu034_u:2237_0": "akhaṇḍaśīlaḥ acchidraśīlaḥ aśabalaśīlaḥ akalmaṣaśīlaḥ acyutaśīlaḥ anāvilaśīlaḥ agarhitaśīlaḥ",
  "S04bsu034_u:2237_1": "abhyudgataśīlaḥ aniśritaśīlaḥ aparāmṛṣṭaśīlaḥ anupalambhaśīlaḥ āryapraśastaśīlo vijñapraśastaśīlaḥ /",
  "S04bsu034_u:2238": "anena kumāra dvitīyena dharmeṇa samanvāgato bodhisattvo mahāsattvaḥ ima samādhiṃ pratilabhate /",
  "S04bsu034_u:2239": "punaraparaṃ kumāra bodhisattvo mahāsattvastraidhātuke uttrastacitto bhavati saṃtrastacitto nirviṇṇacitto niḥsaraṇacittaḥ /",
  "S04bsu034_u:2240": "anarthikaḥ anabhirataḥ anadhyavasitaḥ anabhiṣaktaḥ /",
  "S04bsu034_u:2241": "sarvatraidhātuke udvignamānasaḥ /",
  "S04bsu034_u:2242": "anyatra traidhātukāt sattvāni mocayiṣyāmīti vyāyamate /",
  "S04bsu034_u:2243": "samudāgacchatyanuttarāyāṃ samyaksaṃbodhau /",
  "S04bsu034_u:2244": "anena kumāra tṛtīyena dharmeṇa samanvāgato bodhisattvo mahāsattva imaṃ samādhiṃ pratilabhate /",
  "S04bsu034_u:2245": "punaraparaṃ kumāra bodhisattvo mahāsattvaḥ śrāddho bhavati /",
  "S04bsu034_u:2246": "atṛpto bhavati dharmaparyeṣṭyām /",
  "S04bsu034_u:2247": "bahuśruto bhavati /",
  "S04bsu034_u:2248": "viśārado bhavati /",
  "S04bsu034_u:2249": "dharmakāmaśca dharmagurukaḥ /",
  "S04bsu034_u:2250": "na lābhasatkāraślokaguruko",
  "S04bsu034_u:2251": "na jñānagurukaḥ /",
  "S04bsu034_u:2252": "yathāśrutāṃśca dharmān yathāparyavāptān parebhyaśca vistareṇa deśayati saṃprakāśayati hitavastupūrvagamena cittena na jñātralābhakāmanayā /",
  "S04bsu034_u:2253": "api tu khalu punaḥ kimitīme sattvā imān dharmān śrutvā avinivartanīyā bhaveyuranuttarāyāḥ samyaksaṃbodheriti /",
  "S04bsu034_u:2254": "anena kumāra caturthena dharmeṇa samanvāgato bodhisattvo mahāsattvaḥ imaṃ samādhiṃ pratilabhate //",
  "S04bsu034_u:2255_0": "ebhiḥ kumāra caturbhirdharmaiḥ samanvāgato bodhisattvo mahāsattva imaṃ sarvadharmasvabhāvasamatāvipañcitaṃ",
  "S04bsu034_u:2255_1": "samādhiṃ pratilabhate kṣipraṃ cānuttarāṃ samyaksaṃbodhibhabhisaṃbudhyate /",
  "S04bsu034_u:2256": "tadanenāpi te kumāra paryāyeṇaivaṃ veditavyaṃ yathāyaṃ samādhirbahubuddhadeśito bahubuddhavarṇito bahubuddhasaṃprakāśito bahubuddhapravicitaḥ /",
  "S04bsu034_u:2257_0": "bahūnāṃ ca buddhānāṃ bhagavatāmantikānmayā pravrajitvā ayaṃ kumāra sarvadharmasvabhāvasamatāvipañcitaḥ",
  "S04bsu034_u:2257_1": "samādhirvistareṇa śruta udgṛhītaḥ pṛṣṭo dhārito vācitaḥ pravartito 'raṇabhāvanayā",
  "S04bsu034_u:2257_2": "bhāvito bahulīkṛtaḥ parebhyaśca vistareṇa saṃprakāśitaḥ /",
  "S04bsu034_u:2258_0": "atha khalu bhagavānimameva bahubuddhanirhārasamādhimukhaṃ pūrvayogakathānirdeśaṃ",
  "S04bsu034_u:2258_1": "bhūyasyā mātrayā tasyāṃ velāyāṃ candraprabhasya kumārabhūtasya vistareṇa gāthābhigītena",
  "S04bsu034_u:2258_2": "saṃprakāśayati sma -",
  "S04bsu034_u:2259": "smarāmi kalpe 'tuliyāprameye yadā jino āsi svarāṅgaghoṣaḥ /",
  "S04bsu034_u:2260": "svarāṅgaghoṣasya tathāgatasya varṣaṃ śatā ṣaṣṭi abhūṣi āyuḥ // SRS_17.1 //",
  "S04bsu034_u:2261": "tasyānu buddho parimeṇa āsīt jñāneśvaro nāma narāṇamuttamaḥ /",
  "S04bsu034_u:2262": "jñāneśvarasya dvipadottamasya varṣaṃ sahasrā daśa dvau ca āyuḥ // SRS_17.2 //",
  "S04bsu034_u:2263": "jñāneśvarasyāpi pareṇa buddho tejeśvaro nāma jino abhūṣi /",
  "S04bsu034_u:2264": "(Vaidya 105)",
  "S04bsu034_u:2265": "tejeśvarasya dvipadottamasya ṣaṭsaptatī varṣasahasra āyuḥ // SRS_17.3 //",
  "S04bsu034_u:2266": "tejeśvarasyoparatena buddho matīśvaro nāma jino abhūṣi /",
  "S04bsu034_u:2267": "matīśvarasya dvipadottamasya varṣāṇa koṭī paripūrṇa āyuḥ // SRS_17.4 //",
  "S04bsu034_u:2268": "matīśvarasyoparatena buddho brahmeśvaro nāma jino abhūṣi /",
  "S04bsu034_u:2269": "brahmeśvarasya dvipadottamasya caturdaśo varṣasahasra āyuḥ // SRS_17.5 //",
  "S04bsu034_u:2270": "brahmeśvarasyoparatena buddho agnīśvaro nāma jino abhūṣi /",
  "S04bsu034_u:2271": "agnīśvarasya dvipadottamasya ṣaṣṭistadā varṣasahasra āyuḥ // SRS_17.6 //",
  "S04bsu034_u:2272": "agnīśvarasyoparatena buddho brahmānano nāma jino abhūṣi /",
  "S04bsu034_u:2273": "brahmānanasya dvipadottamasya rātriṃdivā sapta abhūṣi āyuḥ // SRS_17.7 //",
  "S04bsu034_u:2274": "brahmānanasyoparatena buddho gaṇeśvaro nāma jino abhūṣi /",
  "S04bsu034_u:2275": "gaṇeśvarasya dvipadottamasya ṣaḍvarṣakoṭyaḥ paripūrṇa āyuḥ // SRS_17.8 //",
  "S04bsu034_u:2276": "gaṇeśvarasyoparatena buddho ghoṣeśvaro nāma jino abhūṣi /",
  "S04bsu034_u:2277": "ghoṣeśvarasya dvipadottamasya navavarṣakoṭyaḥ paripūrṇa āyuḥ // SRS_17.9 //",
  "S04bsu034_u:2278": "ghoṣeśvarasyoparatena buddho ghoṣānano nāma jino abhūṣi /",
  "S04bsu034_u:2279": "ghoṣānanasya dvipadottamasya daśavarṣakoṭyaḥ paripūrṇa āyuḥ // SRS_17.10 //",
  "S04bsu034_u:2280": "(Vaidya 106)",
  "S04bsu034_u:2281": "ghoṣānanasyoparatena buddhaścandrānano nāma jino abhūṣi /",
  "S04bsu034_u:2282": "candrānanasya dvipadottamasya rātriṃdivā eka abhūṣi āyuḥ // SRS_17.11 //",
  "S04bsu034_u:2283": "candrānanasyoparatena buddhaḥ sūryānano nāma jino abhūṣi /",
  "S04bsu034_u:2284": "sūryānanasya dvipadottamasya aṣṭādaśo varṣasahasra āyuḥ // SRS_17.12 //",
  "S04bsu034_u:2285": "sūryānanasyoparatena buddho brahmānano nāma jino abhūṣi /",
  "S04bsu034_u:2286": "brahmānanasya dvipadottamasya triviṃśati varṣasahasra āyuḥ // SRS_17.13 //",
  "S04bsu034_u:2287": "brahmānanasyoparatena buddho brahmaśravo nāma jino abhūṣi /",
  "S04bsu034_u:2288": "brahmaśravasya dvipadottamasya aṣṭādaśo varṣasahasra āyuḥ // SRS_17.14 //",
  "S04bsu034_u:2289": "ekasmi kalpasmi ime upannā duve śate lokavināyakānām /",
  "S04bsu034_u:2290": "śruṇohi nāmāniha kīrtayiṣye anābhibhūtān tathāgatānām // SRS_17.15 //",
  "S04bsu034_u:2291": "anantaghoṣaśca vighuṣṭaghoṣo vighuṣṭatejaśca vighuḥṭaśabdaḥ /",
  "S04bsu034_u:2292": "svarāvighuṣṭaśca svarārcitaśca svarāṅgaśūraśca svarāṅgaśabdaḥ // SRS_17.16 //",
  "S04bsu034_u:2293": "jñānābalo jñānaviśeṣagaśca jñānābhibhūrjñānasamudgataśca /",
  "S04bsu034_u:2294": "jñānārcimān jñānaabhyudgataśca vighuṣṭajñānastatha jñānaśūraḥ // SRS_17.17 //",
  "S04bsu034_u:2295": "brahmābalo brahmavasuḥ subrahma brahmā ca devastatha brahmaghoṣaḥ /",
  "S04bsu034_u:2296": "(Vaidya 107)",
  "S04bsu034_u:2297": "brahmeśvaro brahmanarendranetre brahmasvarāṅgaḥ svarabrahmadattaḥ // SRS_17.18 //",
  "S04bsu034_u:2298": "tejobalastejavatiḥ sutejāḥ tejeśvarastejasamudrataśca /",
  "S04bsu034_u:2299": "tejovibhustejaviniścitaśca /",
  "S04bsu034_u:2300": "tejasvarendraḥ suvighuṣṭatejāḥ // SRS_17.19 //",
  "S04bsu034_u:2301": "bhīṣmo balo bhīṣmamatiḥ subhīṣmo bhīṣmānano bhīṣmasamudrataśca /",
  "S04bsu034_u:2302": "bhīṣmārci rbhīṣmottaru rbhīṣmaghoṣā ete jinā lokavināyakā 'bhūt // SRS_17.20 //",
  "S04bsu034_u:2303": "gambhīraghoṣaḥ śiridhāraṇaśca viśuddhaghoṣeśvaru śuddhaghoṣaḥ /",
  "S04bsu034_u:2304": "anantaghoṣaḥ suvimuktaghoṣo māro balo māravitrāsanaśca // SRS_17.21 //",
  "S04bsu034_u:2305": "sunetra śuddhānanu netraśuddho viśuddhanetraśca anantanetraḥ /",
  "S04bsu034_u:2306": "samantanetraśca vighuṣṭanetro netrābhibhūrnetra aninditaśca // SRS_17.22 //",
  "S04bsu034_u:2307": "dāntottaro dānta sudāntacittaḥ sudānta śāntedriya śāntamānasaḥ /",
  "S04bsu034_u:2308": "śāntottaraḥ śāntaśirī praśāntaḥ śāntīya pāraṃgatu śāntiśūraḥ // SRS_17.23 //",
  "S04bsu034_u:2309": "sthitottaraḥ śānta sudāntacittaḥ sudāntaśāntendriyu śāntamānasaḥ /",
  "S04bsu034_u:2310": "śāntottaraḥ śāntaśriyā jvalantaḥ śāntapraśānteśvaru śāntiśūraḥ // SRS_17.24 //",
  "S04bsu034_u:2311": "gaṇendra gaṇamukhyu gaṇeśvaraśca gaṇābhibhūrgaṇivara śuddhajñānī /",
  "S04bsu034_u:2312": "mahāgaṇendraśca gaṇendraśūro anyo puno gaṇivara pramocakaḥ // SRS_17.25 //",
  "S04bsu034_u:2313": "dharmadhvajaśco tatha dharmaketuḥ dharmottaro dharmasvabhāva udgataḥ /",
  "S04bsu034_u:2314": "(Vaidya 108)",
  "S04bsu034_u:2315": "dharmabalaścaiva sudharmaśūraḥ svabhāvadharmottaraniścitaśca // SRS_17.26 //",
  "S04bsu034_u:2316": "svabhāvadharmottaraniścitasya aśītikoṭyaḥ sahanāmadheyāḥ /",
  "S04bsu034_u:2317": "dvitīyakalpasmi utpanna nāyakā ete mayā pūjita bodhikāraṇāt // SRS_17.27 //",
  "S04bsu034_u:2318": "svabhāvadharmottaraniścitasya yo nāmadheyaṃ śṛṇute jinasya /",
  "S04bsu034_u:2319": "śrutvā ca dhāreti vighuṣṭa nāma sa kṣiprametaṃ labhate samādhim // SRS_17.28 //",
  "S04bsu034_u:2320": "eteṣa buddhān pareṇa anyo acintiye aparimitasmi kalpe /",
  "S04bsu034_u:2321": "abhūṣi buddho naradevapūjitaḥ sa nāmadheyena narendraghoṣaḥ // SRS_17.29 //",
  "S04bsu034_u:2322": "narendraghoṣasya tathāgatasya ṣaṭsaptatī varṣasahasramāyuḥ /",
  "S04bsu034_u:2323": "trayaśca koṭīśata śrāvakāṇāṃ yaḥ sannipātaḥ prathamo abhūṣi // SRS_17.30 //",
  "S04bsu034_u:2324": "ṣaḍabhijña traividya jitendriyāṇāṃ mahānubhāvāna maharddhikānām /",
  "S04bsu034_u:2325": "kṣīṇāsravāṇāntimadehadhāriṇāṃ saṃghastadā āsi prabhākarasya // SRS_17.31 //",
  "S04bsu034_u:2326": "aśīti koṭīniyutā sahasrā yo bodhisattvāna gaṇo abhūṣi /",
  "S04bsu034_u:2327": "gambhīrabuddhīna viśāradānāṃ mahānubhāvāna maharddhikānām // SRS_17.32 //",
  "S04bsu034_u:2328": "abhijñaprāptāḥ pratibhānavanto gatigatāḥ sarvita śunyatāyāḥ /",
  "S04bsu034_u:2329": "ṛddhīya gacchanti te kṣetrakoṭiyo tatottare yāttika gaṅgavālukāḥ // SRS_17.33 //",
  "S04bsu034_u:2330": "(Vaidya 109)",
  "S04bsu034_u:2331": "pṛcchitva praśnaṃ dvipadānanuttamān punenti tasyaiva jinasya antike /",
  "S04bsu034_u:2332": "sūtrāntanirhāraniruktikovidā ālokabhūtā vicaranti medinīm // SRS_17.34 //",
  "S04bsu034_u:2333": "sattvānamarthāya caranti cārikāṃ mahānubhāvāḥ sugatasya putrāḥ /",
  "S04bsu034_u:2334": "na kāmahetoḥ prakaronti pāpaṃ devā pi teṣāṃ spṛha saṃjanenti // SRS_17.35 //",
  "S04bsu034_u:2335": "anarthikā bhavagatiṣu na niśritāḥ samāhitā dhyānavihāragocarāḥ /",
  "S04bsu034_u:2336": "viniścitārthāśca viśāradāśca nirāmagandhāḥ sada brahmacāriṇaḥ // SRS_17.36 //",
  "S04bsu034_u:2337": "acchedyavākyāḥ pratibhānavanto niruktinirdeśapadārthakovidāḥ /",
  "S04bsu034_u:2338": "sarvatrasaṃdarśaka buddhaputrāḥ parigṛhītāḥ kuśalena karmaṇā // SRS_17.37 //",
  "S04bsu034_u:2339": "anantakalpāścariyāya udgatāḥ stutāḥ praśastāḥ sada nāyakehi /",
  "S04bsu034_u:2340": "vimokṣatattvārthapadāna deśakāḥ asaṃkiliṣṭāḥ suviśuddhaśīlāḥ // SRS_17.38 //",
  "S04bsu034_u:2341": "anopaliptāḥ padumena vāriṇā vimukta traidhātukato 'pramattāḥ /",
  "S04bsu034_u:2342": "anopaliptāṣṭahi lokadharmairviśuddhakāyāḥ pariśuddhakarmāḥ // SRS_17.39 //",
  "S04bsu034_u:2343": "alpeccha saṃtuṣṭa mahānubhāvā agṛddha te buddhaguṇāḥ pratiṣṭhitāḥ /",
  "S04bsu034_u:2344": "sarveṣa sattvāna gatiḥ parāyaṇā na ghoṣamātrapratipattisārāḥ // SRS_17.40 //",
  "S04bsu034_u:2345": "yatra sthitāstaṃ ca pareṣu deśayu sarvehi buddhehi parigṛhītāḥ /",
  "S04bsu034_u:2346": "(Vaidya 110)",
  "S04bsu034_u:2347": "vaiśvāsikāḥ kośadharā jinānāṃ te sarvi traidhātuki trastamānasāḥ // SRS_17.41 //",
  "S04bsu034_u:2348": "praśāntacittāḥ sada raṇyagocarā adhiṣṭhitā lokavināyakebhiḥ /",
  "S04bsu034_u:2349": "bhāṣanti sutrāntasahasrakoṭiyo yaṃ caiva bhāṣanti ta buddhavarṇitam // SRS_17.42 //",
  "S04bsu034_u:2350": "vivarjitāḥ sarvapadebhi laukikāḥ śūnyādhimuktāḥ paramārthadeśakāḥ /",
  "S04bsu034_u:2351": "anantavarṇā guṇasāgaropamāḥ bahuśrutāḥ paṇḍita vijñavantaḥ // SRS_17.43 //",
  "S04bsu034_u:2352": "sacet kumāro bahukalpakoṭiya adhiṣṭhihantaḥ pravadeya varṇam /",
  "S04bsu034_u:2353": "sa alpakaṃ tat parikīrtitaṃ bhaved yathā samudrādudabindurekaḥ // SRS_17.44 //",
  "S04bsu034_u:2354": "tasmiṃśca kāle sa narendraghoṣo deśetimaṃ śānta samādhi durdṛśam /",
  "S04bsu034_u:2355": "mahātrisāhasriya lokadhātu devehi nāgehi sphuṭo abhūṣi // SRS_17.45 //",
  "S04bsu034_u:2356": "tasyo imaṃ śānta samādhi bhāṣataḥ prakampitā medini ṣaḍvikāram /",
  "S04bsu034_u:2357": "devā manuṣyā yatha gaṅgavālikā avivartikāye sthita buddhajñāne // SRS_17.46 //",
  "S04bsu034_u:2358": "tatrāsi rājā manujāna īśvaraḥ śirībalo nāma mahānubhāvaḥ /",
  "S04bsu034_u:2359": "putrāṇa tasyo śata pañca āsannabhirūpa prāsādika darśanīyāḥ // SRS_17.47 //",
  "S04bsu034_u:2360": "aśīti koṭīśata istriyāṇāmantaḥpuraṃ tasya abhūṣi rājñaḥ /",
  "S04bsu034_u:2361": "caturdaśo koṭisahasra pūrṇā duhitaro tasya abhūṣi rājñaḥ // SRS_17.48 //",
  "S04bsu034_u:2362": "sa kārtikāyāṃ tada pūrṇamāsyāmaṣṭāṅgikaṃ poṣadhamādaditvā /",
  "S04bsu034_u:2363": "(Vaidya 111)",
  "S04bsu034_u:2364": "aśītikoṭīniyutehi sārdhamupāgamallokagurusya antikam // SRS_17.49 //",
  "S04bsu034_u:2365": "vanditva pādau dvipadottamasya nyaṣīdi rājā purato jinasya /",
  "S04bsu034_u:2366": "adhyāśayaṃ tasya viditva rājño imaṃ samādhiṃ dvipadendra deśayi // SRS_17.50 //",
  "S04bsu034_u:2367": "sa pārthivaḥ śratva samādhimetamutsṛjya rājyaṃ yatha kheṭapiṇḍam /",
  "S04bsu034_u:2368": "parityajitvā priya jñātibāndhavān sa pravrajī tasya jinasya śāsane // SRS_17.51 //",
  "S04bsu034_u:2369": "putrāṇa pañcāśata pravrajiṃsu antaḥpuraṃ caiva tathaiva dhītaro /",
  "S04bsu034_u:2370": "anye ca tatra putrajñātibāndhavāḥ ṣaṭsaptatirnayuta trayaśca koṭyaḥ // SRS_17.52 //",
  "S04bsu034_u:2371": "sa pravrajitveha saputradāraṃ sthapetva āhāranirhārabhūmim /",
  "S04bsu034_u:2372": "adhiṣṭhitaścaṃkrami aṣṭavarṣaṃ sa caṃkrame vasthitu kāla kārṣīt // SRS_17.53 //",
  "S04bsu034_u:2373": "sa kālu kṛtvā tada rājakuñjaro samādhicitto susamāhitaḥ sadā /",
  "S04bsu034_u:2374": "tatraiva so rājakule upanno upapāduko garbhamalairaliptaḥ // SRS_17.54 //",
  "S04bsu034_u:2375": "dṛḍhabalo nāma pitāsya bhūṣi mahāmatī nāma janetri āsīt /",
  "S04bsu034_u:2376": "sa jātamātro avacī kumāro kaccinnu so tiṣṭhati lokanāthaḥ // SRS_17.55 //",
  "S04bsu034_u:2377": "jānāti me āśayu lokanātho yeno mamā śānta samādhi deśitaḥ /",
  "S04bsu034_u:2378": "(Vaidya 112)",
  "S04bsu034_u:2379": "apratyayā apagatapratyayā ca yo eka nirdeśu bhave gatīnām // SRS_17.56 //",
  "S04bsu034_u:2380": "yā sarvadharmāṇa svabhāvamudrā yaḥ sūtrakoṭīniyutāna āgamaḥ /",
  "S04bsu034_u:2381": "yo bodhisattvāna dhanaṃ nirūttaraṃ kaccijjino bhāṣati taṃ samādhim // SRS_17.57 //",
  "S04bsu034_u:2382": "kāyasya śuddhī tatha vāca śuddhī cittasya śuddhistatha dṛṣṭiśuddhiḥ /",
  "S04bsu034_u:2383": "ārambaṇānāṃ samatikramo yaḥ kaccijjino bhāṣati taṃ samādhim // SRS_17.58 //",
  "S04bsu034_u:2384": "avipraṇāśaḥ phaladharmadarśanaṃ aṣṭāṅgikā mārgavarasya bhāvanā /",
  "S04bsu034_u:2385": "tathāgataiḥ saṃgamu tīkṣṇaprajñatā satyapraveśaḥ sada dharmajñānam // SRS_17.59 //",
  "S04bsu034_u:2386": "skandhaparijñā samatā ca dhātunāmapakarṣaṇaṃ cāyatanāna sarvaśaḥ /",
  "S04bsu034_u:2387": "anutpāda sākṣātkriyayāvatāraḥ kaccijjino bhāṣati taṃ samādhim // SRS_17.60 //",
  "S04bsu034_u:2388": "pratisaṃvidā śāntyavatārajñānaṃ sarvākṣarāṇāṃ ca prabhedajñānam /",
  "S04bsu034_u:2389": "vastuniveśasamatikramo yaḥ kaccijjino bhāṣati taṃ samādhim // SRS_17.61 //",
  "S04bsu034_u:2390": "ghoṣaḥ parijñātha prāmodyalābhaḥ prītiśca bhotī sugatāna varṇam /",
  "S04bsu034_u:2391": "āryā gatirmārdavatā ca ujjukā kaccijjino bhāṣati taṃ samādhim // SRS_17.62 //",
  "S04bsu034_u:2392": "nā jātu kuryādbhukuṭiṃ sa sūrataḥ sākhilya mādhurya smitaṃ mukhaṃ ca /",
  "S04bsu034_u:2393": "dṛṣṭvā ca sattvān prathamālapeti kaccijjino bhāṣati taṃ samādhim // SRS_17.63 //",
  "S04bsu034_u:2394": "(Vaidya 113)",
  "S04bsu034_u:2395": "anālasyatā gauravatā gurūṇāṃ śuśrūṣaṇā vandana premadarśanā /",
  "S04bsu034_u:2396": "upapatti saṃtuṣṭita śuklatā ca kaccijjino bhāṣati taṃ samādhim // SRS_17.64 //",
  "S04bsu034_u:2397": "ājīvaśuddhistatha raṇyavāso dhūte sthitānusmṛterapramoṣaḥ /",
  "S04bsu034_u:2398": "skandheṣu kauśalyamathāpi dhātuṣu kaccijjino bhāṣati taṃ samādhim // SRS_17.65 //",
  "S04bsu034_u:2399": "āyatanakauśalyamabhijñajñānaṃ kileśaapakarṣaṇa dāntabhūmi /",
  "S04bsu034_u:2400": "pṛthusarvamantrāṇamasāvucchedaḥ kaccijjino bhāṣati taṃ samādhim // SRS_17.66 //",
  "S04bsu034_u:2401": "samatikramaḥ sarvabhavaggatīnāṃ jātismṛti dharmaniṣkāṅkṣatā ca /",
  "S04bsu034_u:2402": "dharme ca cittaṃ śruta eṣaṇā ca kaccijjino bhāṣati taṃ samādhim // SRS_17.67 //",
  "S04bsu034_u:2403": "viśeṣagāmī sada bhāvanārati āpatti kauśalyata niḥsṛtau sthitaḥ /",
  "S04bsu034_u:2404": "yatra sthito 'nuśayitāṃ jahāti kaccijjino bhāṣati taṃ samādhim // SRS_17.68 //",
  "S04bsu034_u:2405": "tīkṣṇasya jñānasya varāgamo yato acāliyo śailasamo akampitaḥ /",
  "S04bsu034_u:2406": "avivartitālakṣaṇa dhāraṇīmukhaṃ kaccijjino bhāṣati taṃ samādhim // SRS_17.69 //",
  "S04bsu034_u:2407": "śuklāna dharmāṇa sadā gaveṣaṇā pāpāna dharmāṇa sadā vivarjanā /",
  "S04bsu034_u:2408": "saṃkleśapakṣasya sadā pracāru yo kaccijjino bhāṣati taṃ samādhim // SRS_17.70 //",
  "S04bsu034_u:2409": "sarvāsu śikṣāsu gatiṃgato viduḥ samādhyavasthānagatiṃgataśca /",
  "S04bsu034_u:2410": "(Vaidya 114)",
  "S04bsu034_u:2411": "sattvāna co āśayu jñātva codako deśeti dharmaṃ varabuddhabodhau // SRS_17.71 //",
  "S04bsu034_u:2412": "viśeṣajñānaṃ upapattijñānaṃ anantajñānaṃ susamāptajñānam /",
  "S04bsu034_u:2413": "sarvaggatīnāṃ pratisaṃdhijñānaṃ kaccijjino bhāṣati taṃ samādhim // SRS_17.72 //",
  "S04bsu034_u:2414": "gṛhān samutsṛjya pravrajyacittaṃ traidhātuke anabhiratī nanugrahaḥ /",
  "S04bsu034_u:2415": "cittasya saṃpragrahaṇaṃ saharṣaṇā deśeti dharmaṃ dvipadānamuttamaḥ // SRS_17.73 //",
  "S04bsu034_u:2416": "dharmeṣu co nābhiniveśa tāyi parigraho dharmavare sadā ca /",
  "S04bsu034_u:2417": "karmavipāke ca dṛḍhādhimuktiṃ deśeti dharma dvipadānamuttamaḥ // SRS_17.74 //",
  "S04bsu034_u:2418": "vinayasmi kauśalya vipākajñānaṃ kalahaṃ vivādāna tathopaśāntiḥ /",
  "S04bsu034_u:2419": "avigrahaṃ vāpyavivādabhūmiṃ deśeti dharma dvipadānamuttamaḥ // SRS_17.75 //",
  "S04bsu034_u:2420": "kṣāntīsamādānamakrodhasthānaṃ viniścaye dharmi sadā ca kauśalam /",
  "S04bsu034_u:2421": "padaprabhedeṣu ca jñānadarśanaṃ deśeti dharmaṃ karuṇāṃ janetvā // SRS_17.76 //",
  "S04bsu034_u:2422": "pūrvāntajñānamaparāntajñānaṃ triyadhvasamatā sugatāna śāsane /",
  "S04bsu034_u:2423": "pariccheda uktaḥ sa trimaṇḍalasya evaṃ jino deśayi dharmasvāmī // SRS_17.77 //",
  "S04bsu034_u:2424": "cittavyavasthāna ekāgratā ca kāyavyavasthāna yathāryabhūmiḥ /",
  "S04bsu034_u:2425": "īryāpathastho sada kāli rakṣaṇā deśeti dharmaṃ puruṣarṣabho muniḥ // SRS_17.78 //",
  "S04bsu034_u:2426": "(Vaidya 115)",
  "S04bsu034_u:2427": "hiriśca otrāpyu prāsādikaṃ ca yuktāṃ giraṃ bhāṣati lokajñānam /",
  "S04bsu034_u:2428": "pravṛttidharmaṃ prakṛtiṃ ca prāṇināṃ deśeti dharmaṃ varabodhiumagryām // SRS_17.79 //",
  "S04bsu034_u:2429": "anugrahaṃ co hirimotrāpyaṃ ca cittasya cākuśalatā jugupsanā /",
  "S04bsu034_u:2430": "dhūtasyānutsargata piṇḍacaryāṃ deśeti dharmaṃ dvipadānamuttamaḥ // SRS_17.80 //",
  "S04bsu034_u:2431": "hiriśca otrāpyu sadācaretā gurūṇābhivādana pratyutthānam /",
  "S04bsu034_u:2432": "mānasya co nigraha āditaiva evaṃ jino deśayi dharmasvāmī // SRS_17.81 //",
  "S04bsu034_u:2433": "cittasamutthānata cittakalyatā jñānapratīvedhu tathānubodham /",
  "S04bsu034_u:2434": "ajñānapakṣasya sadā vivarjanā deśeti dharmān varabuddhabodhim // SRS_17.82 //",
  "S04bsu034_u:2435": "cittapraveśaṃ ca rūtasya jñānaṃ niruktyavasthāna viniścitārtham /",
  "S04bsu034_u:2436": "sarveṣvanarthāna sadā vivarjanam evaṃ jino deśayi dharmasvāmī // SRS_17.83 //",
  "S04bsu034_u:2437": "sasaṅgatā satpuruṣehi nityaṃ vivarjanā kāpuruṣāna caiva /",
  "S04bsu034_u:2438": "jine prasādaṃ sada prematāṃ ca evaṃ jino deśayi dharma śreṣṭham // SRS_17.84 //",
  "S04bsu034_u:2439": "saṃketaprajñaptivyāhāratāṃ ca saṃsāraduḥkhāni sadā vivarjanā /",
  "S04bsu034_u:2440": "alābhi lābhe ca asaktabhāvamevaṃ jino deśayi dharmamuttamam // SRS_17.85 //",
  "S04bsu034_u:2441": "satkāru labdhvā ca na vismayeyyā asatkṛtaścāpi bhavedupekṣakaḥ /",
  "S04bsu034_u:2442": "bhūte 'pi varṇaṃ na kadāci modiye iya deśanā lokahitasya īdṛśī // SRS_17.86 //",
  "S04bsu034_u:2443": "(Vaidya 116)",
  "S04bsu034_u:2444": "ākrośanāṃ paṃsana sarvaśo sahedasaṃstavaḥ sarvagṛhīhi sārdham /",
  "S04bsu034_u:2445": "saṃsargatāṃ pravrajitena kuryādevaṃ jino deśayi dharmasvāmī // SRS_17.87 //",
  "S04bsu034_u:2446": "buddhāna co gocari supratiṣṭhito agocaraṃ sarva vivarjayitvā /",
  "S04bsu034_u:2447": "ācārasaṃpanna sudāntacitto iya dharmanetrī sugatena deśitā // SRS_17.88 //",
  "S04bsu034_u:2448": "ye bāladharmāḥ sada tān vivarjayet kuladūṣaṇaṃ sarva vivarjayecca /",
  "S04bsu034_u:2449": "ārakṣitavyaṃ sada buddhaśāsanaṃ evaṃ jino deśayi dharmasvāmī // SRS_17.89 //",
  "S04bsu034_u:2450": "alpaṃ ca bhāṣye madhuraṃ suyuktaṃ kalyāṇatāṃ mṛduvacanaṃ pareṣām /",
  "S04bsu034_u:2451": "pratyarthikānāṃ sahadharmanigraho iyaṃ jine īdṛśa ānuśāsanī // SRS_17.90 //",
  "S04bsu034_u:2452": "pratikramet kāli na co akāle na viśvaset sarvapṛthagjaneṣu /",
  "S04bsu034_u:2453": "duḥkhena spṛṣṭo na bhaveta durmanā iyaṃ jine īdṛśa ānuśāsanī // SRS_17.91 //",
  "S04bsu034_u:2454": "daridra dṛṣṭvā sadhanaṃ kareyyā duḥśīla dṛṣṭvā anukampitavyā /",
  "S04bsu034_u:2455": "hitavastutāyāṃ sada ovadeyya iyaṃ jine īdṛśa ānuśāsanī // SRS_17.92 //",
  "S04bsu034_u:2456": "dharmeṇa sattvā anugṛhṇitavyā lokāmiṣatyāgu sadā ca kāryo /",
  "S04bsu034_u:2457": "na saṃcayaṃ no nicayaṃ ca kuryādiyaṃ jine īdṛśa ānuśāsanī // SRS_17.93 //",
  "S04bsu034_u:2458": "śīlapraśaṃsā ca kuśīlakutsanā aśāṭhyatā śīlavatāṃ niṣevaṇam /",
  "S04bsu034_u:2459": "sarvasvakātyāgi dhane 'pyaniśrito iyaṃ jine īdṛśa ānuśāsanī // SRS_17.94 //",
  "S04bsu034_u:2460": "(Vaidya 117)",
  "S04bsu034_u:2461": "adhyāśayeno guruṇā nimantraṇā yathā ca bhāṣe tatha sarva kuryām /",
  "S04bsu034_u:2462": "abhīkṣṇa seveyya ca dharmabhāṇakaṃ iyaṃ jine īdṛśa ānuśāsanī // SRS_17.95 //",
  "S04bsu034_u:2463": "sagauravaḥ prītamanāḥ sadā bhavet somyāya dṛṣṭīya sadā sthito bhavet /",
  "S04bsu034_u:2464": "pūrvāsu caryāsu suniścitaḥ sadā iyaṃ jine īdṛśa ānuśāsanī // SRS_17.96 //",
  "S04bsu034_u:2465": "pūrvaṃgamaḥ kuśalacarīṣu nityamupāyakauśalya nimittavajane /",
  "S04bsu034_u:2466": "saṃjñāvivarte tatha vastulakṣaṇe iyaṃ jine īdṛśa ānuśāsanī // SRS_17.97 //",
  "S04bsu034_u:2467": "sūtrāntanirhārapadeṣu kauśalaṃ satyāna nirdeśapadeṣu niścayaḥ /",
  "S04bsu034_u:2468": "vimuktijñānasya ca sākṣikāritā iyaṃ jine īdṛśa ānuśāsanī // SRS_17.98 //",
  "S04bsu034_u:2469": "śūnyāśca dharmāḥ sada sevitavyā viśāradāḥ śīlabale pratiṣṭhitāḥ /",
  "S04bsu034_u:2470": "samādhisthānena samottareyyā iyaṃ jine īdṛśa ānuśāsanī // SRS_17.99 //",
  "S04bsu034_u:2471": "na jñātralābhaṃ pi kadāci deśayeccittasya cāpī kuhanāṃ na kuryāt /",
  "S04bsu034_u:2472": "dṛṣṭīkṛtāṃ sarva vivarjayecca iyaṃ jine īdṛśa ānuśāsanī // SRS_17.100 //",
  "S04bsu034_u:2473": "pratibhānu śreṣṭhaṃ vara dhāraṇīye jñānasya cobhāsu anantapāro /",
  "S04bsu034_u:2474": "adhiṣṭhānamantra pratibhānayuktiriyaṃ jine īdṛśa ānuśāsanī // SRS_17.101 //",
  "S04bsu034_u:2475": "(Vaidya 118)",
  "S04bsu034_u:2476": "śīlasya dvāramima mārgabhāvanā pratipatti - ovādanayaśca bhadrako /",
  "S04bsu034_u:2477": "anuśāsanī atra caritva śāsanī iyaṃ jine īdṛśa ānuśāsanī // SRS_17.102 //",
  "S04bsu034_u:2478": "anulomikī kṣānti ya buddhavarṇitā kṣāntisthito doṣa vivarjayeta /",
  "S04bsu034_u:2479": "ajñāna varjeyya sthihitva jñāne iyaṃ jine īdṛśa ānuśāsanī // SRS_17.103 //",
  "S04bsu034_u:2480": "jñānapratiṣṭhā tatha yogabhūmī yogeśvarī bodhayi prasthitānām /",
  "S04bsu034_u:2481": "niṣevaṇā satpuruṣāṇa nityaṃ iyaṃ jine īdṛśa ānuśāsanī // SRS_17.104 //",
  "S04bsu034_u:2482": "ayuktayogīna sadā vivarjanā tathāgatairbhāṣita buddhabhūmi /",
  "S04bsu034_u:2483": "anumoditā sarvihi paṇḍitehi iyaṃ jine īdṛśa ānuśāsanī // SRS_17.105 //",
  "S04bsu034_u:2484": "bālaiḥ pratikṣipta ajñātakehi abhūbhiratra pṛthuśrāvakāṇām /",
  "S04bsu034_u:2485": "parigṛhītāḥ sada bodhisattvaiḥ iyaṃ jine īdṛśa ānuśāsanī // SRS_17.106 //",
  "S04bsu034_u:2486": "tathāgatehi anubuddhametaṃ devehi co satkṛtu pūjitaṃ ca /",
  "S04bsu034_u:2487": "anumoditaṃ brahmasahasrakoṭibhiḥ kaccijjino bhāṣati taṃ samādhim // SRS_17.107 //",
  "S04bsu034_u:2488": "nāgasahasrehi sadā susatkṛtaṃ suparṇayakṣehi ca kinnarehi /",
  "S04bsu034_u:2489": "yā bhāṣitā bodhivarā jinebhiḥ kaccijjino bhāṣati taṃ samādhim // SRS_17.108 //",
  "S04bsu034_u:2490": "paryāpta yā nityu supaṇḍitehi dhanaṃ ca śriṣṭhaṃ pravaraṃ sulabdham /",
  "S04bsu034_u:2491": "(Vaidya 119)",
  "S04bsu034_u:2492": "nirāmiṣaṃ jñāna cikitsa uttamā kaccijjino bhāṣati taṃ samādhim // SRS_17.109 //",
  "S04bsu034_u:2493": "jñānasya koṣaḥ pratibhānamakṣayaṃ sūtrāntakoṭīna praveśa eṣaḥ /",
  "S04bsu034_u:2494": "parijña traidhātuki bhūtajñānaṃ kaccijjino bhāṣati taṃ samādhim // SRS_17.110 //",
  "S04bsu034_u:2495": "naukā iyaṃ deśita pāragāmināṃ nāvā pi co oghagatāna eṣā /",
  "S04bsu034_u:2496": "kīrtiryaśo vardhati varṇamālā yeṣāmayaṃ śānta samādhi deśitaḥ // SRS_17.111 //",
  "S04bsu034_u:2497": "praśaṃsa eṣā ca tathāgatānāṃ stavaśca eṣo puruṣarṣabhāṇām /",
  "S04bsu034_u:2498": "stava bodhisattvāna nayaśca akṣayo yehī ayaṃ śānta samādhi deśitaḥ // SRS_17.112 //",
  "S04bsu034_u:2499": "maitrī iyaṃ doṣaśame prakāśitā upekṣiyaṃ kāruṇikāna bhūmim /",
  "S04bsu034_u:2500": "āśvāsayanteṣa mahāśayānāṃ yeṣāṃ kṛtenaiṣa samādhi bhāṣitaḥ // SRS_17.113 //",
  "S04bsu034_u:2501": "pratipattiyaṃ deśita siṃhanādināmitu buddhajñānasya varasya āgamaḥ /",
  "S04bsu034_u:2502": "sarveṣa dharmāṇa svabhāvamudrāḥ samādhyayaṃ deśitu nāyakehi // SRS_17.114 //",
  "S04bsu034_u:2503": "sarvajñajñānasya ca āharitrimā caryā iyaṃ bodhayi prasthitānām /",
  "S04bsu034_u:2504": "vitrāsanaṃ māracamūya cāpi samādhyayaṃ śānta jinena deśitaḥ // SRS_17.115 //",
  "S04bsu034_u:2505": "vidyā iyaṃ dharmasthitāna tāyināṃ amitramadhye paramā ca rakṣā /",
  "S04bsu034_u:2506": "pratyarthiṃkānāṃ sahadharmanigrahāḥ samādhyayaṃ śānta jinena deśitaḥ // SRS_17.116 //",
  "S04bsu034_u:2507": "(Vaidya 120)",
  "S04bsu034_u:2508": "pratibhānabhūmī iya saṃprakāśitā balā vimokṣā tatha indriyāṇi /",
  "S04bsu034_u:2509": "viśiṣṭa aṣṭādaśa buddhadharmāḥ samādhi śānteṣa niṣevamāṇāḥ // SRS_17.117 //",
  "S04bsu034_u:2510": "daśāna paryeṣṭi balāna bhūtā pūrvanimittaṃ pi ca buddhajñāne /",
  "S04bsu034_u:2511": "ye buddhadharmāḥ puruṣottamena prakāśitā lokahitānukampinā // SRS_17.118 //",
  "S04bsu034_u:2512": "buddhāna putrebhirayaṃ pratīhito vimokṣakāmānayu mārgu deśitaḥ /",
  "S04bsu034_u:2513": "prītiśca tasmin sugatātmajānāṃ śruṇitvimaṃ śānta samādhi durdṛśam // SRS_17.119 //",
  "S04bsu034_u:2514": "yā buddhajñānasya ca pāripūritā yābheṣate paṇḍitu bodhisattvaḥ /",
  "S04bsu034_u:2515": "viśuddhacittaśca śucirniraṅgaṇo imaṃ niṣeveta samādhi śāntam // SRS_17.120 //",
  "S04bsu034_u:2516": "pariśuddha kāyo 'sya yathā jināna vimokṣajñānaṃ ca vimuktidarśanam /",
  "S04bsu034_u:2517": "asaṃkiliṣṭaḥ sada rāgabandhanaiḥ imaṃ niṣeveta samādhi bhadrakam // SRS_17.121 //",
  "S04bsu034_u:2518": "abhūmi doṣe vigamaśca mohe jñānasya co āgamu muktimicchataḥ /",
  "S04bsu034_u:2519": "vidyāya utpādu avidyanāśakam imaṃ niṣeveta samādhi śāntam // SRS_17.122 //",
  "S04bsu034_u:2520": "vimuktisārāṇiya tṛpti bhāṣitā dhyāyīnayaṃ śānta samādhi deśitaḥ /",
  "S04bsu034_u:2521": "cakṣuśca buddhānamaninditānāmimaṃ niṣeveta samādhi śāntam // SRS_17.123 //",
  "S04bsu034_u:2522": "abhijña eṣā bahukṣetre darśitā ṛddhiśca buddhāna ananta darśitā /",
  "S04bsu034_u:2523": "yā dhāraṇī sāpi tato na durlabhā niṣevamāṇasya samādhimetam // SRS_17.124 //",
  "S04bsu034_u:2524": "(Vaidya 121)",
  "S04bsu034_u:2525": "śāntendriyasyo iha sthānu bodhaye idamadhiṣṭhānamanantadarśitam /",
  "S04bsu034_u:2526": "sūkṣmaṃ ca jñānaṃ vipulaṃ viśuddhaṃ niṣevamāṇasya imaṃ samādhim // SRS_17.125 //",
  "S04bsu034_u:2527": "su budhyate naiṣa ayuktayogairvivartanaṃ sarvasu akṣarāṇām /",
  "S04bsu034_u:2528": "na śakyu ghoṣeṇa vijānanāya yeno ayaṃ śānta samādhi na śrutaḥ // SRS_17.126 //",
  "S04bsu034_u:2529": "jñātaṃ tu vijñairayu bodhisattvairyathā va yaṃ deśitu dharmasvāminā /",
  "S04bsu034_u:2530": "pratibuddhu śāntehi aninditehi imaṃ samādhiṃ pratiṣevamāṇaiḥ // SRS_17.127 //",
  "S04bsu034_u:2531": "ārabdhavīryehi samudgṛhītamupasthitaṃ ca sāpi sadā sudhāritam /",
  "S04bsu034_u:2532": "duḥkhakṣayo jātinirodhajñānamimaṃ samādhiṃ pratiṣevamāṇaiḥ // SRS_17.128 //",
  "S04bsu034_u:2533": "sarveṣa dharmāṇamajāti bhāṣitā evaṃ ca sarvāsu bhavaggatīṣu /",
  "S04bsu034_u:2534": "jñānāgru buddhāna mahāśayānāṃ kaccijjino bhāṣati taṃ samādhim // SRS_17.129 //",
  "S04bsu034_u:2535": "tasyo kumārasyimi gātha bhāṣato aṣṭāśītiniyutasahasra pūrṇāḥ /",
  "S04bsu034_u:2536": "ghoṣānugā kṣānti labhiṃsu tatra avivartikāye sthitu buddhajñāne // SRS_17.130 //",
  "S04bsu034_u:2537": "dṛḍhabalastamavadī kumāramadyāpi so tiṣṭhati lokanāthaḥ /",
  "S04bsu034_u:2538": "pṛcchāmi tvaṃ dāraka etamarthaṃ kutastvayā eṣa śrutaḥ samādhiḥ // SRS_17.131 //",
  "S04bsu034_u:2539": "kumāru rājan avadī śṛṇohi dṛṣṭasmi koṭīniyutaṃ jinānām /",
  "S04bsu034_u:2540": "(Vaidya 122)",
  "S04bsu034_u:2541": "ekasmi kalpasmi te sarvi satkṛtā ayaṃ ca me śānta samādhi pṛcchitaḥ // SRS_17.132 //",
  "S04bsu034_u:2542": "catvāri kalpā navatiṃ ca anye kalpāna koṭīniyutā sahasrāḥ /",
  "S04bsu034_u:2543": "jātismaro bhomyahu tatra tatra na cāpi garbhe upapadyi jātu // SRS_17.133 //",
  "S04bsu034_u:2544": "tato mayā eṣā samādhi bhāvitaḥ śuddhaṃ śrutasteṣa jināna bhāṣatām /",
  "S04bsu034_u:2545": "śrutvā ca uddiṣṭu janetva chandaṃ niṣkāṅkṣaāptena spṛśiṣyi bodhim // SRS_17.134 //",
  "S04bsu034_u:2546": "ye bhikṣu mahyaṃ paripṛcchadenti paryāpuṇantasya imaṃ samādhim /",
  "S04bsu034_u:2547": "upasthapemī ahu tatra gauravaṃ yathaiva lokārthakarāṇa antike // SRS_17.135 //",
  "S04bsu034_u:2548": "yeṣāṃ mayā antika eka gāthā uddiṣṭa caryāṃ caratānulomikīm /",
  "S04bsu034_u:2549": "mānyāmi tānapyahu śāntu ete upasthapemī ahu buddhagauravam // SRS_17.136 //",
  "S04bsu034_u:2550": "yaścāpi māṃ pṛcchitu kaścideti paryāpuṇantaṃ imu satsamādhim /",
  "S04bsu034_u:2551": "svapnāntare 'pīha na me 'sti kāṅkṣā nāhaṃ bhaviṣye jinu lokanāyakaḥ // SRS_17.137 //",
  "S04bsu034_u:2552": "vṛddheṣu madhyeṣu naveṣu bhikṣuṣu sagauravo bhomyahu supratītaḥ /",
  "S04bsu034_u:2553": "sagāravasyo mama vardhate yaśaḥ puṇyaṃ ca kīrtiśca guṇāstathaiva // SRS_17.138 //",
  "S04bsu034_u:2554": "kalīvivādeṣu na bhomi utsuko alpotsuko bhomyahu tatra kāle /",
  "S04bsu034_u:2555": "anyā gatirbhoti karitva pāpakaṃ anyā gatirbhoti karitva bhadrakam // SRS_17.139 //",
  "S04bsu034_u:2556": "ayuktayogāna asaṃyatānāmamanojña teṣāṃ vacanaṃ śruṇitvā /",
  "S04bsu034_u:2557": "(Vaidya 123)",
  "S04bsu034_u:2558": "karmasvako bhomyahu tasmi kāle kṛtasya karmasya na vipraṇāśaḥ // SRS_17.140 //",
  "S04bsu034_u:2559": "na hyatra krodho bhavatī parāyaṇaṃ kṣāntībalaṃ gṛhṇayahu buddhavarṇitam /",
  "S04bsu034_u:2560": "kṣāntiḥ sadā varṇita nāyakehi kṣāntiṃ niṣevitva na bodhi durlabhā // SRS_17.141 //",
  "S04bsu034_u:2561": "ahaṃ ca bhomī sada śīlavanto anyāṃśca śīlasmi pratiṣṭhapemi /",
  "S04bsu034_u:2562": "śīlasya varṇu sadahaṃ bhaṇāmi varṇaṃ ca bhoti mama tatra bhāṣitam // SRS_17.142 //",
  "S04bsu034_u:2563": "araṇyavarṇaṃ ca sadā pi bhāṣe śīlasmi co bhomi sadā pratiṣṭhitaḥ /",
  "S04bsu034_u:2564": "samādapemi ahu anya poṣadhe tāṃścaiva bodhāya samādapemi // SRS_17.143 //",
  "S04bsu034_u:2565": "tān brahmacarye 'pi samādapemi arthasmi dharmasmi pratiṣṭhapemi /",
  "S04bsu034_u:2566": "teṣāṃ ca bodhimyahu bodhimārgaṃ yasminnime bhonti ananta saṅgāḥ // SRS_17.144 //",
  "S04bsu034_u:2567": "smarāmyahaṃ kalpamatītamadhvani yadā jino āsi svarāṅgaghoṣaḥ /",
  "S04bsu034_u:2568": "pratijña tasyo purataḥ kṛtā me kṣāntībalo bhomyahu nityakālam // SRS_17.145 //",
  "S04bsu034_u:2569": "tatra pratijñāya pratiṣṭhihitvā varṣāṇa koṭī caturo aśītim /",
  "S04bsu034_u:2570": "māreṇahaṃ kutsita paṃsitaśca na caiva cittaṃ mama jātu kṣubdham // SRS_17.146 //",
  "S04bsu034_u:2571": "jijñāsanāṃ tatra karitva māro jñātvāna mahyaṃ dṛḍha kṣāntimaitrīm /",
  "S04bsu034_u:2572": "prasannacittaścaraṇāni vandya me pañcaśatā bodhivarāya prasthitāḥ // SRS_17.147 //",
  "S04bsu034_u:2573": "(Vaidya 124)",
  "S04bsu034_u:2574": "amatsarī bhomyahu nityakālaṃ tyāgasya co varṇa sadā prabhāṣe /",
  "S04bsu034_u:2575": "āḍhyaśca bhomī dhanavān mahātmā durbhikṣakāle bahu bhomi dāyakaḥ // SRS_17.148 //",
  "S04bsu034_u:2576": "ye bhikṣu dhārenti imaṃ samādhiṃ ye cāpi vācenti ya uddiśanti /",
  "S04bsu034_u:2577": "karomi teṣāṃ ahu pāricaryāṃ sarve ca bheṣyanti narāṇamuttamāḥ // SRS_17.149 //",
  "S04bsu034_u:2578": "karmaṇā tenāhamanuttareṇa paśyāmi buddhān bahu lokanāthān /",
  "S04bsu034_u:2579": "labhitva pravrajya jinānuśāsane bhavāmi nityaṃ vidu dharmabhāṇakaḥ // SRS_17.150 //",
  "S04bsu034_u:2580": "dhūtābhiyukto ahu bhomi nityaṃ kāntāramāraṇya sadā niṣevī /",
  "S04bsu034_u:2581": "nāhārahetoḥ kuhanāṃ karomi saṃtuṣṭu bhomī itaretareṇa // SRS_17.151 //",
  "S04bsu034_u:2582": "anīrṣuko bhomyahu nityakālaṃ kuleṣu cāhaṃ na bhavāmi niśritaḥ /",
  "S04bsu034_u:2583": "kuleṣu saktasya hi īrṣya vardhate anīrṣyukastuṣṭi vaneṣu vindami // SRS_17.152 //",
  "S04bsu034_u:2584": "maitrīvihārī ahu bhomi nityamākruṣṭu santā na janemi krodham /",
  "S04bsu034_u:2585": "maitrīvihāriṣyami sūratasya caturdiśaṃ vardhati varṇamālā // SRS_17.153 //",
  "S04bsu034_u:2586": "alpecchu saṃtuṣṭu bhavāmi nityamāraṇyakaścaiva dhutābhiyuktaḥ /",
  "S04bsu034_u:2587": "na cotsṛjāmī ahu piṇḍapātaṃ dṛḍhaṃ samādhāna dhuteṣu vindami // SRS_17.154 //",
  "S04bsu034_u:2588": "śrāddhaśca bhomī manasaḥ prasādo bahuprasādaḥ sada buddhaśāsane /",
  "S04bsu034_u:2589": "(Vaidya 125)",
  "S04bsu034_u:2590": "prasāda bahu lapsyami ānuśaṃsā prāsādiko bhomi ahīna indriyaḥ // SRS_17.155 //",
  "S04bsu034_u:2591": "yaścaiva bhāṣāmyahu tatra tiṣṭhe pratipattisāro ahu nityu bhomi /",
  "S04bsu034_u:2592": "pratipattisārasyimi devanāgāḥ kurvantyusthānu prasannacittāḥ // SRS_17.156 //",
  "S04bsu034_u:2593": "guṇā ime kīrtita yāvatā me ete ca anye ca bahū aneke /",
  "S04bsu034_u:2594": "ye śikṣitavyāḥ sada paṇḍitena yo icchatī budhyitu buddhabodhim // SRS_17.157 //",
  "S04bsu034_u:2595": "smarāmyato bahutaru duṣkarāṇi ye pūrvakalpe caritānyaneke /",
  "S04bsu034_u:2596": "bahuṃ pi dānīṃ bhaṇitu na śakyaṃ gacchāmi tāvat sugatasya antikam // SRS_17.158 //",
  "S04bsu034_u:2597": "sutīkṣṇaprajño vidu bodhisattvo tasmin kṣaṇe sparśayi pañcabhijñā /",
  "S04bsu034_u:2598": "ṛddhīya so gacchi jinasya antike sa prāṇikoṭībhiraśītibhiḥ saha // SRS_17.159 //",
  "S04bsu034_u:2599": "dṛḍhabalo paramu udagra āsīt sārdhaṃ tadā koṭiśatehi ṣaṣṭibhiḥ /",
  "S04bsu034_u:2600": "upasaṃkramī mūlu tathāgatasya vanditva pādau purato nyaṣīdat // SRS_17.160 //",
  "S04bsu034_u:2601": "adhyāśayaṃ tasya viditva rājño imaṃ samādhiṃ dvipadendra deśayi /",
  "S04bsu034_u:2602": "śrutvā ca so pārthivimaṃ samādhiṃ ujjhitva rājyaṃ nirapekṣu pravrajī // SRS_17.161 //",
  "S04bsu034_u:2603": "sa pravrajitvāna imaṃ samādhiṃ bhāveti vāceti prakāśayeti /",
  "S04bsu034_u:2604": "sa ṣaṣṭibhiḥ kalpasahasru paścāt padmottaro nāma jino abhūṣi // SRS_17.162 //",
  "S04bsu034_u:2605": "ṣaṣṭistadā koṭiśata anūnakā ye rājña sārdhaṃ upasaṃkramī jinān /",
  "S04bsu034_u:2606": "(Vaidya 126)",
  "S04bsu034_u:2607": "te cāpi śrutvaiva samādhimetaṃ tuṣṭā udagrāstada pravrajiṃsu // SRS_17.163 //",
  "S04bsu034_u:2608": "te pravrajitvāna imaṃ samādhiṃ dhāreṃsu vāceṃsu prakāśayiṃsu /",
  "S04bsu034_u:2609": "ṣaṣṭīna kalpāni nayutāna atyayā spṛśiṃṣu bodhiṃ varamekakalpe // SRS_17.164 //",
  "S04bsu034_u:2610": "anantajñānottaranāmadheyā abhūṣi buddhā naradevapūjitāḥ /",
  "S04bsu034_u:2611": "tadekameke dvipadānamuttamo mocenti sattvānyatha gaṅgavālikāḥ // SRS_17.165 //",
  "S04bsu034_u:2612": "śīrībalo rāju ahaṃ abhūṣi imāṃ caranto varabodhicārikām /",
  "S04bsu034_u:2613": "ye mama putrāḥ śata pañca āsan imameva ete anudharmapāpāḥ // SRS_17.166 //",
  "S04bsu034_u:2614": "evaṃ mayā kalpasahasrakoṭayo ārabdhavīryeṇa atandritena /",
  "S04bsu034_u:2615": "samādhi paryeṣṭa ayaṃ viśuddhaḥ samudānayanneti tamagrabodhim // SRS_17.167 //",
  "S04bsu034_u:2616": "kumāra tasmāddhi ye bodhisattvā ākāṅkṣate etu samādhimeṣitum /",
  "S04bsu034_u:2617": "ārabdhavīryo nirapekṣu jīvite mamā kumārā anuśikṣate sadā // SRS_17.168 //",
  "S04bsu034_u:2618": "iti śrīsamādhirāje bahubuddhanirhārasamādhimukhaparivarto nāma saptadaśaḥ //",
  "S04bsu034_u:2619": "(Vaidya 127)",
  "S04bsu034_u:2620": "18 Samādhyanuparindanaparivartaḥ /",
  "S04bsu034_u:2621_0": "tatra bhagavāṃścandraprabhakumāramāmantrayate sma - tasmāt tarhi kumāra yo bodhisattvo",
  "S04bsu034_u:2621_1": "mahāsattva imaṃ samādhimudgrahīṣyati paryavāpsyati dhārayiṣyati vācayiṣyati pravartayiṣyati",
  "S04bsu034_u:2621_2": "uddekṣyati svādhyāsyati parebhyaśca vistareṇa saṃprakāśayiṣyati,",
  "S04bsu034_u:2622": "tena bhāvanāyogamanuyuktena ca bhavitavyam /",
  "S04bsu034_u:2623": "tasyaitaṃ pratipadyamānasya catvāro guṇānuśāṃsāḥ pratikāṅkṣitavyāḥ /",
  "S04bsu034_u:2624": "katame catvāraḥ?",
  "S04bsu034_u:2625": "yaduta anabhibhūto bhaviṣyati puṇyaiḥ //",
  "S04bsu034_u:2626": "anavamardanīyo bhaviṣyati pratyarthikaiḥ /",
  "S04bsu034_u:2627": "aprameyo bhaviṣyati jñānena /",
  "S04bsu034_u:2628": "anantaśca bhaviṣyati pratibhānena /",
  "S04bsu034_u:2629_0": "yo hi kaścit kumāra bodhisattvo mahāsattva imaṃ samādhimudgrahīṣyati paryavāpsyati",
  "S04bsu034_u:2629_1": "dhārayiṣyati vācayiṣyati pravartayiṣyati uddekṣyati svādhyāsyati parebhyaśca vistareṇa saṃprakāśayiṣyati,",
  "S04bsu034_u:2630": "tasyeme catvāro guṇānuśaṃsāḥ pratikāṅkṣitavyāḥ //",
  "S04bsu034_u:2631": "atha khalu bhagavāṃstasyāṃ velāyāmi gāthā abhāṣata -",
  "S04bsu034_u:2632": "anābhibhūtaḥ puṇyehi nityakālaṃ bhaviṣyati /",
  "S04bsu034_u:2633": "samādhiṃ śāntubhāvena sarvabuddhāna gocaram // SRS_18.1 //",
  "S04bsu034_u:2634": "puṇyehi rakṣitaḥ śūro nityakālaṃ bhaviṣyati /",
  "S04bsu034_u:2635": "caran sa paramāṃ śuddhāṃ viśiṣṭāṃ bodhicārikām // SRS_18.2 //",
  "S04bsu034_u:2636": "nāsya pratyarthiko jātu viheṭhāṃ kaścit kariṣyati /",
  "S04bsu034_u:2637": "parigṛhīto buddhehi nityakālaṃ bhaviṣyati // SRS_18.3 //",
  "S04bsu034_u:2638": "aprameyaśca jñānena nityakālaṃ bhaviṣyati /",
  "S04bsu034_u:2639": "anantaḥ pratibhānena dhārentaḥ śāntimāṃ gatim // SRS_18.4 //",
  "S04bsu034_u:2640": "satatamanabhibhūtapuṇyaskandho bhaviṣyati śreṣṭhataraṃ tu bodhicaryām /",
  "S04bsu034_u:2641": "na bhaviṣyati pratyarthiṃkāna dhṛṣyo imu varu śānta samādhi dhārayitvā // SRS_18.5 //",
  "S04bsu034_u:2642": "jñānu vipulu tasya bhoti tīkṣṇaṃ tatha pratibhānamananta cakṣu śuddham /",
  "S04bsu034_u:2643": "bhaviṣyati sada tasya paṇḍitasya smṛtibalameva ca dhāraṇībalaṃ ca // SRS_18.6 //",
  "S04bsu034_u:2644": "(Vaidya 128)",
  "S04bsu034_u:2645": "parama priyu manāpu paṇḍitānāṃ bhaviṣyati cārthapadaṃ prabhāṣamāṇaḥ /",
  "S04bsu034_u:2646": "jñānu bahujanasya prajñavanto imu varu śānta samādhi bhāṣamāṇaḥ // SRS_18.7 //",
  "S04bsu034_u:2647": "lābhi parama śreṣṭha cīvarāṇāṃ śayya nimantraṇamā(khā ?)",
  "S04bsu034_u:2648": "dyabhojanānām /",
  "S04bsu034_u:2649": "bhaviṣyati sukumāra darśanīyo imu varu śānta samādhi dhārayanto // SRS_18.8 //",
  "S04bsu034_u:2650": "drakṣyati bahu buddha lokanāthān atuliya kāhiti pūja nāyakānām /",
  "S04bsu034_u:2651": "na ca bhaviṣyati tasya antarāyo imu varu śānta samādhimeṣato hi // SRS_18.9 //",
  "S04bsu034_u:2652": "bhāṣiṣyati purataḥ sthitva lokanāthān surucira gāthaśatehi tuṣṭacittaḥ /",
  "S04bsu034_u:2653": "na ca bhaviṣyati tasya jātu hānī imu varu śānta samādhi dhārayitvā // SRS_18.10 //",
  "S04bsu034_u:2654": "sthāsyati purato 'sya lokanāthaḥ suruciralakṣaṇakāyu vyañjanebhiḥ /",
  "S04bsu034_u:2655": "na ca bhaviṣyati tasya jñānahānī imu varu śānta samādhi dhārayitvā // SRS_18.11 //",
  "S04bsu034_u:2656": "na kadāci bhaviṣyati dīnacittaḥ satata bhaviṣyati āḍhyu no daridraḥ /",
  "S04bsu034_u:2657": "na ca bhaviṣyati udgṛhītacitto imu varu śānta samādhi dhārayitvā // SRS_18.12 //",
  "S04bsu034_u:2658": "na ca bhaviṣyati vā akṣaṇeṣu mahīpati bheṣyati rājacakravartī /",
  "S04bsu034_u:2659": "sada bhaviṣyati rājya tasya kṣemaṃ imu varu śānta samādhi dhārayitvā // SRS_18.13 //",
  "S04bsu034_u:2660": "jñānu vipulu nātra saṃśayo 'sti kṣapayitu kalpaśatehi bhāṣamāṇaiḥ /",
  "S04bsu034_u:2661": "(Vaidya 129)",
  "S04bsu034_u:2662": "śruta imu samādhi śāntabhūmī yatha upadiṣṭa tathā sthiheta dhīro // SRS_18.14 //",
  "S04bsu034_u:2663": "aparimita ananta kalpakoṭyo daśabala tasya bhaṇeyurathānuśaṃsām /",
  "S04bsu034_u:2664": "na ca parikīrtitā kalā bhaveyyā yatha jalabindu grahītu sāgarāto // SRS_18.15 //",
  "S04bsu034_u:2665": "harṣitu sa kumāru tasmi kāle utthitu prāñjaliko namasyamānaḥ /",
  "S04bsu034_u:2666": "daśabalabhimukho sthito udagro giravarāya udānudānayati // SRS_18.16 //",
  "S04bsu034_u:2667": "acintiyo mahāvīro lokanātha prabhākaraḥ /",
  "S04bsu034_u:2668": "yāvacceme narendreṇa anuśaṃsāḥ prakāśitāḥ // SRS_18.17 //",
  "S04bsu034_u:2669": "ākhyāhi me mahāvīra hitaiṣī anukampakaḥ /",
  "S04bsu034_u:2670": "ko nāma paścime kāle idaṃ sūtraṃ śruṇiṣyati // SRS_18.18 //",
  "S04bsu034_u:2671": "tamenamavadacchāstā kalaviṅkarutasvaraḥ /",
  "S04bsu034_u:2672": "asaṅgajñānī bhagavānimāṃ vācaṃ prabhāṣate // SRS_18.19 //",
  "S04bsu034_u:2673": "kumāra śṛṇu bhāṣiṣye pratipattimanuttarām /",
  "S04bsu034_u:2674": "yo dharmānanuśikṣanto idaṃ sūtraṃ śruṇiṣyati // SRS_18.20 //",
  "S04bsu034_u:2675": "pūjāṃ kurvan jinendrāṇāṃ buddhajñānagaveṣakaḥ /",
  "S04bsu034_u:2676": "maitracittaṃ niṣevanto idaṃ sūtraṃ śruṇiṣyati // SRS_18.21 //",
  "S04bsu034_u:2677": "dhūtān guṇāṃśca saṃlekhān guṇān śreṣṭhān niṣevataḥ /",
  "S04bsu034_u:2678": "pratipattau sthihitvā ca idaṃ sūtraṃ śruṇiṣyati // SRS_18.22 //",
  "S04bsu034_u:2679": "na pāpakāriṇāṃ hastādidaṃ sūtraṃ śruṇiṣyati /",
  "S04bsu034_u:2680": "na yairvirāgitaṃ śīlaṃ lokanāthānamantike // SRS_18.23 //",
  "S04bsu034_u:2681": "brahmacārīṇa śūrāṇāṃ yeṣāṃ cittamalolupam /",
  "S04bsu034_u:2682": "adhiṣṭhitānāṃ buddhehi teṣāṃ hastācchruṇiṣyati // SRS_18.24 //",
  "S04bsu034_u:2683": "ye hi purimakā buddhā lokanāthā upasthitāḥ /",
  "S04bsu034_u:2684": "teṣāṃ hastādidaṃ sūtraṃ paścātkāle śruṇiṣyati // SRS_18.25 //",
  "S04bsu034_u:2685": "ye tu pūrvāsu jātīsu abhūvannanyatīrthikāḥ /",
  "S04bsu034_u:2686": "teṣvimaṃ śrutva sūtrāntaṃ saumanasyaṃ na bheṣyati // SRS_18.26 //",
  "S04bsu034_u:2687": "(Vaidya 130)",
  "S04bsu034_u:2688": "mama ca pravrajitveha śāsane jīvikārthikāḥ /",
  "S04bsu034_u:2689": "lābhasatkārābhibhūtā anyamanyaṃ pratikṣipi // SRS_18.27 //",
  "S04bsu034_u:2690": "adhyoṣitā parastrīṣu bahu bhikṣu asaṃyatā /",
  "S04bsu034_u:2691": "lābhakāmāśca duḥśīlā idaṃ sūtraṃ na śraddadhī // SRS_18.28 //",
  "S04bsu034_u:2692": "puṇyānuprāptā buddheṣu dhyānaprāptyāpyanarthikāḥ /",
  "S04bsu034_u:2693": "niśritāścātmasaṃjñāyāmidaṃ sūtraṃ na śraddadhe // SRS_18.29 //",
  "S04bsu034_u:2694": "laukika dhyānaphalasaṃjñī bheṣyate kāli paścime /",
  "S04bsu034_u:2695": "arhatpiṇḍaṃ ca te bhuktvā buddhabodhiṃ pratikṣipi // SRS_18.30 //",
  "S04bsu034_u:2696": "yaścaiva jambudvīpasmi bhindeyāt sarva cetiyā /",
  "S04bsu034_u:2697": "yaśca pratikṣipet sūtramidaṃ pāpaṃ viśiṣyate // SRS_18.31 //",
  "S04bsu034_u:2698": "yaścārhato nihaneyyā yathā gaṅgāya vālukāḥ /",
  "S04bsu034_u:2699": "yaśca pratikṣipet sūtramidaṃ pāpaṃ viśiṣyate // SRS_18.32 //",
  "S04bsu034_u:2700": "ka utsahanti yuṣmākaṃ paścime kāli dāruṇe /",
  "S04bsu034_u:2701": "saddharma loke vartante idaṃ sūtraṃ prakāśitum // SRS_18.33 //",
  "S04bsu034_u:2702": "rodanto utthitastatra kumāro jinamabravīt /",
  "S04bsu034_u:2703": "siṃhanādaṃ nadatyevaṃ putro buddhasya aurasaḥ // SRS_18.34 //",
  "S04bsu034_u:2704": "ahaṃ nirvṛte saṃbuddhe paścime kāli dāruṇe /",
  "S04bsu034_u:2705": "sūtraṃ vaistārikaṃ kuryāṃ tyajitvā kāyu jīvitam // SRS_18.35 //",
  "S04bsu034_u:2706": "sahiṣyāmyatra bālanāmabhūtāṃ paribhāṣaṇām /",
  "S04bsu034_u:2707": "ākrośāṃstarjanāṃ caiva adhivāsisye nāyaka // SRS_18.36 //",
  "S04bsu034_u:2708": "kṣapeyaṃ pāpakaṃ karma yanmayā purime kṛtam /",
  "S04bsu034_u:2709": "anyeṣu bodhisattveṣu vyāpādo janito mayā // SRS_18.37 //",
  "S04bsu034_u:2710": "sthapetva pāṇiṃ mūrdhasmi buddhaḥ kāñcanasaṃnibham /",
  "S04bsu034_u:2711": "śāstā candraprabhaṃ prāha mañjughoṣastathāgataḥ // SRS_18.38 //",
  "S04bsu034_u:2712": "karomi te adhiṣṭhānaṃ kumāra kāli paścime /",
  "S04bsu034_u:2713": "na brahmacaryāntarāyo jīvitasya ca bheṣyati // SRS_18.39 //",
  "S04bsu034_u:2714": "anye cāṣṭau śatānyatra utthitā dharmadhārakāḥ /",
  "S04bsu034_u:2715": "vayaṃ hi paścime kāle asya sūtrasya dhārakāḥ // SRS_18.40 //",
  "S04bsu034_u:2716": "(Vaidya 131)",
  "S04bsu034_u:2717": "devanāgāna yakṣāṇa aśītikoṭyupasthitā /",
  "S04bsu034_u:2718": "anye ca nayutāḥ ṣaṣṭi vandante lokanāyakam // SRS_18.41 //",
  "S04bsu034_u:2719": "vayamimeṣāṃ bhikṣūṇāṃ ya ime adya utthitāḥ /",
  "S04bsu034_u:2720": "tasmiṃśca paścime kāle rakṣāṃ kāhāma nāyaka // SRS_18.42 //",
  "S04bsu034_u:2721": "asmin sūtre prabhāṣyante buddhakṣetrāḥ prakampitāḥ /",
  "S04bsu034_u:2722": "yathā vāluka gaṅgāyā adhiṣṭhānena śāstunaḥ // SRS_18.43 //",
  "S04bsu034_u:2723": "ye ca prakampitāḥ kṣetrāḥ sarveṣu buddhanirmitāḥ /",
  "S04bsu034_u:2724": "preṣitā lokanāthena ye hi dharmāḥ prakāśitāḥ // SRS_18.44 //",
  "S04bsu034_u:2725": "ekaikaśaśca kṣetrātaḥ sattvakoṭyo acintiyāḥ /",
  "S04bsu034_u:2726": "evaṃ dharmaṃ tadā śrutvā buddhajñāne pratiṣṭhitāḥ // SRS_18.45 //",
  "S04bsu034_u:2727": "itaśca buddhakṣetrāto navatirdevakoṭiyaḥ /",
  "S04bsu034_u:2728": "bodhicittaṃ samutpādya buddhaṃ puṣpairavākiran // SRS_18.46 //",
  "S04bsu034_u:2729": "te vyākṛtā narendreṇa kalpakoṭeraśītibhiḥ /",
  "S04bsu034_u:2730": "sarve 'pyekatra kalpe 'smin bhaviṣyanti vināyakāḥ // SRS_18.47 //",
  "S04bsu034_u:2731": "bhikṣubhikṣuṇikāścaiva upāsaka upāsikāḥ /",
  "S04bsu034_u:2732": "ṣaṭsaptati prāṇakoṭyo yehi sūtramidaṃ śrutam // SRS_18.48 //",
  "S04bsu034_u:2733": "te 'pi vyākṛta buddhena drakṣyante lokanāyakān /",
  "S04bsu034_u:2734": "yathā vāluka gaṅgāyāścaranto bodhicārikām // SRS_18.49 //",
  "S04bsu034_u:2735": "sarveṣāṃ pūja kāhinti buddhajñānagaveṣakāḥ /",
  "S04bsu034_u:2736": "tatra tatra śruṇiṣyanti idaṃ sūtraṃ niruttaram // SRS_18.50 //",
  "S04bsu034_u:2737": "aśītyā kalyakoṭībhi bheṣyante lokanāyakāḥ /",
  "S04bsu034_u:2738": "sarve ekatra kalpe 'smiṃ hitaiṣī anukampakāḥ // SRS_18.51 //",
  "S04bsu034_u:2739": "maitreyasya ca buddhasya pūjāṃ kṛtvā niruttarām /",
  "S04bsu034_u:2740": "saddharma śreṣṭhaṃ dhāritvā gamiṣyanti sukhāvatīm // SRS_18.52 //",
  "S04bsu034_u:2741": "yatrāsau virajo buddho amitāyustathāgataḥ /",
  "S04bsu034_u:2742": "tasya pūjāṃ kariṣyanti agrabodhīya kāraṇāt // SRS_18.53 //",
  "S04bsu034_u:2743": "trisaptatirasaṃkhyeyā kalpā ye ca anāgatāḥ /",
  "S04bsu034_u:2744": "na durgatiṃ gamiṣyanti śrutvedaṃ sūtramuttamam // SRS_18.54 //",
  "S04bsu034_u:2745": "ye kecit paścime kāle śroṣyante sūtramuttamam /",
  "S04bsu034_u:2746": "aśrupātaṃ ca kāhinti sarvaistaiḥ satkṛto hyaham // SRS_18.55 //",
  "S04bsu034_u:2747": "ārocayāmi sarveṣāṃ yāvantaḥ purataḥ sthitāḥ /",
  "S04bsu034_u:2748": "parindāmi imāṃ bodhiṃ yā me kṛchreṇa sparśitā // SRS_18.56 //",
  "S04bsu034_u:2749": "iti śrīsamādhirāje samādhyanuparindanā nāma parivarto 'ṣṭādaśaḥ /",
  "S04bsu034_u:2750": "(Vaidya 132)",
  "S04bsu034_u:2751": "19 Acintyabuddhadharmanirdeśaparivartaḥ /",
  "S04bsu034_u:2752": "tasmāttarhi kumāra bodhisattvena mahāsattvenemaṃ samādhimākāṅkṣatā acintyabuddhadharmanirdeśakuśalena bhavitavyam /",
  "S04bsu034_u:2753": "acintyabuddhadharmaparipṛcchakajātikena bhavitavyam /",
  "S04bsu034_u:2754": "acintyabuddhadharmādhimuktikena bhavitavyam /",
  "S04bsu034_u:2755": "acintyabuddhadharmaparyeṣaṇākuśalena bhavitavyam /",
  "S04bsu034_u:2756": "acintyāṃśca buddhadharmān śrutvā nottrasitavyaṃ na saṃtrasitavyaṃ na saṃtrāsamāpattavyam /",
  "S04bsu034_u:2757": "evamukte candraprabhaḥ kumārabhūto bhagavantametadavocat - yathā kathaṃ bhagavan bodhisattvo mahāsattvaḥ acintyabuddhadharmanirdeśakuśalo bhavati,",
  "S04bsu034_u:2758": "acintyabuddhadharmaparipṛcchākuśalaśca,",
  "S04bsu034_u:2759": "acintyabuddhadharmādhimuktaśca?",
  "S04bsu034_u:2760": "acintyabuddhadharmaparyeṣaṇākuśalaśca bhavati,",
  "S04bsu034_u:2761": "acintyāṃśca buddhadharmān śratvā nottrasyati na saṃtrasyati na saṃtrāsamāpadyate?",
  "S04bsu034_u:2762": "tena khalu punaḥ samayena pañcaśikho nāma gandharvaputraḥ pañcabhistūryaśataiḥ sārdhaṃ gaganatalādavatīrya bhagavataḥ purataḥ sthito 'bhūdupasthānaparicaryāyai /",
  "S04bsu034_u:2763": "atha khalu pañcaśikhasya gandharvaputrasyaitadabhavat - yannvahaṃ yathaivaḥ devānāṃ trāyastriṃśānāṃ śakrasya ca devānāmindrasya sudharmāyāṃ devasabhāyāmupasthānaparicaryāṃ karomi,",
  "S04bsu034_u:2764": "saṃgītiṃ saṃprayojayāmi,",
  "S04bsu034_u:2765": "tathaivādya devātidevasyāpi tathāgatasyārhataḥ samyaksaṃbuddhasya pūjāyai saṃgītiṃ saṃprayojayeyam //",
  "S04bsu034_u:2766_0": "atha khalu pañcaśikho gandharvaputrastaiḥ pañcabhistūryaśataistaiśca pañcamātrairgandharvaputraśataiḥ",
  "S04bsu034_u:2766_1": "sārdhamekasvarasaṃgītisaṃprayuktābhistūryasaṃgītibhirvaidūryadaṇḍāṃ vīṇāmādāya bhagavataḥ purato vādayāmāsa /",
  "S04bsu034_u:2767_0": "atha khalu bhagavata etadabhūt - yannvahaṃ tathārūpamṛddhyabhisaṃskāramabhisaṃskuryāṃ",
  "S04bsu034_u:2767_1": "yathārūpeṇa ṛddhyabhisaṃskāreṇābhisaṃskṛtena candraprabhaḥ kumārabhūto 'cintyabuddhadharmanidhyaptikauśalyamadhigacchet,",
  "S04bsu034_u:2768": "sarvadharmasvabhāvasamatāvipañcitācca samādherna calet /",
  "S04bsu034_u:2769": "pañcaśikhasya ca gandharvaputrasya tantrīsvaragītisvarakauśalyamupadiśeyam //",
  "S04bsu034_u:2770": "atha khalu bhagavāṃstathārūpamṛddhyabhisaṃskāramabhisaṃskaroti sma,",
  "S04bsu034_u:2771": "yattebhyaḥ pañcabhyastūryaśatebhyaḥ saṃprayuktebhyaḥ pravāditebhyo yathānakumpopasaṃhṛtaḥ śabdo niścarati dharmapratisaṃyuktaḥ /",
  "S04bsu034_u:2772": "imāśca buddhadharmanidhyaptigāthā niścaranti buddhānubhāvena -",
  "S04bsu034_u:2773": "ekahi vālapathe bahubuddhā yāttika vālika gaṅganadīye /",
  "S04bsu034_u:2774": "(Vaidya 133)",
  "S04bsu034_u:2775": "kṣetraṃ tāttika teṣa jinānāṃ te ca vilakṣaṇa te visabhāgāḥ // SRS_19.1 //",
  "S04bsu034_u:2776": "pañcagatīgata bālapathasmin nairayikā pi ca tiryagatāśca /",
  "S04bsu034_u:2777": "te yamalaukika devamanuṣyā nāpi ca saṃkaru no ca upīḍo // SRS_19.2 //",
  "S04bsu034_u:2778": "tatra pade sasarāḥ sasamudrāḥ sarva nadī tatha utsa taḍāgāḥ /",
  "S04bsu034_u:2779": "no pi ca saṃkaru no ca upīḍo evamacintiyu dharma jinānām // SRS_19.3 //",
  "S04bsu034_u:2780": "tatra pade 'pi ca parvata neke cakravāla api meru sumeru /",
  "S04bsu034_u:2781": "ye mucilinda mahāmucilinda vindhyatha gṛdhrakūṭo himavāṃśca // SRS_19.4 //",
  "S04bsu034_u:2782": "tatra pade nirayāśca sughorāstapana pratāpana ānabhiramyāḥ /",
  "S04bsu034_u:2783": "tatra ca ye niraye upapannā vedana te pi dukhāṃ anubhonti // SRS_19.5 //",
  "S04bsu034_u:2784": "tatra pade 'pi ca devavimānā dvādaśayojana te ramaṇīyāḥ /",
  "S04bsu034_u:2785": "teṣu bahū marutān sahasrā divyaratīṣu sukhānyanubhonti // SRS_19.6 //",
  "S04bsu034_u:2786": "tatra pade ca buddhāna utpādo śāsanu lokavidūna jvaleti /",
  "S04bsu034_u:2787": "taṃ ca na paśyati jñānavihīno yena na śodhita carya viśuddhā // SRS_19.7 //",
  "S04bsu034_u:2788": "tatra pade 'pi ca dharma niruddho nirvṛtu nāyaku śrūyati śabdaḥ /",
  "S04bsu034_u:2789": "tatra pade 'pi ca keci śṛṇonti tiṣṭhati nāyaku bhāṣati dharmam // SRS_19.8 //",
  "S04bsu034_u:2790": "tatra pade 'pi ca keṣacidāyurvarṣa acintiya vartati saṃjñā /",
  "S04bsu034_u:2791": "(Vaidya 134)",
  "S04bsu034_u:2792": "tatra pade 'pi vā kālu karonti no ciru jīvati śrūyati śabdaḥ // SRS_19.9 //",
  "S04bsu034_u:2793": "tatra pade 'pi ca keṣaci saṃjñā dṛṣṭu tathāgatu pūjitu buddho /",
  "S04bsu034_u:2794": "toṣitu mānasu saṃjñagraheṇa no pi ca pūjitu no ca upanno // SRS_19.10 //",
  "S04bsu034_u:2795": "svasmi gṛhe supineva manuṣyo kāmaguṇeṣu ratīranubhūya /",
  "S04bsu034_u:2796": "sa pratibuddhu na paśyati kāmāṃstacca prajānati so supino ti // SRS_19.11 //",
  "S04bsu034_u:2797": "yat tatha dṛṣṭu śruta mata jñātaṃ sarvamidaṃ vitathaṃ supino vā /",
  "S04bsu034_u:2798": "yastu bhaveta samādhiya lābhī so imu jānati dharmasvabhāvān // SRS_19.12 //",
  "S04bsu034_u:2799": "sūsukhitāḥ sada te nara loke yeṣa priyāpriyu nāsti kahiṃcit /",
  "S04bsu034_u:2800": "ye vanakandarake 'bhiramanti śrāmaṇakaṃ susukhaṃ anubhonti // SRS_19.13 //",
  "S04bsu034_u:2801": "yeṣa mamāpi tu nāsti kahiṃcid yeṣa parigrahu sarvaśu nāsti /",
  "S04bsu034_u:2802": "khaṅgasamā vicarantimu loke te gagane pavaneva vrajanti // SRS_19.14 //",
  "S04bsu034_u:2803": "bhāvitu mārga pravartitu jñānaṃ śūnyaka dharma nirātmanu sarve /",
  "S04bsu034_u:2804": "yena vibhāvita bhontimi dharmāstasya bhavet pratibhānamanantam // SRS_19.15 //",
  "S04bsu034_u:2805": "sūsukhitā bata te nara kole yeṣa na sajjati mānasu loke /",
  "S04bsu034_u:2806": "vāyusamaṃ sada teṣviha cittaṃ no ca priyāpriyu vidyati saṅgo // SRS_19.16 //",
  "S04bsu034_u:2807": "(Vaidya 135)",
  "S04bsu034_u:2808": "apriyu ye dukhitehi nivāso ye hi priyā dukhi tehi viyogo /",
  "S04bsu034_u:2809": "anta ubhe api eti jahitvā te sukhitā nara ye rata dharme // SRS_19.17 //",
  "S04bsu034_u:2810": "ye anunīyati śrutvimi dharmān sa pratihanyati śrutva adharmam /",
  "S04bsu034_u:2811": "so madamānahato viparīto mānavaśena dukhi anubhoti // SRS_19.18 //",
  "S04bsu034_u:2812": "ye samatāya pratiṣṭhita bhonti nityamanunnata nāvanatāśca /",
  "S04bsu034_u:2813": "ye priyato 'priyataśca sumuktāste sada muktamanā viharanti // SRS_19.19 //",
  "S04bsu034_u:2814": "śīle pratiṣṭhitu sūpariśuddhe dhyāne pratiṣṭhitu nityamacintye /",
  "S04bsu034_u:2815": "ye vanakandari śānti ramante teṣa na vidyati vīmati jātu // SRS_19.20 //",
  "S04bsu034_u:2816": "ye ca punarvitathe pratipannāḥ kāmaguṇeṣu ratāḥ sada bālāḥ /",
  "S04bsu034_u:2817": "gṛdhru yathā kuṇapeṣvadhimuktā nityavaśānugatā namucisya // SRS_19.21 //",
  "S04bsu034_u:2818": "asmin khalu punargāthābhinirhāre bhāṣyamāṇe candraprabhaḥ kumārabhūtaḥ acintyeṣu buddhadharmeṣu gambhīranidhyaptinirdeśakauśalyamanuprāptaḥ,",
  "S04bsu034_u:2819": "sūtrāntanirhārāvabhāsaṃ ca pratilabdhavān /",
  "S04bsu034_u:2820": "pañcaśikhasya ca gandharvaputrasya ghoṣānugāyāḥ kṣānteḥ pratilambho 'bhūt /",
  "S04bsu034_u:2821": "aprameyāṇāṃ ca sattvānāṃ devamānuṣikāyāḥ prajāyā anuttarāyāṃ samyaksaṃbodhau cittānyutpannāni /",
  "S04bsu034_u:2822": "aprameyāṇāṃ ca sattvānāmarthaḥ kṛto 'bhūta //",
  "S04bsu034_u:2823": "iti śrīsamādhirāje acintyabuddhadharmanirdeśaparivarto nāmonaviṃśatitamaḥ //",
  "S04bsu034_u:2824": "(Vaidya 136)",
  "S04bsu034_u:2825": "20 Indraketudhvajarājaparivartaḥ //",
  "S04bsu034_u:2826": "tatra khalu bhagavāṃścandraprabhaṃ kumārabhūtamāmantrayate sma - tasmāttarhi kumāra bodhisattvena mahāsattvena sarvakuśalamūlaśikṣāguṇadharmaniśritena bhavitavyam /",
  "S04bsu034_u:2827": "asaṃsargabahulena ca bhavitavyam,",
  "S04bsu034_u:2828_0": "pāpamitraparivarjakena kalyāṇamitrasaṃniśritena paripṛcchakajātīyena dharmaparyeṣṭyāmatṛptena",
  "S04bsu034_u:2828_1": "prāmodyabahulena dharmārthikena dharmakāmena dharmaratena dharmaparigrāhakeṇa dharmānudharmapratipannena /",
  "S04bsu034_u:2829": "śāstṛsaṃjñā anena sarvabodhisattveṣūtpādayitavyā /",
  "S04bsu034_u:2830": "yasya cāntikādimaṃ dharmaparyāyaṃ śṛṇoti,",
  "S04bsu034_u:2831": "tena tasyāntike prītigauravaṃ śāstṛsaṃjñā cotpāditavyā/",
  "S04bsu034_u:2832": "yaḥ kumāra bodhisattvo mahāsattva imān dharmān samādāya vartate,",
  "S04bsu034_u:2833": "sa kṣipramanācchedyapratibhāvaniryāto bhavati /",
  "S04bsu034_u:2834": "acintyabuddhadharmādhimuktaśca bhavati /",
  "S04bsu034_u:2835": "gambhīreṣu ca dharmeṣu nidhyaptiṃ gacchati /",
  "S04bsu034_u:2836": "ālokabhūtaśca bhavati sadevakasya lokasya kāṅkṣāvimativicikitsāndhakāravidhamanatayā //",
  "S04bsu034_u:2837": "atha khalu bhagavāṃstasyāṃ velāyāmimā gāthā abhāṣata -",
  "S04bsu034_u:2838": "abhyatīta bahukalpakoṭiyo aprameya atulā acintiyāḥ /",
  "S04bsu034_u:2839": "yad abhūṣi dvipadānamuttamo indraketudhvajarāja nāyakaḥ // SRS_20.1 //",
  "S04bsu034_u:2840": "so samādhimimu śāntu deśayi yatra nāsti naru jīva pudgalaḥ /",
  "S04bsu034_u:2841": "māya budbuda marīci vidyutā sarva dharma dakacandrasaṃnibhāḥ // SRS_20.2 //",
  "S04bsu034_u:2842": "nāsti sattva manujo ca labhyate kālu kṛtva paraloki gacchi yo /",
  "S04bsu034_u:2843": "no ca karma kṛtu vipraṇaśyate kṛṣṇa śukla phala deti tādṛśam // SRS_20.3 //",
  "S04bsu034_u:2844": "eṣa yukti nayadvāra bhadrakaṃ sūkṣma durdṛśu jināna gocarā /",
  "S04bsu034_u:2845": "yatra akṣarapadaṃ na labhyate buddhabodhi bhagavān prajānati // SRS_20.4 //",
  "S04bsu034_u:2846": "(Vaidya 137)",
  "S04bsu034_u:2847": "dhāraṇī vipulajñānasaṃcayā sūtrakoṭiniyutāna āgatā /",
  "S04bsu034_u:2848": "buddhakoṭiniyutāna gocarastaṃ samādhi bhagavān prabhāṣate // SRS_20.5 //",
  "S04bsu034_u:2849": "āturāṇamaya vyādhimocako bodhisattvasamudānitaṃ dhanam /",
  "S04bsu034_u:2850": "sarvabuddhastuta saṃprakāśito devakoṭiniyutehi pūjitaḥ // SRS_20.6 //",
  "S04bsu034_u:2851": "sarva bālajana bhūtacodanā tīrthikehi parivarjitaḥ sadā /",
  "S04bsu034_u:2852": "śreṣṭha śīladhanu buddhavarṇitaṃ vidyuteva gagane na lipyate // SRS_20.7 //",
  "S04bsu034_u:2853": "yehi pūjita jināna koṭiyo dānaśīlacaritā vicakṣaṇāḥ /",
  "S04bsu034_u:2854": "pāpamitra puri yehi varjitā teṣa paitṛkadhanaṃ niruttaram // SRS_20.8 //",
  "S04bsu034_u:2855": "tatra bhikṣu sthitu dharmabhāṇako brahmacāri sugatasya aurasaḥ /",
  "S04bsu034_u:2856": "śrutva dharmamimamānulomikaṃ citta pādesi ya lokanāyakaḥ // SRS_20.9 //",
  "S04bsu034_u:2857": "indraketudhvajarāju nāyako adhyabhāṣi abhu dharmabhāṇakam /",
  "S04bsu034_u:2858": "bhikṣubhāva paramaṃ ti duṣkaraṃ cittupāda vara agrabodhaye // SRS_20.10 //",
  "S04bsu034_u:2859": "śīlu rakṣa maṇiratnasaṃnibhaṃ mitra seva sada ānulomikam /",
  "S04bsu034_u:2860": "pāpamitra na kadāci sevato buddhajñānamacireṇa lapsyase // SRS_20.11 //",
  "S04bsu034_u:2861": "iti śrīsamādhirāje indraketudhvajarājaparivarto nāma viṃśatitamaḥ //",
  "S04bsu034_u:2862": "(Vaidya 138)",
  "S04bsu034_u:2863": "21 Pūrvayogaparivartaḥ /",
  "S04bsu034_u:2864": "āsi pūrvamiha jambusāhvaye apramatta duvi śreṣṭhidārakau /",
  "S04bsu034_u:2865": "pravrajitva sugatasya śāsane khaṅgabhūta vanaṣaṇḍamāśritau // SRS_21.1 //",
  "S04bsu034_u:2866": "ṛddhimanta caturdhyānalābhinau kāvyaśāstrakuśalau suśikṣitau /",
  "S04bsu034_u:2867": "antarikṣapadabhūmikovidau te asakta gagane vrajanti ca // SRS_21.2 //",
  "S04bsu034_u:2868": "te ca tatra vanaṣaṇḍi śītale nānapuṣpabharite manorame /",
  "S04bsu034_u:2869": "nānapakṣidvijasaṃghasevite anyamanya katha saṃprayojite // SRS_21.3 //",
  "S04bsu034_u:2870": "tena rāja mṛgayā aṭantake śabda śrutva vanu taṃ upāgamī /",
  "S04bsu034_u:2871": "dṛṣṭva pārthiva tatha dharmabhāṇakau teṣu prema paramaṃ upasthahi // SRS_21.4 //",
  "S04bsu034_u:2872": "tehi sārdhu katha ānulomikīṃ kṛtva rāju purato niṣīdi so /",
  "S04bsu034_u:2873": "tasya rājña balakāya nantako ṣaṣṭhikoṭiniyutānyupāgamī // SRS_21.5 //",
  "S04bsu034_u:2874": "ekameku teṣu dharmabhāṇako rājamabravī śṛṇohi kṣatriyā /",
  "S04bsu034_u:2875": "buddhapādu paramaṃ sudurlabho apramattu sada bhohi pārthiva // SRS_21.6 //",
  "S04bsu034_u:2876": "āyu gacchati sadānavasthitaṃ girinadīya salileva śīghragam /",
  "S04bsu034_u:2877": "vyādhiśokajarapīḍitasya te nāsti trāṇu yatha karma bhadrakam // SRS_21.7 //",
  "S04bsu034_u:2878": "(Vaidya 139)",
  "S04bsu034_u:2879": "dharmapālu bhava rājakuñjarā rakṣimaṃ daśabalāna śāsanam /",
  "S04bsu034_u:2880": "kṣīṇa kāli parame sudāruṇe dharmapakṣi sthihi rājakuñjara // SRS_21.8 //",
  "S04bsu034_u:2881": "eva te bahuprakāra paṇḍitā ovadanti tada taṃ narādhipam /",
  "S04bsu034_u:2882": "sārdhu ṣaṣṭaniyutehi pārthivo bodhicittamudapādayattadā // SRS_21.9 //",
  "S04bsu034_u:2883": "śrutva dharma tada rājakuñjaraḥ sūratānakhilāna bhāṣato /",
  "S04bsu034_u:2884": "prītijāta sumanā udagrako vandya pāda śirasāya prakramī // SRS_21.10 //",
  "S04bsu034_u:2885": "tasya rājña bahavo 'nyabhikṣavo lābhakāma praviśintu tat kulam /",
  "S04bsu034_u:2886": "teṣa dṛṣṭa cariyā na tādṛśī teṣu rāja na tathā sagauravam // SRS_21.11 //",
  "S04bsu034_u:2887": "tacca śāsanamatītaśāstukaṃ paścimaṃ ca tada varṣu vartate /",
  "S04bsu034_u:2888": "jambudvīpi suparittabhājanā prādurbhūta bahavo asaṃyatāḥ // SRS_21.12 //",
  "S04bsu034_u:2889": "utka lubdha bahu tatra bhikṣavo lābhakāma upalambhadṛṣṭikāḥ /",
  "S04bsu034_u:2890": "vipranaṣṭa sugatasya śāsanād grāhayiṃsu bahulaṃ tadā nṛpam // SRS_21.13 //",
  "S04bsu034_u:2891": "ghātayeti ubhi dharmabhāṇakau ye ucchedu pravadanti tīrthikāḥ /",
  "S04bsu034_u:2892": "dīrghacārika samādapenti te nirvṛtīya na te kiṃci darśikā // SRS_21.14 //",
  "S04bsu034_u:2893": "karma naśyati vipāku naśyati skandha nāstīti vadanti kuhakāḥ /",
  "S04bsu034_u:2894": "(Vaidya 140)",
  "S04bsu034_u:2895": "tāṃ kṣipāhi viṣayātu pārthiva evameva ciru dharma sthāsyati // SRS_21.15 //",
  "S04bsu034_u:2896": "śrutva teṣa vacanaṃ tadantaraṃ kāṅkṣa prāptu bhuta rājakuñjaraḥ /",
  "S04bsu034_u:2897": "ghātayiṣyi amu dharmabhāṇakau mā upekṣitu anartha bheṣyati // SRS_21.16 //",
  "S04bsu034_u:2898": "tasya rājña anubaddha devatā pūrvajāti sahacīrṇu cārikā /",
  "S04bsu034_u:2899": "dīrgharā hitakāma paṇḍitā sā avoci tada rājapārthivam // SRS_21.17 //",
  "S04bsu034_u:2900": "cittupāda ma janehi īdṛśaṃ pāpamitravacanena kṣatriyā /",
  "S04bsu034_u:2901": "mā tva bhikṣu duvi dharmabhāṇakau pāpamitravacanena ghātaya // SRS_21.18 //",
  "S04bsu034_u:2902": "na tva kiṃci smarasī narādhipa yatti tehi vanaṣaṇḍi bhāṣitam /",
  "S04bsu034_u:2903": "kṣīṇakāli parame sudāruṇe dharmapakṣi sthihi rājakuñjara /",
  "S04bsu034_u:2904": "rāja bhūtavacanena coditaḥ so na riñjati jināna śāsanam // SRS_21.19 //",
  "S04bsu034_u:2905": "tasya rājña tada bhrāta dāruṇaḥ prātisīmiku sa tehi grāhitaḥ /",
  "S04bsu034_u:2906": "eṣa deva tava bhrāta pāpako jīvitena na jātu nandate /",
  "S04bsu034_u:2907": "tau ca bhikṣu duvi ghora vaidyakā te vrajanti gaganena vidyayā // SRS_21.20 //",
  "S04bsu034_u:2908": "te sma śrutva tava mūlamāgatā sarvi bhūta tava vijñapematha /",
  "S04bsu034_u:2909": "kṣipra ghātaya ghora vaidyakā mā ti paści anutāpu bheṣyati // SRS_21.21 //",
  "S04bsu034_u:2910": "saṃnahitva tada rājakuñjaro pāpamitravacanena prasthitaḥ /",
  "S04bsu034_u:2911": "(Vaidya 141)",
  "S04bsu034_u:2912": "sarvasainyaparivārito nṛpo yatra bhikṣu vani taṃ upāgato // SRS_21.22 //",
  "S04bsu034_u:2913": "jñātva ghoramatidāruṇaṃ nṛpaṃ nāga yakṣa vani tatra ye sthitāḥ /",
  "S04bsu034_u:2914": "iṣṭavarṣa tada tatra pātita tena rāja sahasenayā hato // SRS_21.23 //",
  "S04bsu034_u:2915": "pāpamitravacanena paśyathā kālu kṛtva tada rāja dāruṇam /",
  "S04bsu034_u:2916": "yena krodhu kṛtu dharmabhāṇake so avīci gatu ṣaṣṭijātiyo // SRS_21.24 //",
  "S04bsu034_u:2917": "te 'pi bhikṣu bahavopalambhikā yehi grāhitu rāja kṣatriyo /",
  "S04bsu034_u:2918": "jātikoṭiśata apyacintiyo vedayiṃsu narakeṣu vedanām // SRS_21.25 //",
  "S04bsu034_u:2919": "devatā yāya rāju codito yāya rakṣita dharmabhāṇakau /",
  "S04bsu034_u:2920": "tāya buddha yatha gaṅgavālikā dṛṣṭva pūjita carantu cārikām // SRS_21.26 //",
  "S04bsu034_u:2921": "ṣaṣṭikoṭiniyutā anūnakā yehi dharma śrutu sārdhu rājinā /",
  "S04bsu034_u:2922": "yehi bodhivaracittu pāditaṃ buddha bhūyi pṛthulokadhātuṣu // SRS_21.27 //",
  "S04bsu034_u:2923": "teṣu āyu bahukalpakoṭiyo teṣa jñānamatulamacintiyam /",
  "S04bsu034_u:2924": "tehi sarvimu samādhi bhadrakaṃ deśayitva dvipadendu nirvṛtā // SRS_21.28 //",
  "S04bsu034_u:2925": "etu śrutva vacanaṃ niruttaraṃ śīlabrahmaguṇajñānasaṃcayam /",
  "S04bsu034_u:2926": "apramatta bhavathā atandritā buddhajñānamacireṇa lapsyathā // SRS_21.29 //",
  "S04bsu034_u:2927": "(Vaidya 142)",
  "S04bsu034_u:2928": "drakṣyathā daśadiśe tathāgatān śāntacitta kṛpamaitralocanān /",
  "S04bsu034_u:2929": "sarvalokaśaraṇaṃ parāyaṇaṃ dharmavarṣu jagi utsṛjiṣyathā // 30 //",
  "S04bsu034_u:2930": "iti śrīsamādhirāje pūrvayogaparivarto nāma ekaviṃśatitamaḥ //",
  "S04bsu034_u:2931": "(Vaidya 143)",
  "S04bsu034_u:2932": "22 Tathāgatakāyanirdeśaparivartaḥ /",
  "S04bsu034_u:2933": "atha khalu bhagavāṃścandraprabhaṃ kumārabhūtamāmantrayate sma - tasmāt tarhi kumāra bodhisattvena mahāsattvena kāye 'nadhyavasitena jīvite nirapekṣeṇa bhavitavyam /",
  "S04bsu034_u:2934": "tat kasya hetoḥ?",
  "S04bsu034_u:2935": "kāyajīvitādhyavasānahetorhi kumāra akuśaladharmābhisaṃskāro bhavati /",
  "S04bsu034_u:2936": "tasmāttarhi kumāra bodhisattvena mahāsattvena na rūpakāyatastathāgataḥ prajñātavyaḥ /",
  "S04bsu034_u:2937": "tat kasya hetoḥ?",
  "S04bsu034_u:2938": "dharmakāyā hi buddhā bhagavanto dharmakāyaprabhāvitāśca na rūpakāyaprabhāvitāḥ /",
  "S04bsu034_u:2939_0": "tasmāttarhi kumāra bodhisattvena mahāsattvena tathāgatakāyaṃ prārthayitukāmena tathāgatakāyaṃ",
  "S04bsu034_u:2939_1": "jñātukāmena ayaṃ samādhirudgrahītavyaḥ paryavāptavyo dhārayitavyo vācayitavyaḥ pravartitavyaḥ",
  "S04bsu034_u:2939_2": "uddeṣṭavyaḥ svādhyātavyo vācayitavyo bhāvanāyogamanuyuktena bhavitavyam parebhyaśca",
  "S04bsu034_u:2939_3": "vistareṇa saṃprakāśayitavyaḥ /",
  "S04bsu034_u:2940_0": "tatra kumāra tathāgatasya kāyaḥ śatapuṇyanirjātayā buddhyānekārthanirdeśo dharmanirjātaḥ",
  "S04bsu034_u:2940_1": "ānimittaḥ sarvanimittāpagato gambhīraḥ apramāṇaḥ apramāṇadharmaḥ ānimittasvabhāvaḥ",
  "S04bsu034_u:2940_2": "sarvanimittavibhāvitaḥ /",
  "S04bsu034_u:2941": "acalo 'pratiṣṭhito 'tyantākāśasvabhāvo 'dṛśyaścakṣuḥpathasamatikrānto dharmakāyaḥ prajñātavyaḥ /",
  "S04bsu034_u:2942_0": "acintyaḥ cittabhūmivigataḥ sukhaduḥkhāviprakampyaḥ sarvaprapañcasamatikrānto 'nirdeśyo",
  "S04bsu034_u:2942_1": "'niketo buddhajñānaṃ prārthayitukāmānāṃ ghoṣapathasamatikrāntaḥ sasāro rāgasamatikrāntaḥ",
  "S04bsu034_u:2942_2": "abhedyo doṣapathasamatikrānto dṛḍho mohapathasamatikrānto nirdiṣṭaḥ /",
  "S04bsu034_u:2943": "śūnyatānirdeśena ajāto jātisamatikrāntaḥ anāsravaḥ vipākasamatikrāntaḥ nityo vyāhāreṇa /",
  "S04bsu034_u:2944": "vyavahāraśca śūnyaḥ nirviśeṣo nirvāṇena,",
  "S04bsu034_u:2945": "nirvṛtaḥ śabdena,",
  "S04bsu034_u:2946": "śānto ghoṣeṇa,",
  "S04bsu034_u:2947": "sāmānyaḥ saṃketena,",
  "S04bsu034_u:2948": "saṃketaḥ paramārthena,",
  "S04bsu034_u:2949": "paramārtho bhūtavacanena /",
  "S04bsu034_u:2950": "śītalo niṣparidānaḥ animittaḥ amanyitaḥ aninditaḥ aprapañcitaḥ - alpaśabdo nirdeśena /",
  "S04bsu034_u:2951": "aparyanto varṇanirdeśena,",
  "S04bsu034_u:2952": "mahābhijñāparikarmanirjātaḥ asmṛtitaḥ avidūre mahābhijñāparikarmanirdeśena /",
  "S04bsu034_u:2953": "ayamucyate kumāra tathāgatakāya iti //",
  "S04bsu034_u:2954": "atha khalu bhagavāṃstasyāṃ velāyāmimā gāthā abhāṣata -",
  "S04bsu034_u:2955": "ya icche lokanāthasya kāyaṃ jānitumīdṛśam /",
  "S04bsu034_u:2956": "imaṃ samādhiṃ bhāvitvā kāyaṃ buddhasya jñāsyati // SRS_22.1 //",
  "S04bsu034_u:2957": "(Vaidya 144)",
  "S04bsu034_u:2958": "puṇyanirjātu buddhasya kāyaḥ śuddhaḥ prabhāsvaraḥ /",
  "S04bsu034_u:2959": "sameti so 'ntarīkṣeṇa nānātvaṃ nāsya labhyate // SRS_22.2 //",
  "S04bsu034_u:2960": "yādṛśā bodhirbuddhasya lakṣaṇāni ca tādṛśāḥ /",
  "S04bsu034_u:2961": "yādṛśā lakṣaṇāstasya kāyastasya hi tādṛśaḥ // SRS_22.3 //",
  "S04bsu034_u:2962": "saṃbodhilakṣaṇaḥ kāyo buddhakṣetraṃ hi tādṛśam /",
  "S04bsu034_u:2963": "balā vimokṣā dhyānāni sarve te 'pyekalakṣaṇāḥ // SRS_22.4 //",
  "S04bsu034_u:2964": "evaṃ saṃbhavu buddhānāṃ lokanāthāna īdṛśaḥ /",
  "S04bsu034_u:2965": "na jātu kenacicchakyaṃ paśyituṃ māṃsacakṣuṣā // SRS_22.5 //",
  "S04bsu034_u:2966": "bahū evaṃ pravakṣyanti dṛṣṭo me lokanāyakaḥ /",
  "S04bsu034_u:2967": "suvarṇavarṇaḥ kāyena sarvalokaṃ prabhāsati // SRS_22.6 //",
  "S04bsu034_u:2968": "adhiṣṭhānena buddhānāmanubhāvādvikurvitaiḥ /",
  "S04bsu034_u:2969": "yenāsau dṛśyate kāyo lakṣaṇehi vicitritaḥ // SRS_22.7 //",
  "S04bsu034_u:2970": "ārohapariṇāhena kāyo buddhasya darśitaḥ /",
  "S04bsu034_u:2971": "na ca pramāṇaṃ kāyasya labdhaṃ tena acintiyaḥ // SRS_22.8 //",
  "S04bsu034_u:2972": "yadi pramāṇaṃ labhyeta kāyo buddhasya ettakaḥ /",
  "S04bsu034_u:2973": "nirviśeṣo bhavecchāstā devaiśca manujairapi // SRS_22.9 //",
  "S04bsu034_u:2974": "samāhitasya cittasya vipāko 'pi tallakṣaṇaḥ /",
  "S04bsu034_u:2975": "tallakṣaṇaṃ nāmarūpaṃ śuddhaṃ bhoti prabhāsvaram // SRS_22.10 //",
  "S04bsu034_u:2976": "na caiṣa kenacijjātu samādhiḥ śāntu bhāvitaḥ /",
  "S04bsu034_u:2977": "yatheha lokanāthena kalpakoṭyo niṣevitaḥ // SRS_22.11 //",
  "S04bsu034_u:2978": "bahubhiḥ śukladharmaiśca samādhirjanito 'pyayam /",
  "S04bsu034_u:2979": "samādherasya vaipulyāt kāyo mahyaṃ na dṛśyate // SRS_22.12 //",
  "S04bsu034_u:2980": "yasya vo yādṛśaṃ cittaṃ nāmarūpaṃ pi tādṛśam /",
  "S04bsu034_u:2981": "niḥsvabhāvasya cittasya nāmarūpaṃ vilakṣaṇam // SRS_22.13 //",
  "S04bsu034_u:2982": "yasya codārasaṃjñādi nāmarūpasmi vartate /",
  "S04bsu034_u:2983": "visabhāgāya saṃjñāya udāraṃ cittu jāyate // SRS_22.14 //",
  "S04bsu034_u:2984": "yasya co mṛdukī saṃjñā nāmarūpasmi vartate /",
  "S04bsu034_u:2985": "agṛdhraṃ nāmarūpasmi cittaṃ bhoti prabhāsvaram // SRS_22.15 //",
  "S04bsu034_u:2986": "smarāmī pūrvajātīṣu asaṃkhyeyeṣu saptasu /",
  "S04bsu034_u:2987": "tisro me pāpikāḥ saṃjñā naivotpannāḥ kadācana // SRS_22.16 //",
  "S04bsu034_u:2988": "(Vaidya 145)",
  "S04bsu034_u:2989": "anāsravaṃ ca me cittaṃ kalpakoṭyo hyacintiyāḥ /",
  "S04bsu034_u:2990": "karomi cārthaṃ sattvānāṃ na ca me kāyu dṛśyate // SRS_22.17 //",
  "S04bsu034_u:2991": "yathā ca yasya bhāvehi vimuktaṃ bhoti mānasam /",
  "S04bsu034_u:2992": "na tasya tehi bhāvehi bhūyo bhoti samāgamaḥ // SRS_22.18 //",
  "S04bsu034_u:2993": "vimuktaṃ mama vijñānaṃ sarvabhāvehi sarvaśaḥ /",
  "S04bsu034_u:2994": "svabhāvo jñātu cittasya bhūyo jñānaṃ pravartate // SRS_22.19 //",
  "S04bsu034_u:2995": "kṣetrakoṭīsahasrāṇi gacchanti mama nirmitāḥ /",
  "S04bsu034_u:2996": "kurvanti cārthaṃ sattvānāṃ yatra kāyo na labhyate // SRS_22.20 //",
  "S04bsu034_u:2997": "alakṣaṇo nirnimitto yathaiva gaganaṃ tathā /",
  "S04bsu034_u:2998": "kāyo nirabhilāpyo me durvijñeyo nidarśitaḥ // SRS_22.21 //",
  "S04bsu034_u:2999": "dharmakāyo mahāvīro dharmeṇa kāya nirjito /",
  "S04bsu034_u:3000": "na jātu rūpakāyeṇa śakyaṃ prajñāpituṃ jino // SRS_22.22 //",
  "S04bsu034_u:3001": "kathānirdeśu yasyaitaṃ śrutvā prītirbhaviṣyati /",
  "S04bsu034_u:3002": "na tasya māraḥ pāpīyānavatāraṃ labhiṣyati // SRS_22.23 //",
  "S04bsu034_u:3003": "śrutvā ca dharmaṃ gambhīraṃ yasya trāso na bheṣyati /",
  "S04bsu034_u:3004": "na cāsau jīvitārthāya buddhabodhiṃ pratikṣipet // SRS_22.24 //",
  "S04bsu034_u:3005": "bhūtakoṭīsahasrāṇāṃ bhūtanirdeśa jñāsyati /",
  "S04bsu034_u:3006": "ālokabhūto lokānāṃ yena yena gamiṣyati // SRS_22.25 //",
  "S04bsu034_u:3007": "tatra kumāra tathāgatasya kāyo nimittakarmaṇāpi na sukaraṃ jñātum /",
  "S04bsu034_u:3008": "nīlo vā nīlavarṇo vā nīlanidarśano vā nīlanirbhāso vā /",
  "S04bsu034_u:3009": "pīto vā pītavarṇo vā pītanidarśano vā pītanirbhāso vā /",
  "S04bsu034_u:3010": "lohito vā lohitavarṇo vā lohitanidarśano vā lohitanirbhāso vā /",
  "S04bsu034_u:3011": "avadāto vā avadātavarṇo vā avadātanidarśano vā avadātanirbhāso vā /",
  "S04bsu034_u:3012": "mañjiṣṭho vā mañjiṣṭhavarṇo vā mañjiṣṭhanidarśano vā mañjiṣṭhanirbhāso vā /",
  "S04bsu034_u:3013": "sphaṭiko vā sphaṭikavarṇo vā sphaṭikanidarśano vā sphaṭikanirbhāso vā /",
  "S04bsu034_u:3014": "āgneyo vā agnivarṇo vā agninidarśano vā agninirbhāso vā /",
  "S04bsu034_u:3015": "sarpirmaṇḍopamo vā sarpirvarṇo vā sarpirnidarśano vā sarpirnirbhāso vā /",
  "S04bsu034_u:3016": "sauvarṇo vā suvarṇavarṇo vā suvarṇanidarśano vā suvarṇanirbhāso vā /",
  "S04bsu034_u:3017": "vaidūryo vā vaidūryavarṇo vā vaidūryanidarśano vā vaidūryanirbhāso vā /",
  "S04bsu034_u:3018": "vidyudvā vā vidyudvarṇo vā vidyunnidarśano vā vidyunnirbhāso vā /",
  "S04bsu034_u:3019": "brahmo vā brahmavarṇo vā brahmanidarśano vā brahmanirbhāso vā /",
  "S04bsu034_u:3020": "devo vā devavarṇo vā devanidarśano vā devanirbhāso vā /",
  "S04bsu034_u:3021": "iti hi kumāra tathāgatasya kāyaḥ śuddhaḥ sarvanimittairapyacintyaḥ apyacintyanirdeśo rūpakāyapariniṣpattyā /",
  "S04bsu034_u:3022": "na sukaraṃ sadevakenāpi lokena kāyasya pramāṇamudgrahītumanyatra sarvākārairacintyaḥ aprameyaḥ //",
  "S04bsu034_u:3023": "atha khalu bhagavāṃstasyāṃ velāyāmimā gāthā abhāṣata -",
  "S04bsu034_u:3024": "(Vaidya 146)",
  "S04bsu034_u:3025": "yadrajo lokadhātūṣu pāṃsusaṃjñānidarśanam /",
  "S04bsu034_u:3026": "utsahradataḍāgeṣu samudreṣu ca yajjalam /",
  "S04bsu034_u:3027": "na teṣāṃ labhyate anto ettakā paramāṇavaḥ // SRS_22.26 //",
  "S04bsu034_u:3028": "samudrādvālakoṭībhirmātuṃ śakyaṃ jalaṃ bhavet /",
  "S04bsu034_u:3029": "na tulyā lokanāthena upamā saṃprakāśitā /",
  "S04bsu034_u:3030": "jalabindavo 'prameyāstathaiva paramāṇavaḥ // SRS_22.27 //",
  "S04bsu034_u:3031": "paśmāmyekasya sattvasya tato bahutarānaham /",
  "S04bsu034_u:3032": "adhimukticittotpādo naikakāle prajānitum // SRS_22.28 //",
  "S04bsu034_u:3033": "ye mayā ātmabhāvasya bhūtavarṇā nidarśitāḥ /",
  "S04bsu034_u:3034": "sarvasattvādhimuktāstāneteṣāmupamākṣamāḥ // SRS_22.29 //",
  "S04bsu034_u:3035": "nimittakarmaṇā caiva varṇanirbhāsa īdṛśaḥ /",
  "S04bsu034_u:3036": "śakyaṃ jānituṃ buddhasya viśeṣo hīdṛśo mama // SRS_22.30 //",
  "S04bsu034_u:3037": "nimittāpagatā buddhā dharmakāyaprabhāvitāḥ /",
  "S04bsu034_u:3038": "gambhīrāścāprameyāśca tena buddhā acintiyāḥ // SRS_22.31 //",
  "S04bsu034_u:3039": "acintiyasya buddhasya buddhakāyo 'pyacintiyaḥ /",
  "S04bsu034_u:3040": "acintiyā hi te kāyā dharmakāyaprabhāvitāḥ // SRS_22.32 //",
  "S04bsu034_u:3041": "cittenāpi na buddhānāṃ kāyaścintayituṃ kṣamaḥ /",
  "S04bsu034_u:3042": "tathā hi tasya kāyasya pramāṇaṃ nopalabhyate // SRS_22.33 //",
  "S04bsu034_u:3043": "aprameyā hi te dharmāḥ kalpakoṭyo niṣevitāḥ /",
  "S04bsu034_u:3044": "teno acintiyaḥ kāyo nirvṛto me prabhāsvaraḥ // SRS_22.34 //",
  "S04bsu034_u:3045": "agrāhyaḥ sarvasattvehi na pramāṇehi gṛhyate /",
  "S04bsu034_u:3046": "tathā hi kāyo buddhasya apramāṇo hyacintiyaḥ // SRS_22.35 //",
  "S04bsu034_u:3047": "apramāṇehi dharmehi pramāṇaṃ tatra kalpitam /",
  "S04bsu034_u:3048": "akalpitehi dharmehi buddho 'pyevamakalpitaḥ // SRS_22.36 //",
  "S04bsu034_u:3049": "pramāṇaṃ kalpamākhyāto apramāṇamakalpitam /",
  "S04bsu034_u:3050": "akalpyaḥ kalpāpagatastena buddho acintiyaḥ // SRS_22.37 //",
  "S04bsu034_u:3051": "apramāṇaṃ yathākāśaṃ mātuṃ śakyaṃ na kenacit /",
  "S04bsu034_u:3052": "tathaiva kāyu buddhasya ākāśasamasādṛśaḥ // SRS_22.38 //",
  "S04bsu034_u:3053": "ye kāyamevaṃ jānanti buddhānāṃ te jinātmajāḥ /",
  "S04bsu034_u:3054": "te 'pi buddhā bhaviṣyanti lokanāthā acintiyāḥ // SRS_22.39 //",
  "S04bsu034_u:3055": "iti śrīsamādhirāje tathāgatakāyanirdeśaparivarto nāma dvāviṃśatitamaḥ //",
  "S04bsu034_u:3056": "(Vaidya 147)",
  "S04bsu034_u:3057": "23 Tathāgatācintyanirdeśaparivartaḥ /",
  "S04bsu034_u:3058": "tasmāttarhi kumāra yo bodhisattvo mahāsattvaḥ ākāṅkṣet kimityahaṃ catasraḥ pratisaṃvidaḥ sākṣātkuryāmiti /",
  "S04bsu034_u:3059": "katamāścatasraḥ?",
  "S04bsu034_u:3060": "yaduta arthapratisaṃvidaṃ dharmapratisaṃvidaṃ niruktipratisaṃvidaṃ pratibhānapratisaṃvidam /",
  "S04bsu034_u:3061": "imāścatasraḥ pratisaṃvidaḥ sākṣātkuryāmiti,",
  "S04bsu034_u:3062": "tena kumāra bodhisattvena mahāsattvena ayaṃ samādhirudgrahītavyaḥ partavāptavyo dhārayitavyo vācayitavyaḥ pravartayitavyaḥ uddeṣṭavyaḥ svādhyātavyo bhāvayitavyaḥ,",
  "S04bsu034_u:3063": "parebhyaśca vistareṇa saṃprakāśayitavyaḥ /",
  "S04bsu034_u:3064": "bhāvanāyogamanuyuktena ca bhavitavyam /",
  "S04bsu034_u:3065": "tatra kumāra katamā dharmapratisaṃvidaḥ?",
  "S04bsu034_u:3066": "imāḥ kumāra bodhisattvo dharmapratisaṃvida evaṃ pratisaṃśikṣate - yāvanto vā rūpavyāhārāstāvantastathāgatasya varṇavyāhārāḥ /",
  "S04bsu034_u:3067": "evaṃ vedanāsaṃjñāsaṃskārāḥ /",
  "S04bsu034_u:3068": "yāvantaḥ kumāra vijñānavyāhārāstāvantastathāgatasya varṇavyāhārāḥ /",
  "S04bsu034_u:3069": "iti hi kumāra aprameyā acintyā asaṃkhyeyāḥ atulyāmāpyāparimāṇāstathāgatasya rūpavarṇavyāhārāḥ /",
  "S04bsu034_u:3070": "iti hi kumāra aparyantā anantā rūpavyāhārāḥ /",
  "S04bsu034_u:3071": "evamacintyāstathāgatasya varṇavyāhārāḥ /",
  "S04bsu034_u:3072": "evaṃ vedanāsaṃjñāsaṃskārāḥ /",
  "S04bsu034_u:3073": "iti hi anantā aparyantā acintyā vijñānavyāhārāḥ /",
  "S04bsu034_u:3074": "evamacintyāstathāgatasya varṇavyāhārāḥ //",
  "S04bsu034_u:3075": "iti hi kumāra aprameyā asaṃkhyeyāḥ saṃskṛte doṣāḥ /",
  "S04bsu034_u:3076": "aprameyā asaṃkhyeyā nirvāṇe anuśaṃsāḥ /",
  "S04bsu034_u:3077": "asaṃkhyeyāstathāgatasya varṇāḥ /",
  "S04bsu034_u:3078": "iti hi kumāra yāvanti nirvāṇanāmāni tāvantastathāgatasya varṇāḥ /",
  "S04bsu034_u:3079": "iti hi kumāra asaṃkhyeyāni nirvāṇanāmāni /",
  "S04bsu034_u:3080": "asaṃkhyeyāstathāgatasya varṇāḥ //",
  "S04bsu034_u:3081": "catvāra ime kumāra tathāgatasya varṇavyāhārā acintyā acintyavyāhārāḥ /",
  "S04bsu034_u:3082": "katame catvāraḥ ?",
  "S04bsu034_u:3083": "yaduta acintyaḥ saṃskāravyāhāraḥ /",
  "S04bsu034_u:3084": "acintyaḥ svaravyāhāraḥ /",
  "S04bsu034_u:3085": "acintyaḥ saṃkleśavyāhāra /",
  "S04bsu034_u:3086": "acintyo vyavadānavyāhāraḥ /",
  "S04bsu034_u:3087": "ime kumāra catvārastathāgatasya varṇavyāhārā acintyā acintyavyāhārāḥ /",
  "S04bsu034_u:3088": "catvāra ime kumāra tathāgatasya varṇavyāhārā acintyā acintyanirdeśāḥ /",
  "S04bsu034_u:3089": "te na sukaraṃ paryantaniṣṭhāsthānena nirdeṣṭum /",
  "S04bsu034_u:3090": "katame catvāraḥ?",
  "S04bsu034_u:3091": "eṣa eva catuṣkaḥ /",
  "S04bsu034_u:3092": "evaṃ vistareṇa nirdeṣṭavyam /",
  "S04bsu034_u:3093": "yaduta catvāro bodhisattvānāṃ nayāḥ /",
  "S04bsu034_u:3094": "catasro yuktayaḥ /",
  "S04bsu034_u:3095": "catvāro dvārāḥ /",
  "S04bsu034_u:3096": "catvāra nirdeśāḥ /",
  "S04bsu034_u:3097": "catvāro ghoṣāḥ /",
  "S04bsu034_u:3098": "catvāro vacanapathāḥ /",
  "S04bsu034_u:3099": "catvāro vyāhārāḥ /",
  "S04bsu034_u:3100": "catvāri saṃghābhāṣyāṇi /",
  "S04bsu034_u:3101": "catasro nāmanidhyaptayaḥ /",
  "S04bsu034_u:3102": "catasro manujanidhyaptayaḥ /",
  "S04bsu034_u:3103": "catvāri prativacanāni /",
  "S04bsu034_u:3104": "catvāri dvārāṇi /",
  "S04bsu034_u:3105": "catvāryakṣarāṇi /",
  "S04bsu034_u:3106": "catvāro 'vatārāḥ /",
  "S04bsu034_u:3107": "catvāraḥ padāḥ /",
  "S04bsu034_u:3108": "catvāri nirhārapadāni /",
  "S04bsu034_u:3109": "catvāraḥ sūtrāntapadāḥ /",
  "S04bsu034_u:3110": "catvāraścaryāpathāḥ /",
  "S04bsu034_u:3111": "catvāro 'cintyapathāḥ /",
  "S04bsu034_u:3112": "catvāraḥ tulyapathāḥ /",
  "S04bsu034_u:3113": "catvāro 'nantapathāḥ /",
  "S04bsu034_u:3114": "catvāro 'paryantapathāḥ /",
  "S04bsu034_u:3115": "catvāro 'saṃkhyeyapathāḥ /",
  "S04bsu034_u:3116": "catvāro 'prameyapathāḥ /",
  "S04bsu034_u:3117": "catvāro 'parimāṇapathāḥ /",
  "S04bsu034_u:3118": "(Vaidya 148) catvḥri jñḥnḥni /",
  "S04bsu034_u:3119": "catvḥro jñḥnasaṃcayḥḥ /",
  "S04bsu034_u:3120": "catvḥri jñḥnagotrḥṇi /",
  "S04bsu034_u:3121": "catvḥri pratibhḥnḥni /",
  "S04bsu034_u:3122": "catvḥraḥ pratibhḥnasaṃcayḥḥ /",
  "S04bsu034_u:3123": "catvḥri pratibhḥnagotrḥṇi /",
  "S04bsu034_u:3124": "catvḥraḥ sūtrḥntasaṃcayḥḥ /",
  "S04bsu034_u:3125": "catvḥri pratibhḥnakaraṇḥni /",
  "S04bsu034_u:3126": "catvḥraḥ sūtrḥntanirhḥrḥḥ /",
  "S04bsu034_u:3127": "catvḥri bḥhuśrutyagotrḥṇi /",
  "S04bsu034_u:3128": "catvḥri buddhadhanḥni /",
  "S04bsu034_u:3129": "catasro bodhisattvaśikṣḥḥ /",
  "S04bsu034_u:3130": "catvḥro bodhisattvagocarḥḥ /",
  "S04bsu034_u:3131": "catvḥri bodhisattvakarmḥṇi /",
  "S04bsu034_u:3132": "catvḥri bodhisattvapratibhḥnḥni /",
  "S04bsu034_u:3133": "catasro mḥrgabhḥvanḥḥ /",
  "S04bsu034_u:3134": "catvḥri kleśaprahḥṇḥni /",
  "S04bsu034_u:3135": "catvḥryapḥyajahanḥni /",
  "S04bsu034_u:3136": "catvḥryajñḥnavidhamanḥni /",
  "S04bsu034_u:3137": "catvḥryavidyḥprahḥṇḥni /",
  "S04bsu034_u:3138": "catvḥri duḥkhopaśamanḥni /",
  "S04bsu034_u:3139": "catvḥri daurmanasyaprahḥṇḥni /",
  "S04bsu034_u:3140": "catvḥryupḥyasaṃjananḥni /",
  "S04bsu034_u:3141": "catvḥri dṛṣṭiprahḥṇḥni /",
  "S04bsu034_u:3142": "catvḥryupapannaparijñḥnḥni /",
  "S04bsu034_u:3143": "catvḥryḥtmadṛṣṭiprahḥṇḥni /",
  "S04bsu034_u:3144": "catvḥri sattvadṛṣṭiprahḥṇḥni /",
  "S04bsu034_u:3145": "catvḥri jīvadṛṣṭiprahḥṇḥni /",
  "S04bsu034_u:3146": "catvḥri pudgaladṛṣṭiprahḥṇḥni /",
  "S04bsu034_u:3147": "catvḥri bhavadṛṣṭiprahḥṇḥni /",
  "S04bsu034_u:3148": "catvḥri vastuprahḥṇḥni /",
  "S04bsu034_u:3149": "catvḥryupalambhadṛṣṭiprahḥṇḥni /",
  "S04bsu034_u:3150": "te na sukaraṃ",
  "S04bsu034_u:3151": "paryantasthḥnena nirdeṣṭam //",
  "S04bsu034_u:3152": "catasro dhāraṇyaḥ /",
  "S04bsu034_u:3153": "katamāścatasraḥ?",
  "S04bsu034_u:3154": "yaduta anantaḥ sarvasaṃskāraparibhāṣāvyāhāraḥ /",
  "S04bsu034_u:3155": "tatra yajjñānamiyaṃ prathamā dhāraṇī /",
  "S04bsu034_u:3156": "anantaḥ svaraparibhāṣāvyāhāraḥ /",
  "S04bsu034_u:3157": "tatra yajjñānamiyaṃ dvitīyā dhāraṇī /",
  "S04bsu034_u:3158": "anantaḥ saṃkleśaparibhāṣāvyāhāraḥ /",
  "S04bsu034_u:3159": "tatra yajjñānamiyaṃ tṛtīyā dhāraṇī /",
  "S04bsu034_u:3160": "ananto vyavadānaguṇānuśaṃsāvyāhāraḥ /",
  "S04bsu034_u:3161": "tatra yajjñānamiyaṃ caturthī dhāraṇī /",
  "S04bsu034_u:3162": "imāścatasro dhāraṇyaḥ /",
  "S04bsu034_u:3163": "iti hi yā kumāra dhāraṇī tajjñānam, sa dharmaḥ /",
  "S04bsu034_u:3164": "iti hi dharmajñānena dharmapratisaṃvit //",
  "S04bsu034_u:3165": "dharmajñāne yo 'rthaḥ,",
  "S04bsu034_u:3166": "iyamucyate arthapratisaṃvit /",
  "S04bsu034_u:3167": "dharmajñāne yacchandaḥ,",
  "S04bsu034_u:3168": "iyamucyate niruktipratisaṃvit /",
  "S04bsu034_u:3169": "dharmajñāne yā vyavahāradeśanā ācakṣaṇā prajñapanā prakāśanā prasthāpanā vicaraṇā vibhajanā uttānīkaraṇatā asaktavacanatā anelāmūkavacanatā anavalīnavacanatā,",
  "S04bsu034_u:3170": "iyamucyate pratibhānapratisaṃvit //",
  "S04bsu034_u:3171": "atha khalu bhagavāṃstasyāṃ velāyāmimā gāthā abhāṣata -",
  "S04bsu034_u:3172": "yāttakaṃ jñānu buddhasya rūpaprajñapti tāttikā /",
  "S04bsu034_u:3173": "yāvatī rūpaprajñapti rūpavyāhāra tāttakā // SRS_23.1 //",
  "S04bsu034_u:3174": "yāvanto rūpavyāhārāḥ śīlanāmāni tāttakāḥ /",
  "S04bsu034_u:3175": "yāvanti śīlanāmāni buddhanāmāni tāttakāḥ // SRS_23.2 //",
  "S04bsu034_u:3176": "yāttakā buddhanāmāni sattvanāmāni tāttakāḥ /",
  "S04bsu034_u:3177": "ettakānyekasattvasya ahaṃ nāmāni jānami // SRS_23.3 //",
  "S04bsu034_u:3178": "anantā nāmavyāhārā ye me pūrvaṃ prakāśitāḥ /",
  "S04bsu034_u:3179": "śīlanāmā buddhanāmā sattvanāmā ca te samāḥ // SRS_23.4 //",
  "S04bsu034_u:3180": "yāttakāḥ saṃskṛte doṣā nirvāṇe tāttakā guṇāḥ /",
  "S04bsu034_u:3181": "buddhasya tāttakā varṇā aupamyā me prakāśitāḥ // SRS_23.5 //",
  "S04bsu034_u:3182": "yāttakāḥ sarvasattvānāṃ cittotpādā nidarśitāḥ /",
  "S04bsu034_u:3183": "tāttakā lokanāthasya ekaromāta raśmayaḥ // SRS_23.6 //",
  "S04bsu034_u:3184": "(Vaidya 149)",
  "S04bsu034_u:3185": "nāmāśca adhimuktiśca sarvasattvāna yāttikāḥ /",
  "S04bsu034_u:3186": "tato bhūyo narendrasya svarāṅgavarṇa bhāṣitāḥ // SRS_23.7 //",
  "S04bsu034_u:3187": "ye nāmāḥ sarvasattvānāmekasattvasya darśitāḥ /",
  "S04bsu034_u:3188": "ekasattvasya te nāmāḥ sarvasattvāna darśitāḥ // SRS_23.8 //",
  "S04bsu034_u:3189": "pratisaṃvidānāmottāra ayaṃ buddhena deśitaḥ /",
  "S04bsu034_u:3190": "anantanāmanirdeśā bodhisattvāna kāraṇāt // SRS_23.9 //",
  "S04bsu034_u:3191": "ya icchet kathaṃ bhāṣeyyā sūtrakoṭīranantikāḥ /",
  "S04bsu034_u:3192": "idaṃ sūtraṃ pravartitvā anolīnaḥ prakāśayet // SRS_23.10 //",
  "S04bsu034_u:3193": "asaktaḥ pariṣanmadhye sūtrakoṭīḥ prabhāṣate /",
  "S04bsu034_u:3194": "yathākāśamaparyantamevaṃ dharmaṃ sa bhāṣate // SRS_23.11 //",
  "S04bsu034_u:3195": "emeva bodhisattvānāṃ śuddhasattvāna tāyinām /",
  "S04bsu034_u:3196": "idaṃ sūtraṃ samudgṛhya bhavanti jñānasaṃpadaḥ // SRS_23.12 //",
  "S04bsu034_u:3197": "yathā yathā prakāśenti śraddadhanto imaṃ nayam /",
  "S04bsu034_u:3198": "tathāsya vardhate jñānaṃ himavanteva pādapāḥ // SRS_23.13 //",
  "S04bsu034_u:3199": "iti śrīsamādhirāje tathāgatācintyanirdeśaparivartastrayoviṃśatitamaḥ //",
  "S04bsu034_u:3200": "(Vaidya 150)",
  "S04bsu034_u:3201": "24 Pratisaṃvidavatāraparivartaḥ /",
  "S04bsu034_u:3202": "tatra kumāra kathaṃ bodhisattvo mahāsattvo dharmapratisaṃvidi caran dharmeṣu dharmānupaśyī samudāgacchatyanuttarāyāṃ samyaksaṃbodhau?",
  "S04bsu034_u:3203": "iha kumāra bodhisattvo mahāsattvo dharmeṣu dharmānupaśyī nānyatra rūpeṇa bodhiṃ samanupaśyati /",
  "S04bsu034_u:3204": "nānyatra rūpādvodhāya carati /",
  "S04bsu034_u:3205": "nānyatra rūpeṇa bodhiṃ paryeṣate /",
  "S04bsu034_u:3206": "nānyatra rūpeṇa bodhāya samudāgacchati /",
  "S04bsu034_u:3207": "nānyatra rūpeṇa sattvāni bodhāya samādāpayati /",
  "S04bsu034_u:3208": "nānyatra rūpeṇa tathāgataṃ paśyati /",
  "S04bsu034_u:3209": "rūpasyāvināśasvabhāvaḥ tathāgata iti tathāgataṃ paśyati /",
  "S04bsu034_u:3210": "anyad rūpamanyo rūpasvabhāva iti naivaṃ paśyati /",
  "S04bsu034_u:3211": "anyo rūpasvabhāvo 'nyastathāgata iti naivaṃ paśyati /",
  "S04bsu034_u:3212": "yaśca rūpasvabhāvo yaśca tathāgata ityadvayeyaṃ dharmatā /",
  "S04bsu034_u:3213": "evaṃ paśyan bodhisattvo mahāsattvaścarati dharmapratisaṃvidi /",
  "S04bsu034_u:3214": "evaṃ nānyatra vedanāyā nānyatra saṃjñāyā nānyatra saṃskārebhyo nānyatra vijñānena bodhiṃ samanupaśyati /",
  "S04bsu034_u:3215": "nānyatra vijñānādbodhāya carati /",
  "S04bsu034_u:3216": "nānyatra vijñānena bodhiṃ paryeṣate /",
  "S04bsu034_u:3217": "nānyatra vijñānena bodhāya samudāgacchati /",
  "S04bsu034_u:3218": "nānyatra vijñānena sattvāni bodhāya samādāpayati /",
  "S04bsu034_u:3219": "nānyatra vijñānena tathāgataṃ paśyati /",
  "S04bsu034_u:3220": "vijñānasyāvināśasvabhāvastathāgata iti tathāgataṃ paśyati /",
  "S04bsu034_u:3221": "anyadvijñānamanyo vijñānasvabhāva iti naivaṃ paśyati /",
  "S04bsu034_u:3222": "anyo vijñānasvabhāvo 'nyastathāgata iti naivaṃ paśyati /",
  "S04bsu034_u:3223": "yaśca vijñānasvabhāvo yaśca tathāgata ityadvayeyaṃ dharmatā /",
  "S04bsu034_u:3224": "evaṃ paśyan bodhisattvo mahāsattvaścarati dharmapratisaṃvidi //",
  "S04bsu034_u:3225": "atha khalu bhagavāṃstasyāṃ velāyāmimā gāthā abhāṣata -",
  "S04bsu034_u:3226": "rūpeṇa darśitā bodhī bodhaye rūpa darśitam /",
  "S04bsu034_u:3227": "visabhāgena śabdena uttaro dharma deśitaḥ // SRS_24.1 //",
  "S04bsu034_u:3228": "śabdena uttaraṃ rūpaṃ gambhīraṃ ca svabhāvataḥ /",
  "S04bsu034_u:3229": "samaṃ rūpaṃ ca bodhiśca nānātvaṃ nāsya labhyate // SRS_24.2 //",
  "S04bsu034_u:3230": "yathā nirvāṇa gambhīraṃ śabdenāsaṃprakāśitam /",
  "S04bsu034_u:3231": "labhyate na ca nirvāṇaṃ sa ca śabdo na labhyate // SRS_24.3 //",
  "S04bsu034_u:3232": "śabdaścāpyatha nirvāṇamubhayaṃ tanna labhyate /",
  "S04bsu034_u:3233": "evaṃ śūnyeṣu dharmeṣu nirvāṇaṃ saṃprakāśitam // SRS_24.4 //",
  "S04bsu034_u:3234": "nirvāṇaṃ nirvṛtī vuttā nirvāṇaṃ ca na labhyate /",
  "S04bsu034_u:3235": "apravṛttyaiva dharmāṇāṃ yathā paścāttathā purā // SRS_24.5 //",
  "S04bsu034_u:3236": "sarvadharmāḥ svabhāvena nirvāṇasamasādṛśāḥ /",
  "S04bsu034_u:3237": "jñātā naiṣkramyasārehi ye yuktā buddhaśāsane // SRS_24.6 //",
  "S04bsu034_u:3238": "(Vaidya 151)",
  "S04bsu034_u:3239": "paśyitvā kāyu buddhasya vakṣyante dṛṣṭu nāyakaḥ /",
  "S04bsu034_u:3240": "na cāhaṃ rūpakāyena paśyituṃ śakya kenacit // SRS_24.7 //",
  "S04bsu034_u:3241": "jñātaḥ svabhāvo rūpasya yādṛśaṃ rūpalakṣaṇam /",
  "S04bsu034_u:3242": "rūpasvabhāvamājñāya kāyo mama nideśitaḥ // SRS_24.8 //",
  "S04bsu034_u:3243": "evaṃ pañcāna skandhānāṃ jñānaṃ me dharmalakṣaṇam /",
  "S04bsu034_u:3244": "jñātvā svabhāvaṃ dharmāṇāṃ dharmakāye pratiṣṭhitaḥ // SRS_24.9 //",
  "S04bsu034_u:3245": "deśemi dharma sattvānāṃ dharmakāye 'pyaniḥsṛtaḥ /",
  "S04bsu034_u:3246": "na ca dharmata buddhānāṃ śakyaṃ vācāya bhāṣitum // SRS_24.10 //",
  "S04bsu034_u:3247": "imaṃ nayamajānanto buddhaśabdaṃ śruṇitva te /",
  "S04bsu034_u:3248": "ghoṣamātreṇa vakṣyanti dṛṣṭo me naranāyakaḥ // SRS_24.11 //",
  "S04bsu034_u:3249": "sarvasaṃjñāprahīṇasya bhavasaṃjñā vigacchati /",
  "S04bsu034_u:3250": "na jātu śabdasaṃjñasya bhavate śāstṛdarśanam // SRS_24.12 //",
  "S04bsu034_u:3251": "yaḥ śūnyatāṃ prajānāti īdṛśaṃ rūpalakṣaṇam /",
  "S04bsu034_u:3252": "na cānyā śūnyatā uktā anyā rūpasvabhāvatā /",
  "S04bsu034_u:3253": "yastu rūpaṃ prajānāti sa prajānāti śunyatām // SRS_24.13 //",
  "S04bsu034_u:3254": "yaḥ śūnyatāṃ prajānāti īdṛśaṃ rūpalakṣaṇam /",
  "S04bsu034_u:3255": "na cāsau mārakoṭībhirbhūyaḥ śakya parājitum // SRS_24.14 //",
  "S04bsu034_u:3256": "prajānāti hi yo rūpaṃ sa prajānāti śūnyatām /",
  "S04bsu034_u:3257": "ya śūnyatāṃ prajānāti sa prajānāti nirvṛtim // SRS_24.15 //",
  "S04bsu034_u:3258": "imāṃ gatimajānantaḥ pranaṣṭā aupalambhikāḥ /",
  "S04bsu034_u:3259": "abhāve bhāvasaṃjñeyo bhāve cābhāvasaṃjñinaḥ // SRS_24.16 //",
  "S04bsu034_u:3260": "vañcitā jñātralābhena pranaṣṭā mama śāsanāt /",
  "S04bsu034_u:3261": "phalasaṃjñā avasthāne riktāḥ śrāmaṇakāddhanāt // SRS_24.17 //",
  "S04bsu034_u:3262": "kusīdā hīnavīryāśca śīlaskandhe asaṃsthitāḥ /",
  "S04bsu034_u:3263": "paryupthitāśca vakṣyanti na etad buddhaśāsanam // SRS_24.18 //",
  "S04bsu034_u:3264": "kecidevaṃ pravakṣyanti vayaṃ bodhāya prasthitāḥ /",
  "S04bsu034_u:3265": "adāntā avinītāśca parasparamagauravāḥ // SRS_24.19 //",
  "S04bsu034_u:3266": "śabdakāmā bhaviṣyanti dharme caivānavasthitāḥ /",
  "S04bsu034_u:3267": "evaṃ sā bheṣyate icchā jñātralābhagaveṣaṇe // SRS_24.20 //",
  "S04bsu034_u:3268": "lābhakāmā bhaviṣyanti saṃnipāte hi cintakāḥ /",
  "S04bsu034_u:3269": "madapramādābhibhūtā lābhasatkāra arthikāḥ // SRS_24.21 //",
  "S04bsu034_u:3270": "(Vaidya 152)",
  "S04bsu034_u:3271": "niḥsṛtā lābhasatkāre jñātralābhagaveṣiṇaḥ /",
  "S04bsu034_u:3272": "stūpān vihārān kāhenti kulastrīṣvadhimūrcchitāḥ // SRS_24.22 //",
  "S04bsu034_u:3273": "niḥsṛtāścopalambhasmin kāmatṛṣṇāsu niḥsṛtāḥ /",
  "S04bsu034_u:3274": "gṛhikarma kariṣyanti mārasya viṣaye sthitāḥ // SRS_24.23 //",
  "S04bsu034_u:3275": "gṛhiṇāṃ deśayiṣyanti kāmā agniśikhopamāḥ /",
  "S04bsu034_u:3276": "praviśya ca gṛhāṃsteṣāṃ dūṣayiṣyanti tān kulān // SRS_24.24 //",
  "S04bsu034_u:3277": "gṛhiṇaśca bhaviṣyanti teṣu śāstārasaṃjñinaḥ /",
  "S04bsu034_u:3278": "teṣāṃ ca vipravustānāṃ putradārāṇi dūṣayi // SRS_24.25 //",
  "S04bsu034_u:3279": "ye teṣāmannapānena kariṣyanti anugraham /",
  "S04bsu034_u:3280": "teṣāṃ tatputradāreṣu bhāryāsaṃjñā bhaviṣyati // SRS_24.26 //",
  "S04bsu034_u:3281": "gṛhiṇo na svadāreṣu bhaviṣyantyadhimūrcchitāḥ /",
  "S04bsu034_u:3282": "yathā te pravrajitvā hi paradāreṣu mūrcchitāḥ // SRS_24.27 //",
  "S04bsu034_u:3283": "śikṣāvadātavastrāṇaṃ gṛhīṇaṃ yā mi darśitā /",
  "S04bsu034_u:3284": "sā śikṣā teṣāṃ bhikṣūṇāṃ tasmin kāle na bheṣyati // SRS_24.28 //",
  "S04bsu034_u:3285": "bherīśaṅkhamṛdaṅgehi pūjāṃ kāhenti te mama /",
  "S04bsu034_u:3286": "yā ca sā uttamā pūjā pratipattirna bheṣyati // SRS_24.29 //",
  "S04bsu034_u:3287": "te ātmanā suduḥśīlā dṛṣṭvā śīlapratiṣṭhitān /",
  "S04bsu034_u:3288": "anyonyamevaṃ vakṣyanti ete 'pi yādṛśā vayam // SRS_24.30 //",
  "S04bsu034_u:3289": "śrutvā śīlasya te varṇaṃ duḥśīlāḥ pāpagocarāḥ /",
  "S04bsu034_u:3290": "paryutthitāśca vakṣyanti naivaitadbuddhabhāṣitam // SRS_24.31 //",
  "S04bsu034_u:3291": "na ca hrī bheṣyate teṣāṃ naṣṭaṃ śrāmaṇakaṃ dhanam /",
  "S04bsu034_u:3292": "coditābhūtavācāya buddhabodhiṃ pratikṣiti // SRS_24.32 //",
  "S04bsu034_u:3293": "teṣāṃ vyāpannacittānāmutsṛṣṭvā buddhaśāsanam /",
  "S04bsu034_u:3294": "dharmaṃ pratikṣipitvā ca vāso 'vīcau bhaviṣyati // SRS_24.33 //",
  "S04bsu034_u:3295": "na me śrutaṃ ca dṛṣṭaṃ vā yeṣāmetādṛśī carī /",
  "S04bsu034_u:3296": "te buddhajñānaṃ lapsyante bāladharmapratiṣṭhitāḥ // SRS_24.34 //",
  "S04bsu034_u:3297": "yā teṣāṃ kuhanā tatra śāṭhiyaṃ vākkiyaṃ tadā /",
  "S04bsu034_u:3298": "jānāmi tadahaṃ sarvaṃ jñānaṃ me 'tra pravartate // SRS_24.35 //",
  "S04bsu034_u:3299": "sacet kalpaṃ prabhāṣeyaṃ yatteṣāṃ skhalitaṃ pṛthu /",
  "S04bsu034_u:3300": "bodhisattvapratijñānāṃ kiṃcinmātraṃ prakīrtitam // SRS_24.36 //",
  "S04bsu034_u:3301": "nāsti pāpamakartavyaṃ kumārā teṣa bheṣyati /",
  "S04bsu034_u:3302": "mā tehi saṃstavaṃ sārdhaṃ kuryāstvaṃ kāli paścime // SRS_24.37 //",
  "S04bsu034_u:3303": "(Vaidya 153)",
  "S04bsu034_u:3304": "ālapet saṃlapeyyāsi kuryāsī teṣu gauravam /",
  "S04bsu034_u:3305": "anolīnaḥ satkareyyāsi agrabodhīya kāraṇāt // SRS_24.38 //",
  "S04bsu034_u:3306": "varṣāgraṃ paripṛcchitvā yaste vṛddhataro bhavet /",
  "S04bsu034_u:3307": "kuryā hi gauravaṃ tatra śirasā pādavandanam // SRS_24.39 //",
  "S04bsu034_u:3308": "na teṣāṃ skhalitaṃ paśyedvodhimaṇḍa vipaśyatām /",
  "S04bsu034_u:3309": "pratighātaṃ na janayet maitracittaḥ sadā bhavet // SRS_24.40 //",
  "S04bsu034_u:3310": "yadyeṣāṃ skhalitaṃ paśyeddoṣāṃsteṣāṃ na kīrtayet /",
  "S04bsu034_u:3311": "yādṛśaṃ kāhitī karma lapsyate tādṛśaṃ phalam // SRS_24.41 //",
  "S04bsu034_u:3312": "smitena mukhacandreṇa vṛddheṣu navakeṣu ca /",
  "S04bsu034_u:3313": "pūrvābhāṣī bhavennityaṃ hatamānaśca sūrataḥ // SRS_24.42 //",
  "S04bsu034_u:3314": "cīvaraiḥ piṇḍapātaiśca kuryāsteṣāmanugraham /",
  "S04bsu034_u:3315": "evaṃ cittaṃ pradadhyāstvaṃ sarve bheṣyanti nāyakāḥ // SRS_24.43 //",
  "S04bsu034_u:3316": "adhyeṣyeyuryadi tvāṃ te dharmadānasya kāraṇāt /",
  "S04bsu034_u:3317": "prathamaṃ vācaṃ bhāṣeyyā nāhaṃ vaipulyaśikṣitaḥ // SRS_24.44 //",
  "S04bsu034_u:3318": "evaṃ tvaṃ vāca bhāṣeyyā āyuṣmān vijña paṇḍitaḥ /",
  "S04bsu034_u:3319": "kathaṃ mahātmanāṃ śakyaṃ purato bhāṣituṃ mayā // SRS_24.45 //",
  "S04bsu034_u:3320": "sahasaiṣāṃ na jalpeta tulayitvā ca bhājanam /",
  "S04bsu034_u:3321": "yadi bhājanaṃ vijānīyā anadhīṣṭo 'pi deśayet // SRS_24.46 //",
  "S04bsu034_u:3322": "yadi duḥśīla paśyesi pariṣāyāṃ bahusthitān /",
  "S04bsu034_u:3323": "saṃlekhaṃ mā prabhāṣestvāṃ varṇaṃ dānasya kīrtayeḥ // SRS_24.47 //",
  "S04bsu034_u:3324": "bhaveyuryadi vālpecchāḥ śuddhāḥ śīle pratiṣṭhitāḥ /",
  "S04bsu034_u:3325": "maitraṃ cittaṃ janitvā tvaṃ kuryāḥ saṃlekhikīṃ kathām // SRS_24.48 //",
  "S04bsu034_u:3326": "parīttā yadi pāpecchā śīlavanto bahū bhavet /",
  "S04bsu034_u:3327": "labdhapakṣastadā bhūtvā varṇaṃ śīlasya kīrtayet // SRS_24.49 //",
  "S04bsu034_u:3328": "pūrvaṃ pariṣadaṃ jñātvā yadi śuddhā bhavettadā /",
  "S04bsu034_u:3329": "yāvantaḥ kuśalā dharmāḥ sarvāṃstebhyaḥ prakāśayet // SRS_24.50 //",
  "S04bsu034_u:3330": "dānaṃ śīlaṃ tathā kṣāntiṃ vīryaṃ dhyānaṃ śrutaṃ tathā /",
  "S04bsu034_u:3331": "saṃtuṣṭyalpecchasaṃlekhān varṇayet kīrtayet sadā // SRS_24.51 //",
  "S04bsu034_u:3332": "araṇyavāsaṃ dhyānasukhaṃ gaṇavāsavivarjanam /",
  "S04bsu034_u:3333": "eteṣāṃ varṇa bhāṣeta evaṃ hi dhārayet sukham // SRS_24.52 //",
  "S04bsu034_u:3334": "araṇyavāsa no riñcenna śīlaparamo bhavet /",
  "S04bsu034_u:3335": "pratisaṃlānu seveta na dānaparamo bhavet // SRS_24.53 //",
  "S04bsu034_u:3336": "(Vaidya 154)",
  "S04bsu034_u:3337": "śīlaskandhe sthihitvā ca bāhuśrutyamupārjayet /",
  "S04bsu034_u:3338": "imaṃ samādhimeṣantaḥ pūjayecchāstṛdhātavaḥ // SRS_24.54 //",
  "S04bsu034_u:3339": "chatrairdhvajaiḥ patākābhirgandhamālyavilepanaiḥ /",
  "S04bsu034_u:3340": "kārayet pūja buddhasya samādhiṃ śāntameṣatā // SRS_24.55 //",
  "S04bsu034_u:3341": "rañjanīyehi tūryehi saṃgītiṃ saṃprayojayet /",
  "S04bsu034_u:3342": "pūjayeddhātuṃ buddhasya anolīno atandritaḥ // SRS_24.56 //",
  "S04bsu034_u:3343": "yāvanti gandhamālyāni dhūpanaṃ cūrṇa cailikam /",
  "S04bsu034_u:3344": "sarvaistaiḥ pūjayennāthaṃ buddhajñānasya kāraṇāt // SRS_24.57 //",
  "S04bsu034_u:3345": "yāvatī kācit pūjāsti aprameyā acintiyā /",
  "S04bsu034_u:3346": "kuryāstāḥ sarvabuddhānāṃ samādhiṃ śāntameṣatāḥ // SRS_24.58 //",
  "S04bsu034_u:3347": "pratyaṃśaṃ sarvasattvebhyaḥ samaṃ dadyādaniśritaḥ /",
  "S04bsu034_u:3348": "asaṅgajñānameṣanto buddhajñānamanuttaram // SRS_24.59 //",
  "S04bsu034_u:3349": "mayāpi pūrvabuddhānāṃ kṛtā pūjā acintiyā /",
  "S04bsu034_u:3350": "aniśritena bhūtvainaṃ samādhiṃ śāntameṣatā // SRS_24.60 //",
  "S04bsu034_u:3351": "durlabhotpādu buddhānāṃ durlabho mānuṣo bhavaḥ /",
  "S04bsu034_u:3352": "durlabhā śāsane śraddhā pravrajyā upasaṃpadā // SRS_24.61 //",
  "S04bsu034_u:3353": "yena ārāgitaḥ śāstā cittaṃ bodhāya nāmitam /",
  "S04bsu034_u:3354": "mā cala tvaṃ pratijñāyāstiṣṭha ca pratipattiṣu // SRS_24.62 //",
  "S04bsu034_u:3355": "ya idaṃ dhārayet sūtraṃ kṣayakāle upasthite /",
  "S04bsu034_u:3356": "pratibhānaṃ labhet kṣipraṃ pravṛttaṃ yadi dhārayet // SRS_24.63 //",
  "S04bsu034_u:3357": "ekagāthāṃ pi dhāritvā puṇyaskandho acintiyaḥ /",
  "S04bsu034_u:3358": "kiṃ vā punaḥ sarvasūtraṃ dhārayed yaḥ śrutārthikaḥ // SRS_24.64 //",
  "S04bsu034_u:3359": "sarvasattvān bodhiprāptān pūjayed yo hyatandritaḥ /",
  "S04bsu034_u:3360": "yaḥ kuryād gauraveṇāsau kalpasattvopamān sadā // SRS_24.65 //",
  "S04bsu034_u:3361": "itaḥ samādhito yaśca gāthāmekāṃ pi dhārayet /",
  "S04bsu034_u:3362": "sarvaṃ purimakaṃ puṇyaṃ kalāṃ nopaiti ṣoḍaśīm // SRS_24.66 //",
  "S04bsu034_u:3363": "acintiyānānuśaṃsān buddhajñānena jānami /",
  "S04bsu034_u:3364": "imaṃ samādhiṃ śrutveha yaḥ kāṅkṣāṃ na kariṣyati // SRS_24.67 //",
  "S04bsu034_u:3365": "iti śrīsamādhirāje pratisaṃvidavatāraparivarto nāma caturviṃśatitamaḥ //",
  "S04bsu034_u:3366": "(Vaidya 155)",
  "S04bsu034_u:3367": "25 Anumodanāparivartaḥ /",
  "S04bsu034_u:3368": "tatra bhagavān punareva candraprabhaṃ kumārabhūtamāmantrayate sma - tasmāttarhiṃ kumāra bodhisattvena mahāsattvenopāyakuśalena bhavitavyam /",
  "S04bsu034_u:3369": "kathaṃ ca kumāra bodhisattvo mahāsattva upāyakuśalo bhavati?",
  "S04bsu034_u:3370": "iha kumāra bodhisattvena mahāsattvena sarvasattvānāmantike jñātisaṃjñā utpādayitavyā /",
  "S04bsu034_u:3371": "sarvasattvānāmantike jñāticittamupasthāpya yaḥ sarvasattvānāṃ kuśalamūlapuṇyaskandhastat sarvamanumodayitavyam /",
  "S04bsu034_u:3372": "trirātryāstridivasasya sarvasattvānāṃ kuśalamūlapuṇyaskandhamanumodya sarvajñatārambaṇena cittotpādena teṣāmeva sarvasattvānāṃ niryātayitavyam /",
  "S04bsu034_u:3373": "anena kuśalamūlena bodhisattvo mahāsattvaḥ kṣipramimaṃ samādhiṃ pratilabhate,",
  "S04bsu034_u:3374": "kṣipraṃ cānuttarāṃ samyaksaṃbodhimabhisaṃbudhyate //",
  "S04bsu034_u:3375": "atha khalu bhagavāṃstasyāṃ velāyāmimā gāthā abhāṣata -",
  "S04bsu034_u:3376": "sarve mama jñātaya eti sattvāḥ yasteṣamastī pṛthu puṇyaskandhaḥ /",
  "S04bsu034_u:3377": "rātrestrirevaṃ divasasya ca trīranumodamī emu janitva cittam // SRS_25.1 //",
  "S04bsu034_u:3378": "anumodamī ye suviśuddhaśīlā ye jīvitārthe na karonti pāpam /",
  "S04bsu034_u:3379": "adhimuktisaṃpanna ya bodhisattvā anumodamī teṣa ya kiṃci puṇyam // SRS_25.2 //",
  "S04bsu034_u:3380": "anumodamī yeṣa prasādu buddhe dharme prasādo 'sti tathaiva saṃghe /",
  "S04bsu034_u:3381": "anumodamī ye sugatasya pūjāṃ kurvanti bodhiṃ pratikāṅkṣamāṇāḥ // SRS_25.3 //",
  "S04bsu034_u:3382": "anumodamī yeṣa na ātmadṛṣṭirna bhāvadṛṣṭirna ca jīvadṛṣṭiḥ /",
  "S04bsu034_u:3383": "(Vaidya 156)",
  "S04bsu034_u:3384": "anumodamī yeṣa na pāpadṛṣṭirye śūnyatāṃ dṛṣṭva janenti tuṣṭim // SRS_25.4 //",
  "S04bsu034_u:3385": "anumodamī ye sugatasya śāsane labhanti pravrajyopasaṃpadaṃ ca /",
  "S04bsu034_u:3386": "alpeccha saṃtuṣṭa vane vasanti praśāntacāritra ye dhyānagocarāḥ // SRS_25.5 //",
  "S04bsu034_u:3387": "anumodamī ekaka ye 'dvitīyā vane vasantī sada khaḍgabhūtāḥ /",
  "S04bsu034_u:3388": "ājīvaśuddhāḥ sada alpakṛtyā ye jñātrahetorna na karenti kūhanām // SRS_25.6 //",
  "S04bsu034_u:3389": "anumodamī yeṣa na saṃstavo 'sti na cāpi īrṣyā na kuleṣu tṛṣṇā /",
  "S04bsu034_u:3390": "uttrasti traidhātuki nityakālam anopaliptā vicaranti loke // SRS_25.7 //",
  "S04bsu034_u:3391": "anumodamī yeṣa prapañcu nāsti nirviṇṇa sarvāsu bhavopapattiṣu /",
  "S04bsu034_u:3392": "avigṛhītā upaśāntacittā na durlabhasteṣa samādhireṣaḥ // SRS_25.8 //",
  "S04bsu034_u:3393": "anumodamī ye gaṇadoṣa dṛṣṭvā sarvān vivādān parivarjayitvā /",
  "S04bsu034_u:3394": "sevantyaraṇyaṃ vanamūlamāśritā vimuktisārāḥ sugatasya putrāḥ // SRS_25.9 //",
  "S04bsu034_u:3395": "anumodamī ye viharantyaraṇye nātmānamutkarṣi parānna paṃsaye /",
  "S04bsu034_u:3396": "anumodamī yeṣa pramādu nāsti ye apramattā ima buddhaśāsane // SRS_25.10 //",
  "S04bsu034_u:3397": "yāvanta dharmāḥ pṛthu bodhipākṣikāḥ sarveṣa mūlaṃ hyayamapramādaḥ /",
  "S04bsu034_u:3398": "ye buddhaputrāḥ sada apramattā na durlabhasteṣa ayaṃ samādhiḥ // SRS_25.11 //",
  "S04bsu034_u:3399": "nidhānalābhaḥ sugatāna śāsanaṃ pravrajyalābho dvitīyaṃ nidhānam /",
  "S04bsu034_u:3400": "(Vaidya 157)",
  "S04bsu034_u:3401": "śraddhāya lābhastṛtīyaṃ nidhānamayaṃ samādhiścaturthaṃ nidhānam // SRS_25.12 //",
  "S04bsu034_u:3402": "śratvā imaṃ śūnyata buddhagocaraṃ tasyāpratikṣepu nidhānalambhaḥ /",
  "S04bsu034_u:3403": "anantu pratibhānu nidhānalambho yā dhāraṇī tat paramaṃ nidhānam // SRS_25.13 //",
  "S04bsu034_u:3404": "yāvanti dharmāḥ kuśalāḥ prakīrtitāḥ śīlaṃ śrutaṃ tyāgu tathaiva kṣāntiḥ /",
  "S04bsu034_u:3405": "sarveṣa mūlaṃ hyayamapramādo nidhānalambhaḥ sugatena deśitaḥ // SRS_25.14 //",
  "S04bsu034_u:3406": "ye apramattā iha buddhaśāsane samyak ca yeṣāṃ praṇidhānamasti /",
  "S04bsu034_u:3407": "na durlabhasteṣa ayaṃ samādhirāsannabhūtā iha buddhaśāsane // SRS_25.15 //",
  "S04bsu034_u:3408": "iti śrīsamādhirāje anumodanāparivarto nāma pañcaviṃśatitamaḥ //",
  "S04bsu034_u:3409": "(Vaidya 158)",
  "S04bsu034_u:3410": "26 Dānānuśaṃsāparivartaḥ /",
  "S04bsu034_u:3411": "tasmāttarhi kumāra apramatto bhaviṣyāmītyevaṃ tvayā kumāra śikṣitavyam,",
  "S04bsu034_u:3412": "apramattasya hi kumāra bodhisattvasya mahāsattvasya na durlabhā bhavatyanuttarā samyaksaṃbodhiḥ,",
  "S04bsu034_u:3413": "kimaṅga punarayaṃ samādhiḥ /",
  "S04bsu034_u:3414": "kathaṃ ca kumāra bodhisattvo mahāsattvaḥ apramatto bhavati?",
  "S04bsu034_u:3415": "iha kumāra bodhisattvo mahāsattvaḥ pariśuddhaśīlo bhavati /",
  "S04bsu034_u:3416": "iha kumāra pariśuddhaśīlo bodhisattvaḥ apramatto bhavati /",
  "S04bsu034_u:3417": "iha kumāra bodhisattvo mahāsattvaḥ pariśuddhaśīlo bhavati /",
  "S04bsu034_u:3418": "iha kumāra pariśuddhaśīlo bodhisattvo mahāsattvaḥ avirahito bhavati sarvajñatācittena ṣaṭsu pāramitāsu /",
  "S04bsu034_u:3419": "tasyeme ānuśaṃsā bhavanti /",
  "S04bsu034_u:3420": "tān śṛṇu, sādhu ca suṣṭhu ca manasikuru /",
  "S04bsu034_u:3421": "bhāṣiṣye 'haṃ te /",
  "S04bsu034_u:3422": "deśeme kumāra anuśaṃsā dānādhimuktasya bodhisattvasya mahāsattvasya /",
  "S04bsu034_u:3423": "katame daśa?",
  "S04bsu034_u:3424": "yaduta mātsaryakleśo 'sya nigṛhīto bhavati /",
  "S04bsu034_u:3425": "tyāgānubṛṃhitaṃ cāsya cittaṃ sadā bhavati /",
  "S04bsu034_u:3426": "bahujanasādhāraṇebhyaśca bhogebhyaḥ sāramādadāti /",
  "S04bsu034_u:3427": "mahābhogeṣu ca kuleṣūpapadyate /",
  "S04bsu034_u:3428": "jātamātrasya cāsya tyāgacittamāmukhībhavati /",
  "S04bsu034_u:3429": "priyaśca bhavati catasṛṇāṃ parṣadāmū /",
  "S04bsu034_u:3430": "viśāradaścāsaṃkucitaḥ parṣadamavagāhate /",
  "S04bsu034_u:3431": "digvidikṣu cāsyodāro varṇakīrtiśabdaśloko loke 'bhyudgacchati /",
  "S04bsu034_u:3432": "mṛdutaruṇahastapādaśca bhavati samacaraṇatalapratiṣṭhitaḥ /",
  "S04bsu034_u:3433": "avirahitaśca bhavati kalyāṇamitrairyāvadbodhimaṇḍaniṣadanāt /",
  "S04bsu034_u:3434": "ime kumāra daśānuśaṃsā dānādhimuktasya bodhisattvasya mahāsattvasya //",
  "S04bsu034_u:3435": "tatredamucyate -",
  "S04bsu034_u:3436": "nigṛhītaṃ si mātsaryaṃ tyāgacittaṃ ca bṛṃhitam /",
  "S04bsu034_u:3437": "ādattasāro bhavati samṛddhe jāyate kule // SRS_26.1 //",
  "S04bsu034_u:3438": "jātamātrasya cittaṃ si tyāga eva pravartate /",
  "S04bsu034_u:3439": "priyo bhavati sattvānāṃ gṛhapravrajitāna ca // SRS_26.2 //",
  "S04bsu034_u:3440": "viśāradaśca parṣatsu ama rūpa saṃkramet /",
  "S04bsu034_u:3441": "bhavatyudāraśabdo 'sya grāmeṣu nagareṣu ca // SRS_26.3 //",
  "S04bsu034_u:3442": "mṛdū hastau ca pādau ca bhaviṣyanti na durlabhāḥ /",
  "S04bsu034_u:3443": "kalyāṇamitrāṃllabhate buddhāṃśca śrāvakānapi // SRS_26.4 //",
  "S04bsu034_u:3444": "mātsaryacittaṃ si na jātu bhoti tyāgeṣu citta ramate 'sya nityam /",
  "S04bsu034_u:3445": "priyaśca bhoti bahusattvakoṭināṃ amatsarisyā imi ānuśaṃsāḥ // SRS_26.5 //",
  "S04bsu034_u:3446": "(Vaidya 159)",
  "S04bsu034_u:3447": "mahādhane cāpi kule sa jāyate jātasya tyāge ramate mano 'sya /",
  "S04bsu034_u:3448": "ādattasāraśca karoti kālamamatsarisyā imi ānuśaṃsāḥ // SRS_26.6 //",
  "S04bsu034_u:3449": "viśāradaśco pariṣāṃ vigāhate udāraśabdo 'sya diśāsu yāti /",
  "S04bsu034_u:3450": "mṛdu hastapādo 'sya sadaiva jāyate amatsarisyā imi ānuśaṃsāḥ // SRS_26.7 //",
  "S04bsu034_u:3451": "kalyāṇamitrāsya na bhonti durlabhā buddhāṃśca yo paśyati śrāvakāṃśca /",
  "S04bsu034_u:3452": "dṛṣṭvā ca tān pūjayate prasanno amatsarisyā imi ānuśaṃsāḥ // SRS_26.8 //",
  "S04bsu034_u:3453": "iti śrīsamādhirāje dānānuśaṃsāparivarto nāma ṣaḍaviṃśatitamaḥ //",
  "S04bsu034_u:3454": "(Vaidya 160)",
  "S04bsu034_u:3455": "27 Śīlanirdeśaparivartaḥ /",
  "S04bsu034_u:3456": "daśeme kumāra anuśaṃsāḥ pariśuddhaśīlasya bodhisattvasya mahāsattvasya /",
  "S04bsu034_u:3457": "katame daśa?",
  "S04bsu034_u:3458": "yaduta jñānaṃ ca pariśodhayati paripūrayati /",
  "S04bsu034_u:3459": "buddhānāṃ bhagavatāmanuśikṣate /",
  "S04bsu034_u:3460": "agarhito bhavati paṇḍitānām /",
  "S04bsu034_u:3461": "pratijñāto na calati /",
  "S04bsu034_u:3462": "pratipattau tiṣṭhati /",
  "S04bsu034_u:3463": "saṃsārāt palāyate /",
  "S04bsu034_u:3464": "nirvāṇamarpayati /",
  "S04bsu034_u:3465": "niṣparyutthāno viharati /",
  "S04bsu034_u:3466": "samādhiṃ pratilabhate /",
  "S04bsu034_u:3467": "adaridraśca bhavati /",
  "S04bsu034_u:3468": "ime kumāra daśānuśaṃsāḥ pariśuddhaśīlasya bodhisattvasya mahāsattvasya //",
  "S04bsu034_u:3469": "tatredamucyate -",
  "S04bsu034_u:3470": "jñānaṃ ca paripūreti buddhānāmanuśikṣate /",
  "S04bsu034_u:3471": "agarhitaḥ paṇḍitānāṃ bhoti nityaṃ viśāradaḥ // SRS_27.1 //",
  "S04bsu034_u:3472": "pratijñāto na calati pratipattau ca tiṣṭhati /",
  "S04bsu034_u:3473": "arpeti yena nirvāṇaṃ saṃsārātaḥ palāyate // SRS_27.2 //",
  "S04bsu034_u:3474": "niṣparyutthito viharati samādhiṃ labhate laghu /",
  "S04bsu034_u:3475": "adaridraśca bhavati śīlaskandhe pratiṣṭhitaḥ // SRS_27.3 //",
  "S04bsu034_u:3476": "jñānaṃ ca tasyo paripūrṇu bhoti anuśikṣate cāti tathāgatānām /",
  "S04bsu034_u:3477": "na cāsya nindāṃ prakaronti paṇḍitāḥ tathā hi tasyo pariśuddha śīlam // SRS_27.4 //",
  "S04bsu034_u:3478": "pratijñāto 'sau na calāti paṇḍitaḥ tathā hi śūraḥ pratipattiye sthitaḥ /",
  "S04bsu034_u:3479": "dṛṣṭvā ca saṃsāramanekadoṣaṃ palāyate nirvṛti yena yāti // SRS_27.5 //",
  "S04bsu034_u:3480": "paryutthitaṃ cittu na bhoti tasya tathā hyasau śīlabale pratiṣṭhitaḥ /",
  "S04bsu034_u:3481": "kṣipraṃ samādhiṃ labhate niraṅgaṇaṃ pariśuddhaśīlasyimi ānuśaṃsāḥ // SRS_27.6 //",
  "S04bsu034_u:3482": "iti śrīsamādhirāje śīlanirdeśaparivarto nāma saptaviṃśatimaḥ //",
  "S04bsu034_u:3483": "(Vaidya 161)",
  "S04bsu034_u:3484": "28 Daśānuśaṃsāparivartaḥ /",
  "S04bsu034_u:3485": "daśeme kumāra ānuśaṃsāḥ kṣāntipratiṣṭhitasya maitrīvihāriṇo bodhisattvasya mahāsattvasya /",
  "S04bsu034_u:3486": "katame daśa?",
  "S04bsu034_u:3487": "agninā na dahyate /",
  "S04bsu034_u:3488": "śastreṇa na hanyate /",
  "S04bsu034_u:3489": "viṣamasya na kramate /",
  "S04bsu034_u:3490": "udakena na mriyate /",
  "S04bsu034_u:3491": "devatāścainaṃ rakṣanti /",
  "S04bsu034_u:3492": "lakṣaṇālaṃkṛtaṃ ca kāyaṃ pratilabhate /",
  "S04bsu034_u:3493": "sarvadurgatidvārāṇi cāsya pithitāni bhavanti /",
  "S04bsu034_u:3494": "brahmaloke cāsyopapattirbhavati /",
  "S04bsu034_u:3495": "sukhena cāsya rātriṃdivāni vrajanti /",
  "S04bsu034_u:3496": "prītisukhaṃ cāsya kāyaṃ na vijahāti /",
  "S04bsu034_u:3497": "ime kumāra daśānuśaṃsāḥ kṣāntipratiṣṭhitasya maitrīvihāriṇo bodhisattvasya mahāsattvasya //",
  "S04bsu034_u:3498": "tatredamucyate -",
  "S04bsu034_u:3499": "agninā dahyate nāsau śastreṇa na ca hanyate /",
  "S04bsu034_u:3500": "viṣaṃ na kramate kāye udake mriyate na saḥ // SRS_28.1 //",
  "S04bsu034_u:3501": "rakṣanti devatāścainaṃ dvātriṃśad bhonti lakṣaṇāḥ /",
  "S04bsu034_u:3502": "durgatiḥ pithitā cāsya kṣāntiye anuśaṃsime // SRS_28.2 //",
  "S04bsu034_u:3503": "brahmatvaṃ atha śakratvaṃ bhoti cāsya na durlabham /",
  "S04bsu034_u:3504": "sukhaṃ viharate nityaṃ priti bhonti acintiyā // SRS_28.3 //",
  "S04bsu034_u:3505": "no agniśastreṇa sa jātu hanyate viṣeṇa vā vārigato na mriyate /",
  "S04bsu034_u:3506": "rakṣanti devāstatha nāga yakṣā maitrīvihāriṣyimi ānuśaṃsāḥ // SRS_28.4 //",
  "S04bsu034_u:3507": "dvātriṃśa kāye 'sya bhavanti lakṣaṇā no cāsya bhūyo vinipātu bhoti /",
  "S04bsu034_u:3508": "cyutaśca sa brahmapuropapadyate kṣāntisthitasyo imi ānuśaṃsāḥ // SRS_28.5 //",
  "S04bsu034_u:3509": "sukhena rātriṃdiva tasya yānti prītisphuṭaḥ kāyu tadāsya bhoti /",
  "S04bsu034_u:3510": "sa kṣāntisauratyabale pratiṣṭhitaḥ prasannacittaḥ sada bhoti paṇḍitaḥ // SRS_28.6 //",
  "S04bsu034_u:3511": "daśeme kumāra ānuśaṃsā ārabdhavīryasya bodhisattvasya mahāsattvasya /",
  "S04bsu034_u:3512": "katame daśa?",
  "S04bsu034_u:3513": "yaduta durāsadaśca bhavati /",
  "S04bsu034_u:3514": "buddhaparigrahaṃ ca pratilabhate /",
  "S04bsu034_u:3515": "devatāparigṛhītaśca bhavati /",
  "S04bsu034_u:3516": "śrutvā cāsya dharmā na parihīyante /",
  "S04bsu034_u:3517": "aśratapūrvāṃśca dharmān pratilabhate /",
  "S04bsu034_u:3518": "samādhigotraṃ ca pratilabhate /",
  "S04bsu034_u:3519": "alpābādhaśca bhavati /",
  "S04bsu034_u:3520": "āhāraścāsya samyak pariṇāmayati /",
  "S04bsu034_u:3521": "padmopamaśca bhavati na musalopamaḥ /",
  "S04bsu034_u:3522": "ibhe kumāra daśānuśaṃsā ārabdhavīryasya bodhisattvasya mahāsattvasya //",
  "S04bsu034_u:3523": "(Vaidya 162)",
  "S04bsu034_u:3524": "tatredamucyate -",
  "S04bsu034_u:3525": "durāsadaḥ sadā bhoti paridāho na vidyate /",
  "S04bsu034_u:3526": "rakṣanti devatāścainaṃ kṣipraṃ buddhān sa paśyati // SRS_28.7 //",
  "S04bsu034_u:3527": "śrutaṃ na hīyate tasya aśrataṃ bhoti āmukham /",
  "S04bsu034_u:3528": "praṇidhiṃ paripūreti vīryavante ime guṇāḥ // SRS_28.8 //",
  "S04bsu034_u:3529": "samādhigotraṃ labhate vyādhiścāsya na jāyate /",
  "S04bsu034_u:3530": "sukhaṃ cāsyānnapānāni pacyante na viṣīdati // SRS_28.9 //",
  "S04bsu034_u:3531": "utpalaṃ varimadhye va so 'nupūrveṇa vardhate /",
  "S04bsu034_u:3532": "evaṃ śuklehi dharmehi bodhisattvo vivardhate // SRS_28.10 //",
  "S04bsu034_u:3533": "avandhyāścāsya gacchanti rātrayo divasāni ca /",
  "S04bsu034_u:3534": "bhaviṣyati mṛtyukāle phalametasya cedṛśam // SRS_28.11 //",
  "S04bsu034_u:3535": "ārabdhavīryeṇa tathāgatena kalpairanaikaiḥ samudāgatena /",
  "S04bsu034_u:3536": "ye bodhisattvā viriyeṇupetāsteṣānuśaṃsā imi saṃprakāśitāḥ // SRS_28.12 //",
  "S04bsu034_u:3537": "ārabdhavīryo bhavatī durāsadaḥ parigṛhīto bhavatī jinehi /",
  "S04bsu034_u:3538": "devā pi tasya spṛha saṃjanenti nacireṇa so lapsyati buddhabodhim // SRS_28.13 //",
  "S04bsu034_u:3539": "śrataṃ ca tasyo na kadāci hīyate anye pṛthū cāpi labhanti dharmāḥ /",
  "S04bsu034_u:3540": "pratibhānu tasyo adhimātru vardhate ārabdhavīryasya ime 'nuśaṃsāḥ // SRS_28.14 //",
  "S04bsu034_u:3541": "samādhigotraṃ ca laghuṃ dhigacchati ābādhu tasyo na kadāci bhoti /",
  "S04bsu034_u:3542": "yathaiva so bhojanu tatra bhuñjate sukhena tasyo pariṇāmu gacchati // SRS_28.15 //",
  "S04bsu034_u:3543": "rātriṃdivaṃ bhavati śuklapakṣo ārabdhavīryasya atandritasya /",
  "S04bsu034_u:3544": "bodhī pi tasyo nacireṇa bheṣyate tathā hyasau vīryabalairupetaḥ // SRS_28.16 //",
  "S04bsu034_u:3545": "(Vaidya 163)",
  "S04bsu034_u:3546": "daśeme kumāra ānuśaṃsā dhyānādhimuktasya bodhisattvasya mahāsattvasya /",
  "S04bsu034_u:3547": "katame daśa?",
  "S04bsu034_u:3548": "yaduta ācāre tiṣṭhati /",
  "S04bsu034_u:3549": "gocare carati /",
  "S04bsu034_u:3550": "niṣparidāho viharati /",
  "S04bsu034_u:3551": "guptendriyo bhavati /",
  "S04bsu034_u:3552": "prītimanubhavati /",
  "S04bsu034_u:3553": "viviktaḥ kāmaiḥ /",
  "S04bsu034_u:3554": "atṛpto dhyānaiḥ /",
  "S04bsu034_u:3555": "mukto māraviṣayāt /",
  "S04bsu034_u:3556": "pratiṣṭhito buddhaviṣaye /",
  "S04bsu034_u:3557": "vimuktiṃ paripācayati /",
  "S04bsu034_u:3558": "ime kumāra daśānuśaṃsā dhyānādhimuktasya bodhisattvasya mahāsattvasya //",
  "S04bsu034_u:3559": "tatredamucyate -",
  "S04bsu034_u:3560": "nāsau bhoti anācāro ācāre saṃpratiṣṭhitaḥ /",
  "S04bsu034_u:3561": "gocare carate yogī varjeti ca agocaram // SRS_28.17 //",
  "S04bsu034_u:3562": "niṣparidāhyavihārī guptendriya susaṃvṛtaḥ /",
  "S04bsu034_u:3563": "anubhavati saṃprītiṃ dhyānadhyāyisya gocaraḥ // SRS_28.18 //",
  "S04bsu034_u:3564": "viraktaḥ kāmatṛṣṇāyā dhyānasaukhyaṃ niṣevate /",
  "S04bsu034_u:3565": "mukto 'sau māraviṣayād buddhagocari saṃsthitaḥ // SRS_28.19 //",
  "S04bsu034_u:3566": "yogino hi viśeṣo 'yaṃ yadeko ramate vane /",
  "S04bsu034_u:3567": "vimuktiṃ paripāceti taṃ bhoti daśamaṃ padam // SRS_28.20 //",
  "S04bsu034_u:3568": "ācāri so tiṣṭhati bodhisattvaḥ sarvānanācāru vivarjayitvā /",
  "S04bsu034_u:3569": "agocaraṃ varjiya gocare sthitaḥ samādhiyukte imi ānuśaṃsāḥ // SRS_28.21 //",
  "S04bsu034_u:3570": "paridāhu tasyo na kadāci bhoti āryaṃ spṛśitveha sukhaṃ nirāmiṣam /",
  "S04bsu034_u:3571": "kāyena cittena ca bhoti śītalaḥ samādhiyukte imi ānuśaṃsāḥ // SRS_28.22 //",
  "S04bsu034_u:3572": "viharatyaraṇyāyataneṣu gupto vikṣepu tasyo na kadāci bhoti /",
  "S04bsu034_u:3573": "prītiṃ ca tasmillaṃbhate nirāmiṣaṃ tathā hi kāyena viviktu bhoti // SRS_28.23 //",
  "S04bsu034_u:3574": "alipta kāmehi asaṃkiliṣṭo tathā hi māraviṣayāttu muktaḥ /",
  "S04bsu034_u:3575": "tathāgatānāṃ viṣaye pratiṣṭhito vimukti tasyo paripāku gacchati // SRS_28.24 //",
  "S04bsu034_u:3576": "daśeme kumāra ānuśaṃsāḥ prajñācaritasya bodhisattvasya mahāsattvasya /",
  "S04bsu034_u:3577": "katame daśa?",
  "S04bsu034_u:3578": "yaduta sarvasvaparityāgo bhavati na ca dānena śuddhiṃ manyate /",
  "S04bsu034_u:3579": "akhaṇḍaśīlaśca bhavati na ca śīlamāśritaḥ /",
  "S04bsu034_u:3580": "(Vaidya 164) kṣāntibalasupratiṣṭhitaśca bhavati na ca sattvasaṃjñāsaṃpratiṣṭhitaḥ /",
  "S04bsu034_u:3581": "ārabdhavīryaśca bhavati kāyacittaviviktaḥ /",
  "S04bsu034_u:3582": "dhyānadhyāyī ca bhavati apratiṣṭhitadhyāyī /",
  "S04bsu034_u:3583": "durdharṣaśca bhavati māraiḥ,",
  "S04bsu034_u:3584": "aprakampyaśca bhavati sarvaparapravādibhiḥ /",
  "S04bsu034_u:3585": "lavdhālokaśca bhavati sarvasaṃskāragatyām /",
  "S04bsu034_u:3586": "adhimātrā cāsya sarvasattveṣu mahākaruṇā samatikrāmati /",
  "S04bsu034_u:3587": "na ca śrāvakapratyekabhūmeḥ spṛhayati /",
  "S04bsu034_u:3588": "buddhadhyānasamādhisamāpattīravatarati /",
  "S04bsu034_u:3589": "ime kumāra daśānuśaṃsāḥ prajñācaritasya bodhisattvasya mahāsattvasya //",
  "S04bsu034_u:3590": "tatredamucyate -",
  "S04bsu034_u:3591": "sarvasvaṃ tyajate dhīraḥ śuddhiṃ tena na manyate /",
  "S04bsu034_u:3592": "akhaṇḍaṃ rakṣate śīlaṃ niśrayo 'sya na vidyate // SRS_28.25 //",
  "S04bsu034_u:3593": "kṣāntiṃ bhāveti sa prājñaḥ sattvasaṃjñā vivartitā /",
  "S04bsu034_u:3594": "ārabdhavīryo bhavati kāyacittaviviktataḥ // SRS_28.26 //",
  "S04bsu034_u:3595": "dhyānadhyāyī ca so bhoti apratiṣṭho aniśritaḥ /",
  "S04bsu034_u:3596": "durdharṣo bhoti mārehi prajñāvanta ime guṇāḥ // SRS_28.27 //",
  "S04bsu034_u:3597": "akampiyo ca so bhoti sarvaiḥ parapravādibhiḥ /",
  "S04bsu034_u:3598": "labdhālokaśca saṃsāre prajñāyā īdṛśā guṇāḥ // SRS_28.28 //",
  "S04bsu034_u:3599": "mahākṛpāṃ sa labhate sarvasattvāna antike /",
  "S04bsu034_u:3600": "śrāvakapratyekajñāne na spṛheti kadācana // SRS_28.29 //",
  "S04bsu034_u:3601": "sarvasvatyāgena na śuddhi manyate akhaṇḍaśīlo na ca śīlaniśritaḥ /",
  "S04bsu034_u:3602": "bhāveti kṣāntī na ca sattvasaṃjñā /",
  "S04bsu034_u:3603": "prajñādhimukte imi ānuśaṃsāḥ // SRS_28.30 //",
  "S04bsu034_u:3604": "ārabdhavīryo bhavatī vimukto aniśrito dhyāyati apratiṣṭhitaḥ /",
  "S04bsu034_u:3605": "durdharṣu māreṇa sa bhoti paṇḍito prajñādhimukte imi ānuśaṃsāḥ // SRS_28.31 //",
  "S04bsu034_u:3606": "akampiyo bhoti parapravādibhiḥ sa labdhagādho bhavatīha saṃskṛte /",
  "S04bsu034_u:3607": "adhimātra sattveṣu kṛpāṃ janeti prajñādhimukte imi ānuśaṃsāḥ // SRS_28.32 //",
  "S04bsu034_u:3608": "pratyekabuddheṣu ca śrāvakeṣu co na tasya jātu spṛha teṣu jāyate /",
  "S04bsu034_u:3609": "(Vaidya 165)",
  "S04bsu034_u:3610": "tathā hyasau buddhaguṇāḥ pratiṣṭhitāḥ prajñādhimukte imi ānuśaṃsāḥ // SRS_28.33 //",
  "S04bsu034_u:3611": "daśeme kumāra ānuśaṃsā bahuśrutasya bodhisattvasya mahāsattvasya /",
  "S04bsu034_u:3612": "katame daśa?",
  "S04bsu034_u:3613": "yaduta saṃkleśaṃ na karoti /",
  "S04bsu034_u:3614": "vyāpādaṃ na janayati /",
  "S04bsu034_u:3615": "kāṅkṣāṃ vivṛṇoti /",
  "S04bsu034_u:3616": "dṛṣṭimṛjvīkaroti /",
  "S04bsu034_u:3617": "utpathaṃ ca varjayati /",
  "S04bsu034_u:3618": "mārge pratiṣṭhate /",
  "S04bsu034_u:3619": "amṛtadvāre tiṣṭhati /",
  "S04bsu034_u:3620": "āsannasthāyī bhavati bodhaye /",
  "S04bsu034_u:3621": "ālokabhūto bhavati sattvānām /",
  "S04bsu034_u:3622": "durgatibhyo na bibheti /",
  "S04bsu034_u:3623": "ime kumāra daśānuśaṃsā bahuśrutasya bodhisattvasya mahāsattvasya //",
  "S04bsu034_u:3624": "tatredamucyate -",
  "S04bsu034_u:3625": "anuśaṃsā daśaivaite bāhuśratye prakāśitāḥ /",
  "S04bsu034_u:3626": "tathāgatena buddhena yathābhūtaṃ prajānatā // SRS_28.34 //",
  "S04bsu034_u:3627": "saṃkleśaṃ vyavadānaṃ ca ubhau pakṣau sa jānati /",
  "S04bsu034_u:3628": "saṃkleśaṃ pariavarjitvā vyodāne mārgi tiṣṭhati // SRS_28.35 //",
  "S04bsu034_u:3629": "kāṅkṣāṃ vivarati jñānī dṛṣṭīmṛjvīkaroti ca /",
  "S04bsu034_u:3630": "mārga utpatha varjeti ṛjuke mārgi tiṣṭhati // SRS_28.36 //",
  "S04bsu034_u:3631": "tiṣṭhate cāmṛtadvāre āsanno bhoti bodhaye /",
  "S04bsu034_u:3632": "ālokabhūtaḥ sattvānāṃ durgatibhyo na bhīyati // SRS_28.37 //",
  "S04bsu034_u:3633": "jānāti dharmaṃ pṛthu sāṃkileśikaṃ vyavadānapakṣaṃ pi tathaiva jānati /",
  "S04bsu034_u:3634": "sa saṃkileśaṃ parivarjayitvā vyodāni saṃśikṣati dharmi uttame // SRS_28.38 //",
  "S04bsu034_u:3635": "kāṅkṣāṃ ca so vivarati sarvaprāṇināṃ dṛṣṭī ca tasyo bhavati sadojjvakā /",
  "S04bsu034_u:3636": "sa utpathaṃ mārgu vivarjayitvā saṃtiṣṭhate ṛjuki pathe sadā śive // SRS_28.39 //",
  "S04bsu034_u:3637": "amṛtasya dvāre bhavatī sadā sthito āsanna bhotī vipulāya bodhaye /",
  "S04bsu034_u:3638": "ālokabhūtaḥ pṛthu sarvaprāṇināṃ na cāpyasau bhāyati durgatibhyaḥ // SRS_28.40 //",
  "S04bsu034_u:3639": "daśeme kumāra ānuśaṃsā dharmadānagurukasya bodhisattvasya mahāsattvasya parebhyo dharmadānaṃ dadataḥ /",
  "S04bsu034_u:3640": "katame daśa?",
  "S04bsu034_u:3641": "yaduta akriyāṃ vivarjayati //",
  "S04bsu034_u:3642": "kriyāmavatarati /",
  "S04bsu034_u:3643": "satpuruṣadharme pratiṣṭhate /",
  "S04bsu034_u:3644": "buddhakṣetraṃ pariśodhayati /",
  "S04bsu034_u:3645": "bodhimaṇḍamarpayati /",
  "S04bsu034_u:3646": "vastuṃ parityajati /",
  "S04bsu034_u:3647": "kleśānnigṛhvāti /",
  "S04bsu034_u:3648": "sarvasattvebhyaḥ pratyaṃśaṃ (Vaidya 166) dadāti /",
  "S04bsu034_u:3649": "tadārambaṇāṃ ca maitrīṃ bhāvayati /",
  "S04bsu034_u:3650": "dṛṣṭadhārmikaṃ ca sukhaṃ pratilabhate /",
  "S04bsu034_u:3651": "ime kumāra daśānuśaṃsā dharmadānagurukasya bodhisattvasya mahāsattvasya parebhyo dharmadānaṃ dadataḥ //",
  "S04bsu034_u:3652": "tatredamucyate -",
  "S04bsu034_u:3653": "yo hi dānaṃ dādātyagraṃ dharmadānamamatsarī /",
  "S04bsu034_u:3654": "daśa tasyānuśaṃsā vai lokanāthena bhāṣitāḥ // SRS_28.41 //",
  "S04bsu034_u:3655": "akriyāṃ sarvi varjeti kriyāmotarate viduḥ /",
  "S04bsu034_u:3656": "satpuruṣa dharmapratipannastyāgacittaṃ niṣevate // SRS_28.42 //",
  "S04bsu034_u:3657": "buddhakṣetraṃ ca śodheti kṣetraṃ bhoti syanuttaram /",
  "S04bsu034_u:3658": "bodhimaṇḍaṃ samārūḍho dharmadānasyidaṃ phalam // SRS_28.43 //",
  "S04bsu034_u:3659": "tyajate sarvavastūni śikṣate dharmarājinaḥ /",
  "S04bsu034_u:3660": "kileśā nigṛhītāsya bodhistasya na durlabhā // SRS_28.44 //",
  "S04bsu034_u:3661": "sarvasattvāna pratyaṃśaṃ maitracittaḥ prayacchati /",
  "S04bsu034_u:3662": "anīrṣukaśca so bhoti saukhyaṃ bhoti syamānuṣam // SRS_28.45 //",
  "S04bsu034_u:3663": "vivarjitā akriyā paṇḍitena kriyāya so nitya viduḥ pratiṣṭhitaḥ /",
  "S04bsu034_u:3664": "mahātmadharmeṣu sadā pratiṣṭhito yo dharmadānaṃ sada deti paṇḍitaḥ // SRS_28.46 //",
  "S04bsu034_u:3665": "kṣetraṃ ca tasya sada bhoti śuddhaṃ dharmā vivardhantimi bodhipākṣikāḥ /",
  "S04bsu034_u:3666": "āsanna bhoti sada bodhimaṇḍe dharmaṃ daditvā imi ānuśaṃsāḥ // SRS_28.47 //",
  "S04bsu034_u:3667": "kleśā na santī parityakta vastūn vastuṃ parijñātu svalakṣaṇena /",
  "S04bsu034_u:3668": "vimukta sarvehi parigrahehi na tasya saṅgo bhavatī kadācit // SRS_28.48 //",
  "S04bsu034_u:3669": "upasthitaṃ cittu vicakṣaṇasya sarve 'pi sattvā sukhino bhavantu /",
  "S04bsu034_u:3670": "sa maitracitto bhavatī anīrṣyuko dṛṣṭeva dharme 'sya sukhaṃ analpakam // SRS_28.49 //",
  "S04bsu034_u:3671": "daśeme kumāra ānuśaṃsāḥ śūnyatāvihāriṇo bodhisatvasya mahāsattvasya /",
  "S04bsu034_u:3672": "katame daśa?",
  "S04bsu034_u:3673": "yaduta buddhavihāreṇa viharati /",
  "S04bsu034_u:3674": "aniśrito dhyāyati /",
  "S04bsu034_u:3675": "upapattiṃ na prārthayati /",
  "S04bsu034_u:3676": "śīlaṃ na parāmṛśati /",
  "S04bsu034_u:3677": "(Vaidya 167) āryānnāpavadati /",
  "S04bsu034_u:3678": "aviruddho viharati /",
  "S04bsu034_u:3679": "vastu nopalabhate /",
  "S04bsu034_u:3680": "viviktaśca bhavati /",
  "S04bsu034_u:3681": "buddhānnābhyākhyāyati /",
  "S04bsu034_u:3682": "saddharmaṃ dhārayati /",
  "S04bsu034_u:3683": "ime kumāra daśānuśaṃsāḥ śūnyatāvihāriṇo bodhisattvasya mahāsattvasya //",
  "S04bsu034_u:3684": "tatredamucyate -",
  "S04bsu034_u:3685": "yo vihāro narendrāṇāṃ sarvabuddhāna gocaraḥ /",
  "S04bsu034_u:3686": "teno viharate yogī yatra jīvo na labhyate // SRS_28.50 //",
  "S04bsu034_u:3687": "aniśritaḥ sarvaloke āryaṃ dhyānaṃ na riñcati /",
  "S04bsu034_u:3688": "upapattiṃ na prārtheti dṛṣṭvā dharmasvabhāvatām // SRS_28.51 //",
  "S04bsu034_u:3689": "aparāmṛṣṭaśīlasya bhavecchīlamaniśritam /",
  "S04bsu034_u:3690": "na so 'pavadate kiṃcidanyamāryaṃ anāsravam // SRS_28.52 //",
  "S04bsu034_u:3691": "aviruddho viharati vivādo 'sya na vidyate /",
  "S04bsu034_u:3692": "vastuṃ nopalabhed yogī vivikto viharī sadā // SRS_28.53 //",
  "S04bsu034_u:3693": "abhyākhyāti na so buddhamapi jīvitakāraṇāt /",
  "S04bsu034_u:3694": "niśritaḥ śūnyadharmeṣu kāyasākṣī viśāradaḥ // SRS_28.54 //",
  "S04bsu034_u:3695": "sarveṣāṃ lokanāthānāṃ buddhabodhimacintiyām /",
  "S04bsu034_u:3696": "dharmaṃ dhāreti satkṛtya buddhadharmānna kāṅkṣati // SRS_28.55 //",
  "S04bsu034_u:3697": "ye te vihārāḥ puruṣarṣabhāṇāṃ yasminnabhūmiḥ pṛthutīrthikānām /",
  "S04bsu034_u:3698": "viharatyasau tairiha bodhisattvo yasminna sattvo na jīvu na pudgalaḥ // SRS_28.56 //",
  "S04bsu034_u:3699": "na niśrayastasya kadāci vidyate aniśritaḥ sevate dhyānasaukhyam /",
  "S04bsu034_u:3700": "nirātma niḥsattva viditva dharmānupapattisaṃjñāsya na jātu bhoti // SRS_28.57 //",
  "S04bsu034_u:3701": "svabhāvu dharmāṇa prajānataśca śīle 'pi tasyeha na kaści niśrayaḥ /",
  "S04bsu034_u:3702": "śīlena no manyati jātu śuddhiṃ prasādamāryeṣu karoti nityam // SRS_28.58 //",
  "S04bsu034_u:3703": "virodhu tasyo na kadāci bhoti vibhāvitāḥ sarvasvabhāvaśūnyāḥ /",
  "S04bsu034_u:3704": "na cāpi so 'bhyākhyāti nāyakānāṃ saddharma dhāritva tathāgatānām // SRS_28.59 //",
  "S04bsu034_u:3705": "(Vaidya 168)",
  "S04bsu034_u:3706": "daśeme kumāra ānuśaṃsāḥ pratisaṃlayanābhiyuktasya bodhisattvasya mahāsattvasya /",
  "S04bsu034_u:3707": "katame daśa ?",
  "S04bsu034_u:3708": "yaduta anāvilacitto bhavati /",
  "S04bsu034_u:3709": "apramatto viharati /",
  "S04bsu034_u:3710": "buddhamanusmarati /",
  "S04bsu034_u:3711": "caryāṃ śraddadhāti /",
  "S04bsu034_u:3712": "jñāne na kāṅkṣati /",
  "S04bsu034_u:3713": "kṛtajño bhavati /",
  "S04bsu034_u:3714": "buddhānāṃ dharmaṃ na pratikṣipati /",
  "S04bsu034_u:3715": "susaṃvṛto viharati /",
  "S04bsu034_u:3716": "dāntabhūmimanuprāpnoti/",
  "S04bsu034_u:3717": "pratisaṃvidaḥ sākṣātkaroti /",
  "S04bsu034_u:3718": "ime kumāra daśānuśaṃsāḥ pratisaṃlayanābhiyuktasya bodhisattvasya mahāsattvasya //",
  "S04bsu034_u:3719": "tatredamucyate -",
  "S04bsu034_u:3720": "cittamanāvilaṃ bhoti pramādāḥ sarvi varjitāḥ /",
  "S04bsu034_u:3721": "apramatto viharati pratisaṃlānagocaram // SRS_28.60 //",
  "S04bsu034_u:3722": "śrutvā ca lokanāthānāṃ caryāṃ buddhāna śraddadhe /",
  "S04bsu034_u:3723": "jñāne na kāṅkṣate yogī buddhajñāne acintiye // SRS_28.61 //",
  "S04bsu034_u:3724": "kṛtajño bhoti buddhānāṃ buddhadharmānna kāṅkṣati /",
  "S04bsu034_u:3725": "susaṃvṛto viharati dāntabhūmipratiṣṭhitaḥ // SRS_28.62 //",
  "S04bsu034_u:3726": "pratisaṃvidaḥ sa labhate ya eko ramate sadā /",
  "S04bsu034_u:3727": "jahitvā lābhasatkāraṃ pratisaṃlānagocaraḥ // SRS_28.63 //",
  "S04bsu034_u:3728": "cittaṃ ca tasyo bhavati anāvilaṃ sarve pramādāḥ parivarjitāsya /",
  "S04bsu034_u:3729": "sadāpramatto bhavatī mahātmā samādhiyuktasya ime 'nuśaṃsāḥ // SRS_28.64 //",
  "S04bsu034_u:3730": "smaritva buddhān dvipadānamuttamān śraddhāti teṣāṃ cariyāmanuttarām /",
  "S04bsu034_u:3731": "na kāṅkṣati jñānu tathāgatānāṃ samādhiyukte imi ānuśaṃsāḥ // SRS_28.65 //",
  "S04bsu034_u:3732": "buddhāna so bhoti sadā kṛtajño na jīvitārthaṃ sa kṣipeta dharmam /",
  "S04bsu034_u:3733": "susaṃvṛto viharati nityakālaṃ samādhiyukte imi ānuśaṃsāḥ // SRS_28.66 //",
  "S04bsu034_u:3734": "sa dāntabhūmīmanuprāpta bhoti pratisaṃvidaḥ sākṣikaroti kṣipram /",
  "S04bsu034_u:3735": "anācchedyavākya pratibhānavāṃśca sūtrāntakoṭiniyutāna bhāṣate // SRS_28.67 //",
  "S04bsu034_u:3736": "sa buddhabodhiṃ parigṛhṇate laghum ārakṣate śāsanu nāyakasya /",
  "S04bsu034_u:3737": "(Vaidya 169)",
  "S04bsu034_u:3738": "nihanitva so sarvaparapravādinaḥ karoti vaistārika buddhabodhim // SRS_28.68 //",
  "S04bsu034_u:3739": "itaścyavitvāna sa bodhisattvaḥ sukhāvatīṃ gacchati lokadhātum /",
  "S04bsu034_u:3740": "anutpādadharmeṣu ca kṣānti lapsyate amitāyuṣo dharmavarāgru śrutvā // SRS_28.69 //",
  "S04bsu034_u:3741": "daśeme kumāra ānuśaṃsā araṇyavāsagurukasya bodhisattvasya mahāsattvasya /",
  "S04bsu034_u:3742": "katame daśa?",
  "S04bsu034_u:3743": "yaduta alpakṛtyo viharati /",
  "S04bsu034_u:3744": "gaṇaṃ varjayati /",
  "S04bsu034_u:3745": "vivādo 'sya na bhavati /",
  "S04bsu034_u:3746": "avyāvadhyo bhavati /",
  "S04bsu034_u:3747": "āsravāna vardhayati /",
  "S04bsu034_u:3748": "adhikaraṇaṃ na karoti /",
  "S04bsu034_u:3749": "upaśāntaścarati /",
  "S04bsu034_u:3750": "susaṃvṛtaśva viharati /",
  "S04bsu034_u:3751": "mokṣānukūlā cāsya cittasaṃtatirbhavati /",
  "S04bsu034_u:3752": "kṣipraṃ ca vimuktiṃ sākṣātkaroti /",
  "S04bsu034_u:3753": "ime kumāra daśānuśaṃsā araṇyavāsagurukasya bodhisattvasya mahāsattvasya //",
  "S04bsu034_u:3754": "tatredamucyate -",
  "S04bsu034_u:3755": "alpakṛtyaḥ sadā bhoti gaṇaṃ varjeti dūrataḥ /",
  "S04bsu034_u:3756": "vivādo na bhavatyasya vaneṣvekavihāriṇaḥ // SRS_28.70 //",
  "S04bsu034_u:3757": "avyāvadhyena cittena āsravānna vivardhayet /",
  "S04bsu034_u:3758": "nāsyādhikaraṇaṃ bhoti guṇāste 'raṇyavāsinaḥ // SRS_28.71 //",
  "S04bsu034_u:3759": "upaśāntaḥ sa carate manovākkāyasaṃvṛtaḥ /",
  "S04bsu034_u:3760": "mokṣānukūlo bhavati vimuktiṃ kṣipra sparśati // SRS_28.72 //",
  "S04bsu034_u:3761": "bhavati satatamalpakṛtyu yogī pṛthugaṇadoṣeṇa vivarjayitvā /",
  "S04bsu034_u:3762": "na vivadati kadāci mukta yogī imi guṇa tasya bhavatyaraṇyavāse // SRS_28.73 //",
  "S04bsu034_u:3763": "yada bhavati nirviṇṇu saṃskṛte 'sau na bhavati tasya spṛhā kahiṃci loke /",
  "S04bsu034_u:3764": "na ca bhavati vivṛddhirāsravāṇāṃ vani vasato 'sya bhavanti ānuśaṃsāḥ // SRS_28.74 //",
  "S04bsu034_u:3765": "adhikaraṇu na jātu cāsya bhoti upaśāntarato vivekacārī /",
  "S04bsu034_u:3766": "vacasi manasi kāye saṃvṛtasyo bahu guṇa tasya bhavantyaraṇyavāse // SRS_28.75 //",
  "S04bsu034_u:3767": "(Vaidya 170)",
  "S04bsu034_u:3768": "bhavati ca anukūla tasya mokṣo laghu pratipadyati so vimukti śāntam /",
  "S04bsu034_u:3769": "vani vasati vimukti sevato 'syā imi guṇa bhonti araṇyavāsi sarve // SRS_28.76 //",
  "S04bsu034_u:3770": "daśeme kumāra ānuśaṃsāḥ piṇḍacārikasya dhūtaguṇasaṃlekhapratiṣṭhitasya bodhisattvasya mahāsattvasya /",
  "S04bsu034_u:3771": "katame daśa?",
  "S04bsu034_u:3772": "yaduta jñātrakāmatāsya na bhavati /",
  "S04bsu034_u:3773": "yaśaskāmatāsya na bhavati /",
  "S04bsu034_u:3774": "lābhasatkārakāmatāsya na bhavati /",
  "S04bsu034_u:3775": "āryavaṃśapratiṣṭhitaśca bhavati /",
  "S04bsu034_u:3776": "kuhanalapanatāsya na bhavati /",
  "S04bsu034_u:3777": "ātmānaṃ notkarṣayati /",
  "S04bsu034_u:3778": "parānna paṃsayati /",
  "S04bsu034_u:3779": "anunayapratighaprahīṇaḥ paragṛhe carati /",
  "S04bsu034_u:3780": "nirāmiṣaṃ ca dharmadānaṃ dadāti /",
  "S04bsu034_u:3781": "dhūtaguṇasaṃlekhapratiṣṭhitasya cāsya grāhyā dharmadeśanā bhavati /",
  "S04bsu034_u:3782": "ime kumāra daśānuśaṃsāḥ piṇḍapātikasya dhūpaguṇasaṃlekhapratiṣṭhitasya bodhisattvasya mahāsattvasya //",
  "S04bsu034_u:3783": "tatredamucyate -",
  "S04bsu034_u:3784": "na jñātrakāmo bhavati yaśo nāpyabhinandate /",
  "S04bsu034_u:3785": "lābhālābhe samacitto yo dhūteṣu pratiṣṭhitaḥ // SRS_28.77 //",
  "S04bsu034_u:3786": "notsṛjatyāryavaṃśaṃ ca kuhanā lapanā na ca /",
  "S04bsu034_u:3787": "utkarṣeti na cātmānaṃ parān paṃsayate na ca // SRS_28.78 //",
  "S04bsu034_u:3788": "pratighānunayau cāsya dharmaṃ deśī nirāmiṣam /",
  "S04bsu034_u:3789": "grāhyaṃ si vacanaṃ bhoti piṇḍapāte guṇā amī // SRS_28.79 //",
  "S04bsu034_u:3790": "na mārgate jñātra yaśo na lābhaṃ caturāryavaṃśe bhavati pratiṣṭhitaḥ /",
  "S04bsu034_u:3791": "akuhako alapaku bhoti paṇḍito dhūtādhimuktasya imīdṛśā guṇāḥ // SRS_28.80 //",
  "S04bsu034_u:3792": "nātmānamutkarṣi parānna paṃsī puruṣaṃ pi ukto na kadāci kupyate /",
  "S04bsu034_u:3793": "varṇaṃ pi śrutvā janaye na harṣaṃ yaḥ piṇḍapātena bhaveta tuṣṭaḥ // SRS_28.81 //",
  "S04bsu034_u:3794": "nirāmiṣaṃ deti ca dharmadānaṃ na lābhasatkāra gaveṣate 'sau /",
  "S04bsu034_u:3795": "grāhyā ca tasya bhavate 'sya bhāṣitaṃ dhūtādhimuktasya ime 'nuśaṃsāḥ // SRS_28.82 //",
  "S04bsu034_u:3796": "iti hi kumāra evaṃrūpeṣu dhūtaguṇeṣu pratiṣṭhito bodhisattvo mahāsattvo 'raṇye viharan buddhanidhānaṃ pratilabhate /",
  "S04bsu034_u:3797": "dharmanidhānaṃ pratilabhate /",
  "S04bsu034_u:3798": "jñānanidhānaṃ pratilabhate /",
  "S04bsu034_u:3799": "pūrvāntāparāntapratyutpannajñānanidhānaṃ (Vaidya 171)",
  "S04bsu034_u:3800": "pratilabhate /",
  "S04bsu034_u:3801": "kathaṃ ca kumāra bodhisattvo mahāsattvo buddhanidhānaṃ pratilabhate?",
  "S04bsu034_u:3802": "imāḥ kumāra vivekacārī bodhisattvo mahāsattvaḥ pañcābhijñāḥ pratilabhate /",
  "S04bsu034_u:3803": "sa divyena cakṣuṣā viśuddhenātikrāntamānuṣyakeṇa pūrvasyāṃ diśi aprameyānasaṃkhyeyān buddhān bhagavataḥ paśyati /",
  "S04bsu034_u:3804": "evaṃ dakṣiṇasyāṃ paścimāyāmuttarasyāṃ diśi aprameyānasaṃkhyeyān buddhān bhagavataḥ paśyati /",
  "S04bsu034_u:3805": "so 'virahito bhavati buddhadarśanena /",
  "S04bsu034_u:3806": "evaṃ hi kumāra bodhisattvo mahāsattvo buddhanidhānaṃ pratilabhate /",
  "S04bsu034_u:3807": "kathaṃ ca kumāra bodhisattvo mahāsattvo dharmanidhānaṃ pratilabhate?",
  "S04bsu034_u:3808": "yaṃ ca te buddhā bhagavanto dharmaṃ deśayanti,",
  "S04bsu034_u:3809": "taṃ sa bodhisattvo mahāsattvo divyena śrotradhātunā sarvaṃ śṛṇoti /",
  "S04bsu034_u:3810": "so 'virahito bhavati dharmaśravaṇena /",
  "S04bsu034_u:3811": "evaṃ hi kumāra bodhisattvo dharmanidhānaṃ pratilabhate /",
  "S04bsu034_u:3812": "kathaṃ ca kumāra bodhisattvo mahāsattvo jñānanidhānaṃ pratilabhate?",
  "S04bsu034_u:3813": "yena jñānena sarvadharmānārādhayati /",
  "S04bsu034_u:3814": "ārādhayitvā avipramuṣitasmṛtiḥ sattvānāṃ dharmaṃ deśayati /",
  "S04bsu034_u:3815": "tasya ca yo 'rthaḥ sa prajānāti /",
  "S04bsu034_u:3816": "evaṃ hi kumāra bodhisattvo mahāsattvo jñānanidhānaṃ pratilabhate /",
  "S04bsu034_u:3817": "kathaṃ ca kumāra bodhisattvo mahāsattvaḥ pūrvāntāparāntapratyutpannajñānanidhānaṃ pratilabhate?",
  "S04bsu034_u:3818": "so 'bhijñayā atītānāgatapratyutpannasattvacittacaritajñānamavatarati /",
  "S04bsu034_u:3819": "evaṃ hi kumāra bodhisattvo mahāsattvaḥ pūrvāntāparāntapratyutpannajñānanidhānaṃ pratilabhate /",
  "S04bsu034_u:3820": "saṃkṣiptena kumāra evaṃguṇadharmapratiṣṭhito bodhisattvo mahāsattvaḥ sarvabuddhadharmān pratilabhate yatrābhūmiḥ sarvaśrāvakapratyekabuddhānām,",
  "S04bsu034_u:3821": "kaḥ punarvādaḥ sarvaparapravādinām //",
  "S04bsu034_u:3822": "tatredamucyate -",
  "S04bsu034_u:3823": "buddhanidhānaṃ ca dharmanidhānaṃ jñānanidhānaṃ ca pūrvāntanidhānam /",
  "S04bsu034_u:3824": "pañca abhijñāḥ sa kṣipraṃ labhati yo vidu raṇṇi sadā sthitu bhoti // SRS_28.83 //",
  "S04bsu034_u:3825": "iti śrīsamādhirāje daśānuśaṃsāparivarto nāma aṣṭāviṃśatitamaḥ //",
  "S04bsu034_u:3826": "(Vaidya 172)",
  "S04bsu034_u:3827": "29 Tejaguṇarājaparivartaḥ /",
  "S04bsu034_u:3828_0": "tatra bhagavān punarapi candraprabhaṃ kumārabhūtamāmantrayate sma - tasmāttarhi kumāra",
  "S04bsu034_u:3828_1": "divyāni cakravartirājyaiśvaryasukhānyapahāya pravrajiṣyāmītyevaṃ tvayā kumāra sadā śikṣitavyam /",
  "S04bsu034_u:3829": "pravrajitena kumāra dhūtaguṇasaṃlekhapratiṣṭhitena vivekacāriṇā kṣāntisauratyasaṃpannena bhavitavyam /",
  "S04bsu034_u:3830_0": "sadā ca ārabdhavīryeṇa te kumāra ādīptaśiraścailopamena ayaṃ sarvadharmasvabhāvasamatāvipañcitaḥ",
  "S04bsu034_u:3830_1": "samādhiḥ śrotavya udgrahītavyaḥ paryavāptavyaḥ pravartayitavyo dhārayitavyo vācayitavyaḥ",
  "S04bsu034_u:3830_2": "uddeṣṭavyaḥ svādhyātavyo 'raṇābhāvanayā bhāvayitavyo bahulīkartavyaḥ,",
  "S04bsu034_u:3831": "parebhyaśca vistareṇa saṃprakāśayitavyaḥ /",
  "S04bsu034_u:3832": "khaṅgaviṣāṇabhūtena advitīyena ca te kumāra araṇyaniṣeviṇā sadā bhavitavyam /",
  "S04bsu034_u:3833": "ātmaparityāgenāpi te kumāra sarvasattvānāmarthaḥ sadā karaṇīya iti //",
  "S04bsu034_u:3834": "atha khalu bhagavāṃstasyā velāyāmetamevārthamudbhāvayaṃścandraprabhasya kumārabhūtasyemaṃ pūrvayogakathāparivartaṃ gāthābhigītena vistareṇa saṃprakāśayati sma -",
  "S04bsu034_u:3835": "smaramī atīta bahukalpaśatā yada āsi nāyaku anantayaśāḥ /",
  "S04bsu034_u:3836": "naradevanāgagaṇapūjaniyo nāmena tejaguṇi rāja jino // SRS_29.1 //",
  "S04bsu034_u:3837": "daśa bhikṣukoṭi ṣaḍabhijñaruhāḥ pratisaṃvidāna vaśipāragatāḥ /",
  "S04bsu034_u:3838": "dhūtavṛtta saṃlekhita śāntamanāḥ iti tasya tena samayena gaṇāḥ // SRS_29.2 //",
  "S04bsu034_u:3839": "ṣaṭsaptatī nagara koṭiśatāḥ pañcāśayojanapramāṇa samāḥ /",
  "S04bsu034_u:3840": "ratanāna saptana viśiṣṭavarā iha jambudvīpi tada kāli abhūt // SRS_29.3 //",
  "S04bsu034_u:3841": "tada kāli te puravarā sakalāḥ pratimaṇḍitā bahu udyānaśataiḥ /",
  "S04bsu034_u:3842": "udyāna sarvi ghanameghanibhāḥ phalapuṣpamaṇḍita tarunicitāḥ // SRS_29.4 //",
  "S04bsu034_u:3843": "phalavṛkṣajāti vividhā rucirāḥ lakucāmrajambupanasairnicitāḥ /",
  "S04bsu034_u:3844": "(Vaidya 173)",
  "S04bsu034_u:3845": "karṇikāracampakapunnāgaśataiḥ pratimaṇḍitāsta udyānavarāḥ // SRS_29.5 //",
  "S04bsu034_u:3846": "nyagrodha sarvi dvijasaṃgharutāḥ kalaviṅkakokilamayūraśataiḥ /",
  "S04bsu034_u:3847": "śukajīvaṃjīvakakuṇālarutā bahupakṣisaṃgharuta kāli tadā // SRS_29.6 //",
  "S04bsu034_u:3848": "dhṛtarāṣṭrarājahaṃsopanibhā bhṛṅgakuṇālā varaghoṣarutāḥ /",
  "S04bsu034_u:3849": "citrāṅgaraktamahāvarṇaprabhāḥ sumanojñaśabda madhurā muditāḥ // SRS_29.7 //",
  "S04bsu034_u:3850": "iti pakṣi samāgata kāli tadā kalaviṅkamayūravihaṅgarutaiḥ /",
  "S04bsu034_u:3851": "parapuṣṭa śārika vicitra dvijā bahupakṣighoṣaruta nānavidhāḥ // SRS_29.8 //",
  "S04bsu034_u:3852": "tehi niṣevita udyānaśatā mucilindavārṣika aśokaśataiḥ /",
  "S04bsu034_u:3853": "atimuktakātha javapuṣpapatraiḥ padmotpalaiḥ kumudapuṇḍarikaiḥ // SRS_29.9 //",
  "S04bsu034_u:3854": "padumaiḥ sahasraśatapatracitā imi puṣpa puṣkariṇiśobhakarāḥ /",
  "S04bsu034_u:3855": "pratimaṇḍitāḥ surabhigandhavarāḥ śobhanti puṣkariṇiyo rucirāḥ // SRS_29.10 //",
  "S04bsu034_u:3856": "tahi kāli rāja iha jambudhvaje dṛḍhadattu āsi manujādhipatiḥ /",
  "S04bsu034_u:3857": "putrāṇa tasya abhu pañcaśatāḥ prāsādikāḥ paramadarśanikāḥ // SRS_29.11 //",
  "S04bsu034_u:3858": "tahi kāli rājyu śivu kṣema abhūt anupadrutaṃ suramaṇīya śivam /",
  "S04bsu034_u:3859": "ayu jambudvīpa kusumairnicito nirviṃśeṣa devabhavanehi samam // SRS_29.12 //",
  "S04bsu034_u:3860": "(Vaidya 174)",
  "S04bsu034_u:3861": "tahi kāli so daśabalo anidho jinu bhāṣate imu samādhivaram /",
  "S04bsu034_u:3862": "svapnopamā bhavagatī sakalā na va kaści jāyati na co mriyate // SRS_29.13 //",
  "S04bsu034_u:3863": "na sattva labhyati na jīvu naro imi dharma phenakadalīsadṛśāḥ /",
  "S04bsu034_u:3864": "māyopamā gaganavidyusamā dakacandrasaṃnibha marīcisamāḥ // SRS_29.14 //",
  "S04bsu034_u:3865": "na ca asmi loki mṛtu kaści naro paraloki saṃkramati gacchati vā /",
  "S04bsu034_u:3866": "na ca karma naśyati kadāci kṛtaṃ phalameti kṛṣṇa śubha saṃsarato // SRS_29.15 //",
  "S04bsu034_u:3867": "na ca śāśvataṃ na ca ucchedu puno na ca karmasaṃcayu na cāpi sthitiḥ /",
  "S04bsu034_u:3868": "na ca so 'pi kṛtva punaraspṛśatī na ca anyu kṛtva puna vedayate // SRS_29.16 //",
  "S04bsu034_u:3869": "na ca saṃkramo na ca punāgamanaṃ na ca sarvamasti na ca nāsti punaḥ /",
  "S04bsu034_u:3870": "na ca dṛṣṭisthānu gatiśuddhiriho na ca sattvacaru na praśāntagatī // SRS_29.17 //",
  "S04bsu034_u:3871": "anupādu śāntu animittapadaṃ sugatāna gocaru jināna guṇāḥ /",
  "S04bsu034_u:3872": "bala dhāraṇī daśabalāna balaṃ buddhāniyaṃ vṛṣabhitā paramā // SRS_29.18 //",
  "S04bsu034_u:3873": "varaśukladharma guṇasaṃnicayo guṇajñānadhāraṇibalaṃ paramam /",
  "S04bsu034_u:3874": "ṛddhivikurvaṇāvidhiḥ paramā varapañcābhijñā pratilābhanayaḥ // SRS_29.19 //",
  "S04bsu034_u:3875": "na ca sa prajānatīha svabhāvu kvaci agatāgatī nipuṇadharmagatī /",
  "S04bsu034_u:3876": "(Vaidya 175)",
  "S04bsu034_u:3877": "na ca dharmadhātu vrajatīha kvaci evaṃ gatī agati dharmagatī // SRS_29.20 //",
  "S04bsu034_u:3878": "na ca ghoṣasaṃcayu svabhāvagatī gatiyo svabhāvu na kahiṃci sthitaḥ /",
  "S04bsu034_u:3879": "asthitā aniśritā svabhāvagatī jinagocaro viraju śāntapadam // SRS_29.21 //",
  "S04bsu034_u:3880": "śāntapraśānta upaśāntagatī na ca sā gatī kvacana saṃsthihatī /",
  "S04bsu034_u:3881": "bhāvu svabhāvu nugatāḥ satataṃ nipuṇaṃ sudurdṛśu padaṃ acalam // SRS_29.22 //",
  "S04bsu034_u:3882": "na ca sā calā hi svayameva sthitā asthitā anāgata svabhāvu sthitā /",
  "S04bsu034_u:3883": "na ca śakya bhāṣitu svabhāvu sthitī śūnyā ca sā acalu dharmasthitī // SRS_29.23 //",
  "S04bsu034_u:3884": "ghoṣaśca ukta na ca ghoṣagatī ghoṣasvabhāvagati dharmagatī /",
  "S04bsu034_u:3885": "na ca ghoṣasaṃcayu sthitī ca kvaci evaṃsvabhāvu gati dharmagatī // SRS_29.24 //",
  "S04bsu034_u:3886": "gatiśabda uktu na ca sattvagatī dharmasvabhāva nipuṇārthagatī /",
  "S04bsu034_u:3887": "ghoṣo 'pi coktu na ca sattvagatī na ca ghoṣu labhyati na sattvagatiḥ // SRS_29.25 //",
  "S04bsu034_u:3888": "na ca ananta nānta na ca madhyagatiḥ naivāsti nāsti na ca deśagatī /",
  "S04bsu034_u:3889": "jñātā ca yādṛśa svabhāvagatī iya deśanā jinavarāṇa samā // SRS_29.26 //",
  "S04bsu034_u:3890": "virajaṃ viśuddhi paramārthapadaṃ śānta praśānta arajaṃ virajam /",
  "S04bsu034_u:3891": "na ca kalpa manyana praśāntapadaṃ jinu bhāṣate paramakāruṇiko // SRS_29.27 //",
  "S04bsu034_u:3892": "(Vaidya 176)",
  "S04bsu034_u:3893": "na pi cāsti akṣarapracāra iho vipulā gatirvipulā arthagatī /",
  "S04bsu034_u:3894": "buddhehi sevita jinehi stutā avabhāsa dharmanaya sūkṣmagatī // SRS_29.28 //",
  "S04bsu034_u:3895": "dharmanidhāna virajaṃ vipulaṃ yatra sthitā apratimā sugatā /",
  "S04bsu034_u:3896": "deśenti dharmaratanaṃ virajaṃ paramārthaśūnya nipuṇārthagatī // SRS_29.29 //",
  "S04bsu034_u:3897": "aśrauṣi rāja dṛḍhadattu tadā dvipadendra bhāṣati samādhimimam /",
  "S04bsu034_u:3898": "so 'śītikoṭinayutehi tadā upasaṃkramī tada jinu kāruṇikam // SRS_29.30 //",
  "S04bsu034_u:3899": "balavantu gauravu janetva jine vanditva pādu manujādhipatiḥ /",
  "S04bsu034_u:3900": "purataḥ sthito daśabalasya tadā kṛtāñjalirdaśanakhaḥ pramuditaḥ // SRS_29.31 //",
  "S04bsu034_u:3901": "tasyo viditva pariśuddha carīṃ jina indriyeṣu vaśi pāragataḥ /",
  "S04bsu034_u:3902": "adhumuktikovidu naraḥ pravaro imu tasya deśayi samādhivaram // SRS_29.32 //",
  "S04bsu034_u:3903": "yada tena rājña paramārtha śruto utpanna prīti ariyā vipulā /",
  "S04bsu034_u:3904": "ujjhitva dvīpa sakalāṃścaturo vijahitva kāma abhiniṣkrami so // SRS_29.33 //",
  "S04bsu034_u:3905": "yada rāja pravraji jahitva mahīṃ bodhāya arthiku bhaviṣyajinaḥ /",
  "S04bsu034_u:3906": "sarve manuṣya iha jambudhvaje vijahitva kāmaratī pravrajitā // SRS_29.34 //",
  "S04bsu034_u:3907": "vipulo gaṇo daśabalasya tadā bahu bhikṣu bhikṣuṇi prayuktamanāḥ /",
  "S04bsu034_u:3908": "(Vaidya 177)",
  "S04bsu034_u:3909": "akṛṣṭā anupta tada oṣadhayo prādurbhūtā marutparicarāḥ // SRS_29.35 //",
  "S04bsu034_u:3910": "kāṣāya tricīvara prādurbhūtā samacchinna susīvita te 'nupamāḥ /",
  "S04bsu034_u:3911": "amalā virajāśca suvarṇacittā buddhasya guṇocita puṇyabalāḥ // SRS_29.36 //",
  "S04bsu034_u:3912": "paśyo kumāra sa hi rājavaro vijahitva sarva mahi pravrajitaḥ /",
  "S04bsu034_u:3913": "bheṣyanti sattva kṣayakāli bahu aparīttabhogā na tyajanti gṛhān // SRS_29.37 //",
  "S04bsu034_u:3914": "tāḍana bandhana kudaṇḍa bahu ākrośa tarjanamaniṣṭadukham /",
  "S04bsu034_u:3915": "sahiṣyanti rājakula pīḍa bahu suparīttabhoga na ca bhaktu gṛhe // SRS_29.38 //",
  "S04bsu034_u:3916": "aparītta āyu na ca asti dhanaṃ sumahān pramādu na ca puṇyabalam /",
  "S04bsu034_u:3917": "na ca śilpasthānakuśalā abudhā dāridriyaṃ ca na ca vittu gṛhe // SRS_29.39 //",
  "S04bsu034_u:3918": "paradāragṛddha aviśuddhamanā īrṣyālukāḥ paramasāhasikāḥ /",
  "S04bsu034_u:3919": "saṃkliṣṭadharma na ca vṛttu sthitā vakṣyanti buddha bhaviṣyām vayam // SRS_29.40 //",
  "S04bsu034_u:3920": "utkocavañcanaka sāhasikā ahamāḍhyu dharma dhanadāsmi jage /",
  "S04bsu034_u:3921": "upaghātakāḥ kuhaka naikṛtikā vakṣyanti buddha bhaviṣyāma vayam // SRS_29.41 //",
  "S04bsu034_u:3922": "vadhabandhupadravi parasya ratāḥ duḥśīla dāruṇa praduṣṭamanāḥ /",
  "S04bsu034_u:3923": "akṛtajña bhedaka vihiṃsasthitā vakṣyanti haṃ te bhaṇa bodhicarim // SRS_29.42 //",
  "S04bsu034_u:3924": "yasyaiva tena śruta bodhicarī tasyaiva madhyi pratighaṃ janayī /",
  "S04bsu034_u:3925": "(Vaidya 178)",
  "S04bsu034_u:3926": "śrutvā ca budhaṃ skhalitamekapadaṃ tasyaiva bhāṣati avarṇaśatān // SRS_29.43 //",
  "S04bsu034_u:3927": "tadimāṃ kumāra mama śrutva giraṃ mā tehi saṃstavu karohi tadā /",
  "S04bsu034_u:3928": "supināntare 'pi aviśvasta siyā yadi icchase spṛśitu bodhicarīm // SRS_29.44 //",
  "S04bsu034_u:3929": "dhūtavṛtta saṃlikhita naikaguṇān parikīrtayantu bahukalpaśatān /",
  "S04bsu034_u:3930": "bhaṇatī guṇānna ca guṇeṣu sthito na sa budhyate paramabodhigirām // SRS_29.45 //",
  "S04bsu034_u:3931": "bhavathā sadāpi akhilā madhurā sada śuddhaśīla suprasannamanāḥ /",
  "S04bsu034_u:3932": "pariśuddhaśīla bhavathā satataṃ nacireṇa lapsyatha samādhivaram // SRS_29.46 //",
  "S04bsu034_u:3933": "na karotha māna na janetha khilaṃ pariśuddhamānasa sadā bhavathā /",
  "S04bsu034_u:3934": "mada māna mrakṣa vijahitva tataḥ pratilapsyathā imu samādhivaram // SRS_29.47 //",
  "S04bsu034_u:3935": "guṇato anusmari jinaṃ satataṃ varakāñcanacchaviprabhāsakaram /",
  "S04bsu034_u:3936": "gaganaṃ ca rātriya nakṣatrasphuṭaṃ tatha kāyu lakṣaṇasphuṭo munino // SRS_29.48 //",
  "S04bsu034_u:3937": "dhvajacchatravitānapatākavarāṃ cūrṇānulepanaṃ gṛhītva bahūn /",
  "S04bsu034_u:3938": "pūjāṃ karotha sugatasya sadā nacireṇa lapsyatha samādhivaram // SRS_29.49 //",
  "S04bsu034_u:3939": "vara gandhamālyakusumā rucirāṃ vāditra tūrya pragṛhīta bahu /",
  "S04bsu034_u:3940": "(Vaidya 179)",
  "S04bsu034_u:3941": "jinastūpi pūja prakarotha sadā nacireṇa lapsyatha samādhivaram // SRS_29.50 //",
  "S04bsu034_u:3942": "paṇavaiḥ sughoṣakamṛdaṅgaśataiḥ paṭahairvipañcivaraveṇuravaiḥ /",
  "S04bsu034_u:3943": "madhurasvarairviṃvidhavādyagaṇaiḥ pūjetha nāyaku prasannamanāḥ // SRS_29.51 //",
  "S04bsu034_u:3944": "kāretha buddhapratimāṃ rucirāṃ ratanāmayīṃ suparikarmakṛtām /",
  "S04bsu034_u:3945": "prāsādikāṃ paramasudarśanīyāṃ nacireṇa lapsyatha samādhivaram // SRS_29.52 //",
  "S04bsu034_u:3946": "vanaṣaṇḍa sevatha vivikta sadā vijahitva grāmanagareṣu ratim /",
  "S04bsu034_u:3947": "advitīya khaṅgasama bhotha sadā nacireṇa lapsyatha samādhivaram // SRS_29.53 //",
  "S04bsu034_u:3948": "ahu dharmasvāmi mama yūyu sutā anuśikṣathā mama samādhicarim /",
  "S04bsu034_u:3949": "ahu so abhūṣi diśatā suviśruto dṛḍhadattu nāma manujādhipatiḥ // SRS_29.54 //",
  "S04bsu034_u:3950": "maya buddha pūjita ananta pure maya śīlu rakṣitu viśuddhamanāḥ /",
  "S04bsu034_u:3951": "maya gauravaṃ daśabaleṣu kṛtaṃ imu śāntameṣata samādhivaram // SRS_29.55 //",
  "S04bsu034_u:3952": "maya putra dāra parityakta pure śirahastapādanayanāgravarāḥ /",
  "S04bsu034_u:3953": "na ca līnacittata kadāci kṛtā imu śāntameṣata samādhivaram // SRS_29.56 //",
  "S04bsu034_u:3954": "(Vaidya 180)",
  "S04bsu034_u:3955": "dhanadhānya dāsa bahudāsiśatā ratanā prabhūta parityakta mayā /",
  "S04bsu034_u:3956": "saṃtarpitā pi bahuyācanakā imu śāntameṣata samādhivaram // SRS_29.57 //",
  "S04bsu034_u:3957": "maya mukti sphāṭika suvarṇa bahu vaidūrya śaṅkha śila tyakta pure /",
  "S04bsu034_u:3958": "maṇi śuddharūpiya pravāla ghanā imu śāntameṣata samādhivaram // SRS_29.58 //",
  "S04bsu034_u:3959": "maya tyakta ābharaṇa nānavidhā varamuktahāra tatha sīhanukāḥ /",
  "S04bsu034_u:3960": "ratanāna jālika viśiṣṭa pṛthu imu śāntameṣata samādhivaram // SRS_29.59 //",
  "S04bsu034_u:3961": "maya vastrakoṭya paramā sukhumāḥ pariśuddha kāśikadukūlavarāḥ /",
  "S04bsu034_u:3962": "bahuhemacitra parityakta pare imu śāntameṣata samādhivaram // SRS_29.60 //",
  "S04bsu034_u:3963": "maya hasti aśva ratha nānavidhāḥ parityakta svapriyasuto mahilāḥ /",
  "S04bsu034_u:3964": "na ca daurmanasyata kadāci kṛtā imu śāntameṣata samādhivaram // SRS_29.61 //",
  "S04bsu034_u:3965": "maya dṛṣṭva pūrvi sudaridra narāḥ paryeṣṭiduḥkhita ca kṛcchragatāḥ /",
  "S04bsu034_u:3966": "maya te dhanena adaridra kṛtāḥ imu śāntameṣata samādhivaram // SRS_29.62 //",
  "S04bsu034_u:3967": "hastī rathāśvarathakā nayutāḥ pracchannaratanamaṇijālacitāḥ /",
  "S04bsu034_u:3968": "dattā mayā yācanakāna purā imu śāntameṣata samādhivaram // SRS_29.63 //",
  "S04bsu034_u:3969": "udyāna koṭinayutā bahavaḥ samalaṃkaritva maya datta purā /",
  "S04bsu034_u:3970": "(Vaidya 181)",
  "S04bsu034_u:3971": "harṣetva mānasu janitva kṛpāṃ imu śāntameṣata samādhivaram // SRS_29.64 //",
  "S04bsu034_u:3972": "grāmātha rāṣṭranagarā nigamāḥ samalaṃkaritva maya datta purā /",
  "S04bsu034_u:3973": "datvā ca prītimanubhomi sadā imu śāntameṣata samādhivaram // SRS_29.65 //",
  "S04bsu034_u:3974": "ratanāna rāśaya sumerusamāstatha cīvarābharaṇakāśca bahu /",
  "S04bsu034_u:3975": "ye datta pūrvi maya yācanake imu śāntameṣata samādhivaram // SRS_29.66 //",
  "S04bsu034_u:3976": "sudaridra sattva kṛta āḍhya mayā parikṛcchraprāpta paritrāta bahu /",
  "S04bsu034_u:3977": "bahuduḥkhapadruta sukhī mi kṛtā imu śāntameṣata samādhivaram // SRS_29.67 //",
  "S04bsu034_u:3978": "yada āsi īścaru mahīya ahaṃ dukhitāṃ ca paśyami bahuṃ janatām /",
  "S04bsu034_u:3979": "utsṛṣṭa teṣu maya rājyamabhūt kṛpa saṃjanetva sukhito ca yathā // SRS_29.68 //",
  "S04bsu034_u:3980": "ye me kumāra kṛta āścariyā kṛta duṣkarāṇi bahu kalpaśatā /",
  "S04bsu034_u:3981": "na ca te maya kṣapaṇa śakya siyā kalpāna koṭinayutā bhaṇataḥ // SRS_29.69 //",
  "S04bsu034_u:3982": "unmattacittabhūmi gacchi narā /",
  "S04bsu034_u:3983": "aśraddadhanta sugatasya carim /",
  "S04bsu034_u:3984": "kṛta ye mi duṣkara tadāścariyā imu śāntameṣata samādhivaram // SRS_29.70 //",
  "S04bsu034_u:3985": "ārocayāmi ca kumāra idaṃ śraddadhanta me avitathaṃ vacanam /",
  "S04bsu034_u:3986": "na hi vāca bhāṣati mṛṣāṃ sugataḥ sada satyavādi jinu kāruṇikaḥ // SRS_29.71 //",
  "S04bsu034_u:3987": "(Vaidya 182)",
  "S04bsu034_u:3988": "anye ime 'pi ca prakāra bahū caratā śodhita ya kalpaśatāḥ /",
  "S04bsu034_u:3989": "kathamahaṃ labhitvimu samādhivaraṃ moceya sattvaniyutāṃ dukhitām // SRS_29.72 //",
  "S04bsu034_u:3990": "yasmin kṣaṇe ayu samādhi mayā pratilabdha bhūta mahājñānapathaḥ /",
  "S04bsu034_u:3991": "so 'haṃ labhitvimu samādhivaraṃ paśyāmi buddhanayutān subahūn // SRS_29.73 //",
  "S04bsu034_u:3992": "ṛddhī ananta pratilabdha mayā sa vikurvamāṇu vraji kṣetraśatān /",
  "S04bsu034_u:3993": "gatvā ca pṛcchi ahu kāruṇikān praśnāna koṭiniyutāna bahum // SRS_29.74 //",
  "S04bsu034_u:3994": "yaścaiva bhāṣi mama te sugatā praśnāna koṭiniyutāna tadā /",
  "S04bsu034_u:3995": "gṛhṇitva sarvamahu dhārayamī na ca bhraśyate ekapadaṃ pi mamā // SRS_29.75 //",
  "S04bsu034_u:3996": "taṃ co śruṇitva ahu bhūtanayaṃ praśnāna koṭinayutāna bahum /",
  "S04bsu034_u:3997": "deśitva taṃ viraja śāntapadaṃ sthāpemi sattva bahu jñānapathe // SRS_29.76 //",
  "S04bsu034_u:3998": "asmin samādhiya sthihitva mayā śikṣitva bhūtanaya kalpaśatān /",
  "S04bsu034_u:3999": "bahusattvakoṭinayutāni purā ye sthāpitā viraji mārgavare // SRS_29.77 //",
  "S04bsu034_u:4000": "yehī na dṛṣṭa purimā sugatā bhāṣantakā imu nayaṃ virajam /",
  "S04bsu034_u:4001": "tehī na śakyamiha śraddadhituṃ paramārthaśūnyata samādhivaram // SRS_29.78 //",
  "S04bsu034_u:4002": "ye śrāddha paṇḍita vidhijña narā gambhīrabhūtanayalabdhanayāḥ /",
  "S04bsu034_u:4003": "(Vaidya 183)",
  "S04bsu034_u:4004": "te nā trasanti na ca saṃtrasiṣū śrutvā ca bhonti sada āttamanāḥ // SRS_29.79 //",
  "S04bsu034_u:4005": "te te dharenti varabodhi samā te te hi putra anujāta mamā /",
  "S04bsu034_u:4006": "te te hyudumbarakusumasamāsteṣārtha haṃ caritu kalpaśatān // SRS_29.80 //",
  "S04bsu034_u:4007": "na pi tasya asti vinipātabhayaṃ aṣṭākṣaṇā vigata tasya sadā /",
  "S04bsu034_u:4008": "drakṣyanti buddhanayutān subahūn imu yaḥ samādhi naru dhārayatī // SRS_29.81 //",
  "S04bsu034_u:4009": "yatha maitrako jinu anantayaśāḥ sattvāna bheṣyi bahu arthakaraḥ /",
  "S04bsu034_u:4010": "tatha vyākaromyahamanantamatiṃ hastasmi yasya susamādhivaram // SRS_29.82 //",
  "S04bsu034_u:4011": "smṛtimān sa bhoti matimān jñānodgataḥ śrutidharo bhavati /",
  "S04bsu034_u:4012": "pratibhānu tasya bhavati vipulaṃ imu yaḥ samādhi naru dhārayatī // SRS_29.83 //",
  "S04bsu034_u:4013": "devānāṃ ca sa bhavati pūjaniyo marutāṃ ca sada namasyanīyaḥ /",
  "S04bsu034_u:4014": "abhirakṣitaḥ satata devagaṇaiḥ imu yaḥ samādhi naru dhārayati // SRS_29.84 //",
  "S04bsu034_u:4015": "na ca so 'gnimadhye mriyate na jale na ca tasya śastra kramate na viṣam /",
  "S04bsu034_u:4016": "na ca vairiṇāṃ gamaniyo bhavatī imu yaḥ samādhi naru dhārayatī // SRS_29.85 //",
  "S04bsu034_u:4017": "vanakandare vasatu tasya sadā marutā karonti vara pāricarim /",
  "S04bsu034_u:4018": "upasthāyakāśca bahu yakṣaśatā imu yaḥ samādhi naru dhārayatī // SRS_29.86 //",
  "S04bsu034_u:4019": "(Vaidya 184)",
  "S04bsu034_u:4020": "jñānena sāgarasamo bhavatī na sajjate guṇa bhaṇantu muneḥ /",
  "S04bsu034_u:4021": "bhūtāṃśca buddhaguṇa kīrtayate imu yaḥ samādhi naru dhārayatī // SRS_29.87 //",
  "S04bsu034_u:4022": "nānto na cāsya paryantu śrute na pramāṇu labhyati yathā gagane /",
  "S04bsu034_u:4023": "jñānolkadhāri timiraṃ harati imu yaḥ samādhi naru dhārayatī // SRS_29.88 //",
  "S04bsu034_u:4024": "snigdhaṃ suyukta sada muñca girāṃ parṣatsu bhāṣati supremaṇiyām /",
  "S04bsu034_u:4025": "siṃho yathā sa vinadaṃ bhaṇatī imu yaḥ samādhi naru dhārayatī // SRS_29.89 //",
  "S04bsu034_u:4026": "vaidyo bhiṣaku samu so bhavatī gati lenu trāṇa śaraṇaṃ bahūnām /",
  "S04bsu034_u:4027": "ālokabhūtu jagi so bhavati imu yaḥ samādhi naru dhārayatī // SRS_29.90 //",
  "S04bsu034_u:4028": "na ca tasya maithuni mano ramate śamathe rataḥ spṛśati dhyānasukham /",
  "S04bsu034_u:4029": "śāntāṃ sa bhāṣati praśānta giram imu yaḥ samādhi naru dhārayatī // SRS_29.91 //",
  "S04bsu034_u:4030": "na ca tasya mānasu nimittarataṃ sarve vibhāvita nimitta pṛthu /",
  "S04bsu034_u:4031": "satataṃ samāhitu vidū bhavatī imu yaḥ samādhi naru dhārayatī // SRS_29.92 //",
  "S04bsu034_u:4032": "cakṣuśca so labhati aprākṛtakaṃ yeno sa paśyati anantajinān /",
  "S04bsu034_u:4033": "so 'nantacakṣurbhavati vṛṣabho imu yaḥ samādhi naru dhārayatī // SRS_29.93 //",
  "S04bsu034_u:4034": "krauñcasvaro madhurayuktagiro kalaviṅkadundubhisvaro bhavatī /",
  "S04bsu034_u:4035": "saṃgītiyuktasvaru mañjugiro imu yaḥ samādhi naru dhārayatī // SRS_29.94 //",
  "S04bsu034_u:4036": "(Vaidya 185)",
  "S04bsu034_u:4037": "meghābhigarjitasvaro bhavatī haṃsasvaro ravati mañjugiraḥ /",
  "S04bsu034_u:4038": "pañcasvarāṅgaśatayuktasvaro imu yaḥ samādhi naru dhārayatī // SRS_29.95 //",
  "S04bsu034_u:4039": "bahukalpakoṭinayutā vividhā madhurasvarāṅgasuprayuktasvarāḥ /",
  "S04bsu034_u:4040": "acintiyā sa gira niścaratī imu yaḥ samādhi naru dhārayatī // SRS_29.96 //",
  "S04bsu034_u:4041": "na ca bhojane bhavati gṛdhnumanā na pātracīvararato bhavatī /",
  "S04bsu034_u:4042": "alpecchu saṃtuṣṭa susaṃlikhito imu yaḥ samādhi naru dhārayatī // SRS_29.97 //",
  "S04bsu034_u:4043": "na ca ātma utkarṣaku so bhavatī na parasya bhāṣati avarṇu kvacit /",
  "S04bsu034_u:4044": "dhyāne rataḥ sukhumacittu sadā imu yaḥ samādhi naru dhārayatī // SRS_29.98 //",
  "S04bsu034_u:4045": "ātmānuprekṣī satataṃ bhavatī na parasya skhalitemeṣati ca /",
  "S04bsu034_u:4046": "aviruddhu sarvi jagi so bhavatī imu yaḥ samādhi naru dhārayatī // SRS_29.99 //",
  "S04bsu034_u:4047": "akiliṣṭacittu pariśuddhacarī aśaṭho avañcaku sadā bhavatī /",
  "S04bsu034_u:4048": "sadamārdavaḥ sada vimokṣarato imu yaḥ samādhi naru dhārayatī // SRS_29.100 //",
  "S04bsu034_u:4049": "tyāgādhimukta satataṃ bhavatī mātsaryacittu na ca tasya ratam /",
  "S04bsu034_u:4050": "śīlenupetu satataṃ bhavatī imu yaḥ samādhi naru dhārayatī // SRS_29.101 //",
  "S04bsu034_u:4051": "abhirūpa darśaniyu premaṇiyo varakāñcanacchavi prabhāsakaraḥ /",
  "S04bsu034_u:4052": "(Vaidya 186)",
  "S04bsu034_u:4053": "dvātriṃśallakṣaṇadharo bhavatī imu yaḥ samādhi naru dhārayatī // SRS_29.102 //",
  "S04bsu034_u:4054": "prāsādikaśca sada so bhavatī abhilakṣito bahujanasya priyo /",
  "S04bsu034_u:4055": "prekṣanta tṛpti na labhanti narā imu yaḥ samādhi naru dhārayatī // SRS_29.103 //",
  "S04bsu034_u:4056": "devāsya nāga tatha yakṣagaṇāstuṣṭā udagrāḥ sada āttamanāḥ /",
  "S04bsu034_u:4057": "bhāṣanti varṇa praviśitva kulānimu yaḥ samādhi naru dhārayatī // SRS_29.104 //",
  "S04bsu034_u:4058": "brahmā ca śakra vaśavarti vahu upasthānu tasya prakaronti sadā /",
  "S04bsu034_u:4059": "na ca tasya unnata mano bhavatī /",
  "S04bsu034_u:4060": "imu yaḥ samādhi naru dhārayatī // SRS_29.105 //",
  "S04bsu034_u:4061": "na ca tasya durgatibhayaṃ bhavatī na pi cākṣaṇā na vinipātabhayam /",
  "S04bsu034_u:4062": "parimuktu sarvavinipātabhayādimu yaḥ samādhi naru dhārayatī // SRS_29.106 //",
  "S04bsu034_u:4063": "na ca tasya kāṅkṣa vimatirbhavatī vara buddhadharma śruṇiyā nipuṇān /",
  "S04bsu034_u:4064": "gambhīrajñānānugato bhavatī imu yaḥ samādhi naru dhārayatī // SRS_29.107 //",
  "S04bsu034_u:4065": "yaṃ yaṃ pi dharmaṃ śruṇatī sukhumaṃ sarvatra bhoti vaśi pāragataḥ /",
  "S04bsu034_u:4066": "balavantu hetunipuṇo bhavatī imu yaḥ samādhi naru dhārayatī // SRS_29.108 //",
  "S04bsu034_u:4067": "evaṃ prabhāṣita jinena girā ahu tena bhomi paricīrṇa sadā /",
  "S04bsu034_u:4068": "labhate ca dhāraṇi viśiṣṭa varāmimu yaḥ samādhi naru dhārayatī // SRS_29.109 //",
  "S04bsu034_u:4069": "kālakriyāṃ ca sa karoti yadā amitābhu tasya purataḥ sthihatī /",
  "S04bsu034_u:4070": "(Vaidya 187)",
  "S04bsu034_u:4071": "bhikṣugaṇena saha kāruṇiko imu yaḥ samādhi naru dhārayatī // SRS_29.110 //",
  "S04bsu034_u:4072": "lābhī ca dhāraṇiya so bhavatī dharmanidhāna vaśipāragataḥ /",
  "S04bsu034_u:4073": "pratibhānavānanācchedyagiro ya imaṃ samādhi naru dhārayatī // SRS_29.111 //",
  "S04bsu034_u:4074": "yenaiva so vrajati dharmadharo ālokabhūta bhavatī jagataḥ /",
  "S04bsu034_u:4075": "sipraśāntacara suviśuddhamanā imu yaḥ samādhi naru dhārayatī // SRS_29.112 //",
  "S04bsu034_u:4076": "vara dharmakośa vividhaṃ nipuṇaṃ so dharmakāya vaśi pāragataḥ /",
  "S04bsu034_u:4077": "so saṃśayaṃ chinatti sarvajage imu yaḥ samādhi naru dhārayatī // SRS_29.113 //",
  "S04bsu034_u:4078": "sarve 'pi sattva siya kāruṇikā bhagavān bhavāntakaraṇe sugataḥ /",
  "S04bsu034_u:4079": "tān satkareyyā bahu kalpaśatān yatha gaṅgavāluka tathottari vā // SRS_29.114 //",
  "S04bsu034_u:4080": "yaścaiva paści kṣayakāli imaṃ śrutvā samādhimiha kaści naraḥ /",
  "S04bsu034_u:4081": "anumodamīti bhaṇataikagiraṃ kala puṇyaskandha na sa pūrva bhavet // SRS_29.115 //",
  "S04bsu034_u:4082": "yasyo kumāra iya śāntagatī paramārthaśūnyata samādhivaro /",
  "S04bsu034_u:4083": "prāvartu bhoti tatha pustagataḥ so dharmabhāṇaku sthitaḥ sumatiḥ // SRS_29.116 //",
  "S04bsu034_u:4084": "iti śrīsamādhirāje tejaguṇarājaparivarto nāmonatriṃśatitamaḥ // 29 //",
  "S04bsu034_u:4085": "(Vaidya 188)",
  "S04bsu034_u:4086": "30 Anuśaṃsāparivartaḥ /",
  "S04bsu034_u:4087_0": "atha khalu bhagavān punareva candraprabhaṃ kumārabhūtamāmantrayate sma - tasmāttarhi",
  "S04bsu034_u:4087_1": "kumāra ya ākāṅkṣed bodhisattvo mahāsattvaḥ - kimityahaṃ sarvasattvānāṃ rutamadhigaccheyamindriyāṇāṃ",
  "S04bsu034_u:4087_2": "ca parāparajñatāṃ vijñāya dharmaṃ deśayeyamiti,",
  "S04bsu034_u:4088_0": "tena kumāra bodhisattvena mahāsattvena ayaṃ sarvadharmasvabhāvasamatāvipañcitaḥ samādhiḥ",
  "S04bsu034_u:4088_1": "śrotavya udgrahītavyaḥ paryavāptavyo dhārayitavyo vācayitavyaḥ araṇābhāvanayā bhāvayitavyo",
  "S04bsu034_u:4088_2": "bahulīkartavyaḥ parebhyaśca vistareṇa saṃprakāśayitavyaḥ //",
  "S04bsu034_u:4089": "atha khalu bhagavāṃstasyāṃ velāyāmimā gāthā abhāṣata -",
  "S04bsu034_u:4090": "aparimita atīta nāyakāstena dṛṣṭāḥ puratu katha prayuktā pṛcchitā lokanāthāḥ /",
  "S04bsu034_u:4091": "pravara kuśalamūle tiṣṭhato bodhisattvo imu virajasamādhiṃ dhārayan mokṣakāmaḥ // SRS_30.1 //",
  "S04bsu034_u:4092": "labhati sukha praṇītaṃ divyamānuṣyakaṃ co",
  "S04bsu034_u:4093": "labhati paramapūjāṃ divyamānuṣyakāṃ so /",
  "S04bsu034_u:4094": "labhati sukha praṇītaṃ dhyānasaukhyāryasaukhyam",
  "S04bsu034_u:4095": "imu viraja samādhiṃ dhārayan mokṣakāmaḥ // SRS_30.2 //",
  "S04bsu034_u:4096": "varṇu śruṇiya udāraṃ harṣu tasyo na bhoti",
  "S04bsu034_u:4097": "na pi ca punaravarṇe maṅkubhāvaṃ nigacchet /",
  "S04bsu034_u:4098": "śailopamu akampeyyo aṣṭabhirlokadharmair",
  "S04bsu034_u:4099": "imu viraja samādhiṃ dhārayan mokṣakāmaḥ // SRS_30.3 //",
  "S04bsu034_u:4100": "akhilamadhuravāṇī ślakṣṇavācā suyuktā apagatabhrukuṭiśco pūrvaālāpi bhoti /",
  "S04bsu034_u:4101": "satatasmitamukhaśco śikṣito nāyakānām imu virajasamādhiṃ dhārayan mokṣakāmaḥ // SRS_30.4 //",
  "S04bsu034_u:4102": "bhavati sa sukhavāsaḥ sūrataḥ snigdhacitto bhavati sada sudānto dāntabhūmisthitaśca /",
  "S04bsu034_u:4103": "sumadhura priyavāṇī snigdhasatyābhidhāyī imu virajasamādhiṃ dhārayan bodhikāmaḥ // SRS_30.5 //",
  "S04bsu034_u:4104": "na ca sa katha karotī vaigrahīṃ no vivādān apagatakhila doṣā varjitāstena śeṣāḥ /",
  "S04bsu034_u:4105": "(Vaidya 189)",
  "S04bsu034_u:4106": "pramuditu sada bhotī sūrato mārdavaśca imu viraja samādhiṃ dhārayan bodhikāmaḥ // SRS_30.6 //",
  "S04bsu034_u:4107": "bhavati ca sada vidvāṃstyāgi nityābhiyuktaḥ sudukhita jana dṛṣṭvā teṣamannaṃ dadāti /",
  "S04bsu034_u:4108": "priyataru parityaktuṃ bhoti nityaṃ sudātā imu virajasamādhiṃ dhārayan bodhikāmaḥ // SRS_30.7 //",
  "S04bsu034_u:4109": "devaśatasahasrāṇa spṛhāṃ ye saṃjanentī nāga asura yakṣā nityupasthāyakāsya /",
  "S04bsu034_u:4110": "vani pavani vasante rakṣa tasyā karontī imu viraja samādhiṃ yo naro dhārayati // SRS_30.8 //",
  "S04bsu034_u:4111": "bhaṇi vacanamasaktaṃ brahmadhoṣasvaro 'sau haṃsaravitaghoṣaḥ kinnarodgītaghoṣaḥ /",
  "S04bsu034_u:4112": "pañcaśatasvarāṅgo harṣaṇīyasvaraśco bhavati naditaśabdo ghuṣṭaśabdaḥ suśabdaḥ // SRS_30.9 //",
  "S04bsu034_u:4113": "yāvatatu pṛthu kṣatrāṇa naraḥ kaścideva sūkṣma raja kareyyā śakya te lakṣaṇāya /",
  "S04bsu034_u:4114": "tatu bahutaru tasyo ye svarā niścarantī imu viraja samādhiṃ yo naro dhārayāti // SRS_30.10 //",
  "S04bsu034_u:4115": "iti śrīsamādhirāje 'nuśaṃsāparivarto nāma triṃśatitamaḥ // 30 //",
  "S04bsu034_u:4116": "(Vaidya 190)",
  "S04bsu034_u:4117": "31 Sarvadharmasvabhāvanirdeśaparivartaḥ /",
  "S04bsu034_u:4118": "tatra bhagavān punarapi candraprabhaṃ kumārabhūtamāmantrayate sma - tasmāttarhi kumāra ya ākāṅkṣed bodhisattvo mahāsattvaḥ kimityahaṃ sarvadharmāṇāṃ svabhāvaṃ kathaṃ jānīyāmiti,",
  "S04bsu034_u:4119_0": "tena kumāra bodhisattvena mahāsattvena ayaṃ sarvadharmasvabhāvasamatāvipañcitaḥ samādhiḥ",
  "S04bsu034_u:4119_1": "śrotavya udgrahītavyaḥ paryavāptavyo dhārayitavyo vācayitavya uddeṣṭavyaḥ svādhyātavyaḥ",
  "S04bsu034_u:4119_2": "araṇābhāvanayā bhāvayitavyo bahulīkartavyaḥ parebhyaśca vistareṇa saṃprakāśayitavyaḥ //",
  "S04bsu034_u:4120": "atha khalu bhagavāṃstasyāṃ velāyāmimā gāthā abhāṣata -",
  "S04bsu034_u:4121": "tasyo rāgu na jātu kupyate na ca doṣo tasyo moha na jātu kupyate vṛṣabhisya /",
  "S04bsu034_u:4122": "teno sarvi kileśa cchoritānavaśeṣā yo 'sau dharmasvabhāvu jānatī supraśāntam // SRS_31.1 //",
  "S04bsu034_u:4123": "so 'sau śikṣa na jātu oṣirī sugatānāṃ so 'sau śūru na jātu istriyāṇāṃ vaśameti /",
  "S04bsu034_u:4124": "so 'sau śāsani prīti vindate sugatānāṃ yo 'sau dharmasvabhāvu jānatī supraśāntam // SRS_31.2 //",
  "S04bsu034_u:4125": "so 'sau jñānavidhijña paṇḍito matimāṃśca so 'sau buddha ananta paśyatī aparyantāṃ /",
  "S04bsu034_u:4126": "so 'sau dhāraṇijñānu jānatī aparyantaṃ yo 'sau dharmasvabhāvu jānatī nayayuktim // SRS_31.3 //",
  "S04bsu034_u:4127": "so 'sau neha cireṇa bheṣyati dvipadendraḥ so 'sau vaidyu bhiṣaku bheṣyate sukhadātā /",
  "S04bsu034_u:4128": "so 'sau uddhari śalya sarvaśo dukhitānāṃ yo 'sau dharmasvabhāvu jānatī supraśāntam // SRS_31.4 //",
  "S04bsu034_u:4129": "so 'sau āturu jñātva duḥkhitānimi sattvān so 'sau bherī sadā parāhanī amṛtasya /",
  "S04bsu034_u:4130": "so 'sau bheṣyati nāyako jino nacireṇa yo 'sau dharmasvabhāvu jānatī supraśāntam // SRS_31.5 //",
  "S04bsu034_u:4131": "(Vaidya 191)",
  "S04bsu034_u:4132": "so 'sau bhaiṣajyanayeṣu kovido varavaidyo ādiṃ jānati sarvavyādhināṃ yatra muktiḥ /",
  "S04bsu034_u:4133": "so 'sau bhūtanayaśikṣito matimanto śikṣitvā bahusattva mocayī pṛthu naṣṭān // SRS_31.6 //",
  "S04bsu034_u:4134": "so 'sau śūnyanayeṣu kovido matiśūraḥ so 'sau loki asaktu bhuñjati sada piṇḍam /",
  "S04bsu034_u:4135": "so 'sau bodhivarāya sthāpayi bahusattvān yo 'sau dharmasvabhāvu jānatī supraśāntam // SRS_31.7 //",
  "S04bsu034_u:4136": "so 'sau kṣāntibalena udgato naracandraḥ so 'sau loṣṭakadaṇḍatāḍito na ca kupyī /",
  "S04bsu034_u:4137": "so 'sau chidyatu aṅgamaṅgaśo na ca kṣubhye yo 'sau dharmasvabhāvu jānatī supraśāntam // SRS_31.8 //",
  "S04bsu034_u:4138": "so 'sau kṣāntibale pratiṣṭhito balavanto so 'sau kṣāntiya vastu tādṛśo supraśāntaḥ /",
  "S04bsu034_u:4139": "so 'sau kṣāntibalena manyate matiśūro yo 'sau dharmasvabhāvu jānatī supraśāntam // SRS_31.9 //",
  "S04bsu034_u:4140": "so 'sau vastu na jātu manyate ahu cchinnā teno sarvi bhavā vibhāvitāḥ sada śūnyāḥ /",
  "S04bsu034_u:4141": "tasyo saṃjñā prahīṇa sarvaśo nikhileno yo 'sau dharmasvabhāvu jānatī supraśāntam // SRS_31.10 //",
  "S04bsu034_u:4142": "te te dharmasvabhāvu deśayī supraṇītaṃ te te bodhi spṛśī anuttarāṃ nacireṇa /",
  "S04bsu034_u:4143": "yeṣāṃ dharmasvabhāvu gocaraḥ sunidhyapto teṣāṃ datta ananta dakṣiṇā aparyantā // SRS_31.11 //",
  "S04bsu034_u:4144": "so 'sau bhāṣati sūtrakoṭiyo aparyantā yatha gaṅganadīya vālikāstatu bhūyaḥ /",
  "S04bsu034_u:4145": "no cāsyu pratibhānu chidyate varṇamāne yo 'sau dharmasvabhāvu jānatī supraśāntam // SRS_31.12 //",
  "S04bsu034_u:4146": "so 'sau kalpasahasrakoṭiśo nayutāni jñāneno sada bhoti udgato yatha meruḥ /",
  "S04bsu034_u:4147": "(Vaidya 192)",
  "S04bsu034_u:4148": "dharma tasya kṣayo na vidyate bhaṇamāne yo 'sau dharmasvabhāvu jānatī supraśāntam // SRS_31.13 //",
  "S04bsu034_u:4149": "vistīrṇaṃ vipulaṃ acintiyaṃ pratibhānaṃ bhotī bodhivarāṃ gaveṣataḥ sada tasyo /",
  "S04bsu034_u:4150": "nityaṃ bhāṣati sūtrakoṭiyo aparyantā yo 'sau dharmasvabhāvu jānatī supraśāntam // SRS_31.14 //",
  "S04bsu034_u:4151": "yaṃ caite dvipadottamā jinā bhaṇi dharmaṃ sarvaṃ taṃ ca śruṇitva gṛhṇatī paripūrṇam /",
  "S04bsu034_u:4152": "no vā ekapade 'pi vidyate vimatisyo yo 'sau sarvi abhāva jānatī imi dharmān // SRS_31.15 //",
  "S04bsu034_u:4153": "so 'sau bhoti viśiṣṭa tyāgavān sada kālaṃ bhotī dānapatiḥ sukhaṃdado dukhitānām /",
  "S04bsu034_u:4154": "dṛṣṭā duḥkhita sattva tarpayī ratanehī yo 'sau dharmasvabhāvu jānatī sada śūnyam // SRS_31.16 //",
  "S04bsu034_u:4155": "sau 'sau jambudhvaje bhaviṣyatī sada rājā sattvānāṃ sada saukhya kāhitī aparyantam /",
  "S04bsu034_u:4156": "maitrāye samupetu prāṇīnāṃ sada kāle yo 'sau dharmasvabhāvu jānatī sada śūnyam // SRS_31.17 //",
  "S04bsu034_u:4157": "putrān dhītara dāsadāsiyo tyajya dhīro hastau pāda śirāṃsi sa tyajī tatha rājyam /",
  "S04bsu034_u:4158": "no cālīyati tasya mānasaṃ vṛṣabhisyo yo 'sau dharmasvabhāvu jānatī sada śūnyam // SRS_31.18 //",
  "S04bsu034_u:4159": "aṅgāṅgaṃ puna tasya chidyatī yadi kāyo no tasya pratihanyate manaḥ supine 'pi /",
  "S04bsu034_u:4160": "teno pūjita bhonti nāyakā dvipadendrā yo 'sau dharmasvabhāvu jānatī sada śūnyam // SRS_31.19 //",
  "S04bsu034_u:4161": "teno pūjita sarvi nāyakā ya atītāstatha pūjita ye anāgatā dvipadendrāḥ /",
  "S04bsu034_u:4162": "tehī satkṛta sarvi nāyakā sthita ye co yo 'sau dharmasvabhāvu jānatī sada śūnyam // SRS_31.20 //",
  "S04bsu034_u:4163": "(Vaidya 193)",
  "S04bsu034_u:4164": "so 'sau kośa dhareti paṇḍitaḥ sugatānāṃ so 'sau dhāraṇiye pratiṣṭhitaḥ paramāyām /",
  "S04bsu034_u:4165": "so 'sau bheṣyati lokanāyako naciareṇa yacchutvā imu sūtraṃ dhārayet kṣayakāle // SRS_31.21 //",
  "S04bsu034_u:4166": "so 'ndho naiva kadāci bheṣyatī vidu jātu no co aṅgavihīnu bheṣyatī bahukalpān /",
  "S04bsu034_u:4167": "teno akṣaṇa aṣṭa varjitā imi nityaṃ yeno sūtramidaṃ prabhāṣitaṃ apramuṣṭam // SRS_31.22 //",
  "S04bsu034_u:4168": "nāsau durgatiṣu gamiṣyati puna jātu nityaṃ lakṣaṇadhāri bheṣyatī abhirūpaḥ /",
  "S04bsu034_u:4169": "pacco tasya abhijña bhāvitā imi nityaṃ purataḥ so sugatāna sthāsyatī sada śūraḥ // SRS_31.23 //",
  "S04bsu034_u:4170": "bahukān nirmita nirmiṇitvāna ayu jñānī preṣatī bahukṣetrakoṭiṣu vinayārtham /",
  "S04bsu034_u:4171": "yehi dṛṣṭa bhavanti nirmitā bahu buddhāḥ tehī bodhivarāya sthāpitā bahu sattvāḥ // SRS_31.24 //",
  "S04bsu034_u:4172": "smṛtimantaḥ gatimantaḥ prajñāvān dhṛtimāṃśca sthāmnā vīryabalena so sadā samupetaḥ /",
  "S04bsu034_u:4173": "dharmapāramiprāpta bheṣyati mahatejā yaḥ śrutvā imu sūtra dhārayet kṣayakāle // SRS_31.25 //",
  "S04bsu034_u:4174": "raśmikoṭisahasra niścarī sada teṣāṃ vyomāḥ sarvi karonti maṇḍalāḥ suriyāṇām /",
  "S04bsu034_u:4175": "yehī bhāvita bhonti śūnyakā imi dharmāste te śūra bhavanti nāyakā nacireṇa // SRS_31.26 //",
  "S04bsu034_u:4176": "eṣo gocaru śāntu bhāvito maya pūrvaṃ bahukalpāna sahasra koṭiyo niyutāni /",
  "S04bsu034_u:4177": "(Vaidya 194)",
  "S04bsu034_u:4178": "vīryaṃ me na kadāci sahasita iha mārge yadahaṃ dīpaṃkareṇa vyākṛto jinabhūmī // SRS_31.27 //",
  "S04bsu034_u:4179": "yūyaṃ pī mama caryā śikṣathā iha sūtre gambhīrā paramārtha deśitā iya netrī /",
  "S04bsu034_u:4180": "yatrāmī bahu naṣṭa tīrthikā viparitā kṣiptvā bodhimapāyi bhairave prapatanti // SRS_31.28 //",
  "S04bsu034_u:4181": "bahukalpāna sahasrakoṭiyo nayutāni veditvā amu tatra vedanā kaṭu tībrāḥ /",
  "S04bsu034_u:4182": "bahukalpā nayutānamatyayāt punareva hetuḥ so amṛtasya prāptaye bhaviṣyate // SRS_31.29 //",
  "S04bsu034_u:4183": "ye te paścimi kāli bhairave sugatasyo rakṣanti imu sūtramīdṛśaṃ praśāntam /",
  "S04bsu034_u:4184": "teṣāṃ bodhi varā na durlabhā iya śreṣṭhā te te paścimi kāli vyākṛta dhari dharmān // SRS_31.30 //",
  "S04bsu034_u:4185": "iti śrīsamādhirāje sarvadharmasvabhāvanirdeśaparivarto nāmaikatriṃśatitamaḥ // 31 //",
  "S04bsu034_u:4186": "(Vaidya 195)",
  "S04bsu034_u:4187": "32 Sūtradhāraṇānuśaṃsāparivartaḥ /",
  "S04bsu034_u:4188_0": "atha khalu bhagavān punareva candraprabhaṃ kumārabhūtamāmantrayate sma - tasmāttarhi",
  "S04bsu034_u:4188_1": "kumāra bodhisattvena mahāsattvena mahābhijñāparikarma dhārayitukāmenāyaṃ samādhirdhārayitavyaḥ",
  "S04bsu034_u:4188_2": "udgrahītavyaḥ paryavāptavyo dhārayitavyo vācayitavyaḥ pravartayitavyaḥ uddeṣṭavyaḥ",
  "S04bsu034_u:4188_3": "svādhyātavyo bhāvayitavyaḥ,",
  "S04bsu034_u:4189": "parebhyaśca vistareṇa saṃprakāśayitavya /",
  "S04bsu034_u:4190": "katamacca tat kumāra sarvadharmāṇāmabhijñāparikarma?",
  "S04bsu034_u:4191_0": "yaduta sarvadharmāṇāmaparigrahaḥ aparāmarśaḥ śīlaskandhasyāmanyanā samādhiskandhasya",
  "S04bsu034_u:4191_1": "apracāraḥ prajñāskandhasya vivekadarśanaṃ vimuktiskandhasya yathābhūtadarśanaṃ vimuktijñānadarśanaskandhasya",
  "S04bsu034_u:4191_2": "svabhāvaśūnyatādarśanaṃ sarvadharmāṇām /",
  "S04bsu034_u:4192": "yayābhijñayā samanvāgato bodhisattvo mahāsattvaḥ sarvasamādhivikurvitāni vikurvan sarvasattvānāṃ dharmaṃ deśayati /",
  "S04bsu034_u:4193": "idamucyate kumāra mahābhijñāparikarmeti //",
  "S04bsu034_u:4194": "atha khalu bhagavāṃstasyāṃ velāyāmimā gāthā abhāṣata -",
  "S04bsu034_u:4195": "mahābhijñāparikarma avivādena deśitam /",
  "S04bsu034_u:4196": "vivāde yastu carati sodgṛhṇan na vimucyate // SRS_32.1 //",
  "S04bsu034_u:4197": "abhijñā tasya sā prajñā bauddhaṃ jñānamacintiyam /",
  "S04bsu034_u:4198": "udgrahe yaḥ sthito bhoti jñānaṃ tasya na vidyate // SRS_32.2 //",
  "S04bsu034_u:4199": "bahavo 'cintiyā dharmā ye śabdena prakāśitāḥ /",
  "S04bsu034_u:4200": "yastatra niviśecchabde saṃghābhāṣyaṃ na jānati // SRS_32.3 //",
  "S04bsu034_u:4201": "saṃghābhāṣyamajānānaḥ kiṃ saṃghāya tu bhāṣitam /",
  "S04bsu034_u:4202": "adharmaṃ bhāṣate dharmaṃ dharmatāyāmaśikṣitaḥ // SRS_32.4 //",
  "S04bsu034_u:4203": "lokadhātusahasreṣu ye mayā sūtra bhāṣitāḥ /",
  "S04bsu034_u:4204": "nānāvyañjana ekārthā na śakyaṃ parikīrtitum // SRS_32.5 //",
  "S04bsu034_u:4205": "ekaṃ padārthaṃ cintetvā sarve te bhonti bhāvitāḥ /",
  "S04bsu034_u:4206": "yāvantaḥ sarvabuddhehi bahu dharmāḥ prakāśitāḥ // SRS_32.6 //",
  "S04bsu034_u:4207": "nairātmyaṃ sarvadharmāṇāṃ ye narā arthakovidāḥ /",
  "S04bsu034_u:4208": "asmin pade tu śikṣitvā buddhadharmā na durlabhāḥ // SRS_32.7 //",
  "S04bsu034_u:4209": "sarvadharmā buddhadharmā dharmatāyāṃ ya śikṣitāḥ /",
  "S04bsu034_u:4210": "ye dharmatāṃ prajānanti na virodhenti dharmatām // SRS_32.8 //",
  "S04bsu034_u:4211": "(Vaidya 196)",
  "S04bsu034_u:4212": "sarvā vāg buddhavāgeva sarvaśabdo hyavastukaḥ /",
  "S04bsu034_u:4213": "diśo daśa gaveṣitvā buddhavāg naiva labhyate // SRS_32.9 //",
  "S04bsu034_u:4214": "eṣā vācā buddhavācā gaveṣitvā diśo daśa /",
  "S04bsu034_u:4215": "na labhyate 'nuttaraiṣā na labdhā na ca lapsyate // SRS_32.10 //",
  "S04bsu034_u:4216": "anuttarā buddhavācā buddhavācā niruttarā /",
  "S04bsu034_u:4217": "aṇurna lapsyate 'treti tenokteyamanuttarā // SRS_32.11 //",
  "S04bsu034_u:4218": "aṇu notpadyate dharmo aṇuśabdena deśitaḥ /",
  "S04bsu034_u:4219": "aṇumātro na co labdho loke śabdena deśitaḥ // SRS_32.12 //",
  "S04bsu034_u:4220": "alabdhirlabdhadharmāṇāṃ labdhau labdhirna vidyate /",
  "S04bsu034_u:4221": "ya evaṃ dharma jānanti budhyante bodhimuttamām // SRS_32.13 //",
  "S04bsu034_u:4222": "te buddhānuttarāṃ bodhiṃ dharmacakraṃ pravartayī /",
  "S04bsu034_u:4223": "dharmacakraṃ pravartitvā buddhadharmān prakāśayī // SRS_32.14 //",
  "S04bsu034_u:4224": "bodhisattvāśca budhyante buddhajñānamanuttaram /",
  "S04bsu034_u:4225": "tena buddhā iti proktā buddhajñānā prabodhanāt // SRS_32.15 //",
  "S04bsu034_u:4226": "abhāvo apraṇihitamānimittaṃ ca śūnyatā /",
  "S04bsu034_u:4227": "ebhirvimokṣadvārehirdvāraṃ buddhaḥ prakāśayī // SRS_32.16 //",
  "S04bsu034_u:4228": "cakṣuḥ śrotraṃ ca ghrāṇaṃ ca jihvā kāyo manastathā /",
  "S04bsu034_u:4229": "ete śūnyāḥ svabhāvena saṃbuddhaiḥ saṃprakāśitāḥ // SRS_32.17 //",
  "S04bsu034_u:4230": "etādṛśānāṃ dharmāṇāṃ svabhāvaṃ yaḥ prajānati /",
  "S04bsu034_u:4231": "nāsau vivādaṃ kurute jñātvā dharmāṇa lakṣaṇam // SRS_32.18 //",
  "S04bsu034_u:4232": "eṣa gocaru śūrāṇāṃ bodhisattvāna tāyinām /",
  "S04bsu034_u:4233": "na te kadācit kāṅkṣanti jānante dharmaśūnyatām // SRS_32.19 //",
  "S04bsu034_u:4234": "dharmasvabhāvaṃ jānāti buddhastenocyate hi saḥ /",
  "S04bsu034_u:4235": "bodhaye vinayī sattvānaprameyānacintiyān // SRS_32.20 //",
  "S04bsu034_u:4236": "satkṛto buddhaśabdena śīlaśabdena so kṛtaḥ /",
  "S04bsu034_u:4237": "śīlaśabdo buddhaśabda ubhau tāvekalakṣaṇau // SRS_32.21 //",
  "S04bsu034_u:4238": "yāvantaḥ kīrtitāḥ śabdā hīna utkṛṣṭamadhyamāḥ /",
  "S04bsu034_u:4239": "samāhitaikaśabdena buddhaśabdena deśitāḥ // SRS_32.22 //",
  "S04bsu034_u:4240": "na buddhadharmā deśasthā na pradeśastha kīrtitāḥ /",
  "S04bsu034_u:4241": "na cotpannā niruddhā va ekatvena pṛthak tathā // SRS_32.23 //",
  "S04bsu034_u:4242": "(Vaidya 197)",
  "S04bsu034_u:4243": "na te navāḥ purāṇā vā na teṣāmasti manyanā /",
  "S04bsu034_u:4244": "na ca nīlā na pītā va nāvadatā na lohitāḥ // SRS_32.24 //",
  "S04bsu034_u:4245": "anābhilāpyā agrāhyā evaṃ ghoṣeṇa deśitāḥ /",
  "S04bsu034_u:4246": "na ca ghoṣasya sā bhūmiḥ prātihāryaṃ muneridam // SRS_32.25 //",
  "S04bsu034_u:4247": "anāsravā hi te dharmā- nena ucyanti hi /",
  "S04bsu034_u:4248": "stṛtā aparyāpannā daśadiśe eṣā buddhāna deśanā // SRS_32.26 //",
  "S04bsu034_u:4249": "parinirvṛtasya buddhasya dṛśyate buddhavigrahaḥ /",
  "S04bsu034_u:4250": "tatsthānaṃ manasīkurvan prātihāryaṃ sa paśyati // SRS_32.27 //",
  "S04bsu034_u:4251": "na cāsau labhyate sattvo nirvṛtiryena sparśitā /",
  "S04bsu034_u:4252": "evaṃ ca diśito dharmo bahavaḥ sattva mocitāḥ // SRS_32.28 //",
  "S04bsu034_u:4253": "yathā candraśca sūryaśca kāṃsapātrīya dṛśyate /",
  "S04bsu034_u:4254": "na ca yāti svakaṃ bimbamevaṃ dharmāṇa lakṣaṇam // SRS_32.29 //",
  "S04bsu034_u:4255": "pratibhāsopamā dharmā yairhi jñātā svabhāvataḥ /",
  "S04bsu034_u:4256": "naiva te rūpakāyena paśyante buddhavigraham // SRS_32.30 //",
  "S04bsu034_u:4257": "avigraho hyayaṃ dharmo vigraho nātra kaścana /",
  "S04bsu034_u:4258": "avigrahaśca yo dharma eṣa buddhasya vigrahaḥ // SRS_32.31 //",
  "S04bsu034_u:4259": "dharmakāyena paśyanti ye te paśyanti nāyakam /",
  "S04bsu034_u:4260": "dharmakāyā hi saṃbuddhā etat saṃbuddhadarśanam // SRS_32.32 //",
  "S04bsu034_u:4261": "pratītya pratinirdiṣṭā aprati pratideśitāḥ /",
  "S04bsu034_u:4262": "imāṃ gatiṃ vijānīta śrāmaṇyena hi ye 'rthikāḥ // SRS_32.33 //",
  "S04bsu034_u:4263": "aprāpti prāpti nirdiṣṭā sattvānāṃ jñātva āśayam /",
  "S04bsu034_u:4264": "yo saṃdhābhāṣyottarate na so kena vihanyate // SRS_32.34 //",
  "S04bsu034_u:4265": "yasya bhoti mayā prāptamaprāptaṃ tena cocyate /",
  "S04bsu034_u:4266": "yena śrāmaṇyamaprāptaṃ tena śramaṇa ucyate // SRS_32.35 //",
  "S04bsu034_u:4267": "kathaṃ gambhīrime dharmā vakṣyante ye na śikṣitāḥ /",
  "S04bsu034_u:4268": "te ca gambhīranāmena na śakyaṃ parikīrtitum // SRS_32.36 //",
  "S04bsu034_u:4269": "avastukāḥ pañca skandhā abhūtvā eta utthitāḥ /",
  "S04bsu034_u:4270": "nātra utthāpyako hyasti yasya skandhāḥ samutthitāḥ // SRS_32.37 //",
  "S04bsu034_u:4271": "yallakṣaṇāḥ pañca skandhāḥ sarvadharmāstallakṣaṇāḥ /",
  "S04bsu034_u:4272": "tallakṣaṇāste nirdiṣṭā lakṣaṇaṃ ca na vidyate // SRS_32.38 //",
  "S04bsu034_u:4273": "(Vaidya 198)",
  "S04bsu034_u:4274": "yathāntarīkṣaṃ gaganamevaṃ dharmāṇa lakṣaṇam /",
  "S04bsu034_u:4275": "pūrvāntamaparāntaṃ ca pratyutpannaṃ ca paśyantaḥ // SRS_32.39 //",
  "S04bsu034_u:4276": "agrāhyaṃ gaganaṃ proktaṃ grāhyamatra na labhyate /",
  "S04bsu034_u:4277": "eṣa svabhāvo dharmāṇāmagrāhyo gaganopamaḥ // SRS_32.40 //",
  "S04bsu034_u:4278": "evaṃ ca deśitā dharmā na śrāvako vipaśyati /",
  "S04bsu034_u:4279": "yaśco na paśyatī dharmaṃ tasya dharmā acintiyāḥ // SRS_32.41 //",
  "S04bsu034_u:4280": "asvabhāvā ime dharmāḥ svabhāvaiṣāṃ na labhyate /",
  "S04bsu034_u:4281": "yogināṃ gocaro hyeṣa ye yuktā buddhabodhaye // SRS_32.42 //",
  "S04bsu034_u:4282": "ya evaṃ jānāti dharmān sa na dharmeṣu sajjate /",
  "S04bsu034_u:4283": "asajjamāno dharmeṣu dharmasaṃjñā prabodhayī // SRS_32.43 //",
  "S04bsu034_u:4284": "vibhāvitāḥ sarvadharmā bodhisattvena tāyinā /",
  "S04bsu034_u:4285": "dharmasaṃjñā vibhāvitvā buddhadharmānna manyate // SRS_32.44 //",
  "S04bsu034_u:4286": "amanyamānā hi sā koṭī kalpetvā koṭi vyāhṛtā /",
  "S04bsu034_u:4287": "ya evaṃ koṭiṃ jānāti kalpakoṭiṃ na manyate // SRS_32.45 //",
  "S04bsu034_u:4288": "purimāṃ koṭi kalpitvā bālaḥ saṃsāri saṃsari /",
  "S04bsu034_u:4289": "na cāsya labhyate sthānaṃ gaveṣitvā diśo daśa // SRS_32.46 //",
  "S04bsu034_u:4290": "śūnyaṃ jñātvā ca saṃsāraṃ bodhisattvo na sajjate /",
  "S04bsu034_u:4291": "caranti caiva bodhyarthaṃ caristeṣāṃ na labhyate // SRS_32.47 //",
  "S04bsu034_u:4292": "śakunānāṃ yathākāśe padaṃ teṣāṃ na labhyate /",
  "S04bsu034_u:4293": "evaṃsvabhāvā sā bodhirbodhisattvaiśca budhyate // SRS_32.48 //",
  "S04bsu034_u:4294": "yathā māyāṃ vidarśeti māyākāraḥ suśikṣitaḥ /",
  "S04bsu034_u:4295": "nānāprakārarūpāṇi na ca rūpopalabhyate // SRS_32.49 //",
  "S04bsu034_u:4296": "alabdhilabdhirno manye labdhe labdhirna vidyate /",
  "S04bsu034_u:4297": "māyopamaṃ ca tajjñānaṃ na māyāyāṃ ca tat sthitam // SRS_32.50 //",
  "S04bsu034_u:4298": "evaṃ śūnyeṣu dharmeṣu bālabuddhiṃ vikalpayet /",
  "S04bsu034_u:4299": "vikalpe caramāṇānāṃ gatayaḥ ṣaṭa parāyaṇam // SRS_32.51 //",
  "S04bsu034_u:4300": "jātijaropagāḥ sattvā jātisteṣāṃ na kṣīyate /",
  "S04bsu034_u:4301": "jātimaraṇaskandhānāṃ duḥkhaṃ teṣāmanantakam // SRS_32.52 //",
  "S04bsu034_u:4302": "duḥkho jātisaṃsāro bālabuddhīhi kalpitaḥ /",
  "S04bsu034_u:4303": "kalpāsteṣāṃ na kṣīyante kalpakoṭyaśca saṃsarī // SRS_32.53 //",
  "S04bsu034_u:4304": "(Vaidya 199)",
  "S04bsu034_u:4305": "ayuktāḥ saṃprayuktāśca karmayogasmi te sthitāḥ /",
  "S04bsu034_u:4306": "karmaṇaste na mucyate karmopādāni ye ratāḥ // SRS_32.54 //",
  "S04bsu034_u:4307": "karmaughe vahatāṃ teṣāṃ karma na kṣīyate sadā /",
  "S04bsu034_u:4308": "punaḥ punaśca mrīyante mārapakṣe sthitāḥ sadā // SRS_32.55 //",
  "S04bsu034_u:4309": "mārābhibhūtā duṣprajñāḥ saṃkliṣṭena hi karmaṇā /",
  "S04bsu034_u:4310": "anubhonti jātimaraṇaṃ tatratatropapattiṣu // SRS_32.56 //",
  "S04bsu034_u:4311": "maraṇaṃ te nigacchanti andhā bālāḥ pṛthagjanāḥ /",
  "S04bsu034_u:4312": "hanyante ca vihanyante gatiścaiṣāṃ na bhadrikā // SRS_32.57 //",
  "S04bsu034_u:4313": "parasparaṃ ca ghātenti śastrebhirbālabuddhayaḥ /",
  "S04bsu034_u:4314": "evaṃ prayujyamānānāṃ duḥkhaṃ teṣāṃ pravardhate // SRS_32.58 //",
  "S04bsu034_u:4315": "putrā mahyaṃ dhanaṃ mahyaṃ bālabuddhīhi kalpitam /",
  "S04bsu034_u:4316": "asataṃ karma kalpitvā saṃsāro bhūyu vardhate // SRS_32.59 //",
  "S04bsu034_u:4317": "saṃsāraṃ vardhayantaste saṃsaranti pṛthagjanāḥ /",
  "S04bsu034_u:4318": "pṛthak pṛthak ca gacchanti tena coktāḥ pṛthagjanāḥ // SRS_32.60 //",
  "S04bsu034_u:4319": "pṛthudharmā pravakṣyanti ujjhitvā buddhaśāsanam /",
  "S04bsu034_u:4320": "na te mokṣaṃ labhiṣyanti mārasya vaśamāgatāḥ // SRS_32.61 //",
  "S04bsu034_u:4321": "kāmanāṃ kāraṇaṃ bālāḥ striyaṃ sevanti pūtikām /",
  "S04bsu034_u:4322": "pūtikāṃ gati gacchanti patante tena durgatim // SRS_32.62 //",
  "S04bsu034_u:4323": "kāmānna buddhā varṇenti nāpi strīṇāṃ niṣevaṇam /",
  "S04bsu034_u:4324": "mahābhayo 'hipāśo 'yamistripāśaḥ sudāruṇaḥ // SRS_32.63 //",
  "S04bsu034_u:4325": "vivarjayanti taṃ dhīrāścaṇḍamāśīviṣaṃ yathā /",
  "S04bsu034_u:4326": "na viśvasanti istrīṇāṃ naiṣa mārgo hi bodhaye // SRS_32.64 //",
  "S04bsu034_u:4327": "bhāventi bodhimārgaṃ ca sarvabuddhairniṣevitam /",
  "S04bsu034_u:4328": "bhāvayitvā ca taṃ mārgaṃ bhonti buddhā anuttarāḥ // SRS_32.65 //",
  "S04bsu034_u:4329": "anuttarāśca te yuktā bhonti lokasya cetiyāḥ /",
  "S04bsu034_u:4330": "anuttareṇa jñānena buddhā bhonti anuttarāḥ // SRS_32.66 //",
  "S04bsu034_u:4331": "poṣadhaṃ ca niṣevanti śīlaskandhe samādapī /",
  "S04bsu034_u:4332": "samādapenti bodhāya sattvakoṭīracintiyāḥ // SRS_32.67 //",
  "S04bsu034_u:4333": "kurvanti te 'rthaṃ sattvānāmaprameyacintiyam /",
  "S04bsu034_u:4334": "te te śūrā mahāprajñā tāḍentyamṛtadundubhim // SRS_32.68 //",
  "S04bsu034_u:4335": "(Vaidya 200)",
  "S04bsu034_u:4336": "kampenti mārabhavanaṃ cālenti mārakāyikān /",
  "S04bsu034_u:4337": "samādapenti bodhāya mārakoṭīracintiyāḥ // SRS_32.69 //",
  "S04bsu034_u:4338": "paravādīnnigṛhṇanti nirjinanti ca tīrthikān /",
  "S04bsu034_u:4339": "kampenti vasudhāṃ sarvāṃ sasamudrāṃ saparvatām // SRS_32.70 //",
  "S04bsu034_u:4340": "vikurvamāṇā kāyebhiranekarddhivikurvitaiḥ /",
  "S04bsu034_u:4341": "nidarśenti mahāprajñāḥ prātihāryānacintiyān // SRS_32.71 //",
  "S04bsu034_u:4342": "kṣetrakoṭī prakampenti yathā gaṅgāya vālikā /",
  "S04bsu034_u:4343": "parājinitvā te mārā bodhiṃ budhyantyanuttarām // SRS_32.72 //",
  "S04bsu034_u:4344": "nirmiṇvanti ca te vṛkṣān ratanaiḥ suvicitritān /",
  "S04bsu034_u:4345": "phalapuṣpehi saṃyuktān gandhavantān manoramān // SRS_32.73 //",
  "S04bsu034_u:4346": "prāsādāṃśca vimānāni kūṭāgārān saharṣikān /",
  "S04bsu034_u:4347": "nirmiṇvanti ca te śūrāḥ puṣkariṇyo manoramāḥ // SRS_32.74 //",
  "S04bsu034_u:4348": "aṣṭāṅgajalasaṃpannāḥ svacchāḥ śītā anāvilāḥ /",
  "S04bsu034_u:4349": "pibanti ye tato vāri tisrastṛṣṇā jahanti te // SRS_32.75 //",
  "S04bsu034_u:4350": "avivartyāśca te bhonti pītvā vāri niruttaram /",
  "S04bsu034_u:4351": "anuttareṇa jñānena bhonti buddhā anuttarāḥ // SRS_32.76 //",
  "S04bsu034_u:4352": "anuttarāṃ gatiṃ śāntāṃ gacchantīti vijānatha /",
  "S04bsu034_u:4353": "imāṃ gatimajānantaḥ pranaṣṭāḥ sarvatīrthikāḥ // SRS_32.77 //",
  "S04bsu034_u:4354": "te ca tadgatikāḥ sattvā ye teṣāṃ bhonti niśritāḥ /",
  "S04bsu034_u:4355": "patiṣyanti mahāghorāmavīcimaparāyaṇāḥ // SRS_32.78 //",
  "S04bsu034_u:4356": "yāstatra vedanā ghorā na śakyāstāḥ prakīrtitum /",
  "S04bsu034_u:4357": "ahaṃ ca tāḥ prajānāmi bodhisattvāśca tāyinaḥ // SRS_32.79 //",
  "S04bsu034_u:4358": "ye ceha dharme kāṅkṣanti evaṃ gambhīri durdṛśe /",
  "S04bsu034_u:4359": "abhūmistatra bālānāmupalambhasmi ye sthitāḥ // SRS_32.80 //",
  "S04bsu034_u:4360": "nirmiṇvanti viyūhāṃste naikarūpanidarśanān /",
  "S04bsu034_u:4361": "yena te sarvi gacchanti buddhakṣetrānanuttarān // SRS_32.81 //",
  "S04bsu034_u:4362": "yāvantyo buddhakṣetreṣu rūpanirhārasaṃpadaḥ /",
  "S04bsu034_u:4363": "sarvāstā iha darśenti bodhisattvā maharddhikāḥ // SRS_32.82 //",
  "S04bsu034_u:4364": "mahādharmeṇa saṃnaddhā mahāvīrā mahābalāḥ /",
  "S04bsu034_u:4365": "mahāśūnyārthavajreṇa prahārāṇi dadanti te // SRS_32.83 //",
  "S04bsu034_u:4366": "raśmikoṭisahasrāṇi yathā gaṅgāya vālikā /",
  "S04bsu034_u:4367": "kāyato niścarantyeṣāṃ yebhirlokaḥ prabhāsate // SRS_32.84 //",
  "S04bsu034_u:4368": "(Vaidya 201)",
  "S04bsu034_u:4369": "na te strīṣvabhirajyante na ca teṣāṃ virāgatā /",
  "S04bsu034_u:4370": "vibhāvitaiteṣāṃ saṃjñā istrisaṃjñā svabhāvataḥ // SRS_32.85 //",
  "S04bsu034_u:4371": "aśūnyā buddhakṣetrāste yeṣu śūrā bhavanti te /",
  "S04bsu034_u:4372": "kiṃ teṣāṃ māru pāpīyānantarāyaṃ kariṣyati // SRS_32.86 //",
  "S04bsu034_u:4373": "dṛṣṭīkṛteṣu ye sthitvā bahu buddhā virāgitāḥ /",
  "S04bsu034_u:4374": "vyāpādena upastabdhā icchālobhapratisthitāḥ // SRS_32.87 //",
  "S04bsu034_u:4375": "sarvasaṃjñā vibhāvitvā saṃjñāvaivartiye sthitāḥ /",
  "S04bsu034_u:4376": "ya evaṃ jñāsyate jñānaṃ buddhajñānamacintiyam // SRS_32.88 //",
  "S04bsu034_u:4377": "pūrvāntamaparāntaṃ ca pratyutpannaṃ ca paśyati /",
  "S04bsu034_u:4378": "evaṃ ca deśitā dharmā na cātra kiṃci deśitam // SRS_32.89 //",
  "S04bsu034_u:4379": "na ca jñānena jānāti na cājñānena sīdati /",
  "S04bsu034_u:4380": "jñānājñāne vikalpetvā buddhajñāneti vuccati // SRS_32.90 //",
  "S04bsu034_u:4381": "vijñaptivākyasaṃketaṃ bodhisattvaḥ prajānati /",
  "S04bsu034_u:4382": "karoti arthaṃ sattvānāmaprameyacintiyam // SRS_32.91 //",
  "S04bsu034_u:4383": "saṃjñā saṃjānanārthena udgraheṇa nidarśitā /",
  "S04bsu034_u:4384": "anudgrahaśca sā saṃjñā viviktārthena deśitā // SRS_32.92 //",
  "S04bsu034_u:4385": "yacco viviktaṃ sā saṃjñā yā viviktā sa deśanā /",
  "S04bsu034_u:4386": "saṃjñāsvabhāvo jñātaśca evaṃ saṃjñā na bheṣyati // SRS_32.93 //",
  "S04bsu034_u:4387": "prahāsyāma imāṃ saṃjñāṃ yasya saṃjñā pravartate /",
  "S04bsu034_u:4388": "saṃjñā prapañce carati na sa saṃjñātu mucyate // SRS_32.94 //",
  "S04bsu034_u:4389": "kasyeyaṃ saṃjñā utpannā kena saṃjñā utpāditā /",
  "S04bsu034_u:4390": "kena sā sparśitā saṃjñā kena saṃjñā nirodhitā // SRS_32.95 //",
  "S04bsu034_u:4391": "dharmo na labdho buddhena yasya saṃjñā utpadyate /",
  "S04bsu034_u:4392": "iha cintetha taṃ arthaṃ tataḥ saṃjñā na bheṣyati // SRS_32.96 //",
  "S04bsu034_u:4393": "kadā saṃjñā anutpannā kasya saṃjñā virudhyate /",
  "S04bsu034_u:4394": "vimokṣa ciatacārasya kathaṃ tatra utpadyate // SRS_32.97 //",
  "S04bsu034_u:4395": "yadā vimokṣaṃ spṛśati sarva cintā acintiyā /",
  "S04bsu034_u:4396": "acintiyā yadā cintā tadā bhoti acintiyaḥ // SRS_32.98 //",
  "S04bsu034_u:4397": "cintābhūmau sthihitvāna pūrvameva vicintitā /",
  "S04bsu034_u:4398": "sarvacintāṃ jahitvāna tato bheṣyatyacintiyaḥ // SRS_32.99 //",
  "S04bsu034_u:4399": "(Vaidya 202)",
  "S04bsu034_u:4400": "śukladharmavipāko 'yamasaṃskāreṇa paśyati /",
  "S04bsu034_u:4401": "ekakṣaṇena jānāti sarvasattvavicintitam // SRS_32.100 //",
  "S04bsu034_u:4402": "yathā sattvāstathā cintā yathā cintā tathā jināḥ /",
  "S04bsu034_u:4403": "acintiyena buddhena iyaṃ cintā prakāśitā // SRS_32.101 //",
  "S04bsu034_u:4404": "yo raho eku cinteti kadā cintā na bheṣyati /",
  "S04bsu034_u:4405": "na cintāṃ cintayantasya sarvacintā vigacchati // SRS_32.102 //",
  "S04bsu034_u:4406": "cyute mṛte kālagate yasya cintā pravartate /",
  "S04bsu034_u:4407": "cintānusāri vijñānaṃ nāsā cintāntamucyate // SRS_32.103 //",
  "S04bsu034_u:4408": "ye sthitā istrisaṃjñāyāṃ rāgasteṣāṃ pravartate /",
  "S04bsu034_u:4409": "vibhāvitāyāṃ saṃjñāyāṃ na rāgeṇopalipyate // SRS_32.104 //",
  "S04bsu034_u:4410": "iyaṃ cintā mahācintā dharmacintā niruttarā /",
  "S04bsu034_u:4411": "anayā dharmacintāya bhūtacintā pravartate // SRS_32.105 //",
  "S04bsu034_u:4412": "bahu acintiyā cintā dīrgharātraṃ vicintitā /",
  "S04bsu034_u:4413": "na ca cintākṣayo jātaścintayitvā ayoniśaḥ // SRS_32.106 //",
  "S04bsu034_u:4414": "yo 'sau cintayate nāma kṣaye jñānaṃ na vidyate /",
  "S04bsu034_u:4415": "na kṣayo bhūmijñānasya kṣayasyo eṣa dharmatā // SRS_32.107 //",
  "S04bsu034_u:4416": "ghoṣo vākpatha vijñaptiḥ kṣayaśabdena deśitā /",
  "S04bsu034_u:4417": "nirviśeṣāśca te dharmā yathā jñānaṃ tathā kṣayaḥ // SRS_32.108 //",
  "S04bsu034_u:4418": "anutpannāniruddhāśca animittā alakṣaṇāḥ /",
  "S04bsu034_u:4419": "kalpakoṭiṃ pi bhāṣitvā animittena deśitāḥ // SRS_32.109 //",
  "S04bsu034_u:4420": "sarvabhāvān vibhāvitvā abhāve ye pratiṣṭhitāḥ /",
  "S04bsu034_u:4421": "na cānyo darśito bhāvo nābhāvo 'nyo nidarśitaḥ // SRS_32.110 //",
  "S04bsu034_u:4422": "vijñaptā bhāvaśabdena abhāvasya prakāśanā /",
  "S04bsu034_u:4423": "na cāsau sarvabuddhehi abhāvaḥ śakyu paśyitum // SRS_32.111 //",
  "S04bsu034_u:4424": "yo bhāvaḥ sarvabhāvānāmabhāva eṣa darśitaḥ /",
  "S04bsu034_u:4425": "evaṃ bhāvān vijānitvā abhāvo bhoti darśitaḥ // SRS_32.112 //",
  "S04bsu034_u:4426": "nāsau sparśayituṃ śakyamabhāvo jātu kenacit /",
  "S04bsu034_u:4427": "sparśanāttu abhāvasya nirvṛti eṣa deśitā // SRS_32.113 //",
  "S04bsu034_u:4428": "ahaṃ buddho bhavelloke yasyaiṣā ho matirbhavet /",
  "S04bsu034_u:4429": "na jātu bhavatṛṣṇārto bodhiṃ budhyeta paṇḍitaḥ // SRS_32.114 //",
  "S04bsu034_u:4430": "na kaṃci dharmaṃ prārtheti bodhisattvaḥ samāhitaḥ /",
  "S04bsu034_u:4431": "niṣkiṃcanā nirābhogā eṣā bodhīti ucyate // SRS_32.115 //",
  "S04bsu034_u:4432": "(Vaidya 203)",
  "S04bsu034_u:4433": "bahū evaṃ pravakṣyanti vayaṃ bodhāya prasthitāḥ /",
  "S04bsu034_u:4434": "imāṃ gatimajānanto dūre te buddhabodhaye // SRS_32.116 //",
  "S04bsu034_u:4435": "śabdena deśitā dharmāḥ sarve saṃskāra śūnyakāḥ /",
  "S04bsu034_u:4436": "yaśva svabhāvaḥ śabdasya gambhīraḥ sūkṣma durdṛśaḥ // SRS_32.117 //",
  "S04bsu034_u:4437": "mahābhijñāya nirdeśa idaṃ sūtraṃ pravuccati /",
  "S04bsu034_u:4438": "arthāya bodhisattvānāṃ sarvabuddhehi deśitam // SRS_32.118 //",
  "S04bsu034_u:4439": "pratipakṣā hatāsteṣāṃ yāvantaḥ sāṃkileśikāḥ /",
  "S04bsu034_u:4440": "pratiṣṭhitā abhijñāsu ṛddhisteṣāṃ subhāvitā // SRS_32.119 //",
  "S04bsu034_u:4441": "sthitāḥ praṇidhijñānasmiṃstacca jñānaṃ vibhāvitam /",
  "S04bsu034_u:4442": "atṛptirlabdhajñānasya aprameyā acintiyā // SRS_32.120 //",
  "S04bsu034_u:4443": "na teṣāmabhisaṃskāraḥ samādhī riddhikāraṇam /",
  "S04bsu034_u:4444": "vipāka eṣa śūrāṇāṃ nityakālaṃ samāhitaḥ // SRS_32.121 //",
  "S04bsu034_u:4445": "vipākajāye ṛddhīye gacchantī kṣetrakoṭyaḥ /",
  "S04bsu034_u:4446": "paśyanti lokapradyotān yathā gaṅgāya vālikā // SRS_32.122 //",
  "S04bsu034_u:4447": "upapattiścyutisteṣāṃ yathā cittasya vartate /",
  "S04bsu034_u:4448": "cittasya vaśitāṃ prāptāḥ kāyasteṣāṃ prabhāsvaraḥ // SRS_32.123 //",
  "S04bsu034_u:4449": "bhāvanāmayi ṛddhīye ye sthitā buddhaśrāvakāḥ /",
  "S04bsu034_u:4450": "tebhiḥ saṃskāraṛddhīye kalāṃ nāyānti ṣoḍaśīm // SRS_32.124 //",
  "S04bsu034_u:4451": "na teṣāṃ sarvadevebhirāśayaḥ śakyu jānitum /",
  "S04bsu034_u:4452": "anyatra lokanāthebhyo ye vā teṣāṃ same sthitāḥ // SRS_32.125 //",
  "S04bsu034_u:4453": "na teṣāmasti khālityaṃ na caiva palitaṃ śire /",
  "S04bsu034_u:4454": "audārikā jarā nāsti na duḥkhamaraṇaṃ tathā // SRS_32.126 //",
  "S04bsu034_u:4455": "saṃśayo vimatirnāsti kāṅkṣā teṣāṃ na vidyate /",
  "S04bsu034_u:4456": "rātriṃdivaṃ gaveṣanti sūtrakoṭīśatāni te // SRS_32.127 //",
  "S04bsu034_u:4457": "prahīṇānuśayāsteṣāṃ yāvantaḥ sāṃkileśikāḥ /",
  "S04bsu034_u:4458": "samacittāḥ sadā bhonti sarvasattvāna te 'ntike // SRS_32.128 //",
  "S04bsu034_u:4459": "samādhikoṭiniyutāṃ nirdiśanti daśaddiśe /",
  "S04bsu034_u:4460": "praśnakoṭīsahasrāṇi vyākurvan hyanavasthitāḥ // SRS_32.129 //",
  "S04bsu034_u:4461": "strīsaṃjñā puruṣasaṃjñā ca sarvasaṃjñā vibhāvitāḥ /",
  "S04bsu034_u:4462": "sthitā abhāvasaṃjñāyāṃ deśenti bhūtaniścayam // SRS_32.130 //",
  "S04bsu034_u:4463": "pariśuddhena jñānena yathāvaddharmadeśakāḥ /",
  "S04bsu034_u:4464": "dharmasaṃgītyābhiyuktāḥ samādhijñānagocarāḥ // SRS_32.131 //",
  "S04bsu034_u:4465": "(Vaidya 204)",
  "S04bsu034_u:4466": "yāpi dhyānacaristeṣāṃ nāsau bhāvapratiṣṭhitā /",
  "S04bsu034_u:4467": "avandhyaṃ vacanaṃ teṣāmavandhyā dharmadeśanā // SRS_32.132 //",
  "S04bsu034_u:4468": "sulabdhaṃ tena mānuṣyaṃ prahīṇāḥ sarvi akṣaṇāḥ /",
  "S04bsu034_u:4469": "kṛtajñāḥ sarvabuddhānāṃ yeṣāṃ sūtramidaṃ priyam // SRS_32.133 //",
  "S04bsu034_u:4470": "kalpā acintiyāstehi ye saṃsārāttu choritāḥ /",
  "S04bsu034_u:4471": "yairitaḥ sūtraśreṣṭhāto dhṛtā gāthā catuṣpadā // SRS_32.134 //",
  "S04bsu034_u:4472": "dṛṣṭāste sarvabuddhehi taiste buddhāśca satkṛtāḥ /",
  "S04bsu034_u:4473": "kṣipraṃ ca bodhiṃ prāpsyanti teṣāṃ sūtramidaṃ priyam // SRS_32.135 //",
  "S04bsu034_u:4474": "na teṣāṃ kāṅkṣa vimatī sarvadharmeṣu bheṣyatī /",
  "S04bsu034_u:4475": "āsannā nirvṛtisteṣāṃ yeṣāṃ sūtramidaṃ priyam // SRS_32.136 //",
  "S04bsu034_u:4476": "dṛṣṭastehi mahāvīro gṛdhrakūūṭe tathāgataḥ /",
  "S04bsu034_u:4477": "sarve vyākṛtu buddhena drakṣyanti maitrakaṃ jinam // SRS_32.137 //",
  "S04bsu034_u:4478": "dṛṣṭvā maitreya saṃbuddhaṃ lapsyante kṣānti bhadrikām /",
  "S04bsu034_u:4479": "ye keci kṣayakālasminniha sūtre pratiṣṭhitāḥ // SRS_32.138 //",
  "S04bsu034_u:4480": "sthitāste bhūtakoṭīye bhūtakoṭiracintiyā /",
  "S04bsu034_u:4481": "acintiyāyāṃ koṭīye kāṅkṣā teṣāṃ na vidyate // SRS_32.139 //",
  "S04bsu034_u:4482": "na teṣāṃ vidyate kāṅkṣā aṇūmātrāpi sarvaśaḥ /",
  "S04bsu034_u:4483": "aṇūmātre prahīṇesmin bodhisteṣāṃ na durlabhā // SRS_32.140 //",
  "S04bsu034_u:4484": "caratāṃ duṣkaraṃ caiva kṣayakāle subhairave /",
  "S04bsu034_u:4485": "śikṣitva sūtraratne 'smin pratibhānasmi akṣayam // SRS_32.141 //",
  "S04bsu034_u:4486": "idaṃ sūtraṃ priyaṃ kṛtvā buddhānāṃ gañjarakṣakāḥ /",
  "S04bsu034_u:4487": "sarvabuddhāniyaṃ pūjā dharmapūjā acintiyā // SRS_32.142 //",
  "S04bsu034_u:4488": "na teṣāṃ durlabhaṃ jñānaṃ buddhajñānamacintiyam /",
  "S04bsu034_u:4489": "dhārayiṣyantidaṃ sūtraṃ kṣayakālesmi dāruṇe // SRS_32.143 //",
  "S04bsu034_u:4490": "yebhiśca pūrvabuddhānāmime sūtrānta dhāritāḥ /",
  "S04bsu034_u:4491": "teṣāṃ kāyagatā ete kṣayakāle pravartiṣu // SRS_32.144 //",
  "S04bsu034_u:4492": "te te nādaṃ nadiṣyanti buddhānāṃ kṣetrakoṭiṣu /",
  "S04bsu034_u:4493": "saṃmukhaṃ lokanāthānāṃ śākyasiṃhasya yā carī // SRS_32.145 //",
  "S04bsu034_u:4494": "siṃhanādaṃ nadantaste buddhanādamacintiyam /",
  "S04bsu034_u:4495": "anantapratibhānena vakṣyante bodhimuttamām // SRS_32.146 //",
  "S04bsu034_u:4496": "(Vaidya 205)",
  "S04bsu034_u:4497": "te te vyākṛta buddhena ikṣvākukulasaṃbhavāḥ /",
  "S04bsu034_u:4498": "ye rakṣiṣyantimāṃ bodhiṃ kṣayakāle mahābhaye // SRS_32.147 //",
  "S04bsu034_u:4499": "te te rūpeṇa saṃpannā lakṣaṇehi vicitritāḥ /",
  "S04bsu034_u:4500": "vikurvamāṇā yāsyanti buddhakoṭīya vandakāḥ // SRS_32.148 //",
  "S04bsu034_u:4501": "māyopamehi puṣpehi hemavarṇanidarśanaiḥ /",
  "S04bsu034_u:4502": "rūpyāmayehi puṣpehi vaidūryasphaṭikehi ca // SRS_32.149 //",
  "S04bsu034_u:4503": "sarvāṇi ratnajātāni prādurbhontyeṣu pāṇiṣu /",
  "S04bsu034_u:4504": "yairākiranti saṃbuddhān bodhimārgagaveṣakāḥ // SRS_32.150 //",
  "S04bsu034_u:4505": "citrā nānāvidhā pūjā vādyanirhārasaṃpadā /",
  "S04bsu034_u:4506": "niścarī romakūpebhyo yathā gaṅgāya vālikāḥ // SRS_32.151 //",
  "S04bsu034_u:4507": "ye ca śṛṇvanti taṃ śabdaṃ sattvakoṭyo acintiyāḥ /",
  "S04bsu034_u:4508": "bhavantyavinivartyāste buddhajñāne anuttare // SRS_32.152 //",
  "S04bsu034_u:4509": "teṣāṃ ca buddhakoṭīnāṃ varṇaṃ bhāṣantyacintiyam /",
  "S04bsu034_u:4510": "acintiyeṣu kṣetreṣu teṣāṃ śabdaḥ śruṇīyati // SRS_32.153 //",
  "S04bsu034_u:4511": "ye ca śṛṇvanti taṃ śabdaṃ teṣāṃ saṃjñā nirudhyate /",
  "S04bsu034_u:4512": "nirodhitāyāṃ saṃjñāyāṃ buddhān paśyantyanalpakān // SRS_32.154 //",
  "S04bsu034_u:4513": "etādṛśena jñānena caritvā bodhicārikām /",
  "S04bsu034_u:4514": "kṛtvārthaṃ sarvasattvānāṃ bhavantyarthakarā jināḥ // SRS_32.155 //",
  "S04bsu034_u:4515": "guṇānuśaṃsā ityete yā labhante ha paṇḍitāḥ /",
  "S04bsu034_u:4516": "anye aparimāṇāśca yairiyaṃ bodhi dhāritā // SRS_32.156 //",
  "S04bsu034_u:4517": "mātṛgrāmo 'pidaṃ sūtraṃ śrutvā gāthāpi dhārayet /",
  "S04bsu034_u:4518": "vivartayitvā strībhāvaṃ sa bhaved dharmabhāṇakaḥ // SRS_32.157 //",
  "S04bsu034_u:4519": "na sā puno 'pi strībhāvamitaḥ paścād grahīṣyati /",
  "S04bsu034_u:4520": "bhavet prāsādiko nityaṃ lakṣaṇaiḥ samalaṃkṛtaḥ // SRS_32.158 //",
  "S04bsu034_u:4521": "śreṣṭhe 'tha iha sūtrasmin guṇāḥ śreṣṭhāḥ prakāśitāḥ /",
  "S04bsu034_u:4522": "te 'sya sarve bhaviṣyanti kṣipraṃ bodhiṃ ca prāpsyate // SRS_32.159 //",
  "S04bsu034_u:4523": "viśāradaśca so nityaṃ bhoti sarvāsu jātiṣu /",
  "S04bsu034_u:4524": "dhārayitvā idaṃ sūtraṃ bodhisattvāna gocaram // SRS_32.160 //",
  "S04bsu034_u:4525": "janako bodhisattvānāṃ samādhiḥ śānta bhāṣitaḥ /",
  "S04bsu034_u:4526": "ya icched buddhituṃ bodhimidaṃ sūtraṃ pravartayet // SRS_32.161 //",
  "S04bsu034_u:4527": "(Vaidya 206)",
  "S04bsu034_u:4528": "āsannāste munīndrāṇāmāsannā vuddhabodhaye /",
  "S04bsu034_u:4529": "lapsyanti nacireṇemāṃ bhūmiṃ śāntāṃ samāhitāḥ // SRS_32.162 //",
  "S04bsu034_u:4530": "iha bodhīya te śūrā bodhisattvāḥ sthitāḥ sadā /",
  "S04bsu034_u:4531": "paśyanti buddhakoṭīyo yathā gaṅgāya vālikāḥ // SRS_32.163 //",
  "S04bsu034_u:4532": "rājā bhavitvā mahīpati cakravartī",
  "S04bsu034_u:4533": "dṛṣṭvā ca buddhān virajān suśāntacittān /",
  "S04bsu034_u:4534": "gāthāśataistāṃ staviṣyati lokanāthān",
  "S04bsu034_u:4535": "sa labhitva śāntaṃ imu virajaṃ samādhim // SRS_32.164 //",
  "S04bsu034_u:4536": "so pūja kṛtva atuliya nāyakānāṃ",
  "S04bsu034_u:4537": "sumahāyaśānāṃ devanarottamānām /",
  "S04bsu034_u:4538": "muktvā sa rājyaṃ yathariva kheṭapiṇḍaṃ",
  "S04bsu034_u:4539": "śuddho viśuddhaścariṣyati brahmacaryam // SRS_32.165 //",
  "S04bsu034_u:4540": "sa pravrajitva jinavaraśāsanasmiṃ",
  "S04bsu034_u:4541": "labdhvāpi caitaṃ viraju samādhi śāntam /",
  "S04bsu034_u:4542": "kalyāṇavākyo madhuragiraḥ sa bhūtvā",
  "S04bsu034_u:4543": "adhiṣṭhānu dhīmān bhaviṣyati sūtrakoṭyāḥ // SRS_32.166 //",
  "S04bsu034_u:4544": "śūnyānimittaṃ paramapraṇītu śāntaṃ dharma praśāntaṃ cara nipuṇaṃ asaṅgam /",
  "S04bsu034_u:4545": "svabhāvaśūnyaṃ sada virajaṃ praśāntaṃ samādhiprāptyā bahu jani saṃprakāśayī // SRS_32.167 //",
  "S04bsu034_u:4546": "gambhīrabuddhī satatamanantabuddhī vistīrṇabuddhī aparimitārthabuddhī /",
  "S04bsu034_u:4547": "gambhīra śāntaṃ labhiya imaṃ samādhimālokaprāpto bhaviṣyati sarvalokaḥ // SRS_32.168 //",
  "S04bsu034_u:4548": "śuciśca nityaṃ bhaviṣyati brahmacārī sa nirāmagandhaḥ satatamasaṃkiliṣṭaḥ /",
  "S04bsu034_u:4549": "anyāṃśca tatra sthapiṣyati sattvakoṭayo labdhvā praśāntaṃ imu virajaṃ samādhim // SRS_32.169 //",
  "S04bsu034_u:4550": "sa sutīkṣṇaprajño bhaviṣyati śreṣṭhaprajñaḥ śrutisāgaro 'sau nityamanantabuddhiḥ /",
  "S04bsu034_u:4551": "kalyāṇavākyo matikuśalo vidhijño dhāritva śāntiṃ imu virajaṃ samādhim // SRS_32.170 //",
  "S04bsu034_u:4552": "(Vaidya 207)",
  "S04bsu034_u:4553": "ye karmasthānā tathariva śilpasthānā bhaiṣajyasthānāstathariva auṣadhīnām /",
  "S04bsu034_u:4554": "sarvatra dhīro bhaviṣyati pāraprāpto dhāritva sūtraṃ imu virajaṃ samādhim // SRS_32.171 //",
  "S04bsu034_u:4555": "kāvyeṣu śāstreṣu tathapi ca hāsyalāsye nṛtye 'tha gīte sukuśala pāraprāptaḥ /",
  "S04bsu034_u:4556": "ācāryu loke bhaviṣyati nityakālaṃ dhāritva śāntaṃ imu virajaṃ samādhim // SRS_32.172 //",
  "S04bsu034_u:4557": "parivāravān so bhaviṣyati nityakālaṃ sa abhedyapakṣaḥ sada sahitaḥ samagraḥ /",
  "S04bsu034_u:4558": "caramāṇu śreṣṭhāṃ varāṃ śiva bodhicaryāṃ dhāritva sūtraṃ imu virajaṃ samādhim // SRS_32.173 //",
  "S04bsu034_u:4559": "śokātha śalyā tathariva cittapīḍā no tasya jātu bhaviṣyati paṇḍitasya /",
  "S04bsu034_u:4560": "ārogyaprāpto bhaviṣyati sarvakālaṃ dhāritva śāntaṃ imu virajaṃ samādhim // SRS_32.174 //",
  "S04bsu034_u:4561": "ye kāyaśūlāstathariva cittaśūlāḥ ye dantaśūlāstathapi ca śīrṣaśūlāḥ /",
  "S04bsu034_u:4562": "no tasya bhontī vyādhayu jīvaloke dhāritva śāntaṃ imu virajaṃ samādhim // SRS_32.175 //",
  "S04bsu034_u:4563": "yāvanta rogā bahuvidha martaloke ye kāyarogāstathariva cittarogāḥ /",
  "S04bsu034_u:4564": "te tasya rogāḥ satata na jātu bhonti dhāritva śāntaṃ imu virajaṃ samādhim // SRS_32.176 //",
  "S04bsu034_u:4565": "cittasya vā ye bahuvidhu yatkileśāḥ kāye vāpi bahuvidha rogajātāḥ /",
  "S04bsu034_u:4566": "te tasya nāstī bahuvidha saṃkileśā dhāritva śāntaṃ imu viraja samādhim // SRS_32.177 //",
  "S04bsu034_u:4567": "yathantarīkṣaṃ gaganamanopaliptaṃ prakṛtiviśuddhaṃ vimala prabhāsvaraṃ ca /",
  "S04bsu034_u:4568": "(Vaidya 208)",
  "S04bsu034_u:4569": "cittaṃ tathaiva bhavati viśuddha tasyo dhāritva śāntaṃ imu virajaṃ samādhim // SRS_32.178 //",
  "S04bsu034_u:4570": "candrasya ābhā tathariva sūryaābhā śuddhā agrāhyā bhavati prabhāsvarāśca /",
  "S04bsu034_u:4571": "cittaṃ tathaiva bhavati prabhāsvaraṃ ca dhāritva śāntaṃ imu virajaṃ samādhim // SRS_32.179 //",
  "S04bsu034_u:4572": "yatha antarīkṣaṃ na sukaru citraṇāya raṅgān gṛhītvā bahuvidha naikarūpān /",
  "S04bsu034_u:4573": "cittaṃ tathaiva na sukaru citrituṃ sevetva śāntaṃ imu virajaṃ samādhim // SRS_32.180 //",
  "S04bsu034_u:4574": "vāto yathaiva caturdiśa vāyamāno asajjamāno vrajati diśaḥ samantāt /",
  "S04bsu034_u:4575": "vātasamānā bhavati sa cittadhārā jagi so asakto vrajati anopaliptaḥ // SRS_32.181 //",
  "S04bsu034_u:4576": "jālena śakyaṃ gṛhṇitu vāyamānaḥ pāśena cāpī bandhitu śakya vātaḥ /",
  "S04bsu034_u:4577": "no tasya cittaṃ sukaru vijānanāya bhāvetva śāntamimu virajaṃ samādhim // SRS_32.182 //",
  "S04bsu034_u:4578": "pratibhāsu śakyaṃ jalagata gṛhṇanāya saṃprāptu toyaṃ tathapi ca tailapātre /",
  "S04bsu034_u:4579": "no tasya cittaṃ sukaru vijānanāya bhāvetva śāntaṃ imu virajaṃ samādhim // SRS_32.183 //",
  "S04bsu034_u:4580": "garjanti meghā vidyulatā carantā śakyaṃ grahītu pāṇina mānuṣeṇa /",
  "S04bsu034_u:4581": "no tasya cittaṃ sukaru pramāṇu jñātuṃ bhāvetva śāntaṃ imu virajaṃ samādhim // SRS_32.184 //",
  "S04bsu034_u:4582": "sattvāna śakyaṃ rūtaravitaṃ grahītuṃ ye santi sattvā daśadiśi buddhakṣetra /",
  "S04bsu034_u:4583": "cittasya tasyo na sukaru jñātu koṭiṃ samādhilabdho yada bhavi bodhisattvaḥ // SRS_32.185 //",
  "S04bsu034_u:4584": "(Vaidya 209)",
  "S04bsu034_u:4585": "so tāṃ labhitva virajaṃ samādhibhūmiṃ asaṃṃkiliṣṭo bhavati anopaliptaḥ /",
  "S04bsu034_u:4586": "no tasya bhūyo tribhavi niveśa jātu anena labdho bhavati samādhi śāntaḥ // SRS_32.196 //",
  "S04bsu034_u:4587": "no kāmalolo na ca puna rūpalolo na istrilolo na ca puna bhrāntacittaḥ /",
  "S04bsu034_u:4588": "śāntaḥ praśānto bhavati anopalipto yada bhoti labdho ayu virajaḥ samādhiḥ // SRS_32.187 //",
  "S04bsu034_u:4589": "na putralolo na ca puna dhītalolo no bhāryalolo na ca parivāralolaḥ /",
  "S04bsu034_u:4590": "suśāntacārī bhavati anopalipto yada bhoti labdho ayu virajaḥ samādhiḥ // SRS_32.188 //",
  "S04bsu034_u:4591": "na hiraṇyalolo na ca punararthalolo na svargalolo dhanarataneṣvasaktaḥ /",
  "S04bsu034_u:4592": "suviśuddhacitto bhavati sa nirvikalpaḥ samādhiprāpto ayu bhavatī viśeṣaḥ // SRS_32.189 //",
  "S04bsu034_u:4593": "na svargahetoścarati sa brahmacaryaṃ na svargalolo dadati sadā nu vijñaḥ /",
  "S04bsu034_u:4594": "saṃbodhikāmaḥ kuśalacariṃ carantaḥ /",
  "S04bsu034_u:4595": "samādhiprāpto ayu bhavatī viśeṣaḥ // SRS_32.190 //",
  "S04bsu034_u:4596": "no rājyahetoścarati tapo vrataṃ vā naiśvaryamarthāstribhuvani prārthamānaḥ /",
  "S04bsu034_u:4597": "saṃbodhilolo bahujanahitāya niṣpādayī so imu virajaṃ samādhim // SRS_32.191 //",
  "S04bsu034_u:4598": "no tasya rāgo janayati jātu pīḍāṃ yo na strīlolo so bhavati bhrāntacittaḥ /",
  "S04bsu034_u:4599": "tathāpi tena prakṛtiprajñāya rāgo labhitva etaṃ viraju samādhi śāntam // SRS_32.192 //",
  "S04bsu034_u:4600": "no tasya doṣo janayati jātu pīḍāṃ vyāpādu yeno pratighamatho kareyya /",
  "S04bsu034_u:4601": "(Vaidya 210)",
  "S04bsu034_u:4602": "maitrāya teno nihata sa doṣadhātu pratilabhya etaṃ viraju samādhi śāntam // SRS_32.193 //",
  "S04bsu034_u:4603": "no tasya moho janayati jātu pīḍāṃ prajñāya teno nihata sa moha avidyā /",
  "S04bsu034_u:4604": "taṃ jñānu labdhaṃ vitimiramaprameyaṃ samādhiprāpte imi guṇa aprameyāḥ // SRS_32.194 //",
  "S04bsu034_u:4605": "aśubhāya rāgaḥ satata sunigṛhīto maitryāya doṣo nihatu sadā aśeṣaḥ /",
  "S04bsu034_u:4606": "prajñāya moho vidhamiya kleśajālaṃ samādhiprāptaḥ pratapati sarvaloke // SRS_32.195 //",
  "S04bsu034_u:4607": "no tasya middhaṃ janayati jātu pīḍāṃ subhāvitā se vividha utkileśāḥ /",
  "S04bsu034_u:4608": "anopalipto bhavati ca vipramuktaḥ samādhiprāpte imi guṇa aprameyāḥ // SRS_32.196 //",
  "S04bsu034_u:4609": "no tasya moho janayati jātu pīḍāṃ tathā hi tyāge abhiratu nityakālam /",
  "S04bsu034_u:4610": "sarvasvatyāgī bhavati sukhasya dātā ya imaṃ samādhiṃ dhārayati bodhisattvaḥ // SRS_32.197 //",
  "S04bsu034_u:4611": "sthāmenupeto bhavati anopameyo sa balenupeto bhavati nityakālam /",
  "S04bsu034_u:4612": "no tasya loke bhavati samaḥ kadācid ya imaṃ samādhiṃ dhārayati bodhisattvaḥ // SRS_32.198 //",
  "S04bsu034_u:4613": "yadāpi rājā sa bhavati cakravartīṃ manujānu loke upagata jambudvīpe /",
  "S04bsu034_u:4614": "tadāpi bhotī bahujanapūjanīyo viśeṣaprāpto matima viśiṣṭaprajñaḥ // SRS_32.199 //",
  "S04bsu034_u:4615": "ye bhonti mukhyāḥ kularatanā viśiṣṭāḥ suprabhūtabhogā bahujanasvāpateyāḥ /",
  "S04bsu034_u:4616": "yatrāśva hastī rathavara yugyayānā hiraṇyasvarṇaṃ maṇīratanaṃ prabhūtam // SRS_32.200 //",
  "S04bsu034_u:4617": "(Vaidya 211)",
  "S04bsu034_u:4618": "ye śrāddha bhontī iha varabuddhajñāne te jambudvīpe kularatanābhiyuktāḥ /",
  "S04bsu034_u:4619": "tatropapannaḥ kularatane viśiṣṭe karoti so 'rthaṃ suvipula jñātisaṃghe // SRS_32.201 //",
  "S04bsu034_u:4620": "aśrāddha ye vā iha kula jambudvipe śraddhāṃ sa teṣāṃ janayati apramattaḥ /",
  "S04bsu034_u:4621": "yaṃ bodhicitte pratiṣṭhiti sattvakāye te buddha bhontī jinapravaraḥ svayaṃbhūḥ // SRS_32.202 //",
  "S04bsu034_u:4622": "te ca spṛśitva atuliyamagrabodhiṃ cakraṃ pravartentyasadṛśa buddhakṣetre /",
  "S04bsu034_u:4623": "ye co vijānī imu tada dharmacakraṃ anutpattidharme nikhila te saṃpratiṣṭhī // SRS_32.203 //",
  "S04bsu034_u:4624": "subahukarāśco ami tada bodhisattvāḥ sattvāna bhonti satatu te pūjanīyāḥ /",
  "S04bsu034_u:4625": "karonti te 'rthaṃ atuliya nityakālaṃ sattvāna cakṣurvitimiru te janenti // SRS_32.204 //",
  "S04bsu034_u:4626": "bahava śatasahasrāḥ sattvakoṭī anantā yeṣa kuśalamūlā bhonti tatra śruṇitvā /",
  "S04bsu034_u:4627": "te api pratilabhante uttamaṃ bodhicittaṃ yada jinu anuśāsī bodhisattvaṃ mahātmā // SRS_32.205 //",
  "S04bsu034_u:4628": "aśūnyakṣetrā pramudita bhonti nityaṃ nirupalepā ami tada buddha bhontī /",
  "S04bsu034_u:4629": "yatra sthihantī imi tada bodhisattvāḥ sattvānamartha aparimitaṃ karonti // SRS_32.206 //",
  "S04bsu034_u:4630": "rakṣanti śīlaṃ asadṛśu brahmacaryaṃ bhāvī samādhī vipulamanantakalpān /",
  "S04bsu034_u:4631": "dhyāne vimokṣe suniśrita nityakālaṃ te bodhisattvā bhavi sada buddhaputrāḥ // SRS_32.207 //",
  "S04bsu034_u:4632": "te ṛddhipādān satat niṣevamāṇā kṣetrāṇi gatvā bahu vividhānanantān /",
  "S04bsu034_u:4633": "(Vaidya 212)",
  "S04bsu034_u:4634": "śṛṇvanti dharmaṃ sugatavaraprabhāṣaṃ sarvaṃ ca gṛhṇī pratiṣṭhitu dhāraṇīye // SRS_32.208 //",
  "S04bsu034_u:4635": "prabhāṣi sūtrānaparimitānanantān ye dhāraṇīye pratiṣṭhitu bodhisattvāḥ /",
  "S04bsu034_u:4636": "sattvāna arthaṃ aparimitaṃ karonti ye dhāraṇīye pratiṣṭhitu bodhisattvāḥ // SRS_32.209 //",
  "S04bsu034_u:4637": "cyutopapādaṃ jānāti sattvānāmāgatiṃ gatim /",
  "S04bsu034_u:4638": "yādṛśaṃ taiḥ kṛtaṃ karma vipāko 'pi ca tādṛśaḥ // SRS_32.210 //",
  "S04bsu034_u:4639": "karmaṇo na ca saṃkrāntiraṇumātrāṇi labhyate /",
  "S04bsu034_u:4640": "te 'pi teṣāṃ vijānanti bodhisattvā mahāyaśāḥ // SRS_32.211 //",
  "S04bsu034_u:4641": "śūnyatā ca mahātmānāṃ vihāro bhoti uttamaḥ /",
  "S04bsu034_u:4642": "sthāpayanti mahāyāne sattvakoṭīracintiyāḥ // SRS_32.212 //",
  "S04bsu034_u:4643": "na teṣāmovadantānāṃ sattvasaṃjñā pravartate /",
  "S04bsu034_u:4644": "apravṛttiṃ ca dharmāṇāṃ bodhisattvāḥ prakāśayī // SRS_32.213 //",
  "S04bsu034_u:4645": "na prakāśayatāṃ dharmāṇupalambhaḥ pravartate /",
  "S04bsu034_u:4646": "śūnyāvihāriṇo bhonti dṛḍhajñāne pratiṣṭhitāḥ // SRS_32.214 //",
  "S04bsu034_u:4647": "uddiśyemaṃ samādhiṃ ca vihāraṃ sarvaśāstunām /",
  "S04bsu034_u:4648": "na teṣāṃ vartate saṃjñā istrisaṃjñā svabhāvatā // SRS_32.215 //",
  "S04bsu034_u:4649": "istrisaṃjñāṃ vibhāvitvā bodhimaṇḍe niṣīdati /",
  "S04bsu034_u:4650": "bodhimaṇḍe niṣiditvā mārasaṃjñā nivartate // SRS_32.216 //",
  "S04bsu034_u:4651": "na cātra paśyate māraṃ mārasainyaṃ ca paṇḍitaḥ /",
  "S04bsu034_u:4652": "na ca paśyati mārasya tisro duhitaro 'pi saḥ // SRS_32.217 //",
  "S04bsu034_u:4653": "bodhimaṇḍe niṣaṇṇasya sarvasaṃjñā prahīyate /",
  "S04bsu034_u:4654": "saervasaṃjñāprahīṇasya sarvā kampati medinī // SRS_32.218 //",
  "S04bsu034_u:4655": "sumeravaḥ samudrāśca yāva santi daśā diśe /",
  "S04bsu034_u:4656": "taṃ ca sattvā vijānanti sarvadikṣu daśasvapi // SRS_32.219 //",
  "S04bsu034_u:4657": "bodhisattvasya ṛddhyeyaṃ medinī saṃprakampitā /",
  "S04bsu034_u:4658": "ṣaḍvikāraṃ tadā kāle budhyato bodhimuttamām // SRS_32.220 //",
  "S04bsu034_u:4659": "yāvantaḥ saṃskṛtā dharmā ye ca dharmā asaṃskṛtāḥ /",
  "S04bsu034_u:4660": "sarvāṃstān budhyate dharmān dharmaśabdena deśitān // SRS_32.221 //",
  "S04bsu034_u:4661": "(Vaidya 213)",
  "S04bsu034_u:4662": "na cātra budhyate kaścit siṃhanādaśca vartate /",
  "S04bsu034_u:4663": "vartanīyaṃ vijānitvā bhoti buddhaḥ prabhākaraḥ // SRS_32.222 //",
  "S04bsu034_u:4664": "pratītya dharmā vartante utpadyante pratītya ca /",
  "S04bsu034_u:4665": "pratītyatāṃ yaddharmāṇāṃ sarve jānanti te viduḥ // SRS_32.223 //",
  "S04bsu034_u:4666": "vidhijñāḥ sarvadharmeṣu śūnyatāyā gatiṃgatāḥ /",
  "S04bsu034_u:4667": "gatiṃ ca te prajānanti sarvadharmagatiṃgatāḥ // SRS_32.224 //",
  "S04bsu034_u:4668": "gatimetāṃ gaveṣitvā bodhisattvo na labhyate /",
  "S04bsu034_u:4669": "yenaiṣā sarvabuddhānāṃ jñātā gatiracintiyā // SRS_32.225 //",
  "S04bsu034_u:4670": "sa tāṃ gatiṃ gato bhoti yaḥ sarvāṃ gati jānati /",
  "S04bsu034_u:4671": "sarvasya māyā ucchinnā jñātvā saddharmalakṣaṇam // SRS_32.226 //",
  "S04bsu034_u:4672": "bodhimaṇḍe niṣīditvā siṃhanādaṃ nadī tathā /",
  "S04bsu034_u:4673": "vijñāpayī kṣetrakoṭīraprameyā acintiyāḥ // SRS_32.227 //",
  "S04bsu034_u:4674": "tāṃśca prakampayī sarvā buddhavīrā mahāyaśāḥ /",
  "S04bsu034_u:4675": "yatha vainayikān sattvān vinetī sattvasārathiḥ // SRS_32.228 //",
  "S04bsu034_u:4676": "spṛśitvā uttamāṃ bodhiṃ bodhimaṇḍāttu utthitaḥ /",
  "S04bsu034_u:4677": "vineyān vinayet sattvānaprameyānacintiyān // SRS_32.229 //",
  "S04bsu034_u:4678": "tato nirmiṇi saṃbuddho anantān buddhanirmitān /",
  "S04bsu034_u:4679": "kṣetrakoṭīsahasrāṇi gacchantī dharmadeśakāḥ // SRS_32.230 //",
  "S04bsu034_u:4680": "sthāpayantyagrabodhīye sattvakoṭīracintiyāḥ /",
  "S04bsu034_u:4681": "deśayantyuttamaṃ dharmaṃ hitārthaṃ sarvaprāṇinām // SRS_32.231 //",
  "S04bsu034_u:4682": "īdṛśaṃ tanmahājñānaṃ buddhajñānamacintiyam /",
  "S04bsu034_u:4683": "tasmājjanayatha cchandaṃ bodhicchandamanuttaram // SRS_32.232 //",
  "S04bsu034_u:4684": "janetha gauravaṃ buddhe dharme saṃghe guṇottame /",
  "S04bsu034_u:4685": "bodhisattvāna śūrāṇāṃ bodhimagryāṃ niṣevatām // SRS_32.233 //",
  "S04bsu034_u:4686": "anolīnena cittena satkarotha atandritāḥ /",
  "S04bsu034_u:4687": "bhaviṣyatha tato buddhā nacireṇa prabhākarāḥ // SRS_32.234 //",
  "S04bsu034_u:4688": "ye ca kṣetrasahasreṣu bodhisattvā ihāgatāḥ /",
  "S04bsu034_u:4689": "paśyanti lokapradyotaṃ dharmaṃ deśentamuttamam // SRS_32.235 //",
  "S04bsu034_u:4690": "okiranti mahāvīrā mahāratnehi nāyakam /",
  "S04bsu034_u:4691": "māndāravehi puṣpehi okirī bodhikāraṇāt // SRS_32.236 //",
  "S04bsu034_u:4692": "(Vaidya 214)",
  "S04bsu034_u:4693": "alaṃkarontidaṃ kṣetraṃ buddhakṣetramanuttaram /",
  "S04bsu034_u:4694": "ratnajālena cchādenti samantena diśo daśa // SRS_32.237 //",
  "S04bsu034_u:4695": "patākā avasaktāśca ucchritā dhvajakoṭayaḥ /",
  "S04bsu034_u:4696": "alaṃkārairanantaiśca idaṃ kṣetramalaṃkṛtam // SRS_32.238 //",
  "S04bsu034_u:4697": "kūṭāgārāṃśca māpenti sarvaratnavicitritān /",
  "S04bsu034_u:4698": "prāsādaharmyaniryūhānasaṃkhyeyān manoramān // SRS_32.239 //",
  "S04bsu034_u:4699": "vimānānyardhacadrāṃśca gavākṣān pañjarāṃstathā /",
  "S04bsu034_u:4700": "dhūpitā dhvajaghaṭikā nānāratnavicitritāḥ // SRS_32.240 //",
  "S04bsu034_u:4701": "dhūpyamānena gandhena abhrakūṭasamaṃ sphuṭam /",
  "S04bsu034_u:4702": "kṣetrakoṭīsahasreṣu vāti gandho manoramaḥ // SRS_32.241 //",
  "S04bsu034_u:4703": "te ca sarve spharitvāna gandhavarṣaṃ pravarṣiṣuḥ /",
  "S04bsu034_u:4704": "ye ca ghrāyanti taṃ gandhaṃ te buddhā bhonti nāyakāḥ // SRS_32.242 //",
  "S04bsu034_u:4705": "rāgaśalyaṃ prahīṇaiṣāṃ doṣaśalyaṃ na vidyate /",
  "S04bsu034_u:4706": "vidhvaṃsitaṃ mohajālaṃ tamaḥ sarvaṃ vigacchati // SRS_32.243 //",
  "S04bsu034_u:4707": "ṛddhiṃ ca tatra sparśenti balabodhyaṅga indriyān /",
  "S04bsu034_u:4708": "dhyānavimokṣān sparśenti bhonti co dakṣiṇārhāḥ // SRS_32.244 //",
  "S04bsu034_u:4709": "pañcakoṭīya prajñaptā vastrakoṭībhi saṃstṛtā /",
  "S04bsu034_u:4710": "saṃchannā ratnajālehi cchatrakoṭībhi citritāḥ // SRS_32.245 //",
  "S04bsu034_u:4711": "niṣaṇṇāstatra te śūrā bodhisattvāḥ samāgatāḥ /",
  "S04bsu034_u:4712": "lakṣaṇaiste virocante tathānuvyañjanairapi // SRS_32.246 //",
  "S04bsu034_u:4713": "vṛkṣai ratnamayaiḥ sarvaṃ buddhakṣetramalaṃkṛtam /",
  "S04bsu034_u:4714": "nirmitāḥ puṣkariṇyaśca aṣṭāṅgajalapūritāḥ // SRS_32.247 //",
  "S04bsu034_u:4715": "pānīyaṃ te tataḥ pītvā puṣkariṇītaṭe sthitāḥ /",
  "S04bsu034_u:4716": "sarve tṛṣṇāṃ vinoditvā bhonti lokasya cetiyāḥ // SRS_32.248 //",
  "S04bsu034_u:4717": "anyonyeṣu ca kṣetreṣu bodhisattvāḥ samāgatāḥ /",
  "S04bsu034_u:4718": "buddhasya varṇaṃ bhāṣante śākyasiṃhasya tāyinaḥ // SRS_32.249 //",
  "S04bsu034_u:4719": "śṛṇvanti ye ca taṃ varṇaṃ te bhontī lokanāyakāḥ /",
  "S04bsu034_u:4720": "acintyā anuśaṃsā me iha sūtre prakāśitāḥ // SRS_32.250 //",
  "S04bsu034_u:4721": "svarṇamayehi patrehi padmakoṭyo acintiyāḥ /",
  "S04bsu034_u:4722": "śuddhasyoragasārasya karṇikāstatra nirmitāḥ // SRS_32.251 //",
  "S04bsu034_u:4723": "(Vaidya 215)",
  "S04bsu034_u:4724": "vaiḍūryasya ca daṇḍāni sphaṭikasya ca pañjarāḥ /",
  "S04bsu034_u:4725": "kesarā girigarbhasya māpitāstatra śobhanāḥ // SRS_32.252 //",
  "S04bsu034_u:4726": "ye ca ghrāyanti taṃ gandhaṃ niścarantaṃ manoramam /",
  "S04bsu034_u:4727": "teṣāṃ sarve praśāmyanti vyādhayaḥ prītacetasām // SRS_32.253 //",
  "S04bsu034_u:4728": "rāgo dveṣaśca mohaśca aśeṣāstehi kṣīyate /",
  "S04bsu034_u:4729": "trīn doṣān kṣapayitvā ca bhonti buddhā sukhaṃdadāḥ // SRS_32.254 //",
  "S04bsu034_u:4730": "śabdastato niścarati buddhaśabdo hyacintiyaḥ /",
  "S04bsu034_u:4731": "saddharmasaṃghaśabdaśca viniścarati sarvataḥ // SRS_32.255 //",
  "S04bsu034_u:4732": "śūnyatā animittasya svaro apraṇihitasya ca /",
  "S04bsu034_u:4733": "śrutvā taṃ sattvakoṭīyo bhontivaivartikā bahu // SRS_32.256 //",
  "S04bsu034_u:4734": "niścaraṃścaiva śabdo 'sau kṣetrakoṭīṣu gacchati /",
  "S04bsu034_u:4735": "sthāpenti buddhajñānasmin sattvakoṭīracintiyāḥ // SRS_32.257 //",
  "S04bsu034_u:4736": "śakuntā kalaviṅkāśca jīvaṃjīvakapakṣiṇaḥ /",
  "S04bsu034_u:4737": "te 'pi pravyāharī śabdaṃ buddhaśabdamanuttaram // SRS_32.258 //",
  "S04bsu034_u:4738": "ratnāmayāśca te vṛkṣā iha kṣetrasmi nirmitāḥ /",
  "S04bsu034_u:4739": "viśiṣṭā darśanīyāśca maṇīvṛkṣā manoramā // SRS_32.259 //",
  "S04bsu034_u:4740": "lambante teṣu vṛkṣeṣu sarvābharaṇaveṇayaḥ /",
  "S04bsu034_u:4741": "anubhāvena buddhasya iha kṣetrasmi nirmitāḥ // SRS_32.260 //",
  "S04bsu034_u:4742": "na so 'sti keṣucid vyūhaḥ sarvakṣetreṣu sarvaśaḥ /",
  "S04bsu034_u:4743": "yo neha dṛśyate kṣetre tadviśiṣṭatamastadā // SRS_32.261 //",
  "S04bsu034_u:4744": "peyālametadākhyātaṃ śākyasiṃhena tāyinā /",
  "S04bsu034_u:4745": "na te jñāne 'tra kāṅkṣati bodhisatvā mahāyaśāḥ // SRS_32.262 //",
  "S04bsu034_u:4746": "koṭīya etāṃ budhyanti gatisteṣāmacintiyā /",
  "S04bsu034_u:4747": "jñānena te vivardhante sāgaro vā sravantibhiḥ // SRS_32.263 //",
  "S04bsu034_u:4748": "(Vaidya 216)",
  "S04bsu034_u:4749": "na teṣāṃ labhyate 'nto hi pibato vā mahodagheḥ /",
  "S04bsu034_u:4750": "ākhyāto bodhisattvānāṃ nayo hyeṣa acintiyaḥ // SRS_32.264 //",
  "S04bsu034_u:4751": "iha koṭayāṃ sthitāḥ śūrā bodhisattvā yaśasvinaḥ /",
  "S04bsu034_u:4752": "svarāṅgāni pramuñcanti yathā gaṅgāya vālikāḥ // SRS_32.265 //",
  "S04bsu034_u:4753": "tataścintyaḥ svaro 'pyevaṃ bodhisattvo na manyate /",
  "S04bsu034_u:4754": "manyanāyāṃ prahīṇāyāmāsanno bhoti bodhate // SRS_32.266 //",
  "S04bsu034_u:4755": "na sa śīlaṃ vilumpeti api jīvitakāraṇāt /",
  "S04bsu034_u:4756": "aviluptaḥ sa carati bodhisattvo dṛḍhavataḥ // SRS_32.267 //",
  "S04bsu034_u:4757": "nāsau bhūyo vilupyeta kamasaṃjñāya sarvaśaḥ /",
  "S04bsu034_u:4758": "sarvasaṃjñāprahīṇasta aprameyāḥ samādhayaḥ // SRS_32.268 //",
  "S04bsu034_u:4759": "samāhitaḥ sa carati sajjate na samādhiṣu /",
  "S04bsu034_u:4760": "asaktaścāpramattaśca nāsau lokeṣu sajjate // SRS_32.269 //",
  "S04bsu034_u:4761": "lokadhātūnatikramya sa gacchati sukhāvatīm /",
  "S04bsu034_u:4762": "gataśca tatra saṃbuddhamamitābhaṃ sa paśyati // SRS_32.270 //",
  "S04bsu034_u:4763": "bodhisattvāṃśca tān śūrān lakṣaṇaiḥ samalaṃkṛtān /",
  "S04bsu034_u:4764": "pañcābhijñāpāramiṃ ca prāptā dhāraṇigocarāḥ // SRS_32.271 //",
  "S04bsu034_u:4765": "gacchanti kṣetrakoṭīyo buddhānāṃ pādavandakāḥ /",
  "S04bsu034_u:4766": "obhāṣayanto gacchanti buddhakṣetrānacintiyān // SRS_32.272 //",
  "S04bsu034_u:4767": "sarvadoṣaprahīṇāśca sarvakleśaviśodhitāḥ /",
  "S04bsu034_u:4768": "sarvakleśasamucchinnā ekajātisthitā jināḥ // SRS_32.273 //",
  "S04bsu034_u:4769": "na co apāyān gacchanti tasmāt kṣetrāttu te narāḥ /",
  "S04bsu034_u:4770": "sarve 'pāyā samucchinnāstasmin kṣetre aśeṣataḥ // SRS_32.274 //",
  "S04bsu034_u:4771": "bodhitā buddhaśreṣṭhena amitābhena tāyinā /",
  "S04bsu034_u:4772": "karotha mā tatra kāṅkṣāṃ gamiṣyatha sukhāvatīm // SRS_32.275 //",
  "S04bsu034_u:4773": "yaḥ kṣetraśreṣṭhasya śruṇitva varṇaṃ",
  "S04bsu034_u:4774": "cittaprasādaṃ pratilabhi mātṛgrāmaḥ /",
  "S04bsu034_u:4775": "sa kṣipra bhotī puruṣavaraḥ suvidvān",
  "S04bsu034_u:4776": "ṛddhyā ca yāti kṣetrasahasrakoṭīḥ // SRS_32.276 //",
  "S04bsu034_u:4777": "yāvanti pūjā bahuvidha aprameyā yā kṣetrakoṭīnayutayabiṃbareṣu /",
  "S04bsu034_u:4778": "(Vaidya 217)",
  "S04bsu034_u:4779": "tāṃ pūja kṛtva puruṣavareṣu nityaṃ saṃkhyākalāpī na bhavati maitracittaḥ // SRS_32.277 //",
  "S04bsu034_u:4780": "śīlaṃ samādhiṃ satatu niṣevamāṇo dhyānān vimokṣāṃstathapi ca apramāṇān /",
  "S04bsu034_u:4781": "śūnyānimittān satatu niṣevamāṇo nacireṇa so hi sugatu bhavati loke // SRS_32.278 //",
  "S04bsu034_u:4782": "eṣā hi pūjā paramā viśiṣṭa mahyaṃ yaḥ śīlaskandhe pratiṣṭhitu bodhisattvo /",
  "S04bsu034_u:4783": "sada sarvabuddhāstena supūjitā hi kṣayāntakāle yaḥ sthitu bodhicitte // SRS_32.279 //",
  "S04bsu034_u:4784": "suparīnditāste buddhasahasrakoṭyo ye bodhisattvā imu kṣayi kāli ghore /",
  "S04bsu034_u:4785": "rakṣanti dharmaṃ sugatavaropadiṣṭaṃ te mahya putrāścarimaka dharmapālāḥ // SRS_32.280 //",
  "S04bsu034_u:4786": "iti śrīsamādhirāje sūtradhāraṇānuśaṃsāparivarto nāma dvātriṃśatitamaḥ // 32 //",
  "S04bsu034_u:4787": "(Vaidya 218)",
  "S04bsu034_u:4788": "33 Kṣemadattaparivartaḥ /",
  "S04bsu034_u:4789": "atha khalu bhagavān punareva candraprabhaṃ kumārabhūtamāmantrayate sma - bhūtapūrvaṃ kumāra atīte 'dhvanyasaṃkhyeye kalpe asaṃkhyeyatare vipule apramāṇe acintye aparimite yadāsīt /",
  "S04bsu034_u:4790_0": "tena kālena tena samayena ghoṣadatto nāma tathāgato 'rhan samyaksaṃbuddho loka udapādi",
  "S04bsu034_u:4790_1": "vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca",
  "S04bsu034_u:4790_2": "manuṣyāṇāṃ ca buddho bhagavān /",
  "S04bsu034_u:4791_0": "sa khalu punaḥ kumāra ghoṣadattastathāgato 'rhan samyaksaṃbuddho aprameyānacintyānaparimāṇānasaṃkhyeyān",
  "S04bsu034_u:4791_1": "sattvānāsravakṣayāyārhattve pratiṣṭhāpya parinirvāpya aprameyānasaṃkhyeyāṃśca sattvānanuttarāyāṃ",
  "S04bsu034_u:4791_2": "samyaksaṃbodhāvavinivartanīyatve pratiṣṭhāpya parinirvṛto 'bhūt /",
  "S04bsu034_u:4792": "tena ca kumāra kālena tena samayena rājābhūcchrīghoṣo nāma /",
  "S04bsu034_u:4793": "sa tasya tathāgatasya pūjārthaṃ tathāgatadhātugarbhāṇi caturaśītistūpakoṭisahasrāṇi kārayāmāsa /",
  "S04bsu034_u:4794": "ekaikasmiṃśca stūpe caturaśīticaturaśītidīpārdhyakoṭīniyutasahasrāṇi pratiṣṭhāpayāmāsa /",
  "S04bsu034_u:4795": "evaṃ vādyānāṃ tūryāṇāṃ puṣpadhūpagandhamālyavilepanacūrṇacīvaracchatradhvajapatākānām /",
  "S04bsu034_u:4796": "ekaikatra ca stūpe caturaśīticaturaśītikoṭisahasrāṇi pratiṣṭhāpayāmāsa /",
  "S04bsu034_u:4797_0": "ihi hi kumāra sa rājā śrīghoṣastathāgataśarīrāṇāṃ pūjāṃ kṛtvā caturaśītyā bodhisattvakoṭīniyutaśatasahastrāṇāṃ",
  "S04bsu034_u:4797_1": "mahāntaṃ bodhisattvasaṃnipātaṃ kārayitvā teṣāṃ bodhisattvānāṃ mahāsattvānāṃ sarvasukhopadhānena",
  "S04bsu034_u:4797_2": "pūjāyāmudyukto 'bhūt /",
  "S04bsu034_u:4798_0": "sarve ca te bodhisattvā mahāsattvā dharmabhāṇakā abhūvan anācchedyapratibhānāḥ samādhipratilabdhāḥ",
  "S04bsu034_u:4798_1": "asaṅgadhāraṇīpratilabdhā bhūtaguṇadharmadeśakāḥ pariśuddhadharmadeśakāḥ bodhisattvavaśipāramiprāptāḥ /",
  "S04bsu034_u:4799_0": "tena ca kumāra kālena tena samayena tatraiva parṣadi kṣemadatto nāma bodhisattvo",
  "S04bsu034_u:4799_1": "mahāsattvo 'bhūcchiśurdaharaḥ kṛṣṇakeśaḥ prathamayauvanasamanvāgate bhadrake vayasi",
  "S04bsu034_u:4799_2": "vartamānaḥ avikrīḍitāvī kāmeṣu kaumārabrahmacārī ekavarṣa upasaṃpadā /",
  "S04bsu034_u:4800": "tena ca kumāra kālena tena ca samayena rāja śrīghoṣastaṃ mahāntaṃ bodhisattvamahāsattvagaṇamadhyeṣate sma yaduta ṣaṭpāramitāsaṃgītau /",
  "S04bsu034_u:4801": "bodhisattvapiṭakamahādhāraṇyupāyakauśalyavaśivinayāsaṅgābhinirhārārthaṃ tān bodhisattvān mahāsattvānadhyeṣya rātrau saṃniṣaṇṇāyāṃ",
  "S04bsu034_u:4802": "tathāgatacaityasya purataḥ tatrānekāni dīpārdhyakoṭiniyutaśatasahasrāṇi prajvālitāni /",
  "S04bsu034_u:4803": "siktasaṃmṛṣṭaśodhitaśca maṇḍalamātraḥ kṛto 'bhūt puṣpābhikīrṇo nānāvicitraśayanāsanaprajñaptaḥ /",
  "S04bsu034_u:4804": "rājāpi śrīghoṣaḥ sāntaḥpuragrāmanagarajanapadapāriṣadyaḥ sapauro niṣkrāntaḥ /",
  "S04bsu034_u:4805_0": "vādyatūryatālāvacarapuṣpadhūpagandhamālyavilepanacūrṇacīvaracchatradhvajapatākābhiḥ",
  "S04bsu034_u:4805_1": "parigṛhītābhistathāgatacaityasya pūjāṃ kṛtvā sārdhamantaḥpūreṇa prāsādatalamabhirūḍho",
  "S04bsu034_u:4805_2": "'bhuddharmaśravaṇāya /",
  "S04bsu034_u:4806": "mahatī ca devamānuṣikā pariṣat saṃnipatitā dharmaśravaṇārthikā /",
  "S04bsu034_u:4807": "adrākṣīt kṣemadatto bodhisattvo mahāsatvastāni ca mahānti dīpārdhyakoṭīniyutaśatasahasrāṇi saṃprajvalitāni /",
  "S04bsu034_u:4808": "avabhāsenaiva (Vaidya 219)",
  "S04bsu034_u:4809": "sphuṭamabhūt /",
  "S04bsu034_u:4810": "sadevamānuṣikāṃ ca janatāṃ dharmaśravaṇāya saṃnipatitāṃ viditvā tasyaitadabhūt - ahamapi mahāyānasaṃprasthitaḥ /",
  "S04bsu034_u:4811": "yannvahamimaṃ samādhimākāṅkṣastathāgatapūjāṃ kuryām,",
  "S04bsu034_u:4812": "yathārūpayā pūjayā sadevamānuṣāsuralokaścitrīkāraprāpto bhavedāttamanāḥ pramuditaḥ prītisaumanasyajāto bhaveddharmālokaprāptaḥ /",
  "S04bsu034_u:4813": "imāṃ ca sarvāṃ tathāgatapūjāmabhibhaveyaṃ yeyaṃ śrīghoṣeṇa rājñā kṛtā /",
  "S04bsu034_u:4814": "rājā ca śrīghoṣaścitrīkāraprāpto bhavedāttamanāḥ pramuditaḥ prītisaumanasyajātaḥ sāntaḥpuraparivāraḥ //",
  "S04bsu034_u:4815_0": "atha khalu kṣemadatto bodhisattva evaṃcittaḥ prītisaumanasyajātastaṃ mahāntaṃ janakāyaṃ",
  "S04bsu034_u:4815_1": "saṃnipatitaṃ viditvā dharmaśravaṇikānāṃ rātrau saṃniṣaṇṇāyāṃ tathāgatacaityasya purataḥ",
  "S04bsu034_u:4815_2": "sthitvā dakṣiṇaṃ bāhuṃ cīvarapariveṣṭitaṃ kṛtvā tailaplutaṃ kṛtvā dīpayāmāsa /",
  "S04bsu034_u:4816": "atha khalu kṣemadattasya bodhisattvasya mahāsattvasyādhyāśayenānuttarāṃ samyaksaṃbodhiṃ paryeṣamāṇasya tathā pradīpte dakṣiṇe pāṇau nābhūt cittasya mukhavarṇasya vā anyathātvam /",
  "S04bsu034_u:4817": "atha khalu kumāraḥ samanantarapradīpte kṣemadattasya bodhisattvasya mahāsattvasya pāṇau saṃprajvalite saṃjyotībhūte ekajvālāprāpte,",
  "S04bsu034_u:4818": "atha khalu tasyāṃ velāyāṃ mahāpṛthivīcālaḥ prādurabhūt /",
  "S04bsu034_u:4819": "tasya pāṇau dīpyamānasya prabhayā tānyanekāni dīpārdhyakoṭīnayutaśatasahasrāṇi dhyāmīkṛtānyabhūvan /",
  "S04bsu034_u:4820": "sarvāsu ca dikṣu mahānavabhāso 'bhūt,",
  "S04bsu034_u:4821": "yenāvabhāsena sarvā diśo 'vabhāsitāḥ samantāt sphuṭā abhūvan /",
  "S04bsu034_u:4822_0": "sa prītisaumanasyajāta imaṃ sarvadharmasvabhāvasamatāvipañcitaṃ samādhiṃ valgunā",
  "S04bsu034_u:4822_1": "manorameṇa svareṇa viśiṣṭayā vācānuprabaddhaiḥ padavyañjanairvistareṇa sarvaparṣadaṃ",
  "S04bsu034_u:4822_2": "vijñāpayan saṃprakāśayati sma /",
  "S04bsu034_u:4823": "tatra dvādaśa sahasrāṇi trāyatriṃśatkāyikānāṃ devānāṃ saṃnipatitāni dharmaśravaṇāya /",
  "S04bsu034_u:4824": "te prītisaumanasyajātā vividhāṃ divyāṃ pūjāmakārṣuḥ,",
  "S04bsu034_u:4825": "apsarogaṇāśca divyāḥ saṃgītīḥ prayojayāmāsuḥ /",
  "S04bsu034_u:4826_0": "adrākṣīdrājā śrīghoṣaḥ upariṣṭāt prāsādatalagataḥ svajanapuraskṛtaḥ antaḥpuramadhyagato",
  "S04bsu034_u:4826_1": "'ṣṭāṅgapoṣadhasamādattaḥ kṣemadattaṃ bodhisattvaṃ mahāsattvaṃ bāhunāvabhāsayantaṃ",
  "S04bsu034_u:4826_2": "sarvāḥ prabhā abhibhūya divyayā atikrāntamānuṣikayāvabhāsitam /",
  "S04bsu034_u:4827": "dṛṣṭvā ca punarasyaitadabhūt - abhijñāprāpto batāyaṃ kṣemadatto bodhisattvo mahāsattvo bhaviṣyatīti /",
  "S04bsu034_u:4828_0": "sa tīvraṃ prema ca prasādaṃ ca gauravaṃ ca cipasthāpya saparivāro mahākuśalamūlapuṇyaskandhopastabdhaḥ",
  "S04bsu034_u:4828_1": "sārdhamaśītyāntaḥpurikābhistataḥ prāsādatalādātmānamutprākṣipat yadut kṣemadattasya",
  "S04bsu034_u:4828_2": "bodhisattvasya darśanāya prītisaṃmodanāya /",
  "S04bsu034_u:4829": "sa gauravanirjātena kuśalamūlena dṛṣṭa eva dharme saparivāro devanāgayakṣagandharvāsuragaruḍakinnaramahoragaparigrahaṃ pratilabhate /",
  "S04bsu034_u:4830": "sa devanāgayakṣagandharvāsuragaruḍakinnaramahoragaparigṛhītaḥ",
  "S04bsu034_u:4831": "punareva rājā śrīghoṣaḥ saparivāraḥ paripūrṇāddhastaśatasahasrikāt prāsādāt patitaḥ /",
  "S04bsu034_u:4832": "na cāsya kāyaviheṭhaścittaviheṭho vā avalīnatā vābhūt //",
  "S04bsu034_u:4833": "(Vaidya 220)",
  "S04bsu034_u:4834_0": "atha khalu rājā śrīghoṣaḥ ubhau bāhū pragṛhya mahatā janakāyena sārdhaṃ mahāntaṃ",
  "S04bsu034_u:4834_1": "nirnādanirghoṣamākrandraṃ cākārṣīt yaduta kṣemadattasya bodhisattvasya mahāsattvasya",
  "S04bsu034_u:4834_2": "bāhuṃ dahyamānaṃ dṛṣṭvā saṃprajvalitam /",
  "S04bsu034_u:4835": "sa rājā tena mahatā janakāyena sārdhaṃ prārodīdaśrūṇi pravartayamānaḥ //",
  "S04bsu034_u:4836_0": "atha khalu kṣemadatto bodhisattvo mahāsattvaḥ rājānaṃ śrīghoṣamāmantrayate sma -",
  "S04bsu034_u:4836_1": "kiṃ punasttvaṃ mahārāja anena mahatā janakāyena sārdhaṃ mahāntaṃ nirnādanirghoṣamākrandaṃ",
  "S04bsu034_u:4836_2": "kurvan rodiṣi aśrūṇi ca pravartayasi?",
  "S04bsu034_u:4837": "atha khalu rājā śrīghoṣaḥ kṣemadattaṃ bodhisattvaṃ gāthābhigītena prābhāṣata -",
  "S04bsu034_u:4838": "kṣemadattaṃ mahāprājñaṃ paṇḍitaṃ dharmabhāṇakam /",
  "S04bsu034_u:4839": "aṅgahīnaṃ viditvainaṃ jano 'yaṃ tena roditi // SRS_33.1 //",
  "S04bsu034_u:4840": "etādṛśaṃ rūpamidaṃ tejorāśisamudgatam /",
  "S04bsu034_u:4841": "bāhuhīnaṃ viditvā hi bhūyo 'hamapi duḥkhitaḥ // SRS_33.2 //",
  "S04bsu034_u:4842": "yastvayā dīpito bāhuḥ prabhā muktā diśo daśa /",
  "S04bsu034_u:4843": "ime jihmīkṛtā dītā divyayā tvatprabhūtayā // SRS_33.3 //",
  "S04bsu034_u:4844": "prakampiteyaṃ pṛthivī cittaṃ te na ca līiyate /",
  "S04bsu034_u:4845": "tata utpāditaṃ cittaṃ naiṣo avarakovidaḥ // SRS_33.4 //",
  "S04bsu034_u:4846": "hastaśatasahasrātaḥ prāsādāt patito hyaham /",
  "S04bsu034_u:4847": "sārdhamantaḥpureṇeha na ca me kāyu hiṃsitaḥ // SRS_33.5 //",
  "S04bsu034_u:4848": "sādhu te jñānamāścaryaṃ sādhu cittamanuttaram /",
  "S04bsu034_u:4849": "sādhu vīryaṃ ca svārabdhaṃ sādhuṃ cādhyāśayo mahān // SRS_33.6 //",
  "S04bsu034_u:4850": "yasya hastau vidahyante na jātvastīha iñjanā /",
  "S04bsu034_u:4851": "prītiprāmodyajātaśca bhūyo dharmaṃ prabhāṣate // SRS_33.7 //",
  "S04bsu034_u:4852": "pūrṇamāsyāṃ yathā candraḥ sūryo vāsau nabhastale /",
  "S04bsu034_u:4853": "sumerugirirājo vā evaṃ śobhasi māriṣa // SRS_33.8 //",
  "S04bsu034_u:4854": "ahaṃ pi evaṃ praṇidhiṃ paripūreya paṇḍitaḥ /",
  "S04bsu034_u:4855": "kāye premaṃ jahitvāhaṃ kuryāmarthaṃ ca prāṇinām // SRS_33.9 //",
  "S04bsu034_u:4856": "dharmapremṇā ca hṛṣyāmi prīitirme 'tra acintiyā /",
  "S04bsu034_u:4857": "yat puno aṅgahīno 'si tena me duḥkhamuttamam // SRS_33.10 //",
  "S04bsu034_u:4858": "kṣemadatto hi rājānaṃ devanāgehi pūjitaḥ /",
  "S04bsu034_u:4859": "anantapratibhānena imā gāthā abhāṣata // SRS_33.11 //",
  "S04bsu034_u:4860": "naivaṃ syādaṅgahīno 'sau yasya bāhurna vidyate /",
  "S04bsu034_u:4861": "sa tu devāṅgahīnaḥ syāda yasya śīlaṃ na vidyate // SRS_33.12 //",
  "S04bsu034_u:4862": "(Vaidya 221)",
  "S04bsu034_u:4863": "anena pūtikāyena pūjitā me tathāgatāḥ /",
  "S04bsu034_u:4864": "acintiyā dakṣiṇīyāḥ sarvalokasya cetiyāḥ // SRS_33.13 //",
  "S04bsu034_u:4865": "anantā yāstrisāhasrā paripūritāḥ /",
  "S04bsu034_u:4866": "pradadyāllokanāthebhyo buddhajñānagaveṣakaḥ // SRS_33.14 //",
  "S04bsu034_u:4867": "astyeṣā laukikī pūjā anyā pūjā acintiyā /",
  "S04bsu034_u:4868": "ye dharmān śūnyān jānanti tyajante kāyajīvitam // SRS_33.15 //",
  "S04bsu034_u:4869": "satyavākyaṃ kariṣyāmi mahārāja śṛṇohi me /",
  "S04bsu034_u:4870": "yā ceyaṃ janatā sarvā imāṃ gāthāṃ vijānatha // SRS_33.16 //",
  "S04bsu034_u:4871": "yena satyena buddho 'haṃ bheṣye lokasya cetiyaḥ /",
  "S04bsu034_u:4872": "tena satyena dharaṇī ṣaḍavikāraṃ prakampatu // SRS_33.17 //",
  "S04bsu034_u:4873": "bhāṣitā va iyaṃ vācā dharaṇī ca prakampitā /",
  "S04bsu034_u:4874": "āścaryamadbhataprāptā devakoṭyaḥ praharṣitāḥ // SRS_33.18 //",
  "S04bsu034_u:4875": "harṣitā devamanujā bodhicittamupādayuḥ /",
  "S04bsu034_u:4876": "prasthitā agrayānasminnaprameyā acintiyāḥ // SRS_33.19 //",
  "S04bsu034_u:4877": "yāttakānāṃ kṛto arthaḥ kṣemadattena bhikṣuṇā /",
  "S04bsu034_u:4878": "buddhānāṃ vartate jñānaṃ yatrākṣayamacintiyam // SRS_33.20 //",
  "S04bsu034_u:4879": "yena satyena dharmo 'sau bāhurnāma na vidyate /",
  "S04bsu034_u:4880": "tena satyena me bāhurbhoti kṣipraṃ yathā purā // SRS_33.21 //",
  "S04bsu034_u:4881": "yena satyena dharmo 'sau kṣemadatto na vidyate /",
  "S04bsu034_u:4882": "diśo daśa gaveṣadbhiḥ śunyatvānnopalabhyate // SRS_33.22 //",
  "S04bsu034_u:4883": "yo 'pi niścarate śabdastaṃ pu śūnyaṃ vijānatha /",
  "S04bsu034_u:4884": "pratiśrutkopamaḥ śabdo dharmānevaṃ vijānatha // SRS_33.23 //",
  "S04bsu034_u:4885": "sadā viśārado bhoti śunyatāyāṃ gatiṃgataḥ /",
  "S04bsu034_u:4886": "tasya satyena vākyena sarvaloko na dahyate // SRS_33.24 //",
  "S04bsu034_u:4887": "yāvantastribhave sattvā ye devā ye ca mānuṣāḥ /",
  "S04bsu034_u:4888": "sarvajñatāyāstejena sarve bhonti samāhitāḥ // SRS_33.25 //",
  "S04bsu034_u:4889": "yāvantyupadravāḥ kecid ye divyā ye ca mānuṣāḥ /",
  "S04bsu034_u:4890": "avaivartikatejena sarve te bhonti nirvṛtāḥ // SRS_33.26 //",
  "S04bsu034_u:4891": "bhāṣitāśca imā gāthā bāhuśca punarutthitaḥ /",
  "S04bsu034_u:4892": "kṣemadattasya kāyaśca lakṣaṇehi vicitritaḥ // SRS_33.27 //",
  "S04bsu034_u:4893": "(Vaidya 222)",
  "S04bsu034_u:4894": "devakoṭīsahasrāṇi antarikṣe sthitāni ca /",
  "S04bsu034_u:4895": "mandārapuṣpaistaṃ bhikṣumokiranti ca tatkṣaṇam // SRS_33.28 //",
  "S04bsu034_u:4896": "amānuṣyehi puṣpehi jambudvīpo hyayaṃ sphuṭaḥ /",
  "S04bsu034_u:4897": "apsaraḥkoṭiniyutai saṃgītyaḥ saṃprayojitāḥ // SRS_33.29 //",
  "S04bsu034_u:4898": "imaṃ nādaṃ nadantasya kṣemadattasya tatkṣaṇam /",
  "S04bsu034_u:4899": "buddhakoṭīsahasrāṇi paśyantīdaṃ vikurvitam // SRS_33.30 //",
  "S04bsu034_u:4900": "svakasvakeṣu kṣetreṣu ārocet sumahāyaśāḥ /",
  "S04bsu034_u:4901": "bhikṣūṇāṃ bhikṣuṇīnāṃ ca upāsaka upāsikām // SRS_33.31 //",
  "S04bsu034_u:4902": "kṣemadatto hyasau bhikṣuḥ paṇḍitaḥ sumahābalaḥ /",
  "S04bsu034_u:4903": "yenāsau dīpito bāhurbuddhajñānasya kāraṇāt // SRS_33.32 //",
  "S04bsu034_u:4904": "tena kṣetrasahasrāṇi yathā gaṅgāya vālikāḥ /",
  "S04bsu034_u:4905": "obhāsitāḥ pradīpena kalpoddāha iva sthite // SRS_33.33 //",
  "S04bsu034_u:4906": "puṣpacandanacūrṇaiśca sarvakṣetrāḥ sphuṭā abhūt /",
  "S04bsu034_u:4907": "yāvadbhūmimupādāya jānumātramabhūt sphuṭam // SRS_33.34 //",
  "S04bsu034_u:4908": "sarvaratnaiḥ sarvapuṣpairbuddhakṣetramabhūt sphuṭam /",
  "S04bsu034_u:4909": "kṣemadattasya pūjāyai nāgā varṣanti mauktikam // SRS_33.35 //",
  "S04bsu034_u:4910": "sarvaratnāmayairvyūhairidaṃ kṣetramalaṃkṛtam /",
  "S04bsu034_u:4911": "saṃstṛtaṃ ratnamuktābhioḥ kṣemadattasya pūjayā // SRS_33.36 //",
  "S04bsu034_u:4912": "devā nāgāśca yakṣāśca kinnarāpsaramahoragāḥ /",
  "S04bsu034_u:4913": "prasthitā agrabodhīye yathā gaṅgāya vālikāḥ // SRS_33.37 //",
  "S04bsu034_u:4914": "śākyasiṃho 'pi saṃbuddho gṛdhrakūṭasmi parvate /",
  "S04bsu034_u:4915": "purato bhikṣusaṃdhasya siṃhanādaṃ nadī jinaḥ // SRS_33.38 //",
  "S04bsu034_u:4916": "kṣemadatto 'hamabhavaṃ śrīghoṣo 'pyajito 'bhavat /",
  "S04bsu034_u:4917": "kalpakoṭīsahasrāṇi caran saṃbodhicārikām // SRS_33.39 //",
  "S04bsu034_u:4918": "sahadarśanena bhikṣusya kṣemadattasya tatkṣaṇam /",
  "S04bsu034_u:4919": "acintyābhistadā strībhiḥ strībhāvo vinivartitaḥ // SRS_33.40 //",
  "S04bsu034_u:4920": "vyākṛtāste narendreṇa nāsti teṣāṃ vinivartanā /",
  "S04bsu034_u:4921": "svayaṃbhuvo bhaviṣyanti sarve lokavināyakāḥ // SRS_33.41 //",
  "S04bsu034_u:4922": "śrutvā sūtramidaṃ vidvān saṃlekhaguṇadarśanam /",
  "S04bsu034_u:4923": "kāye prema na kurvīta iha dharme suśikṣitaḥ // SRS_33.42 //",
  "S04bsu034_u:4924": "iti śrīsamādhirāje kṣemadattaparivarto nāma trayastriṃśatitamaḥ // 33 //",
  "S04bsu034_u:4925": "(Vaidya 223)",
  "S04bsu034_u:4926": "34 Jñānāvatīparivartaḥ /",
  "S04bsu034_u:4927_0": "tatra bhagavān punarapi candraprabhaṃ kumārabhūtamāmantrayate sma - tasmāttarhi kumāra",
  "S04bsu034_u:4927_1": "bodhisattvena mahāsattvena imaṃ samādhimākāṅkṣatā kṣipramanuttarāṃ samyaksaṃbodhimabhisaṃboddhukāmena",
  "S04bsu034_u:4927_2": "kuśalamūle pratiṣṭhite dharmadānena vā āmiṣadānena vā yogaḥ karaṇīyaḥ /",
  "S04bsu034_u:4928": "tena bodhisattvena mahāsattvena taddānaṃ catusṛbhi pariṇāmanābhiḥ pariṇāmayitavyam /",
  "S04bsu034_u:4929": "katamābhiścatasṛbhiḥ?",
  "S04bsu034_u:4930": "yaduta yairupāyakauśalyaistairbuddhairbhagavadbhiranuttarā samyaksaṃbodhirabhisaṃbuddhā,",
  "S04bsu034_u:4931": "teṣāmupāyakauśalyānāṃ pratilambhāyedaṃ dānakuśalamūlamavaropayāmi /",
  "S04bsu034_u:4932": "ayaṃ prathamaḥ pariṇāmaḥ /",
  "S04bsu034_u:4933": "yebhyaḥ kalyāṇamitrebhyo 'ntikāttānyupāyakauśalyāni śṛṇuyāmudgṛhṇīyāṃ paryavāpnuyāṃ dhārayeyam,",
  "S04bsu034_u:4934": "tairanuttarā samyaksaṃbodhirabhisaṃbudhyate /",
  "S04bsu034_u:4935": "tairyaiḥ kalyāṇamitraiḥ sārdhaṃ samavadhānaṃ bhavet,",
  "S04bsu034_u:4936": "evametaddānakuśalamūlamavaropayāmi /",
  "S04bsu034_u:4937": "ayaṃ dvitīyaḥ pariṇāmaḥ /",
  "S04bsu034_u:4938": "ye bhogapratilābhāḥ sarvalokopajīvyā bhaveyustairme bhogapratilābhaiḥ samavadhānaṃ bhavet,",
  "S04bsu034_u:4939": "evamidaṃ kuśalamūlavaropayāmi /",
  "S04bsu034_u:4940": "ayaṃ tṛtīyaḥ pariṇāmaḥ /",
  "S04bsu034_u:4941": "ya ātmabhāvapratilābhaḥ dvābhyāmanugrahābhyāṃ sattvānanugṛhṇīyādāmiṣānugraheṇa ca dharmānugraheṇa ca,",
  "S04bsu034_u:4942": "tasya me ātmabhāvasya pratilambho bhavet,",
  "S04bsu034_u:4943": "evamidaṃ kuśalamūlavaropayāmi /",
  "S04bsu034_u:4944": "ayaṃ caturthaḥ pariṇāmaḥ /",
  "S04bsu034_u:4945": "ābhiḥ kumāra catasṛbhiḥ pariṇāmanābhirbodhisattvena mahāsattvena tāni kuśalamūlāni pariṇāmayitavyāni //",
  "S04bsu034_u:4946_0": "punaraparaṃ kumāra bodhisattvena mahāsattvenemaṃ samādhimākāṅkṣatā gṛhīṇā vā pravrajitena",
  "S04bsu034_u:4946_1": "vā kṣipraṃ cānuttarāṃ samyaksaṃbodhimabhisaṃboddhukāmena śīlavanto guṇavantaḥ prajñāvanto",
  "S04bsu034_u:4946_2": "bodhisattvā mahāsattvāḥ sevitavyā bhajitavyāḥ paryupāsitavyā aśāṭhyena /",
  "S04bsu034_u:4947": "yo 'sya samādherdhārako bhikṣurbodhisattvo mahāsattvo bhavet,",
  "S04bsu034_u:4948": "sa ca syādābādhiko bāḍhaglānaḥ,",
  "S04bsu034_u:4949": "tena svamāṃsaśoṇiatenāpi sa bhikṣustasmādābādhād vyutthāpayitumutsoḍhavyaḥ /",
  "S04bsu034_u:4950_0": "adhyāśayasaṃpannena kumāra bodhisattvena mahāsattvenemaṃ samādhimākāṅkṣata kṣipraṃ",
  "S04bsu034_u:4950_1": "cānuttarāṃ samyaksaṃbodhimabhisaṃboddhukāmenāvikampamānena viśāradena svakaṃ māṃsaśoṇitamapi",
  "S04bsu034_u:4950_2": "parityajya dharmabhāṇako bhikṣurābādhād vyutthāpayitavyaḥ /",
  "S04bsu034_u:4951": "tadanenāpi te kumāra paryāyeṇaivaṃ veditavyam //",
  "S04bsu034_u:4952_0": "bhūtapūrvaṃ kumāra atīte 'dhvanyasaṃkhyeye kalpe asaṃkhyeyatare vipule apramāṇe yadāsīt",
  "S04bsu034_u:4952_1": "tena kālena tena samayenācintyapraṇidhānaviśeṣasamudgatarājo nāma tathāgato 'han",
  "S04bsu034_u:4952_2": "samyaksaṃbuddho loka udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ",
  "S04bsu034_u:4952_3": "śāstā devānāṃ ca manuṣyāṇāṃ ca buddho bhagavān /",
  "S04bsu034_u:4953_0": "sa khalu punaḥ kumāra acintyapraṇidhānaviśeṣasamudgatarājastathāgato 'rhan samyaksaṃbuddho",
  "S04bsu034_u:4953_1": "yasminneva divase 'nuttarāṃ samyaksaṃbodhimabhisaṃbuddhastatraiva divase parihate",
  "S04bsu034_u:4953_2": "aprameyānasaṃkhyeyān buddhanirmitān nirmāya aparimāṇānāṃ ca sattvānāṃ vinayaṃ kṛtvā",
  "S04bsu034_u:4954": "(Vaidya 224) āsravakṣayāyārhattve pratiṣṭhāpya aparimāṇāṃśca sattvānanuttarāyāṃ samyaksaṃbodhāvavinivartanīyatve pratiṣṭhāpya tatraiva divase parinirvṛto 'bhūt /",
  "S04bsu034_u:4955": "tasya khalu punarbhagavataḥ parinirvṛtasya caturaśītiḥ varṣakoṭīnayutaśatasahasrāṇi saddharmo 'tiṣṭhat /",
  "S04bsu034_u:4956_0": "tasya ca bhagavato 'cintyapraṇidhānaviśeṣasamudgatarājasya tathāgatasya śāsanāntardhānakālasamaye",
  "S04bsu034_u:4956_1": "paścimāyāṃ pañcaśatyāṃ vartamānāyāṃ bahavo bhikṣavaḥ prādurbhūtā upalambhadṛṣṭayaḥ /",
  "S04bsu034_u:4957": "teṣāmevaṃrūpāḥ sūtrāntā na rocante na cādhimucyante pratibādhante pratikṣipanti /",
  "S04bsu034_u:4958": "īdṛśānāṃ ca sūtrāntadhārakāṇāṃ bhikṣūṇāṃ pīḍāṃ kurvanto yāvajjīvitād vyavaropaṇamakārṣuḥ /",
  "S04bsu034_u:4959": "tairabhisatkārādhyavasitairīdṛśasutrāntadhārakāṇāṃ bhikṣuṇāṃ sahasraṃ jīvitād vyavaropitamabhūt /",
  "S04bsu034_u:4960": "tena ca punaḥ kumāra kālena tena samayena rājābhūd jñānabalo nāma jambudvīpeśvaraḥ saddharmaparigrāhakaḥ pūrvapraṇidhānasaṃpannaḥ /",
  "S04bsu034_u:4961_0": "tena khalu punaḥ kumāra kālena tena samayena iha jambudvīpe eko bhikṣurdharmabhāṇako",
  "S04bsu034_u:4961_1": "'bhūt tasya samādherdhārako bhūtamatirnāmnā tasya rājñaḥ kulapraveśakaḥ kalyāṇamitro",
  "S04bsu034_u:4961_2": "hitaiṣī anukampakaḥ arthakāmaḥ /",
  "S04bsu034_u:4962": "sa cāsya rājā atṛpto darśanenābhīkṣṇapratikāṅkṣī cābhūddarśanena dharmasaṃkathanopasaṃkramaṇaparyupāsanaparipṛcchāgrahaṇadhāraṇavācanavijñāpanasamarthaḥ /",
  "S04bsu034_u:4963": "sa khalu punardharmabhāṇako bhikṣuḥ sattvānāmīryācaryādhimuktidhātuvāsanākuśalo 'bhūt /",
  "S04bsu034_u:4964_0": "sattvānāmindriyabalavīryavimātratājñānadhātuvāsanākuśalaḥ satyasaṃdhikuśalaḥ visaṃdhiprativacanakuśalaḥ",
  "S04bsu034_u:4964_1": "arthaviniścayakuśalaḥ gambhīrapratibhānaḥ sattvānāṃ vinayavidhijñaḥ pūrvābhilāpī",
  "S04bsu034_u:4964_2": "smitamukhaḥ apagatabhrūkuṭimukho mahadgatacittavihārī mahākarūṇābhiyuktaḥ anabhibhūtaḥ",
  "S04bsu034_u:4964_3": "sarvaparapravādibhiḥ /",
  "S04bsu034_u:4965_0": "tena ca kumāra kālena tena ca samayena rājño jñānabalasya duhitā dārikābhūt ṣoḍaśavarṣā",
  "S04bsu034_u:4965_1": "jātyā abhirūpā prāsādikā darśanīyā paramayā śubhavarṇapuṣkalatayā samanvāgatā jñānāvatī nāma /",
  "S04bsu034_u:4966": "tasyāḥ sa bhūtamatirbhikṣurācāryo 'bhūt kuśaleṣu dharmeṣu saṃdarśakaḥ samuttejakaḥ saṃpraharṣakaḥ samādāpakaḥ /",
  "S04bsu034_u:4967": "tena ca kumāra kālena tena samayena tasya dharmabhāṇakasya",
  "S04bsu034_u:4968": "bhikṣormahākṛṣṇavaisarpaḥ ūrau prādurabhūt duścikitsyo durlabhabhaiṣajyaḥ /",
  "S04bsu034_u:4969": "sa vaidyeḥ glānaḥ pratikṣipto 'bhūt //",
  "S04bsu034_u:4970_0": "atha khalu rājā sāntapuraḥ saputraḥ saduhitṛparivāraḥ taṃ bhikṣuṃ glānaṃ viditvā",
  "S04bsu034_u:4970_1": "prārodīdaśrūṇi pravartayati sma sārdhamaśītyā strīsahasraiḥ sārdhaṃ paurairnāgaraiḥ",
  "S04bsu034_u:4970_2": "sārdhaṃ rāṣṭreṇa naigamajānapadairgaṇakamahāmātraiḥ sārdhamamātyadauvārikapāriṣadyaiḥ /",
  "S04bsu034_u:4971": "te sarve taṃ bhikṣuṃ glānaṃ viditvā prarodantaḥ aśraṇi pravartayāmāsuḥ - mā khalvayaṃ bhikṣuḥ kālaṃ kuryāditi /",
  "S04bsu034_u:4972": "tena ca kumāra kālena tena samayena rājño jñānabalasyānyatarā devatā purāṇasālohitābhūdanubaddhā /",
  "S04bsu034_u:4973": "sā tasya rājñaḥ svapnāntargatasyāpadarśayati sma - sacet mahārāja etasya bhikṣornavakenāsaṃkliṣṭena mānuṣyeṇa rudhireṇaiṣa kṛṣṇavaisarpa ālipyeta,",
  "S04bsu034_u:4974": "navakaṃ cāsaṃkliṣṭaṃ mānuṣaṃ māsaṃ nānārasasaṃprayuktaṃ bhojanaṃ dīyeta,",
  "S04bsu034_u:4975": "evameṣa bhikṣurasmādābādhād vyuttiṣṭheta /",
  "S04bsu034_u:4976": "atha khalu rājā jñānabalastasyā rātryā atyayena tataḥ svapnāntarāt prativibuddho 'ntaḥpuramadhyagataḥ imāṃ svapnaprakṛtimantaḥpurāyārocayāmāsa - evaṃrūpaḥ svapno mayā dṛṣṭaḥ /",
  "S04bsu034_u:4977": "iti hi kumāra tataḥ stryāgārāttataśca rājakulānna kācit strī utsahate tasya (Vaidya 225)",
  "S04bsu034_u:4978": "bhikṣostadbhaiṣajyaṃ dātum /",
  "S04bsu034_u:4979": "jñānāvatyapi rājaduhitā imamīdṛśameva svapnamadrākṣīt /",
  "S04bsu034_u:4980": "dṛṣṭvā ca punaḥ prativibuddhā antaḥpuramadhye imāmeva svapnaprakṛtiṃ mātṝṇāṃ parivārasya cārocayati sma /",
  "S04bsu034_u:4981": "na ca kācidutsahate strī tasya bhikṣoretad bhaiṣajyaṃ dātum //",
  "S04bsu034_u:4982_0": "atha khalu jñānavatī rājaduhitā tuṣṭā udagrā āttamanaskā pramuditā prītisaumanasyajātā",
  "S04bsu034_u:4982_1": "evaṃ vyavasāyamakārṣīt - yannvahametad bhaiṣajyaṃ svakāccharīrād yathopadiṣṭaṃ navaṃ",
  "S04bsu034_u:4982_2": "rudhiraṃ navaṃ ca māṃsaṃ dadyām /",
  "S04bsu034_u:4983": "ahameveha rājakule sarvadaharā ca sarvataruṇī ca asaṃkliṣṭakāyavāṅbhanaskarmā ca /",
  "S04bsu034_u:4984": "asaṃkliṣṭaṃ jñānameṣāmi asaṃkliṣṭasya dharmabhāṇakasya svaśarīrāda rudhiraṃ ca māṃsaṃ copanāmayiṣyāmi /",
  "S04bsu034_u:4985": "apyeva nāmaiṣa bhikṣurasmādābādhād vyuttiṣṭheta /",
  "S04bsu034_u:4986_0": "atha khalu sā jñānavatī rājaduhitā svakamāvāsaṃ gatvā tīkṣṇaṃ śastraṃ gṛhītvā dharmāntargatena",
  "S04bsu034_u:4986_1": "mānasena svakamūrumāṃsaṃ chittvā nānārasasaṃprayuktaṃ praṇītamabhisaṃskṛtya lohitaṃ",
  "S04bsu034_u:4986_2": "ca pragṛhya taṃ cācāryaṃ praveśya rājño jñānabalasya purato niṣadya lohitena taṃ",
  "S04bsu034_u:4986_3": "visarpamālepayitvā tena ca svabhisaṃskṛtena bhojanena saṃtarpayati /",
  "S04bsu034_u:4987": "atha khalu sa bhikṣurajānannaparibudhyamānaḥ apariśaṅkamānastadbhaktaṃ paribhuktavān /",
  "S04bsu034_u:4988": "samanantaraparibhukte ca tasminnāhāre tasya bhikṣoḥ sarvāstā vedanā pratiprasrabdhāḥ,",
  "S04bsu034_u:4989": "sarvaśca vyādhirapagataḥ /",
  "S04bsu034_u:4990_0": "tena vigataparidāhena sarvasukhasamarpitena tathā dharmo deśito yathā tato 'ntaḥpurāttataśca",
  "S04bsu034_u:4990_1": "nagarajanapadarāṣṭrasaṃnipātād dvādaśānāṃ prāṇisahasrāṇāmanuttarāyāṃ samyaksaṃbodhau cittānyutpannāni //",
  "S04bsu034_u:4991": "atha khalu rājā jñānabalaḥ svakāṃ duhitaraṃ gāthābhiradhyabhāṣata -",
  "S04bsu034_u:4992": "kutastvayā śoṇitu labdhu dārike kuto idaṃ āhṛtu māṃsa mānuṣam /",
  "S04bsu034_u:4993": "āhāru yaḥ sādhitu te 'dya dhīte yeno sukhīyaṃ kṛtu dharmabhāṇakaḥ // SRS_34.1 //",
  "S04bsu034_u:4994": "hato hyayaṃ vātha mṛto 'tha labdho yat sādhitaṃ nānarasehi vyañjanam /",
  "S04bsu034_u:4995": "kutaśca te śoṇitu labdhu dārike yeno ayaṃ mocitu vyādhi pāpakaḥ // SRS_34.2 //",
  "S04bsu034_u:4996": "pituḥ śruṇitvā vacanaṃ ca dārikā jñānāvatī tasya idaṃ bravīti /",
  "S04bsu034_u:4997": "alīnacittā ca giraṃ prabhāṣate śṛṇuṣva tātā yadahaṃ bravīmi te // SRS_34.3 //",
  "S04bsu034_u:4998": "dṛṣṭastāta mayā svapno devatāyā nidarśitaḥ /",
  "S04bsu034_u:4999": "śṛṇuṣva me bhūmipate bhūtamarthaṃ vijānatha // SRS_34.4 //",
  "S04bsu034_u:5000": "(Vaidya 226)",
  "S04bsu034_u:5001": "sā devatā mamāvicanmānuṣaṃ māṃsaśoṇitam /",
  "S04bsu034_u:5002": "yo dadyādasya bhikṣusya vyādhermucyet sa pāpakāt // SRS_34.5 //",
  "S04bsu034_u:5003": "mayā cotthāya śayyātaḥ praviśyāntaḥpuraṃ nṛpa /",
  "S04bsu034_u:5004": "svapnastadāyamākhyāto jyeṣṭhikānāṃ hi mātṛṇām // SRS_34.6 //",
  "S04bsu034_u:5005": "ceṭikānāṃ mayākhyātaṃ kā śaktā kartumīdṛśam /",
  "S04bsu034_u:5006": "mānuṣaṃ śoṇitaṃ māṃsaṃ rasasiddhaṃ susaṃskṛtam // SRS_34.7 //",
  "S04bsu034_u:5007": "bhojanaṃ ca pradātavyaṃ śoṇitena ca lepanam /",
  "S04bsu034_u:5008": "kṛṣṇavaisarpato eṣa kathaṃ bhikṣurvimucyate // SRS_34.8 //",
  "S04bsu034_u:5009": "yadi kriyā na kriyate kṣiprametena vyādhinā /",
  "S04bsu034_u:5010": "kālaṃ kuryādayaṃ bhikṣurbhaiṣajyena vineti vā // SRS_34.9 //",
  "S04bsu034_u:5011": "tribhave ko na sattvastyājayet svamāṃsaśoṇitam /",
  "S04bsu034_u:5012": "imaṃ dṛṣṭvā na ko vidvān kuryāt kāyasmi niśrayam // SRS_34.10 //",
  "S04bsu034_u:5013": "antaḥpurasyo prativedayāmyahaṃ na eka nārīpi bhaṇāti dāsye /",
  "S04bsu034_u:5014": "priyaśca me bhikṣuḥ priyaśca ātmā bodhyarthu tyaktaṃ maya māṃsaśoṇitam // SRS_34.11 //",
  "S04bsu034_u:5015": "teṣāṃ na kāyesmi ca bhakti niśritā premāpi naivātmani cāṇumātram /",
  "S04bsu034_u:5016": "tyaktvāpi cātmānu na bhoti durmanāḥ ye bodhi prārthenti śivāmaśokām // SRS_34.12 //",
  "S04bsu034_u:5017": "antaḥpuraṃ tataḥ śrutvā sarvaṃ tadvismitaṃ abhūt /",
  "S04bsu034_u:5018": "na cātrotsahate kācidenāṃ yojayituṃ kriyām // SRS_34.13 //",
  "S04bsu034_u:5019": "tato me nāmitaṃ cittaṃ bhikṣordāsyāmi bhojanam /",
  "S04bsu034_u:5020": "svāni māṃsānyahaṃ chittvā śoṇitena ca lepanam // SRS_34.14 //",
  "S04bsu034_u:5021": "svakamūruṃ mayā chittvā gṛhītaṃ māṃsaśoṇitam /",
  "S04bsu034_u:5022": "māṃsapeśī mayā pakvā nānārasasusaṃskṛtā // SRS_34.15 //",
  "S04bsu034_u:5023": "bhikṣostasyāturasyāhaṃ dāsyāmi pituragrataḥ /",
  "S04bsu034_u:5024": "bhojanaṃ mānuṣaṃ māṃsaṃ śoṇitena ca lepanam // SRS_34.16 //",
  "S04bsu034_u:5025": "śṛṇohi mahyaṃ vacanaṃ narādhipā manuṣyamāṃsasmi avidyamāne /",
  "S04bsu034_u:5026": "(Vaidya 227)",
  "S04bsu034_u:5027": "chittvā svamāṃsāni mayoruto nṛpā sādhetva dattānima dharmabhāṇake // SRS_34.17 //",
  "S04bsu034_u:5028": "eṣo mayānuttarabodhi arthe svakātta kāyātta kṛto mahārthaḥ /",
  "S04bsu034_u:5029": "bhikṣuśca muktaḥ kṛtu nirvikāro mayā ca puṇyaṃ kṛtamaprameyam // SRS_34.18 //",
  "S04bsu034_u:5030": "rājāpyavocadduhitāṃ kathaṃ te chidyanti kāyāttu svakāttu māṃse /",
  "S04bsu034_u:5031": "bhaiṣajyayoge kriyamāṇi dārike mā te abhūd duḥkha śarīravedanā // SRS_34.19 //",
  "S04bsu034_u:5032": "sa rājadhītā matimān viśāradā tamālapī rāja śṛṇu narādhipā /",
  "S04bsu034_u:5033": "śrutvā ca tatra pratipadya yoniśo acintiyaḥ karmavipāku tādṛśaḥ // SRS_34.20 //",
  "S04bsu034_u:5034": "pāpena karmeṇa kṛtena tātā niraye 'pi sattvā prapacanti dāruṇe /",
  "S04bsu034_u:5035": "nirmāṃsa bhūtvā ca samāṃsa bhonti paśyetu karmāṇa phalaṃ acintiyam // SRS_34.21 //",
  "S04bsu034_u:5036": "pāpena karmeṇa nirmāṃsaśoṇitāḥ kṣaṇena co bhonti samāṃsaśoṇitāḥ /",
  "S04bsu034_u:5037": "kiṃ vā punā tat kuśalena karmaṇā adhimuktito jāyati māṃsaśoṇitam // SRS_34.22 //",
  "S04bsu034_u:5038": "chidyanti māṃse na mamāsi vedanā āhāri me śoṇitu nāsti iñjanā /",
  "S04bsu034_u:5039": "na dharmakāyasya vraṇo na chidraṃ yadi sarvu chidyeyu mama svamāṃsam // SRS_34.23 //",
  "S04bsu034_u:5040": "prītiṃ mayā dharmi parāṃ janitvā chittvā pradattaṃ svakamūrumāṃsam /",
  "S04bsu034_u:5041": "na co mamā tāta vraṇena duḥkhaṃ jānāmi kāyo yathapūrvamāsīt // SRS_34.24 //",
  "S04bsu034_u:5042": "(Vaidya 228)",
  "S04bsu034_u:5043": "audumbaraṃ puṣpu yathaiva tātā bahukalpakoṭīṣu kadāci dṛśyate /",
  "S04bsu034_u:5044": "emeva etādṛśa dharmabhāṇako kadāci dṛśyantiha jambudvīpe // SRS_34.25 //",
  "S04bsu034_u:5045": "yathaiva jāmbūnada niṣku bhāsate paśyanta sattvā na vitṛptimenti /",
  "S04bsu034_u:5046": "emeva etādṛśa dharmabhāṇakān dṛṣṭvā na tṛpyantiha devamānuṣāḥ // SRS_34.26 //",
  "S04bsu034_u:5047": "pītvā yathācchaṃ salilaṃ janasya tṛṣābhibhūtasya tṛṣā vigacchati /",
  "S04bsu034_u:5048": "emeva ete vidu dharmabhāṇakā dharmāmṛtaistṛṣṇa vinenti prāṇinām // SRS_34.27 //",
  "S04bsu034_u:5049": "sutyaktametanmaya māṃsaśoṇitaṃ yaddattu bhikṣusya gilānakasya /",
  "S04bsu034_u:5050": "visarpu śāntaśca sa dharmabhāṇake kṛtaṃ mayā gauravu buddhavarṇitam // SRS_34.28 //",
  "S04bsu034_u:5051": "cāritravantasya bahuśrutasya imaṃ samādhīvaradhārakasya /",
  "S04bsu034_u:5052": "yanme tu tyaktaṃ svakamātmamāṃsameteṣa dharmāṇa bhaveyya lābhinī // SRS_34.29 //",
  "S04bsu034_u:5053": "yathaiva gandhaḥ surabhī manoramaḥ kālānusārī śubha candanasya /",
  "S04bsu034_u:5054": "pravāti gandho daśasu diśāsu emeva gandhopama dharmabhāṇakāḥ // SRS_34.30 //",
  "S04bsu034_u:5055": "yathaiva merurdiśatāsu dṛśyate samantaprāsādiku darśanīyaḥ /",
  "S04bsu034_u:5056": "avabhāsayanto diśatāsu rocate tathaiva merūpama dharmabhāṇakāḥ // SRS_34.31 //",
  "S04bsu034_u:5057": "yathaiva stūpaṃ patamānu kaścid vyutthāpayet saṃskari paṇḍito naraḥ /",
  "S04bsu034_u:5058": "yastatra stūpe 'pi prasādu kuryād vyutthāpito yena sa tasya hetuḥ // SRS_34.32 //",
  "S04bsu034_u:5059": "(Vaidya 229)",
  "S04bsu034_u:5060": "emevayaṃ dharmastūpo gilānako vimocito lohitalepanena /",
  "S04bsu034_u:5061": "svakena māṃsena ca dharmagauravād dīpo mayā dīpitu jambudvīpe // SRS_34.33 //",
  "S04bsu034_u:5062": "eṣo 'kariṣyad yadi bhikṣu kālaṃ samādhiśabdo 'piha jambudvīpe /",
  "S04bsu034_u:5063": "niruddhu sattvāna sadābhaviṣyat cikitsite 'smin sa samādhi labdhaḥ // SRS_34.34 //",
  "S04bsu034_u:5064": "sarvasya lokasya paritrāṇu bhikṣurandhasya lokasya ca cakṣudāyakaḥ /",
  "S04bsu034_u:5065": "rāgasya doṣasya mohasya caiva cikitsako 'yaṃ mama vaidyarājaḥ // SRS_34.35 //",
  "S04bsu034_u:5066": "mahadgate citti sadā pratiṣṭhitaḥ pramāṇu caryāya na tasya labhyate /",
  "S04bsu034_u:5067": "suviniścitārtheṣu padeṣu śikṣito anābhibhūtaśca parapravādibhiḥ // SRS_34.36 //",
  "S04bsu034_u:5068": "na mahya bhūyo vinipātato bhayaṃ strītvaṃ punarme na ca bhūyu bheṣyati /",
  "S04bsu034_u:5069": "sahasrakalpāna ca koṭiyo bhuyo kṛtvā paraṃ gauravu dharmabhāṇake // SRS_34.37 //",
  "S04bsu034_u:5070": "yo buddhakṣetrān yatha gaṅgavālikāḥ ratanāna pūrṇān dadi nāyakānām /",
  "S04bsu034_u:5071": "yaścaiva pādāṅgulimeka dadyādidaṃ tataḥ puṇyu viśiṣyate param // SRS_34.38 //",
  "S04bsu034_u:5072": "sā dārikā kālamitaśca kṛtvā adrākṣi buddhāna sahasrakoṭyaḥ /",
  "S04bsu034_u:5073": "sarveṣa co śāsani pravrajitvā imaṃ varaṃ śāntu samādhi deśayī // SRS_34.39 //",
  "S04bsu034_u:5074": "sarveṣa teṣāṃ dvipadottamānāṃ parinirvṛtānāṃ caramismi kāle /",
  "S04bsu034_u:5075": "(Vaidya 230)",
  "S04bsu034_u:5076": "pravrajyalābhinyabhu nityakālamasaṃkiliṣṭāḥ sugatāna putrakāḥ // SRS_34.40 //",
  "S04bsu034_u:5077": "dīpaprabhasyātha tathāgatasya caritva sā śāsani brahmacaryam /",
  "S04bsu034_u:5078": "strībhāvu tasmin vinivartayitvā abhūṣi bhikṣustada dharmabhāṇakaḥ // SRS_34.41 //",
  "S04bsu034_u:5079": "maitreya jñānaṃbalu so narendraḥ saddharmaparigrāhaku nityakālam /",
  "S04bsu034_u:5080": "dīpaṃkaro 'sau abhūddharmabhāṇako ahaṃ ca āsaṃ tada rājadhītā // SRS_34.42 //",
  "S04bsu034_u:5081": "svakena māṃsena ca śoṇitena co upasthito me tada dharmabhāṇakaḥ /",
  "S04bsu034_u:5082": "śāṭhyaṃ ca sarvaṃ parivarjayitvā imaṃ samādhiṃ pratikāṅkṣatā tadā // SRS_34.43 //",
  "S04bsu034_u:5083": "yebhī tadā roditu bhikṣu dṛṣṭvā gilānakaṃ pīḍitu vedanābhiḥ /",
  "S04bsu034_u:5084": "avivartikāste sada sarvi bhūvan na jātu yātā vinipātabhūmim // SRS_34.44 //",
  "S04bsu034_u:5085": "nābhūṣi teṣāṃ sada akṣirogo na śīrṣarogo na ca karṇarogaḥ /",
  "S04bsu034_u:5086": "na ghrāṇarogo na ca jihvarogo na ca dantaśūlaṃ na kadācidāsīt // SRS_34.45 //",
  "S04bsu034_u:5087": "samantaprāsādiku bhonti nityaṃ śirīya tejena jvalantakāyāḥ /",
  "S04bsu034_u:5088": "dvātriṃśaketuśatapuṇyalakṣaṇā upasthito yaistada bhikṣu glānakaḥ // SRS_34.46 //",
  "S04bsu034_u:5089": "(Vaidya 231)",
  "S04bsu034_u:5090": "mahyaṃ ca te śāsani pravrajitvā pralujyamānānimu buddhabodhim /",
  "S04bsu034_u:5091": "dhāritva te gañju tathāgatānāṃ drakṣyanti buddhāna sahasrakoṭiyo // SRS_34.47 //",
  "S04bsu034_u:5092": "susaṃgṛhītvānima buddhabodhiṃ dhāretva nityaṃ ca hi gauraveṇa /",
  "S04bsu034_u:5093": "te arthu kṛtvā vipulaṃ prajānāṃ drakṣyanti akṣobhya narāṇamuttamam // SRS_34.48 //",
  "S04bsu034_u:5094": "śrutvā ca te carya niruttarāmimāṃ lapsyanti prītiṃ cariyāṃ nirāmiṣām /",
  "S04bsu034_u:5095": "śrutvā ca te ātmana pūrvacaryāṃ kāhinti buddhāna udārapūjām // SRS_34.49 //",
  "S04bsu034_u:5096": "dṛṣṭā ca bhikṣūn vidu śīlavanto niḥśāṭhiyeno sada sevitavyāḥ /",
  "S04bsu034_u:5097": "akhilaṃ ca doṣaṃ ca vivarjayitvā seveta bhikṣuṃ tada dharmabhāṇakāḥ // SRS_34.50 //",
  "S04bsu034_u:5098": "āghātu krodhaṃ ca vivarjayitvā pūjetha putrān mama dharmaśāsane /",
  "S04bsu034_u:5099": "mā andhabhūtā bahukalpakoṭiyo vinipātaprāptāśca bhaveta duḥkhitāḥ // SRS_34.51 //",
  "S04bsu034_u:5100": "na śīlu trāyeta śrataṃ ca tasya na dhyānu trāyenna araṇyavāsaḥ /",
  "S04bsu034_u:5101": "tadā nu trāyenna ca buddhapūjā vyāpādu kṛtvāna paraspareṇa // SRS_34.52 //",
  "S04bsu034_u:5102": "iti śrīsamādhirāje jñānāvatīparivartaścatustriṃśatitamaḥ // 34 //",
  "S04bsu034_u:5103": "(Vaidya 232)",
  "S04bsu034_u:5104": "35 Supuṣpacandraparivartaḥ /",
  "S04bsu034_u:5105_0": "atha khalvāyuṣmānānanda utthāyāsanādekāṃsamuttarāsaṅgaṃ kṛtvā dakṣiṇaṃ jānumaṇḍalaṃ",
  "S04bsu034_u:5105_1": "pṛthivyāṃ pratiṣṭhāpya yena bhagavāṃstenāñjaliṃ praṇamya bhagavantametadavocat -",
  "S04bsu034_u:5105_2": "pṛccheyamahaṃ bhagavantaṃ tathāgatamarhantaṃ samyaksaṃbuddhaṃ kaṃcideva pradeśaṃ",
  "S04bsu034_u:5105_3": "sacenme bhagavānavakāśaṃ kuryāt praṣṭavyapraśnavyākaraṇāya /",
  "S04bsu034_u:5106": "evamukte bhagavānāyuṣmantamānandametadavocat - tena hyānanda svake āsane niṣadya pṛccha tvaṃ tathāgatamarhantaṃ samyaksaṃbuddhaṃ yad yadevākāṅkṣasi,",
  "S04bsu034_u:5107": "ahaṃ te tasya tasya praśnasya vyākaraṇena cittamārādhayiṣye /",
  "S04bsu034_u:5108": "evamukte āyuṣmānānando bhagavantametadavocat - kṛtāvakāśo 'smi bhagavan,",
  "S04bsu034_u:5109": "kṛtāvakāśo 'smi sugata praśnavyākaraṇāya /",
  "S04bsu034_u:5110_0": "atha khalvāyuṣmānānando bhagavataḥ purataḥ āsane niṣadya bhagavantametadavocat -",
  "S04bsu034_u:5110_1": "ko nu bhagavan hetuḥ kaḥ pratyayo yadiha ekatyā bodhisattvā bodhisattvacārikāṃ caramāṇā",
  "S04bsu034_u:5110_2": "hastacchedān pādacchedān karṇacchedānakṣyutpāṭanāni aṅgottamāṅgacchedān nigacchanti",
  "S04bsu034_u:5110_3": "pratyaṅgacchedāṃśca?",
  "S04bsu034_u:5111": "vividhāni duḥkhāni pratyanubhavanti?",
  "S04bsu034_u:5112": "no ca hīyante?",
  "S04bsu034_u:5113": "na ca parikṣīyante 'nuttarāyāḥ samyaksaṃbodheḥ?",
  "S04bsu034_u:5114": "evamukte bhagavānāyuṣmantamānandametadavocat - sacet tvamānanda jānīyā yāni me duḥkhāni pratyanubhūtāni imāmanuttarāṃ samyaksaṃbodhiṃ samudānayitum,",
  "S04bsu034_u:5115": "etadapi te ca pratibhāyāt /",
  "S04bsu034_u:5116": "kiṃ punaryattathāgataṃ paripraṣṭavyaṃ manyathāḥ /",
  "S04bsu034_u:5117": "tad yathāpi nāma ānanda iha kāścideva puruṣaḥ adhastāt pādatalamupādāya yāvanmūrdhakādādīpto bhavet prajvalitaḥ ekajvālībhūtaḥ,",
  "S04bsu034_u:5118": "taṃ kaścideva puruṣa upasaṃkramya evaṃ vadet - ehi tvaṃ bhoḥ puruṣa anirvāpitenātmabhāvena pañcabhiḥ kāmaguṇaiḥ samarpitaḥ samanvaṅgībhūtaḥ krīḍasva ramasva paricārayasveti /",
  "S04bsu034_u:5119": "tat kiṃ manyase ānanda api tu sa puruṣaḥ anirvāpitenātmabhāvena pañcabhiḥ kāmaguṇaiḥ samarpitaḥ samanvaṅgībhūtaḥ krīḍeta rameta paricārayeta?",
  "S04bsu034_u:5120": "ānanda āha - no hīdaṃ bhagavan /",
  "S04bsu034_u:5121": "bhagavānāha - krīḍetānanda sa puruṣo rameta paricārayeta parikalpamupādāyānirvāpitenātmabhāvena pañcabhiḥ kāmaguṇaiḥ samarpitaḥ samanvaṅgībhūtaḥ /",
  "S04bsu034_u:5122": "na tveva tathāgatasya pūrvaṃ bodhisattvacārikāṃ caramāṇasya sattvāṃstribhirupāyairduḥkhitān dṛṣṭvā daridrānnābhūt sukhaṃ",
  "S04bsu034_u:5123": "vā saumanasyaṃ vā cittapraharṣo vā /",
  "S04bsu034_u:5124": "ye ānanda bodhisattvā mahāsattvāḥ pūrvaṃ bodhisattvacārikāṃ caramāṇā akhaṇḍaśīlā bhavanti achidraśīlāḥ akalmāṣaśīlā aśabalaśīlāḥ aparāmṛṣṭaśīlāḥ acalitaśīlāḥ,",
  "S04bsu034_u:5125": "alulitaśīlā akopyaśīlāḥ,",
  "S04bsu034_u:5126": "nottānaśīlāḥ,",
  "S04bsu034_u:5127": "na paradarśanaśīlāḥ na visaṃvādaśīlāḥ,",
  "S04bsu034_u:5128": "ṛjuśīlāḥ yathāpratijñāśīlāḥ sattvānugrahaśīlāḥ /",
  "S04bsu034_u:5129": "evaṃrūpeṇa śīlena samanvāgatā bhavanti,",
  "S04bsu034_u:5130": "te ānanda bodhisattvā mahāsattvā anantāṃ bodhisattvacārikāṃ caramāṇā na hastacchedena parihāṇiṃ nigacchanti /",
  "S04bsu034_u:5131": "na pādacchedena parihāṇiṃ nigacchanti /",
  "S04bsu034_u:5132": "na karṇanāsācchedena parihāṇiṃ nigacchanti /",
  "S04bsu034_u:5133": "(Vaidya 233) na netrotpāṭanaśīrṣacchedena parihāṇiṃ nigacchanti /",
  "S04bsu034_u:5134": "nāṅgapratyaṅgacchedena parihāṇiṃ nigacchanti /",
  "S04bsu034_u:5135": "na ca vividhāni duḥkhāni pratyanubhavanti /",
  "S04bsu034_u:5136": "kṣipraṃ cānuttarāṃ samyaksaṃbodhimabhisaṃbudhyante //",
  "S04bsu034_u:5137": "bhūtapūrvamānanda atīte 'dhvanyasaṃkhyeyakalpairasaṃkhyeyatarairvipulairapramāṇairacintyairatulyairamāpyairaparimāṇairyadāsīt /",
  "S04bsu034_u:5138_0": "tena kālena tena samayena ratnapadmacandraviśuddhābhyudgatarājo nāma tathāgato 'rhan",
  "S04bsu034_u:5138_1": "samyaksaṃbuddho loka udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ",
  "S04bsu034_u:5138_2": "śāstā devamanuṣyāṇāṃ ca buddho bhagavān /",
  "S04bsu034_u:5139": "tena khalu punarānanda samayena tasya bhagavato ratnapadmacandraviśuddhābhyudgatarājñastathāgatasyārhataḥ samyaksaṃbuddhasya navatikalpakoṭīniyutaśatasahasrāṇyāyuṣpramāṇamabhūt /",
  "S04bsu034_u:5140": "sarvatra ca divase navatikalpakoṭīsahasrāṇi sattvānāmavaivartikatāyāṃ buddhadharmeṣu pratiṣṭhāpayati sma /",
  "S04bsu034_u:5141_0": "tena khalu punarānanda samayena tasya bhagavato ratnapadmacandraviśuddhābhyudgatarājñastathāgatasyārhataḥ",
  "S04bsu034_u:5141_1": "samyaksaṃbuddhasya parinirvṛtasya caramikāyāṃ pañcāśati saddharmāntardhānakālasamaye",
  "S04bsu034_u:5141_2": "saddharmavipralope vartamāne ime evaṃrūpāḥ sūtrāntā bahujanajugupsitā bahujanavivarjitā",
  "S04bsu034_u:5141_3": "bahujanaviruddhā mahājanotsṛṣṭāścābhūvan /",
  "S04bsu034_u:5142_0": "mahābhayabhairavakāle vartamāne mahopadrave ativṛṣṭikālasamaye anāvṛṣṭikālasamaye",
  "S04bsu034_u:5142_1": "vartamāne vyālakālasamaye vartamāne vidyutkāntārakalpasamaye durbhikṣakālasamaye",
  "S04bsu034_u:5142_2": "mithyādṛṣṭikālasamaye asamyagdṛṣṭikālasamaye tīrthikamantraparyeṣṭikālasamaye buddhabodheḥ",
  "S04bsu034_u:5142_3": "pralujyamānakālasamaye vartamāne sapta bodhisattvasahasrāṇi grāmanagaranigamarā rājadhānījanapadebhyo",
  "S04bsu034_u:5142_4": "nirvāsitāni samantabhadraṃ nāma vanakhaṇḍaṃ tadupaniśritya viharanti sma sārdhaṃ",
  "S04bsu034_u:5142_5": "supuṣpacandreṇa dharmabhāṇakena,",
  "S04bsu034_u:5143": "yasteṣāṃ bhikṣūṇāṃ dhāraṇīdharmapayāya deśayati sma /",
  "S04bsu034_u:5144_0": "sa khalu punā rājā supuṣpacandro dharmabhāṇaka eko rahogataḥ pratisaṃlīno divyena",
  "S04bsu034_u:5144_1": "cakṣuṣā atikrāntamānuṣeṇa paśyati sma - bahvīrbodhisattvakoṭiravaruptakuśalamūlā",
  "S04bsu034_u:5144_2": "anyonyebhyo buddhakṣetrebhyaḥ ihopapannāḥ /",
  "S04bsu034_u:5145": "sacette labheran dhāraṇīdharmaparyāyaśravaṇāya,",
  "S04bsu034_u:5146": "na nivarterannanuttarāyāḥ samyaksaṃbodheḥ /",
  "S04bsu034_u:5147": "atha na labheran dhāraṇīdharmaparyāyaśravaṇāya,",
  "S04bsu034_u:5148": "vivarterannanuttarāyāḥ samyaksaṃbodheḥ /",
  "S04bsu034_u:5149_0": "atha khalu supuṣpacandro dharmabhāṇakaḥ smṛtaḥ saṃprajānaṃstataḥ samādhervyutthāya",
  "S04bsu034_u:5149_1": "yenāsau mahān bodhisattvagaṇastenopasaṃkrāntaḥ upasaṃkramya taṃ mahāntaṃ bodhisattvagaṇametadavocat",
  "S04bsu034_u:5150": "- gamiṣyāmaḥ kulaputrāḥ /",
  "S04bsu034_u:5151": "grāmanagaranigamarāṣṭarājadhānīravataritvā sattvebhyo dharmaṃ deśayiṣyāmaḥ /",
  "S04bsu034_u:5152": "atha khalu sa mahān bodhisattvagaṇaḥ supuṣpacandraṃ dharmabhāṇakametadavocat - nāsmākamabhipretaṃ yadāyuṣmānito vanaṣaṇḍād grāmanagaranigamarāṣṭrarājadhānīravataret /",
  "S04bsu034_u:5153": "tatkasya hetoḥ?",
  "S04bsu034_u:5154": "bahvayo 'bhimānikā bhikṣubhikṣuṇyupāsakopāsikāḥ/",
  "S04bsu034_u:5155": "saddharmapratikṣepakālaśca vartate /",
  "S04bsu034_u:5156": "tamāyuṣmantaṃ jīvitādvayavaropayiṣyanti /",
  "S04bsu034_u:5157": "āyuṣmāṃścātīva prāsādiko 'bhirūpo darśanīyaḥ prathamayauvanasamanvāgato bhadrake vayasi vartate /",
  "S04bsu034_u:5158": "sa dhautakāñcanahāṭakacchaviḥ (Vaidya 234)",
  "S04bsu034_u:5159": "śaṅkhakundenduvarṇayorṇayā pratimaṇḍito 'pi śobhitalalāṭo nīlakuñcitakeśoṇīṣaśca /",
  "S04bsu034_u:5160": "mā te rājaputrā vā anye vā tatpratimā īrṣyāmātsaryopahacetaso jīvitādvayavaropayiṣyanti /",
  "S04bsu034_u:5161": "atha khalu supuṣpacandro dharmabhāṇakastaṃ bodhisattvagaṇametadavocat - sacenme ātmā ārakṣyo bhavet,",
  "S04bsu034_u:5162": "na mayā atītānāgatapratyutpannānāṃ buddhānāṃ bhagavatāṃ śāsane ārakṣā kṛtā bhavet /",
  "S04bsu034_u:5163": "tasyāṃ ca velāyāmimā gāthā abhāṣata -",
  "S04bsu034_u:5164": "na ātmasaṃjñāya vasitva jātu śakyaṃ ihā śāsani rakṣa kurvaṇā /",
  "S04bsu034_u:5165": "mahāvitānā sugatāna bodhiḥ prakāśanā paścimi kāli dāruṇe // SRS_35.1 //",
  "S04bsu034_u:5166": "yo ātmasaṃjñā prajahitva sarvaśaḥ sattvānimān pudgalavādaniśritān /",
  "S04bsu034_u:5167": "rūpāṇi śabdāṃśca rasāṃśca gandhān spraṣṭavyu varjeti sa rakṣi śāsanam // SRS_35.2 //",
  "S04bsu034_u:5168": "buddhāna koṭīnayutānyupasthihedannena pānena prasannacittaḥ /",
  "S04bsu034_u:5169": "chatraiḥ patākābhi dīpakriyābhiḥ kalpāna koṭī yatha gaṅgavālikāḥ // SRS_35.3 //",
  "S04bsu034_u:5170": "yaścaiva saddharma pralujyamāne nirudhyamāne sugatāna śāsane /",
  "S04bsu034_u:5171": "rātriṃdivaṃ eka careyya śiṣyān idaṃ tataḥ puṇyu viśiṣṭu bhoti // SRS_35.4 //",
  "S04bsu034_u:5172": "ye dāni teṣāṃ puruṣarṣabhāṇāṃ saddharmi lujyanti upekṣi bhāvayī /",
  "S04bsu034_u:5173": "na tairjinā satkṛta bhonti kecit na co kṛtaṃ gauravu nāyakeṣu // SRS_35.5 //",
  "S04bsu034_u:5174": "yuṣme bhotha sukhī svakārthu kuruthā gopāyathā",
  "S04bsu034_u:5175": "ātmanaṃ yuṣme bhotha ihāpramatta vinaye maitrīvihārī sadā /",
  "S04bsu034_u:5176": "śīlaṃ rakṣatha ujjvalaṃ aśabalaṃ śuddhaṃ śuci nirmalaṃ",
  "S04bsu034_u:5177": "yehī rakṣitu śīlu bhoti amalaṃ buddhebhi saṃvarṇitam // SRS_35.6 //",
  "S04bsu034_u:5178": "(Vaidya 235)",
  "S04bsu034_u:5179": "yehī satkṛtu bhonti sarvi sugatā yāvanta pūrve abhūt",
  "S04bsu034_u:5180": "tehi trāyitu bhonti sarvajanatā yā bodhisaṃprasthitā /",
  "S04bsu034_u:5181": "tehī uddharitāḥ bhavanti narakā sattvā bahū pāpakāḥ",
  "S04bsu034_u:5182": "yehī rakṣitu bhonti śīlu amalaṃ buddhaiḥ praśastaṃ purā // SRS_35.7 //",
  "S04bsu034_u:5183": "dānaṃ detha viśiṣṭa dharmaratanaṃ kṣāntiṃ sadā rakṣathāraṇyaṃ cāśrayathā samādhikuśalā bhāvetha co mārdavam /",
  "S04bsu034_u:5184": "mā co vigraha sarvathā vicarathā śiṣṭāṃ śivāṃ cārikāṃ",
  "S04bsu034_u:5185": "gacchāmo vayu rājadhāni nagaraṃ sattvāna trāṇārthikāḥ // SRS_35.8 //",
  "S04bsu034_u:5186": "tasminnotaratī mahāmatidhare sattvāgrasāre ṛṣau",
  "S04bsu034_u:5187": "vartentī imi aśrukāḥ sukaruṇaṃ pādehi anye patī /",
  "S04bsu034_u:5188": "mā hī otarahī mahāmati vidu prekṣa vane pādapān",
  "S04bsu034_u:5189": "mañjugandha manoramān surucirānātmāna trāṇātmakaḥ // SRS_35.9 //",
  "S04bsu034_u:5190": "te 'pī pūrva vināyakā daśabalāḥ śāntendriyāḥ sūratāḥ",
  "S04bsu034_u:5191": "gatvā kānani śailaśṛṅgaśikhare bodhādhigamyāṃ varām /",
  "S04bsu034_u:5192": "śreṣṭhāṃ cārika bodhihetu caritāste puṇyajñānāṃ varāḥ",
  "S04bsu034_u:5193": "teṣāṃ śikṣihi kānane nivasato mā gaccha tvaṃ suvrata // SRS_35.10 //",
  "S04bsu034_u:5194": "gātraṃ citritu lakṣaṇaiḥ suruciraiḥ keśāśca nīlāstavā",
  "S04bsu034_u:5195": "varṇaḥ kāñcanasaṃnibhaprabhakaro obhāsate medinīm /",
  "S04bsu034_u:5196": "ūrṇā te bhramukhāntare surucirā śaṅkhanikāśaprabhā",
  "S04bsu034_u:5197": "mā te īrṣyu janitva kāyu vikirī rājānurāje tathā // SRS_35.11 //",
  "S04bsu034_u:5198": "atha khalvānanda supuṣpacandro dharmabhāṇakastaṃ bodhisattvagaṇaṃ gāthayābhyabhāṣata -",
  "S04bsu034_u:5199": "yāvantaḥ parimeṇa āsi sugatāḥ sarvajña kṣīṇāsravāḥ",
  "S04bsu034_u:5200": "sarve te 'tha kariṃsu loki tribhave bodhādhigamyāṃ varām /",
  "S04bsu034_u:5201": "śreṣṭhāṃ cārika bodhihetu caritāste puṇyajñānāṃ varāḥ",
  "S04bsu034_u:5202": "teṣāṃ śikṣaya bodhisatva niyutā sattvāna trāṇārthikaḥ // SRS_35.12 //",
  "S04bsu034_u:5203": "sarve kṛtva pradakṣiṇaṃ ṛṣividuṃ pādāni vanditvanā",
  "S04bsu034_u:5204": "ghoraṃ āśvasato svananti karuṇaṃ krandanta ārtasvaram /",
  "S04bsu034_u:5205": "anye chinna prapāta medini patī mūrcchitva sālo yathā",
  "S04bsu034_u:5206": "no cā te parivarti puṇyanicitaḥ sattvārthakāmo ṛṣiḥ // SRS_35.13 //",
  "S04bsu034_u:5207": "pātraṃ cīvaru gṛhya prasthitu ṛṣī siṃho yathā kesarī",
  "S04bsu034_u:5208": "no cāsyo guṇadoṣa tatra akarī dharmasvabhāve sthitaḥ /",
  "S04bsu034_u:5209": "(Vaidya 236)",
  "S04bsu034_u:5210": "ghane kānani asmi loki vasataḥ sattvā apāye pati",
  "S04bsu034_u:5211": "so 'bhūttaṃ nagaraṃ gamī puravaraṃ sattvānaṃ trāṇārthikaḥ // SRS_35.14 //",
  "S04bsu034_u:5212": "atha khalu supuṣpacandro dharmabhāṇako grāmanagaranigamarāṣṭarājadhānīravataritvā sattvānāṃ dharmaṃ deśayati sma /",
  "S04bsu034_u:5213": "tena pūrvāhṇe avataritvā sattvānāṃ navanavati prāṇikoṭyaḥ avaivartiṃkatāyāṃ sthāpitāḥ anuttarāyāḥ samyaksaḥbodhau /",
  "S04bsu034_u:5214": "na ca tāḥ ratnāvatīḥ rājadhānīmanuprāptaḥ /",
  "S04bsu034_u:5215": "so 'nupūrveṇa tāḥ ratnāvatīḥ rājadhānīmanuprāptaḥ /",
  "S04bsu034_u:5216": "sa tasyāḥ ratnāvatyāḥ rājadhānyāmupasaḥkramitvā anyatarasmin plakṣasālamūle vyahārṣīt /",
  "S04bsu034_u:5217": "sa tasyā rātryā atyayena tāḥ ratnāvatīḥ rājadhānīḥ prāviśat /",
  "S04bsu034_u:5218": "praviśya ṣaṭatriḥśatprāṇikoṭīravaivartikatve sthāpayati buddhadharmeṣu /",
  "S04bsu034_u:5219": "na ca tāvad bhaktakṛtyamakārṣīt /",
  "S04bsu034_u:5220": "sa bhaktacchedacchinno ratnāvatyā rājadhānyā niṣkramya yena bhagavato nakhastūpastenopasaḥkramya āsthitaka eva rātriḥdivamatināmayati sma /",
  "S04bsu034_u:5221": "sa tasyā rātryā atyayena dvitīye prāgbhakte ratnāvatīḥ rājadhānīḥ praviśya trayoviḥśatiprāṇikoṭīravaivartikabuddhadharmeṣu pratiṣṭhāpayati sma /",
  "S04bsu034_u:5222": "na ca tāvad bhaktakṛtyamakārṣīt /",
  "S04bsu034_u:5223": "sa dvitīyabhaktacchedacchinno ratnāvatyā rājadhānyā niṣkramya yena bhagavato nakhastūpastenopasaḥkramya utthitaka eva rātriḥdivamatināmayati sma /",
  "S04bsu034_u:5224": "sa tasyāḥ rātryāmatītāyāḥ trirātrabhaktacchedacchinno ratnāvatīḥ rājadhānīḥ praviśya navanavatiprāṇikoṭīśatasahasrāṇyavaivartikabuddhadharmeṣu pratiṣṭhāpayati sma /",
  "S04bsu034_u:5225": "na ca tāvad bhaktakṛtyamakārṣīt /",
  "S04bsu034_u:5226": "sa trirātrabhaktacchedacchinno ratnāvatyā rājadhānyā niṣkramya yena bhagavato nakhastūpastenopasaḥkramya utthitaka eva tṛtīyaḥ rātriḥdivamatināmayati sma /",
  "S04bsu034_u:5227": "sa tasyā rātryā atyayena caturthe prāgbhakte ratnāvatīḥ rājadhānīḥ praviśya navanavatiprāṇiśatasahasrāṇyavaivartikabuddhadharmeṣu pratiṣṭhāpayati /",
  "S04bsu034_u:5228": "sa caturdivasabhaktacchedacchinno ratnāvatyā rājadhānyā niṣkramya yena bhagavato nakhastūpastenopasaḥkramya utthitaka eva rātriḥdivamatināmayati sma /",
  "S04bsu034_u:5229": "sa tasyā rātryā atyayena pañcame divase ratnāvatīḥ rājadhānīḥ praviśya rājño 'ntaḥpuraḥ prāviśat /",
  "S04bsu034_u:5230": "pravisya cāśītiḥ strīsahasrāṇyavaivartikatve 'nuttarāyāḥ samaksaḥbodhau pratiṣṭhāpayati sma /",
  "S04bsu034_u:5231": "tasmācca nagarāt sarvasattvānavaivartikatāyāḥ sthāpayati buddhadharmeṣu /",
  "S04bsu034_u:5232": "sa tasyā rātryā atyayena ṣaṣṭhe prāgbhakte ratnāvatīḥ rājadhānīḥ praviśya sahasraḥ",
  "S04bsu034_u:5233": "rājaputrāṇāmavaivartikatve sthāpayati sma anuttarāyāḥ samyaksaḥbodhau /",
  "S04bsu034_u:5234": "na ca tāvad bhaktasya kṛtyaḥ karoti sma /",
  "S04bsu034_u:5235": "sa ṣaṣṭhe bhaktacchedacchinno ratnāvatyā rājadhānyā niṣkramya yena bhagavato nakhastūpastenopasaḥkramya rātriḥdivamatināmayati sma /",
  "S04bsu034_u:5236_0": "sa tasya rātryā atyayena saptame purobhakte ratnāvatīḥ rājadhānīḥ praviśyādrākṣīcchūradattaḥ",
  "S04bsu034_u:5236_1": "rājānamudyānamabhiniṣkramantaḥ suvarṇamayena rathena rūpyamayaiḥ pakṣabhiruragasāracandanamayyā",
  "S04bsu034_u:5236_2": "īṣayā vaidūryamayaiścakraiḥ ucchritacchatradhvajasamalaḥkṛtena īṣāpaṭṭāvanaddhena",
  "S04bsu034_u:5236_3": "dūṣyapaṭṭasaḥchāditena (Vaidya 237)",
  "S04bsu034_u:5237": "yatrāṣṭau śatāni kumārīṇāḥ ratnasūtraparigṛhītānām,",
  "S04bsu034_u:5238": "yāstaḥ rathaḥ vāhayanti abhirūpāḥ prāsādikā darśanīyāḥ paramayā śubhravarṇapuṣkalatayā samanvāgatāḥ pritikārye audvilyakārye bālānāḥ na piṇḍatānām /",
  "S04bsu034_u:5239": "caturaśītikṣatriyamahāśālakulasahasrāṇi pṛṣṭhataḥ samanubaddhānyabhūvan /",
  "S04bsu034_u:5240": "caturaśītibrāhmaṇamahāśālasahasrāṇi caturaśītigṛhapatimahāśālasahasrāṇi pṛṣṭhataḥ pṛṣṭhato 'nubaddhānyabhūvan /",
  "S04bsu034_u:5241": "pañca ca duhitṛśatāni ratnamayīśibikābhirūḍhāḥ purato niryānti sma /",
  "S04bsu034_u:5242": "tāḥ sahadarśanenaiva tasya bhikṣoravaivartikā abhūvannanuttarāyāḥ samyaksaḥbodhau /",
  "S04bsu034_u:5243": "aṣṭaḥaḥṭiścāntaḥpurikāśatasahasrāṇi sahadarśanenaiva tasya bhikḥuravaivartikānyabhūvannanuttarāyāḥ samyaksaḥbodhau /",
  "S04bsu034_u:5244_0": "sa ca mahājanakāyo maṇikuṇḍalānyapanīya pādukāścāpanīya ekāḥsaḥ cīvaraḥ prāvṛtya",
  "S04bsu034_u:5244_1": "dakḥiṇaḥ jānumaṇḍalaḥ pṛthivyāḥ pratiḥṭhāpya yena sa bhikḥustenāñjaliḥ praṇamya namasyamānaḥ sthito 'bhūt /",
  "S04bsu034_u:5245_0": "atha khalu tā api kumārthaḥ pūrvakaiḥ kuśalamūlaiḥ saḥcoditāḥ samānāstābhyaḥ śibikābhyo",
  "S04bsu034_u:5245_1": "'vataritvā ekāḥsaḥ cīvaraḥ prāvṛtya dakḥiṇaḥ jānumaṇḍalaḥ pṛthivyāḥ pratiḥṭhāpya",
  "S04bsu034_u:5245_2": "yena sa bhi stenāñjāla praṇamya gāthābhiradhyabhāḥanta -",
  "S04bsu034_u:5246": "avabhāsitamadyaivaṃ raviṇeva samantataḥ /",
  "S04bsu034_u:5247": "bhikṣuṇā praviśantena janakāyaśca dhiṣṭhitaḥ // SRS_35.15 //",
  "S04bsu034_u:5248": "rāgadoṣāḥ samucchinnā mohāśca vidhamīkṛtāḥ /",
  "S04bsu034_u:5249": "krodho doṣaśca īrṣyā ca sarvaṃ chinnaṃ tadantaram // SRS_35.16 //",
  "S04bsu034_u:5250": "na rājaṃ prekṣate kaścinnaṃ caivamanuyātyasau /",
  "S04bsu034_u:5251": "yo rājñaḥ śūradattasya parivāraḥ sutādikaḥ // SRS_35.17 //",
  "S04bsu034_u:5252": "pūrṇamāsyāṃ yathā candro nakṣatraparivāritaḥ /",
  "S04bsu034_u:5253": "evaṃ sa śobhate bhikṣū rājaputrapuraskṛtaḥ // SRS_35.18 //",
  "S04bsu034_u:5254": "svarṇabimbaṃ yathā citraṃ kuśalebhiḥ sucitritam /",
  "S04bsu034_u:5255": "puṣpitaḥ sālarājo vā emeva bhikṣu śobhate // SRS_35.19 //",
  "S04bsu034_u:5256": "śakraśca devendra mahānubhāvaḥ sahasranetrādhipatiḥ puraṃdaraḥ /",
  "S04bsu034_u:5257": "sumerumūrdhni tridaśāna īśvaro emeva bhikṣuḥ praviśatu śobhate 'yam // SRS_35.20 //",
  "S04bsu034_u:5258": "brahmeva manye pratiṣṭhitu brahmaloke sunirmito vādhipati devaputraḥ /",
  "S04bsu034_u:5259": "suyāmu devo yathariva kāmadhātau emeva bhikṣuḥ praviśatu śobhate 'yam // SRS_35.21 //",
  "S04bsu034_u:5260": "(Vaidya 238)",
  "S04bsu034_u:5261": "sūryo vā manye pratapati antarīkṣe sahasraraśmirvidhamiya andhakāram /",
  "S04bsu034_u:5262": "obhāsayanto samu diśatā samantād emeva bhikṣuḥ praviśatu śobhate 'yam // SRS_35.22 //",
  "S04bsu034_u:5263": "dānaṃ daditvā suvipula nantakalpān rakṣitva śīlaṃ aśabalu nityakālam /",
  "S04bsu034_u:5264": "bhāvetva kṣāntimasadṛśa sarvaloke so lakṣaṇebhiḥ parivṛtu eva śobhī // SRS_35.23 //",
  "S04bsu034_u:5265": "janayitva vīryaṃ ariyajanapraśastaṃ sevitva dhyānā caturi alīnacittaḥ /",
  "S04bsu034_u:5266": "utpādya prajñāṃ nihaniya kleśajālaṃ tenaiṣa bhikṣuḥ pratapati sarvaloke // SRS_35.24 //",
  "S04bsu034_u:5267": "ye buddhavīrā asadṛśa sattvasārāḥ samatīta śūrā vikiriya dharmaśreṣṭhān /",
  "S04bsu034_u:5268": "ye 'nāgate 'dhve tathariva pratyutpanne tenaiṣa putro vaśagānu dharmarājñaḥ // SRS_35.25 //",
  "S04bsu034_u:5269": "mā te anityaṃ bhavatu kadāci bhikṣo yadrapataivaṃ pratapasi sarvaloke /",
  "S04bsu034_u:5270": "saṃpaśya tejo surucira śabdaghoṣo rājāna tejo na tapati suṣṭhu bhūyaḥ // SRS_35.26 //",
  "S04bsu034_u:5271": "dharmo yathāyaṃ adhigatu ātmanā te buddhānujñāto vicarasi sarvaloke /",
  "S04bsu034_u:5272": "emeva sarve vijahita istribhāvaṃ sarve 'pi yāmo yathariva eṣa bhikṣuḥ // SRS_35.27 //",
  "S04bsu034_u:5273": "te añjalīyo daśanakha kṛtva sarve bhāṣitva gāthāḥ kṣipiṃsu pilandhanāni /",
  "S04bsu034_u:5274": "sauvarṇamālā tathapi ca muktahārānavataṃsakāni tathapi ca karṇaniṣkān // SRS_35.28 //",
  "S04bsu034_u:5275": "rājā vai yatha cakravarti balavān sarvān vipaśyī mahī",
  "S04bsu034_u:5276": "putrasaṃjña upasthapeti vicaran dvīpāni catvārime /",
  "S04bsu034_u:5277": "(Vaidya 239)",
  "S04bsu034_u:5278": "śreṣṭhī kṣatriya brāhmaṇāṃ gṛhapatī ye koṭṭarājā svakā",
  "S04bsu034_u:5279": "no teṣāmatireku sneha janayī sarveṣu premaṃ samam // SRS_35.29 //",
  "S04bsu034_u:5280": "evaṃ śikṣita dhāraṇīvaśagato bhikṣū ayaṃ sūrato",
  "S04bsu034_u:5281": "bodhyaṅgā bala indriyān bibhajati mārgaṃ ca aṣṭāṅgikam /",
  "S04bsu034_u:5282": "candro vā yatha rātriye pratapati tārāgaṇairmadhyago",
  "S04bsu034_u:5283": "sūryaśco yatha maṇḍalaṃ pratapate vairocanastejavān // SRS_35.30 //",
  "S04bsu034_u:5284": "sarvān buddhānnamasyāmo daśabalān śāntendriyān sūratān",
  "S04bsu034_u:5285": "yeṣāṃ varṇanu kaścidutsahi naro kalpāśataiḥ kṣepitum /",
  "S04bsu034_u:5286": "kalpā koṭisahasra bhāṣitu bahūn no ced guṇā kṣepituṃ",
  "S04bsu034_u:5287": "no co varṇa kṣipeya lokapravare ekasya romasya hi // SRS_35.31 //",
  "S04bsu034_u:5288": "yeno cakra pravartitaṃ asadṛśaṃ jñānopadaṃ deśitaṃ",
  "S04bsu034_u:5289": "nipuṇaṃ dharma prabhāṣitasya virajaṃ no cāsya dṛśyaṃ kvacit /",
  "S04bsu034_u:5290": "śramaṇābrāhmaṇadevānāga asuraurmāraiḥ sabrahmādibhir",
  "S04bsu034_u:5291": "no śakto guṇaārṇavaḥ prakathituṃ buddhasya sarvajñinaḥ // SRS_35.32 //",
  "S04bsu034_u:5292": "vandāmo jinavaidyarājamasamaṃ yasyedṛśā aurasāḥ",
  "S04bsu034_u:5293": "bhāṣitvā imi gātha sarvi muditā rājñaḥ kumāryastadā /",
  "S04bsu034_u:5294": "svarṇaṃ kāñcanacūrṇakāṃśca prakirī cailāni ca prastarī",
  "S04bsu034_u:5295": "cūḍānāṃ ca maṇīn sahārarucirā koṭīśatāmūlikā",
  "S04bsu034_u:5296": "taṃ bhikṣuṃ abhichādayitva muditā bodhāya saṃprasthitāḥ // SRS_35.33 //",
  "S04bsu034_u:5297": "atha khalu rājñaḥ śūradattasyaitadabhavat - vipratipannaṃ batedamantaḥpuraṃ janakāyaśca vyutthitaḥ /",
  "S04bsu034_u:5298": "sa ca jano maṇikuṇḍalānyapanīya ekāṃsaṃ cīvaramāvṛtya dakṣiṇaṃ jānumaṇḍalaṃ pṛthivyāṃ pratiṣṭhāpya yena sa bhikṣustenāñjaliṃ praṇamya namasyati sma /",
  "S04bsu034_u:5299": "sa ca rājā śūradattastāvat prāsādiko 'bhūt tāvaddarśanīyo na ca tāvadabhirūpo yāvadabhirūpaḥ sa bhikṣuḥ /",
  "S04bsu034_u:5300": "sa rājyahetoruttrasto 'bhūt /",
  "S04bsu034_u:5301": "rūpakāyapariniṣpattiṃ ca tasya bhikṣodṛṣṭvā atīva roṣamakārṣīt /",
  "S04bsu034_u:5302": "tasya ca bhikṣo rājamārgasthasya rājñaścakṣurbhyāṃ praviṣṭaḥ /",
  "S04bsu034_u:5303": "tasyaitadabhavat - saṃraktacittenaitena bhikṣuṇā mamāntaḥpuraḥ dṛṣṭam /",
  "S04bsu034_u:5304": "akṣibhyāṃ cānena saṃketaḥ kṛtaḥ /",
  "S04bsu034_u:5305": "tasyaitadabhavat - ka idānīmimaṃ bhikṣuṃ jīvitād vyavaropayiṣyatīti /",
  "S04bsu034_u:5306": "atha rājñaḥ śūradattasyaḥ pṛṣṭhataḥ putrasahasramanubaddhamabhūt /",
  "S04bsu034_u:5307": "sa tānāmantrayati sma - vyavaropayadhvaṃ kumārā etaṃ bhikṣuṃ jīvitāditi //",
  "S04bsu034_u:5308": "(Vaidya 240)",
  "S04bsu034_u:5309": "atha khalu te kumārā rājñaḥ śūradattasya prativahanti sma tasya bhikṣoḥ kṛtaśaḥ /",
  "S04bsu034_u:5310": "tasyaitadabhavat - putrā api me ājñāṃ na kurvanti /",
  "S04bsu034_u:5311": "eka evāhaṃ sthāpitaḥ advitīyaḥ /",
  "S04bsu034_u:5312": "ka idānīmimaṃ bhikṣuṃ jīvitādvayavaropayiṣyati?",
  "S04bsu034_u:5313": "atha rājñaḥ śūradattasya nandiko nāma vadhyaghātako 'bhūt caṇḍaḥ sāhasiko raudraḥ /",
  "S04bsu034_u:5314": "atha rājā śūradattastuṣṭa udagraḥ āttamanāḥ evaṃ cintayāmāsa - ayaṃ nandika etaṃ bhikṣuṃ jīvitādvayavaropayiṣyati /",
  "S04bsu034_u:5315": "atha khalu nandiko vadhyaghātako yena rājā śūradattastenopasaṃkrāmat /",
  "S04bsu034_u:5316": "atha khalu rājā śūradattastamāha - śakṣyasi tvaṃ nandika etaṃ bhikṣuṃ jīvitādvayavaropayitum?",
  "S04bsu034_u:5317": "mahāntaṃ te 'bhicchādaṃ dāsyāmi /",
  "S04bsu034_u:5318": "nandika āha - suṣṭhu deva,",
  "S04bsu034_u:5319": "yathājñāpayasi /",
  "S04bsu034_u:5320": "adyainaṃ bhikṣuṃ jīvitādvayavaropayiṣyāmi /",
  "S04bsu034_u:5321": "tena hi nandika yasyedānīṃ kālaṃ manyase /",
  "S04bsu034_u:5322": "tīkṣṇamasiṃ gṛhītvā etaṃ bhikṣorhastapādaṃ chinda /",
  "S04bsu034_u:5323": "karṇanāsāṃ chinda /",
  "S04bsu034_u:5324": "anena me saṃraktacittenāntaḥpuraṃ prekṣitam /",
  "S04bsu034_u:5325": "ato 'sya saṃdaṃśenākṣiṇī utpāṭaya /",
  "S04bsu034_u:5326": "atha nandikena vadhyaghātakena tasyāmena velāyāṃ tīkṣṇamasiṃ gṛhītvā bhikṣohastapādāśchinnā akṣiṇī cotpāṭite /",
  "S04bsu034_u:5327": "tato 'sau mahān janakāyo rudan krandan paridevamānaḥ punarapi ratnāvatīṃ rājadhānīṃ praviṣṭaḥ //",
  "S04bsu034_u:5328": "atha khalu rājā śūradattaḥ saptāhasyātyayādudyānagato na ramate na krīḍati na paricārayati /",
  "S04bsu034_u:5329": "sa udyānānnivṛttaḥ saptāhasyātyayena ratnāvatīṃ rājadhānīṃ prāviśat /",
  "S04bsu034_u:5330": "so 'drākṣīttaṃ bhikṣuṃ rājamārge choritaṃ saptāhamṛtakaṃ avivarṇaśarīram /",
  "S04bsu034_u:5331": "tasyaitadabhūt - yathāyaṃ bhikṣuravivarṇaśarīraḥ,",
  "S04bsu034_u:5332": "niḥsaṃśayameṣa bhikṣuravaivartiko bhaviṣyatyanuttarāyāṃ samyaksaṃbodhau /",
  "S04bsu034_u:5333": "pāpaṃ mayā karma kṛtaṃ mahānagarakasaṃvartanīyam /",
  "S04bsu034_u:5334": "kṣiprameva mayā mahāniraye pratipattavyaṃ bhaviṣyati /",
  "S04bsu034_u:5335": "tasyaivaṃ cintayataḥ uparyantarīkṣe caturaśītibhirdevaputrasahasrairekarutasvaraghoṣaśabdamudīritam - evametanmahārāja yathā vadasi /",
  "S04bsu034_u:5336": "avaivartika eṣa bhikṣuranuttarḥyḥṃ samyaksaṃbodhau /",
  "S04bsu034_u:5337": "tasya tḥvad bhūyasyḥ mḥtrayḥ bhayaṃ ca trḥsaṃ ca stambhitatvaṃ ca romaharṣaścotpanno vipratisḥraścḥbhūt /",
  "S04bsu034_u:5338": "atha rḥjḥ śūradatto duḥkhito durmanḥ vipratisḥrī tasyḥṃ velḥyḥmimḥ gḥthḥ abhḥṣata -",
  "S04bsu034_u:5339": "rājyaṃ tyajiṣye tathapi ca rājadhānīṃ hiraṇya suvarṇaṃ tatha maṇimukta ratnān /",
  "S04bsu034_u:5340": "ghāteyamātmā svaya śastra gṛhya nihīnakarmāsmiha bālabuddhiḥ // SRS_35.34 //",
  "S04bsu034_u:5341": "supuṣpacandro 'yamiha bhikṣurāsīd dvātriṃśatā kavacitu lakṣaṇebhiḥ /",
  "S04bsu034_u:5342": "obhāsayanto praviśati rājadhānīṃ nakṣatrarājo yathariva pūrṇamāsyām // SRS_35.35 //",
  "S04bsu034_u:5343": "(Vaidya 241)",
  "S04bsu034_u:5344": "ahaṃ ca hīnaḥ pralulitu kāmabhoge nārīgaṇenā pramuditu niṣkramāmi /",
  "S04bsu034_u:5345": "rathābhirūḍhaḥ parivṛtu kṣatriyebhiḥ ayaṃ ca etī surabhi sunetra bhikṣuḥ // SRS_35.36 //",
  "S04bsu034_u:5346": "taṃ dṛṣṭva bhikṣuṃ pramuditu nārisaṃgho sauvarṇamālānavasiri premajātā /",
  "S04bsu034_u:5347": "sarve gṛhītvā daśanakhu añjalīyo gāthābhigītaistamabhistaviṃsu bhikṣum // SRS_35.37 //",
  "S04bsu034_u:5348": "te gītaśabdāḥ praśamita sarvi rājñaḥ sa rathābhirūḍhaḥ parivṛtu kṣatriyebhiḥ /",
  "S04bsu034_u:5349": "ayaṃ ca etī surabhi sunetro bhikṣurmahānubhāvaḥ sugatavarasya putraḥ // SRS_35.38 //",
  "S04bsu034_u:5350": "mama caiva cittaṃ parama nihīnu māsīdīrṣyāṃ ca krodhaṃ ca tatra janemi mūḍhaḥ /",
  "S04bsu034_u:5351": "muditaṃ viditva suvipula nārisaṃgho ālokya bhikṣuṃ praviśatu rājadhānim // SRS_35.39 //",
  "S04bsu034_u:5352": "atighorarūpā ahu giri bhāṣi tatra putrasahasraṃ bhaṇami tatkṣaṇasmin /",
  "S04bsu034_u:5353": "gatvāna bhikṣuṃ prakuruta khaṇḍakhaṇḍāmeṣo hi mahyaṃ parama amitra ghoraḥ // SRS_35.40 //",
  "S04bsu034_u:5354": "te kumāra sarve paramasuśīlavanto svahitaiṣicittā abhirata yena bhikṣuḥ /",
  "S04bsu034_u:5355": "āṇatti devā na kariya evarūpā śokābhibhūto ahamabhu tasmi kāle // SRS_35.41 //",
  "S04bsu034_u:5356": "imu bhikṣu dṛṣṭvā parama suśīlavantaṃ maitryā upetaṃ pitaramiva pravṛttam /",
  "S04bsu034_u:5357": "sudṛṣṭacitto avasari ghātanārthaṃ patito avīcau ahu paścakāle // SRS_35.42 //",
  "S04bsu034_u:5358": "yannandiko 'yaṃ iha sthitu rājamārge atiraudrakarmā dukhakaru mānuṣāṇām /",
  "S04bsu034_u:5359": "(Vaidya 242)",
  "S04bsu034_u:5360": "āṇatti tenā mama kṛta evarūpā mālāguṇo vā ayamiha chinna bhikṣuḥ // SRS_35.43 //",
  "S04bsu034_u:5361": "samantabhadre vanavari premaṇīye dvijābhikīrṇe kusumitamañjugandhe /",
  "S04bsu034_u:5362": "so cāpi anyaḥ suvipula bhikṣusaṃgho mātrā vihīno yathariva ekaputrakaḥ // SRS_35.44 //",
  "S04bsu034_u:5363": "uttiṣṭha bhikṣo prativasa kānanasmin kṛto te arthaḥ suvipula mānuṣāṇām /",
  "S04bsu034_u:5364": "yadrājadhānīmimu tada āgato 'si eṣyanti bhikṣu sukaruṇa krandamānāḥ // SRS_35.45 //",
  "S04bsu034_u:5365": "puṣpadhvajāni ima kṛta dakṣiṇenā vāmena anye surucira darśanīyāḥ /",
  "S04bsu034_u:5366": "prajñapta mārgaḥ sphuṭa kṛta cīvarebhi uttiṣṭha bhikṣo pratibhaṇa dharma śreṣṭham // SRS_35.46 //",
  "S04bsu034_u:5367": "cirapraviṣṭo tuhu iha rājadhānyāmeṣyanti bhikṣu sukaruṇu krandamānāḥ /",
  "S04bsu034_u:5368": "mā antarāyo bhava siya jīvitasya pralopakāle jinavaraśāsanasmin // SRS_35.47 //",
  "S04bsu034_u:5369": "yathaiva kaścita puruṣa mahānubhāvo dikṣu vidikṣu satatu vighuṣṭaśabdaḥ /",
  "S04bsu034_u:5370": "mahāprapātaṃ prapatati vasuṃdharāyāṃ sarvābhibhūya tribhavamimaṃ samantāt // SRS_35.48 //",
  "S04bsu034_u:5371": "emeva bhikṣuriha patito dharaṇyāṃ surūparūpo bhūṣitu lakṣaṇairvaraiḥ /",
  "S04bsu034_u:5372": "adoṣaduṣṭo maya kṛta pāpabuddhinā supuṣpacandro tiṣṭhati khaṇḍakhaṇḍaḥ // SRS_35.49 //",
  "S04bsu034_u:5373": "bhikṣu iho duḥkhahata sarva eva aprītijātāstathapi ca śalyacittāḥ /",
  "S04bsu034_u:5374": "(Vaidya 243)",
  "S04bsu034_u:5375": "bheṣyanti kṣipraṃ dṛṣṭvimu dharmabhāṇakaṃ supuṣpacandraṃ hatu patitaṃ pṛthivyām // SRS_35.50 //",
  "S04bsu034_u:5376": "supuṣpacandro yathariva śailarājo dvātriṃśatībhiḥ kavacitu lakṣaṇebhiḥ /",
  "S04bsu034_u:5377": "mālāguṇeva pramadagaṇena gṛhya kṣaṇe vikīrṇaṃ kṛtu khaṇḍakhaṇḍam // SRS_35.51 //",
  "S04bsu034_u:5378": "kṛtasmi karmaṃ parama sughorarūpam avīci gamiṣye yamaviṣayamanātho /",
  "S04bsu034_u:5379": "buddhāna bheṣye parama sudūradūre sa bhikṣuḥ kṛtu iha khaṇḍakhaṇḍam // SRS_35.52 //",
  "S04bsu034_u:5380": "na putra trāṇa na pi mama jñātisaṃgho no cāsya mānyā na ca bhaṭapādamūlikāḥ /",
  "S04bsu034_u:5381": "meṣyanti trāṇaṃ narakagatasya mahyaṃ svayaṃ karitva parama nihīnakarma // SRS_35.53 //",
  "S04bsu034_u:5382": "ye 'tīta buddhāstathapi ca ye anāgatāstiṣṭhanti ye co daśasu diśāsu kecit /",
  "S04bsu034_u:5383": "te sārthavāhā daśabalā niṣkileśāḥ śaraṇaṃ upaimī vajraghana ātmabhāvān // SRS_35.54 //",
  "S04bsu034_u:5384": "dṛṣṭvān bhikṣuṃ kṛtu iha khaṇḍakhaṇḍaṃ krośaḥ pramuktaḥ sukaruṇa devatābhiḥ /",
  "S04bsu034_u:5385": "gatvāna te ārocayi bhikṣusaṃghe supuṣpacandro itu iha rājyadhānyām // SRS_35.55 //",
  "S04bsu034_u:5386": "yo 'sau vidu paṇḍitu dharmabhāṇako mahānubhāvo diśividiśāsu ghuṣṭaḥ /",
  "S04bsu034_u:5387": "so bodhisattvo pratiṣṭhitu dhāraṇīye supuṣpacandro hatu iha rājadhānyām // SRS_35.56 //",
  "S04bsu034_u:5388": "yo deti dānaṃ vividhamanantakalpān yo śīla rakṣatyaśabalamasaṃpravedhim /",
  "S04bsu034_u:5389": "yo bhāvi kṣāntīmasadṛśa sarvaloke supuṣpacandro hatu iha rājadhānyām // SRS_35.57 //",
  "S04bsu034_u:5390": "(Vaidya 244)",
  "S04bsu034_u:5391": "yo vīryavantaḥ satatamanantakalpān yo dhyānu dhyāyī caturi alīnacitaḥ /",
  "S04bsu034_u:5392": "yaḥ prajña bhāveti kileśaghātakīṃ supuṣpacandro hatu iha rājadhāniye // SRS_35.58 //",
  "S04bsu034_u:5393": "yaḥ kāyapremaṃ vijahitva sarvaśo ' napekṣa bhūtvā tatha jīvitāto /",
  "S04bsu034_u:5394": "samantabhadrādvanatotaritvā supuṣpacandro hatu iha rājadhāniye // SRS_35.59 //",
  "S04bsu034_u:5395": "te rājadhānīṃ praviśitva sūratā ārtasvaraṃ krandiṣu ghorarūpam /",
  "S04bsu034_u:5396": "dṛṣṭvān bhikṣuṃ kṛtu iha khaṇḍakhaṇḍaṃ mūrcchitva sarve prapatita te dharaṇyām // SRS_35.60 //",
  "S04bsu034_u:5397": "rājāna taṃ so avaciṣu bhikṣusaṃgho kimāparāddhaṃ tava deva bhikṣuṇā /",
  "S04bsu034_u:5398": "acchidaśīlena susaṃvṛtena yaḥ pūrvajātiṃ smarate acintiyām // SRS_35.61 //",
  "S04bsu034_u:5399": "eṣo vaśī dhāraṇijñānapārago eṣa prajānātiha śūnya saṃskṛtam /",
  "S04bsu034_u:5400": "eṣo 'nimittaṃ jagato nidarśayī praṇidhānasaṃjñāṃ iti sarva varjayī // SRS_35.62 //",
  "S04bsu034_u:5401": "eṣo muñci manojña ghoṣa ruciraṃ śāntendriyaḥ sūrato",
  "S04bsu034_u:5402": "eṣo pūrvanivāsapāramigato lokasya abhyudgataḥ /",
  "S04bsu034_u:5403": "eṣo buddha svayaṃbhu jñānavṛṣayo lokasya citrīkṛtaḥ",
  "S04bsu034_u:5404": "śuddhā cakṣuṣa prekṣiṣū vitimiro atyarthamaitrīkṛpaḥ // SRS_35.63 //",
  "S04bsu034_u:5405": "kāmā hīna jaghanya duḥkhajananāḥ svargasya nirnāśakāḥ",
  "S04bsu034_u:5406": "kāmān sevatu bhonti śrotravikalāḥ prajñāvihīnā narāḥ /",
  "S04bsu034_u:5407": "kāmān sevatu andhu bhoti manujo mātāpita ghātayī",
  "S04bsu034_u:5408": "kāmān sevatu śīlavantu vadhayī tasmādvivarjennaro // SRS_35.64 //",
  "S04bsu034_u:5409": "(Vaidya 245)",
  "S04bsu034_u:5410": "kāmān sevatu rāja pārthivavarā varjetva ṛddhimimāṃ",
  "S04bsu034_u:5411": "ghorān gacchati karkaśān dukhakarānnarakān bhayānantakān /",
  "S04bsu034_u:5412": "pāpaṃ karma karoti īdṛśa viduṃ bhikṣuṃ vadhetī sadā",
  "S04bsu034_u:5413": "tasmāt pāpu vivarjitavyu vividhaṃ yo icchi bodhiṃ śivām // SRS_35.65 //",
  "S04bsu034_u:5414": "rūpāṇi śabdān rasa tatha gandha śreṣṭhān spraṣṭavyadharmān tyajati alīnacittaḥ /",
  "S04bsu034_u:5415": "kāyaṃ viditva yathariva māya tucchaṃ cakṣuṃ ca śrotraṃ tathariva ghrāṇa jihvam // SRS_35.66 //",
  "S04bsu034_u:5416": "dāne śikṣitu śīli apratisamaḥ kṣāntiṃ ca vīryaṃ tathā",
  "S04bsu034_u:5417": "dhyānaṃ sevatu prajñapāramigataḥ sattvāna arthakaraḥ /",
  "S04bsu034_u:5418": "lokaḥ sarvu sadevakaḥ samanujaḥ prekṣanti maitryā jinaṃ",
  "S04bsu034_u:5419": "teno cakṣu mahāndhakāragahane budhyanti bodhiṃ śivām // SRS_35.67 //",
  "S04bsu034_u:5420": "hastī aśvarathāṃstyajanti muditā aṅgālamañcāṃstathā",
  "S04bsu034_u:5421": "śibikāṃ dollikayugyayānavṛṣabhān grāmāṇi rāṣṭrāṇi ca /",
  "S04bsu034_u:5422": "nagaraṃ rājya tyajitva svarṇasphaṭikāṃ rūpyaṃ pravālāṃstathā",
  "S04bsu034_u:5423": "bhāryāpriyaputradhīrasvaśirāstyajitvā bodhiprasthitāḥ // SRS_35.68 //",
  "S04bsu034_u:5424": "pūjāṃ co atulāṃ karonti muditāḥ puṣpebhi gandhebhi co",
  "S04bsu034_u:5425": "gṛhya cchatradhvajā patāka vividhā saṃgītibhāṇḍāni ca /",
  "S04bsu034_u:5426": "no cāpī abhinandiṣu bhavagatiṃ jñātvāna śūnyān bhavān",
  "S04bsu034_u:5427": "teno lakṣaṇacitritā daśabalā bhāsanti sarvā diśaḥ // SRS_35.69 //",
  "S04bsu034_u:5428": "na kāmadhātau na ca rūpadhātāvārūpyadhātau ca na te niviṣṭāḥ /",
  "S04bsu034_u:5429": "traidhātukaṃ nābhiniviṣṭadharmā ye bodhisattvāḥ pratiṣṭhitu dhāraṇīye // SRS_35.70 //",
  "S04bsu034_u:5430": "no ātmasaṃjñā na ca puna sattvasaṃjñā no jīvasaṃjñā pudgalasaṃjña nāpi /",
  "S04bsu034_u:5431": "nityaṃ carantā aśabalu brahmacaryaṃ ye bodhisattvāḥ pratiṣṭhitu dhāraṇīye // SRS_35.71 //",
  "S04bsu034_u:5432": "na bhāvasaṃjñā na ca punarabhāvasaṃjñā na kṣemasaṃjñā na punarakṣemasaṃjñā /",
  "S04bsu034_u:5433": "(Vaidya 246)",
  "S04bsu034_u:5434": "no saukhyasaṃjñā na punarasaukhyasaṃjñā ye bodhisattvāḥ pratiṣṭhitu dhāraṇīye // SRS_35.72 //",
  "S04bsu034_u:5435": "no astisaṃjñā na punarnāstisaṃjñā no istrisaṃjñā na punaḥ puruṣasaṃjñā /",
  "S04bsu034_u:5436": "na grāmasaṃjñā na ca nagareṣu saṃjñā no rāṣṭrasaṃjñā na pi nigameṣu saṃjñā // SRS_35.73 //",
  "S04bsu034_u:5437": "no rāgasaṃjñā na puna virāgasaṃjñā no doṣasaṃjñā na punaradoṣasaṃjñā /",
  "S04bsu034_u:5438": "no mohasaṃjñā na punaramohasaṃjñā ye bodhisattvāḥ pratiṣṭhitu dhāraṇīye // SRS_35.74 //",
  "S04bsu034_u:5439": "no indriyebhirna puna te balebhirbodhyaṅgadhyāne na ca puna te niviṣṭāḥ /",
  "S04bsu034_u:5440": "traidhātuke te pravijahi doṣa sarva ye bodhisattvāḥ pratiṣṭhitu dhāraṇīye // SRS_35.75 //",
  "S04bsu034_u:5441": "no rāgaraktā na ca puna doṣaduṣṭā no mohamūḍhā aśaṭha bhavanti nityam /",
  "S04bsu034_u:5442": "dṛṣṭvā ca buddhā daśabala satkaronti no cāpi svargaṃ matidhara prārthayanti // SRS_35.76 //",
  "S04bsu034_u:5443": "teṣāṃ śrutvā parata viśiṣṭadharmaṃ no bhuya tasmin bhavati kadāci kāṅkṣā /",
  "S04bsu034_u:5444": "tailasya pātraṃ yathariva accha śuddhaṃ chedācchedaṃ paramata tebhi jñātam // SRS_35.77 //",
  "S04bsu034_u:5445": "snehaṃ kurvatu jāyate anunayaḥ so 'pī kileśo mahān",
  "S04bsu034_u:5446": "doṣaṃ kurvatu jāyate 'sya pratigho vairaṃ bhayaṃ pāpakam /",
  "S04bsu034_u:5447": "dvāvetau vijahitvanā matigharā bodhāya ye prasthitāḥ",
  "S04bsu034_u:5448": "te bhontīha nararṣabhā daśabalā loke samabhyudgatāḥ // SRS_35.78 //",
  "S04bsu034_u:5449": "adhyātmaṃ prajahitva bāhyamapi co dharmasvabhāve sthitāḥ",
  "S04bsu034_u:5450": "śīlaskandhu viśodhito aśabalo akhaṇḍa acchidritaḥ /",
  "S04bsu034_u:5451": "(Vaidya 247)",
  "S04bsu034_u:5452": "no vā teṣu kadāci śīla śabalaṃ no cāpi kalmāṣatā",
  "S04bsu034_u:5453": "dvāvetau parivarjiyā matidharā budhyanti bodhiṃ śivām // SRS_35.79 //",
  "S04bsu034_u:5454": "atha khalu bhagavāṃstasyāṃ velāyāmimā gāthā abhāṣata -",
  "S04bsu034_u:5455": "ahaṃ sa pūrve caramāṇu cārikāṃ rājā abhūvaṃ tada śūradattaḥ /",
  "S04bsu034_u:5456": "ratanāvatī nāma sa rājadhānī udyānabhūmiryatu niṣkramāmi // SRS_35.80 //",
  "S04bsu034_u:5457": "rathābhirūḍhastada dṛṣṭva bhikṣuṃ samantaprāsādiku darśanīyam /",
  "S04bsu034_u:5458": "dvātriṃśatā kavacitu lakṣaṇebhirobhāsayantaṃ daśa diśatā samantāt // SRS_35.81 //",
  "S04bsu034_u:5459": "supuṣpacandro diśatā suviśruto hitānukampī karuṇāvihārī /",
  "S04bsu034_u:5460": "sattvānukampī nagaraṃ praviṣṭaḥ śirīya tejena ca śobhamānaḥ // SRS_35.82 //",
  "S04bsu034_u:5461": "ahaṃ ca rūpeṇa tādṛśo 'bhavaṃ mātsaryamutpannu subhairavaṃ me /",
  "S04bsu034_u:5462": "kāmeṣu gṛddho grathitaśca rājye mā eṣa rājyānmama cyāvayeta // SRS_35.83 //",
  "S04bsu034_u:5463": "putrāṇa saṃpūrṇa sahasra mahyaṃ rathānurūḍhā anuyānti pṛṣṭhataḥ /",
  "S04bsu034_u:5464": "vicitramukuṭābharaṇā vibhūṣitā yatha devaputrāstridaśendra yānti // SRS_35.84 //",
  "S04bsu034_u:5465": "duhitṝṇa tasmin śata pañca mahyaṃ maṇipādukārūḍha sudarśanīyāḥ /",
  "S04bsu034_u:5466": "ābaddhamukuṭābharaṇā vibhūṣitāste hemajālai rathu te vahanti // SRS_35.85 //",
  "S04bsu034_u:5467": "strīṇāṃ sahasrāṇi aśīti mahyaṃ prāsādikāḥ sarva sudarśanīyāḥ /",
  "S04bsu034_u:5468": "(Vaidya 248)",
  "S04bsu034_u:5469": "rathādhirūḍhāḥ samudīkṣya bhikṣuṃ prāsādikaṃ merumivodgataśriyam // SRS_35.86 //",
  "S04bsu034_u:5470": "dṛṣṭvā ca tāsāṃ pitṛsaṃjña jātā utpāditaṃ citta varāgrabodhaye /",
  "S04bsu034_u:5471": "samādayitvā tada brahmacaryaṃ kṣipiṃsu tānābharaṇān manoramān // SRS_35.87 //",
  "S04bsu034_u:5472": "īrṣyā mamotpanna abhūṣi tatkṣaṇaṃ vyāpādadoṣaśca khilaṃ cā dāruṇam /",
  "S04bsu034_u:5473": "aiśvaryamattaśca vadāmi putrān ghāteya bhikṣuṃ sthitu yaḥ purastāt // SRS_35.88 //",
  "S04bsu034_u:5474": "śrutvātha te mahya kumāra vākyaṃ suduḥkhitā durmanaso abhūvan /",
  "S04bsu034_u:5475": "mā eva pravyāhara tāta vācaṃ na ghātayāmo vaya bhikṣumīdṛśam // SRS_35.89 //",
  "S04bsu034_u:5476": "yadyaṅgamaṅgātu śarīra chidyet kalpāna koṭyo yatha gaṅgavālukāḥ /",
  "S04bsu034_u:5477": "na tveva bhikṣuṃ vaya hiṃsayema tathāhi bodhāya utpannu cittam // SRS_35.90 //",
  "S04bsu034_u:5478": "śrutvātha rājā tada putravāsyaṃ bhṛtyaṃ bhaṇī roṣitu vadhyaghātakam /",
  "S04bsu034_u:5479": "ānetha śīghraṃ imu bhikṣu ghātayī sthitu yaḥ purastāpi antaḥpurasya // SRS_35.91 //",
  "S04bsu034_u:5480": "athāgamī paści sa vadhyaghātako sa raudracitto va su nandināmā /",
  "S04bsu034_u:5481": "asiṃ gṛhītvāna sa tailapāyitaṃ yeno kṛto bhikṣuṇa aṣṭakhaṇḍaḥ // SRS_35.92 //",
  "S04bsu034_u:5482": "kṛtvā tvakarmeti sughorarūpaṃ niryātu udyānu gatā kṣaṇena /",
  "S04bsu034_u:5483": "(Vaidya 249)",
  "S04bsu034_u:5484": "na tasya krīḍā na ratī ca jāyate smaritva bhikṣuṃ tada puṣpacandram // SRS_35.93 //",
  "S04bsu034_u:5485": "sa śīghraśīghraṃ tvaramāṇarūpaḥ tataḥ praviṣṭaḥ svaku rājadhānīm /",
  "S04bsu034_u:5486": "rathābhirūḍho gatu taṃ pradeśaṃ yasmin kṛto bhikṣu sa aṣṭakhaṇḍam // SRS_35.94 //",
  "S04bsu034_u:5487": "aśrauṣi so ghoṣamathāntarīkṣād bahūn devānayutāna krandatām /",
  "S04bsu034_u:5488": "kalirāja pāpaṃ subahu tvayā kṛtaṃ cyuto gamiṣyasyasukhaṃ avīcim // SRS_35.95 //",
  "S04bsu034_u:5489": "śrutvāna rājā marutāna ghoṣaṃ suduḥkhito durmanu trastacittaḥ /",
  "S04bsu034_u:5490": "bahū mayā dāruṇa pāpakaṃ kṛtaṃ yeno mayā ghātitu puṣpacandraḥ // SRS_35.96 //",
  "S04bsu034_u:5491": "yaḥ putru buddhāna nararṣabhāṇāṃ anantajñānīna tathāgatānām /",
  "S04bsu034_u:5492": "guptendriyaḥ sūratu śāntamānasaḥ so 'pī mayā ghātitu kāmakāraṇāt // SRS_35.97 //",
  "S04bsu034_u:5493": "yo dharmu dhāreti tathāgatānāṃ saddharmakośaṃ kṣayi vartamāne /",
  "S04bsu034_u:5494": "jñānapradīpaṃ kari sarvaloke kaṣṭaṃ sa me ghātitu kāmakāraṇāt // SRS_35.98 //",
  "S04bsu034_u:5495": "yo dharma pravyāharatī prajānāṃ gambhīra śāntaṃ nipuṇaṃ sudurdṛśam /",
  "S04bsu034_u:5496": "yo bodhimaṇḍasya varasya deśakaḥ so 'yaṃ mayā ghātitu kāmakāraṇāt // SRS_35.99 //",
  "S04bsu034_u:5497": "yo dharmakośaṃdharu nāyakānāmandhasya lokasya pradīpabhūtaḥ /",
  "S04bsu034_u:5498": "(Vaidya 250)",
  "S04bsu034_u:5499": "yo dhāraṇī dhārayi sūtrarājaṃ sa kiṃ mayā ghātitu kāmakāraṇāt // SRS_35.100 //",
  "S04bsu034_u:5500": "asaṃkiliṣṭaḥ suviśuddhajñānī śāntaḥ praśāntaḥ satataṃ samāhitaḥ /",
  "S04bsu034_u:5501": "kāmāndhabhūtena mayādya ghātito yenātikaṣṭaṃ nirayaṃ gamiṣye // SRS_35.101 //",
  "S04bsu034_u:5502": "ye 'tīta buddhāpyatha ye anāgatā ye cāpi tiṣṭhanti narottamā jināḥ /",
  "S04bsu034_u:5503": "anantavarṇān guṇasāgaropamān upaimi sarvān śaraṇaṃ kṛtāñjaliḥ // SRS_35.102 //",
  "S04bsu034_u:5504": "ghorān gamiṣye nirayāṃścyutasya trātā na tatra pratividyate mama /",
  "S04bsu034_u:5505": "karmaṃ hyaniṣṭaṃ hi kṛtaṃ mayādya yad ghātito 'yaṃ maya dharmabhāṇakaḥ // SRS_35.103 //",
  "S04bsu034_u:5506": "dhik pāpacittaṃ vyasanasya kartṛ dhig rājabhāvaṃ madagarvitānām /",
  "S04bsu034_u:5507": "ekaḥ prayāsyāmi vihāya sarvaṃ sāraṃ na me kiṃcidito gṛhītam // SRS_35.104 //",
  "S04bsu034_u:5508": "viśuddhadharmo gatadoṣamohaḥ priyaṃvadaḥ kāruṇiko jitātmā /",
  "S04bsu034_u:5509": "adūṣakaḥ sarvajanaikabandhuḥ kasmāddhato me varapuṣpacandraḥ // SRS_35.105 //",
  "S04bsu034_u:5510": "hā suvratā kṣāntitapodhanāḍhyā hā rūpadākṣiṇyaguṇairupetā /",
  "S04bsu034_u:5511": "hā niṣkuhā śrīghana niṣprapañcā kuha prayāto 'si vihāya mā tvam // SRS_35.106 //",
  "S04bsu034_u:5512": "adyāvagacchāmi maharṣivākyaṃ kāmā hyanityā vadhakāḥ prajānām /",
  "S04bsu034_u:5513": "manojvarā durgatihetavaśca tasmāt prahāsye eta kāmacaryām // SRS_35.107 //",
  "S04bsu034_u:5514": "(Vaidya 251)",
  "S04bsu034_u:5515": "yāsye ghoramahaṃ hyavīcinirayaṃ trāṇaṃ na me vidyate",
  "S04bsu034_u:5516": "pāpaṃ karma kṛtaṃ hyaniṣṭamasukhaṃ bhikṣurmayā ghātitaḥ /",
  "S04bsu034_u:5517": "muktvā rājya hu brahmacaryaparamaḥ pūjāṃ kariṣye varāṃ",
  "S04bsu034_u:5518": "puṣpairgandhavilepanaiḥ suruciraiḥ stūpaṃ kariṣyāmyaham // SRS_35.108 //",
  "S04bsu034_u:5519": "putrāśco duhitṝḥ striyo gṛhapatī ye cā amātyā mama",
  "S04bsu034_u:5520": "śreṣṭhī naigama kṣatriyā bahuvidhāḥ sarveṣa bhāṣāmyaham /",
  "S04bsu034_u:5521": "agaruṃ padmaku candanaṃ suruciraṃ gandhāśca ye śobhanāḥ",
  "S04bsu034_u:5522": "śīghraṃ kurvatha mañjugarbhaśibikāṃ yadbhikṣu dhmāpīyatu // SRS_35.109 //",
  "S04bsu034_u:5523": "śrutvā pārthivavākya sarvanagaraṃ gandhāṃ haritvā varāṃ",
  "S04bsu034_u:5524": "citikāṃ kṛtva manojñagandha rucirāmāropya bhikṣuṃ tahim /",
  "S04bsu034_u:5525": "agaruṃ padmaku candanaṃ satagaraṃ spṛkkāṃ tathā pāṭalāṃ",
  "S04bsu034_u:5526": "puṣpairmālyavilepanena ruciraistailena prajvālayī // SRS_35.110 //",
  "S04bsu034_u:5527": "droṇyāṃ tasya kṛtaṃ śarīramabhavad yā māpitā bhikṣubhis",
  "S04bsu034_u:5528": "teṣāṃ stūpu karitva rāja avacī pūjāsya kāmāmyaham /",
  "S04bsu034_u:5529": "puṣpaṃ mālya vilepanaṃ ca grahiya cchatrān patākāṃ dhvajāṃs",
  "S04bsu034_u:5530": "tasmiṃstūryasahasrakoṭinayutāṃ vādāpayī pārthivaḥ // SRS_35.111 //",
  "S04bsu034_u:5531": "traikālyaṃ divase vrajī mahipati bhikṣusya stūpaṃ tadā",
  "S04bsu034_u:5532": "triṣvapyadhvasu deśayī purīmakaṃ yatkiṃci pāpaṃ kṛtam /",
  "S04bsu034_u:5533": "varṣā koṭisahasra pañcanavatiṃ taṃ kṣepayī duṣkṛtaṃ",
  "S04bsu034_u:5534": "śīlaṃ paści akhaṇḍa rakṣitu varaṃ śuddhaṃ śucī nirmalam // SRS_35.112 //",
  "S04bsu034_u:5535": "varṣā koṭisahasra pañcanavatiṃ poṣī tadā poṣadhaṃ",
  "S04bsu034_u:5536": "bhinne co tada ātmabhāvi patito ghorāmavīciṃ punaḥ /",
  "S04bsu034_u:5537": "kṛtvā nirghṛṇa karma vedayi dukhaṃ kāmaṃnidānaṃ bahu",
  "S04bsu034_u:5538": "buddhā koṭisahasra pañcanavatiṃ vīrāgitā ye mayā // SRS_35.113 //",
  "S04bsu034_u:5539": "varṣā koṭisahasra pañcanavatī andho 'hamāsaṃ tadā",
  "S04bsu034_u:5540": "dvāṣaṣṭī pi ca kalpa koṭinayutā netrā mi bhinnā purā /",
  "S04bsu034_u:5541": "naikā kalpasahasra koṭinayutāmutpāṭya cakṣurhṛtaṃ",
  "S04bsu034_u:5542": "hastā cchinna anantakalpanayutān pādāśca karṇāḥ śirāḥ // SRS_35.114 //",
  "S04bsu034_u:5543": "mānuṣye sati kalpakoṭinayutānanyāsu vā jātiṣu",
  "S04bsu034_u:5544": "duḥkhā vedana vedayāmi ca ciraṃ saṃsāraduḥkhārditaḥ /",
  "S04bsu034_u:5545": "kṛtvā pāpaku karma duḥkhanubhavī saṃsāramāṇaściraṃ",
  "S04bsu034_u:5546": "tasmāt pāpu na kuryu adhvi tribhave yo bodhimicchecchivām // SRS_35.115 //",
  "S04bsu034_u:5547": "(Vaidya 252)",
  "S04bsu034_u:5548": "deśetva karmaṃ purimaku rājaśreṣṭho nāsau vimucyī purimaku duṣkṛtātaḥ /",
  "S04bsu034_u:5549": "kṛtvā ca karmaṃ purimaku ghorarupaṃ sa ca cyavitva gacchennirayamavīci ghoram // SRS_35.116 //",
  "S04bsu034_u:5550": "hastā vicchinnāstathapi ca pāda karṇa nāsā vicchinnā bahuvidha nantakalpān /",
  "S04bsu034_u:5551": "netrā ca mahyaṃ balaśo hṛtā kṣipitvā utkṣipta daṇḍairvicaratu cārikāyām // SRS_35.117 //",
  "S04bsu034_u:5552": "tyaktvā svakāye śira kara bodhihetoḥ putrāśca dārānnayana tathātmamāṃsam /",
  "S04bsu034_u:5553": "hastāṃśca pādān parityaji hṛṣṭacitto no ca kṣapemī purimaku pāpakarma // SRS_35.118 //",
  "S04bsu034_u:5554": "rājā abhūvaṃ tada ahu śūradatto te putra mahyaṃ carimaka dharmapālāḥ /",
  "S04bsu034_u:5555": "padmottaro 'yaṃ āsi supuṣpacandro vasunandi āsīddaśabalu śāntirājaḥ // SRS_35.119 //",
  "S04bsu034_u:5556": "si nārisaṃgho suvipula kṣatriyāśco gṛhapatī ye balapati ye camātyāḥ /",
  "S04bsu034_u:5557": "śreṣṭhī tathaiva naigama kodṛrājā sarve 'pyabhūṣī daśabala niṣkileśāḥ // SRS_35.120 //",
  "S04bsu034_u:5558": "kumāra evācaritamanantakalpaṃ dṛṣṭvān buddhān dhutaguṇa niṣkileśāḥ /",
  "S04bsu034_u:5559": "te te mi duḥkhā tada anubhūtapūrvā carantu śreṣṭhāṃ ima bodhicaryām // SRS_35.121 //",
  "S04bsu034_u:5560": "yo bodhisattvaḥ pratiṣṭhita dhāraṇīye maitrāvihārī acalitu aprakampī /",
  "S04bsu034_u:5561": "(Vaidya 253)",
  "S04bsu034_u:5562": "nāsau kadācid vrajati apāyabhūmiṃ pūjetva buddhān dhutaguṇa niṣkileśān // SRS_35.122 //",
  "S04bsu034_u:5563": "yo icchi buddho kathamiha dharmasvāmī dvātriṃśatībhiḥ kavacitu lakṣaṇebhiḥ /",
  "S04bsu034_u:5564": "so śīlarakṣī aśabala apravedhā deśeti dharmaṃ pratiṣṭhitu dhāraṇīye // SRS_35.123 //",
  "S04bsu034_u:5565": "iti śrīsamādhirāje supuṣpacandraparivartaḥ pañcatriṃśatitaḥ // 35 //",
  "S04bsu034_u:5566": "(Vaidya 254)",
  "S04bsu034_u:5567": "36 Śīlaskandhanirdeśaparivartaḥ /",
  "S04bsu034_u:5568": "tasmāttarhi kumāra ya ākāṅkṣedbodhisattvo mahāsattvaḥ kimityahaṃ sukhamanuttarāṃ samyaksaṃbodhimabhisaṃbudhyeyamiti,",
  "S04bsu034_u:5569": "tena kumāra bodhisattvena mahāsattvena śīlaskandhe supratiṣṭhitena bhavitavyam,",
  "S04bsu034_u:5570": "sarvabodhisattveṣu ca śāstṛpremasaṃjñā upasthāpayitavyā //",
  "S04bsu034_u:5571": "atha khalu bhagavāṃstasyāṃ velāyāmimā gāthā abhāṣata -",
  "S04bsu034_u:5572": "yaḥ śīlaskandhe pratiṣṭhitu bodhisattvo hitaiṣicitto vicarati cārikāyām /",
  "S04bsu034_u:5573": "kṣipraṃ sa gatvā abhiratibuddhakṣetraṃ kṣāntiṃṃ labhitvā bhaviṣyati dharmarājaḥ // SRS_36.1 //",
  "S04bsu034_u:5574": "tasmāt samagrā bhavatha aduṣṭacittāḥ sarve ca bhogā satata manāpakārī /",
  "S04bsu034_u:5575": "dṛṣṭvā ca buddhān śirighana aprameyān bodhiṃ spṛśitvā bhaviṣyatha dharmasvāmī // SRS_36.2 //",
  "S04bsu034_u:5576": "tasmācchruṇitvā ima vara ānuśaṃsān dṛṣṭā ca bhikṣūn parama suśīlavantā /",
  "S04bsu034_u:5577": "niḥśāṭhiyeno vidu sada sevitavyāḥ samādhiptāptā bhaviṣyatha nocireṇa // SRS_36.3 //",
  "S04bsu034_u:5578": "sacennidhānāparimitāpramāṇa pūrṇā bhaveyu maṇiratanebhi saptaiḥ /",
  "S04bsu034_u:5579": "tathaiva bhūyo ratanavarāṇa pūrṇāḥ kṣetrā bhaveyurvālikagaṅgatulyāḥ // SRS_36.4 //",
  "S04bsu034_u:5580": "dānādhimukto bhaviya sa bodhisattva ekaika rātriṃdivamiha dānu dadyāt /",
  "S04bsu034_u:5581": "evaṃ dadan so bahuvidha kalpakoṭīḥ no viṣṭhitaḥ syād vālika gaṅgatulyāḥ // SRS_36.5 //",
  "S04bsu034_u:5582": "yaśco samādhiṃ imumiha bodhisattvo śrutvāna dhāreta sugatavarāṇa gañjam /",
  "S04bsu034_u:5583": "yaḥ puṇyaskandho bhavati gṛhītu teno tat sarvadānaṃ kalamapi nānubhoti // SRS_36.6 //",
  "S04bsu034_u:5584": "(Vaidya 255)",
  "S04bsu034_u:5585": "eṣo varo anupama puṇyaskandho jñānasya kośa aparimitākaropama /",
  "S04bsu034_u:5586": "śrāddho naro yo imu ānulomikaṃ dhāreyya agraṃ imu virajaṃ samādhim // SRS_36.7 //",
  "S04bsu034_u:5587": "dhāreyya eta viraja samādhi śānta mahādhano bhavati sa bodhisattvaḥ /",
  "S04bsu034_u:5588": "mahāsamudro bahuvidharatanasya ākaro na tasya puṇyasya pramāṇamasti // SRS_36.8 //",
  "S04bsu034_u:5589": "varehi dharmehi acintiyehi saṃbṛhito vuccati bodhisattvaḥ /",
  "S04bsu034_u:5590": "na tasya bodhāya kadāci saṃśayo ya uddiśeyāti imaḥ samādhim // SRS_36.9 //",
  "S04bsu034_u:5591": "saṃsthāpya lokācariyaṃ vināyakaṃ buddhaṃ mahākāruṇikaṃ svayaṃbhuvam /",
  "S04bsu034_u:5592": "yaḥ puṇyaskandhena vareṇupeto acintiyo yasya pramāṇu nāsti // SRS_36.10 //",
  "S04bsu034_u:5593": "na uttaro tasya ca sattva kaścit mahāsahasrāya kadāci vidyate /",
  "S04bsu034_u:5594": "yaḥ puṇyaskandhena samo bhaveta jñānena vāsādṛśācintiyena // SRS_36.11 //",
  "S04bsu034_u:5595": "anyatra yaḥ śrutva samādhimetaṃ dhāreyya vāceyya paryāpuṇeyyā /",
  "S04bsu034_u:5596": "paryeṣamāṇo 'tula budhabodhiṃ na tasya jñānena samo bhaveta // SRS_36.12 //",
  "S04bsu034_u:5597": "sacet kumārā siya ayu dharmarūpa yaḥ puṇyaskandho upacitu tena bhoti /",
  "S04bsu034_u:5598": "dhāratu vācetu imaṃ samādhiṃ na so viceyyā iha pṛthulokadhātuṣu // SRS_36.13 //",
  "S04bsu034_u:5599": "tasmāt kumāreha ya bodhisattvo ākāṅkṣate pūjitu sarvabuddhān /",
  "S04bsu034_u:5600": "(Vaidya 256)",
  "S04bsu034_u:5601": "asaṅganirdeśapadārthakovido atīta utpanna tathāgatāṃśca dhāretu vācetu imaṃ samādhim // SRS_36.14 //",
  "S04bsu034_u:5602": "eṣā hi sā bodhi tathāgatānāṃ śraddhehi mahyaṃ vacanaṃ kumārāḥ /",
  "S04bsu034_u:5603": "na bhāṣate vācamṛṣāṃ tathāgato na hīdṛśāḥ sattva mṛṣāṃ vadanti // SRS_36.15 //",
  "S04bsu034_u:5604": "yasmin mayā śodhitu ātmagrāho itaḥ pure kalpaśatānacintiyān /",
  "S04bsu034_u:5605": "śreṣṭhā carantena pi bodhicārikāṃ paryeṣamāṇena imāṃ samādhim // SRS_36.16 //",
  "S04bsu034_u:5606": "tasmādimaṃ śrutva atha dharmagañjaṃ yaḥ sūtrakoṭīnayutāna āgamaḥ /",
  "S04bsu034_u:5607": "yaḥ puṇyaskandho vipulo acintiyo yeno laghuṃ budhyati buddhajñānam // SRS_36.17 //",
  "S04bsu034_u:5608": "sarveṣa sūtrāṇidamagrasūtramacintiyasyo kuśalasya ākaram /",
  "S04bsu034_u:5609": "paryantu dharmāṇa na teṣa labhyate yāṃ so sadā nirdiśate viśāradaḥ // SRS_36.18 //",
  "S04bsu034_u:5610": "chinditva bhinditva mahāsahasraṃ śakyaṃ gaṇetuṃ paramāṇusaṃcayaḥ /",
  "S04bsu034_u:5611": "na tveva te sūtraśatā acintiyān pramātu yaṃ bhāṣati so aviṣṭhitaḥ // SRS_36.19 //",
  "S04bsu034_u:5612": "āśvāsa praśvāsa gaṇetu śakyaṃ sarveṣa sattvāniha buddhakṣetre /",
  "S04bsu034_u:5613": "paryantu sūtrāṇa na teṣa śakyaṃ yān bhāṣate so 'tra samādhiye sthitaḥ // SRS_36.20 //",
  "S04bsu034_u:5614": "buddhāna kṣetrā yatha gaṅgavālikā ye teṣa sattvā gati teṣūpapannāḥ /",
  "S04bsu034_u:5615": "gaṇetu te śakyamathāpi cintituṃ na teṣa sūtrāṇa ya nityu bhāṣate // SRS_36.21 //",
  "S04bsu034_u:5616": "(Vaidya 257)",
  "S04bsu034_u:5617": "gaṇetu śakyamita kalpakoṭibhiḥ mahāsamudreṣviha yātti vālikāḥ /",
  "S04bsu034_u:5618": "nadīṣu kuṇḍeṣu hradeṣu tadvad ananta sūtrānta sa yat prabhāṣate // SRS_36.22 //",
  "S04bsu034_u:5619": "śakyaṃ gaṇetuṃ bahukalpakoṭiṣu ya āpaskandhaḥ sada tatra tiṣṭhati /",
  "S04bsu034_u:5620": "śatāya bhinnāya vālāgrakoṭiyo svarāṅga teṣāṃ na tu śakyu sarvaśaḥ // SRS_36.23 //",
  "S04bsu034_u:5621": "śakyaṃ gaṇetuṃ bahukalpakoṭibhirye sattva āsan purimeṇa tatra /",
  "S04bsu034_u:5622": "ya ātmabhāve vinibaddhasārā na teṣa sūtrāntanirhāra jānitum // SRS_36.24 //",
  "S04bsu034_u:5623": "gaṇetu śakyaṃ ruta sarvaprāṇināṃ ye santi sattvā daśasu diśāsu /",
  "S04bsu034_u:5624": "na śakyu sūtrānta gaṇetu tasya yad bhāṣate 'sau satatamaviṣṭhitaḥ // SRS_36.25 //",
  "S04bsu034_u:5625": "sarveṣa dharmāṇa nideśu jānati niruktinirdeśapadārthakovidaḥ /",
  "S04bsu034_u:5626": "viniścaye bhūtanayeṣu śikṣito viśālabuddhiḥ sada harṣaprajñaḥ // SRS_36.26 //",
  "S04bsu034_u:5627": "abhinnabuddhirvipulārthacintī acintya cinteti sadā prajānati /",
  "S04bsu034_u:5628": "ghoṣasvabhāvaṃ pṛthu sarva jānatī śabdāṃśca tān nirdiśato na sajjati // SRS_36.27 //",
  "S04bsu034_u:5629": "asakta so vuccati dharmabhāṇako na sajjate sarvajagasya bhāṣataḥ /",
  "S04bsu034_u:5630": "praśnāna nirdeśapadehi kovidaḥ tathāhi teno paramārthu jñātaḥ // SRS_36.28 //",
  "S04bsu034_u:5631": "ekasya sūtrasyupadeśakoṭiyo acintiyāṃ niordiśato na sajjati /",
  "S04bsu034_u:5632": "(Vaidya 258)",
  "S04bsu034_u:5633": "asaṅganirdeśapadārthakovido bhāṣantu so parṣagato na sajjate // SRS_36.29 //",
  "S04bsu034_u:5634": "yaḥ susthito bhoti iho samādhiye sa bodhisattvo bhavatī akampiyaḥ /",
  "S04bsu034_u:5635": "dharme balādhānaviśeṣaprāptaḥ karoti so 'rthaṃ bahuprāṇakoṭinām // SRS_36.30 //",
  "S04bsu034_u:5636": "yathaiva meruracalo akampiyaḥ sarvehi vātehi na śakya kampitum /",
  "S04bsu034_u:5637": "tathaiva bhikṣurvidu dharmabhāṇakaṃ kampetu śakyaṃ na parapravādibhiḥ // SRS_36.31 //",
  "S04bsu034_u:5638": "mahāsahasreṣviha lokadhātuṣu ye parvatā ukta akampanīyāḥ /",
  "S04bsu034_u:5639": "te śakya vātena prakampanāya na tveva dharme sthitu śūnyi bhikṣuḥ // SRS_36.32 //",
  "S04bsu034_u:5640": "ya śūnyatāyāṃ satataṃ prayukto buddhāna eṣo niyataṃ vihāraḥ /",
  "S04bsu034_u:5641": "prajānatī niścitu dharma śūnyāṃ sa sarvavādībhi na śakyu kṣobhitum // SRS_36.33 //",
  "S04bsu034_u:5642": "akampiyo bhoti parapravādibhiḥ savapravādehi anābhibhūtaḥ /",
  "S04bsu034_u:5643": "anābhibhūtaśca aninditaśca imumuddiśitvāna samādhi śāntam // SRS_36.34 //",
  "S04bsu034_u:5644": "gatiṃ gato bhoti sa śunyatāyāṃ sarveṣu dharmeṣu na kāṅkṣate 'sau /",
  "S04bsu034_u:5645": "anantajñāne sada supratiṣṭhito imumuddiśitvāna samādhi śāntam // SRS_36.35 //",
  "S04bsu034_u:5646": "balāni bodhyaṅga na tasya durlabhā pratisaṃvido ṛddhividhī acintiyā /",
  "S04bsu034_u:5647": "abhijña no tasya bhavanti durlabhā dhāretva vācetva ima samādhim // SRS_36.36 //",
  "S04bsu034_u:5648": "(Vaidya 259)",
  "S04bsu034_u:5649": "bhavābhivṛttasya na tasya durlabhaṃ anantajñānena jināna darśanam /",
  "S04bsu034_u:5650": "saṃbuddha koṭīnayutānacintiyān so drakṣyate etu samādhi dhārayan // SRS_36.37 //",
  "S04bsu034_u:5651": "sarveṣa co teṣa jināna antike sa śroṣyate etu samādhi śāntam /",
  "S04bsu034_u:5652": "vareṇa jñānena upetu bheṣyatī pratisaṃvidāsu vaśa pāramiṃ gataḥ // SRS_36.38 //",
  "S04bsu034_u:5653": "saced bhavenmaṇiratanāna pūrṇā mahāsahasrā iya lokadhātuḥ /",
  "S04bsu034_u:5654": "ye divya śreṣṭhā maṇiratanāḥ pradhānā heṣṭaṃ upādāya bhavāgru yāvat // SRS_36.39 //",
  "S04bsu034_u:5655": "yāvanta kṣetrā bahuvidha te anantā jāmbūnadāsaṃstṛta pūrṇa sarve /",
  "S04bsu034_u:5656": "dānaṃ dade jinavareṣu sarvaṃ bhūmītalādupari bhavāgra yāvat // SRS_36.40 //",
  "S04bsu034_u:5657": "yāvanti santi bahu vividhā hi sattvā dānaṃ dadeyurvividhamanantakalpān /",
  "S04bsu034_u:5658": "buddhāna dadyuḥ satatamaviṣṭhihanto bodhyarthiko co daditu dānaskandham // SRS_36.41 //",
  "S04bsu034_u:5659": "yaścaiva bhikṣurabhiratu śūnyatāyāṃ buddhānnamasye daśanakhaprāñjalīyo /",
  "S04bsu034_u:5660": "na sa dānaskandhaḥ purimaku yāti saṃkhyāṃ yaḥ śūnyatāyāmabhiratu bodhisattvaḥ // SRS_36.42 //",
  "S04bsu034_u:5661": "taṃ co labhitvā sa hi naru puṇyavanto dānaṃ dadeti vipulu janetva śraddhām /",
  "S04bsu034_u:5662": "paryeṣamāṇo atuliya buddhabodhiṃ aupamyametaṃ kṛtu puruṣottamena // SRS_36.43 //",
  "S04bsu034_u:5663": "yaśco samādhimimu varu śreṣṭha gṛhṇeccatuṣpadāṃ gātha sa tuṣṭacittaḥ /",
  "S04bsu034_u:5664": "yaḥ puṇyaskandho upacitu tena bhoti tat sarvadānaṃ śatimakalā nu bhoti // SRS_36.44 //",
  "S04bsu034_u:5665": "(Vaidya 260)",
  "S04bsu034_u:5666": "na tāva śīghraṃ pratilabhi buddhajñānaṃ dānaṃ dadet so hitakaru bodhisattvaḥ /",
  "S04bsu034_u:5667": "aśrutva etaṃ viraju samādhi śāntaṃ yatha śrutva śīghraṃ labhati sa buddhajñānam // SRS_36.45 //",
  "S04bsu034_u:5668": "yaśco labhitvā imu vara śāntabhūmiṃ śrutasya gotraṃ imu virajaṃ samādhim /",
  "S04bsu034_u:5669": "puryāpuṇeyyā pramuditu bodhisattvaḥ sa śīghrametaṃ pratilabhi buddhajñānam // SRS_36.46 //",
  "S04bsu034_u:5670": "yo 'pī nidhānaṃ pratilabhi evarūpaṃ kṣetrānanantān yathariva gaṅgavālikāḥ /",
  "S04bsu034_u:5671": "te co bhaveyurmaṇiratanāna pūrṇā divyāna co tathapi ca mānuṣāṇām // SRS_36.47 //",
  "S04bsu034_u:5672": "durdharṣu so bhoti prebhūtakośo mahādhano dhanaratanenupetaḥ /",
  "S04bsu034_u:5673": "yo bodhisattvo labhati imaṃ samādhiṃ paryāpuṇantaḥ satatamatṛptu bhoti // SRS_36.48 //",
  "S04bsu034_u:5674": "rājyaṃ labhitvā paramasamṛddha sphītaṃ na tena tuṣṭo bhavati kadāci vijñaḥ /",
  "S04bsu034_u:5675": "yathā labhitvā imu virajaṃ samādhiṃ tuṣṭo udagro bhavati sa bodhisattvaḥ // SRS_36.49 //",
  "S04bsu034_u:5676": "te te dharmadharā bhavanti satataṃ buddhāna sarvajñināṃ",
  "S04bsu034_u:5677": "dhārentī varadharmanetri vipulāṃ kṣīṇāntakāle tathā /",
  "S04bsu034_u:5678": "dharmakośadharā mahāmatidharāḥ sarvajñagañjaṃdharāḥ",
  "S04bsu034_u:5679": "te te sattva sahasrakoṭiniyutāṃstoṣanti dharmasvaraiḥ // SRS_36.50 //",
  "S04bsu034_u:5680": "te te śīladhanenupeta matimān śikṣādhanāḍhyā narāḥ",
  "S04bsu034_u:5681": "te te śīlavrate sthitā abhiratā dharmadrumasyāṅkurāḥ /",
  "S04bsu034_u:5682": "te te raktakaṣāyacīvaradharā naiṣkramyatuṣṭāḥ sadā",
  "S04bsu034_u:5683": "te te sattvahitāya apratisamāḥ sarvajñatāṃ prasthitāḥ // SRS_36.51 //",
  "S04bsu034_u:5684": "te te dānta sudānta sattvadamakā damathenupetāḥ sadā",
  "S04bsu034_u:5685": "te te śānta suśāntatāmanugatāḥ śāntapraśāntendriyāḥ /",
  "S04bsu034_u:5686": "te te supta prasupta sattva satataṃ dharmasvanairbodhayī",
  "S04bsu034_u:5687": "bodhitvā varaśreṣṭha dharmaratanaiḥ sattvān pratiṣṭhāpayī // SRS_36.52 //",
  "S04bsu034_u:5688": "(Vaidya 261)",
  "S04bsu034_u:5689": "te te dānapatī bhavanti satataṃ sada muktatyāgī vidu",
  "S04bsu034_u:5690": "te te matsariyairna saṃvasi mahātyāge ramante sadā /",
  "S04bsu034_u:5691": "te te sattva daridra dṛṣṭva dukhitān bhogehi saṃtarpayī",
  "S04bsu034_u:5692": "te te sattvahite sukhāya satataṃ sarvajñatāṃ prasthitāḥ // SRS_36.53 //",
  "S04bsu034_u:5693": "te te āhani dharmabheri vipulāṃ jñāne sadā śikṣitāḥ",
  "S04bsu034_u:5694": "chindantī jana sarva saṃśayalatāṃ jñāne sadā prasthitāḥ /",
  "S04bsu034_u:5695": "te te suśruta dharmadhāri virajā sūtrāntakoṭīśatān",
  "S04bsu034_u:5696": "parṣāyāṃ sthita āsane matidharāḥ pravyāharī paṇḍitāḥ // SRS_36.54 //",
  "S04bsu034_u:5697": "te te bhonti bahuśrutāḥ śrutidharāḥ saṃbuddhadharmaṃdharāḥ",
  "S04bsu034_u:5698": "kośān dharmamayān dharanti munināṃ dharmānnidhāne ratāḥ /",
  "S04bsu034_u:5699": "te te bhonti viśālaprajña vipulāṃ prīitiṃ janenti sadā",
  "S04bsu034_u:5700": "deśentā varadharma śānta nipuṇaṃ nairyāṇikaṃ durdṛśam // SRS_36.55 //",
  "S04bsu034_u:5701": "te te dharmamadharmajñeya matimān dharme sthitāḥ sūratāḥ",
  "S04bsu034_u:5702": "dharmarājyi praśāsi apratisamā varadharmacārī sadā /",
  "S04bsu034_u:5703": "te te bhonti viśiṣṭadharmagurukā gurugaurave ca sthitāḥ",
  "S04bsu034_u:5704": "dharme nagavare sthitā matidharā dharmadhvajocchrāyikāḥ // SRS_36.56 //",
  "S04bsu034_u:5705": "te te matta pramatta sattva satataṃ dṛṣṭvā pramāde sthitān",
  "S04bsu034_u:5706": "dṛṣṭvā caiva pranaṣṭa utpathagatān saṃsāramārge sthitān /",
  "S04bsu034_u:5707": "teṣū maitra janitvudāra karuṇā muditāpyupekṣā sthitā",
  "S04bsu034_u:5708": "teṣāṃ mārgavaraṃ pradarśayi śivamaṣṭāṅgikaṃ durdṛśam // SRS_36.57 //",
  "S04bsu034_u:5709": "te tu nāva karitva dharma sudṛḍhāṃ dhārenti sattvān bahūn",
  "S04bsu034_u:5710": "udyantān mahārṇaveṣu patitān saṃsārasrotogatān /",
  "S04bsu034_u:5711": "bodhyaṅgā bala indriyaiḥ kavacitāḥ saddharmanāvāruhāḥ",
  "S04bsu034_u:5712": "tīre pārami kṣema nityamabhaye sthāpenti sattvān sadā // SRS_36.58 //",
  "S04bsu034_u:5713": "te te vaidyavarā vrateṣu caritā vaidyottamā vedakā",
  "S04bsu034_u:5714": "vidyājñānavimuktipāragamitā saddharmabhaiṣajyadāḥ /",
  "S04bsu034_u:5715": "dṛṣṭvā sattva gilāna nekavividhai rogaiḥ samabhyāhatān",
  "S04bsu034_u:5716": "teṣāṃ dharmavirecanaṃ dadati taddharmaiścikitsanti tān // SRS_36.59 //",
  "S04bsu034_u:5717": "te te vādi apavādimathanā lokendra vāgīśvarāḥ",
  "S04bsu034_u:5718": "sarvajñeyaprabhaṃkarā matidharā varajñānabhūmisthitāḥ /",
  "S04bsu034_u:5719": "śūra jñānabalā balapramathanāḥ saṃvarṇitā jñānibhiḥ",
  "S04bsu034_u:5720": "jñāneno bahusattvakoṭiniyutāṃstoṣyanti dharme sthitāḥ // SRS_36.60 //",
  "S04bsu034_u:5721": "(Vaidya 262)",
  "S04bsu034_u:5722": "te te 'dhipati sārthavāha vipadaḥ sattvāna trāṇārthikāḥ",
  "S04bsu034_u:5723": "dṛṣṭvā sattva pramūḍha mārgaratane sada mārapāśe sthitāḥ /",
  "S04bsu034_u:5724": "teṣāṃ mārgavaraṃ prakāśayi śivaṃ kṣemaṃ sadā nirvṛtī",
  "S04bsu034_u:5725": "yena jñānapathena nenti kuśalān bahusattvakoṭīśatān // SRS_36.61 //",
  "S04bsu034_u:5726": "te te lenu bhavanti trāṇu śaraṇaṃ cakṣuḥ pradīpaṃkarāḥ",
  "S04bsu034_u:5727": "bhītānāmabhayapradāśca satataṃ trastāna cāśvāsakāḥ /",
  "S04bsu034_u:5728": "te 'tiduḥkhita sattva jñātva paramān jātyandhabhūtānimān",
  "S04bsu034_u:5729": "dharmāloku karonti dharmaratane bhūtanaye śikṣitāḥ // SRS_36.62 //",
  "S04bsu034_u:5730": "ye ye śilpavarā jage bahukarāḥ sattvāna arthāvahā",
  "S04bsu034_u:5731": "yebhiḥ sattva sadā bhavanti sukhitāḥ śilpeṣu saṃśikṣitāḥ /",
  "S04bsu034_u:5732": "śikṣāpāramitāṃ gatāḥ sukuśalā āścaryaprāptādbhutā",
  "S04bsu034_u:5733": "ye bodhīnabhiprasthitā matidharā lokasya cakṣurdadāḥ // SRS_36.63 //",
  "S04bsu034_u:5734": "no te tṛpta kadācidapratisamā varabuddhadharmaśrutāḥ",
  "S04bsu034_u:5735": "śīlakṣāntisamādhipāragamitā gambhīradharmaśrutāḥ /",
  "S04bsu034_u:5736": "no tṛptāśca pareṣu dharmaratanaṃ te deśayantaḥ śivaṃ",
  "S04bsu034_u:5737": "mokṣopāyu pravarṣamāṇu varṣaṃ dharmairnarāṃstarpayī // SRS_36.64 //",
  "S04bsu034_u:5738": "yāvanto bahu sattva teṣupagatā dharmārthikāḥ paṇḍitāḥ",
  "S04bsu034_u:5739": "śroṣyāmo varadharmaśreṣṭharatanaṃ mārgaṃ ṛjuṃ añjasam /",
  "S04bsu034_u:5740": "teṣāṃ chindiṣu saṃśayān matiadharā dharmeṇa saṃtoṣayī",
  "S04bsu034_u:5741": "śīlakṣāntisamādhipāramigatā jānanta sattvaśayān // SRS_36.65 //",
  "S04bsu034_u:5742": "jñānī jñānavarāgra pāramigatāḥ sattvāśaye kovidāḥ",
  "S04bsu034_u:5743": "jānantaḥ parasattvacittacaritaṃ yeṣāṃ kathā yādṛśī /",
  "S04bsu034_u:5744": "ye ye jñānakathāya sattvanayutā varadharmacakṣurlabhāḥ",
  "S04bsu034_u:5745": "te te jñānaviśeṣapāramigatā mārgopadeśaṃkarāḥ // SRS_36.66 //",
  "S04bsu034_u:5746": "mārā koṭisahasra teṣa viduṣāṃ cittaṃ pi no jāniṣu",
  "S04bsu034_u:5747": "ākāśe yatha pakṣiṇāṃ padagatiṃ jñātuṃ na śakyā kvacit /",
  "S04bsu034_u:5748": "śāntā dānta praśānta jñānavaśino āryasmi jñāne sthitāḥ",
  "S04bsu034_u:5749": "sarvān māra nihatya śūra vṛṣabhā budhyanti bodhiṃ śivām // SRS_36.67 //",
  "S04bsu034_u:5750": "ṛddhipāramiprāpta bhonti satataṃ gacchanti kṣetrān śatān",
  "S04bsu034_u:5751": "paśyanti bahubuddhakoṭiniyutān gaṅgā yathā vālikāḥ /",
  "S04bsu034_u:5752": "(Vaidya 263)",
  "S04bsu034_u:5753": "cakṣusteṣa na sajjate daśadiśe paśyanti rūpān bahu",
  "S04bsu034_u:5754": "ye co sattva daśaddiśe bhavasthitāḥ sarveṣa te nāyakāḥ // SRS_36.68 //",
  "S04bsu034_u:5755": "te tasyo bhaṇi ānuśaṃsa sakalāṃ kalpāna koṭīśatān",
  "S04bsu034_u:5756": "no co pūrvacarīya varṇa kṣapaye pratibhānato bhāṣato /",
  "S04bsu034_u:5757": "buddhānāṃ dhanamakṣayaṃ suvipulaṃ jñānasya co sāgaraṃ",
  "S04bsu034_u:5758": "yo etaṃ virajaṃ samādhimatulaṃ dhāreya kaścinnaraḥ // SRS_36.69 //",
  "S04bsu034_u:5759": "iti śrīsamādhirāje śīlaskandhanirdeśaparivartaḥ ṣaṭtriṃśatitamaḥ // 36 //",
  "S04bsu034_u:5760": "(Vaidya 264)",
  "S04bsu034_u:5761": "37 Yaśaḥprabhaparivartaḥ /",
  "S04bsu034_u:5762_0": "tatra bhagavān punarapi candraprabhaṃ kumārabhūtamāmantrayate sma - tasmāttarhi kumāra",
  "S04bsu034_u:5762_1": "bodhisattvena mahāsattvenemāṃścāparimāṇānāścaryādbhutān bodhisattvadharmānākāṅkṣatā",
  "S04bsu034_u:5762_2": "kṣipraṃ cānuttarāṃ samyaksaṃbodhimabhisaṃboddhukāmenāyaṃ sarvadharmasvabhāvasamatāvipañcitaḥ",
  "S04bsu034_u:5762_3": "samādhiḥ śrotavya udgrahītavyaḥ paryavāptavyo dhārayitavyo vācayitavyaḥ pravartayitavyaḥ",
  "S04bsu034_u:5762_4": "uddeṣṭavyaḥ svādhyātavyo 'raṇābhāvanayā bhāvayitavyo bahulīkartavyaḥ parebhyaśca",
  "S04bsu034_u:5762_5": "vistareṇa saṃprakāśayitavyaḥ /",
  "S04bsu034_u:5763": "kṣāntibalaṃ cānena bhāvayitavyam /",
  "S04bsu034_u:5764": "kṣāntirāsevayitavyā bhāvayitavyā bahulīkartavyā /",
  "S04bsu034_u:5765": "dharmārthikena ca bhavitavyaṃ dharmakāmena dharmapratigrāhakena dharmānudharmapratipannena /",
  "S04bsu034_u:5766": "buddhapūjābhiyuktena bhavitavyam /",
  "S04bsu034_u:5767": "tena triṣu sthāneṣvabhiyogaḥ karaṇīyaḥ /",
  "S04bsu034_u:5768": "katameṣu triṣu?",
  "S04bsu034_u:5769": "yaduta kleśakṣayāya puṇyabalādhipataye buddhajñānamākāṅkṣatā kuśalamūlānyavaropayitavyāni no tu khalu lokasukhasparśābhikāṅkṣiṇā /",
  "S04bsu034_u:5770": "eṣu triṣu sthāneṣvabhiyogaḥ karaṇīyaḥ //",
  "S04bsu034_u:5771": "atha khalu bhagavāṃstasyāṃ velāyāṃ candraprabhasya kumārabhūtasya tamevārthamudyotayamāna imameva pūrvayogakathānirdeśaṃ gāthābhigītena saṃprakāśayati sma -",
  "S04bsu034_u:5772": "hanta śṛṇotha mametu kumārā kalpasahasra yathā caritā me /",
  "S04bsu034_u:5773": "pūjita buddhasahasraśatāni eṣatu eti samādhi praṇītam // SRS_37.1 //",
  "S04bsu034_u:5774": "kalpa acintiya evamatītāḥ kṣetraśateṣu ye vālika asti /",
  "S04bsu034_u:5775": "eṣa nidarśanu kīrtitu bhotī yaṃ jinu āsi gaṇeśvaranāmā // SRS_37.2 //",
  "S04bsu034_u:5776": "ṣaṣṭiranūnaka koṭisahasrāṇyāsi gaṇottamu tasya jinastha /",
  "S04bsu034_u:5777": "sarvi anāsravi kṣīṇakileśā aṣṭavimokṣapratiṣṭhita dhyāyī // SRS_37.3 //",
  "S04bsu034_u:5778": "tatra ca kāli iyamapi sarvā kṣema subhikṣa anākula āsīt /",
  "S04bsu034_u:5779": "saukhyasamarpita sarvamanuṣyāḥ prīṇita mānuṣakebhi sukhebhiḥ // SRS_37.4 //",
  "S04bsu034_u:5780": "(Vaidya 265)",
  "S04bsu034_u:5781": "puṇyabalena ca sarva upetā darśaniyāstatha premaṇiyāśca /",
  "S04bsu034_u:5782": "āḍhya mahādhana sarva samṛddhā divyasukhena samarpitagātrāḥ // SRS_37.5 //",
  "S04bsu034_u:5783": "sūratu suvrata mandakileśāḥ kṣāntibalābhiratā abhirūpāḥ /",
  "S04bsu034_u:5784": "devapureṣu yathā maruputrāḥ śīlaguṇopagatā matimantaḥ // SRS_37.6 //",
  "S04bsu034_u:5785": "tatra ca kāli mahīpatirāsīd rājasuto varapuṣpasunāmā /",
  "S04bsu034_u:5786": "tasya ca putra anūnakamāsan pañcaśatā smṛtimanmatimantaḥ // SRS_37.7 //",
  "S04bsu034_u:5787": "tena ca rājasutena jinasyo ṣaṣṭi udyānasahasraśatāni /",
  "S04bsu034_u:5788": "puṣpaphalapratimaṇḍita sarve tasya niryātita kāruṇikasya // SRS_37.8 //",
  "S04bsu034_u:5789": "vicitra udyāna sahasraśatā caṃkramaśayyaniṣadyasahasraiḥ /",
  "S04bsu034_u:5790": "cīvarakoṭisahasraśatebhiḥ saṃstṛta caṃkramaṇāśca niṣadyāḥ // SRS_37.9 //",
  "S04bsu034_u:5791": "evamanekaprakārasahasrā yāttaka śrāmaṇakāḥ paribhogāḥ /",
  "S04bsu034_u:5792": "rājasutena prasannamanenā tasya upasthāpitāḥ sugatasya // SRS_37.10 //",
  "S04bsu034_u:5793": "so daśasu śubhakarmapatheṣu rāja pratiṣṭhita sādhūjanenā /",
  "S04bsu034_u:5794": "prāṇasahasraśatānayutebhirgacchi puraskṛtu nāyaku draṣṭam // SRS_37.11 //",
  "S04bsu034_u:5795": "puṣpavilepanadhūpa gṛhītvā chatrapatākadhvajāṃstatha vādyān /",
  "S04bsu034_u:5796": "(Vaidya 266)",
  "S04bsu034_u:5797": "pūja karitva sa tasya jinasya prāñjalikaḥ purata sthita āsīt // SRS_37.12 //",
  "S04bsu034_u:5798": "tuṣṭa abhūttada bhikṣusahasrā devamanuṣyatha yakṣasurāśca /",
  "S04bsu034_u:5799": "vyākaru kiṃ nu jino imu pūjāṃ sādhu kiṃ vakṣyati dharmu narendraḥ // SRS_37.13 //",
  "S04bsu034_u:5800": "tasya ca āśaya jñātva svayaṃbhū rājasutasya niruttaru cittam /",
  "S04bsu034_u:5801": "pāragato abhimuktipadeṣu tasyima deśayi śānta samādhim // SRS_37.14 //",
  "S04bsu034_u:5802": "yāva pramukta girā sugatenā kampita medini savanaṣaṇḍā /",
  "S04bsu034_u:5803": "puṣpa pravarṣi tadā gaganātaḥ padmaśatāpi ca udgata bhūmau // SRS_37.15 //",
  "S04bsu034_u:5804": "vyākari nāyaku āśayu jñātvā arthapadeṣu suśikṣita śāstā /",
  "S04bsu034_u:5805": "deśayi śānta samādhi narendrastatrimi arthapadāni śṛṇotha // SRS_37.16 //",
  "S04bsu034_u:5806": "sarvi bhavā abhavāḥ parikalpāstuccha marīcisamā yatha māyāḥ /",
  "S04bsu034_u:5807": "vidyatameghasamāścala śūnyāḥ sarvi nirātma nisattva nijīvāḥ // SRS_37.17 //",
  "S04bsu034_u:5808": "āditu śūnya anāgata dharmā nāgata asthita sthānavimuktāḥ /",
  "S04bsu034_u:5809": "nityamasāraka māyasvabhāvāḥ śuddha viśuddha nabhopama sarve // SRS_37.18 //",
  "S04bsu034_u:5810": "naiva ca nīla na pita na śvetā nāmatu riktaku ghoṣasvabhāvāḥ /",
  "S04bsu034_u:5811": "cittavivikta acittasvabhāvāḥ sarvarūtāpagatāḥ kṣaṇikatvāt // SRS_37.19 //",
  "S04bsu034_u:5812": "bhāṣatu akṣaru saṃkramu nāsti no pi abhāṣatu saṃkaru bhoti /",
  "S04bsu034_u:5813": "(Vaidya 267)",
  "S04bsu034_u:5814": "nāpi ca akṣara deśa vrajantī no punarakṣaru krānti kutaścit // SRS_37.20 //",
  "S04bsu034_u:5815": "akṣara akṣaya kṣīṇa niruddhā bhāṣatato va abhāṣatato vā /",
  "S04bsu034_u:5816": "nityamimakṣara akṣaya uktā yaḥ parijānati so 'kṣayu bhoti // SRS_37.21 //",
  "S04bsu034_u:5817": "buddhasahasraśatā ya atītā dharmasahasraśatāni bhaṇitvā /",
  "S04bsu034_u:5818": "naiva ca dharmu na cākṣara kṣīṇā /",
  "S04bsu034_u:5819": "nāsti samutpatti tena akṣīṇā // SRS_37.22 //",
  "S04bsu034_u:5820": "yena prajānati akṣayadharmān nityu prajānati akṣayadharmān /",
  "S04bsu034_u:5821": "sutrasahasraśatāni bhaṇitvā sarvi anakṣara jānati dharmān // SRS_37.23 //",
  "S04bsu034_u:5822": "yaṃ ca prabhāṣati dharma jinasyo taṃ ca na manyati so 'kṣayatāye /",
  "S04bsu034_u:5823": "ādi nirātmani ye tvimi dharmā tāṃśca prabhāṣati no ca kṣapeti // SRS_37.24 //",
  "S04bsu034_u:5824": "sarvagiraḥ sa prabhāṣati vijño no ca girāya harīyati cittam /",
  "S04bsu034_u:5825": "sarvagiro girighoṣanikāśo tena na sajjati jātu girāye // SRS_37.25 //",
  "S04bsu034_u:5826": "yāya girāya sa kīrtitu dharmaḥ sā gira tatkṣaṇi sarva niruddhā /",
  "S04bsu034_u:5827": "yādṛśu lakṣaṇu tasya girāye sarvimi dharma tallakṣaṇaprāptāḥ // SRS_37.26 //",
  "S04bsu034_u:5828": "sarvimi dharma alakṣa vilakṣā sarvi alakṣaṇa lakṣaṇaśuddhāḥ /",
  "S04bsu034_u:5829": "nitya vivikta viśuddha nabho vā saṃkhya samāsatu te na upenti // SRS_37.27 //",
  "S04bsu034_u:5830": "saṃskṛtāsaṃskṛta sarvi viviktā nāsti vikalpana teṣamṛṣīṇām /",
  "S04bsu034_u:5831": "(Vaidya 268)",
  "S04bsu034_u:5832": "sarvagatīṣu asaṃskṛta prāptā dṛṣṭigatehi sadaiva viviktāḥ // SRS_37.28 //",
  "S04bsu034_u:5833": "nityamarakta aduṣṭa amūḍhāstasya svabhāva samāhitacittāḥ /",
  "S04bsu034_u:5834": "eṣa samādhibalī balavanto yo imu jānati īdṛśa dharmān // SRS_37.29 //",
  "S04bsu034_u:5835": "śailaguhāgiridurganadīṣu yadva pratiśrutka jāyi pratītya /",
  "S04bsu034_u:5836": "evimu saṃskṛti sarvi vijāne māyamarīcisamaṃ jagu sarvam // SRS_37.30 //",
  "S04bsu034_u:5837": "prajñabalaṃ guṇa dharmagatānāṃ jñānabalena abhijña ṛṣīṇām /",
  "S04bsu034_u:5838": "vāca upāyakuśalya niruktā yatra prakāśitu śānta samādhiḥ // SRS_37.31 //",
  "S04bsu034_u:5839": "kalpitu vuccati kalpanamātraṃ antu na labhyati saṃsaramāṇe /",
  "S04bsu034_u:5840": "koṭi alakṣaṇa yā puri āsīdapi anāgati pratyayatāye // SRS_37.32 //",
  "S04bsu034_u:5841": "karma kriyāya ca vartati evaṃ hīna utkṛṣṭatayā samudenti /",
  "S04bsu034_u:5842": "vivikta dharma sadā prakṛtīye śūnya nirātma vijānatha sarvān // SRS_37.33 //",
  "S04bsu034_u:5843": "saṃvṛti bhāṣitu dharma jinenāsaṃskṛtasaṃskṛta paśyatha evam /",
  "S04bsu034_u:5844": "nāstiha bhūtatu ātma naro vā etaku lakṣaṇa sarvajagasya // SRS_37.34 //",
  "S04bsu034_u:5845": "kṛṣṇāśubha ca na naśyati karma ātmana kṛtva ca vedayitavyam /",
  "S04bsu034_u:5846": "no puna saṃkrama karmaphalasya no ca ahetuka pratyanubhonti // SRS_37.35 //",
  "S04bsu034_u:5847": "(Vaidya 269)",
  "S04bsu034_u:5848": "sarvi bhavā alikā vaśikāśco riktaku tuccha phenasamāśca /",
  "S04bsu034_u:5849": "māyamarīcisamāḥ sada śunyā deśitu śabditu te ca viviktāḥ // SRS_37.36 //",
  "S04bsu034_u:5850": "evaṃ vijānatu manyana nāstī śīlavu bhotī aniśritacittaḥ /",
  "S04bsu034_u:5851": "kṣāntibalena na kalpayi kiṃci eva carantu samāhitu bhoti // SRS_37.37 //",
  "S04bsu034_u:5852": "yāttaka dharma vijāni sa rājā tāttaka deśita tena jinena /",
  "S04bsu034_u:5853": "śrutva nṛpo imu dharma jinasyo saparivāru samādadi śikṣām // SRS_37.38 //",
  "S04bsu034_u:5854": "rājasuto imu śrutva samādhiṃ āttamanā mudito bhaṇi vācam /",
  "S04bsu034_u:5855": "suṣṭhu subhāṣitu eṣa samādhī eṣa tavā caraṇeṣu patāmi // SRS_37.39 //",
  "S04bsu034_u:5856": "tatra ca prāṇisahasra aśītiḥ śrutvimu dharmasvabhāva praṇītam /",
  "S04bsu034_u:5857": "bhūtu ayaṃ paramārtha nirdeśo te anutpattika kṣānti labhiṃsu // SRS_37.40 //",
  "S04bsu034_u:5858": "nāsti upādu nirodhu narasyo evimi dharma sadā viviktāḥ /",
  "S04bsu034_u:5859": "eva prajānatu no parihāṇi rāja labhī anutpattika kṣāntim // SRS_37.41 //",
  "S04bsu034_u:5860": "rāja tadā vijahitvana rājyaṃ pravraji śāsani tasya jinasya /",
  "S04bsu034_u:5861": "te 'pyanu pravrajitāḥ suta rājñaḥ pañcaśatāni anūnaka sarve // SRS_37.42 //",
  "S04bsu034_u:5862": "pravrajito yada rāja saputro anya tadā bahuprāṇisahasrāḥ /",
  "S04bsu034_u:5863": "pravrajitāḥ sugatasya samīpe dharma gaveṣiyu tasya jinasya // SRS_37.43 //",
  "S04bsu034_u:5864": "(Vaidya 270)",
  "S04bsu034_u:5865": "viṃśativarṣaśatān paripūrṇān dharma prakāśitu tena jinenā /",
  "S04bsu034_u:5866": "rāja saputraku tena janenā viṃśativarṣaśatā cari dharmam // SRS_37.44 //",
  "S04bsu034_u:5867": "atha apareṇa punaḥ samayena so 'pi jinaḥ parinirvṛtu āsīt /",
  "S04bsu034_u:5868": "ye jinaśrāvaka te 'pi atītāḥ so 'pi ca dharmu parittaku āsīt // SRS_37.45 //",
  "S04bsu034_u:5869": "tasya ca rājina putra abhūṣī puṇyamatī sada śrāddhu prasannaḥ /",
  "S04bsu034_u:5870": "tasya ca bhikṣu kulopagu āsīt /",
  "S04bsu034_u:5871": "so imu deśayi śānta samādhim // SRS_37.46 //",
  "S04bsu034_u:5872": "so akhilo madhuro ca abhūṣī satkṛtu prāṇisahasraśatebhiḥ /",
  "S04bsu034_u:5873": "devata koṭiśatānyanubaddhā varṇa bhaṇanti kulān praviśitvā // SRS_37.47 //",
  "S04bsu034_u:5874": "sa smṛtimān matimān gatimāṃśco suvratu sūratu śīlarataśca /",
  "S04bsu034_u:5875": "susvaru aparuṣa so madhuraśco dhātuṣu jñānavaśī varaprāptaḥ // SRS_37.48 //",
  "S04bsu034_u:5876": "cīvarakoṭiśatāna ca lābhī āsi sa bhikṣu yaśaḥprabhu nāmnā /",
  "S04bsu034_u:5877": "tasya ca puṇyabalaṃ asahantā bhikṣusahasra tadā jani īrṣām // SRS_37.49 //",
  "S04bsu034_u:5878": "puṇyabalena ca rūpabalena jñānabalena ca ṛddhibalena /",
  "S04bsu034_u:5879": "śīlabalena samādhibaleno dharmabalena samudgata bhikṣuḥ // SRS_37.50 //",
  "S04bsu034_u:5880": "hṛṣṭamanaśca priyaśca janasyo bhikṣu upāsakabhikṣuṇikānām /",
  "S04bsu034_u:5881": "(Vaidya 271)",
  "S04bsu034_u:5882": "ye jinaśāsani sattva prasannāsteṣamabhīpsita pūjaniyāśca // SRS_37.51 //",
  "S04bsu034_u:5883": "yaśca sa rājinu putru abhūṣī puṇyamatī sada śrāddhu prasannaḥ /",
  "S04bsu034_u:5884": "jñātva praduṣṭamanān bahubhikṣūṃ rakṣa sa kārayi ācariyasya // SRS_37.52 //",
  "S04bsu034_u:5885": "pañcahi prāṇisahasraśatehī varmita khaḍgagadāyudhakehi /",
  "S04bsu034_u:5886": "tehi sadā parivārita bhikṣu bhāṣati bhūtacarīmaparyantām // SRS_37.53 //",
  "S04bsu034_u:5887": "so pariṣāya prabhāṣati dharmaṃ śūnya nirātma nirjīvimi dharmāḥ /",
  "S04bsu034_u:5888": "ye upalambhika ātmaniviṣṭāsteṣa na rocati yaṃ bhaṇi bhikṣuḥ // SRS_37.54 //",
  "S04bsu034_u:5889": "utthitu bhikṣava śastra gṛhītvā yeṣa na rocati śūnyata śāntā /",
  "S04bsu034_u:5890": "eṣa adharma prabhāṣati bhikṣuḥ etu hanitva bhaviṣyati puṇyam // SRS_37.55 //",
  "S04bsu034_u:5891": "dṛṣṭva ca śastra na bhāyati bhikṣuḥ śūnyaka dharmamanusmaramāṇaḥ /",
  "S04bsu034_u:5892": "nāstiha sattva naro vāpahatyai kuḍyasamā imi riktaka dharmāḥ // SRS_37.56 //",
  "S04bsu034_u:5893": "bhikṣu karoti sa añjali mūrdhnā bhāṣati vāca namo 'stu jinānām /",
  "S04bsu034_u:5894": "yena satyenimi śūnyaka dharmā bhontimi śastra māndāravapuṣpāḥ // SRS_37.57 //",
  "S04bsu034_u:5895": "śīlavratopagatasya munisyo bhāṣitamātra ananyathavākye /",
  "S04bsu034_u:5896": "kampita medini savanaṣaṇḍā śastra te jāta māndāravapuṣpāḥ // SRS_37.58 //",
  "S04bsu034_u:5897": "(Vaidya 272)",
  "S04bsu034_u:5898": "bhikṣu abhūttada maṃkuśarīrā ye upalambhika śastragṛhītāḥ /",
  "S04bsu034_u:5899": "bhūyu ya śakyupasaṃkramaṇāye trasya abhūt sumahādbhutajātāḥ // SRS_37.59 //",
  "S04bsu034_u:5900": "ye puna śrāddha prasanna munīndre yeṣiha rocati śunyata śāntā /",
  "S04bsu034_u:5901": "tehi huṃkārasahasra karitvā dūṣyaśatairabhichādita bhikṣuḥ // SRS_37.60 //",
  "S04bsu034_u:5902": "bhikṣu janitvana maitra sa teṣu sarvajanasya purasta bhaṇāti /",
  "S04bsu034_u:5903": "ye mayi sattva pradoṣa karontī teṣa kṛte na hu bodhi carāmi // SRS_37.61 //",
  "S04bsu034_u:5904": "tena ca varṣa aśītiranūnā bhāṣita śūnyata koṣu jinānām /",
  "S04bsu034_u:5905": "bhikṣusahasra pratyarthika āsan ye ca nivārita rājasutena // SRS_37.62 //",
  "S04bsu034_u:5906": "so 'pi tadā paribhūt abhūṣī tasya ca bhikṣu parīttaku āsan /",
  "S04bsu034_u:5907": "vācamaniṣṭa tadā śruṇamānaḥ kṣāntibalā cyuta no ca kadācit // SRS_37.63 //",
  "S04bsu034_u:5908": "so 'pareṇa ca punaḥ samayena prāṇiśatāna karī mahadartham /",
  "S04bsu034_u:5909": "śīlamakhilamanusmaramāṇaḥ puṇyamatisya tadā bhaṇi vācam // SRS_37.64 //",
  "S04bsu034_u:5910": "tatra sa gauravu kṛtva udāraṃ puṇyamatī avacī tada bhikṣum /",
  "S04bsu034_u:5911": "mā mama kinacidācariyasyo cetasi kiṃci kṛtaṃ amanāpam // SRS_37.65 //",
  "S04bsu034_u:5912": "so avacī śṛṇu rājakumārā kṣāntibalena samudgata buddhāḥ /",
  "S04bsu034_u:5913": "(Vaidya 273)",
  "S04bsu034_u:5914": "yena mi bhāṣita vācamaniṣṭāstasyimi antiki maitra udārā // SRS_37.66 //",
  "S04bsu034_u:5915": "yena sa kalpasahasraśatāni kṣānti niṣevita pūrvabhaveṣu /",
  "S04bsu034_u:5916": "so ahu bhikṣu yaśaḥprabhu āsaṃ śākyamunirbhagavān bhaṇi vācam // SRS_37.67 //",
  "S04bsu034_u:5917": "yena yaśaḥprabhu rakṣitu bhikṣuḥ puṇyamatī tada rājinu putraḥ /",
  "S04bsu034_u:5918": "jātisahasra mamāsi sahāyaḥ so maya vyākṛtu maitraku buddhaḥ // SRS_37.68 //",
  "S04bsu034_u:5919": "yena gaṇeśvara pūjitu śāstā yena tu kārita śreṣṭha vihārāḥ /",
  "S04bsu034_u:5920": "pūrvamasau varapuṣpasunāmā so padumotturu āsi munīndraḥ // SRS_37.69 //",
  "S04bsu034_u:5921": "eva mayā bahukalpa anantā dhārayitāmimu dharma jinānām /",
  "S04bsu034_u:5922": "kṣāntibalaṃ samudānita pūrve śratva kumāra mamā anuśikṣāḥ // SRS_37.70 //",
  "S04bsu034_u:5923": "nirvṛtimapyatha bheṣyati evaṃ paścimi kāli saddharmavilope /",
  "S04bsu034_u:5924": "bhikṣu va tīrthamateṣvabhiyuktā te mama dharma pratikṣipi śāntam // SRS_37.71 //",
  "S04bsu034_u:5925": "unnata uddhata duṣṭa pragalbhā pāpasahāyaka bhojanalubdhāḥ /",
  "S04bsu034_u:5926": "cīvarapātraratāḥ paṭalubdhāḥ lābhasaṃniśrita te kṣipi dharmam // SRS_37.72 //",
  "S04bsu034_u:5927": "duṣtapraduṣṭamanā akṛtajñā hīnakuleṣu daridrakuleṣu /",
  "S04bsu034_u:5928": "pravrajitā iha śāsani mahyaṃ te 'pi pratikṣipi śāntamu dharmam // SRS_37.73 //",
  "S04bsu034_u:5929": "(Vaidya 274)",
  "S04bsu034_u:5930": "māramatena ca mohita sattvā rāgavaśānugatābhiniviṣṭāḥ /",
  "S04bsu034_u:5931": "mohavaśena tu mohita bālā yeṣa na rocati śūnyata śāntā // SRS_37.74 //",
  "S04bsu034_u:5932": "bhikṣu ca bhikṣuṇikā gṛhiṇaśco grāhita mohita pāpamatībhiḥ /",
  "S04bsu034_u:5933": "teṣa vaśānugatā sada bhūtvā paścimi kāli pratikṣipi bodhim // SRS_37.75 //",
  "S04bsu034_u:5934": "śrutva kumāra imā mama vācaṃ bhikṣu araṇyakule vasi nityam /",
  "S04bsu034_u:5935": "yeṣiya rocati śūnyata śāntā tairayu dhāritu dharmu jinānām // SRS_37.76 //",
  "S04bsu034_u:5936": "pravraji te mama śāsani caritva bhikṣu upasaṃpadapoṣadhakarmam /",
  "S04bsu034_u:5937": "bhuñjimu piṇḍamasaktā aduṣṭā ye imu dhārayiṣyanti samādhim // SRS_37.77 //",
  "S04bsu034_u:5938": "jīvita kāya apekṣi prahāyā śūnyata bhāvayathā supraśāntām /",
  "S04bsu034_u:5939": "yuktaprayuktamanā ca bhavitvā seva araṇya sadā mṛgabhūtāḥ // SRS_37.78 //",
  "S04bsu034_u:5940": "nitya karotha ca pūja jinānāṃ chatradhvajarddhiyamālyavihāraiḥ /",
  "S04bsu034_u:5941": "cetiya pūjayathā pratimānāṃ kṣipra labhiṣyatha etu samādhim // SRS_37.79 //",
  "S04bsu034_u:5942": "stūpa karāpayathā sugatānāṃ hemavibhūṣita rūpiyaliptān /",
  "S04bsu034_u:5943": "pratima suniṣṭhita ratnavicitrā bodhinidhānu janitvana cittam // SRS_37.80 //",
  "S04bsu034_u:5944": "yāvati pūja jagesmi praṇītā divyatha mānuṣikā ramaṇīyā /",
  "S04bsu034_u:5945": "(Vaidya 275)",
  "S04bsu034_u:5946": "sarva gaveṣiya buddha mahethā bodhinidhānu karitva pratijñām // SRS_37.81 //",
  "S04bsu034_u:5947": "dharmata paśyatha sarvi narendrān yāvata santi daśa diśi loke /",
  "S04bsu034_u:5948": "dṛśyati nirvṛti sarvajinānāṃ dharmatayā sthita saṃmukha buddhāḥ // SRS_37.82 //",
  "S04bsu034_u:5949": "bhotha ca sarviṣu tyāgādhimuktāḥ śīlaviśuddhagatā sthiracittāḥ /",
  "S04bsu034_u:5950": "kṣāntiratāḥ sada maitraratāśco sarvi prajānatha śūnyaka dharmān // SRS_37.83 //",
  "S04bsu034_u:5951": "vīryu janetha alīna adīnāḥ dhyānaratāḥ pravivekaratāśca /",
  "S04bsu034_u:5952": "prajña prajānatha prajñaviśuddhiṃ bheṣyatha kāruṇikā nacireṇa // SRS_37.84 //",
  "S04bsu034_u:5953": "rāgu śametha sadā aśubhā ye doṣu nigṛhṇatha kṣāntibalena /",
  "S04bsu034_u:5954": "mohu nigṛhṇatha prajñabalenā prāpsyatha bodhi jinānu praśastām // SRS_37.85 //",
  "S04bsu034_u:5955": "kāyu vibhāvayathā yathā phenaṃ duḥkhamasāraku pūtidurgandham /",
  "S04bsu034_u:5956": "skandha prajānatha riktaka sarvāṃllapsyatha jñānamanuttaru kṣipram // SRS_37.86 //",
  "S04bsu034_u:5957": "dṛṣṭi ma gṛhṇatha pāpika jātu ātma ayaṃ puruṣo atha jīvaḥ /",
  "S04bsu034_u:5958": "sarvi prajānatha śūnyaka dharmān kṣipra spṛśiṣyatha uttamabodhim // SRS_37.87 //",
  "S04bsu034_u:5959": "lābha ma kurvatha gṛddho kadācit mā paritapyatha piṇḍalamabdhvā /",
  "S04bsu034_u:5960": "nindita śaṃsita mā khu calethā merusamāśca akampiya bhothā // SRS_37.88 //",
  "S04bsu034_u:5961": "(Vaidya 276)",
  "S04bsu034_u:5962": "dharma gaveṣatha gauravajātāḥ śratva tadāpi ca tatpara bhotha /",
  "S04bsu034_u:5963": "tiṣṭhata gocari sarvajinānāṃ yāsyatha kṣipra sukhāvatikṣetram // SRS_37.89 //",
  "S04bsu034_u:5964": "sarvajage samacitta bhavitvā apriya mā priya citta karotha /",
  "S04bsu034_u:5965": "mā na gaveṣatha lābhu yaśo vā kṣipra bhaviṣyatha buddha munīndrāḥ // SRS_37.90 //",
  "S04bsu034_u:5966": "buddhaguṇāṃśca prabhāṣatha nityaṃ bhūtaguṇehi niruktipadehi /",
  "S04bsu034_u:5967": "yān guṇa śrutviha sattva prasannāḥ buddhaguṇeṣu spṛhāṃ janayeyuḥ // SRS_37.91 //",
  "S04bsu034_u:5968": "nitya sagaurava cācariyeṣu mātu pitustatha sarvajagasmin /",
  "S04bsu034_u:5969": "mā puna mānavaśānuga bhothā lapsyatha lakṣaṇa triṃśa duve ca // SRS_37.92 //",
  "S04bsu034_u:5970": "saṃgaṇikāṃ vijahitva aśeṣāṃ nityu vivekaratāpi ca bhotha /",
  "S04bsu034_u:5971": "sūrata nityupaśobhana śāntā ātmahitāḥ parasattvahitāśca // SRS_37.93 //",
  "S04bsu034_u:5972": "maitri niṣevi tathā karuṇāṃ co muditapekṣaratāḥ sada bhotha /",
  "S04bsu034_u:5973": "śāstuḥ praśāsanu paśyatha nityaṃ bheṣyatha kṣipra hitaṃkaru loke // SRS_37.94 //",
  "S04bsu034_u:5974": "pāpaka mitra ma jātu bhajetha sevatha mitra ye bhonti udārāḥ /",
  "S04bsu034_u:5975": "yeṣiha rocati śūnyata śāntā ye abhiprasthitā uttamabodhim // SRS_37.95 //",
  "S04bsu034_u:5976": "śrāvakabhūmi ma śikṣatha jātu mā ca spṛheṣyatha tatra carīye /",
  "S04bsu034_u:5977": "(Vaidya 277)",
  "S04bsu034_u:5978": "cittu ma riñcatha buddhaguṇeṣu kṣipra bhaviṣyatha buddha jinendrāḥ // SRS_37.96 //",
  "S04bsu034_u:5979": "satya giraṃ sada bhāṣatha śuddhāṃ mā mṛṣa bhāṣatha mā paruṣāṃ ca /",
  "S04bsu034_u:5980": "nitya priyaṃ madhuraṃ ca bhaṇethā lapsyatha vāca lokācariyāṇām // SRS_37.97 //",
  "S04bsu034_u:5981": "kāyi anarthika jīvita bhothā mātma utkarṣaka mā parapaṃsī /",
  "S04bsu034_u:5982": "ātmaguṇān samudānayamānāḥ paracariyāsu upekṣaka bhotha // SRS_37.98 //",
  "S04bsu034_u:5983": "śūnyavimokṣaratāḥ sada bhothā mā praṇidhāna karotha gatīṣu /",
  "S04bsu034_u:5984": "sarvanimitta vivarjya aśeṣāṃ bhotha sadā animittavihārī // SRS_37.99 //",
  "S04bsu034_u:5985": "anta vivarjayathā sadakālaṃ śāśvatucchedasthitā ma bhavātha /",
  "S04bsu034_u:5986": "pratyayatā sada budhyata sarvaṃ eva bhaviṣyatha yādṛśa śāstā // SRS_37.100 //",
  "S04bsu034_u:5987": "kāmaratīṣu ratiṃ vijahitvā doṣakhilāṃśca malān vijahitvā /",
  "S04bsu034_u:5988": "mohatamo vijahitvase sarvaṃ śāntaratā narasiṃha bhavātha // SRS_37.101 //",
  "S04bsu034_u:5989": "nityamanitya ca paśyatha nityaṃ sarvabhavā sukhaduḥkha vimucya /",
  "S04bsu034_u:5990": "aśubhamanātmata ātmaśubheṣu bhāvayamānu bhaveya naredraḥ // SRS_37.102 //",
  "S04bsu034_u:5991": "lokapradīpakarebhi jinebhiryeṣiha yoniśo dharma sunīta /",
  "S04bsu034_u:5992": "tairiha mārabalāni hanitvā prāptamanuttarabodhirudārā // SRS_37.103 //",
  "S04bsu034_u:5993": "(Vaidya 278)",
  "S04bsu034_u:5994": "yāttaka bhāṣita eti guṇā me ye ca prakāśita doṣaśatā me /",
  "S04bsu034_u:5995": "doṣa vivarjiya śikṣa guṇeṣu bheṣyasi buddhu tadeha kumāra // SRS_37.104 //",
  "S04bsu034_u:5996": "iti śrīsamādhirāje yaśaḥprabhaparivartaḥ saptatriṃśatitamaḥ // 37 //",
  "S04bsu034_u:5997": "(Vaidya 279)",
  "S04bsu034_u:5998": "38 Kāyavāṅmanaḥsaṃvaraparivartaḥ /",
  "S04bsu034_u:5999": "tasmāttarhi kumāra kāyasaṃvarasaṃvṛto bhaviṣyāmītyevaṃ tvayā kumāra śikṣitavyam /",
  "S04bsu034_u:6000": "tatra kumāra katamaḥ kāyasaṃvaraḥ?",
  "S04bsu034_u:6001": "yena kāyasaṃvareṇa samanvāgato bodhisattvo mahāsattvaḥ sarvadharmeṣvasaṅgajñānaṃ pratilabhate,",
  "S04bsu034_u:6002": "ayamucyate kumāra kāyasaṃvara iti /",
  "S04bsu034_u:6003": "yena kāyasaṃvareṇa samanvāgato bodhisattvo mahāsattvo dvātriṃśanmahāpuruṣalakṣaṇāni pratilabhate,",
  "S04bsu034_u:6004": "ayamucyate - - - - - - iti /",
  "S04bsu034_u:6005": "yena - - - - - - mahāsattvo daśa tathāgatabalāni catvāri vaiśāradyāni aṣṭādaśāveṇikān buddhadharmān pratilabhate,",
  "S04bsu034_u:6006": "ayamucyate - - - - iti /",
  "S04bsu034_u:6007": "yena - - - - mahāsattvastrīṇi vimokṣamukhāni pratilabhate /",
  "S04bsu034_u:6008": "katamāni trīṇi?",
  "S04bsu034_u:6009": "yaduta śūnyatāmanimittamapraṇihitam /",
  "S04bsu034_u:6010": "imāni trīṇi vimokṣamukhāni,",
  "S04bsu034_u:6011": "ayamucyate - - - - iti /",
  "S04bsu034_u:6012": "yena - - - - mahāsattvaścaturo brāhmān vihārān pratilabhate /",
  "S04bsu034_u:6013": "katamāṃścaturaḥ ?",
  "S04bsu034_u:6014": "yaduta maitrīṃ karuṇāṃ muditāmupekṣāṃ imāṃścaturo brāhmān vihārān,",
  "S04bsu034_u:6015": "ayamucyate - - - - iti /",
  "S04bsu034_u:6016": "yena - - - - mahāsattvaścatasraḥ pratisaṃvidaḥ pratilabhate /",
  "S04bsu034_u:6017": "katamāścatasraḥ?",
  "S04bsu034_u:6018": "yaduta arthapratisaṃvit dharmapratisaṃvit niruktipratisaṃvit pratibhānapratisaṃvit /",
  "S04bsu034_u:6019": "imāścatasraḥ pratisaṃvidaḥ,",
  "S04bsu034_u:6020": "ayamucyate - - - - iti /",
  "S04bsu034_u:6021": "yena mahāsattvaḥ saptatriṃśadbodhipakṣān dharmān pratilabhate /",
  "S04bsu034_u:6022": "katamān saptatriṃśat?",
  "S04bsu034_u:6023": "yaduta catvāri smṛtyupasthānāni /",
  "S04bsu034_u:6024": "catvāri samyakprahāṇāni /",
  "S04bsu034_u:6025": "catura ṛddhipādān /",
  "S04bsu034_u:6026": "pañcendriyāṇi /",
  "S04bsu034_u:6027": "pañca balāni /",
  "S04bsu034_u:6028": "sapta bodhyaṅgāni /",
  "S04bsu034_u:6029": "āryāṣṭāṅgakaṃ mārgam /",
  "S04bsu034_u:6030": "imān saptatriṃśadbodhipakṣān dharmān pratilabhate /",
  "S04bsu034_u:6031": "ayamucyate - - - - iti /",
  "S04bsu034_u:6032": "yena - - - - mahāsattvo mahākaruṇāvihāraṃ pratilabhate /",
  "S04bsu034_u:6033": "mahopekṣāvihāraṃ pratilabhate,",
  "S04bsu034_u:6034": "kṣemāṃśca vitarkān pratilabhate /",
  "S04bsu034_u:6035": "pravivekāṃśca dharmān pratilabhate /",
  "S04bsu034_u:6036": "ayamucyate kāyasaṃvara iti //",
  "S04bsu034_u:6037": "punaraparaṃ kumāra yena kāyasaṃvareṇa samanvāgato bodhisattvo mahāsattvaḥ prāṇātipātāt prativirato bhavati /",
  "S04bsu034_u:6038": "adattādānāt abrahmacaryānmṛṣāvādāt piśunavacanāt paruṣavacanāt saṃbhinnapralāpāt abhidhyāyādū vyāpādanmithyādṛṣṭeḥ prativirato bhavati /",
  "S04bsu034_u:6039": "tulākūṭānmānakūṭātkāṃsyakūṭāt karṣaṇabandhanarodhanatāḍanacchedanabhedanaviparāmoṣālokasāhasebhyaḥ prativarato bhavati /",
  "S04bsu034_u:6040": "na hastalolaḥ na pādalolo hastapādasaṃyataḥ/",
  "S04bsu034_u:6041": "tasya sarvaṃ kāyavāṅbhanodauṣṭhulyaṃ prahīṇaṃ bhavatyucchinnamūlaṃ tālāmastakavadāyatyāmanutpādadharmi /",
  "S04bsu034_u:6042": "ayamucyate kumāra kāyasaṃvara iti /",
  "S04bsu034_u:6043": "tadanenāpi te kumāra paryāyeṇaivaṃ veditavyam //",
  "S04bsu034_u:6044": "bhūtapūrvaṃ kumāra atīte 'dhvanyasaṃkhyeye kalpe asaṃkhyeyatare vipule apramāṇe acintye aparimāṇe yadāsīt /",
  "S04bsu034_u:6045": "tena kālena tena samayena jñānaprabhāso nāma tathāgato 'rhan samyaksaṃbuddho loka (Vaidya 280)",
  "S04bsu034_u:6046": "udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
  "S04bsu034_u:6047": "tena khalu punaḥ kumāra kālena tena samayena tasya bhagavato jñānaprabhāsasya tathāgatasyārhataḥ samyaksaṃbuddhasya ṣaṣṭivarṣakoṭyaḥ āyuṣpramāṇamabhūt /",
  "S04bsu034_u:6048": "ṣaṣṭirarhatkoṭyaḥ śrāvakasaṃgho 'bhūt /",
  "S04bsu034_u:6049": "aprameyāśca bodhisattvā mahāsattvāḥ saddharmaparigrāhakā abhūvan //",
  "S04bsu034_u:6050": "tena ca kumāra kālena tena samayena rājābhūdviśeṣacintī nāma /",
  "S04bsu034_u:6051": "atha khalu rājā viśeṣacintī aśītyā prāṇikoṭibhiḥ sārdhaṃ tathāgatamupasaṃkrāntaḥ/",
  "S04bsu034_u:6052": "upsaṃkramya tasya tathāgatasya pādau śirasābhivandya bhagavantaṃ triḥ pradakṣiṇīkṛtyaikānte nyaṣīdat /",
  "S04bsu034_u:6053": "ekāntaniṣaṇṇaśca rājā viśeṣacintī taṃ tathāgataṃ paryupāste /",
  "S04bsu034_u:6054_0": "atha khalu kumāra jñānaprabhāsastathāgato 'rhan samyaksaṃbuddho rājño viśeṣacintinaḥ",
  "S04bsu034_u:6054_1": "saparivārasyādhyāśayaṃ viditvā ito dharmaparyāyādimaṃ kāyasaṃvarasamādhimukhapraveśaṃ",
  "S04bsu034_u:6054_2": "gāthābhigītena deśayati -",
  "S04bsu034_u:6055": "yathāntarīkṣaṃ gaganaṃ viśuddhamatyantaśuddhaṃ prakṛtiprabhāsvaram /",
  "S04bsu034_u:6056": "emeva śuddho ayu kāyasaṃvaro na śakyu ghoṣeṇa kadāci deśitum // SRS_38.1 //",
  "S04bsu034_u:6057": "viviktu śūnyo ayu kāyasaṃvaro etādṛśe te ubhi kāyalakṣaṇe /",
  "S04bsu034_u:6058": "alakṣaṇāste yatha antarīkṣaṃ tallakṣaṇo deśitu kāyasaṃvaraḥ // SRS_38.2 //",
  "S04bsu034_u:6059": "yo jānatī saṃvaramevalakṣaṇaṃ na tasya jātu bhavatī nasaṃvaraḥ /",
  "S04bsu034_u:6060": "ye cāpravṛttāḥ kṛtu teṣa gocaro anāsravasyo upapatti nāsti // SRS_38.3 //",
  "S04bsu034_u:6061": "na śakyu kāmān pratisevamānai rūpeṣu bhogeṣu jahitva tṛṣṇām /",
  "S04bsu034_u:6062": "bhaveṣu doṣānavijānamānairna śakyu jñātumayu kāyasaṃvaraḥ // SRS_38.4 //",
  "S04bsu034_u:6063": "anāsravaṃ saṃvaru yaḥ prajānate na tasya bhotī upapatti jātu /",
  "S04bsu034_u:6064": "arhantadharmā ima evarūpāḥ na sukaraṃ jānitu tīrthikebhiḥ // SRS_38.5 //",
  "S04bsu034_u:6065": "(Vaidya 281)",
  "S04bsu034_u:6066": "ye sarvatraidhātuki trastamānasā na kāmabhogeṣu spṛhāṃ janenti /",
  "S04bsu034_u:6067": "rājyena bhogaiśca na jātu arthikā jñāsyanti te īdṛśa kāyasaṃvaraḥ // SRS_38.6 //",
  "S04bsu034_u:6068": "artho ayaṃ vuccati kāyasaṃvaro arthaśca śabdena na śakyu deśitum /",
  "S04bsu034_u:6069": "yo jānatī īdṛśu dharmanetrīṃ sa saṃvare 'smin bhavati pratiṣṭhitaḥ // SRS_38.7 //",
  "S04bsu034_u:6070": "arthe prayuktāna mayārthu deśito ye arthanetrīparatā vicakṣaṇāḥ /",
  "S04bsu034_u:6071": "anarthu varjenti ya arthayuktā te saṃvare 'smin satataṃ pratiṣṭhitāḥ // SRS_38.8 //",
  "S04bsu034_u:6072": "artho ya ukto hi jināna śāsane kathaṃ sa artho bhavatī vijānato /",
  "S04bsu034_u:6073": "yo arthanetrīya svabhāvu jānati pratiṣṭhitaḥ socyati kāyasaṃvare // SRS_38.9 //",
  "S04bsu034_u:6074": "yenānimittaṃ bhavatī vijānitaṃ nairātmyataḥ śūnyatu tucchato vā /",
  "S04bsu034_u:6075": "na tasya jātū bhavati nasaṃvarastathāhi so śikṣitu bhūtaniścaye // SRS_38.10 //",
  "S04bsu034_u:6076": "bhāvānabhāvāniti yaḥ prajānati sa sarvabhāveṣu na jātu sajjate /",
  "S04bsu034_u:6077": "yaḥ sarvabhāveṣu na jātu sajjate /",
  "S04bsu034_u:6078": "sa ānimittaṃ spṛśatī samādhim // SRS_38.11 //",
  "S04bsu034_u:6079": "vijñāta yeneha nirātmadharmāḥ svabhāvaśūnyāḥ prakṛtiprabhāsvarāḥ /",
  "S04bsu034_u:6080": "na tasya jātu bhavatī asaṃvarastathāhi so śikṣitu bhūtaniścaye // SRS_38.12 //",
  "S04bsu034_u:6081": "yo jānatī śūnyata pañcaskandhān viditva nairātmasvabhāvaśūnyān /",
  "S04bsu034_u:6082": "(Vaidya 282)",
  "S04bsu034_u:6083": "na tasya jātu bhavatī asaṃvaro yat karma kāyena samācareta // SRS_38.13 //",
  "S04bsu034_u:6084": "nimittagrāhisya asaṃvṛtasya ya ātmasaṃjñāya sadā pratiṣṭhitaḥ /",
  "S04bsu034_u:6085": "rūpeṣu āsvādagatasya jantunaḥ prakupyate rāga asaṃvṛtasya // SRS_38.14 //",
  "S04bsu034_u:6086": "ye bhūtakoṭīya bhavanti śikṣitā gatiṃgatāḥ sūrata śūnyatāyām /",
  "S04bsu034_u:6087": "na teṣa rāgaḥ puna jātu kupyate asaṃvaro yena vrajeta durgatim // SRS_38.15 //",
  "S04bsu034_u:6088": "na śakyu kampetu yathā sumeru acāliyaḥ sarvapipīlikairmahān /",
  "S04bsu034_u:6089": "tathā vidū bhūtanayeṣu śikṣito rūpehi divyairapi so na kampate // SRS_38.16 //",
  "S04bsu034_u:6090": "śakyeta raṅgairgaganaṃ vicitrituṃ śakyeta cākāśa gṛhītu pāṇinā /",
  "S04bsu034_u:6091": "na tveva śakyaṃ sa vicālanāya rāgeṇa doṣeṇa na ca mārakoṭibhiḥ // SRS_38.17 //",
  "S04bsu034_u:6092": "pratiśrukā śakyu gṛhītu kenacicchilā plavedapyudakasya madhye /",
  "S04bsu034_u:6093": "draṣṭuṃ na śakyaṃ tviha tasya āśayā yaḥ śikṣito īdṛśi kāyasaṃvare // SRS_38.18 //",
  "S04bsu034_u:6094": "yāvanta śabdāḥ pṛthu sarvaloke gṛhṇitva peḍāgata śakya kartum /",
  "S04bsu034_u:6095": "na tasya śakyaṃ sthitirasthitirvā vijānituṃ yaḥ sthitu kāyasaṃvare // SRS_38.19 //",
  "S04bsu034_u:6096": "śakyaṃ prabhā gṛhṇitu sūryamaṇḍalāt pragarjato meghatu vidyuto vā /",
  "S04bsu034_u:6097": "na tasya kāyasya svabhāva jñātuṃ yaḥ śikṣitaḥ syādiha kāyasaṃvare // SRS_38.20 //",
  "S04bsu034_u:6098": "jālena pāśena ca śakyu bandhituṃ caturdiśaṃ vāyati vātamaṇḍalī /",
  "S04bsu034_u:6099": "(Vaidya 283)",
  "S04bsu034_u:6100": "na śakyamājānitu tasya kāyaḥ pratiṣṭhito yo iha kāyasaṃvare // SRS_38.21 //",
  "S04bsu034_u:6101": "agocaro 'sāviha sarvaprāṇināṃ yatra sthito yo vidu cittasaṃyame /",
  "S04bsu034_u:6102": "yatra sthito gocari kāyasaṃvare na lipyate khamiva sa lokadharmaiḥ // SRS_38.22 //",
  "S04bsu034_u:6103": "śakyaṃ padaṃ paśyitu sarvaprāṇināṃ name carantāna pṛthak caturdiśam /",
  "S04bsu034_u:6104": "na tasya kāyasya na cittagocaro pramāṇu jñātumiha śakya kenacit // SRS_38.23 //",
  "S04bsu034_u:6105": "evaṃ sthitasyo iha kāyasaṃvare sarve na bhonti vividhāḥ kileśāḥ /",
  "S04bsu034_u:6106": "prahīṇa tasyeha upakileśāstathā hyasau śikṣitu kāyasaṃvare // SRS_38.24 //",
  "S04bsu034_u:6107": "na tasya agniḥ kramate na śastraṃ tathāpi agrāhyu sa tasya kāyaḥ /",
  "S04bsu034_u:6108": "śantapraśānte sthitu so samādhau tathā hyasau śikṣitu kāyasaṃvare // SRS_38.25 //",
  "S04bsu034_u:6109": "evaṃ sthitasyo na bhayaṃ na trāso na kṣobhu cittasyu na cerṣyu jāyate /",
  "S04bsu034_u:6110": "muktaḥ sa sarvebhirupadravebhiryaḥ śikṣito tādṛśa kāyasaṃvare // SRS_38.26 //",
  "S04bsu034_u:6111": "viṣasya śastrasya na jātu bhāyati na cāgnimadhye na jalasya madhye /",
  "S04bsu034_u:6112": "sarvehi muktaḥ sa upadravehi ya śikṣito īdṛśa kāyasaṃvare // SRS_38.27 //",
  "S04bsu034_u:6113": "caurāṇa dhūrtāna ca pāpakāriṇāmāśīviṣāmadhyagato na bhāyate /",
  "S04bsu034_u:6114": "tathā hi tasyo vigatātmasaṃjñā saṃjñāvimuktasya bhayaṃ na bhoti // SRS_38.28 //",
  "S04bsu034_u:6115": "bhayairvimuktasya na trāsu jāyate asaṃtrasantasya na bhoti iñjanā /",
  "S04bsu034_u:6116": "(Vaidya 284)",
  "S04bsu034_u:6117": "aniñjamānasya kuto 'sti trāso na mārakoṭībhi sa śakyu kampitum // SRS_38.29 //",
  "S04bsu034_u:6118": "ācakṣito deśitu saṃprakāśito yo bodhisattvasya hitāya saṃvaraḥ /",
  "S04bsu034_u:6119": "yaḥ śikṣate īdṛśa kāyasaṃvare so bhoti no kampiyu mārakoṭibhiḥ // SRS_38.30 //",
  "S04bsu034_u:6120": "sarveṣu dharmeṣu asaṃjñajñānaṃ pūrṇā aśītiranuvyañjanāni /",
  "S04bsu034_u:6121": "dvātriṃśa co lakṣaṇa cittaśuddhā na durlabhā bhonti sthitasya saṃvare // SRS_38.31 //",
  "S04bsu034_u:6122": "ya icchate budhyitu buddhadharmān acintiyān yeṣa pramāṇu nāsti /",
  "S04bsu034_u:6123": "sa śikṣitu īdṛśuḥ kāyasaṃvare bhaviṣyate cetiyu sarvaloke // SRS_38.32 //",
  "S04bsu034_u:6124": "ya icchate dharmamimaṃ maharṣiṇāṃ daśo balān buddhabalānacintiyān /",
  "S04bsu034_u:6125": "sa śikṣitu īdṛśa kāyasaṃvare yaḥ śikṣitastasya balā na durlabhāḥ // SRS_38.33 //",
  "S04bsu034_u:6126": "ye cāpi aṣṭādaśa buddhadharmā āveṇikā yeṣu jinā pratiṣṭhitāḥ /",
  "S04bsu034_u:6127": "te cāpi tasyo na bhavanti durlabhā yaḥ śikṣate īdṛśa kāyasaṃvare // SRS_38.34 //",
  "S04bsu034_u:6128": "ye sapta bodhyaṅga mahāmaharṣiṇāṃ pratisaṃvidaśco tatha ṛddhipādāḥ /",
  "S04bsu034_u:6129": "te cāpi tasyo na bhavanti durlabhā yaḥ śikṣate īdṛśa kāyasaṃvare // SRS_38.35 //",
  "S04bsu034_u:6130": "brahmāvihārāścaturaśca dhyānā vimokṣadvārāstraya saṃprakāśitāḥ /",
  "S04bsu034_u:6131": "kṣemā vitarkā atha prāvivekyā na durlabhā bhonti sthitasya saṃvare // SRS_38.36 //",
  "S04bsu034_u:6132": "karuṇāvihārī tathupekṣalābhī tatha īryacaryāmiha maitrivarām /",
  "S04bsu034_u:6133": "(Vaidya 285)",
  "S04bsu034_u:6134": "hitacittu bhoti ca sa sarvajage yaḥ kāyasaṃvari sthito bhavati // SRS_38.37 //",
  "S04bsu034_u:6135": "smṛtī upasthāna prahāṇa samyak pañcendriyāḥ pañca balā maharṣiṇām /",
  "S04bsu034_u:6136": "āścarya aṣṭāṅgiku mārgaśreṣṭho na durlabho śikṣitu kāyasaṃvare // SRS_38.38 //",
  "S04bsu034_u:6137": "ye cāpi anye vara buddhadharmā acintiyā yeṣa pramāṇu nāsti /",
  "S04bsu034_u:6138": "te tasya sarve na bhavanti durlabhā yaḥ śikṣate īdṛśa kāyasaṃvare // SRS_38.39 //",
  "S04bsu034_u:6139": "śrutvā iho īdṛśa kāyasaṃvare viśeṣaprāpto abhu rājaputraḥ /",
  "S04bsu034_u:6140": "tuṣṭo udagro atulāya prītiyā sa pravrajī tasya jinasya śāsane // SRS_38.40 //",
  "S04bsu034_u:6141": "sa pravrajitvā daśa varṣakoṭīracārṣi śuddhaṃ vara brahmacaryam /",
  "S04bsu034_u:6142": "bhāvetva brāhmān caturo vihārānarthāya lokasya sadevakasya // SRS_38.41 //",
  "S04bsu034_u:6143": "subhāvitā brahmavihāra kṛtvā adrākṣi buddhāna aśītikoṭiyaḥ /",
  "S04bsu034_u:6144": "tatottare yāttika gaṅgavālikā idaṃ caraṃ so vara brahmacaryam // SRS_38.42 //",
  "S04bsu034_u:6145": "sarveṣa co śāsani pravrajitvā acārṣi śuddhaṃ vara brahmacaryam /",
  "S04bsu034_u:6146": "bhikṣu abhūṣī vara dharmabhāṇako bahuśrutaśco pratibhānavāṃśca // SRS_38.43 //",
  "S04bsu034_u:6147": "akhaṇḍaśīlaśca acchidraśīlo viśuddhaśīlo akalmāṣaśīlaḥ /",
  "S04bsu034_u:6148": "ārye ca śīle sa anāsrave sthitaḥ /",
  "S04bsu034_u:6149": "prajānamāno imu kāyasaṃvaram // SRS_38.44 //",
  "S04bsu034_u:6150": "(Vaidya 286)",
  "S04bsu034_u:6151": "siyā kumārā tava anya sāsīd viśeṣacintī tada rājakuñjaraḥ /",
  "S04bsu034_u:6152": "na eva draṣṭavyamihānyu so 'bhūttadāhamāsaṃ caramāṇu cārikām // SRS_38.45 //",
  "S04bsu034_u:6153": "tasmāt kumārā mama śikṣamāṇā pratiṣṭhihesī iha kāyasaṃvare /",
  "S04bsu034_u:6154": "anyeṣa co deśaya prāṇakoṭināṃ nacireṇa tvaṃ bheṣyasi yādṛśo 'ham // SRS_38.46 //",
  "S04bsu034_u:6155": "tasmāttarhi kumāra pariśuddhakāyasamācāro bhaviṣyāmītyevaṃ tvayā kumāra śikṣitavyam /",
  "S04bsu034_u:6156": "tat kasya hetoḥ?",
  "S04bsu034_u:6157": "pariśuddhakāyasamācāro hi kumāra bodhisattvo mahāsattvo na nirayebhyo bibheti /",
  "S04bsu034_u:6158": "na tiryagyonerna yamalokānna sarvadurgatibhyo bibheti /",
  "S04bsu034_u:6159": "nodakād bibheti /",
  "S04bsu034_u:6160": "na śastrato na siṃhebhyo na vyāghrebhyo na ṛkṣebhyo na hastibhyo narṣabhebhyo na manuṣyebhyo bibheti /",
  "S04bsu034_u:6161_0": "pariśuddhakāyasamācāraḥ kumāra bodhisattvo mahāsattvaḥ imamapi trisāhasraṃ mahāsāhasraṃ",
  "S04bsu034_u:6161_1": "lokadhātuṃ karatale kṛtvā tālamātraṃ dvitālamātraṃ tritālamātraṃ catustālamātraṃ",
  "S04bsu034_u:6161_2": "pañcatālamātraṃ ṣaṭtālamātraṃ saptatālamātramutkṣipet /",
  "S04bsu034_u:6162": "yāvantaṃ vā punarākāṅkṣettāvantamevotkṣipet //",
  "S04bsu034_u:6163": "punaraparaṃ pariśuddhakāyasamācāraḥ kumāra bodhisattvo mahāsattva ṛddhiprātihārye paramapāramiprāpto bhavati /",
  "S04bsu034_u:6164_0": "sa ṛddhipādavipākaviśuddhaḥ puṇyaparigṛhīto vivekaviviktaḥ sarvatrānugata etatsamādhipratilabdhaḥ",
  "S04bsu034_u:6164_1": "anāsravapuṇyapariniṣpannaḥ sarvalokadhātāvapratihatacakṣuḥ evaṃrūpaiḥ ṛddhipratihāryaiḥ",
  "S04bsu034_u:6164_2": "samanvāgato bhavati /",
  "S04bsu034_u:6165": "tatra katamā ṛddhiḥ?",
  "S04bsu034_u:6166": "yayā ṛddhayā prārthanāsamṛddhipariniṣpattiḥ /",
  "S04bsu034_u:6167": "iyamucyate ṛddhiriti /",
  "S04bsu034_u:6168": "tatra katamad ṛddhiprātihāryam?",
  "S04bsu034_u:6169": "yayā ṛddhayā samanvāgato bodhisattvo mahāsattva anekavidhānṛddhiviṣayān pratyunubhavati /",
  "S04bsu034_u:6170": "eko 'pi bhūtvā bahudhā bhavati,",
  "S04bsu034_u:6171": "bahudhāpi bhūtvaiko bhavati /",
  "S04bsu034_u:6172": "avirbhāvaṃ tirobhāvamapi pratyanubhavati /",
  "S04bsu034_u:6173": "tiraḥkuḍyaṃ tiraḥprākāraḥ tiraḥparvatamapyasajjamāno gacchati /",
  "S04bsu034_u:6174": "ākāśe 'pi kramate tadyathāpi nāma pakṣī śakuniḥ /",
  "S04bsu034_u:6175": "pṛthivyāmapyunmajjananimajjanaṃ karoti tadyathāpi nāmodake /",
  "S04bsu034_u:6176": "udake 'pyabhidyamāno gacchati tadyathāpi nāma pṛthivyām /",
  "S04bsu034_u:6177": "dhūmāyatyapi prajvalatyapi tadyathāpi nāma mahānagniskandhaḥ /",
  "S04bsu034_u:6178": "imāvapi candrasūryāvevaṃmaharddhikāvevaṃmahānubhāvau evaṃmahaujaskau pāṇinā parāmṛśati parimārjati /",
  "S04bsu034_u:6179": "ākāṅkṣamāṇo yāvad brahmalokādapi sattvān kāyena vaśe vartayati //",
  "S04bsu034_u:6180": "(Vaidya 287)",
  "S04bsu034_u:6181": "atha khalu bhagavāṃstasyāṃ velāyāmimā gāthā abhāṣata -",
  "S04bsu034_u:6182": "pṛthivīya unmajja nimajja gacchatī abhidyamāno udake 'pi gacchati /",
  "S04bsu034_u:6183": "pakṣī yathā gaganatalena gacchatī dhūmāyate prajvalate ca ṛddhiyā // SRS_38.47 //",
  "S04bsu034_u:6184": "yathāntarīkṣasmi na vāyu sajjate gacchanti cāsmiṃ bahavo 'bhrakūṭāḥ /",
  "S04bsu034_u:6185": "tathaiva yogī gaganena gacchatī asajjamāno yatha vātameghaḥ // SRS_38.48 //",
  "S04bsu034_u:6186": "yathā niṣaṇṇo vidu yogi bhotī parimārjate pāṇina candrasūryau /",
  "S04bsu034_u:6187": "āsanna so jānati brahmalokaṃ brahmāṇa koṭīna sa dharma deśayī // SRS_38.49 //",
  "S04bsu034_u:6188": "yadā ca ākāṅkṣati dharma bhāṣituṃ mahātrisāhasra sa vijñapeti /",
  "S04bsu034_u:6189": "ākāṅkṣamāṇo bahukṣetrakoṭiṣu deśeti dharma bahusattvakoṭinām // SRS_38.50 //",
  "S04bsu034_u:6190": "tasmāttarhi kumāra pariśuddhakāyasamudācāro bhaviṣyāmītyevaṃ tvayā kumāra śikṣitavyam /",
  "S04bsu034_u:6191": "tat kasya hetoḥ?",
  "S04bsu034_u:6192": "pariśuddhakāyasamudācāro hi kumāra bodhisattvo mahāsattvo divyena śrotradhātunā atikrāntamānuṣakeṇa śabdān śṛṇoti divyān mānuṣyakāṃśca /",
  "S04bsu034_u:6193": "nairayikānāmapi tiryagyonigatānāmapi yāmalaukikānāmapi /",
  "S04bsu034_u:6194": "ye dūre antike vā devānāṃ manuṣyāṇāṃ vā dūrāvacarāṇāṃ vā antikāvacarāṇāṃ vā //",
  "S04bsu034_u:6195": "tasmāttarhi kumāra pariśuddhakāyasamudācāro bhaviṣyāmītyevaṃ tvayā kumāra śikṣitavyam /",
  "S04bsu034_u:6196": "tat kasya hetoḥ?",
  "S04bsu034_u:6197": "pariśuddhakāyasamudācāro hi kumāra bodhisattvo mahāsattvaḥ parasattvānāṃ parapudgalānāṃ cetasaiva cetaḥparivitarkacaritāni yathābhūtaṃ prajānāti /",
  "S04bsu034_u:6198": "sarāgaṃ cittaṃ sarāgaṃ cittamiti yathābhūtaṃ prajānāti /",
  "S04bsu034_u:6199": "vītarāgaṃ cittaṃ vītarāgaṃ cittamiti yathābhūtaṃ prajānāti /",
  "S04bsu034_u:6200": "peyālaṃ /",
  "S04bsu034_u:6201": "sadoṣaṃ (Vaidya 288)",
  "S04bsu034_u:6202_0": "vītadoṣaṃ samohaṃ vītamohaṃ sopādānamanupādānaṃ saṃkṣiptaṃ vikṣiptaṃ viparītamaviparītaṃ",
  "S04bsu034_u:6202_1": "sakleśaṃ niṣkleśaṃ mahadgatamamahadgataṃ prabhāsvaramaprabhāsvaraṃ sapramāṇamapramāṇaṃ",
  "S04bsu034_u:6202_2": "sottaramanuttaraṃ samāhitamasamāhitaṃ vimuktamavimuktaṃ - - - - sāṅgaṇaṃ cittaṃ sāṅgaṇaṃ",
  "S04bsu034_u:6202_3": "cittamiti yathābhūtaṃ prajānāti /",
  "S04bsu034_u:6203": "anaṅgaṇaṃ cittamanaṅgaṇaṃ cittamiti yathābhūtaṃ prajānāti /",
  "S04bsu034_u:6204": "iti hi sarvasattvānāṃ parapudgalānāṃ cetasaiva cetaḥparivitarkaṃ yathābhūtaṃ prajānāti //",
  "S04bsu034_u:6205": "pariśuddhakāyasamudācāraḥ kumāra bodhisattvo mahāsattvaḥ sākāraṃ soddeśamanekavidhaṃ pūrvenivāsamanusmarati /",
  "S04bsu034_u:6206": "ekāmapi jātimanusmarati /",
  "S04bsu034_u:6207": "dve tisraḥ pañca daśa viṃśatiḥ triṃśat catvāriṃśat pañcāśat jātiaśatamapyanusmarati /",
  "S04bsu034_u:6208": "jātisahasrapyanusmarati /",
  "S04bsu034_u:6209": "jātiśatasahasramapi yāvadanekānyapi kalpakoṭinayutaśatasahasrāṇyanusmarati /",
  "S04bsu034_u:6210": "saṃvartakalpamapyanusmarati vivartakalpamapi /",
  "S04bsu034_u:6211": "yāvadanekānapi saṃvartavivartakalpānanusmarati /",
  "S04bsu034_u:6212": "kalpamapyanusmarati kalpaśatamapi kalpasahasramapi kalpaśatasahasramapi,",
  "S04bsu034_u:6213": "yāvadanekānyapi kalpakoṭīnayutaśatasahasrāṇyanusmarati /",
  "S04bsu034_u:6214": "yāvat pūrvāntakoṭīmapyanusmarati /",
  "S04bsu034_u:6215": "amutrāhamāsamevaṃnāmā evaṃgotra evaṃjātya evaṃvarṇa evamāhāra evamājīva evamāyuṣpramāṇa evaṃcirasthitika evaṃsukhaduḥkhapratisaṃvedī /",
  "S04bsu034_u:6216": "tataścyutaḥ amutropapannaḥ /",
  "S04bsu034_u:6217": "so 'haṃ tataścyuta ihāsmyupapanna iti /",
  "S04bsu034_u:6218": "sākāraṃ sanimittaṃ soddeśamanekavidhaṃ pūrvenivāsamanusmarati //",
  "S04bsu034_u:6219_0": "pariśuddhakāyasamudācāraḥ kumāra bodhisattvo mahāsattvo divyena cakṣuṣā viśuddhenātikrāntamānuṣakeṇa",
  "S04bsu034_u:6219_1": "sarvān paśyati cyavamānānupapadyamānān suvarṇān durvarṇān sugatān durgatān hīnān",
  "S04bsu034_u:6219_2": "praṇītān sugatimapi gacchato durgatimapi gacchato yathākarmopagān sattvān yathābhūtaṃ",
  "S04bsu034_u:6219_3": "prajānāti ime bata sattvāḥ kāyaduścaritena samanvāgatā vāgaduścaritena samanvāgatā",
  "S04bsu034_u:6219_4": "manoduścaritena samanvāgatā āryāṇāmapavādakā mithyādṛṣṭikā mithyādṛṣṭikarmasamādānahetoḥ",
  "S04bsu034_u:6219_5": "kāyasya bhedāt paraṃ maraṇādapāyaṃ durgatiṃ vinipātaṃ nirayeṣu upapannāḥ /",
  "S04bsu034_u:6220_0": "ime punarbata sattvāḥ kāyasucaritena samanvāgatā vākasucaritena samanvāgatā manaḥsucaritena",
  "S04bsu034_u:6220_1": "samanvāgatā āryāṇāmanapavādakāḥ samyagdṛṣṭirmasamādānahetoḥ kāyasya bhedāt paraṃ",
  "S04bsu034_u:6220_2": "maraṇāt sugatau svargaloke deveṣūpapannāḥ /",
  "S04bsu034_u:6221_0": "iti hi devyena cakṣuṣā viśuddhenātikrāntamānuṣakeṇa sattvān paśyati cyavamānānupapadyamānān",
  "S04bsu034_u:6221_1": "suvarṇān durvarṇān hīnān praṇītān sugatimapi gacchato durgatimapi gacchato yathākarmopagān",
  "S04bsu034_u:6221_2": "sattvān yathābhūtaṃ prajānāti //",
  "S04bsu034_u:6222_0": "pariśuddhakāyasamudācāraḥ kumāra bodhisattvo mahāsattvaḥ ekakṣaṇasamāyuktayā prajñayā",
  "S04bsu034_u:6222_1": "yat kiṃcijjñātavyamadhimoktavyaṃ vikurvitavyaṃ tatsarvaṃ yathābhūtaṃ prajānāti śṛṇoti paśyate budhyate //",
  "S04bsu034_u:6223": "atha khalu bhagavāṃstasyāṃ velāyāmimā gāthā abhāṣata -",
  "S04bsu034_u:6224": "abhijñākramanirdiṣṭo bodhisattvāna tāyinām /",
  "S04bsu034_u:6225": "samādhīya sthihitvāna bodhisattvo 'dhigacchati // SRS_38.51 //",
  "S04bsu034_u:6226": "(Vaidya 289)",
  "S04bsu034_u:6227": "śrotraṃ ca te viśodhenti divyaṃ śrotramacintiyam /",
  "S04bsu034_u:6228": "yena śṛṇvanti te dharmān sarvabuddhehi bhāṣitān // SRS_38.52 //",
  "S04bsu034_u:6229": "sarāgamasarāgaṃ vā sadoṣaṃ vītadoṣakam /",
  "S04bsu034_u:6230": "samohaṃ vītamohaṃ vā cittaṃ jānanti prāṇinām // SRS_38.53 //",
  "S04bsu034_u:6231": "pūrvenivāsaṃ jānanti yatra te uṣitāḥ purā /",
  "S04bsu034_u:6232": "kalpakoṭīsahasrāṇi saṅgasteṣāṃ na vidyate // SRS_38.54 //",
  "S04bsu034_u:6233": "cakṣuśca te viśodhenti divyaṃ cakṣuranuttaram /",
  "S04bsu034_u:6234": "anupaśyanti te sattvāṃścyavato 'pyupapadyataḥ // SRS_38.55 //",
  "S04bsu034_u:6235": "ekakṣaṇasamāyuktaprajñayā sarvajātiṣu /",
  "S04bsu034_u:6236": "yat kiṃcidiha jñātavyaṃ dharmāṇāṃ bhūtalakṣaṇam // SRS_38.56 //",
  "S04bsu034_u:6237": "tatra bhagavān punarapi candraprabhaṃ kumārabhūtamāmantrayate sma - tasmāttarhi kumāra vāksaṃvarasaṃvṛto bhaviṣyāmītyevaṃ bodhisattvena mahāsattvena śikṣitavyam /",
  "S04bsu034_u:6238": "tatra kumāra katamo vāksaṃvaraḥ?",
  "S04bsu034_u:6239": "yena vāksaṃvareṇa samanvāgato bodhisattvo mahāsattvaḥ ṣaṣṭyākārasamanvāgatamasaṅgabuddhasvaraghoṣamacityaṃ pratilabhate /",
  "S04bsu034_u:6240": "ayamucyate kumāra vāksaṃvaraḥ /",
  "S04bsu034_u:6241": "yena vāksaṃvareṇa samanvāgato bodhisattvo mahāsattvaḥ ādeyavākyatāṃ pratilabhate /",
  "S04bsu034_u:6242": "ayamucyate kumāra vāksaṃvaraḥ /",
  "S04bsu034_u:6243": "yena vāksaṃvareṇa samanvāgato bodhisattvo mahāsattvaḥ dvātriṃśanmahāpuruṣalakṣaṇāni pratilabhate /",
  "S04bsu034_u:6244": "daśa tathāgatabalāni,",
  "S04bsu034_u:6245": "catvāri tathāgatavaiśāradhyāni,",
  "S04bsu034_u:6246": "aṣṭādaśāveṇikān buddhadharmān pratilabhate /",
  "S04bsu034_u:6247": "ayamucyate kumāra vāksaṃvaraḥ /",
  "S04bsu034_u:6248": "yena vāksaṃvareṇa samanvāgato bodhisattvo mahāsattvastrīṇi vimokṣamukhāni pratilabhate,",
  "S04bsu034_u:6249": "caturo brahmavihārān pratilabhate /",
  "S04bsu034_u:6250": "ayamucyate kumāra vāksaṃvaraḥ /",
  "S04bsu034_u:6251": "yena vāksaṃvareṇa samanvāgato bodhisattvo mahāsattvaścatvāri smṛtyupasthānāni pratilabhate /",
  "S04bsu034_u:6252": "catvāri samyakprahāṇāni,",
  "S04bsu034_u:6253": "catura ṛddhipādān,",
  "S04bsu034_u:6254": "pañcendriyāṇi,",
  "S04bsu034_u:6255": "pañca balāni,",
  "S04bsu034_u:6256": "sapta bodhyaṅgāni,",
  "S04bsu034_u:6257": "āryāṣṭāṅgaṃ mārgaṃ pratilabhate /",
  "S04bsu034_u:6258": "ayamucyate kumāra vāksaṃvaraḥ /",
  "S04bsu034_u:6259": "yena vāksaṃvareṇa samanvāgato bodhisattvo mahāsattvo mahākaruṇāvihāraṃ pratilabhate,",
  "S04bsu034_u:6260": "mahopekṣāvihāraṃ pratilabhate,",
  "S04bsu034_u:6261": "kṣemāṃśca vitarkān pratilabhate,",
  "S04bsu034_u:6262": "pravivekāṃśca vitarkān pratilabhate /",
  "S04bsu034_u:6263": "ayamucyate kumāra vāksaṃvara iti //",
  "S04bsu034_u:6264": "punaraparaṃ kumāra vāksaṃvara ucyate - yena vāksaṃvareṇa samanvāgato bodhisattvo mahāsattvo mṛṣāvādāt prativirato bhavati /",
  "S04bsu034_u:6265": "paiśunyāt pāruṣyāt saṃbhinnapralāpāt prativirato bhavati /",
  "S04bsu034_u:6266": "mātāpitṛṇāmācāryāṇāṃ cāntike asabhyāṃ vācaṃ na niścārayati /",
  "S04bsu034_u:6267": "yā api tadanyā doṣopasaṃhitā vācastābhyo bodhisattvaḥ prativirato bhavati /",
  "S04bsu034_u:6268": "tāśca vācaḥ pratiśrutkopamā avatarati /",
  "S04bsu034_u:6269": "svapnopamā nirmitopamā marīcyupamāḥ pratiśrutkopamāḥ pratibhāsopamā māyopamā avatarati /",
  "S04bsu034_u:6270": "sa tāmevaṃbhūtāṃ vācaṃ nopalabhate,",
  "S04bsu034_u:6271": "na kalpayati,",
  "S04bsu034_u:6272": "na manyate,",
  "S04bsu034_u:6273": "nāvalambate,",
  "S04bsu034_u:6274": "nābhiniviśate /",
  "S04bsu034_u:6275": "ayamucyate kumāra (Vaidya 290)",
  "S04bsu034_u:6276": "vāksaṃvaraḥ /",
  "S04bsu034_u:6277": "pariśuddhavāksaṃvaro hi kumāra bodhisattvo mahāsattvaḥ sarvāpāyebhyo na bibheti /",
  "S04bsu034_u:6278": "sarvabuddhadharmān pratilabhate /",
  "S04bsu034_u:6279": "sarvabuddharddhi sarvābhijñāṃ pratilabhate //",
  "S04bsu034_u:6280": "atha khalu bhagavāṃstasyāṃ velāyāmimā gāthā abhāṣata -",
  "S04bsu034_u:6281": "yeneha vāksaṃvaraṇenupeto labhatyavaśaṃ sa hi bodhisattvaḥ /",
  "S04bsu034_u:6282": "sarveṣu dharmeṣu asaṅgajñānamayaṃ hi so ucyati vācasaṃvaraḥ // SRS_38.57 //",
  "S04bsu034_u:6283": "yeneha vāksaṃvaraṇena dhīrā labhanti dvātriṃśati lakṣaṇāni /",
  "S04bsu034_u:6284": "daśo balāveṇikabuddhadharmānayaṃ hi so ucyati vācasaṃvaraḥ // SRS_38.58 //",
  "S04bsu034_u:6285": "yenaha vāksaṃvaraṇena dhīmān prāpnoti sarvānima buddhadharmān /",
  "S04bsu034_u:6286": "ye pūrvamasmin parikīrtitā me ayaṃ hi so ucyati vācasaṃvaraḥ // SRS_38.59 //",
  "S04bsu034_u:6287": "yeneha vācāvaraṇena dhīmān labhedvihārān pratisaṃvidaśca /",
  "S04bsu034_u:6288": "atyadbhutān dharma acintiyāṃśca ayaṃ hi so ucyati vācasaṃvaraḥ // SRS_38.60 //",
  "S04bsu034_u:6289": "yeneha vācāvaraṇena dhīmān smṛtyupasthānāni samyakprahāṇā /",
  "S04bsu034_u:6290": "tatharddhipādān bala indriyāṇi labhatyayaṃ socyati vācasaṃvaraḥ // SRS_38.61 //",
  "S04bsu034_u:6291": "yeneha vāksaṃvaraṇena dhīmān mahā upekṣāṃ labhate viśāradaḥ /",
  "S04bsu034_u:6292": "mahākṛpāṃ śuddhavihāratāṃ ca ayaṃ hi so ucyati vācasaṃvaraḥ // SRS_38.62 //",
  "S04bsu034_u:6293": "yeneha vāksaṃvaraṇena dhīmān kṣemān vitarkāṃllabhate viśuddhān /",
  "S04bsu034_u:6294": "(Vaidya 291)",
  "S04bsu034_u:6295": "tathā vitarkān pravivekaśāntānayaṃ hi so ucyati vācasaṃvaraḥ // SRS_38.63 //",
  "S04bsu034_u:6296": "yeneha vāksaṃvaraṇena dhīmān mṛṣā na bhāṣī piśunāśca vācaḥ /",
  "S04bsu034_u:6297": "saṃbhinnapralāpaṃ paruṣāṃ ca vācaṃ ayaṃ khu so ucyati vācasaṃvaraḥ // SRS_38.64 //",
  "S04bsu034_u:6298": "yeneha vāksaṃvaraṇena dhīmān saddharmakṣepaṃ na karoti jātu /",
  "S04bsu034_u:6299": "na buddhasaṃghaṃ ca abhyācakṣeta ayaṃ kho so ucyati vācasaṃvaraḥ // SRS_38.65 //",
  "S04bsu034_u:6300": "yeneha vāksaṃvaraṇena dhīmān mātāpitṛṣvācariyānamantike /",
  "S04bsu034_u:6301": "asatyavācaṃ purato na bhāṣī ayaṃ khu so ucyati vācasaṃvaraḥ // SRS_38.66 //",
  "S04bsu034_u:6302": "yeneha vāksaṃvaraṇena dhīmān yā anyavāco iha doṣasaṃhitāḥ /",
  "S04bsu034_u:6303": "tābhyo 'pyaśeṣaṃ virataḥ sa bhoti ayaṃ khu so ucyati vācasaṃvaraḥ // SRS_38.67 //",
  "S04bsu034_u:6304": "yeneha vāksaṃvaraṇena dhīmān pratiśrutkasaṃnibhatāṃ pi vācam /",
  "S04bsu034_u:6305": "supinopamāmo tarate viśārado ayaṃ khu so ucyati vācasaṃvaraḥ // SRS_38.68 //",
  "S04bsu034_u:6306": "nirātmanirjīvanirīhatāṃ cā pratītyutpannāṃ supinopamāṃ mṛṣā /",
  "S04bsu034_u:6307": "yadeva vācottari bodhisattvo ayaṃ khu so ucyati vācasaṃvaraḥ // SRS_38.69 //",
  "S04bsu034_u:6308": "nirodhasatyaṃ supinaṃ yathaiva svapnasvabhāvā atha nirvṛtiṃ ca /",
  "S04bsu034_u:6309": "yadeva vācottari bodhisattvo ayaṃ khu so ucyati vācasaṃvaraḥ // SRS_38.70 //",
  "S04bsu034_u:6310": "(Vaidya 292)",
  "S04bsu034_u:6311": "no cāpi vācaṃ labhate sa kāṃcinna kalpayī nāpi ca manyate saḥ /",
  "S04bsu034_u:6312": "nālambate nābhiniveśa jātū ayaṃ khu so ucyati vācasaṃvaraḥ // SRS_38.71 //",
  "S04bsu034_u:6313": "tatra bhagavān punarapi candraprabhaṃ kumārabhūtamāmantrayate sma - tasmāttarhi kumāra manaḥsaṃvarasaṃvṛto bhaviṣyāmītyevaṃ bodhisattvena mahāsattvena śikṣitavyam /",
  "S04bsu034_u:6314": "tatra kumāra katamo manaḥsaṃvaraḥ?",
  "S04bsu034_u:6315": "yena manaḥsaṃvareṇa samanvāgato bodhisattvo mahāsattvo vajropamaṃ samādhiṃ pratilabhate /",
  "S04bsu034_u:6316": "ayamucyate kumāra manaḥsaṃvaraḥ /",
  "S04bsu034_u:6317": "yena manaḥsaṃvareṇa samanvāgato bodhisatvo mahāsattvo jvalanāntarābhāṃ nāma raśmiṃ pratilabhate /",
  "S04bsu034_u:6318": "ayamucyate manaḥsaṃvaraḥ /",
  "S04bsu034_u:6319": "yena manaḥsaṃvareṇa samanvāgato bodhisattvo mahāsattvo 'ṣṭāṅgopetasvaraghoṣasaṃpadaṃ pratilabhate /",
  "S04bsu034_u:6320": "ayamucyate manaḥsaṃvaraḥ /",
  "S04bsu034_u:6321": "yena manaḥsaṃvareṇa samanvāgato bodhisattvo mahāsattvo dvātriṃśanmahāpuruṣalakṣaṇāni pratilabhate /",
  "S04bsu034_u:6322": "daśa tathāgatabalāni,",
  "S04bsu034_u:6323": "catvāri vaiśāradyāni catasraḥ pratisaṃvidaḥ,",
  "S04bsu034_u:6324": "aṣṭādaśāveṇikāṃśca buddhadharmān pratilabhate /",
  "S04bsu034_u:6325": "ayamucyate manaḥsaṃvaraḥ /",
  "S04bsu034_u:6326": "yena manaḥsaṃvareṇa samanvāgato bodhisattvo mahāsattvaḥ trīṇi vimokṣamukhāni pratilabhate /",
  "S04bsu034_u:6327": "śūnyatāmanimittamapraṇihitaṃ vimokṣamukhaṃ pratilabhate /",
  "S04bsu034_u:6328": "ayamucyate manaḥsaṃvaraḥ /",
  "S04bsu034_u:6329": "yena manaḥsaṃvareṇaḥ samanvāgato bodhisattvo mahāsattvaścaturo brahmavihārān pratilabhate /",
  "S04bsu034_u:6330": "mahāmaitrīṃ mahākaruṇāṃ mahāmuditāṃ mahopekṣāṃ pratilabhate /",
  "S04bsu034_u:6331": "ayamucyate manaḥsaṃvaraḥ /",
  "S04bsu034_u:6332": "yena manaḥsaṃvareṇa samanvāgato bodhisattvo mahāsattvaścatvāri smṛtyupasthānāni pratilabhate /",
  "S04bsu034_u:6333": "catvāri samyakprahāṇāni,",
  "S04bsu034_u:6334": "catura ṛddhipādān,",
  "S04bsu034_u:6335": "pañcendriyāṇi,",
  "S04bsu034_u:6336": "pañca balāni,",
  "S04bsu034_u:6337": "sapta bodhyaṅgāni,",
  "S04bsu034_u:6338": "āryāṣṭāṅgaṃ mārgaṃ pratilabhate /",
  "S04bsu034_u:6339": "ayamucyate manaḥsaṃvaraḥ /",
  "S04bsu034_u:6340": "yena manaḥsaṃvareṇa samanvāgato bodhisattvo mahāsattvo mahākaruṇāvihāraṃ pratilabhate /",
  "S04bsu034_u:6341": "mahopekṣāvihāraṃ pratilabhate /",
  "S04bsu034_u:6342": "kṣemāṃśca vitarkān pratilabhate /",
  "S04bsu034_u:6343": "pravivekāṃśca vitarkān pratilabhate /",
  "S04bsu034_u:6344": "hitaiṣitāṃ ca īryāṃ ca caryāṃ ca pratilabhate /",
  "S04bsu034_u:6345": "ayamucyate manaḥsaṃvaraḥ //",
  "S04bsu034_u:6346": "punaraparaṃ kumāra manaḥsaṃvara ucyate - yena manaḥsaṃvareṇa samanvāgato bodhisattvo mahāsattvo mithyādṛṣṭiprahāṇāya mithyādṛṣṭyā sārdhaṃ na saṃvasati /",
  "S04bsu034_u:6347": "abhidhyāprahāṇāya anabhidhyālurbhavati /",
  "S04bsu034_u:6348": "vyāpādaprahāṇāya vyāpādena sārdhaṃ na saṃvasati /",
  "S04bsu034_u:6349": "kausīdyaprahāṇāya kusīdena sārdhaṃ na saṃvasati /",
  "S04bsu034_u:6350": "guruṇāmantike mātāpitrorācāryāṃṇāṃ cāntike śāṭhyacittaṃ notpādayati /",
  "S04bsu034_u:6351": "rāgadveṣamohacittaṃ notpādayati /",
  "S04bsu034_u:6352": "na ca taiḥ sārdhaṃ saṃvasati /",
  "S04bsu034_u:6353": "bodhicittaṃ notsṛjati /",
  "S04bsu034_u:6354": "adhyāśayacittaṃ ca notsṛjati /",
  "S04bsu034_u:6355": "ye cānye doṣopasaṃhitā manaḥsaṃkalpāstebhyaḥ sarvebhyaḥ prativirato bhavati /",
  "S04bsu034_u:6356": "na ca taiḥ sārdhaṃ saṃvasati /",
  "S04bsu034_u:6357": "ayamucyate manaḥsaṃvara /",
  "S04bsu034_u:6358": "tacca mano māyopamamityavatarati /",
  "S04bsu034_u:6359": "svapnopamamapi marīcyupamamapi /",
  "S04bsu034_u:6360": "nirmitopamamiti pratibhāsopamamityavatarati /",
  "S04bsu034_u:6361": "na kutaścidāgamanato 'vatarati /",
  "S04bsu034_u:6362": "svapnopamaṃ sukhamavatarati /",
  "S04bsu034_u:6363": "svapnopamamanityato 'vatarati /",
  "S04bsu034_u:6364": "svapnopamaṃ nirjīvato 'vatarati /",
  "S04bsu034_u:6365": "(Vaidya 293) svapnopamaṃ śūnyato 'vatarati /",
  "S04bsu034_u:6366": "tacca nopalabhate na kalpayati na manyate nāvalambate nābhiniviśate /",
  "S04bsu034_u:6367": "ayamucyate kumāra manaḥsaṃvaraḥ //",
  "S04bsu034_u:6368": "pariśuddhamanaḥsamudācāro hi kumāra bodhisattvo mahāsattvaḥ sarvākṣaṇāṃśca varjayati /",
  "S04bsu034_u:6369": "acintyāṃśca sarvabuddhadharmān pratilabhate /",
  "S04bsu034_u:6370": "sarvabuddhebhyaśca sarvabuddhābhijñāṃ akopyāṃ ca cetovimuktiṃ pratilabhate /",
  "S04bsu034_u:6371": "ayamucyate manaḥsaṃvaraḥ //",
  "S04bsu034_u:6372": "atha khalu bhagavāṃstasyāṃ velāyāmimā gāthā abhāṣata -",
  "S04bsu034_u:6373": "śṛṇotha sarvi avikṣiptamanā mama bhāṣato manaḥsaṃvaraṇam /",
  "S04bsu034_u:6374": "śrutvā ca tatra pratiapadyathā me yadīcchathā laghu viśodhanatām // SRS_38.72 //",
  "S04bsu034_u:6375": "manaḥsaṃvareṇa labhi yena vidu parama praśānta vipulānacalān /",
  "S04bsu034_u:6376": "jinadharmacintiya tathādbhutatāṃ manaḥsaṃvarucyati viśuddha ayam // SRS_38.73 //",
  "S04bsu034_u:6377": "manaḥsaṃvareṇa labhi yena vidu cetovimuktimacalāṃ satatam /",
  "S04bsu034_u:6378": "vajropamaṃ tatha samādhivaraṃ manaḥsaṃvarūcyati hi śreṣṭha ayam // SRS_38.74 //",
  "S04bsu034_u:6379": "niṣpādayatyapi ca yena vidu upacāraraśmiṃ vipulārthakarīm /",
  "S04bsu034_u:6380": "āryāṣṭāṅgupetaśvara yena labhī manaḥsaṃvarūcyati viśuddha ayam // SRS_38.75 //",
  "S04bsu034_u:6381": "manaḥsaṃvareṇa vidu yena varāṃ dvātriṃśalakṣaṇa laghū labhate /",
  "S04bsu034_u:6382": "yaśa co balānyakhilabuddhaguṇān manaḥsaṃvaraḥ kathitu śreṣṭha ayam // SRS_38.76 //",
  "S04bsu034_u:6383": "manasaṃvareṇa labhi yena vidu pratisaṃvidastatha viśāradatām /",
  "S04bsu034_u:6384": "paramādbhutān guṇa acintya tathā manaḥsaṃvaraḥ kathitu śreṣṭhu ayam // SRS_38.77 //",
  "S04bsu034_u:6385": "(Vaidya 294)",
  "S04bsu034_u:6386": "manaḥsaṃvareṇa labhi yena vidu smṛtyupasthāna catu ṛddhipādān /",
  "S04bsu034_u:6387": "samyakprahāṇa bala indriya co manaḥsaṃvara kathitu śreṣṭha ayam // SRS_38.78 //",
  "S04bsu034_u:6388": "manaḥsaṃvareṇa laghu yena vidu bodhyaṅga sapta labhate vimalān /",
  "S04bsu034_u:6389": "aṣṭāṅgikaṃ ca tatha mārgavaraṃ manaḥsaṃvaraḥ kathitu śreṣṭha ayam // SRS_38.79 //",
  "S04bsu034_u:6390": "manaḥsaṃvareṇa labhi yena vidu mahupekṣatāviharaṇaṃ pravaram /",
  "S04bsu034_u:6391": "karuṇāvihārimamalaṃ ca paraṃ manaḥsaṃvaraḥ kathitu śreṣṭha ayam // SRS_38.80 //",
  "S04bsu034_u:6392": "manaḥsaṃvareṇa labhi yena śivān kṣemān vitarka vidu śuddha sadā /",
  "S04bsu034_u:6393": "labhate guṇāḍhyu pravivekakathāṃ manaḥsaṃvaraḥ kathitu śreṣṭha ayam // SRS_38.81 //",
  "S04bsu034_u:6394": "manasaṃvareṇa vidu yena yuto mithyākudṛṣṭyā saha na vasati /",
  "S04bsu034_u:6395": "vyāpādābhidhyā na ca saṃjanayī manaḥsaṃvaraḥ kathitu śreṣṭha ayam // SRS_38.82 //",
  "S04bsu034_u:6396": "manaḥsaṃvareṇa vidu yena yutaḥ kuhanāṃ karoti na muhūrtamapi /",
  "S04bsu034_u:6397": "gurūṇāṃ ca śāṭhiyu na saṃjanayī manaḥsaṃvaraḥ kathitu śreṣṭha ayam // SRS_38.83 //",
  "S04bsu034_u:6398": "manaḥsaṃvareṇa vidu yena yuto rāgatha dveṣa na janeti manaḥ /",
  "S04bsu034_u:6399": "tatha mohacittu na janeti kvacit manaḥsaṃvaraḥ kathitu śreṣṭhu ayam // SRS_38.84 //",
  "S04bsu034_u:6400": "manaḥsaṃvareṇa vidu yena yuto bodhāya citta na viniḥsṛjatī /",
  "S04bsu034_u:6401": "adhyāśayaṃ ca na vikopayatī manaḥsaṃvaraḥ kathitu śreṣṭha ayam // SRS_38.85 //",
  "S04bsu034_u:6402": "(Vaidya 295)",
  "S04bsu034_u:6403": "manaḥsaṃvareṇa vidu yena yuto ye cānya doṣa vividhā manasaḥ /",
  "S04bsu034_u:6404": "sarvebhi sārdha na ca saṃvasatī manaḥsaṃvaraḥ kathitu śreṣṭhu ayam // SRS_38.86 //",
  "S04bsu034_u:6405": "māyopamaṃ ca mana otaratī supinopamaṃ tatha marīcisamam /",
  "S04bsu034_u:6406": "pratibhāsalakṣaṇamatho satataṃ manaḥsaṃvaraḥ kathitu śreṣṭhu ayam // SRS_38.87 //",
  "S04bsu034_u:6407": "supimopamaṃ ca sukhamotaratī tathanitya śūnyata aśāśvatataḥ /",
  "S04bsu034_u:6408": "mana eva otarati yena vidu manasaṃvaraḥ kathitu śreṣṭhu ayam // SRS_38.88 //",
  "S04bsu034_u:6409": "nirjīvamotarati niḥsattva mano utpannu pratyayata cakrasamam /",
  "S04bsu034_u:6410": "na kutaścidāgatu na cāpi gataṃ manasaṃvaraḥ kathitu śreṣṭha ayam // SRS_38.89 //",
  "S04bsu034_u:6411": "na ca tanmanye upalabhāti kvaci na ca kalpayatyatha na manyatyasau /",
  "S04bsu034_u:6412": "nālambhate viniviśati na co manasaṃvaraḥ kathitu śreṣṭhu ayam // SRS_38.90 //",
  "S04bsu034_u:6413": "paramārthasatya supinena samaṃ nirvāṇa svapnasamamotarati /",
  "S04bsu034_u:6414": "mana evamotarati yena vidu manasaṃvaraḥ kathitu śreṣṭha ayam // SRS_38.91 //",
  "S04bsu034_u:6415": "iti śrīsamādhirāje kāyavāṅbhanaḥsaṃvaraparivartaḥ aṣṭatriṃśatitamaḥ // 38 //",
  "S04bsu034_u:6416": "(Vaidya 296)",
  "S04bsu034_u:6417": "39 Padatriśatanirdeśaparivartaḥ /",
  "S04bsu034_u:6418": "tatra kumāra katamā karmaviśuddhiḥ?",
  "S04bsu034_u:6419": "yadidaṃ svapnopamaṃ tribhavaṃ dṛṣṭvā tatra virāgatāmutpādayati /",
  "S04bsu034_u:6420": "iyamucyate karmaviśuddhiḥ //",
  "S04bsu034_u:6421": "tatra katama ālambanasamatikramaḥ?",
  "S04bsu034_u:6422": "yadidaṃ māyopamatāṃ skandhadhātvāyatanānāṃ buddhā teṣāṃ vyavasargaḥ /",
  "S04bsu034_u:6423": "ayamucyate ālambanasamatikramaḥ //",
  "S04bsu034_u:6424": "tatra katamā skandhaparijñā?",
  "S04bsu034_u:6425": "yadidaṃ marīcyupamatāṃ skandhānāmavatarati //",
  "S04bsu034_u:6426": "tatra katamā dhātusamatā?",
  "S04bsu034_u:6427": "yadidaṃ nirmitopamānāṃ dhātūnāṃ pratinisargaḥ //",
  "S04bsu034_u:6428": "tatra katama āyatanāprakarṣaḥ?",
  "S04bsu034_u:6429": "yadidaṃ pratibhāsopamānāmāyatanānāṃ pratinisargaḥ //",
  "S04bsu034_u:6430": "- - - - tṛṣṇāprahāṇam?",
  "S04bsu034_u:6431": "yadidaṃ sarvadharmāṇāmanālambanatā //",
  "S04bsu034_u:6432": "- - - - anutpādasākṣātkriyā?",
  "S04bsu034_u:6433": "yadidaṃ sarvadharmāṇāmanupalabdhiḥ //",
  "S04bsu034_u:6434": "- - - - kriyāvatāraḥ?",
  "S04bsu034_u:6435": "yadidaṃ vīryasamutthitasya duḥkhasya vipraṇāśaḥ //",
  "S04bsu034_u:6436": "- - - - hetudīpanā?",
  "S04bsu034_u:6437": "yadidaṃ pratiśrutkopamānāṃ skandhānāmabhinirvṛttiḥ //",
  "S04bsu034_u:6438": "- - - - phalāvipraṇāśaḥ?",
  "S04bsu034_u:6439": "yadidaṃ svapnopamasya karmaphalasyāvipraṇāśaḥ //",
  "S04bsu034_u:6440": "- - - - dharmadarśanam?",
  "S04bsu034_u:6441": "yadidaṃ sarvadharmāṇāmapaśyanatā //",
  "S04bsu034_u:6442": "- - - - mārgabhāvanā?",
  "S04bsu034_u:6443": "yadidaṃ sarvadharmāṇāmanupalabdhibhāvanā //",
  "S04bsu034_u:6444": "- - - - tathāgatasamavadhānam?",
  "S04bsu034_u:6445": "yadidaṃ sarvabuddhānāṃ śikṣāpratipattiḥ //",
  "S04bsu034_u:6446": "- - - - tīkṣṇaprajñatā?",
  "S04bsu034_u:6447": "yadidaṃ sarvadharmāṇāmanutpattikakḥāntiḥ //",
  "S04bsu034_u:6448": "- - - - sattvānupraveśajñānam?",
  "S04bsu034_u:6449": "yadidaṃ indriyaparāparajñatājñānam //",
  "S04bsu034_u:6450": "tatra katamad dharmajñānam?",
  "S04bsu034_u:6451": "yadidaṃ sarvadharmāṇāmanupalabdhiḥ //",
  "S04bsu034_u:6452": "- - - - pratisaṃvidāvatārajñānam?",
  "S04bsu034_u:6453": "yadidaṃ yathābhūtadharmanayapraveśaḥ //",
  "S04bsu034_u:6454": "- - - - akṣaraprabhedajñānam?",
  "S04bsu034_u:6455": "yadidaṃ trimantraprayogajñānam,",
  "S04bsu034_u:6456": "ākārānākārajñānam //",
  "S04bsu034_u:6457": "- - - - vastusamatikramaḥ?",
  "S04bsu034_u:6458": "yadidaṃ avastubudhyanā //",
  "S04bsu034_u:6459": "- - - - ghoṣaparijñā?",
  "S04bsu034_u:6460": "yadidaṃ pratiśrutkopamāvatārajñḥnam //",
  "S04bsu034_u:6461": "- - - - prḥmodyapratilḥbhaḥ?",
  "S04bsu034_u:6462": "yadidaṃ sarvadharmḥṇḥmanupalabdhiḥ,",
  "S04bsu034_u:6463": "saṃsḥrḥt duḥkhasya utsargo bhḥrḥvaharaṇam //",
  "S04bsu034_u:6464": "- - - - dharmaprītyanubhavanatḥ?",
  "S04bsu034_u:6465": "yadidaṃ avavḥdasaṃtoṣaṇḥnutsargasvayḥnḥnuśaṃsḥpaśyanḥ //",
  "S04bsu034_u:6466": "- - - - ḥrjavatḥ? yadidaṃ ḥryasatyaprativedhaḥ //",
  "S04bsu034_u:6467": "- - - - rijukatḥ? yadidaṃ īryḥpathasyḥkalpanatḥ //",
  "S04bsu034_u:6468": "- - - - apagatabhṛkuṭitḥ?",
  "S04bsu034_u:6469": "yadidaṃ doṣaprahḥṇam //",
  "S04bsu034_u:6470": "- - - - sauśīlyatḥ?",
  "S04bsu034_u:6471": "yadidaṃ sukhasaṃvḥsatḥ //",
  "S04bsu034_u:6472": "- - - - mḥdhuryatḥ?",
  "S04bsu034_u:6473": "yadidaṃ pareṣu hitavastutḥṃ //",
  "S04bsu034_u:6474": "- - - - pūrvḥlḥpitḥ?",
  "S04bsu034_u:6475": "yadidaṃ ehisvḥgatavacanatḥ laghūtthḥnatḥ //",
  "S04bsu034_u:6476": "- - - - gurugauravatḥ?",
  "S04bsu034_u:6477": "yadidaṃ gurūṇḥmantike bhayaṃ ca kalyḥṇamitratḥ ca //",
  "S04bsu034_u:6478": "- - - - guruśuśrūṣḥ?",
  "S04bsu034_u:6479": "yadidaṃ guruṇḥmupasthḥnḥvasthḥnaparicaryḥ //",
  "S04bsu034_u:6480": "- - - - upapattisaṃtuṣṭiḥ?",
  "S04bsu034_u:6481": "yadidaṃ sarvopapattiṣvanḥsvḥdanatḥ /",
  "S04bsu034_u:6482": "- - - - śukladharmḥtṛptatḥ?",
  "S04bsu034_u:6483": "yadidaṃ śukladharmḥṇḥṃ paryeṣṭiḥ kiṃkuśalamḥrgaṇatḥ ca //",
  "S04bsu034_u:6484": "tatra katamā ājīvapariśuddhiḥ?",
  "S04bsu034_u:6485": "yadidaṃ itaretarasaṃtuṣṭitā akūhaṇatā anaiṣikatā,",
  "S04bsu034_u:6486": "lābhena lābhācikīrṣaṇatā ca//",
  "S04bsu034_u:6487": "- - - - araṇyavāsānutsargaḥ?",
  "S04bsu034_u:6488": "yadidaṃ anikṣiptadhuratā kuśaleṣu dharmeṣu (Vaidya 297)",
  "S04bsu034_u:6489": "prāntaśayyāsanābhiratirvanagahanagiridurgaguhākandareṣvabhiratiḥ dharmaprītyanubhavanatā ca /",
  "S04bsu034_u:6490": "asaṃsargaḥ gṛhipravrajitairabhisatkāraślokenānadhyavasānatā tṛṣṇāprahāṇadhyānaprītyanubhavanatā ca /",
  "S04bsu034_u:6491": "ayamucyate 'raṇyavāsānutsargaḥ //",
  "S04bsu034_u:6492": "tatra - - - - bhūmyavasthānajñānam?",
  "S04bsu034_u:6493": "yadidaṃ śrāvakabhūmiphalavyavasthānajñānaṃ pratyekabuddhabhūmivyavasthānajñānaṃ bodhisattvabhūmivyavasthānajñānaṃ ca /",
  "S04bsu034_u:6494": "tatra - - - - smṛtyuvipraṇāśaḥ?",
  "S04bsu034_u:6495": "yadidaṃ anityaduḥkhaśūnyānātmamanasikāraḥ //",
  "S04bsu034_u:6496": "tatra - - - - skandhakauśalyajñānam?",
  "S04bsu034_u:6497": "yadidaṃ skandhadhātvāyatanaprabhedajñānaṃ ca tatra cānupalabdhiḥ //",
  "S04bsu034_u:6498": "tatra - - - - abhijñāsākṣātkriyā?",
  "S04bsu034_u:6499": "yadidaṃ caturṇāmṛddhipādānāṃ pratilambhaḥ ṛddhivikurvaṇatā ca //",
  "S04bsu034_u:6500": "tatra - - - - kleśāpakarṣaḥ?",
  "S04bsu034_u:6501": "yadidaṃ rāgadveṣamohaprahāṇam //",
  "S04bsu034_u:6502": "tatra - - - - vāsanānusaṃghisamuddhātajñānam?",
  "S04bsu034_u:6503": "yadida pūrvabālacarivijugupsanatā śrāvakapratyekabuddhabhūmyaspṛhaṇatā ca //",
  "S04bsu034_u:6504": "tatra - - - - viśeṣagāmitā?",
  "S04bsu034_u:6505": "yadidaṃ buddhavaiśāradyapratisaṃvidāṃ niṣpādanatā //",
  "S04bsu034_u:6506": "tatra - - - - bhāvanābhiniṣyandaḥ?",
  "S04bsu034_u:6507": "yadidaṃ anunayapratighaprahāṇam //",
  "S04bsu034_u:6508": "tatra - - - - āpattikauśalyam?",
  "S04bsu034_u:6509": "yadidaṃ prātimokṣavinayasaṃvaraḥ //",
  "S04bsu034_u:6510": "- - - - paryutthānaviṣkambhaṇam?",
  "S04bsu034_u:6511": "yadidaṃ atyayadeśanā āyatisaṃvaraścākuśalānāṃ dharmāṇām //",
  "S04bsu034_u:6512": "- - - - anunayaprahāṇam?",
  "S04bsu034_u:6513": "yadidaṃ traidhātukabhavatṛṣṇālatāsamuddhāto 'samutpannānāṃ cākuśalānāṃ dharmāṇāmanutpādanatā,",
  "S04bsu034_u:6514": "utpannānāṃ ca kuśalamūlānāṃ dharmāṇāmavipraṇāśaḥ /",
  "S04bsu034_u:6515": "- - - - bhavasamatikramaḥ?",
  "S04bsu034_u:6516": "yadidaṃ traidhātukānupalabdhiḥ,",
  "S04bsu034_u:6517": "amanasikāratā ca //",
  "S04bsu034_u:6518": "- - - - jātismaratā?",
  "S04bsu034_u:6519": "yadidaṃ pūrvenivāsajñānam //",
  "S04bsu034_u:6520": "- - - - karmavipākaniṣkāṅkṣaṇatā?",
  "S04bsu034_u:6521": "yadidaṃ ucchedaśāśvatavivarjanatā //",
  "S04bsu034_u:6522": "tatra - - - - dharmacintā?",
  "S04bsu034_u:6523": "yadidaṃ yathābhūtacintā //",
  "S04bsu034_u:6524": "tatra - - - - śrutaparyeṣṭiḥ?",
  "S04bsu034_u:6525": "yadidaṃ śrāvakapratyekabuddhapiṭakasya bodhisattvapiṭakasya ca ādhāraṇatā bhāvanatā ca //",
  "S04bsu034_u:6526": "- - - - jñānatīkṣṇatā?",
  "S04bsu034_u:6527": "yadidaṃ svapnopamamanutpādajñānam //",
  "S04bsu034_u:6528": "- - - - jñānatṛṣṇā?",
  "S04bsu034_u:6529": "yadidaṃ jñānaparyeṣṭiḥ //",
  "S04bsu034_u:6530": "- - - - jñānāvabodhaḥ?",
  "S04bsu034_u:6531": "yadidaṃ anuttarasamyaksaṃbodhyabhiniṣpādanatā",
  "S04bsu034_u:6532": "ca // - - - - ājāneyabhūmiḥ?",
  "S04bsu034_u:6533": "yadidaṃ bodhisattvaśikṣāsthānam //",
  "S04bsu034_u:6534": "- - - - śailopamatā?",
  "S04bsu034_u:6535": "yadidaṃ bodhicittasyānutsargaḥ?",
  "S04bsu034_u:6536": "- - - - akampanatā?",
  "S04bsu034_u:6537": "yadidaṃ kleśairasaṃhāryatā //",
  "S04bsu034_u:6538": "- - - - acalanatā? yadidaṃ sarvanimittānāmamanasikāraḥ //",
  "S04bsu034_u:6539": "- - - - avaivartyalakṣaṇam?",
  "S04bsu034_u:6540": "yadidaṃ ṣaṭpāramitānāmakhaṇḍanatā,",
  "S04bsu034_u:6541": "anyalokadhātusthitānāṃ buddhānāmabhīkṣṇadarśanatā ca //",
  "S04bsu034_u:6542": "- - - - kuśaladharmābhisaṃpat?",
  "S04bsu034_u:6543": "yadidaṃ āsannībhāvo 'nuttarāyāḥ samaksaṃbodheḥ //",
  "S04bsu034_u:6544": "- - - - pāpakarmajugupsanatā?",
  "S04bsu034_u:6545": "yadidaṃ āyatisaṃvaratā cānutpādaśca pāpasya //",
  "S04bsu034_u:6546": "- - - - kleśānāmasamudācāraḥ?",
  "S04bsu034_u:6547": "yadidaṃ avidyāyā bhavatṛṣṇāyāśca krodhasya cānutpādanatā //",
  "S04bsu034_u:6548": "- - - - śikṣāyā aparityāgaḥ?",
  "S04bsu034_u:6549": "yadidaṃ karmavipākapattīyanatā buddhagauravatā ca //",
  "S04bsu034_u:6550": "- - - - samādhivyavasthānam?",
  "S04bsu034_u:6551": "yadidaṃ cittacaitasikānāṃ dharmāṇāmanutpādāvyayakauśalyaṃ cittaikāgratā ca //",
  "S04bsu034_u:6552": "- - - - sattvāśayajñānam?",
  "S04bsu034_u:6553": "yadidaṃ indriyaparāparajñatājñānam //",
  "S04bsu034_u:6554": "- - - - upapattiviśeṣajñānam?",
  "S04bsu034_u:6555": "yadidaṃ pañcānāṃ gatīnāṃ vyavasthānajñānam //",
  "S04bsu034_u:6556": "- - - - jñānānantatā?",
  "S04bsu034_u:6557": "yadidaṃ laukikalokottareṣu śilpeṣvanābhogajñānam //",
  "S04bsu034_u:6558": "- - - - vacanapratisaṃghijñānam?",
  "S04bsu034_u:6559": "yadidaṃ tathāgatasaṃghābhāṣyānubudhyanatā //",
  "S04bsu034_u:6560": "- - - - gṛhāvāsaparityāgaḥ?",
  "S04bsu034_u:6561": "yadidaṃ kāyacittavivekābhiniṣkramaḥ //",
  "S04bsu034_u:6562": "- - - - traidhātuke 'nabhiratiḥ?",
  "S04bsu034_u:6563": "yadidaṃ traidhātukayathābhūtadarśanatā //",
  "S04bsu034_u:6564": "- - - - cittasyānavalīnatā?",
  "S04bsu034_u:6565": "yadidaṃ cittasyāparityāgaḥ samāpadyamānāparityāgaśca //",
  "S04bsu034_u:6566": "(Vaidya 298) - - - - dharmeṣvabhiniveśaḥ?",
  "S04bsu034_u:6567": "yadidaṃ sarvasnehaprahāṇam //",
  "S04bsu034_u:6568": "- - - - dharmaparigrahaḥ?",
  "S04bsu034_u:6569": "yadidaṃ buddhabodhyārakṣā,",
  "S04bsu034_u:6570": "eṣāṃ caiva sūtrāntānāṃ pratīcchanatā //",
  "S04bsu034_u:6571": "- - - - dharmaguptiḥ?",
  "S04bsu034_u:6572": "yadidaṃ saddharmapratikṣepakāṇāṃ sahadharmeṇa nigrahaḥ //",
  "S04bsu034_u:6573": "- - - - karmavipākapattiyanatā?",
  "S04bsu034_u:6574": "yadidaṃ lajjayā pāpakāt karmaṇo viratiḥ,",
  "S04bsu034_u:6575": "kuśaladharmaparyeṣṭau cābhiyogaḥ //",
  "S04bsu034_u:6576": "- - - - vinayakauśalyam?",
  "S04bsu034_u:6577": "yadidaṃ prakṛtyāyapattyanāpattibudhyanatā //",
  "S04bsu034_u:6578": "- - - - adhikaraṇavyupaśamaḥ?",
  "S04bsu034_u:6579": "yadidaṃ gaṇavivarjanatā //",
  "S04bsu034_u:6580": "- - - - avigraho 'vivādaḥ?",
  "S04bsu034_u:6581": "yadidaṃ laukikakathānirarthikatā //",
  "S04bsu034_u:6582": "- - - - kṣāntibhūmiḥ?",
  "S04bsu034_u:6583": "yadidaṃ kāyacittapīḍādhivāsanatā //",
  "S04bsu034_u:6584": "- - - - kṣāntisamādānam?",
  "S04bsu034_u:6585": "yadidaṃ parato duruktānāṃ vacanapathānāmadhyupekṣā kṣāntyakhaṇḍanatā ca //",
  "S04bsu034_u:6586": "- - - - dharmapravicayaḥ?",
  "S04bsu034_u:6587": "yadidaṃ skandhadhātvāyatanānāṃ prabhedaḥ saṃkleśavyavadānapakṣasya",
  "S04bsu034_u:6588": "ca prabhedasteṣāṃ cānupalabdhiḥ //",
  "S04bsu034_u:6589": "- - - - dharmaviniścayakauśalyam?",
  "S04bsu034_u:6590": "yadidaṃ sarvadharmāṇāmanabhilāpaḥ //",
  "S04bsu034_u:6591": "- - - - dharmapadaprabhedjñānam?",
  "S04bsu034_u:6592": "yadidaṃ sarvadharmāṇāṃ vyavasthānanistīraṇatā //",
  "S04bsu034_u:6593": "- - - - dharmapadanirhārakauśalyam?",
  "S04bsu034_u:6594": "yadidaṃ yathābhūtānāṃ dharmāṇāṃ nirdeśaḥ //",
  "S04bsu034_u:6595": "- - - - arthānarthasaṃbhedanirhārakauśalyajñānam?",
  "S04bsu034_u:6596": "yadidaṃ dharmaprakṛtyanutkṣepāprakṣepaḥ //",
  "S04bsu034_u:6597": "- - - - pūrvāntajñānam?",
  "S04bsu034_u:6598": "yadidaṃ hetujñānam //",
  "S04bsu034_u:6599": "- - - - aparāntajñānam?",
  "S04bsu034_u:6600": "yadidaṃ pratyayajñānam //",
  "S04bsu034_u:6601": "- - - - trimaṇḍalapariśuddhijñānam?",
  "S04bsu034_u:6602": "yadidaṃ atītānāgatapratyutpannānāṃ dharmāṇāmanupalabdhiḥ,",
  "S04bsu034_u:6603": "amanasikāritā ca //",
  "S04bsu034_u:6604": "- - - - cittāvasthānam?",
  "S04bsu034_u:6605": "yadidaṃ cittānupalabdhiḥ //",
  "S04bsu034_u:6606": "- - - - kāyavyavasthānam?",
  "S04bsu034_u:6607": "yadidaṃ kāyagatānusmṛtiḥ //",
  "S04bsu034_u:6608": ".... īryāpathalakṣaṇam?",
  "S04bsu034_u:6609": "yeyamāryadharmāsaṃbhrāntatā /",
  "S04bsu034_u:6610": "- - - - īryāpathasyāvikopanatā?",
  "S04bsu034_u:6611": "yadidaṃ pracchannakalyāṇatā //",
  "S04bsu034_u:6612": ".... īryāpathasyāvikalpanatā?",
  "S04bsu034_u:6613": "yadidaṃ vigatapāpecchatā //",
  "S04bsu034_u:6614": "- - - - indriyaprāsādikatā?",
  "S04bsu034_u:6615": "yadidaṃ dharmagatamanasikāratā yuktabhāṇitā kālajñatā yathābhūtānāṃ dharmāṇāṃ bhūtaprakāśanatā //",
  "S04bsu034_u:6616": ".... lokajñatā? yadidaṃ atikramamasaṃprajānatā //",
  "S04bsu034_u:6617": "....muktatyāgitā?",
  "S04bsu034_u:6618": "yadidaṃ satāṃ vastūnāmagrahaṇatā,",
  "S04bsu034_u:6619": "amātsaryatā ca //",
  "S04bsu034_u:6620": ".... pratatapāṇitā?",
  "S04bsu034_u:6621": "yadidaṃ saṃvibhāvaśīlatā //",
  "S04bsu034_u:6622": ".... agṛhītacittatā?",
  "S04bsu034_u:6623": "yadidaṃ śraddhānāvilatā //",
  "S04bsu034_u:6624": "....vyapatrāpitā?",
  "S04bsu034_u:6625": "yadidaṃ amukharatā //",
  "S04bsu034_u:6626": "....hriyāpaṇata //",
  "S04bsu034_u:6627": "yadidaṃ anabhimukhatā //",
  "S04bsu034_u:6628": ".... akuśalacittajugupsanatā?",
  "S04bsu034_u:6629": "yadidaṃ bāladharmabudhyanatā taiścāsamavadhānam //",
  "S04bsu034_u:6630": ".... dhūtānavasṛjanatā?",
  "S04bsu034_u:6631": "yadidaṃ dṛḍhasamādānatā //",
  "S04bsu034_u:6632": ".... cāritrasamavadhānatā?",
  "S04bsu034_u:6633": "yadidaṃ caryāpathakramasaṃjānanatā //",
  "S04bsu034_u:6634": ".... prītisamudācāraḥ?",
  "S04bsu034_u:6635": "yadidaṃ kuśalānāṃ dharmāṇāmanuśaṃsācittatā //",
  "S04bsu034_u:6636": ".... gurūṇāmāsanapratyutthānam?",
  "S04bsu034_u:6637": "yadidaṃ nihatamānatā,",
  "S04bsu034_u:6638": "anālasyatā cā //",
  "S04bsu034_u:6639": ".... mānasya nigrahaḥ?",
  "S04bsu034_u:6640": "yadidaṃ ātmano 'nupalabdhiranālambanatā ca //",
  "S04bsu034_u:6641": ".... cittasya saṃgrahaḥ?",
  "S04bsu034_u:6642": "yadidaṃ śukladharmāṇāmavipraṇāśajñānam /",
  "S04bsu034_u:6643": "....cittotsāhanatā?",
  "S04bsu034_u:6644": "yadidaṃ vīryaphalāvipraṇāśajñānam //",
  "S04bsu034_u:6645": ".... arthapratisaṃvijjñānam?",
  "S04bsu034_u:6646": "yadidaṃ yathābhūtasatyaprativedhajñānam //",
  "S04bsu034_u:6647": ".... jñānānubodhaḥ?",
  "S04bsu034_u:6648": "yadidaṃ laukikalokottarāṇāṃ dharmāṇāmanubudhyanatā //",
  "S04bsu034_u:6649": ".... ajñānavigamaḥ?",
  "S04bsu034_u:6650": "yadidaṃ yathābhūtānāṃ dharmāṇāmadhyāropavigamaḥ //",
  "S04bsu034_u:6651": ".... cittapraveśajñānam?",
  "S04bsu034_u:6652": "yadidaṃ utpādavyayajñānam //",
  "S04bsu034_u:6653": ".... āhāranirhārakauśalyajñānam?",
  "S04bsu034_u:6654": "yadidaṃ tīkṣṇaprajñatā //",
  "S04bsu034_u:6655": ".... rutaravitajñānam?",
  "S04bsu034_u:6656": "yadidaṃ yathābhūtadharmaprakāśanatā //",
  "S04bsu034_u:6657": "....vyavasthānajñānam?",
  "S04bsu034_u:6658": "yadidaṃ yathābhūtasyāvatārajñānam //",
  "S04bsu034_u:6659": "....arthaviniścayaḥ?",
  "S04bsu034_u:6660": "yadidaṃ saṃskāraskandhocchedaḥ //",
  "S04bsu034_u:6661": "....arthānarthavivarjanatā? (Vaidya 299)",
  "S04bsu034_u:6662": "yadidaṃ bhavasamatikramaḥ,",
  "S04bsu034_u:6663": "pareṣāṃ ca bhavasamatikramaṇāvatāraṇatā ca //",
  "S04bsu034_u:6664": ".... satpuruṣāśrayaḥ?",
  "S04bsu034_u:6665": "yadidaṃ buddhāvirahitatā //",
  "S04bsu034_u:6666": "....satpuruṣasamavadhānam?",
  "S04bsu034_u:6667": "yadidaṃ buddhabodhisattvapratyekabuddhaśrāvakasevanatā //",
  "S04bsu034_u:6668": ".... asatpuruṣavarjanatā?",
  "S04bsu034_u:6669": "yadidaṃ upalambhikānāṃ kusīdānāṃ ca vivarjanatā //",
  "S04bsu034_u:6670": ".... dhyānābhiratiḥ?",
  "S04bsu034_u:6671": "yadidaṃ kāmakaṇṭakavivarjanatā,",
  "S04bsu034_u:6672": "dhyānānāmanutsarjanatā,",
  "S04bsu034_u:6673": "prītyavijahatā ca //",
  "S04bsu034_u:6674": ".... dhyāneṣvanadhyavasānam?",
  "S04bsu034_u:6675": "yadidaṃ traidhātukasamatikramaṇacchandaḥ satvaparipācanācchandaḥ uttariprajñāvabhāsacchandaśca //",
  "S04bsu034_u:6676": "....abhijñāvikurvaṇatā?",
  "S04bsu034_u:6677": "yadidaṃ pañcasvabhijñāsu sthitvā durvijñeyānāṃ buddhadharmāṇāṃ parebhyaḥ saṃprakāśanatā //",
  "S04bsu034_u:6678": ".... nāmasaṃketaḥ?",
  "S04bsu034_u:6679": "yadidaṃ apariniṣpannānāṃ nāmnāmanubudhyanatā //",
  "S04bsu034_u:6680": ".... prajñaptivyavahāraḥ?",
  "S04bsu034_u:6681": "yadidaṃ lokavyavahāraḥ //",
  "S04bsu034_u:6682": "....prajñaptisamuddhātaḥ?",
  "S04bsu034_u:6683": "yadidaṃ pravyāhārajñānam //",
  "S04bsu034_u:6684": "....saṃsāranivṛttiḥ?",
  "S04bsu034_u:6685": "yadidaṃ saṃsāradoṣapratyavekṣā //",
  "S04bsu034_u:6686": ".... lābhānarthikatā?",
  "S04bsu034_u:6687": "yadidaṃ bhūtālpecchatā //",
  "S04bsu034_u:6688": ".... lābhasatkārānādeyatā?",
  "S04bsu034_u:6689": "yadidaṃ anutkaṇṭhatā ca viagatapāpecchatā ca //",
  "S04bsu034_u:6690": ".... avarṇairamaṅkubhāvatā?",
  "S04bsu034_u:6691": "yadidaṃ skandhadhātuparīkṣājñānam //",
  "S04bsu034_u:6692": ".... bhūtānāṃ varṇānāmanadhivāsanatā?",
  "S04bsu034_u:6693": "yadidaṃ praticchannakalyāṇatā ca lābhasatkārasya cāntarāyabudhyanatā //",
  "S04bsu034_u:6694": "....satkāreṣūpekṣā?",
  "S04bsu034_u:6695": "yadidaṃ karmavipākabudhyanatā //",
  "S04bsu034_u:6696": ".... asatkāreṣvamaṅkubhāvatā?",
  "S04bsu034_u:6697": "yadidaṃ yogasyānutsarjanatā //",
  "S04bsu034_u:6698": ".... nindāyāmakupyanatā?",
  "S04bsu034_u:6699": "yadidaṃ laukikadharmapratyavekṣā //",
  "S04bsu034_u:6700": ".... praśaṃsāyāmupekṣā?",
  "S04bsu034_u:6701": "yadidaṃ kalyāṇadharmaparyeṣṭiniṣkramaṇam //",
  "S04bsu034_u:6702": ".... alābhe 'līnatā?",
  "S04bsu034_u:6703": "yadidaṃ svayaṃkṛtānāṃ dharmāṇāṃ pratyavekṣaṇatā /",
  "S04bsu034_u:6704": ".... gṛhībhiḥ sārdhamasaṃstavaḥ?",
  "S04bsu034_u:6705": "yadidaṃ āmiṣakiṃcidvivarjanatā //",
  "S04bsu034_u:6706": ".... pravrajitaiḥ sārdhamasaṃstavaḥ?",
  "S04bsu034_u:6707": "yadidaṃ ayuktavivarjanatā ca yuktaparyeṣaṇatā ca //",
  "S04bsu034_u:6708": "....agocaravivarjanatā?",
  "S04bsu034_u:6709": "yadidaṃ pañcānāṃ nivaraṇānāṃ prahāṇam //",
  "S04bsu034_u:6710": ".... gocarapracāraḥ?",
  "S04bsu034_u:6711": "yadidaṃ smṛtyupasthānānāṃ bhāvanā //",
  "S04bsu034_u:6712": "....ācārasaṃpad?",
  "S04bsu034_u:6713": "yadidaṃ parānurakṣā //",
  "S04bsu034_u:6714": "....ācāravivarjanatā?",
  "S04bsu034_u:6715": "yadidaṃ ātmanaḥ",
  "S04bsu034_u:6716": "kalyāṇadharmānurakṣaṇatā //",
  "S04bsu034_u:6717": ".... kulānāmadūṣaṇatā?",
  "S04bsu034_u:6718": "yadidaṃ jñātravivarjanatā //",
  "S04bsu034_u:6719": ".... śāsanarakṣāḥ?",
  "S04bsu034_u:6720": "yadidaṃ dharmaparyeṣṭisamādānatā dharmānudharmapratipattiśca //",
  "S04bsu034_u:6721": "....alpabhāṣyatā?",
  "S04bsu034_u:6722": "yadidaṃ śamathapratilambhaḥ //",
  "S04bsu034_u:6723": ".... mārdavatā? yadidaṃ vipaśyanāpratilambhaḥ //",
  "S04bsu034_u:6724": "....prativacanakauśalyam?",
  "S04bsu034_u:6725": "yadidaṃ uttarapratyuttarajñānam //",
  "S04bsu034_u:6726": ".... pratyarthikanigrahaḥ?",
  "S04bsu034_u:6727": "yadidaṃ yathābhūtānāṃ dharmāṇāṃ prakāśanatā vyavasthāpanatā ca,",
  "S04bsu034_u:6728": "upālambhānigrahaśca //",
  "S04bsu034_u:6729": "....kālapratikramaḥ?",
  "S04bsu034_u:6730": "yadidaṃ kālajñatā //",
  "S04bsu034_u:6731": ".... pṛthagjaneṣvaviśvāsaḥ?",
  "S04bsu034_u:6732": "yadidaṃ bāladharmadoṣadarśitā //",
  "S04bsu034_u:6733": "....duḥkhitānāmaparibhavaḥ?",
  "S04bsu034_u:6734": "yadidaṃ sarvasattveṣu samacittatā //",
  "S04bsu034_u:6735": ".... duḥkhitānāṃ dhanānuprayacchanatā?",
  "S04bsu034_u:6736": "yadidaṃ lokāmiṣadānam //",
  "S04bsu034_u:6737": ".... daridrāṇāmanavasādanam?",
  "S04bsu034_u:6738": "yadidaṃ pareṣāmantike kṛpābuddhitā //",
  "S04bsu034_u:6739": ".... duḥśīlānāmanukampanā?",
  "S04bsu034_u:6740": "yadidaṃ pareṣāmāpatteruddharaṇatā ca śīlapratiṣṭhāpanatā ca //",
  "S04bsu034_u:6741": "....hitavastutā?",
  "S04bsu034_u:6742": "yadidaṃ pareṣāmupakārakaraṇatā //",
  "S04bsu034_u:6743": "....kṛpābuddhitā?",
  "S04bsu034_u:6744": "yadidaṃ sattvānāmanāgataduḥkhapaśyanatā //",
  "S04bsu034_u:6745": ".... dharmānugrahaḥ?",
  "S04bsu034_u:6746": "yadidaṃ pareṣāṃ yathābhūtadharmāvataraṇatā //",
  "S04bsu034_u:6747": ".... āmiṣaparityāgaḥ?",
  "S04bsu034_u:6748": "yadidaṃ skandhaparityāgaḥ,",
  "S04bsu034_u:6749": "pareṣāṃ cāmiṣānugrahaḥ //",
  "S04bsu034_u:6750": ".... asaṃnicayasthānam?",
  "S04bsu034_u:6751": "yadidaṃ āmiṣajugupsanatā ārakṣādoṣadarśanatā ca //",
  "S04bsu034_u:6752": ".... śīlapraśaṃsā?",
  "S04bsu034_u:6753": "yadidaṃ śīlaphalānubodhaḥ //",
  "S04bsu034_u:6754": "(Vaidya 300) .... dauḥśīlyajugupsanatā?",
  "S04bsu034_u:6755": "yadidaṃ dauḥśīlyadoṣabuddhyanatā //",
  "S04bsu034_u:6756": ".... śīlavatāmakampyasevanatā?",
  "S04bsu034_u:6757": "yadidaṃ śīlavatsu durlabhasaṃjñājñānam //",
  "S04bsu034_u:6758": "....sarvāstiparityāgitā?",
  "S04bsu034_u:6759": "yadidaṃ kalyāṇāśayatā //",
  "S04bsu034_u:6760": "....adhyāśayanimantraṇatā?",
  "S04bsu034_u:6761": "yadidaṃ pareṣāṃ sukhārthikatā //",
  "S04bsu034_u:6762": "....yathoktakāritā?",
  "S04bsu034_u:6763": "yadidaṃ kalyāṇāśayasaṃpat //",
  "S04bsu034_u:6764": ".... abhīkṣṇaparyupāsanatā?",
  "S04bsu034_u:6765": "yadidaṃ kuśalagaveṣaṇaparipṛcchanatā //",
  "S04bsu034_u:6766": "....prītyanubhavanatā?",
  "S04bsu034_u:6767": "yadidaṃ adhigamajñānaṃ cāgamajñānaṃ ca /",
  "S04bsu034_u:6768": ".... dṛṣṭāntajñānam?",
  "S04bsu034_u:6769": "yadidaṃ upamājñānamavavādajñānaṃ ca //",
  "S04bsu034_u:6770": ".... pūrvayogakauśalyam?",
  "S04bsu034_u:6771": "yadidaṃ jātyanusmaraṇatā śrutabahulatā ca //",
  "S04bsu034_u:6772": "....kuśalamūlapūrvaṃgamatā?",
  "S04bsu034_u:6773": "yadidaṃ bodhau tīvracchandatā ca pareṣāṃ samutsāhanatā ca //",
  "S04bsu034_u:6774": ".... upāyakauśalyam?",
  "S04bsu034_u:6775": "yadidaṃ pratideśanānumodanādhyeṣaṇā kuśalānāṃ ca pariṇāmanākauśalyam //",
  "S04bsu034_u:6776": "....nimittaprahāṇam?",
  "S04bsu034_u:6777": "yadidaṃ svapnopamānāṃ dharmāṇāṃ budhyanatā ca vastuvibhāvanatā",
  "S04bsu034_u:6778": "ca /.... saṃjñāvivartaḥ?",
  "S04bsu034_u:6779": "yadidaṃ viparyāsotsargaḥ //",
  "S04bsu034_u:6780": ".... vastulakṣaṇatā?",
  "S04bsu034_u:6781": "yadidaṃ alakṣaṇajñānam //",
  "S04bsu034_u:6782": ".... sūtrāntābhinirhārakauśalyam?",
  "S04bsu034_u:6783": "yadidaṃ yathābhūtānāṃ dharmāṇāṃ kuśalākuśalānāṃ upamāvadānaiḥ saṃprakāśanatā //",
  "S04bsu034_u:6784": ".... satyaviniścayaḥ?",
  "S04bsu034_u:6785": "yadidaṃ vijñānanirodho nāmarūpānutpattiśca //",
  "S04bsu034_u:6786": ".... vimuktisākṣātkriyā?",
  "S04bsu034_u:6787": "yadidaṃ vajropamasamādheracalanatā aprakupyanatā ca //",
  "S04bsu034_u:6788": ".... ekapravyāhāraḥ?",
  "S04bsu034_u:6789": "yadidaṃ tīrthyāyatanavijugupsanatā cānutpattikajñānatā ca //",
  "S04bsu034_u:6790": ".... vaiśāradyapratilambhaḥ?",
  "S04bsu034_u:6791": "yadidaṃ buddhadharmāvabudhyanatā //",
  "S04bsu034_u:6792": ".... śīlādhiṣṭhānatā?",
  "S04bsu034_u:6793": "yadidaṃ kāyasaṃvaraḥ prātimokṣasaṃvaraśca //",
  "S04bsu034_u:6794": ".... samāpattyavatāraḥ?",
  "S04bsu034_u:6795": "yadidaṃ traidhātukavairāgyatā //",
  "S04bsu034_u:6796": ".... prajñāpratilābhaḥ?",
  "S04bsu034_u:6797": "yadidaṃ sāmarthyajñānaṃ cānupalabdhiśca //",
  "S04bsu034_u:6798": ".... ekārāmatā? yadidaṃ saṃgaṇikādoṣavivarjanatā ca śukladharmānutsṛjanatā //",
  "S04bsu034_u:6799": ".... alpajñātrasaṃtuṣṭiḥ?",
  "S04bsu034_u:6800": "yadidaṃ itaretarasaṃtuṣṭiḥ //",
  "S04bsu034_u:6801": ".... cittasyānāvilatā?",
  "S04bsu034_u:6802": "yadidaṃ nivaraṇānāṃ viṣkambhaṇatā //",
  "S04bsu034_u:6803": ".... dṛṣṭikṛtānāṃ vivarjanatā?",
  "S04bsu034_u:6804": "yadidaṃ upalambhadṛṣṭivivarjanatā //",
  "S04bsu034_u:6805": ".... dhāraṇīpratilambhaḥ?",
  "S04bsu034_u:6806": "yadidaṃ yathādṛṣṭānāṃ dharmāṇāṃ yathābhūtāsaṅgasaṃprakāśanatā //",
  "S04bsu034_u:6807": "....jñānāvatāraḥ?",
  "S04bsu034_u:6808": "yadidaṃ prakṛtipraveśaḥ //",
  "S04bsu034_u:6809": ".... sthānam? yadidaṃ śīlasthānam //",
  "S04bsu034_u:6810": "....avasthānam?",
  "S04bsu034_u:6811": "yadidaṃ cittāvasthānam //",
  "S04bsu034_u:6812": ".... pratiṣṭhānam?",
  "S04bsu034_u:6813": "yadidaṃ śraddhāpratiṣṭhānam //",
  "S04bsu034_u:6814": ".... pratipattiḥ?",
  "S04bsu034_u:6815": "yadidaṃ mārgapratipattiḥ //",
  "S04bsu034_u:6816": ".... hetuḥ? yadidaṃ avidyā hetuḥ saṃsārasya //",
  "S04bsu034_u:6817": ".... yuktiḥ? yadidaṃ vidyā yuktirmokṣasya //",
  "S04bsu034_u:6818": "....nayaḥ? yadidaṃ tṛṣṇāprahāṇam //",
  "S04bsu034_u:6819": ".... dvāram? yadidaṃ doṣaprahāṇam?",
  "S04bsu034_u:6820": "....mārgaḥ?",
  "S04bsu034_u:6821": "yadidaṃ anityaduḥkhaśūnyānātmajñānam //",
  "S04bsu034_u:6822": ".... bhūmiḥ? yadidaṃ daśāpraṇihitabhūmiḥ //",
  "S04bsu034_u:6823": "....jātivigamaḥ?",
  "S04bsu034_u:6824": "yadidaṃ jātyupacchedaḥ //",
  "S04bsu034_u:6825": ".... jñānabhūmiḥ?",
  "S04bsu034_u:6826": "yadidaṃ asaṃmohaḥ //",
  "S04bsu034_u:6827": ".... ajñānaprahāṇam?",
  "S04bsu034_u:6828": "yadidaṃ mohaprahāṇam //",
  "S04bsu034_u:6829": "....jñānapratiṣṭhānam?",
  "S04bsu034_u:6830": "yadidaṃ apratiṣṭhānam //",
  "S04bsu034_u:6831": ".... yogācārabhūmiḥ?",
  "S04bsu034_u:6832": "yadidaṃ saptatriśatāṃ bodhipakṣikāṇāṃ dharmāṇāṃ bhāvanā //",
  "S04bsu034_u:6833": ".... bodhisattvagocaraḥ?",
  "S04bsu034_u:6834": "yadidaṃ ṣaṭpāramitā //",
  "S04bsu034_u:6835": "....satpuruṣasaṃsevanā?",
  "S04bsu034_u:6836": "yadidaṃ buddhābhiniṣevitā //",
  "S04bsu034_u:6837": "....asatpuruṣavivarjanatā?",
  "S04bsu034_u:6838": "yadidaṃ tīrthikānāṃ upalambhadṛṣṭikānāṃ vivarjanatā //",
  "S04bsu034_u:6839": ".... tathāgatairākhyātaḥ?",
  "S04bsu034_u:6840": "yadidaṃ buddhabaleṣu sthitvā prakṛtijñānena",
  "S04bsu034_u:6841": "mokṣaḥ //.... buddhabhūmiḥ?",
  "S04bsu034_u:6842": "yadidaṃ sarveṣāṃ kuśalānāṃ dharmāṇāṃ pratilābhitā //",
  "S04bsu034_u:6843": ".... paṇḍitairanumoditā?",
  "S04bsu034_u:6844": "yadidaṃ atītānāgatapratyutpannairbuddhaibhagavadbhiḥ śrāvakaiścānumoditāḥ //",
  "S04bsu034_u:6845": ".... bālai pratikṣiptam?",
  "S04bsu034_u:6846": "yadidaṃ sarvabālairdurvijñeyam //",
  "S04bsu034_u:6847": ".... śrāvakapratyekabuddhairduvijñeyam?",
  "S04bsu034_u:6848": "yadidaṃ buddhadharmācintyatā //",
  "S04bsu034_u:6849": "....abhūmistīrthikānām? (Vaidya 301)",
  "S04bsu034_u:6850": "yadidaṃ mithyāmāno yoginām //",
  "S04bsu034_u:6851": ".... bodhisattvaiḥ parigṛhītāḥ?",
  "S04bsu034_u:6852": "yadidaṃ durlabhatā ca mahābhaiṣajyatā ca //",
  "S04bsu034_u:6853": ".... daśabalairanubaddham?",
  "S04bsu034_u:6854": "yadidaṃ kṛcchrayogena //",
  "S04bsu034_u:6855": ".... devaiḥ pujanīyam?",
  "S04bsu034_u:6856": "yadidaṃ sarvasukhāhārakamupādāya //",
  "S04bsu034_u:6857": ".... brahmaṇā vandanīyam?",
  "S04bsu034_u:6858": "yadidaṃ sarvamokṣāhārakayogena /",
  "S04bsu034_u:6859": ".... nāgairnamasyanīyam?",
  "S04bsu034_u:6860": "yadidaṃ sarvavāsanāsamutyāgatāmupādāya //",
  "S04bsu034_u:6861": "....yakṣairanumodanīyam?",
  "S04bsu034_u:6862": "yadidaṃ sarvadurgatīnāṃ mārgacchedanatāmupādāya //",
  "S04bsu034_u:6863": "....kinnaraiḥ stavanīyam?",
  "S04bsu034_u:6864": "yadidaṃ sarvamokṣaprāmodyāharaṇatāmupādāya?",
  "S04bsu034_u:6865": "mahoragaiḥ praśaṃsanīyam?",
  "S04bsu034_u:6866": "yadidaṃ saṃsārocchedanatāmupādāya //",
  "S04bsu034_u:6867": ".... bodhisattvairbhāvayitavyam?",
  "S04bsu034_u:6868": "yadidaṃ sarvajñānāhārikamupādāya //",
  "S04bsu034_u:6869": ".... paṇḍitaiḥ paryavāptavyam?",
  "S04bsu034_u:6870": "yadidaṃ avaivartyabhūmyāhāritrakamupādāya //",
  "S04bsu034_u:6871": "....dhanamanuttaram?",
  "S04bsu034_u:6872": "yadidaṃ devamānuṣikāyāḥ prajāyāḥ saṃpatterāhātitrakaṃ copādāya mokṣāhāritrakamupādāya //",
  "S04bsu034_u:6873": ".... dānaṃ nirāmiṣam?",
  "S04bsu034_u:6874": "yadidaṃ sarvakleśaccheditrakatāmupādāya //",
  "S04bsu034_u:6875": ".... bhaiṣajyaṃ glānānām?",
  "S04bsu034_u:6876": "yadidaṃ rāgadveṣamohapraśamanatāmupādāya //",
  "S04bsu034_u:6877": ".... kośo jñānasya?",
  "S04bsu034_u:6878": "yadidaṃ bhāvanāmupādāya //",
  "S04bsu034_u:6879": ".... akṣayatā pratibhānasya?",
  "S04bsu034_u:6880": "yadidaṃ yathābhūtajñānadarśanatāmupādāya //",
  "S04bsu034_u:6881": ".... vigamaḥ śokasya?",
  "S04bsu034_u:6882": "yadidaṃ nirarthakaḥ vyādhiduḥkhabudhyanāvataraṇatāmupādāya nairātmyaduḥkhaprajānanatāmupādāya //",
  "S04bsu034_u:6883": ".... parijñā traidhātukasya?",
  "S04bsu034_u:6884": "yadidaṃ svapnamāyābudhyanatāmupādāya //",
  "S04bsu034_u:6885": ".... nāvaḥ pāramitānām?",
  "S04bsu034_u:6886": "yadidaṃ adhyāaśayena parinirvātukāmānāmanityaduḥkhaśūnyatābhāvanatāmupādāya //",
  "S04bsu034_u:6887": ".... nauroghamadhyagatānām?",
  "S04bsu034_u:6888": "yadidaṃ nirvāṇasyāhārakatāmupādāya //",
  "S04bsu034_u:6889": ".... kīrtiryaśaskāmānām?",
  "S04bsu034_u:6890": "yadidaṃ vipuladharmāhārakatāmupādāya //",
  "S04bsu034_u:6891": ".... varṇo buddhānām?",
  "S04bsu034_u:6892": "yadidaṃ anantaguṇabhaiṣajyadānapatimupādāya //",
  "S04bsu034_u:6893": ".... yaśastathāgatānām?",
  "S04bsu034_u:6894": "yadidaṃ sarvaguṇasukhamokṣadānapatimupādāya //",
  "S04bsu034_u:6895": ".... stavo daśabalānām?",
  "S04bsu034_u:6896": "yadidaṃ durlabhadharmaratnadānapatimupādāya //",
  "S04bsu034_u:6897": ".... guṇā bodhisattvānām?",
  "S04bsu034_u:6898": "yadidaṃ dharmaśikṣitatāmupādāya //",
  "S04bsu034_u:6899": ".... upekṣā kāruṇikānām?",
  "S04bsu034_u:6900": "yadidaṃ kṛtabuddhakṛtyakaraṇīyatāmupādāya //",
  "S04bsu034_u:6901": ".... maitryā doṣapraśamanam?",
  "S04bsu034_u:6902": "yadidaṃ pratighapratipakṣatāmupādāya //",
  "S04bsu034_u:6903": "....śvāso mahāyānikānām?",
  "S04bsu034_u:6904": "yadidaṃ sarvabuddhadharmābhiprāyapāripūritrakamupādāya //",
  "S04bsu034_u:6905": ".... pratipattiḥ siṃhanādanādinām?",
  "S04bsu034_u:6906": "yadidaṃ agradharmaśreṣṭhadharmāhāritrakamupādāya //",
  "S04bsu034_u:6907": ".... mārgo buddhajñānasya?",
  "S04bsu034_u:6908": "yadidaṃ sarvakuśaladharmāhāritrakamupādāya //",
  "S04bsu034_u:6909": ".... mudrā sarvadharmāṇām?",
  "S04bsu034_u:6910": "yadidaṃ pārādapāramavabudhyanatāmupādāya //",
  "S04bsu034_u:6911": ".... asaṃhāryatā sarvajñānasya?",
  "S04bsu034_u:6912": "yadidaṃ sarvākuśaladharmaprahāṇāya ca saṃvartate sarvakuśaladharmāhāraṇatāyai ca sarvasattvamokṣāharaṇatāyai saṃvartate //",
  "S04bsu034_u:6913": "....udyānaṃ bodhisattvānām?",
  "S04bsu034_u:6914": "yadidaṃ sarvaprītiprāmodyātmasukhena sarvasattvasukhāharaṇatāmupādāya //",
  "S04bsu034_u:6915": "....vidrāpaṇaṃ mārasainyānām?",
  "S04bsu034_u:6916": "yadidaṃ sarvabalāhāritrakamupādāya sarvakleśaśamanaṃ copādāya //",
  "S04bsu034_u:6917": "....vidyā kṣemagāminām yadidaṃ sarvopadravakṣayāya saṃvartate //",
  "S04bsu034_u:6918": ".... arthaḥ siddhānām?",
  "S04bsu034_u:6919": "yadidaṃ sarvadharmasaṃpattyāhāritrakamupādāya //",
  "S04bsu034_u:6920": ".... paritrāṇamamitramadhyagatānām?",
  "S04bsu034_u:6921": "yadidaṃ sarvopalambhikānāṃ mithyādṛṣṭikānāṃ parājayatāyai saṃvartate //",
  "S04bsu034_u:6922": "....sahadharmeṇa tīrthikānāṃ nigrahaḥ?",
  "S04bsu034_u:6923": "yadidaṃ sahadharmeṇa tīrthikānāṃ nigrahamupādāya //",
  "S04bsu034_u:6924": "....satyākāro vaiśāradyānām?",
  "S04bsu034_u:6925": "yadidaṃ sarvadharmākoṭitapratyākoṭitakṣematāmupādāya //",
  "S04bsu034_u:6926": ".... bhūtaparyeṣṭirbalānām?",
  "S04bsu034_u:6927": "yadidaṃ aviparītayogena //",
  "S04bsu034_u:6928": ".... pūrvanimittamaṣṭādaśānāmāveṇikānāṃ buddhadharmāṇām?",
  "S04bsu034_u:6929": "yadidaṃ sarvaśukladharmāharaṇatāmupādāya //",
  "S04bsu034_u:6930": "(Vaidya 302).... alaṃkāraḥ?",
  "S04bsu034_u:6931": "yadidaṃ dvātriṃśatāṃ mahāpuruṣalakṣaṇānāmāhārakamupādāya //",
  "S04bsu034_u:6932": ".... ratirmokṣakāmānām?",
  "S04bsu034_u:6933": "yadidaṃ ādimadhyaparyavasānakalyāṇatāmupādāya //",
  "S04bsu034_u:6934": ".... prītirjyeṣṭhaputrāṇām?",
  "S04bsu034_u:6935": "yadidaṃ paitṛkaṃ dhanaṃ buddhadhanānubhāvāhārakamupādāya //",
  "S04bsu034_u:6936": ".... pāripūrirbuddhajñānasya?",
  "S04bsu034_u:6937": "yadidaṃ sarvaśukladharmānurakṣaṇatāmupādāya sarvaśukladharmānanyapoṣaṇāharaṇatāmupādāya //",
  "S04bsu034_u:6938": "....abhūmiḥ sarvaśrāvakapratyekabuddhānām?",
  "S04bsu034_u:6939": "yadidaṃ udārāprameyabuddhadharmāhārakamupādāya //",
  "S04bsu034_u:6940": ".... saṃviśuddhiścittasya?",
  "S04bsu034_u:6941": "yadidaṃ sarvamalaprahāṇāya saṃvartate //",
  "S04bsu034_u:6942": ".... pariśuddhiḥ kāyasya?",
  "S04bsu034_u:6943": "yadidaṃ sarvaglānipraśamanatāmupādāya",
  "S04bsu034_u:6944": "//.... pariniṣpattiḥ vimokṣamukhānām?",
  "S04bsu034_u:6945": "yadidaṃ anityaduḥkhaśūnyānātmaśāntapratyavekṣaṇatāmupādāya //",
  "S04bsu034_u:6946": "....asaṃkliṣṭatā rāgeṇa?",
  "S04bsu034_u:6947": "yadidaṃ amṛtapadāhārikamupādāya //",
  "S04bsu034_u:6948": ".... vigamo doṣasya?",
  "S04bsu034_u:6949": "yadidaṃ mahāmaitryāhārikamupādāya //",
  "S04bsu034_u:6950": ".... abhūmirmohasya?",
  "S04bsu034_u:6951": "yadidaṃ bhūtadharmālokāhārakamupādāya //",
  "S04bsu034_u:6952": ".... āgamaḥ saṃjñānasya?",
  "S04bsu034_u:6953": "yadidaṃ sarvalaukikalokottarakāyajñānasyotpādamupādāya //",
  "S04bsu034_u:6954": ".... utpādo vidyāyāḥ?",
  "S04bsu034_u:6955": "yadidaṃ sarvayoniśomanasikāraharaṇatāmupādāya //",
  "S04bsu034_u:6956": ".... prahāṇamavidyāyāḥ?",
  "S04bsu034_u:6957": "yadidaṃ sarvayoniśomanasikāravigamāya saṃvartate //",
  "S04bsu034_u:6958": ".... tṛptirvimuktisārāṇām?",
  "S04bsu034_u:6959": "yadidaṃ āryamāhātmyāharaṇatāmupādāya //",
  "S04bsu034_u:6960": ".... tuṣṭiḥ samādhisārāṇām?",
  "S04bsu034_u:6961": "yadidaṃ sarvasukhacittaikāgrāharaṇatāmupādāya //",
  "S04bsu034_u:6962": ".... cakṣurdraṣṭukāmānām?",
  "S04bsu034_u:6963": "yadidaṃ ahaṃpaśyitāmupādāya //",
  "S04bsu034_u:6964": ".... abhijñā vikurvitukāmānām?",
  "S04bsu034_u:6965": "yadidaṃ anāvaraṇatāmupādāya kāmanīyadharmatāṃ copādāya //",
  "S04bsu034_u:6966": ".... ṛddhirabhibhavitukāmānām?",
  "S04bsu034_u:6967": "yadidaṃ sarvadharmavikalpitajñānānāvaraṇatāmupādāya //",
  "S04bsu034_u:6968": ".... dhāraṇī śrutārthikānām?",
  "S04bsu034_u:6969": "yadidaṃ sarvadharmanirvāṇasamatāmupādāya //",
  "S04bsu034_u:6970": ".... smṛterasaṃpramoṣaḥ?",
  "S04bsu034_u:6971": "yadidaṃ nirvāṇālambanaprakṛtivyupaśamatāmupādāya //",
  "S04bsu034_u:6972": ".... adhiṣṭhānaṃ buddhānām?",
  "S04bsu034_u:6973": "yadidaṃ anantāharaṇatāmupādāya //",
  "S04bsu034_u:6974": ".... upāyakauśalyaṃ nāthānām?",
  "S04bsu034_u:6975": "yadidaṃ sarvasukhakṣemagamanatāmupādāya //",
  "S04bsu034_u:6976": ".... sūkṣmama? yadidaṃ nirvāṇālambanavyupaśamatāmupādāya //",
  "S04bsu034_u:6977": ".... durvijñeyam?",
  "S04bsu034_u:6978": "yadidaṃ duḥkhapratijñānatāmupādāya //",
  "S04bsu034_u:6979": ".... durājānatānabhiyuktaiḥ?",
  "S04bsu034_u:6980": "yadidaṃ apratilabdhapūrvatāmupādāya //",
  "S04bsu034_u:6981": ".... vivarto 'kṣarāṇām?",
  "S04bsu034_u:6982": "yadidaṃ sarvavākyakathānupalabdhitāmupādāya //",
  "S04bsu034_u:6983": ".... durvijñeyo ghoṣeṇa?",
  "S04bsu034_u:6984": "yadidaṃ sarvadharmācintyatāmupādāya //",
  "S04bsu034_u:6985": ".... ajñātaṃ vijñaiḥ?",
  "S04bsu034_u:6986": "yadidaṃ ratnamahārthikatāmupādāya //",
  "S04bsu034_u:6987": ".... jñānaṃ surataiḥ?",
  "S04bsu034_u:6988": "yadidaṃ satkārājānatāmupādāya //",
  "S04bsu034_u:6989": ".... vibuddhamalpecchaiḥ?",
  "S04bsu034_u:6990": "yadidaṃ satkārājānatāmupādāya //",
  "S04bsu034_u:6991": ".... udgṛhītamāravdhavīyaiḥ?",
  "S04bsu034_u:6992": "yadidaṃ anikṣiptadhuratāmupādāya //",
  "S04bsu034_u:6993": ".... dhāritaṃ smṛtimadbhiḥ?",
  "S04bsu034_u:6994": "yadidaṃ kṛtāvipraṇāśatāmupādāya //",
  "S04bsu034_u:6995": ".... kṣayo duḥkhasya?",
  "S04bsu034_u:6996": "yadidaṃ rāgadveṣamohasaṃvartanatāmupādāya //",
  "S04bsu034_u:6997": ".... anutpādaḥ sarvadharmāṇām?",
  "S04bsu034_u:6998": "yadidaṃ sarvavijñānanirodhatāmupādāya //",
  "S04bsu034_u:6999": ".... ekanayanirdeśaḥ //",
  "S04bsu034_u:7000": "yadidaṃ sarvabhavagaticyutyupapattyāyatanānāṃ sarvadharmāḥ svapnopamā",
  "S04bsu034_u:7001": "iti sarvadharmānutpādyatāmupādāya?",
  "S04bsu034_u:7002": "ayameṣāṃ trayāṇāṃ padaśatānāṃ nirdeśo draṣṭavyaḥ /",
  "S04bsu034_u:7003": "ayaṃ sa ucyate kumāra sarvadharmasvabhāvasamatāvipañcito nāma samādhiḥ //",
  "S04bsu034_u:7004": "iti śrīsamādhirāje ekonacatvāriṃśatitamaḥ parivartaḥ // 39 //",
  "S04bsu034_u:7005": "(Vaidya 303)",
  "S04bsu034_u:7006": "40 Parīndanāparivartaḥ /",
  "S04bsu034_u:7007": "atha khalu bhagavāṃstasyāṃ velāyāmimā gāthā abhāṣata -",
  "S04bsu034_u:7008": "vipulā buddhadharmā hi vipulo deśito nayaḥ /",
  "S04bsu034_u:7009": "vipulaṃ dharma deśitvā vipulāṃllabhate guṇān // SRS_40.1 //",
  "S04bsu034_u:7010": "yathā vipulamākāśamevaṃ dharmāṇa lakṣaṇam /",
  "S04bsu034_u:7011": "ratnāni vipulānyatra tasmādvaipulyamucyate // SRS_40.2 //",
  "S04bsu034_u:7012": "vipulā cari sattvānāṃ vipulā teṣu deśitā /",
  "S04bsu034_u:7013": "vipulo āgamo yasya tasmādvaipulyamucyate // SRS_40.3 //",
  "S04bsu034_u:7014": "asmin khalu punaḥ sarvadharmasvabhāvasamatāvipañcitasamādhinirdeśe dharmaparyāye bhāṣyamāṇe aprameyaiḥ sattvairanuttarāyāṃ samyaksaṃbodhau cittānyutpāditāni,",
  "S04bsu034_u:7015": "aprameyāśca sattvā avaivartikā abhūvannanuttarāyāṃ samyaksaṃbodhau /",
  "S04bsu034_u:7016": "aprameyāṇāṃ ca sattvānāṃ pratyekabodhau ciattamutpannam /",
  "S04bsu034_u:7017": "aprameyāṇāṃ ca sattvānāmarhattvaphalasākṣātkriyāyāṃ cittānyutpannāni /",
  "S04bsu034_u:7018": "ayaṃ ca trisāhasramahāsāhasralokadhātuḥ ṣaḍavikāraṃ kampitaḥ prakampitaḥ saṃprakampitaḥ /",
  "S04bsu034_u:7019": "calitaḥ pracalitaḥ saṃpracalitaḥ /",
  "S04bsu034_u:7020": "vedhitaḥ pravedhitaḥ /",
  "S04bsu034_u:7021": "saṃpravedhitaḥ /",
  "S04bsu034_u:7022": "kṣumitaḥ prakṣubhitaḥ saṃprakṣubhitaḥ /",
  "S04bsu034_u:7023": "raṇitaḥ praraṇitaḥ saṃpraraṇitaḥ /",
  "S04bsu034_u:7024": "garjitaḥ pragarjitaḥ saṃpragarjitaḥ /",
  "S04bsu034_u:7025": "pūrvā digavanamati paścimā digunnamati /",
  "S04bsu034_u:7026": "paścimā digavanamati pūrvā digunnamati/",
  "S04bsu034_u:7027": "uttarā digunnamati dakṣiṇā digavanamati /",
  "S04bsu034_u:7028": "uttarā digavanamati dakṣiṇā digunnamati /",
  "S04bsu034_u:7029": "antādavanamati madhyādunnamati /",
  "S04bsu034_u:7030": "madhyādavanamati antādunnamati /",
  "S04bsu034_u:7031": "aprameyasya cāvabhāsasya loke prādurbhāvo 'bhūt /",
  "S04bsu034_u:7032": "mahacca divyagandhavarṣamabhiprāvarṣat /",
  "S04bsu034_u:7033": "devatāśca mahāntaṃ divyaṃ puṣpavarṣamutsṛjanti sma /",
  "S04bsu034_u:7034": "divyāni ca tūryaśatasahasrāṇyuparyantarīkṣe bhrāmayanti /",
  "S04bsu034_u:7035": "evaṃ ca vācamabhāṣanta -",
  "S04bsu034_u:7036": "sulabdhā lābhāsteṣāṃ sattvānāṃ ya imaṃ mahākaruṇāvatāradharmaparyāyaṃ śroṣyanti /",
  "S04bsu034_u:7037": "bahubuddhaparyupāsitāste sattvā bhaviṣyanti ya imaṃ sarvadharmasvabhāvasamatāvipañcitasamādhiṃ punaḥ punaḥ śroṣyanti,",
  "S04bsu034_u:7038": "śrutvā ca likhiṣyanti udgrahīṣyanti dhārayiṣyanti paryavāpsyanti araṇābhāvanayā bhāvayiṣyanti,",
  "S04bsu034_u:7039": "bahulīkariṣyanti,",
  "S04bsu034_u:7040": "parebhyaśca vistareṇa saṃprakāśayiṣyanti /",
  "S04bsu034_u:7041": "sarvasatvānāṃ te dakṣiṇīyā bhaviṣyanti //",
  "S04bsu034_u:7042": "atha khalu bhagavānāyuṣmantamānandamāmantrayate sma - udgṛhvīṣva tvamānanda imaṃ dharmaparyāyaṃ dhāraya vācaya paryavāpnuhi,",
  "S04bsu034_u:7043": "pareṣāṃ ca vistareṇa saṃprakāśaya /",
  "S04bsu034_u:7044": "atha khalvāyuṣmānānado bhagavantametadavocat - ko nāmāyaṃ bhagavan dharmaparyāyaḥ,",
  "S04bsu034_u:7045": "kathaṃ caina dhārayāmi?",
  "S04bsu034_u:7046": "bhagavānāha - mahākaruṇāvatāro nāmānanda idaṃ sūtraṃ dhāraya /",
  "S04bsu034_u:7047": "sarvadharmasamatāvipañcito nāma samādhiriti dhāraya /",
  "S04bsu034_u:7048": "ānanda āha - udgṛhīto me bhagavannayaṃ dharmaparyāya iti //",
  "S04bsu034_u:7049": "(Vaidya 304) idamavocad bhagavān /",
  "S04bsu034_u:7050_0": "āttamanāścandraprabhaḥ kumārabhūta āyuṣmāṃścānandaḥ tāścatasraḥ parṣado bhikṣubhikṣuṇyupāsakopāsikāḥ",
  "S04bsu034_u:7050_1": "aneke ca śuddhāvāsakāyikā devaputrāḥ sadevamānuṣāsuragandharvaśca loko bhagavato",
  "S04bsu034_u:7050_2": "bhāṣitamabhyanandanniti //",
  "S04bsu034_u:7051": "ityāryasarvadharmasvabhāvasamatāvipañcitāt samādheryathālabdhaṃ samādhirājaṃ nāma mahāyānasūtraṃ parivarto nāma catvāriṃśatitamaṃ samāptam // 40 // * * * * * *",
  "S04bsu034_u:7053": "ye dharmā hetuprabhavā hetusteṣāṃ tathāgato hyavadat /",
  "S04bsu034_u:7054": "teṣāṃ ca yo nirodha evaṃ vādī mahāśramaṇaḥ //"
}