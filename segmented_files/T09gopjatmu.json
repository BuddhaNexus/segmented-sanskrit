{
    "T09gopjatmu:0": " Ajātaśatrvavadāna = GoAś",
    "T09gopjatmu:1": " based on the edition by Michael Hahn. “Ajātaśatrvavadāna:",
    "T09gopjatmu:2": " A Gopadatta Story from Tibet“,",
    "T09gopjatmu:3": " K.P. Jayaswal Commemoration Volume, Patna 1981, pp. 242-276.",
    "T09gopjatmu:4": " von Hahn nach der Publ. von 1981 noch verbessert.",
    "T09gopjatmu:5": " 1. Ajātaśatru",
    "T09gopjatmu:6": " mahānti pāpāny abhibhūya yasmād ajātaśatrur guṇavān babhūva /",
    "T09gopjatmu:7": " upetya sadbhiḥ saha saṃprayogam ato niṣevyā guṇavanta eva // GoAś_1 //",
    "T09gopjatmu:8": " aho vibhūtir guṇavistarāṇāṃ guṇābdhikair yat saha saṃprayujya /",
    "T09gopjatmu:9": " guṇair abhūtair viguṇo 'bhyupeti guṇaprasiddhiṃ guṇabhūṣaneṣu // GoAś_2 //",
    "T09gopjatmu:10": " abhūtasaṃbhāvanayā tayā tu hato 'py asau kālavaśena bhūpaḥ /",
    "T09gopjatmu:11": " tuṣāradagdhadrumavad vasante guṇaprabhāvojjvalatām upaiti // GoAś_3 //",
    "T09gopjatmu:12": " svabhāvasaṃsiddhir iyaṃ tathā hi janasya sadvṛttiniratyayasya /",
    "T09gopjatmu:13": " vijihmabhāveṣv api yat prayāti guṇaprasiddheḥ khalu hetubhāvam // GoAś_4 //",
    "T09gopjatmu:14": " bravīmy ato 'haṃ narake 'pi vāso varaṃ sphuradvahniśikhākarāle /",
    "T09gopjatmu:15": " na caiva sanmitranirākṛtasya sureśvarāṇāṃ sukhasaṃpado 'pi // GoAś_5 //",
    "T09gopjatmu:16": " tadyathānuśrūyate",
    "T09gopjatmu:17": " rājā kilājātaśatrur vanadviradavaropagrahanimittaṃ svanagarād abhiniḥsṛtya dadarśa mahāntaṃ kuñjaravaraṃ vanābhimukham abhidravantam /",
    "T09gopjatmu:18": " dṛṣṭvā ca punas tam eva hastinam anujagāma / sa ca dantī",
    "T09gopjatmu:19": " smṛtvā sarāṃsi kamalotpalamaṇḍitāni kādambapakṣapavanoddhataśīkarāṇi /",
    "T09gopjatmu:20": " udbhinnakomalakaserulatāvanāni vegān mahīdharavanābhimukho jagāma // GoAś_6 //",
    "T09gopjatmu:21": " utkaṇṭhitaḥ kisalayojjvalapādapānāṃ vaiḍūryanīlaharitodgataśādvalānām /",
    "T09gopjatmu:22": " uddhūtaśīkarakaro dvirado vanānāṃ tūrṇaṃ yayau pavananunna ivāmbugarbhaḥ // GoAś_7 //",
    "T09gopjatmu:23": " atha sa mahīpatiḥ pavanapaṭujavātiśayaturagavarādhirūḍho dūrād apasṛtabalasahāyo",
    "T09gopjatmu:24": " na cireṇa khadirabadarabilveṅgudādikaṇṭakadrumavanagahanāṃ śaravaṇakāśakuśavaṃśajālajaṭiladuḥsaṃcārapradeśāṃ",
    "T09gopjatmu:25": " jīrṇaśīrṇavikṣiptāsthikaṅkālaśakaladhavalabhūmibhāgāṃ pratibhayagambhīraśvabhraprapātasthalasthāṇuvalmīkadurnirgamapraveśām aṭavīṃ prapede /",
    "T09gopjatmu:26": " sa ca gajādhipatis tasya rājño darśanam apajagāma /",
    "T09gopjatmu:27": " rājāsau vihataparākramāvakāśo grīṣmoṣmaklamaśithilākulaprayatnaḥ /",
    "T09gopjatmu:28": " bhūreṇuvyatikaradhūsarāgrakeśaḥ saṃmohaṃ samupajagāma sādhvasena // GoAś_8 //",
    "T09gopjatmu:29": " tasmin khaḍgaviṣāṇakoṭikaṣṇa - &9169; - &9169; - - -",
    "T09gopjatmu:30": " siṃhavyāghravarāha - &9169;",
    "T09gopjatmu:31": " mahiṣavyālāvakīrṇe vane /",
    "T09gopjatmu:32": " ekākī sa nṛpo bhraman ravikarajvālāpratāpāturas",
    "T09gopjatmu:33": " tṛṣṇārtaḥ padavīṃ dadarśa sahasā śailendrasaṃprāpikām // GoAś_9 //",
    "T09gopjatmu:34": " tāṃ ca muhūrtam anugacchan dadarśa dūrād eva nīlavipulasnigdhapalāśanicitaviṭapataruvaragahanam acalasānupradeśam /",
    "T09gopjatmu:35": " dṛṣṭvā + + + + + + + + + + + + + + + + + + + + + + + yanaḥ(?) provāca //",
    "T09gopjatmu:36": " asmin nūnaṃ pradeśe navanalinavanacchannatoyaṃ saro vā",
    "T09gopjatmu:37": " dhārā śailodarād vā patati maṇidalasvacchaśobhā jalasya /",
    "T09gopjatmu:38": " vṛkṣās tatsaṃnikarṣād upacitavipulaśyāmaśākhāpraśākhā",
    "T09gopjatmu:39": " yenaite śailam etaṃ jagad iva sakalaṃ sajjanāḥ śobhayanti // GoAś_10 //",
    "T09gopjatmu:40": " dūratvād a &9169; - &9169; - &9169; &9169; &9169; - '; - - &9169; - - &9169; - - - - &9169; &9169; - &9169;",
    "T09gopjatmu:41": " bhāraguravo jīmūtapuñjā iva /",
    "T09gopjatmu:42": " ete vṛddhim upāgatāḥ khalu parām āsādya toyāśayaṃ",
    "T09gopjatmu:43": " sanmitraṃ samupetya sādhava iva pradhvasyamānārayaḥ // GoAś_11 //",
    "T09gopjatmu:44": " tad ito gacchāmīti saṃpradhāryopetya ca taṃ pradeśaṃ samantato vilokayan dadarśānyatamasmin",
    "T09gopjatmu:45": " taruvaragahanavivare + + + + + + + + + + + + + + + + + + + + + + + + + + + + kopahārābhidarśane",
    "T09gopjatmu:46": " vipulaśilātalābhoganiṣaṇṇakṛtāhāraprayojanam upaśamanibhṛtendriyapracārasaumyavapuṣaṃ",
    "T09gopjatmu:47": " śākyabhikṣuṃ dṛṣṭvā samāśvāsaprāptaḥ prahlādita iva viśrānta iva ca vājinam ekānte",
    "T09gopjatmu:48": " nibadhya sapraśrayamaḥdhuro + + + + + + + + + + + + + + + + + + + + + + + + + + kta",
    "T09gopjatmu:49": " iva ca vikacakamalavanareṇupiñjarasurabhiśiśirasamīraṇena taṃ bhikṣum abravīt /",
    "T09gopjatmu:50": " bhadanta salilāśayapradeśam upadeṣṭum arhatīti /",
    "T09gopjatmu:51": " tena copadiṣṭam /",
    "T09gopjatmu:52": " atha sa rājā tam upadiṣṭaṃ salilāśayam upagamya vigatapipāsāklamapari + + + + + + + + + + + + + + + + + + + // - - &9169; - &9169; &9169;",
    "T09gopjatmu:53": " mayūkhaiḥ prasvedavārikaṇikārdralalāṭabhittiḥ /",
    "T09gopjatmu:54": " pītvāpi vāri kamalotpalanālaśītaṃ tīvraklamāturamanā na dhṛtiṃ jagāma // GoAś_12 //",
    "T09gopjatmu:55": " atha sa bhikṣuḥ sāndrakaruṇāmṛtarasārdraśītalena cakṣuṣā taṃ rājānam abhisamīkṣyābravīt /",
    "T09gopjatmu:56": " klībasattvam iva vyā + + + + + + + + + + + + + + + + + + + + + + + + + + + + + + pravādo lokavṛttātivṛttaprabhāveṣv apy upalakṣyate /",
    "T09gopjatmu:57": " na khalu sukhocitāḥ paraduḥkhāni jānantīti /",
    "T09gopjatmu:58": " nanu bhadantāvaiṣi //",
    "T09gopjatmu:59": " dagdhāpi bhū ravikaraiḥ sphuṭadīptimadbhir dandahyate gataghṛṇena davānalena /",
    "T09gopjatmu:60": " bhartuḥ pravāsavirahe vaniteva duḥkhais ta - &9169; - &9169; &9169; &9169; - &9169; &9169; - &9169;",
    "T09gopjatmu:61": " ḥ saṃtāpitā ravikaraiḥ sutarāṃ pracaṇḍaiḥ /",
    "T09gopjatmu:62": " kalyāṇamitravikalās tu vicāraśūnyā rāgātmakā iva narāḥ pramadāvilāsaiḥ // GoAś_14 //",
    "T09gopjatmu:63": " gharmāturo bhayam anāgatam apradhārya cchāyāṃ samāśrayati bhogiphaṇasya bhekaḥ /",
    "T09gopjatmu:64": " āpātamātrasukha - &9169; &9169; - &9169; - - - - &9169; - &9169; &9169; &9169; -",
    "T09gopjatmu:65": " m iva rājalakṣmīm // GoAś_15 //",
    "T09gopjatmu:66": " saṃśuṣkasālatarukoṭarasaṃnilīno vyarthaṃ virauti pariśuṣkagalaḥ kapotaḥ /",
    "T09gopjatmu:67": " ajñānagahvaraniruddha ivātmavādī bālaḥ punarbhavatṛṣāviṣamūrchitātmā // GoAś_16 //",
    "T09gopjatmu:68": " ete gajā ravikarotkaratāpiteṣu naiva sthaleṣu na jaleṣu dhṛtiṃ labhante /",
    "T09gopjatmu:69": " grāmeṣu puṣpavikaceṣu ca kānaneṣu pāriplavālpamatayo yatayo yathaiva // GoAś_17 //",
    "T09gopjatmu:70": " ambv eva (?) palvalajalaṃ kṣayam abhyupaiti saṃśuṣkaśaivalarajo'ruṇapaṅkaleśam /",
    "T09gopjatmu:71": " mandāgamasya sadasīva vijṛmbhamāṇaṃ vākkauśalaṃ svamatiśaktinirākṛtasya // GoAś_18 //",
    "T09gopjatmu:72": " ete khagā vanatarūn parivarjayanti saṃśīrṇaparṇanicayordhvaviśuṣkaśākhān /",
    "T09gopjatmu:73": " vismṛtya pūrvaparibhogasukhāny anāryā veśyā viluptadhanasāram ivālpasattvam // GoAś_19 //",
    "T09gopjatmu:74": " dāvāgnibhasmaparuṣaiḥ pavanair udastam etad bhramaty avirataṃ taruparṇacakram /",
    "T09gopjatmu:75": " utpīḍyamānam aniśaṃ niravagraheṇa saṃsāracakram iva karmasamīraṇena // GoAś_20 //",
    "T09gopjatmu:76": " paryanteṣu sphuṭitaśakalacchedasaṃparkarūkṣas",
    "T09gopjatmu:77": " toyābhyāśe srutajalatayā na dravo nātiśuṣkaḥ /",
    "T09gopjatmu:78": " kiṃciccheṣākaluṣasalilāplāvito madhyabhāge",
    "T09gopjatmu:79": " paṅkaḥ śoṣaṃ sphuritaśapharījālagarbhaḥ prayāti // GoAś_21 //",
    "T09gopjatmu:80": " kiṃciccheṣavivarṇaparṇaśabalā mūle kaṭhorāruṇā",
    "T09gopjatmu:81": " mandaśyāmapalāśasaṃcayavatī madhye samārdracchaviḥ /",
    "T09gopjatmu:82": " gharmaśyāmavibhugnapallavadalā prānte latā nartakī",
    "T09gopjatmu:83": " mlāniṃ yāty aniśaṃ kalāv iva yuge satpauruṣī dharmatā // GoAś_22 //",
    "T09gopjatmu:84": " chattrair vyabhraśaśāṅkamaṇḍalasitai ratnaprabhābhāsvarair",
    "T09gopjatmu:85": " vikṣiptāḥ kiraṇā yad asya bahuśo niryāṇakāle mama /",
    "T09gopjatmu:86": " tad vairaṃ hṛdayena saṃcitam ayaṃ nūnaṃ vahaty aṃśumān",
    "T09gopjatmu:87": " yasyāgnir dahatīva durjanavacas tīkṣṇair mayūkhāṅkuraiḥ // GoAś_23 //",
    "T09gopjatmu:88": " atha sa bhikṣuḥ kathāntaravivakṣayā smitam āviścakāra /",
    "T09gopjatmu:89": " + + + + + + + + + + + + + sa rājā samantato nirīkṣyānyam anīkṣamāṇo mām evādhikṛtya pravrajitena smitam ādarśitam iti viniścitya kutūhalākrāntamatis tam abravīt //",
    "T09gopjatmu:90": " vinayadhīram idaṃ ca vapus tava smitam idaṃ ca bhadanta vidhāryate /",
    "T09gopjatmu:91": " calati buddhir iyaṃ pavanāhatā vanalateva kim atra nu kāraṇam // GoAś_24 //",
    "T09gopjatmu:92": " + + + + + + + + + + + + + + + + + + + + / atha sa pārthivaḥ sutarām upajātavimarśasaṃbhramodbhrāntamānasaḥ punar api taṃ bhikṣuṃ smitaprayojanaṃ paryapṛcchat /",
    "T09gopjatmu:93": " sa ca bhikṣus tadupakārakāmatayaiva rājñaḥ provāca //",
    "T09gopjatmu:94": " sūryātapo dahati vatsa śarīrakaṃ te tasmāt sukhocitam idaṃ tu roganīḍam /",
    "T09gopjatmu:95": " duḥkha &9169; - &9169; &9169; &9169; - &9169; &9169; - &9169; - - - - &9169; - &9169; &9169; &9169; -",
    "T09gopjatmu:96": " abhitāpitānām // GoAś_25 //",
    "T09gopjatmu:97": " vastrātapatratarumandiracandanāmbuhārādayas tadupaghātanimittabhūtāḥ /",
    "T09gopjatmu:98": " duḥkhaṃ tv anāgatam avīcisamudbhavaṃ te nāśaṃ prayāsyati narādhipa kair upāyaiḥ // GoAś_26 //",
    "T09gopjatmu:99": " prāṇoparodhasamakālam avaśyabhāvi yat prāpsyasi tvam akṛtajña bahuprakāram /",
    "T09gopjatmu:100": " duḥkhaṃ yadā kṣaṇaya - &9169; &9169; - &9169; - - -",
    "T09gopjatmu:101": " t tava tadgajabhayā &9169;",
    "T09gopjatmu:102": " &9169; - kṣaṇena // GoAś_27 //",
    "T09gopjatmu:103": " karmendhanaḥ sphurati tatra (?)",
    "T09gopjatmu:104": " sadā hutāśo durvṛttaśoṇitavasāsavapānaśauṇḍaḥ /",
    "T09gopjatmu:105": " yo bāndhavān iva pariṣvajate pragāḍhaṃ jvālābhujair aviralaiḥ svakṛtāparādhān // GoAś_28 //",
    "T09gopjatmu:106": " vīciṃ vadanti vivaraṃ na ca tatra kā cid duḥkhasya vīcir api tiryag upary adho vā /",
    "T09gopjatmu:107": " yasmād avīcir iti tena ca saṃprasiddhaḥ śīrṇas tanoti bhavano narakāntareṣu // GoAś_29 //",
    "T09gopjatmu:108": " yatra tvayātithijanapraṇayo niṣevyo jvālāsakhīśatapariṣvajanocitena /",
    "T09gopjatmu:109": " sa tvaṃ vyathām upagato raviraśmitapto hārād bibheṣi na tu ghoraviṣād bhujaṅgat // GoAś_30 //",
    "T09gopjatmu:110": " yasyotsaṅge kṣititalarajodhūsaras tvaṃ niṣaṇṇa - - - - &9169; &9169; &9169; &9169; &9169; - &9173; &9169; &9173; &9173; &9169; &9173;",
    "T09gopjatmu:111": " premṇā yenākaruṇahṛdayo vardhitaḥ pālitaś ca",
    "T09gopjatmu:112": " taṃ tvaṃ hatvā yadi na patitas tatkṣaṇaṃ citram etat // GoAś_31 //",
    "T09gopjatmu:113": " bālye lālāsalilamalinaṃ pāṇinā vaktrapadmaṃ",
    "T09gopjatmu:114": " yenāmṛṣṭaṃ vikacakamalacchedatāmrodareṇa /",
    "T09gopjatmu:115": " tvāṃ kṛtvāṅke kṛpaṇa bhavataḥ kuñcitāḥ kākapakṣā",
    "T09gopjatmu:116": " ye - - - &9169; &9169; &9169; &9169; &9169; - - &9169; - - &9169; - - // GoAś_32 //",
    "T09gopjatmu:117": " sa tvaṃ hatvā pitaram api te dhārmikaṃ dharmarājaṃ",
    "T09gopjatmu:118": " kāmāsvādavyasanamadirāpānavikṣiptacittaḥ /",
    "T09gopjatmu:119": " svasthāvasthaś carasi narakadvāraśālāṃ praviṣṭo",
    "T09gopjatmu:120": " jvālāhastair narakaśikhinaḥ spraṣṭum icchanti hi tvām // GoAś_33 //",
    "T09gopjatmu:121": " jvaladanalaśīkhāvalīpiṅgalāntaḥsthalaṃ sarvatas tuṅganiḥsaṅganiśchidralohādrijālāvṛtacchinnasaṃbhinnasaṃvignasaṃkūjitotkṛṣṭaniṣpiṣṭaniṣpīḍitotkṣiptavikṣiptaluptāvaluptāśrayaprāṇisaṃghākulabhīṣaṇaṃ",
    "T09gopjatmu:122": " kṛpaṇaka narakaṃ padā yāsyasi prerito dāruṇaiḥ karmavātair anekograduḥkhaprakarṣātisaṃtāpito dīnakaṇṭho &9169; -",
    "T09gopjatmu:123": " ūrdhvabāhur jvalacchūlacakrāsikuntaprahāravraṇodvāntaraktokṣitas tatra cākāmakaḥ saṃvasan /",
    "T09gopjatmu:124": " jvaladanalakamaṇḍalākoṭarastabdhanetraiḥ sphuratkopasaṃdaṣṭadantacchadair udyatāgrāyudhair",
    "T09gopjatmu:125": " antakājñākarais tiṣṭha tiṣṭheti nistarjito bhītabhīto diśaḥ prekṣamāṇaḥ sthito 'smīti",
    "T09gopjatmu:126": " kṛcchrād abhivyāharan kām avasthām abhiprāpsyasi tvaṃ dhṛto duṣkṛtaiḥ karmabhir",
    "T09gopjatmu:127": " yadi samanuvicārayet tad bhavān nūnam - - &9169; - - &9169;",
    "T09gopjatmu:128": " pādopamāḥ syur nidāghe 'titīvrā amī bhūpate na tv anabhyāhatā yānti saṃvegam ajñā janāḥ prāyaśo duḥkhayantrāntarasthās tu śocanti moghaṃ pralāpārtiśokābhibhūtā bhṛśam // GoAś_34 //",
    "T09gopjatmu:129": " api ca he putraka //",
    "T09gopjatmu:130": " kāntākarāgravidhṛtāni madhūni pītvā niśvāsasaṃcitadalotpalacandrikāṇi /",
    "T09gopjatmu:131": " saṃdaṃśayantravivṛtāsyapuṭāntarālas tāmraṃ kathaṃ kathaya pāsyasi vahnivarṇam // GoAś_35 //",
    "T09gopjatmu:132": " snātvā tvaṃ gṛhadīrghikāmbhasi hasatpadmotpalālaṃkṛte",
    "T09gopjatmu:133": " tīrāntānatapuṣpapādapalatācchāyāsamāliṅgite /",
    "T09gopjatmu:134": " klinnasvinnanarāsthipañjaravasāniryāsaparyākule",
    "T09gopjatmu:135": " tapte vaitaraṇījale nipatito duḥkhāt kadā mokṣyase // GoAś_36 //",
    "T09gopjatmu:136": " prāsāde śaradabhraśubhraśikhare puṣpāvalīmaṇḍite",
    "T09gopjatmu:137": " vīṇāveṇumṛdaṅgagītamadhure saṃprāpya citraṃ sukham /",
    "T09gopjatmu:138": " nityaṃ prajvalitasphuṭānalaśikhāsaṃtānajālākulaṃ",
    "T09gopjatmu:139": " prāpyāvīcim anekaduḥkhavihataḥ kiṃ nāma kartā bhavān // GoAś_37 //",
    "T09gopjatmu:140": " lajjāmātravibhūṣaṇāṃ savinayāṃ cārūpacārāṃ priyāṃ",
    "T09gopjatmu:141": " dṛṣṭvā prītivijṛmbhamāṇanayano viśrambhaniryantraṇām /",
    "T09gopjatmu:142": " krodhaprajvalitākṣikośaviṣamabhrūbhaṅgaraudrānanān",
    "T09gopjatmu:143": " ālokyāntakakiṃkarān abhimukhān saṃmoham āyāsyase // GoAś_38 //",
    "T09gopjatmu:144": " śrīmaccāmaracārubhāsuranarair nānāvidhair vājibhiḥ",
    "T09gopjatmu:145": " kāliṅgaiś ca vicitritottarakuthair gandhopavāhyair gajaiḥ /",
    "T09gopjatmu:146": " tīvrakrodhaviṣais tṛ - &9169; &9169; &9169; - &9169; - - &9169; - - - - - - &9169; &9169;",
    "T09gopjatmu:147": " ke viśīrṇacaraṇo voḍhāsi dīptān rathān // GoAś_39 //",
    "T09gopjatmu:148": " dhṛtaś cūḍāpīḍo bakulakusumāmodasubhagas",
    "T09gopjatmu:149": " tvayā mūrdhnā yena sphuṭamaṇikarālaṃ ca mukuṭam /",
    "T09gopjatmu:150": " sphuradvahnijvālāvalayakapilaṃ cakram aśivaṃ",
    "T09gopjatmu:151": " vahan mūrdhnā tena tvam anubhavitā cāpalaphalam // GoAś_40 //",
    "T09gopjatmu:152": " kiṃ ca bhūyaḥ //",
    "T09gopjatmu:153": " kaler ājñābhaṅgo bhavati sucirāj janmasamaye",
    "T09gopjatmu:154": " muner yasya prāṇipriyahitasamādhānaviduṣaḥ /",
    "T09gopjatmu:155": " jagannāthe tasmin bhagavati bhavopadravahare",
    "T09gopjatmu:156": " praduṣṭānāṃ kā vā bhavatu gatir anyā param ataḥ // GoAś_41 //",
    "T09gopjatmu:157": " unmīlitā iva diśo daśa yasya dīptaiḥ",
    "T09gopjatmu:158": " kīrtyaṃśubhir ghanatamaḥpaṭalāvanaddhāḥ /",
    "T09gopjatmu:159": " tasmin pradoṣam upagacchati yas tapasvī",
    "T09gopjatmu:160": " svair eva karmabhir asau prahataḥ kṣatātmā // GoAś_42 //",
    "T09gopjatmu:161": " yo māteva piteva bāndhava iva prāṇiṣv anukrośavān",
    "T09gopjatmu:162": " ātmasnehaparāṅmukhena manasā janmāṭavīgahvare /",
    "T09gopjatmu:163": " prajñāvīryakṛpābhyupāyasacivaḥ kleśair anākampitaḥ",
    "T09gopjatmu:164": " prāpto bodhim anuttarāṃ sa bhagavān kāṃ satkriyāṃ nārhati // GoAś_43 //",
    "T09gopjatmu:165": " jagaddhitādhānavidhānadīkṣāṃ babhāra śāstā bhṛśadurvahāṃ yaḥ /",
    "T09gopjatmu:166": " manaḥprasādāyatane 'pi tasmin kathaṃ nu cittāni vidūṣayanti // GoAś_44 //",
    "T09gopjatmu:167": " asajjanasamāgamasya kaṭukāvasānaṃ phalaṃ",
    "T09gopjatmu:168": " narendra samupasthitaṃ tad adhunā tavāpāyikam /",
    "T09gopjatmu:169": " idaṃ samanucintya sādhujanasaṃgamaḥ sevyatāṃ",
    "T09gopjatmu:170": " tatas tava bhaviṣyati vyasanapañjarān nirgamaḥ // GoAś_45 //",
    "T09gopjatmu:171": " evaṃ gate 'pi kriyatām prayatnaḥ pāpaprahāṇe kuśalodaye ca /",
    "T09gopjatmu:172": " apy eva nāma vyasanāmburāśeḥ syāt te 'vasānaṃ naralokapāla // GoAś_46 //",
    "T09gopjatmu:173": " anekarūpavyasanopamṛṣṭāṃ samudravelājalalolaśīlām /",
    "T09gopjatmu:174": " narendralakṣmīm upaguhya pāpaṃ kṛtaṃ tvayā duḥkhaśatāvasānam // GoAś_47 //",
    "T09gopjatmu:175": " bahuprakārātyayadāruṇeṣu vicāryamāṇālpasukhodayeṣu /",
    "T09gopjatmu:176": " viṣajya kāmeṣu manas tvayātmā svayaṃ kṛto durgatiduḥkhasākṣī // GoAś_48 //",
    "T09gopjatmu:177": " abhisandhikṛtasya karmaṇo na hi nāśaṃ pravadanti sūrayaḥ /",
    "T09gopjatmu:178": " api kalpasahasrakoṭibhiḥ phaladaṃ tan niyamena jāyate // GoAś_49 //",
    "T09gopjatmu:179": " ata eva jagau jagadvaro jagadālokakaraḥ kṛpāmayaḥ /",
    "T09gopjatmu:180": " bhagavān bhavabhoganiḥspṛhaḥ sa hi karmasvakatāṃ śarīriṇām // GoAś_50 //",
    "T09gopjatmu:181": " salilānalarājataskarair dhanam atraiva vilupyate nṛṇām /",
    "T09gopjatmu:182": " prabhavanti tu tena karmaṇā svam ataḥ karma nṛṇāṃ śubhāśubham // GoAś_51 //",
    "T09gopjatmu:183": " parivartati niścalekṣaṇaḥ kṣaṇamātrapratibaddhajīvitaḥ /",
    "T09gopjatmu:184": " maraṇābhimukho yadā naro nanu karmaiva tadā parāyaṇam // GoAś_52 //",
    "T09gopjatmu:185": " svajano janavan nivartane gṛhavittādyaparair vilupyate /",
    "T09gopjatmu:186": " svakṛtaṃ tv anuyāti dehināṃ bhavasaṃkrāntyanukūlavartinām // GoAś_53 //",
    "T09gopjatmu:187": " api ca he mahārāja //",
    "T09gopjatmu:188": " maraṇavaśagatasya jantor vivṛddholbaṇaśvāsaśuṣkauṣṭhakaṇṭhasya",
    "T09gopjatmu:189": " hikkāpraveśānubandhād vinirdhūyamānorasaḥ",
    "T09gopjatmu:190": " kalavikalapadākṣare bhāṣite vihvale cakṣuṣi cchidyamāneṣu",
    "T09gopjatmu:191": " marmasv anāmantrya roṣād iva prasthitair vāyubhiḥ /",
    "T09gopjatmu:192": " mahati śithilatāṃ gate sandhisaṃghātayantre rujātīkṣṇasūcī-",
    "T09gopjatmu:193": " nipātāntare kvāpi gantuṃ kṛtābhyudyame jīvite",
    "T09gopjatmu:194": " timiragahanasaṃkaṭaṃ nirjanaṃ mārgam ākrāmato nāsti puṇyād",
    "T09gopjatmu:195": " ṛte kaś cid anyaḥ sakhā tat prayatnaṃ kuru śreyasi // GoAś_54 //",
    "T09gopjatmu:196": " api ca mahārāja //",
    "T09gopjatmu:197": " avaśyaṃ tyaktavyaḥ paramadayito bāndhavajanaḥ",
    "T09gopjatmu:198": " praveṣṭavyaṃ ghoraṃ sabhayam asahāyena gahanam /",
    "T09gopjatmu:199": " pravāse vastavyaṃ suciram api cāsaṃstutajane",
    "T09gopjatmu:200": " tad asmāt kartavyaṃ bahukuśalapātheyam asakṛt // GoAś_55 //",
    "T09gopjatmu:201": " atha sa rājā tena bhikṣuṇā tathā saṃvejito yathā kṣaṇenopalabdhakuśalamūlopacayābhilāṣas tīvrabhayaviṣādavyākulamānasaś ca provāca //",
    "T09gopjatmu:202": " tad adhunā karavāṇi bhadanta he vada vadāsti dayā yadi te mayi /",
    "T09gopjatmu:203": " nipatitaṃ mahati vyasanārṇave kṛpaṇakaṃ kṛpayoddhara māṃ yate // GoAś_56 //",
    "T09gopjatmu:204": " jaladamārutacandanaśītalair api vayaṃ vacanais tava tāpitāḥ /",
    "T09gopjatmu:205": " svakṛtaduṣkṛtaśaṅkuśatakṣatā viṣayalaulyaparājitamānasāḥ // GoAś_57 //",
    "T09gopjatmu:206": " vipariṇāmakaṭūni mayā purā viṣayasaṅgasukhāny akṛtātmanām /",
    "T09gopjatmu:207": " samupaguhya kṛtaṃ bahu duṣkṛtaṃ dahati yan mama saṃprati mānasam // GoAś_58 //",
    "T09gopjatmu:208": " dhig avaraṃ viṣamaṃ viṣayāśrayaṃ sukham anāryaniṣevitam adhruvam /",
    "T09gopjatmu:209": " yad upagamya narā viṣayadviṣām iha bhavanti sadā karuṇāspadam // GoAś_59 //",
    "T09gopjatmu:210": " avinayo 'nugato mṛditaṃ yaśo na gaṇitaṃ kulam āyatir ujjhitā / &9169; &9169; &9169; -",
    "T09gopjatmu:211": " kaluṣaṃ vivṛto 'nayo viṣayalaulyatayā &9169; &9169; yāgayā // GoAś_60 //",
    "T09gopjatmu:212": " asadṛśajanasaṅgābhyāsadoṣān mayaiva",
    "T09gopjatmu:213": " prakṛtiguṇavināśo mandabhāgyasya jātaḥ /",
    "T09gopjatmu:214": " śaṭhamatibhir anāryair vipralabdho 'smi vākyair",
    "T09gopjatmu:215": " yad iha guṇadhanānāṃ śocanīyo 'smi jātaḥ // GoAś_61 //",
    "T09gopjatmu:216": " prakṛtiruciravṛttāḥ sādhavo nānuvṛttāḥ",
    "T09gopjatmu:217": " suca &9169; &9169; &9169; &9169;",
    "T09gopjatmu:218": " mānāṃ vāṅmadhūnāṃ nimittam /",
    "T09gopjatmu:219": " yad anayagahanāntarvartināṃ - &9169; - -",
    "T09gopjatmu:220": " vyasanaśaraśatānāṃ lakṣyatām āgato 'ham // GoAś_62 //",
    "T09gopjatmu:221": " viṣayasukhalavāśāpāśam āmucya citte tṛṇalavam iva jīrṇaṃ projjhya sadvṛttavantam /",
    "T09gopjatmu:222": " pariṇativirasānāṃ karmaṇām ātmanaiva kṣitidhara iva tuṅgā rāśayaḥ saṃcitā - // GoAś_63 // - - - &9169; &9169; - &9169; - &9169; &9169;",
    "T09gopjatmu:223": " bhūyo 'pi māṃ dhakṣyati",
    "T09gopjatmu:224": " proddhūtākulalolapiṅgalaśikho vahniḥ kathaṃ nārakaḥ /",
    "T09gopjatmu:225": " pāpātmā mṛta eva nāma satataṃ yo 'nyo 'pi vāsmadvidho",
    "T09gopjatmu:226": " mṛtyuḥ kiṃ mṛtamārikām akaruṇaḥ kartuṃ vyavasyen mayi // GoAś_64 //",
    "T09gopjatmu:227": " diksaṃmoham upāgato 'ham adhunā gacchāmi kāṃ vā diśaṃ",
    "T09gopjatmu:228": " majjāmīva bhadanta śokasarasi vyā - &9169; - - &9169; - - /",
    "T09gopjatmu:229": " śailo 'yaṃ sphuṭatīva pāpacaritaṃ mām adya saṃdhārayan",
    "T09gopjatmu:230": " yuṣmatpādasamāśrayāt tu śatadhā na tv eva yāti dhruvam // GoAś_65 //",
    "T09gopjatmu:231": " atha sa mahātmā taṃ rājānaṃ saṃvignamānasam avetya pātram ayaṃ śreyasa iti vinirdhāryovāca /",
    "T09gopjatmu:232": " tena hi mahārāja tam eva bhagavantaṃ vinipāta ... janāvalambavatsalam apā ... tyaktasakalasattvadhātum",
    "T09gopjatmu:233": " akhilajagaddhitādhānāmlānaprayogam aparimitaviśuddhodārātiśayaguṇagaṇaratnādhivāsaṃ",
    "T09gopjatmu:234": " mahākāruṇikaṃ sarvajñaṃ sarvadarśanaṃ śākyamuniṃ śaraṇam upaihi /",
    "T09gopjatmu:235": " tata eva te duḥkhaparaṃparāparyanto bhaviṣyati + + + + + + + + + + /",
    "T09gopjatmu:236": " sukṣetre bījam uptaṃ bhavati bahuphalaṃ tiktam āsyapriyaṃ",
    "T09gopjatmu:237": " vā kṣetrasyāsau svabhāvo bhavati samaguṇaḥ sarvasasyaprasūtau /",
    "T09gopjatmu:238": " evaṃ kārāpakārā bhagavati tanavo 'py āhitāḥ pāpakāle",
    "T09gopjatmu:239": " paryantaṃ nāpnuvanti vyuparatasakalakleśasaṃtānakāle // GoAś_66 //",
    "T09gopjatmu:240": " atha sa bhūpatiḥ pravijṛmbhamāṇakuśalamūlopacayābhilāṣamṛduhṛdayatayā buddhe bhagavati",
    "T09gopjatmu:241": " samutpannapremagauravaprasādabahumānaḥ sapratyayāśrusalilabāṣpāviladīnamṛdumukulitanayanayugalavadanas",
    "T09gopjatmu:242": " taṃ bhikṣum udīkṣamāṇo bāṣpagaṇḍūṣoparudhyamānakaṣāyakaṇṭho dharaṇitalapratiṣṭhitajānumaṇḍalaḥ",
    "T09gopjatmu:243": " kṛtakarapuṭa ity uvāca //",
    "T09gopjatmu:244": " eṣo 'haṃ tam ṛṣiṃ vrajāmi śaraṇaṃ prāṇair api prāṇinām",
    "T09gopjatmu:245": " ekaṃ bāndhavam ekam eva suhṛdaṃ śāstāram ekaṃ param /",
    "T09gopjatmu:246": " trāṇaṃ traibhuvanārtigahvaradarīvyāvartināṃ prāṇinām",
    "T09gopjatmu:247": " ācāryaṃ paramārthatattvaviṣaye bhūtārthanāthaṃ vibhum // GoAś_67 //",
    "T09gopjatmu:248": " punaḥ punar anuttaraṃ puruṣadamyasatsārathiṃ",
    "T09gopjatmu:249": " prayāmi śaraṇaṃ śaraṇyatamam apy ahaṃ - &9169; - /",
    "T09gopjatmu:250": " acintyacaritaṃ tam eva bhagavantam adya kṛta-",
    "T09gopjatmu:251": " prapañcaviṣabījanirmalaniruttarādhyāśayam // GoAś_68 //",
    "T09gopjatmu:252": " apy asthitishitimatāṃ śaraṇaṃ prapadye",
    "T09gopjatmu:253": " lokopakārakaraṇaikarasasvabhāvam /",
    "T09gopjatmu:254": " buddhaṃ tam eva śatadhā ca sahasradhā cā- - - &9169; - &9169;",
    "T09gopjatmu:255": " makarālayakarṇadhāram // GoAś_69 //",
    "T09gopjatmu:256": " manye pūtam ivātmabhāvam adhunā śāstuḥ praṇāmodbhavaiḥ",
    "T09gopjatmu:257": " puṇyāmbhobhir akhaṇḍamaṇḍalaśaśijyotsnāvalīnirmalaiḥ /",
    "T09gopjatmu:258": " ko vā taṃ praṇipatya sāndrakaruṇāprahlāditādhyāśayaṃ",
    "T09gopjatmu:259": " tīvrāpāyavatīṃ viṣādamakarāṃ tīrṇo na duḥkhāpagām // GoAś_70 //",
    "T09gopjatmu:260": " yatraiko 'py akṛtadhiyo manaḥpradoṣaḥ saṃsāraṃ vyasanaśatais tanoti kṛtsnam /",
    "T09gopjatmu:261": " tatraikaḥ katham api cetasaḥ prasādo nocchindyād vyasanasahasratantujālam // GoAś_71 //",
    "T09gopjatmu:262": " yaṃ gatvā śaraṇam ahaṃ jagatpradīpaṃ sarvāsaccaritavirodhinīṃ prapannaḥ /",
    "T09gopjatmu:263": " āryāṇāṃ nayapadavīṃ samantabhadrāṃ taṃ vande kṛpaṇajanādhikānukampam // GoAś_72 //",
    "T09gopjatmu:264": " ity uktvā vyasanaparāṅmukhaḥ sa rājā saṃbuddhe bhagavati niścalaprasādaḥ /",
    "T09gopjatmu:265": " taṃ bhikṣuṃ kṣititalalagnamaulimūrdhnā vanditvā svapuravaronmukho jagāma // GoAś_73 //",
    "T09gopjatmu:266": " saṃbuddhe pratilabdhavān narapatiḥ śraddhām asau tādṛśīṃ",
    "T09gopjatmu:267": " yat karmāvaraṇādrijālam akarod alpāvaśeṣāśrayam /",
    "T09gopjatmu:268": " pāpaṃ yat kriyate jine vrajati tat tair āryakāryaiḥ kṣayam",
    "T09gopjatmu:269": " ekenaiva hi śakyate vilikhituṃ vajrasvabhāvo hy ayam // GoAś_74 //",
    "T09gopjatmu:270": " apy eva krakacair niśātadaśanacchedāvalīdanturais",
    "T09gopjatmu:271": " tasyājñā pravicāryamānatanubhiḥ kāryaiva śāstur bhavet /",
    "T09gopjatmu:272": " yasmāt tadvimukhā viśanti narakān jvālāvalīdāruṇān",
    "T09gopjatmu:273": " tasyājñāpravaṇai &9169; -",
    "T09gopjatmu:274": " natasukhaṃ saṃprāpyate śāśvatam // GoAś_75 //",
    "T09gopjatmu:275": " svābhiprāyam ato bravīmi sakalaṃ saṃsāram apy utsahe",
    "T09gopjatmu:276": " vastuṃ bhīmabhayānake 'pi narake loke jinālaṃkṛte /",
    "T09gopjatmu:277": " na tv evaikam api kṣaṇaṃ surapure saṃbuddhaśūnye jagaty",
    "T09gopjatmu:278": " udvṛttakṣatavṛttarākṣasagaṇavyāluptapuṇyotsave // GoAś_76 //",
    "T09gopjatmu:279": " tad yāvan na patati sarva eva loko durdṛṣṭimatavitate pramādakūpe /",
    "T09gopjatmu:280": " sarvajñapravacanabhāskare gate 'staṃ tat tāvad vacanarasāyanaṃ niṣevyam // GoAś_77 //",
    "T09gopjatmu:281": " sarvajñe paramagurau niveśya bhaktiṃ śrotavyaṃ vacanam ṛṣeḥ samantaśobhi /",
    "T09gopjatmu:282": " nikṣipya vyasanamayīṃ kukāryacintāṃ nāto 'nyat param adhikaṃ yato 'sti kṛtyam // GoAś_78 //",
    "T09gopjatmu:283": " śravaṇakarakaiḥ ko 'rthas teṣāṃ asacchru &9169; &9169; - - &9169; &9169; &9169; &9169; &9169; - '; - - - - '; &9169; - &9169; &9169;",
    "T09gopjatmu:284": " Bhavalubdhaka = GoBhl",
    "T09gopjatmu:285": " based on the edition by Ratna Handurukande. Five Buddhist Legends in the Campū Style - From a collection named Avadānasārasamuccaya. Bonn 1984 (Indica et Tibetica, 4).",
    "T09gopjatmu:286": " 2. Bhavalubdhaka",
    "T09gopjatmu:287": " āpāyānām avicchinnaprāyasaṃsāravartmanām /",
    "T09gopjatmu:288": " karmakleśavaśāvaśyā duḥkhamayyaḥ pravṛttayaḥ // GoBhl_1 //",
    "T09gopjatmu:289": " tadyathānuśrūyate /",
    "T09gopjatmu:290": " dvau bhikṣū srotāpannau babhūvatus tābhyām ekenāśeṣasaṃyojanopakṣayād arhattvam adhigatam /",
    "T09gopjatmu:291": " taddvitīyas tanmātrasaṃtuṣṭa evāsīt /",
    "T09gopjatmu:292": " sa tenārhatocyate sma /",
    "T09gopjatmu:293": " bhadramukha śeṣakleśaviṣopaśamāya yatnam ārabhasveti /",
    "T09gopjatmu:294": " duḥkhaikarasā bhavā duṣṭapāpasiddhyupāyāni śreyāṃsi kṣaṇalavapariṇāmāviśvasanīyaṃ",
    "T09gopjatmu:295": " jīvitam apariniṣpannaprakṛtayo māyopamās tattvavirodhinaḥ kāmāḥ sabhayāḥ savairāḥ",
    "T09gopjatmu:296": " sopāyāsāḥ pāpakriyām evāṅgīkṛtya pravṛttāḥ paribhavāyatanam akṛtabuddhīnāṃ kṛtātmanām",
    "T09gopjatmu:297": " apy avahāsyatām āvahanti /",
    "T09gopjatmu:298": " leśenāpy anugamyamānā mahad duḥkham ākarṣanti /",
    "T09gopjatmu:299": " naitān anupatan kaś cid akṣato 'nupahato vā /",
    "T09gopjatmu:300": " hrīmanto 'py ebhir āviṣṭāḥ paśusahadharmatāṃ pratipadyante /",
    "T09gopjatmu:301": " naite tulayanti vayasāṃ pariṇāmavaikṛtam /",
    "T09gopjatmu:302": " yatijanam apy ete pragalbhā vyāmohayanty eva /",
    "T09gopjatmu:303": " śreyaso vadhakāḥ pratyamitrāś cāmī vyatītya vinayaniyamaśrībharām āryamaryādām anāryakam evodbhāvayanti /",
    "T09gopjatmu:304": " samuditakāntiśobham api kṣaṇena malinayanti puruṣasya śīlasauṣṭhavam /",
    "T09gopjatmu:305": " vipātite ca śīle sarvaviṣayāya dvārabhūte hatopaniṣatsamādhir nālaṃ prajñāsaṃpade /",
    "T09gopjatmu:306": " sakala eva ca saṃsāra eṣāṃ durantarāyāṇāṃ paryeṣaṇābhir atītaḥ /",
    "T09gopjatmu:307": " ye ca śvasūkarādīnām api sādhāraṇā ratiprasaṅgadohadāḥ kas tān sādhujano manasāpi prārthayet /",
    "T09gopjatmu:308": " sa tam arhantam abravīt /",
    "T09gopjatmu:309": " bhadramukha",
    "T09gopjatmu:310": " bhavā duḥkhātmakāḥ santi śreyo durabhisaṃbhavam /",
    "T09gopjatmu:311": " jīvitaṃ calam atyantaṃ kāmā doṣaśatākarāḥ // GoBhl_2 //",
    "T09gopjatmu:312": " apāyā mama saṃkṣīṇāḥ kiñciccheṣo bhavārṇavaḥ /",
    "T09gopjatmu:313": " anubhūya sukhaṃ divyaṃ nirvāsyāmi niyogataḥ // GoBhl_3 //",
    "T09gopjatmu:314": " api cākṛtapuṇyānāṃ bhavebhyo jāyate bhayam /",
    "T09gopjatmu:315": " puṇyasambhārayuktānām utsavātiśayo bhavaḥ // GoBhl_4 //",
    "T09gopjatmu:316": " nānāvipattigahaneṣv anayaprapāteṣv andhān ivāśu pithite pathi saṃnipātya /",
    "T09gopjatmu:317": " āryān api pratibhayena pathā harantaḥ prakhyāpayanty aśucayo viṣayāḥ svaśaktim // GoBhl_5 //",
    "T09gopjatmu:318": " atha so 'rhan mandasaṃvegāpanno 'yam āyuṣmān iti viditvā tam āha /",
    "T09gopjatmu:319": " āyuṣman sapratidvandvāḥ parīttāsvādadūṣitāḥ /",
    "T09gopjatmu:320": " bhavā niśitanistriṃśadhārāsaṃpātadāruṇāḥ // GoBhl_6 //",
    "T09gopjatmu:321": " nopādānakṣamās tāta bhavāḥ kruddhā ivoragāḥ /",
    "T09gopjatmu:322": " viṣāgnikavalālokakarālamukhaśaktayaḥ // GoBhl_7 //",
    "T09gopjatmu:323": " dagdhapravṛttyupādānavāsanāmalamānasaiḥ /",
    "T09gopjatmu:324": " pravṛttayo jagannāthaiḥ sarvā eva vivarjitāḥ // GoBhl_8 //",
    "T09gopjatmu:325": " bhavān pariharanty ārād ātmakāmāḥ parīkṣakāḥ /",
    "T09gopjatmu:326": " paricchannataṭāgādhāñ śvabhrāpātabhayaṃkarān // GoBhl_9 //",
    "T09gopjatmu:327": " ratīnāṃ sopatāpānāṃ mukhe sa parivartate /",
    "T09gopjatmu:328": " abhinandaty anādeyān kṣaṇikān api yo bhavān // GoBhl_10 //",
    "T09gopjatmu:329": " vicchinnāśeṣasaṃskārapravāhapratisaṃdhayaḥ /",
    "T09gopjatmu:330": " pratisaṃdhim upāyāsamūlam āhus tathāgatāḥ // GoBhl_11 //",
    "T09gopjatmu:331": " visaṃvādinya evaitā gatayo mahatām api /",
    "T09gopjatmu:332": " vividhānarthanārācasaṃnipātakhalūrikāḥ // GoBhl_12 //",
    "T09gopjatmu:333": " ādīptaḥ sarva evāyaṃ saṃsāraviṣapādapaḥ /",
    "T09gopjatmu:334": " viṣvagvikāsiduḥkhāgner jvālāmālākadambakaiḥ // GoBhl_13 //",
    "T09gopjatmu:335": " bhavopabhogaspṛhalālasāḥ svayaṃ praviśya saṃmohatamisradurdinān /",
    "T09gopjatmu:336": " caranti mattā iva bhagnalocanā ghanāndhakāre viparītabuddhayaḥ // GoBhl_14 //",
    "T09gopjatmu:337": " hitodyatānām avakīrya bhāratīṃ nipātarūkṣāṃ pariṇāmapeśalām /",
    "T09gopjatmu:338": " anarthapaṅkaughanimagnaśaktayo bhavanti niśvāsaparāyaṇā narāḥ // GoBhl_15 //",
    "T09gopjatmu:339": " latāṃ dvirephā iva puṣpahāsinīm upāsate ye tu satāṃ sarasvatīm /",
    "T09gopjatmu:340": " akāryanirmokam apāsya te kaler mukhaṃ na paśyanti punar vibhīṣaṇam // GoBhl_16 //",
    "T09gopjatmu:341": " sa tam arhantam abravīt /",
    "T09gopjatmu:342": " niruttarāṇy amūni vo vacanakusumāni / kiṃ tu",
    "T09gopjatmu:343": " āpāyikāni vyasanāni yāni mayānubhūtāny atidāruṇāni /",
    "T09gopjatmu:344": " teṣāṃ pratīkāranimittabhūtaṃ sukhaṃ bhadantānubhavāmi tāvat // GoBhl_17 //",
    "T09gopjatmu:345": " atha sa mahātmā tena tasya vacasā sutarām upajanitasaṃvego 'bravīt /",
    "T09gopjatmu:346": " na varṇayanti kṣaṇikām apīśvarā bhavābhinirvṛttim avandhyavādinaḥ /",
    "T09gopjatmu:347": " tathā hy ayaṃ skandhakadambakodbhavaḥ samudbhavo naikavidhasya pāpmanaḥ // GoBhl_18 //",
    "T09gopjatmu:348": " bhavaprabandhapraṇayo manasvino jagaddhitādhānaparasya yujyate /",
    "T09gopjatmu:349": " anuttarajñānanibaddhacetasāṃ bhavodbhavo bhāvasukhād api priyaḥ // GoBhl_19 //",
    "T09gopjatmu:350": " punarbhavāsvādalavākulāśayaḥ pravṛttim anvicchati yas tu mohanāt /",
    "T09gopjatmu:351": " mudhā sa sarvāyatanopatāpinīṃ vipattim anvicchati sarvatomukhīm // GoBhl_20 //",
    "T09gopjatmu:352": " bhavāḥ saśokāḥ sabhayāḥ savigrahā vivarjitāḥ sadbhir udāramānasaiḥ /",
    "T09gopjatmu:353": " narair maruddhūtaśikhā viṣadrumā bhujaṅgamādhiṣṭhitakoṭarā iva // GoBhl_21 //",
    "T09gopjatmu:354": " bhavāvaśiṣṭāḥ kila sapta jātayo bhayaṃ na te yena punarbhavāśrayam /",
    "T09gopjatmu:355": " bhavānuṣaṅgo 'py aśucer vivṛjyate narair vidagdhābharaṇānulepanaiḥ // GoBhl_22 //",
    "T09gopjatmu:356": " kṛtaṃ tvayāpāyikaduḥkhalaṅghanaṃ pravṛttim anvicchasi yena janmanaḥ /",
    "T09gopjatmu:357": " jijīviṣus tīvraviṣābhidūṣitaṃ praṇītam apy annam upādadīta kaḥ // GoBhl_23 //",
    "T09gopjatmu:358": " api ca he bhavābhinandin",
    "T09gopjatmu:359": " krimer ivāvaskarakardamāntar vivartamānasya yathākathaṃ cit /",
    "T09gopjatmu:360": " narasya mātur jaṭharāntarāle kiṃ garbhavāso na mahān apāyaḥ // GoBhl_24 //",
    "T09gopjatmu:361": " kaḍevarāvaskaranirjhareṇa subaddhasāsṛṅmaladurdinena /",
    "T09gopjatmu:362": " prajāyamānasya narasya duḥkham apāyaduḥkhair api kiṃ na tulyam // GoBhl_25 //",
    "T09gopjatmu:363": " davānalapluṣṭapalāśarūkṣaṃ vahan jarājarjaram asthiyantram /",
    "T09gopjatmu:364": " kathaṃ cid āyāsanipītaharṣo na kiṃ samo 'pāyaśatair manuṣyaḥ // GoBhl_26 //",
    "T09gopjatmu:365": " vidāhibhir niṣpratikāraghoraiḥ kṛtāntabāṇair iva saṃpatadbhiḥ /",
    "T09gopjatmu:366": " vibhidyamānasvaviṣātmabhāvo gadair ihaivānubhavaty apāyān // GoBhl_27 //",
    "T09gopjatmu:367": " pratyāvṛttasitākṣikośavikṛtavyāghrānano bhīṣaṇaḥ",
    "T09gopjatmu:368": " śastreṇeva vidāryamāṇakaraṇo marmacchidā vāyunā /",
    "T09gopjatmu:369": " bandhūnāṃ purataḥ kṛtāntamakareṇākramya nighno yadā",
    "T09gopjatmu:370": " kruddheneva vitīryate 'dhikataraṃ kiṃ nāma duḥkhaṃ tataḥ // GoBhl_28 //",
    "T09gopjatmu:371": " kiṃ cāyuṣman",
    "T09gopjatmu:372": " karmāvedhasamuddhatasphuṭaśikhijvālāvalīpiṅgalo",
    "T09gopjatmu:373": " naivāvīcir api vyathām upaharaty āryasya tāṃ dāruṇaḥ /",
    "T09gopjatmu:374": " dhīdaurbalyakarāḥ samādhividhurāḥ sadvṛttavelābhido",
    "T09gopjatmu:375": " yāṃ kurvanti manojvarāḥ paricayāḥ sphītāvalepā malāḥ // GoBhl_29 //",
    "T09gopjatmu:376": " atha sa viṣayadaurātmyam ivodbhāvayaṃs taṃ maharṣim abravīt /",
    "T09gopjatmu:377": " viṣayāsaṅginī buddhir duḥkhena prativāryate /",
    "T09gopjatmu:378": " gaṅgeva kūlatoyormiparyastataṭapādapā // GoBhl_30 //",
    "T09gopjatmu:379": " anye 'pi bahavaḥ śaikṣā bhavasaṃbhogalālasāḥ /",
    "T09gopjatmu:380": " tarpayantīndriyagrāmaṃ viṣayair aviṣādinaḥ // GoBhl_31 //",
    "T09gopjatmu:381": " sa cārhaṃs tais tadvacobhiḥ sutarām udvejitapratibhayas taṃ śaikṣam avocat /",
    "T09gopjatmu:382": " pratisaṃkhyānamahatām akṛcchraś cittanigrahaḥ /",
    "T09gopjatmu:383": " na cānuvartanīyās te viṣayair ye parājitāḥ // GoBhl_32 //",
    "T09gopjatmu:384": " mayaiva viṣayoddāmaṃ nanu ceto nivāritam /",
    "T09gopjatmu:385": " anyaiś ca vratibhir vīrais tat kasmān nānuvartase // GoBhl_33 //",
    "T09gopjatmu:386": " viṣayeṣu yadi pramādam eṣe tvam anāryācariteṣu hanta naṣṭam /",
    "T09gopjatmu:387": " atha te virajanti naiva cetas tava ko 'rtho vada tair anarthabhūtaiḥ // GoBhl_34 //",
    "T09gopjatmu:388": " viṣayeṣu pariplutendriyāṇāṃ svamanovibhramamātrabhadrakeṣu /",
    "T09gopjatmu:389": " nikaṭe nivasanti sarvaduḥkhāny aparijñātanipātadāruṇāni // GoBhl_35 //",
    "T09gopjatmu:390": " viṣayāpacayānupātinīnām aparimlānasukhāmṛtapradānām /",
    "T09gopjatmu:391": " chalitaḥ puruṣaḥ prasaṅgadoṣair na ca saṃvetti nirāmiṣaṃ ratīnām // GoBhl_36 //",
    "T09gopjatmu:392": " paribhūtir upāntike narāṇāṃ bhavasaṃbhogaviṣaktamānasānām /",
    "T09gopjatmu:393": " viṣayapratikuñcitaṃ ca ceto vinipātāyatanāni cāvṛtāni // GoBhl_37 //",
    "T09gopjatmu:394": " pariṇāmaratām aśāntarūpāṃ viparītālpasukhānurāgaramyām /",
    "T09gopjatmu:395": " paribhūya manasvino ramante kṛpaṇāṃ kāmaratiṃ tapovaneṣu // GoBhl_38 //",
    "T09gopjatmu:396": " vinigṛhya manaḥ pramādadolācalam adhyātmarativyapāśrayeṇa /",
    "T09gopjatmu:397": " anirākṛtayogino ramante bahurūpair atimānuṣair vihāraiḥ // GoBhl_39 //",
    "T09gopjatmu:398": " vitathābhiniveṣamātraramyāḥ puruṣasyopanamanti nāma kāmāḥ /",
    "T09gopjatmu:399": " gaticakracaravrataṃ narāṇāṃ viṣayā eva samādiśanty anāryāḥ // GoBhl_40 //",
    "T09gopjatmu:400": " vyasanopanipātalakṣyavṛkṣe jagati kleśapiśācikābhibhūte /",
    "T09gopjatmu:401": " udayā na tu sarvadā bhavanti prakṛtisvāsthyakṛtāṃ tathāgatānām // GoBhl_41 //",
    "T09gopjatmu:402": " tad ayaṃ samayaḥ kathaṃ cid eva pratilabdhaḥ kuśalaprayogayogyaḥ /",
    "T09gopjatmu:403": " pratipattividhau bhavān pramāṇaṃ śakunānāṃ hi vanaṃ virāvamātram // GoBhl_42 //",
    "T09gopjatmu:404": " sa tam arhantam abravīt /",
    "T09gopjatmu:405": " śaknuyāṃ sugatau bhogaspṛhāṃ yady apy upekṣitum /",
    "T09gopjatmu:406": " brūyāḥ pravadatāṃ śreṣṭha naiva māṃ tvaṃ punaḥ punaḥ // GoBhl_43 //",
    "T09gopjatmu:407": " yatas tu māṃ haraty eṣā kāmatṛṣṇā niśācarī /",
    "T09gopjatmu:408": " tenātivelakṛpayā tvaṃ māṃ kutsayase vibho // GoBhl_44 //",
    "T09gopjatmu:409": " sa taṃ mahātmā punar api sānukrośapeśalair vacobhiḥ saṃvejayann abravīt /",
    "T09gopjatmu:410": " khinnā vayaṃ rudhirabindum upādadānāḥ sāṃkleśikeṣu sabhayeṣu bhaveṣu vatsa /",
    "T09gopjatmu:411": " āyāsinīṃ ca kaṭasīm abhivardhayanto naikāntarāyavivaśāḥ svaparābhavāya // GoBhl_45 //",
    "T09gopjatmu:412": " krūraiḥ parasparavirodhibhir apraśāntair dhātūragaiḥ prakupitair iva kṛṣṇasarpaiḥ /",
    "T09gopjatmu:413": " ātudyamānavapuṣām aparāyaṇānāṃ kalpāyutāny abhigatāni ca no mahātman // GoBhl_46 //",
    "T09gopjatmu:414": " pratyarthikair iva samudyatamaṇḍalāgraiḥ skandhair hatā vayam akāraṇabaddhavairaiḥ /",
    "T09gopjatmu:415": " āyāsitāś ca viṣayair viṣakumbhakalpais tac chidyatāṃ bhavasukhavyasanānurāgaḥ // GoBhl_47 //",
    "T09gopjatmu:416": " sa tam arhantam āha /",
    "T09gopjatmu:417": " nopacchetsyāmi yady atra janmani skandhasaṃtatim /",
    "T09gopjatmu:418": " upapadyoddhariṣyāmi tvadvākyena jitādhinā // GoBhl_48 //",
    "T09gopjatmu:419": " sa taṃ pratyāha /",
    "T09gopjatmu:420": " yady apy etad evaṃ tathāpi",
    "T09gopjatmu:421": " sakṛn martavye tvaṃ punar api ca mṛtyuṃ mṛgayase",
    "T09gopjatmu:422": " sphuṭaṃ dṛṣṭvālokaṃ tamasi vipule majjasi punaḥ /",
    "T09gopjatmu:423": " śivaṃ labdhvā mārgaṃ kusṛtim upayāsi pratibhayāṃ",
    "T09gopjatmu:424": " bhavān yas tvaṃ vāñchasy amṛtapuram utsṛjya sulabham // GoBhl_49 //",
    "T09gopjatmu:425": " samuttīryāgādhāt krimikulacalatpaṅkakalilāt",
    "T09gopjatmu:426": " kathaṃ vijñābālāt pipatiṣasi tasmin punar api /",
    "T09gopjatmu:427": " vimukto rogebhyaḥ punar api ca rogāya yatase",
    "T09gopjatmu:428": " bhavebhyo duḥkhebhyaḥ spṛhayasi punar yas tvam aghṛṇaḥ // GoBhl_50 //",
    "T09gopjatmu:429": " anāśān asvantān sulabhavinipātapratibhayān",
    "T09gopjatmu:430": " savairān sodvegān saparibhavasaṃtāpavirasān /",
    "T09gopjatmu:431": " parityajyāyuṣman vyasanaviśikhāpātavihatān",
    "T09gopjatmu:432": " bhavān samyagmārgaṃ bhavabhayaharaṃ bhāvaya sadā // GoBhl_51 //",
    "T09gopjatmu:433": " dṛṣṭasaṃsāraduḥkho 'pi so 'bhyāsād rāgapāpmanaḥ /",
    "T09gopjatmu:434": " tam uvāca mahātmānam ārujann iva vākśaraiḥ // GoBhl_52 //",
    "T09gopjatmu:435": " bhramanti te bahūn kalpān bodhisattvā bhavādhvani /",
    "T09gopjatmu:436": " sudāntāḥ saptajanmāni bhramatāṃ kīdṛśī vyathā // GoBhl_53 //",
    "T09gopjatmu:437": " sa bhikṣus tena vākyena pratodeneva vikṣataḥ /",
    "T09gopjatmu:438": " tam abravīd bhavāsvādakārpaṇyopahatāśayam // GoBhl_54 //",
    "T09gopjatmu:439": " na tena viditā bhikṣo yā vyathā bhramatāṃ bhave /",
    "T09gopjatmu:440": " avajñāya vaco 'smākaṃ punar apy avabhotsyase // GoBhl_55 //",
    "T09gopjatmu:441": " punaś ca tvāṃ bravīmi /",
    "T09gopjatmu:442": " ye janmaivādhimuktāḥ śamasukhamahatīṃ nirvṛtiṃ śuddhasattvā",
    "T09gopjatmu:443": " yeṣāṃ kleśāvaśeṣo 'py upaśamitabalo yo 'py upādānam eva /",
    "T09gopjatmu:444": " ātmatvenābhyupetā jagad idam akhilaṃ ye kṛpākrāntacittās",
    "T09gopjatmu:445": " teṣāṃ ślāghyā pravṛttir gatiṣu na tu bhavāsvādaparyastabuddhiḥ // GoBhl_56 //",
    "T09gopjatmu:446": " spṛśyante sattvavanto na viṣayarajasā ye viviktāśayatvād",
    "T09gopjatmu:447": " duḥkhair naiva vyathante kṣitidharaguravo ye parārthe carantaḥ /",
    "T09gopjatmu:448": " te janmopādadānāḥ parapuraparikhāsetavo bodhisattvāḥ",
    "T09gopjatmu:449": " śobhante na kṣamaṃ tu kṣaṇam api gatiṣu sthātum ātmaṃbharīṇām // GoBhl_57 //",
    "T09gopjatmu:450": " yeṣāṃ sarve prayogāḥ śaśina iva kalāḥ sarvasattvopajīvyā",
    "T09gopjatmu:451": " ye lokān pānti kṛtsnān pitara iva sutān duḥkhapātālamagnān /",
    "T09gopjatmu:452": " teṣāṃ janmopadeśaḥ sucaritamahatām utsavaḥ śrīviśeṣaḥ",
    "T09gopjatmu:453": " svārthodyogānurāgād anupatati bhavān mṛtyave kevalaṃ tu // GoBhl_58 //",
    "T09gopjatmu:454": " yeṣām utpādakāle sucaritakiraṇair likhyamānaṃ samantād",
    "T09gopjatmu:455": " dhvāntaṃ cetaḥ svaraṅgāvivaraparicayasphītam apy astam eti /",
    "T09gopjatmu:456": " unmajjantīva lokāḥ pratibhayamahato duḥkhapaṅkaughamadhyāt",
    "T09gopjatmu:457": " teṣām evānurūpā parahitaviduṣāṃ janmasaṃtānalīlā // GoBhl_59 //",
    "T09gopjatmu:458": " kiṃ bahunā",
    "T09gopjatmu:459": " sarveṣv ācāryavaryā niyamagurudharā dharmayānāgradhairyāḥ",
    "T09gopjatmu:460": " kāruṇyocchrītavīryā rajanikaranibhā bhāskarābhāś ca dīptyā /",
    "T09gopjatmu:461": " janmāṭavyānuyātrā namucividaraṇā jñānadīpolkadhārāḥ",
    "T09gopjatmu:462": " sarvajñatvābhiṣekāḥ puruṣavarayugāḥ sarvadā bodhisattvāḥ // GoBhl_60 //",
    "T09gopjatmu:463": " evam apy asāv ucyamānaḥ kuśaladharmasādhanodyogavidhura eva vyāhārṣīt /",
    "T09gopjatmu:464": " samudāgamavaiguṇyavirūkṣakṣāmacetasām /",
    "T09gopjatmu:465": " kuśalapratyayā bāhyāḥ kiṃ kariṣyanti dehinām // GoBhl_61 //",
    "T09gopjatmu:466": " prakṣālayanti munayo na jalena pāpaṃ hastena nāpy apaharanti janasya duḥkham /",
    "T09gopjatmu:467": " saṃcārayanty adhigamaṃ na paratra ca svaṃ dharmān vadanti tu sukhapratipattisādhyān // GoBhl_62 //",
    "T09gopjatmu:468": " atha sa krameṇa kālagato bharukacche proṣitabhartṛkāyā nāryāḥ kukṣau janma pratisaṃdadhe /",
    "T09gopjatmu:469": " kālāntareṇa ca garbhād abhiniṣkrāntaḥ /",
    "T09gopjatmu:470": " mātā cainam abhivīkṣya putrasneham anādṛtyāpavādabhayāśaṅkinī kim api kim api tapasvinī vilalāpa /",
    "T09gopjatmu:471": " anunīyamānāpi ca samānasukhaduḥkhābhiḥ sakhībhir asahamānā tanayaviyogavyasanaṃ tam",
    "T09gopjatmu:472": " atimanoharātmabhāvaṃ bālakam aṅke kṛtvā bāṣpavegoparudhyamānaskhalitavacasā niyatam",
    "T09gopjatmu:473": " īdṛśaṃ kiṃ cid avocat /",
    "T09gopjatmu:474": " jāte putre bhavanti pramuditahṛdayā mātaro jīvaloke",
    "T09gopjatmu:475": " dṛṣṭvā vaṃśasya lakṣmīm anuparatarasām unmiṣantīṃ samantāt /",
    "T09gopjatmu:476": " ānandāndolitānāṃ bhavati sa divaso bāndhavānām adīrgho",
    "T09gopjatmu:477": " jātaḥ śokāya tu tvaṃ mama tanaya kathaṃ mandabhāgyodayāyāḥ // GoBhl_63 //",
    "T09gopjatmu:478": " durvṛttāyā mama tad adhunā karmaṇā preritas tvaṃ",
    "T09gopjatmu:479": " bhuṅkṣvāsahyaṃ vyasanam athavā svasya duśceṣṭitasya /",
    "T09gopjatmu:480": " ete 'nye ca vyasananivahā mūrdhni teṣāṃ sphuranti",
    "T09gopjatmu:481": " tyaktvā lajjāṃ sujanadayitāṃ ye pramādaṃ bhajante // GoBhl_64 //",
    "T09gopjatmu:482": " khādyamānaparikomalacchavis tīkṣṇatuṇḍanakharaiḥ patatribhiḥ /",
    "T09gopjatmu:483": " putra durnayaphalāni bhokṣyase mātur adya parimāṇavartakaḥ // GoBhl_65 //",
    "T09gopjatmu:484": " dhig dhig astu pariṇāmadāruṇāṃ saṅgināṃ ratim apūrvavāhinīm /",
    "T09gopjatmu:485": " adhyavasyati yayābhibhūtadhīr īdṛśāny api jano hatatrapaḥ // GoBhl_66 //",
    "T09gopjatmu:486": " kaṣṭam āyataviṣādabhīṣaṇe saṃkaṭe mama vivartate manaḥ /",
    "T09gopjatmu:487": " yatra lokaravabhītayā mayā putraka tvam aṭavīṃ nipātyase // GoBhl_67 //",
    "T09gopjatmu:488": " dāruṇaṃ bata bidher viceṣṭitaṃ duṣkaraṃ khalu mayā samīhitam /",
    "T09gopjatmu:489": " kiṃ karomi śaraṇaṃ vrajāmi kaṃ putra śokaśaratāḍitāśayā // GoBhl_68 //",
    "T09gopjatmu:490": " hā hatāsmi vighṛṇena cetasā kāmadohadapathānupātinā /",
    "T09gopjatmu:491": " yat suduṣkaram idaṃ kariṣyate vaiśasaṃ vihatalajjayā mayā // GoBhl_69 //",
    "T09gopjatmu:492": " bhūr iyaṃ kim iti nāvadīryate nārakaḥ kva nu sa havyavāhanaḥ /",
    "T09gopjatmu:493": " yo na nirdahati pāpakāriṇīṃ kakṣamuṣṭim iva māṃ hatatrapām // GoBhl_70 //",
    "T09gopjatmu:494": " vitataśikhikalāpodbhāsurālokajālaṃ nipatati mama vajraṃ sāṃprataṃ kiṃ tu mūrdhni /",
    "T09gopjatmu:495": " sutam akaruṇacittā yāham evaṃ tyajāmi stanarasaparibhogaklībavaktrāravindam // GoBhl_71 //",
    "T09gopjatmu:496": " ity evam anyathā ca tasyā vilapantyāḥ kiṃciccheṣā rajanī babhūva /",
    "T09gopjatmu:497": " sā paricārikām abravīt /",
    "T09gopjatmu:498": " jñāyatāṃ tāvad bhadre kim avaśeṣaṃ niśāyā iti /",
    "T09gopjatmu:499": " sābravīt /",
    "T09gopjatmu:500": " svāmini saṃprati hi",
    "T09gopjatmu:501": " aruṇakiraṇamālāpāṭalopāntalekhaṃ praviralataratāraṃ khaṃ parāvṛttacandram /",
    "T09gopjatmu:502": " pulinam iva payodher vidrumakṣodatāmraṃ parimukulapalāśasvasthasaṃsuptahaṃsam // GoBhl_72 //",
    "T09gopjatmu:503": " sā provāca /",
    "T09gopjatmu:504": " imaṃ hṛdayasaṃtāpaṃ dīrghakālānuṣaṅginam /",
    "T09gopjatmu:505": " durjātaṃ mama mandāyā gaccha cchoraya bālakam // GoBhl_73 //",
    "T09gopjatmu:506": " ity uktvā sā bāṣpavegoparudhyamānahṛdayā pṛthivyāṃ sahasā nipapāta /",
    "T09gopjatmu:507": " paraṃ ca saṃmoham upajagāma /",
    "T09gopjatmu:508": " sā tatheti pratiśrutya tam ādāya tapasvinam /",
    "T09gopjatmu:509": " upahāram ivāpūrvaṃ vicikṣepa mahāpathe // GoBhl_74 //",
    "T09gopjatmu:510": " putrakrauryaṃ vivṛtam aśivaṃ janmaduḥkhopataptaṃ",
    "T09gopjatmu:511": " bhartṛsnehaḥ ciraparicayād baddhamūlo na dṛṣṭaḥ /",
    "T09gopjatmu:512": " dagdhaṃ vaṃśadvayam api mayā durnayāṅgāravarṣair",
    "T09gopjatmu:513": " hā kāmānāṃ prakṛtir asatī sarvaduḥkhaprasūtiḥ // GoBhl_75 //",
    "T09gopjatmu:514": " nāsau rurāvāmuṣitasmṛtitvāc cukopa mātre na ca tattvadarśī /",
    "T09gopjatmu:515": " dṛṣṭvā tu tām ātmagatām avasthāṃ svam eva cittaṃ vinininda bālaḥ // GoBhl_76 //",
    "T09gopjatmu:516": " nāyaṃ jananyā mama kāmacāro na cānimittaṃ vyasanaṃ mamedam /",
    "T09gopjatmu:517": " svayaṃ kṛtāni vyasanāny amūni tvayaiva me citta vimuñca dainyam // GoBhl_77 //",
    "T09gopjatmu:518": " anārya tāṃ cittakale pratārya pragāḍhaduḥkhodayadāruṇeṣu /",
    "T09gopjatmu:519": " bhavopabhogeṣv adhunā viṣādaṃ kim eva mohād asamīkṣyakārin // GoBhl_78 //",
    "T09gopjatmu:520": " hitaiṣiṇas tasya vaco 'vadhīrya tvam ajña nirdagdhapunarbhavasya /",
    "T09gopjatmu:521": " bibheṣi duḥkhād adhunā kim evaṃ svakarmanirmāṇam idaṃ tavaiva // GoBhl_79 //",
    "T09gopjatmu:522": " na pūjayanti pratipattibhir ye giro gurūṇām anukampakānām /",
    "T09gopjatmu:523": " imāni cānyāni ca te labhante viṣādanīnāṃ vipadāṃ śatāni // GoBhl_80 //",
    "T09gopjatmu:524": " yathā yathā tīvradvandvopanipātajāni duḥkhāny anubhavati sma tathā tathā sutarām upajāyamānasaṃvegaḥ sāśrukaṇṭha eva śuśoca viklavātmā tapasvī",
    "T09gopjatmu:525": " praviralatṛṇacchannaśvabhraprapātabhayaṃkarān",
    "T09gopjatmu:526": " mama gurur asau tyaktvā yāto bhavābdhikadurbhavān /",
    "T09gopjatmu:527": " tanusukhalavakliṣṭātmāno vayaṃ tu hatatrapā",
    "T09gopjatmu:528": " bhavajalanidher dṛṣṭvāpy antaṃ punar nidhanaṃ gatāḥ // GoBhl_81 //",
    "T09gopjatmu:529": " matihutabhujā dagdhvā skandhapravṛttiviṣadrumaṃ",
    "T09gopjatmu:530": " sthitiṣu vaśitāṃ saṃprāpyāpi prakāśayaśotsavāḥ /",
    "T09gopjatmu:531": " sakalabhuvanaśreyaḥ kṛtvā gatāḥ sugatāḥ śamaṃ",
    "T09gopjatmu:532": " viṣayakṛpaṇāḥ kaṣṭaṃ naṣṭā vayaṃ bhavalubdhakāḥ // GoBhl_82 //",
    "T09gopjatmu:533": " sthānāsthānavivekayogaviduṣā sthānena saṃvarṇitā",
    "T09gopjatmu:534": " skandhānāṃ kṣaṇikāpy anuttaragirā nirvṛttir āyāsinī /",
    "T09gopjatmu:535": " sthāne prajvalitāṃs tarūn iva khagās tyaktvā bhavān bhaṅgurān",
    "T09gopjatmu:536": " nirvānti jvalanā ivāmbuvihatāś citteśvarā yoginaḥ // GoBhl_83 //",
    "T09gopjatmu:537": " kṛtvābhiyogam api cāgamagahvareṣu svairapracāram anugṛhya mano manuṣyāḥ /",
    "T09gopjatmu:538": " alpaśrutā iti jagaty upayānti saṃkhyāṃ cetovinigrahaphalaṃ śrutam āhur āryāḥ // GoBhl_84 //",
    "T09gopjatmu:539": " sa sūcikāgrair iva tudyamānaḥ pipīlikair bhugnakarāladaṃṣṭraiḥ /",
    "T09gopjatmu:540": " mahīrajodhūsarakomalāṅgo muhur muhuḥ saṃparivartate sma // GoBhl_85 //",
    "T09gopjatmu:541": " sa makṣikāṇāṃ nayutaiḥ parīto mṛduḥ prayatnākulapāṇipādaḥ /",
    "T09gopjatmu:542": " viceṣṭamānaḥ karuṇaṃ kathaṃ cid bhavān jagarhe manasānutāpī // GoBhl_86 //",
    "T09gopjatmu:543": " krūrārāvaiḥ purabalibhujāṃ maṇḍalaiḥ saṃpatadbhir",
    "T09gopjatmu:544": " vyādhūtāsyo vipadam aśivāṃ yo 'svatantraḥ prapede /",
    "T09gopjatmu:545": " gomāyūnāṃ viṣamavirutair agnimālākarālair",
    "T09gopjatmu:546": " āryasyāpi prakṛtimṛdukaṃ tasya cetaś cakampe // GoBhl_87 //",
    "T09gopjatmu:547": " kravyāśināṃ paravadhapraṇayapragalbhaiḥ pūgair asau parivṛto vigatāsukalpaḥ /",
    "T09gopjatmu:548": " prākhyāpayat sa bhavabhogalavābhilāṣaduḥkhāni tasya ca vaco vigatasravasya // GoBhl_88 //",
    "T09gopjatmu:549": " tasya tathā kṛcchragatasya puradvāri parivartamānasya gavāṃ nirgacchantīnāṃ puraḥsaro",
    "T09gopjatmu:550": " vṛṣabhas tam āyuṣmantaṃ dṛṣṭvā vidhiyogasāmarthyāt pitevopagu tāvad avatasthe yāvad",
    "T09gopjatmu:551": " atikrāntaḥ sarvo gaugaṇaḥ /",
    "T09gopjatmu:552": " so 'titīvravedanāturatanur alpasthāmatayā kaṇṭhagataprāṇaḥ punar api mayā vyasanam evānubhavanīyaṃ maraṇād ūrdhvam ity abhiviṣādo 'pi mṛtyur eva tatkāladuḥkhapratīkāram ākārayatu /",
    "T09gopjatmu:553": " vanavihagapakṣapātoddhṛtadharaṇitalarajo'vakīrṇadeho nirākrando mandam aparispandakaracaraṇavadanakamala idānīṃ na bhaviṣyāmīti buddham eva bhagavantaṃ namaskartum ārabdhaḥ /",
    "T09gopjatmu:554": " tadbhāgyaśeṣopakṛṣṭā iva copāsakā buddhadharmasaṃghānuvādāśrayāḥ saṃkathāḥ kathayantas taṃ pradeśam upajagmuḥ /",
    "T09gopjatmu:555": " sa tān avalokya pratyujjīvita iva mṛdusphuṭakalena vacasā kamalapalāśakomalaṃ pāṇim abhiprasāryābravīt /",
    "T09gopjatmu:556": " bho bhoḥ satpuruṣā muhūrtakaṃ tāvad asmadanukampayāvatiṣṭhadhvam iti /",
    "T09gopjatmu:557": " atha te sahasā tacchabdaśravaṇasaṃbhrāntāḥ kim idaṃ kathaṃ cety utpannavimarśāḥ sthitā vayaṃ bhadramukhete taṃ mahāsattvam āśvāsayāṃ babhūvuḥ",
    "T09gopjatmu:558": " kautūhalākulasamāsāś ca punar evam ūcuḥ /",
    "T09gopjatmu:559": " avasthāṃś ca vayaś cedaṃ vāksauṣṭhavam idaṃ ca te /",
    "T09gopjatmu:560": " matvā calati no buddhiḥ kautūhalasamākulā // GoBhl_89 //",
    "T09gopjatmu:561": " tat saumya vada ko nāma tvaṃ devo 'py atha dānavaḥ /",
    "T09gopjatmu:562": " kathaṃ cemāṃ daśāṃ prāptaḥ sajjanāyāsakāriṇīm // GoBhl_90 //",
    "T09gopjatmu:563": " sa tān āha /",
    "T09gopjatmu:564": " mānuṣo 'smi mahāsattvā nāhaṃ devo na dānavaḥ /",
    "T09gopjatmu:565": " bhavasaṃbhogatarṣeṇa prāptas tv aham imāṃ daśām // GoBhl_91 //",
    "T09gopjatmu:566": " atha te tadvacaḥ śrutvā saṃvignoddhatamānasāḥ /",
    "T09gopjatmu:567": " anukampāmṛtasnigdhaṃ pratyabhāṣanta taṃ punaḥ // GoBhl_92 //",
    "T09gopjatmu:568": " upāsakā vayaṃ sādho nityaṃ kiṃkuśalaiṣiṇaḥ /",
    "T09gopjatmu:569": " vistaraṃ śrotum icchāmaḥ sa cet khedaṃ na manyase // GoBhl_93 //",
    "T09gopjatmu:570": " sa tān ity avadad yūyaṃ dharmabhrātara eva me /",
    "T09gopjatmu:571": " duḥkhāni tāvad vāryantāṃ paścād vakṣyāmi vistaram // GoBhl_94 //",
    "T09gopjatmu:572": " tatheti ca pratiśrutya gṛhītvā pāṇibhiḥ śanaiḥ /",
    "T09gopjatmu:573": " pramṛjyāstīrya vastrāṇi svāni teṣu nyaveśayan // GoBhl_95 //",
    "T09gopjatmu:574": " prasvasthakāyaḥ sa samāhitātmā catvāri satyāni yathekṣitāni /",
    "T09gopjatmu:575": " parīkṣamāṇo na cireṇa sādhur malān yathāsthūlamayāṃś cakāra // GoBhl_96 //",
    "T09gopjatmu:576": " &9169; anuśayaviśeṣaṃ bhāvanāmārgaheyaṃ &9169;",
    "T09gopjatmu:577": " ravir iva niśāntadhvāntam ullikhya bhābhiḥ /",
    "T09gopjatmu:578": " svatanum atanupuṇyāpyāyitāntarviśeṣāṃ apahṛtagurubhārāyāsalaghvīṃ babhāra // GoBhl_97 //",
    "T09gopjatmu:579": " atha sa mahātmā kṛtakaraṇīyaḥ kṣaṇam apy avasthāṃ tāṃ parityajya sabahumānaḥ kevalaṃ",
    "T09gopjatmu:580": " teṣām upāsakānāṃ kṛtajñatām anurakṣan paryaṅkaṃ gaganatale baddhvā taiḥ sabahumānam",
    "T09gopjatmu:581": " udīkṣyamāṇo vistareṇa tebhyo yathāvṛttaṃ vyāhṛtya punar api tān ābabhāṣe /",
    "T09gopjatmu:582": " abhinandati yo janma sa duḥkham abhinandati /",
    "T09gopjatmu:583": " duḥkhābhinandī duḥkhebhyo na jātu parimucyate // GoBhl_98 //",
    "T09gopjatmu:584": " pakvagaṇḍāyamānasya yaḥ kāyasyāsya saṃbhavaḥ /",
    "T09gopjatmu:585": " ītyupāyāsaduḥkhānām utpādaḥ sa vidāhinām // GoBhl_99 //",
    "T09gopjatmu:586": " saṃsārāvacaraṃ kṛtsnaṃ sukham ekaghanīkṛtam /",
    "T09gopjatmu:587": " narāṇāṃ janmaduḥkhena kṣaṇikenābhibhūyate // GoBhl_100 //",
    "T09gopjatmu:588": " viṣopadigdhā niśitā ivāyasāḥ śikhā ivāgneḥ prabalānilākulāḥ /",
    "T09gopjatmu:589": " sabhīmanādā iva cāśmavṛṣṭayaḥ pravṛttayo duṣprasahāḥ śarīriṇām // GoBhl_101 //",
    "T09gopjatmu:590": " bhavaprabandhavyasanānuṣaṅginī matir viparyāsatamo'vaguṇṭhitā /",
    "T09gopjatmu:591": " paraṃ samutkṣipya nipātayaty adho vipattipātālatale duruttare // GoBhl_102 //",
    "T09gopjatmu:592": " taḍillatānāṃ sphuṭanānukāriṇīm anekarūpavyasanānubandhinīm /",
    "T09gopjatmu:593": " upādadānasya na jātv imāṃ śivaṃ narasya saṃskāravikārasaṃkulām // GoBhl_103 //",
    "T09gopjatmu:594": " svayaṃ samutthāpya vikalpavāsanān samīraṇoddhūtaśikhān bhavānalān /",
    "T09gopjatmu:595": " janāḥ saroṣā iva nirdahanty amī svam indriyagrāmam anarthapaṇḍitāḥ // GoBhl_104 //",
    "T09gopjatmu:596": " svabhāvaduḥkhān prakṛtiprabhaṅgurān asārakān phenalavān ivāmbhasaḥ /",
    "T09gopjatmu:597": " arīn imān ātmasamudbhavān bhavān sukhābhimānāś chalitāḥ śarīriṇaḥ // GoBhl_105 //",
    "T09gopjatmu:598": " niśamya ko nāma viḍambanām imāṃ pumān madīyāṃ śravaṇopatāpinīm /",
    "T09gopjatmu:599": " ratiṃ prakuryād apariplutendriyo vicitrasaṃkleśasamudbhave bhave // GoBhl_106 //",
    "T09gopjatmu:600": " ta eva santaḥ sukham adhyupāsate sanātanaṃ śāntam atītamānuṣam /",
    "T09gopjatmu:601": " bhavopabhogapraṇayānupātinī matir na yeṣāṃ pariśuddhakarmaṇām // GoBhl_107 //",
    "T09gopjatmu:602": " hatāvalepāḥ pariśuddhavṛttayaḥ sthitās ta evopari sarvasaṃpadām /",
    "T09gopjatmu:603": " na bhāvanāṃ ye ślathayanti sādhavaḥ pravṛttyupādānaviṣopaśāntaye // GoBhl_108 //",
    "T09gopjatmu:604": " prakhyāpya doṣakaṇikān vibhavān bhavānāṃ nānāvidhavyasanasaṃkaṭasaṃbhavānām /",
    "T09gopjatmu:605": " saṃvejya parṣadam ṛṣiḥ sa upāsakānāṃ sadyo yayau praśamam agnir ivāmbuṣiktaḥ // GoBhl_109 //",
    "T09gopjatmu:606": " iti bhavalubdhakāvadānam // ***************************************************************************",
    "T09gopjatmu:607": " Kapīśvarajātakam = GoKī",
    "T09gopjatmu:608": " based on the edition by Michael Hahn. “Gopadatta's Kapīśvarajātaka ḥ Re-edited and translated“,",
    "T09gopjatmu:609": " Bukkyḥ Bunka Kenkyūjo Kiyḥ [= Bulletin of Research Institute for Buddhist Culture,",
    "T09gopjatmu:610": " Ryukoku University] 46 (2007), pp. 47-74.",
    "T09gopjatmu:611": " 4. Kapīśvarajātakam = GoKī",
    "T09gopjatmu:612": " abhyasyanti tathā tathāgatasutās tyāgaṃ yathā svān api",
    "T09gopjatmu:613": " prāṇān prāṇikṛte tyajanti kṛpayā rogān ivāyāsinaḥ /",
    "T09gopjatmu:614": " kṣudrāḥ pāpavidhau tathā tv abhiratiṃ badhnanti niḥsādhvasā",
    "T09gopjatmu:615": " bhūtvā duścaritaikatānamanaso gacchanty adhastād yathā // GoKī_1 //",
    "T09gopjatmu:616": " tadyathānuśrūyate",
    "T09gopjatmu:617": " bodhisattvaḥ kilānyatamasmin vividhavarṇagandharasasaṃpannaphalabhārāvanatadrumopagūḍhe",
    "T09gopjatmu:618": " vikacasurabhikusumavallīvirājitaparyante marakatamaṇiprabhāharitaśādvalakuthāstīrṇaviṣamabhūmibhāge",
    "T09gopjatmu:619": " kamalakuvalayākaronmīlitavimalajalāśayaparigrahe mahaty araṇye vānarādhipatir babhūva //",
    "T09gopjatmu:620": " mahākṛpāsvīkṛtamānasatvān nītvāpi puṇyāni paraṃ prakarṣam /",
    "T09gopjatmu:621": " gatiṃ tiraścām adhamāṃ prapede sādhuḥ sa kenāpi tu kāraṇena // GoKī_2 //",
    "T09gopjatmu:622": " śubhāśubhaiḥ karmabhir āryakarmā krīḍann ivāsau bhavaraṅgamadhye /",
    "T09gopjatmu:623": " nidarśayām āsa vicitrarūpām upāyapūrvām upapattimāyām // GoKī_3 //",
    "T09gopjatmu:624": " kṛtvāpy asau durgatisaṃnirodham apāyahetoś ciravipravāsāt /",
    "T09gopjatmu:625": " saṃmohatāmisramayīṃ prapede tiryagvipattiṃ karuṇāparītaḥ // GoKī_4 //",
    "T09gopjatmu:626": " pravartate karmavaśena loko nirāśrayo 'yaṃ gaticakramadhye /",
    "T09gopjatmu:627": " babhūva tasya tv anavadyabuddheḥ śubhāśubhe karmaṇi kāmakāraḥ // GoKī_5 //",
    "T09gopjatmu:628": " mahātmā kāyamātreṇa vinipātaṃ gato 'py asau /",
    "T09gopjatmu:629": " avipannaguṇābhyāsapeśalādhyāśayo babhau // GoKī_6 //",
    "T09gopjatmu:630": " anāryaiś caritair dūrān niśamyaiva vivarjitaḥ /",
    "T09gopjatmu:631": " āryām udbhāvayām āsa paddhatiṃ sa śivodayām // GoKī_7 //",
    "T09gopjatmu:632": " ātmasaṃjñāviparyāsaprahāṇād eva so 'tyajat /",
    "T09gopjatmu:633": " svasukhāsaṅginīṃ caryām anāryajanavartinīm // GoKī_8 //",
    "T09gopjatmu:634": " vṛttaśobhāṃ samālokya tasya jātivirodhinīm /",
    "T09gopjatmu:635": " munayo 'py abhavann ātmany avajñāśithilādarāḥ // GoKī_9 //",
    "T09gopjatmu:636": " sa tatra mātaram andhāṃ vṛddhāṃ ca paricaran vivekakāmatayā ca svayūtham apahāya teṣu teṣu puṣpaphalasamṛddheṣu vanāntareṣv anutkaṇṭhitamanā vijahāra /",
    "T09gopjatmu:637": " aṃsena tāṃ pariharan viṣameṣu deśeṣv amlāyinīṃ srajam ivādhipatiḥ kapīnām /",
    "T09gopjatmu:638": " ānṛṇyam apratisamaṃ sa jagāma mātur garbhādidhāraṇapariśramakheditāyāḥ // GoKī_10 //",
    "T09gopjatmu:639": " pākopapāditarasaiḥ sa phalaprakārair niṣprāṇakaiś ca madhubhiḥ kusumādhivāsaiḥ /",
    "T09gopjatmu:640": " toyaiś ca phullakamalotpalinīmanojñais tāṃ mātaraṃ paricacāra viśuddhasattvaḥ // GoKī_11 //",
    "T09gopjatmu:641": " tayā karuṇayā cāsāv anubaddhaḥ kapīśvaraḥ /",
    "T09gopjatmu:642": " vijahāra vivikteṣu parvateṣu vaneṣu ca // GoKī_12 //",
    "T09gopjatmu:643": " atha kadā cid anyatamo vyādho dhanvī pṛṣṭhāvāpī pragāḍhāvabaddhaparikaro mālutāvatānasaṃyatākulakeśabhārabhāsuraḥ śvāpadān abhidravaṃs taṃ deśam abhijagāma /",
    "T09gopjatmu:644": " krodhāraktavilocanaṃ giriśilāśyāmāyatoraḥsthalaṃ",
    "T09gopjatmu:645": " vallīkuṇḍalakāvabaddhakapilavyādhūtakeśāśivam /",
    "T09gopjatmu:646": " dṛṣṭvā mṛtyum ivāpatantam atha taṃ tadgocarāḥ prāṇino",
    "T09gopjatmu:647": " yātāḥ kvāpi vilaṅghya kaṇṭakalatānaddhān prapātān api // GoKī_13 //",
    "T09gopjatmu:648": " atha sa durātmā viphalaprayāsatayā sutarāṃ krodhāgninā pradīptamānasaḥ saśiraḥprakampaṃ",
    "T09gopjatmu:649": " niśvasya ca palāśikayāvagṛhya lalāṭapuṭaprasvedasalilaṃ tam evānukampamānaṃ taṃ vānarādhipatiṃ",
    "T09gopjatmu:650": " dadarśa pādapaikadeśāvasthitam /",
    "T09gopjatmu:651": " dṛṣṭvā ca bhṛśataraṃ krodhavahninā prajajvāla /",
    "T09gopjatmu:652": " aśaknuvanto balinaḥ prabādhituṃ khalāḥ svadaurātmyavirūkṣadṛṣṭayaḥ /",
    "T09gopjatmu:653": " akāraṇakrodhaviṣāśivāśivā bhavanti sādhuṣv apakāradāruṇāḥ // GoKī_14 //",
    "T09gopjatmu:654": " atha sa durātmā dhanuṣi niśitaṃ sāyakaṃ saṃdhāya vegena bodhisattvam abhidudrāva /",
    "T09gopjatmu:655": " sa ca mahātmā lobhanīyataraṃ vapur avetya mayi ca nāsyāyaṃ nirbandha iti /",
    "T09gopjatmu:656": " śakto 'pi pratyavasthātum apagatasaṃrambhamānasaḥ khaga iva mahatā javena tadbāṇapatham aticakrāma /",
    "T09gopjatmu:657": " muṣṭiprahāreṇa sa śailaśṛṅgaṃ śakto 'pi saṃcūrṇayituṃ mahātmā /",
    "T09gopjatmu:658": " jālmaṃ tam eva tv anukampamānas tadbāṇasaṃpātapathād vyatītaḥ // GoKī_15 //",
    "T09gopjatmu:659": " sa ca puruṣādhamas tīvratarasaṃrambhamanyuvegākulīkṛtāśayas tāṃ bodhisattvajananīṃ pratyākṛṣṭatīkṣṇabāṇāśanir abhisasāda /",
    "T09gopjatmu:660": " abhyāsayogāt kaṭhinīkṛtāni manāṃsy anāryaiś caritaprasaṅgaiḥ /",
    "T09gopjatmu:661": " pāpakriyāyām avicārya kāryaṃ caranti lokasya niraṅkuśāni // GoKī_16 //",
    "T09gopjatmu:662": " atha bodhisattvaḥ purāyaṃ me mātaraṃ vyāpādayatīty avigaṇitasvaprāṇātyayaḥ sasaṃbhramadrutataragatir abhigamya taṃ vyādhaṃ sānunayapraśamamadhuram ity abravīt /",
    "T09gopjatmu:663": " tiṣṭha tiṣṭha mahāsattva mā vadhīr jananīṃ mama /",
    "T09gopjatmu:664": " kas tavemāṃ guṇo hatvā vṛddhāṃ proṣitalocanām // GoKī_17 //",
    "T09gopjatmu:665": " tavāpi nūnam āyuṣman mātā hṛdayavallabhā /",
    "T09gopjatmu:666": " ātmasnehānumānena mā vyātsīr mama mātaram // GoKī_18 //",
    "T09gopjatmu:667": " phalamūlajalāhārāṃ vasantīṃ vijane vane /",
    "T09gopjatmu:668": " vyāpādayitum ambāṃ me sādhos tava na yujyate // GoKī_19 //",
    "T09gopjatmu:669": " spṛṣṭadṛṣṭāpacāre 'pi puruṣās tuṅgamānasāḥ /",
    "T09gopjatmu:670": " praharanti na śauṭīrād dainyopahatacetasi // GoKī_20 //",
    "T09gopjatmu:671": " purātanair eva hatāṃ karmabhiḥ paruṣair imām /",
    "T09gopjatmu:672": " ghnato niraparādhāṃ te kathaṃ notpadyate dayā // GoKī_21 //",
    "T09gopjatmu:673": " api cedaṃ mṛgendrāsṛkkalaṅkitamukhaṃ śaram /",
    "T09gopjatmu:674": " na lajjase kathaṃ nāma muñcañ chākhāmṛgītanau // GoKī_22 //",
    "T09gopjatmu:675": " sphītāvalepau karimastakeṣu bhujāv imau jyākaṭhinaprakoṣṭhau /",
    "T09gopjatmu:676": " niyujyamānau kṛpaṇāśrayeṣu daurbhāgyam udbhāvayataḥ sphuṭaṃ te // GoKī_23 //",
    "T09gopjatmu:677": " amuktapūrvo hariṇāṅganāsv apy akṣūṇalakṣas tava kaṅkapattraḥ /",
    "T09gopjatmu:678": " śilīmukho 'yaṃ pratikuñjarīva niyujyamānaḥ kapidurgatāyām // GoKī_24 //",
    "T09gopjatmu:679": " abhyarthyamānā ripuṇāpi dhīrā bāṣpāmbuviṣyandivilocanena /",
    "T09gopjatmu:680": " bhavanti tatkālavinīyamānakrodhoparāgādhikaramyaśobhāḥ // GoKī_25 //",
    "T09gopjatmu:681": " tasmād udvīkṣasva paraṃ ca lokam imāṃ ca vṛddhām aparāyaṇāṃ tvam /",
    "T09gopjatmu:682": " mā gā vaśaṃ roṣaniśācarasya lokadvayānarthaśatāvahasya // GoKī_26 //",
    "T09gopjatmu:683": " evam apy asāv ucyamānaḥ krauryābhyāsakaṭhorahṛdayapāṣāṇas tad bodhisattvavacanam ākarṇyaivāvadhīrayām āsa /",
    "T09gopjatmu:684": " pāpaprasaṅgaparuṣīkṛtamānaseṣu vyarthā giro guṇijanābhihitā bhavanti /",
    "T09gopjatmu:685": " viprasrutā jaladharebhya ivāmbudhārā vajrāgnidagdhaśikhareṣu mahīruheṣu // GoKī_27 //",
    "T09gopjatmu:686": " atha vānareśvaras tam anāryakarmāṇam anunayavidhuram avagamya cintām āpede /",
    "T09gopjatmu:687": " mātary ayaṃ yadi mama praharaty anāryaḥ saṃpaśyato mama vadhaḥ sakalaḥ sa eva /",
    "T09gopjatmu:688": " tyaktvā svajīvitam ataḥ paripālayāmi vṛddhām imāṃ kumudinīdhavalāṃ ca kīrtim // GoKī_28 //",
    "T09gopjatmu:689": " kāmaṃ mṛte mayi mariṣyati viklaveyaṃ",
    "T09gopjatmu:690": " hā putraketi kṛpaṇā karuṇaṃ rudantī /",
    "T09gopjatmu:691": " yuktas tathāpi mama pūrvataraṃ vināśo",
    "T09gopjatmu:692": " draṣṭuṃ guruvyasanam asti na me prabhutvam // GoKī_29 //",
    "T09gopjatmu:693": " jātaś ca nāma na vinakṣyati vety ayuktam utpāda eva niyamena nipātahetuḥ /",
    "T09gopjatmu:694": " tulye ca nāma maraṇavyasanopatāpe mṛtyur varaṃ parahitāvahitāśayasya // GoKī_30 //",
    "T09gopjatmu:695": " tadgarbhasaṃdhāraṇasaṃbhṛtasya snehānubaddhasya pariśramasya /",
    "T09gopjatmu:696": " asyāḥ krameṇaiva mamābhyupeto nirveśakālātiśayotsavo 'yam // GoKī_31 //",
    "T09gopjatmu:697": " duḥkhaṃ tu nirgārayatīva ceto mamaikam evāvinivāryavīryam /",
    "T09gopjatmu:698": " ambā mṛtaṃ māṃ yad iyaṃ viditvā duḥkhena saṃtyakṣyati jīvalokam // GoKī_32 //",
    "T09gopjatmu:699": " arthāya netravyasanaṃ tu jātam asyā na māṃ drakṣyati māryamāṇam /",
    "T09gopjatmu:700": " yad asya tīkṣṇena durādhareṇa vyādhaprayuktena śilīmukhena // GoKī_33 //",
    "T09gopjatmu:701": " kṛtvā ca yat pāpam ayaṃ tapasvī duḥkhāni saṃprāpsyati dāruṇāni /",
    "T09gopjatmu:702": " etan mano nirdahatīva mahyaṃ prāṇoparodhaṃ svam acintayitvā // GoKī_34 //",
    "T09gopjatmu:703": " dhig astu saṃkleśapiśācavaiśasaṃ pṛthagjanatvaṃ dhig anarthapaṇḍitam /",
    "T09gopjatmu:704": " vipattipātālatale duruttare vṛthaiva yal lokam imaṃ vimuñcati // GoKī_35 //",
    "T09gopjatmu:705": " atha sa prakṛtiśuddhasattvas tadavastho 'py anabhijātaviṣādadainyasaṃbhramamanās taṃ vyādham abravīt /",
    "T09gopjatmu:706": " amogho yad ayaṃ bāṇas tvayā tāta samudyataḥ /",
    "T09gopjatmu:707": " mayi prahara niḥśaṅkaṃ mā kārṣīr mṛtamārikām // GoKī_36 //",
    "T09gopjatmu:708": " atha sā vṛddhā vānarī taṃ bodhisattvasyātiduṣkaraṃ hṛdayasaṃtāpakaraṃ vyavasāyam avetya pāṇibhyāṃ hṛdayam abhighnantī sāśrukaṇṭhā gadgadāyamānavacanā bodhisattvam āha /",
    "T09gopjatmu:709": " putra mā sāhasaṃ kārṣīr mayy eva praharatv ayam /",
    "T09gopjatmu:710": " mṛtayāpi mayā kiṃ syāj jarayāpītasārayā // GoKī_37 //",
    "T09gopjatmu:711": " yad ahaṃ tāta jīvāmi durmanā duḥkhabhāginī /",
    "T09gopjatmu:712": " tvatsaṅgamasukhābhyāsaṃ rasāgraṃ na varaṃ hi tat // GoKī_38 //",
    "T09gopjatmu:713": " tvayi jīvati jīvanti bahavo dharmajīvinaḥ /",
    "T09gopjatmu:714": " nimīlite tvayi vyaktaṃ diśaḥ sarvā nimīlitāḥ // GoKī_39 //",
    "T09gopjatmu:715": " jarājanitasaṃvegā viproṣitavilocanā /",
    "T09gopjatmu:716": " mṛtyum evābhikāṅkṣāmi niśvāsaikaparāyaṇā // GoKī_40 //",
    "T09gopjatmu:717": " tvaṃ me hṛdayasarvasvaṃ putrakocchvasimi tvayā /",
    "T09gopjatmu:718": " tvayi jīvati jīvantīṃ mām avehi mṛtām api // GoKī_41 //",
    "T09gopjatmu:719": " upāyāsi prapannāyā jarākāntāram āyatam /",
    "T09gopjatmu:720": " viśrambhasthānavan mṛtyur bhāgyenaiva mamāgataḥ // GoKī_42 //",
    "T09gopjatmu:721": " atha bodhisattvo 'bhipraṇamyānuneṣyann anukampāśītalair api nirdahann iva vacobhir jananīṃ praty āha /",
    "T09gopjatmu:722": " kṣudrajantor api kṛte jahyāṃ dehaśatāny api /",
    "T09gopjatmu:723": " mātur arthe tyajed deham itaro 'pi gatavyathaḥ // GoKī_43 //",
    "T09gopjatmu:724": " kāyavraṇam imaṃ tīvravyasanāpātakātaram /",
    "T09gopjatmu:725": " tavaiva paricaryāyai mātaḥ pariharāmy aham // GoKī_44 //",
    "T09gopjatmu:726": " na ca me kāyikaṃ duḥkhaṃ tathā janayati vyathām /",
    "T09gopjatmu:727": " mānasenaiva duḥkhena yathā pīḍye vidāhinā // GoKī_45 //",
    "T09gopjatmu:728": " svakāyaparirakṣārtham adhyupekṣya vadhaṃ tava /",
    "T09gopjatmu:729": " duḥkhaṃ manomayaṃ soḍhuṃ kathaṃ śakṣyāmi duḥsaham // GoKī_46 //",
    "T09gopjatmu:730": " api cāmba /",
    "T09gopjatmu:731": " ucchrāyā vinipātinaḥ priyajanaśleṣā visaṃyoginaḥ",
    "T09gopjatmu:732": " sarve saṃnicayāḥ kṣayāntavirasā dīpāḥ prabhāteṣv iva /",
    "T09gopjatmu:733": " mṛtyor aprativāryavīryamahataḥ krīḍāmṛgāḥ prāṇinaḥ",
    "T09gopjatmu:734": " saṃsārādhvani dehināṃ vicaratāṃ dharmānukṛtyaṃ param // GoKī_47 //",
    "T09gopjatmu:735": " atha sā bodhisattvajananī śītair ananyasattvasadṛśaiḥ karuṇāniṣyandabhūtaiḥ snehātiśayodgāribhiḥ",
    "T09gopjatmu:736": " svajīvitanirapekṣair aparimlāyamānagauravaprasādapeśalais tadvacobhiḥ sutarām ākleditahṛdayā",
    "T09gopjatmu:737": " vyāpinā svareṇa tad vanam āpūrayantī sakaruṇaṃ virurāva /",
    "T09gopjatmu:738": " amūni tava vākyāni śītāny api dahanti mām /",
    "T09gopjatmu:739": " himāpātā iva latāṃ pākapāṇḍupalāśinīm // GoKī_48 //",
    "T09gopjatmu:740": " hā mātṛvatsala ripuṣv api maitracitta",
    "T09gopjatmu:741": " kṣudreṣv api prakṛtibhadra mṛdusvabhāva /",
    "T09gopjatmu:742": " putrāpahāya kṛpaṇāṃ kva nu yāsyasi tvaṃ",
    "T09gopjatmu:743": " mām adya duḥkhaśatabāṇaśaravyabhūtām // GoKī_49 //",
    "T09gopjatmu:744": " hā hā hatāsmi kṛpaṇā cyutabhāgadheyā daivena sādhujananirdayapauruṣeṇa /",
    "T09gopjatmu:745": " saṃrakṣa māṃ suciram ekapade jahāsi kiṃ putrakādya nanu saiva tavāsmi mātā // GoKī_50 //",
    "T09gopjatmu:746": " yātāḥ kva te 'dya munayo jvalitaprabhāvāḥ",
    "T09gopjatmu:747": " sakhyaḥ kva tāḥ pratigatā vanadevatās te /",
    "T09gopjatmu:748": " dharmāya rakṣati jagat kila dharmajīvī",
    "T09gopjatmu:749": " kasmāj jagan mama nimīlati putraśūnyam // GoKī_51 //",
    "T09gopjatmu:750": " śailā nirjhariṇaḥ kadambakakubhaśreṇīniruddhātapā",
    "T09gopjatmu:751": " nadyaś ca sphuṭapadmareṇuharitakṣāmormimālādharāḥ /",
    "T09gopjatmu:752": " saṃśāntā vanarājayaś ca śikhinā sudyotitāś candrakair",
    "T09gopjatmu:753": " bhānor aṃśukarālitāś ca divasā rakṣantu me putrakam // GoKī_52 //",
    "T09gopjatmu:754": " acetanānām api pādapānāṃ babhūva kampo ruditena tena /",
    "T09gopjatmu:755": " mṛdūkṛtaṃ tasya na nāma ceto manāg api krūramanorathasya // GoKī_53 //",
    "T09gopjatmu:756": " atha sa durātmā tadvākyaśravaṇajvalitakopānalādīptahṛdayaḥ kathāparyavasānam avigaṇayyaiva bodhisattvaṃ tīkṣṇena bāṇena marmadeśe 'bhihatya prāṇair viyojayāṃ babhūva /",
    "T09gopjatmu:757": " śivāvirutajarjarā iva diśo 'bhavaṃs tatkṣaṇaṃ",
    "T09gopjatmu:758": " tatāna bahalaṃ tamo dviradayūthanīlaṃ jagat /",
    "T09gopjatmu:759": " bhayād iva cakampire vilulitopalāḥ parvatāḥ",
    "T09gopjatmu:760": " papāta śalabhāvalīvalayapiṅgalaṃ khād rajaḥ // GoKī_54 //",
    "T09gopjatmu:761": " viśuṣkajalabhairavāḥ pradaragahvarāḥ sindhavo",
    "T09gopjatmu:762": " dvitīya iva bhāskare samudite 'bhavaṃs tatkṣaṇam /",
    "T09gopjatmu:763": " papāta rudhiraṃ divo ghaṭamukhair ivāvarjitaṃ",
    "T09gopjatmu:764": " hate kapigaṇādhipe sucaritaikaratnākare // GoKī_55 //",
    "T09gopjatmu:765": " atha sa dasyus tad atidāruṇaṃ karma kṛtvā sadyas tadvipākacihnākulīkṛtahṛdayaḥ svam āvāsam abhipratasthe /",
    "T09gopjatmu:766": " tatra ca tatkarmāparādhena bhairavo niṣpratīkārarabhasajvālāmālākulo mahadagniḥ prajajvāla /",
    "T09gopjatmu:767": " dūrād eva tam āpatantam anilapreṅkholanācañcalaiḥ",
    "T09gopjatmu:768": " sadyo 'gniḥ pariṣaṣvaje priyam iva jvālābhujair āyataiḥ /",
    "T09gopjatmu:769": " karma kṣetraviśeṣabṛṃhitaphalaṃ karmāntarāvyāhataṃ",
    "T09gopjatmu:770": " nikṣepaṃ vapuṣo vipākacapalaṃ nodīkṣate prāṇinām // GoKī_56 //",
    "T09gopjatmu:771": " saṃśuṣkakakṣāntavisarpiṇībhir jvālābhir agneḥ pavanoddhatābhiḥ /",
    "T09gopjatmu:772": " āliṅgito 'sau kaṭhināntarātmā mumoha hā heti ca saṃrurāva // GoKī_57 //",
    "T09gopjatmu:773": " anilākulitānalāvalīḍhaḥ kaṭudhūmaughaniruddhakaṇṭhatāluḥ /",
    "T09gopjatmu:774": " nipapāta samutpapāta cāsāv asakṛn mīna ivāturas tapasvī // GoKī_58 //",
    "T09gopjatmu:775": " tasyāsthiśeṣam api kāpuruṣasya dagdhvā",
    "T09gopjatmu:776": " vahniḥ saroṣa iva naiva śaśāma śīghram /",
    "T09gopjatmu:777": " taddūṣitāṃ vasumatīm api dagdhukāmo",
    "T09gopjatmu:778": " jajvāla dhūmakapiśārcir &9169;",
    "T09gopjatmu:779": " - &9169; antaḥ // GoKī_59 //",
    "T09gopjatmu:780": " jvālānāṃ gaganatalāvalambinīnāṃ saṃtānāḥ kusumitakarṇikāragaurāḥ /",
    "T09gopjatmu:781": " rejus te pralayavilīyamānasānor niryāsāḥ kanakagirer iva sravantaḥ // GoKī_60 //",
    "T09gopjatmu:782": " dagdho duścaritāgnibhiḥ sa paruṣair dagdhaḥ punaḥ pāvakaiḥ",
    "T09gopjatmu:783": " pāpātmā sakalatraputravibhavaḥ śuṣko yathā pādapaḥ /",
    "T09gopjatmu:784": " taṃ bhūyo 'pi dadāha dāruṇataraḥ karmendhano nārako",
    "T09gopjatmu:785": " vahnir dhūmakalākalaṅkitamukhajvālākalāpaś ciram // GoKī_61 //",
    "T09gopjatmu:786": " avetya pāpakarmaṇām idaṃ vipākavaiśasaṃ",
    "T09gopjatmu:787": " vivarjayed asatkriyāṃ bhujaṅgamāṅganām iva /",
    "T09gopjatmu:788": " prasādayec ca mānasaṃ prasādanīyakarmasu",
    "T09gopjatmu:789": " jinauraseṣv akāraṇaprajāhitābhiyogiṣu // GoKī_62 //",
    "T09gopjatmu:790": " // iti śrīkapīśvarajātakaṃ navatriṃśattamam // ***************************************************************************",
    "T09gopjatmu:791": " Maitrakanyaka = GoMk",
    "T09gopjatmu:792": " based on the edition by Konrad Klaus. Das Maitrakanyakāvadāna (Divyāvadāna 38)",
    "T09gopjatmu:793": " , Bonn 1983 (Indica et Tibetica, 2).",
    "T09gopjatmu:794": " 5. Maitrakanyaka",
    "T09gopjatmu:795": " mātary apakāriṇaḥ prāṇina ihaiva vyasanaprapātapātālāvalambino bhavantīti satatasamupajāyamānapremaprasādabahumānamānasaiḥ satpuruṣair mātaraḥ śuśrūṣaṇīyāḥ /",
    "T09gopjatmu:796": " tadyathānuśrūyate",
    "T09gopjatmu:797": " vikasitasitakumudendukundakusumāvalīguṇagaṇavibhūṣitaḥ pūrvajanmāntaropāttāprameyānavadyavipulasakalasaṃbhāro",
    "T09gopjatmu:798": " dhanadasamānaratnāśrayaḥ svajanakṛpaṇavanīpakabhujyamānodāravibhavasāranicayo mitro",
    "T09gopjatmu:799": " nāma sārthavāho babhūva /",
    "T09gopjatmu:800": " paropakāraikarasābhirāmā vibhūtayaḥ sphītatarā babhūvuḥ /",
    "T09gopjatmu:801": " tasyāryasattvasya nabhasy anabhre karā ivendoḥ kumudāvadātāḥ // GoMk_1 //",
    "T09gopjatmu:802": " tṛṣṇānalaiḥ śokaśikhāpracaṇḍaiś cittāni dagdhāni bahuprakāram /",
    "T09gopjatmu:803": " āśāvatāṃ sapraṇayābhirāmair dānāmbusekaiḥ śamayāṃ babhūva // GoMk_2 //",
    "T09gopjatmu:804": " dṛṣṭvā lokam imaṃ dhanakṣayabhayāt saṃtyaktadānotsavaṃ",
    "T09gopjatmu:805": " lobhakleśapiśācikāvaśatayā saṃdūṣitādhyāśayam /",
    "T09gopjatmu:806": " kāruṇyāt sa dadāv anāthakṛpaṇaklībāturebhyo dhanaṃ",
    "T09gopjatmu:807": " matvā vāyuhatārṇavormicapalaṃ svaṃ jīvitaṃ bhūyasā // GoMk_3 //",
    "T09gopjatmu:808": " yeṣu vyāsajya ceto bhujagavaravadhūbhogabhīmeṣu lubdhā",
    "T09gopjatmu:809": " gāhante pāpagartaṃ sphuṭadahanaśikhābhīmaparyantarandhram /",
    "T09gopjatmu:810": " vātāghātapranṛttapravaranaravadhūnetrapakṣmāgralolāṃs",
    "T09gopjatmu:811": " tān arthān arthiduḥkhavyupaśamapaṭubhiḥ protsasarja pradānaiḥ // GoMk_4 //",
    "T09gopjatmu:812": " tasyāputradhanatvāt putrābhilāṣiṇo yadā manorathaśatair asakṛd unmiṣitonmiṣitāḥ putraśriyaḥ",
    "T09gopjatmu:813": " prasahya sphītataravairabhārendhanavahnineva vigatanikhilapratīkāradāruṇaprabhāvamahatāśu",
    "T09gopjatmu:814": " kṛtāntālayaikaparāyaṇāḥ kriyante sma tadāsau lokapravādamātrayāpi panthānaṃ samavatīrya",
    "T09gopjatmu:815": " dhanadavaruṇakuberaśaṃkarajanārdanapitāmahādīn devatāviśeṣān putrārthaṃ yācitum ārebhe /",
    "T09gopjatmu:816": " yasmin yasmiṃs tanayasarasi svacchapuṇyāmbupūrṇe",
    "T09gopjatmu:817": " vavre vṛddhiṃ samuditamahāvaṃśalakṣmyambujanma /",
    "T09gopjatmu:818": " tat tat tasya prabālavirasāṃ yāti tīkṣṇāṃśumālaiḥ",
    "T09gopjatmu:819": " śoṣaṃ ninye ravir iva jalaṃ bhāgadheyārkabimbam // GoMk_5 //",
    "T09gopjatmu:820": " rudraṃ naikakapālaśekharadharaṃ cakrāyudhaṃ vajriṇaṃ",
    "T09gopjatmu:821": " sraṣṭāraṃ makaradhvajaṃ girisutāputraṃ mayūrāsanam /",
    "T09gopjatmu:822": " gaṅgāṃ śaṅkhadalāvadātasalilāṃ tāṃ tāṃś ca devān asau",
    "T09gopjatmu:823": " putrārthī śaraṇaṃ yayau bahu punar dānaṃ dvijebhyo dadau // GoMk_6 //",
    "T09gopjatmu:824": " yad yaj jano maṅgaladeśanābhir vratopavāsādhigataiś ca duḥkhaiḥ / &9171; - &9169; - - &9169; &9169; - &9169; - -",
    "T09gopjatmu:825": " putrārthasaṃsiddhinimagnabuddhir vikṣipya khedaṃ sa cakāra tāṃs tān // GoMk_8 //",
    "T09gopjatmu:826": " evam anekaprakāraṃ kāyacetassor āyāsakāribhir api vratopavāsamaṅgalair yadā naiva",
    "T09gopjatmu:827": " kadā cit kāle 'sya putrā jīvino babhūvus tadaivam ativipule pragāḍhaśokāpagāmbhasi",
    "T09gopjatmu:828": " nimajjantaṃ kaś cit sādhupuruṣo 'bravīt /",
    "T09gopjatmu:829": " karmāṇy evāvalambanti dehināṃ sarvasaṃpadaḥ /",
    "T09gopjatmu:830": " bhūtānāṃ tuṅgaśṛṅgāc ca vinipāto na bhūtaye // GoMk_9 //",
    "T09gopjatmu:831": " saṃkleśaṃ bahavaḥ prāptāḥ putratṛṣṇārtabuddhinā [/] /",
    "T09gopjatmu:832": " na ca te 'dyāpi jīvanti tatra kiṃ parikhidyase // GoMk_10 //",
    "T09gopjatmu:833": " karmāṇi nirmucya kathaṃ bhavebhyaḥ svargaukasas tuṣṭivaśād iheyuḥ /",
    "T09gopjatmu:834": " ye yair vinā nātmabhavaṃ labhante te tair vinā janma kathaṃ bhajeran // GoMk_11 //",
    "T09gopjatmu:835": " ye sāṃsārikanaikaduḥkhadahanajvālālatāliṅgitās",
    "T09gopjatmu:836": " te vāñchanti narāmaroragasukhaṃ prāyeṇa dānādibhiḥ /",
    "T09gopjatmu:837": " tvaṃ kenāpi viḍambyase jaḍamatiḥ putrāśayonmattako",
    "T09gopjatmu:838": " yas tvaṃ dyām adhigantum icchasi bṛhatsopānamālāśrayāt // GoMk_12 //",
    "T09gopjatmu:839": " vidhim aparam ahaṃ te bodhayāmi prasiddhyai",
    "T09gopjatmu:840": " tvam api ca kuru tāvat saṃprasiddhyai kadā cit /",
    "T09gopjatmu:841": " yadi bhavati sutas te kanyakānāma tasya",
    "T09gopjatmu:842": " sakalajanapade 'smin khyāpayasva prasiddhyai // GoMk_13 //",
    "T09gopjatmu:843": " atha tasya kālāntare gaganatalam aṃśumālīva svakiraṇanikarair virājamānaṃ svavaṃśalakṣmīḥ putraṃ janayāṃ babhūva / sa ca",
    "T09gopjatmu:844": " nirvāntāmalahemaśailaśikharapracchedagauradyutiḥ",
    "T09gopjatmu:845": " saṃpūrṇāmalacandramaṇḍalasamacchattrorubhāsvacchirāḥ /",
    "T09gopjatmu:846": " mattairāvaṇacārupuṣkarakaravyālambabāhudvayo",
    "T09gopjatmu:847": " bhinnendīvaraphullapattranicayaśyāmāruṇāntekṣaṇaḥ // GoMk_14 //",
    "T09gopjatmu:848": " bhūyaḥ kalpasahasrasaṃcitamahāpuṇyaprabhāvodbhavaiḥ",
    "T09gopjatmu:849": " pravyaktasphuritendracāparuciraiḥ prahlādibhir lakṣaṇaiḥ /",
    "T09gopjatmu:850": " mūrtis tasya rarāja meruśikharād dhemaṃ yathā bhūcyutaṃ",
    "T09gopjatmu:851": " prodgīrṇasvamayūkhajālajaṭilai ratnāṅkurair veṣṭitam // GoMk_15 //",
    "T09gopjatmu:852": " bhramaracamarapaṅktiśyāmakeśābhirāmaṃ",
    "T09gopjatmu:853": " samavipulalalāṭaṃ śrīmaduttuṅganāsam /",
    "T09gopjatmu:854": " tanayam uditacetā maitrakanyābhidhānaṃ",
    "T09gopjatmu:855": " daśadivasapareṇa khyāpayām āsa loke // GoMk_16 //",
    "T09gopjatmu:856": " śarīriṇāṃ vṛddhikaraiḥ samṛddhair viśeṣayuktair vividhānnapānaiḥ /",
    "T09gopjatmu:857": " sudhāvadātaiḥ sphuṭacandrapādaiḥ payodhiveleva yayau samṛddhim // GoMk_17 //",
    "T09gopjatmu:858": " dhātrībhiḥ sa samunnītaḥ kṣīraiś ca sarpimaṇḍakaiḥ /",
    "T09gopjatmu:859": " pupoṣa sundaraṃ dehaṃ hradastham iva paṅkajam // GoMk_18 //",
    "T09gopjatmu:860": " atha tasya pitā mitraḥ sārthavāho vaṇigjanaiḥ /",
    "T09gopjatmu:861": " dravyair vahanam āropya jagāhe toyadhiṃ mudā // GoMk_19 //",
    "T09gopjatmu:862": " timiṅgilakṣobhavivardhitormimahodadhau mīnavipannapātre /",
    "T09gopjatmu:863": " pitur vyatīte jananīṃ jagāda cakāra kiṃ karma pitā mameti // GoMk_20 //",
    "T09gopjatmu:864": " tato 'sya jananī pativiyogaśokaglapitahṛdayā cintām āpede /",
    "T09gopjatmu:865": " āśāpāśaśatākṛṣṭo jano mṛtyuṃ na paśyati /",
    "T09gopjatmu:866": " viṣayāsvādakṛpaṇo vāraṇa iva bandhanam // GoMk_21 //",
    "T09gopjatmu:867": " yady api kathayiṣyāmi pitaraṃ yānapātrikam /",
    "T09gopjatmu:868": " eṣo 'pi mama mandāyā nāśam eṣyati toyadhau // GoMk_22 //",
    "T09gopjatmu:869": " yāvac cāyaṃ janapadam imaṃ tasya vṛttiṃ na bhūtāṃ",
    "T09gopjatmu:870": " pṛcchaty asmai kathayati na vā sarva evaiṣa lokaḥ /",
    "T09gopjatmu:871": " tāvad yuktaṃ mama sutam imaṃ mṛtyuvaktrāntarālaṃ",
    "T09gopjatmu:872": " nānāduḥkhavyasanagahanaṃ vyādhisaktaṃ niṣeddhum // GoMk_23 //",
    "T09gopjatmu:873": " paro 'pi yaḥ sādhujanānujuṣṭaṃ vihāya mārgaṃ śrayate vimārgam /",
    "T09gopjatmu:874": " nivāraṇīyaḥ sa matāj janena prayatnataḥ kiṃ punar eva putraḥ // GoMk_24 //",
    "T09gopjatmu:875": " tato janāni kathayāṃ cakre /",
    "T09gopjatmu:876": " putrakaukarikatvena pitā te mām apūpuṣat /",
    "T09gopjatmu:877": " yady ahaṃ sukhitā kāryā kārayaukarikāpaṇam // GoMk_25 //",
    "T09gopjatmu:878": " atha maitrakanyako bodhisattvo mātur vacanaṃ kusumamālām iva śirasā samabhivadyānyasminn ahani [/",
    "T09gopjatmu:879": " ] aukarikāpaṇaṃ prasasāra /",
    "T09gopjatmu:880": " puṇyasaṃbhāramahatas tasya sattvadayāvataḥ /",
    "T09gopjatmu:881": " prathame 'hani saṃpannaṃ catuṣkārṣāpaṇaṃ dhanam //",
    "T09gopjatmu:882": " svagarbhasaṃdhāraṇaduḥkhitāyai dadau sa tasyai mudito jananyai /",
    "T09gopjatmu:883": " daridraduḥkhavyasanacchidāyai dhanaṃ mahābhogaphalaprasūtyai // GoMk_27 //",
    "T09gopjatmu:884": " atha ye tasmin puravare ciraṃtanā aukarikās te tasya tam abhivardhamānaṃ krayavikrayalokam",
    "T09gopjatmu:885": " aviṣamavyavahāranītyā prakṛtipremapeśalatayā cāvarjitamanasaṃ tasmin mahāsattve vyavahārārtham",
    "T09gopjatmu:886": " āpatantam avalokya taṃ tasmāt karmaṇo vinivartanārtham āhuḥ /",
    "T09gopjatmu:887": " gāndhikāpaṇikaḥ śreṣṭhī pitā te 'smin pure purā /",
    "T09gopjatmu:888": " sa tvaṃ tāṃ vṛttim ujjhitvā śrayase 'nyāṃ kayā dhiyā // GoMk_28 //",
    "T09gopjatmu:889": " atha bodhisattvas tām api jīvikām apahāya gāndhikāpaṇaṃ cakāra /",
    "T09gopjatmu:890": " yasminn eva dine cakre sa sādhur gāndhikāpaṇam /",
    "T09gopjatmu:891": " kārṣāpaṇāṣṭakaṃ tasya tasminn evopapadyate // GoMk_29 //",
    "T09gopjatmu:892": " tam [/] api mātre pratipāditavān /",
    "T09gopjatmu:893": " atha gāndhikāpaṇikāḥ puruṣāḥ sametyāgatya ca taṃ mahāsattvaṃ vicchandayām āsuḥ /",
    "T09gopjatmu:894": " gāndhāpaṇaṃ klībajanābhipannaṃ pitā na vaimadyapure cakāra /",
    "T09gopjatmu:895": " tatraiva hairaṇyikatāṃ sa kṛtvā dhanāni bhūyāṃsi samāpa sādho // GoMk_30 //",
    "T09gopjatmu:896": " atha maitrakanyako bodhisattvas tām api jīvikām apahāya hairaṇyikāpaṇaṃ cakāra /",
    "T09gopjatmu:897": " tayāpi tasmin vyavahāranītyā hairaṇyikāṃs tān abhibhūya sarvān /",
    "T09gopjatmu:898": " lebhe dine sa prathame mahārhaḥ kārṣāpaṇān ṣoḍaśa tān dadau ca // GoMk_31 //",
    "T09gopjatmu:899": " dine dvitīye dvātriṃśatkārṣāpaṇān upārjya saḥ /",
    "T09gopjatmu:900": " dakṣiṇīyaviśeṣāya [/",
    "T09gopjatmu:901": " ] mātre tān api dattavān // GoMk_32 //",
    "T09gopjatmu:902": " atha hairaṇyikāpaṇikāḥ puruṣāḥ sametyāgatya ca taṃ tasmāt karmaṇo vinivartanārtham āhuḥ /",
    "T09gopjatmu:903": " śaraccandrāṃśudhavale labdhvā janma kule katham /",
    "T09gopjatmu:904": " kṛpaṇāṃ jīvikāhetor vṛttim āśrayate bhavān // GoMk_33 //",
    "T09gopjatmu:905": " parbhañjanoddhūtaśikhākarāle hutāśane visphuritasphuliṅge /",
    "T09gopjatmu:906": " vivartitaṃ ślāghyam ativa puṃsāṃ na tu svavṛtteś cyavanaṃ pravṛttam // GoMk_34 //",
    "T09gopjatmu:907": " mahoragaśvāsavighūrṇitograis taraṅgabhaṅgair viṣamān payodhīn /",
    "T09gopjatmu:908": " agādhapātālavilagnamūlān pitā vigāhyārjitavān dhanaṃ te // GoMk_35 //",
    "T09gopjatmu:909": " yad āśritaṃ karma janānuvartinā tvayā vidagdhena dhanepsunādhunā /",
    "T09gopjatmu:910": " kathaṃ na saṃprāpsyasi bhāgyasaṃpadaṃ pitur vyatīte 'pi viśālinīṃ śriyam // GoMk_36 //",
    "T09gopjatmu:911": " vitteśvaro 'py arthavibhūtivistarair nāsāsadarthā vibabhāra yasya /",
    "T09gopjatmu:912": " tasyā [/] mahendrāmalatulyakīrteḥ sūnuḥ kathaṃ tvaṃ na bibharṣi lajjām // GoMk_37 //",
    "T09gopjatmu:913": " ye mṛtyuṃ gaṇayanti naiva vipadi grāmaṃ bhajante na ye",
    "T09gopjatmu:914": " gehe bandhuṣu sūnuṣu vyapagatasnehātmanodyoginaḥ /",
    "T09gopjatmu:915": " te tīrtvā jaladhīn agādhasalilān āvartabhīmān budhāḥ",
    "T09gopjatmu:916": " prāpyārthān gajadantabhaṅgasitayā cinvanti kīrtyā jagat // GoMk_38 //",
    "T09gopjatmu:917": " atha maitrakanyako bodhisattvas tebhyo 'py tathānuguṇinīṃ kathām avadhārya samudrāvataraṇakṛtavyavasāyo mātaram upasṛtyovāca /",
    "T09gopjatmu:918": " amba sārthavāhaḥ kilāsmākaṃ pitā purā tad anujñāṃ prayaccha yad aham api mahāsamudram avatariṣyāmīti /",
    "T09gopjatmu:919": " sā pūrvam eva bhartṛmaraṇaduḥkhena vigatajīvitāśā svasya tanayasya tenāsaṃlakṣitadāruṇena viyogaśokaśastreṇa bhṛśataraṃ pravidāryamāṇahṛdayā svatanayam āha /",
    "T09gopjatmu:920": " vatsa kena tavākhyātaṃ vinākāraṇaśatruṇā /",
    "T09gopjatmu:921": " jīvitaṃ kasya te 'niṣṭaṃ tvayā krīḍāṃ karoti kaḥ // GoMk_39 //",
    "T09gopjatmu:922": " daivāt kathaṃ cit saṃprāptaṃ cakṣur ekaṃ tvam adya me /",
    "T09gopjatmu:923": " putraka kleśabhāginyā mṛtyunā hriyase 'dhunā // GoMk_40 //",
    "T09gopjatmu:924": " na yāvad ekaṃ mama duḥkhaśalyaṃ prayāti nāśaṃ pravidārya śokam /",
    "T09gopjatmu:925": " kathaṃ nu tasyopari me dvitīyaṃ nipātyate pāpamayair amitraiḥ // GoMk_41 //",
    "T09gopjatmu:926": " yeṣāṃ ceto vividhavirasāyāsaduḥkhāprakampyaṃ",
    "T09gopjatmu:927": " yaiḥ saṃtyaktaṃ kṛpaṇahṛdayair jīvitaṃ bhogalubdhaiḥ /",
    "T09gopjatmu:928": " te saṃtyaktvā [/",
    "T09gopjatmu:929": " ] nayanagalitāśrupravāhārdravaktrān",
    "T09gopjatmu:930": " bandhūn ajñā makaranilaye mṛtyave yānti nāśam // GoMk_42 //",
    "T09gopjatmu:931": " tan mām anāthāṃ pratipālanīyāṃ tvajjīvitāśaikanibandhajīvām /",
    "T09gopjatmu:932": " saṃtyajya yātuṃ katham udyamas te mā sā kathā mānavaro madīyam // GoMk_43 //",
    "T09gopjatmu:933": " svaprāṇasaṃdehakarīm avasthāṃ praviśya naikāntasukhaṃ prasādhyam /",
    "T09gopjatmu:934": " saṃpattayo yena vaṇigjanasya tato 'ham evaṃ suta vārayāmi // GoMk_44 //",
    "T09gopjatmu:935": " sa tasyā hitārthaṃ madhurāṇy api vacanakusumāni tṛṇam ivāvadhūya sapragalbhatayā samavalambitavikatthāśobhaṃ kiṃ cid īdṛśaṃ pratyāha /",
    "T09gopjatmu:936": " varaṃ naiva tu jāyeran ye jātā nirdhanā janāḥ /",
    "T09gopjatmu:937": " jātasya yadi duḥkhāni varaṃ mṛtyur na jīvitam // GoMk_45 //",
    "T09gopjatmu:938": " āśayā gṛham āgatya dīnadīnās tapasvinaḥ /",
    "T09gopjatmu:939": " arthino mama pāpasya yānti niśvasya durmanāḥ [/] // GoMk_46 //",
    "T09gopjatmu:940": " ye śaktihīnā vibhavārjanādau te dehino duḥkhaśataṃ sahante /",
    "T09gopjatmu:941": " lokaṃ punar duḥkhaśatopataptaṃ draṣṭuṃ na śaknomi cirāyamāṇaḥ // GoMk_47 //",
    "T09gopjatmu:942": " tasmād vilaṅghāmi vacas tavedaṃ yāsyāmi taṃ tvaṃ prajahīhi śokam /",
    "T09gopjatmu:943": " tatraiva yāyāṃ nidhanaṃ samudre chinnaṃ mayā vā vyasanaṃ janasya // GoMk_48 //",
    "T09gopjatmu:944": " atha maitrakanyako bodhisattvo mātaram apramāṇīkṛtya nirgatya gṛhād vārāṇasyāṃ puryām ātmānaṃ sārthavāham ity udghoṣayām āsa /",
    "T09gopjatmu:945": " asyām eva purā puraṃdarapurīpraspardhipuryāṃ vaṇiṅ",
    "T09gopjatmu:946": " mitro nāma babhūva yaḥ suranaraprakhyātakīrtidhvajaḥ /",
    "T09gopjatmu:947": " putras tasya mahāsamudram acirād yāsyaty amuṣmin dine",
    "T09gopjatmu:948": " yātuṃ ye vaṇijaḥ kṛtopakaraṇās te santu sajjā iti // GoMk_49 //",
    "T09gopjatmu:949": " atha maitrakanyako bodhisattvo vividhopakaraṇasaṃbhārasādhanānāṃ samāgṛhītapuṇyāhaprasthānabhadrāṇām upahṛtamaṅgalavidhānānāṃ vaṇijāṃ pañcabhiḥ śataiḥ kṛtaparivāraḥ prasasāra /",
    "T09gopjatmu:950": " mātā cainaṃ gacchatīti śrutvāha /",
    "T09gopjatmu:951": " mamaikaputraka kva yāsyasīti karuṇakaruṇākranditamātraparāyaṇā komalavimalakamalavilāsālasābhyāṃ",
    "T09gopjatmu:952": " pāṇikamalābhyāṃ rucirakanakaghaṭitaghaṭavikaṭapayodharavarorubhāsuram uraḥ pragāḍham abhitāḍayati /",
    "T09gopjatmu:953": " bāṣpasaliladhārāparaṃparodbhavoparudhyamānakaṇṭhī [/",
    "T09gopjatmu:954": " ] anilabalākulitagalitasajalajaladapaṭalāvalīmalinakeśapāśā satvaratvaram abhigamya maitrakanyakasya bodhisattvasya pādayoḥ pariṣvajyaivam āha",
    "T09gopjatmu:955": " mā māṃ putraka parityajya yāsīti /",
    "T09gopjatmu:956": " anartharāgagrahamūḍhabuddhayo narā hi paśyanti na kevalaṃ hitam /",
    "T09gopjatmu:957": " satāṃ hitādhānavidhānacetasāṃ giro 'pi śṛṇvanti na bhūtavādinām // GoMk_50 //",
    "T09gopjatmu:958": " maitrakanyako 'pi",
    "T09gopjatmu:959": " dharaṇitalanimagnāṃ mātaraṃ śokavaśyāṃ",
    "T09gopjatmu:960": " śirasi kupitacittaḥ pādavajreṇa hatvā /",
    "T09gopjatmu:961": " muhur upacitaśokaḥ karmaṇā preryamāṇas",
    "T09gopjatmu:962": " tvaritamatir abhūt -",
    "T09gopjatmu:963": " saṃprayātuṃ vaṇigbhiḥ // GoMk_51 //",
    "T09gopjatmu:964": " tataḥ sā mātā samutthāyāha / putraka",
    "T09gopjatmu:965": " mayi gamananivṛttiṃ kartum abhyudyatāyāṃ",
    "T09gopjatmu:966": " yad upacitam apuṇyaṃ macchirastāḍanāt te /",
    "T09gopjatmu:967": " vyasanaphalam anantaṃ mā tu bhūt karmaṇo 'sya",
    "T09gopjatmu:968": " punar api guruvākyaṃ mātigāḥ svapnato 'pi // GoMk_52 //",
    "T09gopjatmu:969": " atha maitrakanyako bodhisattvo vividhavihārāyatanaparvatopavanagahvarasarittaḍāgārāmaramaṇīyatarān",
    "T09gopjatmu:970": " anekanagaranigamakarvaṭagrāmādīn anuvicaran krameṇa samudratīraṃ saṃprāpya sajjīkṛtayānapātro",
    "T09gopjatmu:971": " bhujagapativadanavisṛtaśvasanacapalānilabalavilulitavipulavimalasalilam aruṇataruṇakiraṇanikararucirapadmarāgapuñjaprabhārāgarañjitormimālājalam",
    "T09gopjatmu:972": " asurasvarasamasurasureśvarakarodarasphuritahutavahaśikhāvalīkarālavajrapatanabhayanilīnadharaṇīdharaśikharaparāhatajaloddhatottuṅgataraṅgabhaṅgaraudraṃ",
    "T09gopjatmu:973": " samudram avatatāra /",
    "T09gopjatmu:974": " mahānilotkṣiptataraṅgabhaṅgaiḥ samullasadbhiḥ kham ivotpatantam /",
    "T09gopjatmu:975": " saritsahasrāmburayapravāhair bhujair vilāsair iva gṛhyamāṇam // GoMk_53 //",
    "T09gopjatmu:976": " prakṣubdhaśīrṣoragabhīmabhogavyāvartitodvartitatoyarāśim /",
    "T09gopjatmu:977": " tanmurdhni ratnodgataraśmipuñjaṃ jvālākalāpocchuritormicakram // GoMk_54 //",
    "T09gopjatmu:978": " ahipativadanād vimuktatīvrajvalitaviṣānaladāhabhīmaśaṅkham /",
    "T09gopjatmu:979": " timinakhakuliśāgradāritādriṃ tadacalapādahatāmbumīnavṛndam // GoMk_55 //",
    "T09gopjatmu:980": " tuṅgataraṅgasamudgatatīraṃ tīranilīnakalasvanahaṃsam /",
    "T09gopjatmu:981": " haṃsanakhakṣatadāruṇamīnaṃ mīnavivartitakampitavelam // GoMk_56 //",
    "T09gopjatmu:982": " ratnalatāvṛtabhāsuraśaṅkhaṃ śaṅkhasitendugabhastivivṛddham /",
    "T09gopjatmu:983": " vṛddhabhujaṃgamahāhavaraudraṃ raudramahāmakarāhatacakram // GoMk_57 //",
    "T09gopjatmu:984": " khagapatisavilāsapāṇivajraṃ prahatavipāṭitadṛṣṭimūlarandhram /",
    "T09gopjatmu:985": " pramuditajaladantidantakoṭipramathitanaikavilāsakalpavṛkṣam // GoMk_58 //",
    "T09gopjatmu:986": " tad eva sa saṃlakṣya tīraparyantarekhaṃ prakaṭavikaṭāvartagartodarabhramadbhramitajhaṣabhujagakulamaṇḍalaṃ",
    "T09gopjatmu:987": " naikavicitrādbhutāścaryam atiśayam ambhasām ālayam atikramatas tasya dharaṇīdharaśikharavipulātmabhāvasya",
    "T09gopjatmu:988": " makarakaripater vivartamānasya samutthitair urvīdharākāradāruṇaiḥ pramuktakalakalārāvaraudrair",
    "T09gopjatmu:989": " mahadbhiḥ salilanivahair utpīḍyamānaṃ tad yānapātraṃ maraṇabhayaviṣādabhraśyamānagātrair",
    "T09gopjatmu:990": " dīnaruditākranditamātraparāyaṇaiḥ saṃyānapātrakaiḥ saha sahasaiva salilanidher adhaḥ",
    "T09gopjatmu:991": " praveṣṭum ārabdham /",
    "T09gopjatmu:992": " urvīdharākārataraṅgatuṅgair ugrair yugāntānilacaṇḍavegaiḥ /",
    "T09gopjatmu:993": " tad yānapātraṃ jaladher jalaughair āsphālyamānaṃ vidadāra madhye // GoMk_59 //",
    "T09gopjatmu:994": " daṃṣṭrākarāle jhaṣavaktrarandhre kaś cin mamārārtaravas tapasvī /",
    "T09gopjatmu:995": " ke cij jalodgāraniruddhakaṇṭhā jagmur nirucchvāsagiro vyasutvam // GoMk_60 //",
    "T09gopjatmu:996": " gatvāpi ke cit phalakair mahadbhir ambhonidhes tīram avekṣamāṇāḥ /",
    "T09gopjatmu:997": " dūrāmbusaṃtānapariśramārtās trāsākulā nedur udīrṇanādāḥ // GoMk_61 //",
    "T09gopjatmu:998": " atha maitrakanyako bodhisattvas tena mahatā vyasanopanipātenāpy anāpatitabhayaviṣādadainyāyāsamanāḥ samavalambya mahad dhairyaparākramaṃ sasaṃbhramaṃ phalakam ādāya prasasāra /",
    "T09gopjatmu:999": " tato 'sau samapavanagamanajavajanitasavilāsagatibhiḥ salilaplavair itas tataḥ samākṣipyamāṇo",
    "T09gopjatmu:1000": " nirāhāratayā ca parimlāyamānanayanavadanakamalaś cānyair bahubhir ahorātrair yathā",
    "T09gopjatmu:1001": " kathaṃ cit tasya duravagāhasalilasya mahārṇavasya dakṣiṇaṃ tīradeśam āsasāda /",
    "T09gopjatmu:1002": " tīrtvā tam ambhonidhim apragādham āsādya tīraṃ phalakaṃ mumoca /",
    "T09gopjatmu:1003": " saṃsmṛtya mātur vacanaṃ sa pāṇau vyāsajya mūrdhānam idaṃ jagāda // GoMk_62 //",
    "T09gopjatmu:1004": " śṛṇvanti ye nātmahitaṃ gurūṇāṃ vākyaṃ hitārthodayakāryabhadram /",
    "T09gopjatmu:1005": " teṣām imāni vyasanāni puṃsāṃ māyāvahanti prabhavanti mūrdhni // GoMk_63 //",
    "T09gopjatmu:1006": " tair eva naikavyasanapradasya toyendubimbasthitabhaṅgurasya /",
    "T09gopjatmu:1007": " prāptaṃ phalaṃ janmataroḥ sudhībhir ye mānayantīha giro gurūṇām // GoMk_64 //",
    "T09gopjatmu:1008": " mātur hitāyaiva sadodyatāyāḥ prollaṅghya vākyaṃ mama duṣkṛtasya /",
    "T09gopjatmu:1009": " puṣpaṃ yad īdṛg bharapāpadāruṇaṃ prāntaṃ gamiṣyāmi kadā phalasya // GoMk_65 //",
    "T09gopjatmu:1010": " hutavahahatalekhātyantaparyantaraudraṃ",
    "T09gopjatmu:1011": " gaganaugraṃ vismayatyantavajram /",
    "T09gopjatmu:1012": " guruśirasi dadhānaḥ pādavajraṃ khalo 'haṃ",
    "T09gopjatmu:1013": " katham avanividāryaśvabhrarandhre na lagnaḥ // GoMk_66 //",
    "T09gopjatmu:1014": " ye santo hitavādināṃ sphuṭadhiyāṃ saṃpādayante giraḥ",
    "T09gopjatmu:1015": " śreyas te samavāpnuvanti niyataṃ kravyādapuryāṃ yathā /",
    "T09gopjatmu:1016": " ye tūtsṛjya mahārthasāradayitāṃ vācaṃ śrayante 'nyathā",
    "T09gopjatmu:1017": " dustare vyasanodadhau nipatitāḥ śocanti te 'haṃ yathā // GoMk_67 //",
    "T09gopjatmu:1018": " tato 'sau krameṇa khadiravaṭasaralaniculabakulatamālatālanālikeśaradrumavanagahanaṃ",
    "T09gopjatmu:1019": " pravaravāraṇavarāhacamaraśarabhaśambaramahiṣaviṣāṇakarṣaṇapatitamathitavividhamālutālatājāladuḥsaṃcaraṃ",
    "T09gopjatmu:1020": " kva cit kṣubhitakesarininādabhayacakitavanacarakulākīrṇacaraṇaṃ kathaṃ cid api śabaramanujajanacaraṇākṣuṇṇaparyantam",
    "T09gopjatmu:1021": " anucaran kva cit sthitvaivam āha /",
    "T09gopjatmu:1022": " ete dāḍimapuṣpalohitamukhāḥ pronmuktakolāhalā",
    "T09gopjatmu:1023": " hāsādarśitadantapaṅktivirasāḥ śākhāmṛgā nirbhayāḥ /",
    "T09gopjatmu:1024": " sarpān bhīmaviṣānalasphuradurujvālākarālasphuṭān",
    "T09gopjatmu:1025": " hatvā pāṇitālaiḥ prayānti vivaśāḥ phutkārabhītāḥ punaḥ // GoMk_68 //",
    "T09gopjatmu:1026": " ramye kuṅkumaśākhinām aviralacchāyākuthāśītale",
    "T09gopjatmu:1027": " mūle komalanīlaśādvalavati pravyaktapuṣpotkare /",
    "T09gopjatmu:1028": " vaṃśais tālaravaiḥ sagītamadhuraiḥ pracchedasaṃpādibhiḥ",
    "T09gopjatmu:1029": " saṃgītāhitacetasaḥ pramuditā gāyanty amī kinnarāḥ // GoMk_69 //",
    "T09gopjatmu:1030": " tato nātidūram atisṛtya mahīdharavarākāraṃ parvataṃ dadarśa /",
    "T09gopjatmu:1031": " kva cid ugrataracārumaṇiprabhayā surabhīkṛtabhīmaguhāvivaram /",
    "T09gopjatmu:1032": " kva cid uddhatakinnaragītaravaṃ pratibuddhasasaṃbhramanāgakulam // GoMk_70 //",
    "T09gopjatmu:1033": " capalānilavellitapuṣpataruṃ tarumandiramūrdhni caladbhramaram /",
    "T09gopjatmu:1034": " bhramaradhvanipūrṇaguhākuharaṃ kuharasthitaraudrabhujaṃgakulam // GoMk_71 //",
    "T09gopjatmu:1035": " pakṣivirājitaparvataśṛṅgaṃ śṛṅgaśilātalasaṃsthitasiddham /",
    "T09gopjatmu:1036": " siddhavadhūjanaramyanikuñjaṃ kuñjaniṣevitamattaśakuntam // GoMk_72 //",
    "T09gopjatmu:1037": " mattaśikhaṇḍikalasvanaramyaṃ ramyaguhāmukhanirgatasiṃham /",
    "T09gopjatmu:1038": " siṃhaninādabhayākulanāgaṃ nāgamadāmbusugandhisamīram // GoMk_73 //",
    "T09gopjatmu:1039": " kva cid upacitavāraṇadantaśikhāśanidāritaśikharataṭaṃ pravirūḍhavilāsaśikhāgaruvṛkṣavanaṃ kva cid uparipayodharabhārataradhvaniñjitaśikhikulavistṛtapicchakalāpavicitritacārutaṭam",
    "T09gopjatmu:1040": " kva cid anilavikampitapuṣpataruṃ skhalitojjvalasurabhijalaṃ kusumaprabalaprativāsitasānuśikhaṃ &9169; &9169; &9169; &9169; &9169; &9169;",
    "T09gopjatmu:1041": " tathāparaṃ dadarśa /",
    "T09gopjatmu:1042": " likhantaṃ karālair nabhaḥ śṛṅgajālaiḥ kṣipantaṃ mayūkhais tamaḥ sāgarāṇām /",
    "T09gopjatmu:1043": " vahantaṃ samudrāmbarām adrigurvīṃ kṣarantaṃ kva cit kāñcanāmbhaḥpravāham // GoMk_75 //",
    "T09gopjatmu:1044": " phalitāmalabhūṣaṇakalpataruṃ tarukhaṇḍavirājitasānuśikham /",
    "T09gopjatmu:1045": " śikharasthitadevavadhūmithunaṃ mithunair dahatāṃ vayasāṃ madhuram // GoMk_76 //",
    "T09gopjatmu:1046": " kva cid arkamahārathacakranirvātavikhaṇḍitamayūkhakalāpakarālitanaikamahāmaṇipallavasaṃcayamaulibharāvanatonnatabhāsuravajradharaṃ",
    "T09gopjatmu:1047": " kva cid indrakarīndravimardataraṅgarayabhramitapracalatkalahaṃsakulāvalihāranabhaḥsaridambuvidhautaśilaṃ /",
    "T09gopjatmu:1048": " kva cid aṇḍajarājavilāsasamucchritapakṣamahābhujavajravipāṭitasāgaravāritaloddhṛtapannagabhogadharaṃ",
    "T09gopjatmu:1049": " kva cid eva surāsurasaṃyugaśastravipannamahāsura-",
    "T09gopjatmu:1050": " vaidyutaśoṇitaraṅgamahāvalayam // GoMk_77 //",
    "T09gopjatmu:1051": " dṛṣṭvaivam āha /",
    "T09gopjatmu:1052": " ete parvataśṛṅgacandanatarucchāyāsthalaṃ saṃsṛtāḥ",
    "T09gopjatmu:1053": " karṇaprāvaraṇaṃ navāruṇakaracchāyāsamānaśriyaḥ /",
    "T09gopjatmu:1054": " prekṣante madavārilolamadhuliṭprollīḍhagaṇḍasthalaṃ",
    "T09gopjatmu:1055": " darpāt kesariṇo balena mahatā pronmathyamānā gajam // GoMk_78 //",
    "T09gopjatmu:1056": " ity evam asāv atikāntāradurgaṃ salilaphalāhāramātraparāyaṇaḥ paribhramann ajñānatamaḥpaṭalāvaguṇṭhitam",
    "T09gopjatmu:1057": " iva jagat saṃsārapaṅke tribhuvanasvāmīvodayad ramaṇakaṃ nāma nagaraṃ dadarśa /",
    "T09gopjatmu:1058": " samucchritottuṅgacalatpatākaiḥ patatpatatrisvanavāvadūkaiḥ /",
    "T09gopjatmu:1059": " suvarṇasālair maṇihemaśṛṅgair mahīdharākāragṛhaiḥ suguptaiḥ // GoMk_79 //",
    "T09gopjatmu:1060": " nilīnapadmālikulālipadmaiḥ samunmiṣatpadmarajaḥpiśaṅgaiḥ /",
    "T09gopjatmu:1061": " kalapralāpāṇḍajarāvaramyair mandānilair āvasathīkṛtaṃ sadā // GoMk_80 //",
    "T09gopjatmu:1062": " surakarikaradaghnakalpavṛkṣair marakataratnatṛṇaiḥ śukāṃśunīlaiḥ /",
    "T09gopjatmu:1063": " maṇikanakalatābaddhaśākhaiḥ kva cid urubhis tarubhiḥ prakāmahāri // GoMk_81 //",
    "T09gopjatmu:1064": " vikasitanavakarṇikāragauraiḥ kanakagṛhair bahuratnaśṛṅgacitraiḥ /",
    "T09gopjatmu:1065": " svakiraṇaruciroruratnasānor acalapateḥ sakalaśriyaṃ dadhānam // GoMk_82 //",
    "T09gopjatmu:1066": " kva cid amaravilāsinīkarāgraprahatamahāmurajasvanābhirāmam /",
    "T09gopjatmu:1067": " kva cid uparipayodatūryanādapramuditamattaśikhaṇḍivṛndakīrṇam // GoMk_83 //",
    "T09gopjatmu:1068": " tatas taddarśanāt samutpannajīvitāśo 'sau ramaṇaṃ nagaram upasasarpa /",
    "T09gopjatmu:1069": " tasmān nagarād viniḥsṛtya catasro 'psaraso dravitanavakanakarasarāgāvadātamūrtayaḥ",
    "T09gopjatmu:1070": " pravikasitāmbujakusumarucakarucinayanayugalotpalavilāsāḥ kvaṇadruciravividhamaṇimekhalāpabhāramandavilāsagatayaḥ",
    "T09gopjatmu:1071": " kanakakalaśākārapṛthutarapayodharabharāvanamitatanumadhyā divasakarakarasparśavibodhitāmlānakamalapalāśabhāsurādharakisalayā",
    "T09gopjatmu:1072": " vividhavibhūṣaṇaśatā nirāmayadarśanāḥ śirasi viracitobhayakamalāñjalayo maitrakanyakasya",
    "T09gopjatmu:1073": " bodhisattvasya pādayor vinyāsitaśirasaḥ prāhuḥ /",
    "T09gopjatmu:1074": " susvāgataṃ candrasamānanāya nārījanaprītivivardhanāya /",
    "T09gopjatmu:1075": " kṛpāmṛtāhlāditamānasāya bodhau cirābaddhaviniścayāya // GoMk_84 //",
    "T09gopjatmu:1076": " adyaiva duhkhāni śamaṃ gatāni [/",
    "T09gopjatmu:1077": " ] adyaiva no jīvitagātrasāram /",
    "T09gopjatmu:1078": " niratyayapremaviśeṣabhadrāṇy adyaiva saukhyāni puraḥsthitāni // GoMk_85 //",
    "T09gopjatmu:1079": " imāni duḥkhāṅkuśakhaṇḍitāni manāṃsi naḥ śokaparikṣatāni /",
    "T09gopjatmu:1080": " bhavantam āsādya vasantakāle vanāntarāṇīva vijṛmbhitāni // GoMk_86 //",
    "T09gopjatmu:1081": " yāny arjitāny anyabhavāntareṣu karmāṇi śuklāni śubhodayāni /",
    "T09gopjatmu:1082": " teṣāṃ phalaṃ vīkṣaṇam eva te 'laṃ saṅgas tvayā kiṃ punar eva dīrgham // GoMk_87 //",
    "T09gopjatmu:1083": " adyaiva mā bandhusuhṛdviyogaśokaṃ kṛthāḥ kasya na santy apāyāḥ /",
    "T09gopjatmu:1084": " dāsyo vayaṃ te 'psaraś catasraś chāyā na te laṅghayituṃ samarthāḥ // GoMk_88 //",
    "T09gopjatmu:1085": " ratnāni vāsāṃsi samujjvalāni śayyāśrayāś cārutarā vayaṃ ca /",
    "T09gopjatmu:1086": " saṃtyaktabhartā surarājayogyā śaktir vidheneha sukhaṃ bhajasva // GoMk_89 //",
    "T09gopjatmu:1087": " api ca",
    "T09gopjatmu:1088": " duḥkhe mahaty apratikāraghore ye vartamānāś ciram udvahanti /",
    "T09gopjatmu:1089": " te duḥkhabhāropanipātamūḍhās tatraiva śīghraṃ nidhanaṃ prayānti // GoMk_90 //",
    "T09gopjatmu:1090": " nitye viyoge maraṇāt puraḥsthite śocanti te daivakṛte viyoge /",
    "T09gopjatmu:1091": " saṃsmṛtya rāgopanipātamūḍhāḥ kāmaprahāraṃ viṣamaṃ prapannāḥ // GoMk_91 //",
    "T09gopjatmu:1092": " śabdāyamānavaranūpuramekhalābhir ādiśyamānabhavanaṃ pravarāpsarobhiḥ /",
    "T09gopjatmu:1093": " haimādriśṛṅgam iva tat puram āviśantaṃ nemuḥ kṛtāñjalipuṭā bahavo 'pi tatra // GoMk_92 //",
    "T09gopjatmu:1094": " anyaiś [/] ca punaḥ",
    "T09gopjatmu:1095": " kiṃ dīptaraśmir vinigūḍharaśmiḥ kiṃ puṣpaketuḥ sahasāvatīrṇaḥ /",
    "T09gopjatmu:1096": " hā kiṃ vinikṣiptaharāgravajro nāthaḥ surāṇām iti tarkito 'bhūt // GoMk_93 //",
    "T09gopjatmu:1097": " timiranikaralekhyā śyāmagopakṣmalekhyāḥ sphuṭitakanakahārā nyastaratnojjvalāṅgyaḥ /",
    "T09gopjatmu:1098": " vipulabhavanamālājālavātāyanasthāḥ pramuditamanaso 'nyāś cikṣipuḥ srastakāñcyaḥ // GoMk_94 //",
    "T09gopjatmu:1099": " ratnapradīpaprahatāndhakāraṃ muktāphalapraruciroruharmyam /",
    "T09gopjatmu:1100": " calatpatākāgravibhinnameghaṃ gehaṃ viveśāpsarasāṃ hi tāsām // GoMk_95 //",
    "T09gopjatmu:1101": " tāsāṃ vilāsair gamanaiḥ salīlair hāsaiḥ kaṭākṣair madhuraiḥ pralāpaiḥ /",
    "T09gopjatmu:1102": " krīḍan sa kālaṃ na viveda yātaṃ sarvātmanā rāgaparītacetāḥ // GoMk_96 //",
    "T09gopjatmu:1103": " pratyahaṃ ca dakṣiṇena gamanaṃ vārayanti sma /",
    "T09gopjatmu:1104": " so 'pi yathā yathā nivāryate tathā tathā tayā diśā gamanāyotsukamanā babhūva /",
    "T09gopjatmu:1105": " yatrāyaṃ vāryate loko janena hitabuddhinā /",
    "T09gopjatmu:1106": " viparyastamatis tatra janaḥ sa paridhāvati // GoMk_97 //",
    "T09gopjatmu:1107": " yadi kuryād ayaṃ loke suhṛdāṃ vacanaṃ hitam /",
    "T09gopjatmu:1108": " paraiti svargaṃ pātālaśvabhre [/",
    "T09gopjatmu:1109": " ] ā svapnato 'pi na // GoMk_98 //",
    "T09gopjatmu:1110": " atha maitrakanyako bodhisattvas tāsām apsarasām parijñātagamanaprayojano dakṣiṇasyāṃ diśi padavīm āruhya vrajan sadāmattakaṃ nāma nagaraṃ dadarśa",
    "T09gopjatmu:1111": " tasmād api nagarād aṣṭāpsarasaḥ sasaṃbhramaṃ niḥsṛtya taṃ mahāsattvaṃ praveśayām āsuḥ /",
    "T09gopjatmu:1112": " tatrāpy aciraṃ ratim anubhūya pratiṣidhyamānagamanakriyas tenaiva dakṣiṇena pathā gacchan nandanaṃ nāma nagaraṃ dadarśa /",
    "T09gopjatmu:1113": " tasmād api ṣoḍaśāpsarobhir abhigamya satkṛtya praveśayām āse /",
    "T09gopjatmu:1114": " tatrāpi ciraṃ krīḍāṃ sevitvā tasmād api brahmottaraṃ nāma nagaraṃ prayayau /",
    "T09gopjatmu:1115": " tatrāpi dvātriṃśatāpsarobhir bhūyaḥ satkāraṃ viṣayasukham bhuktvā tāḥ prāha /",
    "T09gopjatmu:1116": " icchāmi gantum tad ahaṃ bhavantyo [/",
    "T09gopjatmu:1117": " ] mā matkṛte śokahrade śayidhvam /",
    "T09gopjatmu:1118": " saṃpātabhadrāṇi hi kasya nāma viśleṣaduḥkhāni na santi loke // GoMk_99 //",
    "T09gopjatmu:1119": " sthitvāpi yenaiva ciraṃ viyogaḥ śatroḥ kṛtāntād bhavitāntakāle /",
    "T09gopjatmu:1120": " tenaiva netrāśrujalārdragaṇḍān [/",
    "T09gopjatmu:1121": " ] yuṣmān vihāyādya yiyāsur asmi // GoMk_100 //",
    "T09gopjatmu:1122": " vātāhatāmbhodhitaraṅgalole ye jīvaloke bahuduḥkhabhīme /",
    "T09gopjatmu:1123": " viśleṣaduḥkhāya ratiṃ prayānti teṣāṃ paro nāsti vimūḍhacetāḥ // GoMk_101 //",
    "T09gopjatmu:1124": " athāpsarasas tāḥ samastās tadgamanaviyogaśokaglapitaṛdayāḥ sasaṃbhramāḥ kamalakuvalayakuḍmalavilāsā nalinya iva śirasi viracitobhayakamalāñjalayaḥ prāhuḥ /",
    "T09gopjatmu:1125": " asmāsu te kartum aniṣṭam iṣṭaṃ kathaṃ hi bhaktipraṇayārpitāsu /",
    "T09gopjatmu:1126": " so 'nyena ekagrahaṇīyarūpaḥ śarīrakānena vayo grahīte // GoMk_102 //",
    "T09gopjatmu:1127": " gatvā tan nagaratrayaṃ yad api he svāminn ihāpy āgataḥ",
    "T09gopjatmu:1128": " saṃprāptā viṣayopabhogamadhurāḥ saṃpattayas te ciram /",
    "T09gopjatmu:1129": " gantavyaṃ na punas tvayā subahunā proktena kiṃ yāsi cet",
    "T09gopjatmu:1130": " saṃsmartāsi vipatsamudrapatito vākyaṃ hi no duḥkhitaḥ // GoMk_103 //",
    "T09gopjatmu:1131": " bodhisattvaḥ prāha /",
    "T09gopjatmu:1132": " yad abhyāsavaśān nṛṇām udayasaṃpadaḥ sthirāḥ /",
    "T09gopjatmu:1133": " kathaṃ te nu nivāryeran nivarteran kathaṃ nu vā // GoMk_104 //",
    "T09gopjatmu:1134": " niyojanīyāḥ suhṛdaḥ suhṛdbhir yasmin hite karmaṇi nityakālam /",
    "T09gopjatmu:1135": " nivāraṇaṃ tatra tu ye prakurvate te śatravo 'mitratayā bhavanti // GoMk_105 //",
    "T09gopjatmu:1136": " divyaṃ prāpya sukhaṃ pure ramaṇake saṃcoditaḥ karmaṇā [/]",
    "T09gopjatmu:1137": " āyāto 'smi niṣevaṇāya paramaṃ saukhyaṃ sadāmattakam /",
    "T09gopjatmu:1138": " saṃprāpto 'smi tataḥ svakarmakuśaleneṣṭaṃ puraṃ nandanaṃ",
    "T09gopjatmu:1139": " tasmād āgatakasya yūyam adhunā pronmūlitā bhūmayaḥ // GoMk_106 //",
    "T09gopjatmu:1140": " tasmād ato me gamanaṃ bhavantyo [/",
    "T09gopjatmu:1141": " ] mā vārayadhvaṃ na hi no 'sty apāyaḥ /",
    "T09gopjatmu:1142": " asmād viśeṣāṇi sukhāni manye lapsye 'ham ity uccalito 'ham adya // GoMk_107 //",
    "T09gopjatmu:1143": " ity atha mitrakanyako bodhisattvas tāsām apsarasāṃ hitam api vākyam ahitam ivāvajñayā",
    "T09gopjatmu:1144": " tiraskṛtya tenaiva dakṣiṇena pathā gacchan dadarśa mahārgaḍapraṭitaprakaṭapuṭacaturdvāradāruṇaṃ",
    "T09gopjatmu:1145": " sureśvareṇāpy abhedyottuṅgāyasaviśālaprākārapariveṣṭitam antarbhramaccakramaṇḍalālokapramuktadamadamāśabdagambhīrabhairavam",
    "T09gopjatmu:1146": " āyasaṃ nagaraṃ tasya ca dvāradeśam upacakrāma /",
    "T09gopjatmu:1147": " saṃprāptamātrasya tu tatkṣaṇena dvāraṃ ca visphoṭakapāṭabhāram /",
    "T09gopjatmu:1148": " vajrāgradhārāparibhinnasānor vindhyācalasyeva nitambakukṣiḥ // GoMk_108 //",
    "T09gopjatmu:1149": " tato maitrakanyako bodhisattvo 'tra viveśa /",
    "T09gopjatmu:1150": " praviṣṭamātrasya tu tatkṣaṇena dvāraṃ parikṣiptakapāṭayantram /",
    "T09gopjatmu:1151": " tatkarmavāyuprabhavair mahadbhiḥ kṣaṇād bhujāgrair iva saṃjaghāṭa // GoMk_109 //",
    "T09gopjatmu:1152": " aśrauṣīc ca pragāḍhavedanāviklavahṛdayapuruṣasyāntaḥprākārāntaratiraskṛtaparamabhīṣaṇanirnādaṃ sakalajanottrāsanam uccarantaṃ śrutvā ca dvāradeśaṃ tvaritamatir lalaṅgha /",
    "T09gopjatmu:1153": " praviṣṭamātrasya tato dvitīyam āsphālitaṃ dvāram ivoparuddham /",
    "T09gopjatmu:1154": " paryantakālānilavegaviddhaṃ dvāraṃ surāṇām iva vajrakalpam // GoMk_110 //",
    "T09gopjatmu:1155": " tato mitrakanyako bodhisattvaḥ praviveśa /",
    "T09gopjatmu:1156": " praviṣṭamātrasya punas tṛtīyaṃ dvāraṃ parikṣiptakapāṭayantram /",
    "T09gopjatmu:1157": " kṣaṇād abhūt tan nagaraṃ ca sarvaṃ bhrāntaṃ ca kṛtsnaṃ sa dadarśa bhītaḥ // GoMk_111 //",
    "T09gopjatmu:1158": " tato maitrakanyako bodhisattvaḥ paśyati sma tam atidāruṇākārapramāṇaṃ krūrajvalanamālāliṅgitam",
    "T09gopjatmu:1159": " udāreṇa paṭupavanavikīryamāṇadhūmapaṭalāndhakāradurdinena sphuratsphuliṅgāvalikarāladarśanenāyasena",
    "T09gopjatmu:1160": " mahatā bhramatā cakreṇa dārv iva pravidāryamāṇamūrdhānaṃ svaśiraḥpravigalitaśoṇitavasārasāhāramātravidhṛtaprāṇaśeṣaṃ",
    "T09gopjatmu:1161": " samīpaṃ copagamyainaṃ paryapṛcchat /",
    "T09gopjatmu:1162": " kiṃ nāgo 'si suro 'si kinnaravaro yakṣo 'si kiṃ mānuṣaḥ",
    "T09gopjatmu:1163": " kiṃ vidyādharasainikaḥ kim asi vā daityaḥ piśāco 'si vā /",
    "T09gopjatmu:1164": " kiṃ vākāri bhavāntareṣu bhavatā karmātiraudraṃ svayaṃ",
    "T09gopjatmu:1165": " yasyāstivyasanaṃ duruttaram idaṃ bhujyaṃ phalaṃ krandayat // GoMk_112 //",
    "T09gopjatmu:1166": " puruṣaḥ prāha /",
    "T09gopjatmu:1167": " nāhaṃ nāgo naiva yakṣo na devo daityo nāhaṃ nāpi gandharvarājā [/] /",
    "T09gopjatmu:1168": " rakṣo nāhaṃ nāpi vidyādharo 'pi jātis tulyā saṃpratīhi tvayā naḥ // GoMk_113 //",
    "T09gopjatmu:1169": " bodhisattvaḥ prāha /",
    "T09gopjatmu:1170": " kiṃ karma bhramatā tvayā kumatinā saṃsāradurge kṛtaṃ",
    "T09gopjatmu:1171": " yenedaṃ jvalitānalaṃ śirasi te cakraṃ bhramaty āyasam /",
    "T09gopjatmu:1172": " puruṣaḥ prāha /",
    "T09gopjatmu:1173": " nānāduṣkarakārikā bhagavatī saṃsārasaṃdarśikā",
    "T09gopjatmu:1174": " tatra śreyaḥsukhopapādanaparā matsnehabaddhāśayā // GoMk_114 //",
    "T09gopjatmu:1175": " yāṃ loke pravadanti sādhumatayaḥ kṣetraṃ paraṃ prāṇināṃ",
    "T09gopjatmu:1176": " daivāveśavaśād akāryagurukas tasyāṃ jananyām aham /",
    "T09gopjatmu:1177": " sādho prāskhalayaṃ śiraḥpraharaṇaṃ pādena pāpāśayas",
    "T09gopjatmu:1178": " tenedaṃ jvalitānalaṃ śirasi me cakraṃ bhramaty āyasam // GoMk_115 //",
    "T09gopjatmu:1179": " atha bodhisattvas tasya puruṣasya pravacanapratodena saṃcoditahṛdayas tāṃ parajugupsām ātmany anupaśyann āha /",
    "T09gopjatmu:1180": " anyaṃ jugupsāmy aham alpabuddhir ātmānam evādya nininda ajñaḥ /",
    "T09gopjatmu:1181": " yeṣu svayaṃ doṣagaṇeṣu magnas tair eva lokaṃ katham aṅkayāmi // GoMk_116 //",
    "T09gopjatmu:1182": " mayāpi yan mātari dakṣiṇīye [/",
    "T09gopjatmu:1183": " ] kṛto 'parādhaḥ puruṣādhamena /",
    "T09gopjatmu:1184": " tasyaiva pāpasya phalāni bhoktum ullaṅghya toyāvalim āgato 'smi // GoMk_117 //",
    "T09gopjatmu:1185": " ity atha tasya vacanānantaram eva prabhinnanavakuvalayadalanirmalān nabhastalāt sajalajaladaninādagambhīradhīrodhvanir uccacāra /",
    "T09gopjatmu:1186": " kiṃ na paśyati karmāṇi balavanti śarīriṇām /",
    "T09gopjatmu:1187": " lokālokāntarasthāyī pāśeneva vikṛṣyate // GoMk_118 //",
    "T09gopjatmu:1188": " ye baddhā viṣayeṇa duḥkhanigaḍe 'nāyāsakarmotkaṭe",
    "T09gopjatmu:1189": " ye tyaktvā guruvākyam andhamatayaḥ pāpāśrayaṃ kurvate /",
    "T09gopjatmu:1190": " muktāḥ karmabhir eva duḥkhanigaḍapracchedaśūraiḥ śubhair",
    "T09gopjatmu:1191": " mānuṣyaṃ yad avāpya mūḍhamatayo dūre sthitā karmiṇaḥ // GoMk_119 //",
    "T09gopjatmu:1192": " atha tasya vacanānantaram eva karmānilavegotkṣiptam iva tac cakraṃ ciṭiciṭāyamānadahanakaṇacayodgāraraudraṃ",
    "T09gopjatmu:1193": " tasya mūrdhnaḥ samabhyudgamya maitrakanyakasya bodhisattvasya śiraḥ pravidārayaṃ [ /",
    "T09gopjatmu:1194": " ] bhramitum ārabdham /",
    "T09gopjatmu:1195": " kṣaṇāt sa reje rudhirapravāhair mūrdhnā [/",
    "T09gopjatmu:1196": " ] cyutaiḥ snātasamastamūrtiḥ /",
    "T09gopjatmu:1197": " prabhinnacakrāgravibhinnamūrdhna airāvaṇasyeva tanuḥ patantī // GoMk_120 //",
    "T09gopjatmu:1198": " tataḥ sa puruṣo hā heti mūrdhnā [/",
    "T09gopjatmu:1199": " ] pravidāhajena tīvreṇa duḥkhena samākramyamāṇaśarīrakaṃ maitrakanyakaṃ bodhisattvam āha /",
    "T09gopjatmu:1200": " divyāṅganāgītamanoharāṇi cittapramododayasādhanāni /",
    "T09gopjatmu:1201": " saṃtyajya kasmād u purāṇi tāni prāptas tv idaṃ sthānam anantaduḥkham // GoMk_121 //",
    "T09gopjatmu:1202": " devālayaṃ divyasukhopabhogaṃ ko nāma saṃprāpya śubhair atulyaiḥ /",
    "T09gopjatmu:1203": " nityajvaladvahniśikhākareṇa saṃprārthayed bhīmam apāyagartam // GoMk_122 //",
    "T09gopjatmu:1204": " bodhisattvaḥ prāha /",
    "T09gopjatmu:1205": " mattālikolāhalasaṃkulāni vanāni puṣpojjvalamastakāni /",
    "T09gopjatmu:1206": " saṃtyajya nāgā vyasanaṃ sahante yayā tayecchālatayāgato 'ham // GoMk_123 //",
    "T09gopjatmu:1207": " rājyāni vistīrṇadhanojjvalāni vihāya nārīmukhapaṅkajāni /",
    "T09gopjatmu:1208": " yuddhe mriyante bahavo narendrā yayā tayecchālatayāgato 'ham // GoMk_124 //",
    "T09gopjatmu:1209": " samutpatattuṅgataraṅgaraudre bhramajjalāvartavimuktanāde /",
    "T09gopjatmu:1210": " mahodadhau yānti narāḥ praṇāśaṃ yayā tayecchālatayāgato 'ham // GoMk_125 //",
    "T09gopjatmu:1211": " niratyayātyantikasaukhyasādhanaṃ narāmaraśrīsukhasiddhimārgam /",
    "T09gopjatmu:1212": " munīśvarāṇāṃ vratam utsṛjanti yayā tayecchālatayāgato 'ham // GoMk_126 //",
    "T09gopjatmu:1213": " teṣāṃ munīnāṃ vigatavyathānāṃ deyaṃ kathaṃ pādarajo na mūrdhni /",
    "T09gopjatmu:1214": " yair laṅghitās tīvraviṣapracaṇḍā āśāprapātā bahuduḥkhabhīmāḥ // GoMk_127 //",
    "T09gopjatmu:1215": " kiṃ tad bhaved duḥkham atīvatīvraṃ kā vā vipattir bahuduḥkhayoniḥ /",
    "T09gopjatmu:1216": " tṛṣṇāviṣāgnikṣatacittavṛtter yā dūrataḥ saṃparivartinī syāt // GoMk_128 //",
    "T09gopjatmu:1217": " api ca he sādho",
    "T09gopjatmu:1218": " karmaṇā parikṛṣṭo 'smi vartamāno 'pi dūrataḥ /",
    "T09gopjatmu:1219": " karṣati prāṇinas tatra phalaṃ yatra prayacchati // GoMk_129 //",
    "T09gopjatmu:1220": " api ca",
    "T09gopjatmu:1221": " kati varṣasahasrāṇi kati varṣaśatāni ca /",
    "T09gopjatmu:1222": " pradīptam āyasaṃ cakraṃ mama mūrdhni bhramiṣyati // GoMk_130 //",
    "T09gopjatmu:1223": " puruṣaḥ prāha /",
    "T09gopjatmu:1224": " ṣaṣṭivarṣasahasrāṇi ṣaṣṭivarṣaśatāni ca /",
    "T09gopjatmu:1225": " pradīptam āyasaṃ cakraṃ tava mūrdhni bhramiṣyati // GoMk_131 //",
    "T09gopjatmu:1226": " bodhisattvaḥ prāha /",
    "T09gopjatmu:1227": " etad bhāsuravahnipiṅgalaśikhājvālākalāpojjvalaṃ",
    "T09gopjatmu:1228": " ko 'nyo 'vabhramitaṃ prayāsyati samaṃ chittvā paraḥ caiṣyati /",
    "T09gopjatmu:1229": " puruṣaḥ prāha /",
    "T09gopjatmu:1230": " yo mātary apakārakāryam aparaḥ kṛtvā samāyāsyati",
    "T09gopjatmu:1231": " tasyedaṃ śirasi bhramiṣyati punar mūrdhnā [/",
    "T09gopjatmu:1232": " ] tava pracyutaḥ // GoMk_132 //",
    "T09gopjatmu:1233": " atha bodhisattvas tena mūrdhnā [/",
    "T09gopjatmu:1234": " ] pravidāhajena tīvreṇa duḥkhena samākulahṛdayo 'pi sattveṣv ananteṣu samutpāditatīvrakāruṇyāśayas taṃ puruṣam ābabhāṣe /",
    "T09gopjatmu:1235": " kṣapitasakalarāgakleśajālāndhakārā gaganatalanilīnā yogino ye namasyāḥ /",
    "T09gopjatmu:1236": " sphuritakaṭakahārāḥ prajvalanmaulayo ye punar amarasamūhās te 'pi śṛṇvantu santaḥ // GoMk_133 //",
    "T09gopjatmu:1237": " kṛtvā duścaritaṃ svamātari jagat kṛtsnaṃ yadi prodvahed",
    "T09gopjatmu:1238": " etatprajvalitāgnirāgakapilaṃ cakraṃ bṛhan mūrdhani /",
    "T09gopjatmu:1239": " kalpān kalpasamair ahobhir ayutān voḍhuṃ cirāyotsahe",
    "T09gopjatmu:1240": " sattvārthaṃ pratipadya mānava hi me cittaṃ na saṃkhidyate // GoMk_134 //",
    "T09gopjatmu:1241": " atha tasya sarvasattvapriyasya maitrakanyakasya bodhisattvasya vacanānantaram eva mūrdhnā [/",
    "T09gopjatmu:1242": " ] samutpatyotkṣiptam iva tac cakraṃ saptatālocchrayāc cākraṃ nabhastalaṃ samutpatyāvatasthe /",
    "T09gopjatmu:1243": " reje tac capalānilāhatacalajjvālākalāpojjvalaṃ",
    "T09gopjatmu:1244": " cakraṃ khe parivartamānam asakṛtpronmuktabhīmasvanam /",
    "T09gopjatmu:1245": " udyan [/] bimbam ivāruṇasya sakalaṃ pronmuktaraśmyutkaraṃ",
    "T09gopjatmu:1246": " ratnādyaiḥ pravilambamānam amalair vaiḍūryabhittyāśrayaiḥ // GoMk_135 //",
    "T09gopjatmu:1247": " tataḥ sravannirjharavāricālinaḥ samīraṇollāsitapuṣpaśākhinaḥ /",
    "T09gopjatmu:1248": " nabhovicumbyāyataśṛṅgabāhavaś cakampire bhūmibhṛto hatā iva // GoMk_136 //",
    "T09gopjatmu:1249": " bhujaṃgavikṣobhasamudgatormayaḥ payodharadhvānagabhīranādinaḥ /",
    "T09gopjatmu:1250": " jalālayā ratnaśikhānivāsinas tadātivelāsalilair lalaṅghire // GoMk_137 //",
    "T09gopjatmu:1251": " pramuktaniḥśeṣamayūkhabhāsuraṃ rarāja khe maṇḍalam aṃśumālinaḥ /",
    "T09gopjatmu:1252": " raver mayūkhāṅkuradanturāntarād diśaḥ samantād dadṛśuḥ sphuṭaśriyaḥ // GoMk_138 //",
    "T09gopjatmu:1253": " sphurattaḍiddāmavirājitorasaḥ surendracāpapratibaddhakaṅkaṇāḥ /",
    "T09gopjatmu:1254": " payomucaḥ kiṃcidavāśrutāmbhaso vitānavad vyomani te virejire // GoMk_139 //",
    "T09gopjatmu:1255": " srajo vicitrā vinipetur ambarād vituṣṭuvur harṣatarā divaukasaḥ /",
    "T09gopjatmu:1256": " cirapragāḍhavyasanā hatārtayaḥ kṣaṇād abhūvan bahavo nirāmayāḥ // GoMk_140 //",
    "T09gopjatmu:1257": " jvalati viṣamacakre prāntadīrṇordhvakāyo",
    "T09gopjatmu:1258": " galitarudhiradhārāsiktasarvāṅgakāyaḥ /",
    "T09gopjatmu:1259": " bhagavati guṇarāśau saṃprasādya svacittaṃ",
    "T09gopjatmu:1260": " svagṛham iva sa sādhur dyām ayāt tatkṣaṇena // GoMk_141 //",
    "T09gopjatmu:1261": " dānodakamahattīrthe śīlaśaucasunirmale /",
    "T09gopjatmu:1262": " kṣamāsurabhiśītācche vīryāgādhapravāhake // GoMk_142 //",
    "T09gopjatmu:1263": " dhyānastimitagambhīre prajñāpadmaprabodhake /",
    "T09gopjatmu:1264": " tasmin bodhimahātīrthe sthitvā bodhipurotsukaḥ // GoMk_143 //",
    "T09gopjatmu:1265": " prakṣālayañ cheṣapāpaṃ tuṣite 'sau yayau mudā /",
    "T09gopjatmu:1266": " tatrastho 'py aciraṃ reme dṛṣṭvā lokaṃ kṛpānvitaḥ // GoMk_144 //",
    "T09gopjatmu:1267": " tat kim idam upanītam /",
    "T09gopjatmu:1268": " evaṃ hi mātary apakāriṇaḥ prāṇina ihaiva vyasanaprapātapātālāvalambino bhavantīti satatasamupajāyamānapremaprasādabahumānamānasaiḥ satpuruṣair mātaraḥ śuśrūṣaṇīyā iti //",
    "T09gopjatmu:1269": " iti śrīdivyāvadāne maitrakanyakāvadānaṃ samāptam // ***************************************************************************",
    "T09gopjatmu:1270": " Matsarananda = GoMn",
    "T09gopjatmu:1271": " based on the edition by Ratna Handurukande. Five Buddhist Legends in the Campū Style - From a collection named Avadānasārasamuccaya. Bonn 1984 (Indica et Tibetica, 4).",
    "T09gopjatmu:1272": " 7. Matsarananda",
    "T09gopjatmu:1273": " svayaṃkṛtaḥ sarvasukhoparodhī mātsaryatulyo 'sti kalir na loke /",
    "T09gopjatmu:1274": " yatrābhirūḍhā vyasanaughamagnā bhavanti niśvāsaparā manuṣyāḥ // GoMn_1 //",
    "T09gopjatmu:1275": " evam idam ucyamānam alaṃ saṃvegāya /",
    "T09gopjatmu:1276": " tadyathānuśrūyate /",
    "T09gopjatmu:1277": " śrāvastyāṃ nando nāma sārthavāḥ prativasati sma /",
    "T09gopjatmu:1278": " tasya janmāntare pātrātiśayapratipāditatvāt taddānabījasyāparimāṇo bhogaskandhaḥ prādur babhūva /",
    "T09gopjatmu:1279": " mātsaryābhyāsāt tu notsahate sma kiṃ cid api kasmai cit pradātum /",
    "T09gopjatmu:1280": " tasya kṣetrātiśayapatitaṃ dānabījaṃ purāṇaṃ",
    "T09gopjatmu:1281": " naikākāraṃ vibhavanicayaṃ sphītam āviś cakāra /",
    "T09gopjatmu:1282": " pūrvaṃ dānākṛtaparicayādhyāśayatvāt tu nāsau",
    "T09gopjatmu:1283": " dātuṃ kiṃ cit prabhavati tadā matsarākrāntacetāḥ // GoMn_2 //",
    "T09gopjatmu:1284": " tyāgasyaiva phalānubandhamadhurāṃ citrāṃ vipākaśriyaṃ",
    "T09gopjatmu:1285": " saṃprāpya praharanty anartharucayo mūleṣu ye saṃpadām /",
    "T09gopjatmu:1286": " te saṃtyajya nidāghakālasubhagān indoḥ karāñ śīkarān",
    "T09gopjatmu:1287": " hlādāyānupatanti dāvadahanāṃś cañcacchikhāsaṃcayān // GoMn_3 //",
    "T09gopjatmu:1288": " naivātmanāsau bubhuje kadaryo bhogān dadau nāpi suhṛjjanebhyaḥ /",
    "T09gopjatmu:1289": " mātsaryabhūtagrahalubdhacetā dravyārjanaṃ kevalam eva cakre // GoMn_4 //",
    "T09gopjatmu:1290": " praviṣṭapūrvā na gṛhaṃ kadā cid dvijātayas tasya kapālahastāḥ /",
    "T09gopjatmu:1291": " śuśrāva sa pravrajitānanebhyo na dakṣiṇādeśanamaṅgalāni // GoMn_5 //",
    "T09gopjatmu:1292": " vanīyakās tasya gṛhājirebhyo vrajanti niśvasya viśuṣkavaktrāḥ /",
    "T09gopjatmu:1293": " baliṃ na kākā api nāma tasya smaranti sikthaprakaropahāram // GoMn_6 //",
    "T09gopjatmu:1294": " vivāhakāleṣv api nāma tasya vāditraśabdo na samuccacāra /",
    "T09gopjatmu:1295": " āvāhakāleṣv api tasya gehe suhṛjjanā dīnamukhā babhūvuḥ // GoMn_7 //",
    "T09gopjatmu:1296": " dūrāt śmaśānam iva tasya vivarjya gehaṃ anyena yācakajanas tvaritaṃ jagāma /",
    "T09gopjatmu:1297": " nāmāpi tasya parikīrtya kila prabhāte lebhe na kaś cid aśanaṃ divasāvasāne // GoMn_8 //",
    "T09gopjatmu:1298": " śrutvāpi dānaniyatāṃ sa kathāṃ cakampe dṛṣṭvāpi yācanakam udvijate kadaryaḥ /",
    "T09gopjatmu:1299": " tyāgapriyaiḥ saha cakāra na lokayātrāṃ nando jahāsa kila dāyakam īkṣamāṇaḥ // GoMn_9 //",
    "T09gopjatmu:1300": " dṛṣṭvā parasyāpi sa deyadharmān īrṣyākaṣāyākṣipuṭo babhūva /",
    "T09gopjatmu:1301": " tyāgātmabhiḥ sārdham anāryakarmā cakāra naiva krayavikrayaṃ saḥ // GoMn_10 //",
    "T09gopjatmu:1302": " atha nandaḥ kadā cin niṣpratīkāraparuṣavedanākrāntadeho niyatam ahaṃ mariṣyāmīty utpannabhayaviṣādaśokadainyamānasaḥ putraṃ candanam āhūyābravīt",
    "T09gopjatmu:1303": " vatsa candana mayā hi mahatā pariśrameṇa dravyam upārjitaṃ paripālitaṃ ca /",
    "T09gopjatmu:1304": " tat putra mama priyam anusmaratā na tvayā kasmai kiṃ cid api pradeyam iti /",
    "T09gopjatmu:1305": " caṇḍālaśālāṃ vrajata pragalbhān paśyāmi yuṣmān na punar yathāham /",
    "T09gopjatmu:1306": " sa yācakān nityasamīkṣyakārī provāca roṣasphuritākṣikośaḥ // GoMn_11 //",
    "T09gopjatmu:1307": " kṛtvā sa karmāṇi nikṛṣṭakarmā mṛtas tapasvī mṛta eva pūrvam /",
    "T09gopjatmu:1308": " caṇḍālanāryāḥ pratisandhibandhaṃ cakāra kukṣau kṣatalocanāyāḥ // GoMn_12 //",
    "T09gopjatmu:1309": " sattvānāṃ caritaṃ citram acintyā karmaṇāṃ gatiḥ /",
    "T09gopjatmu:1310": " malinā bata kāmānāṃ vṛttiḥ paryantadāruṇā // GoMn_13 //",
    "T09gopjatmu:1311": " andhā vṛddhā daridrā ca caṇḍālī dīrgharogiṇī /",
    "T09gopjatmu:1312": " saṃrāgāyatanaṃ yātā dhik phalatvaṃ prasaṅginām // GoMn_14 //",
    "T09gopjatmu:1313": " atha sā vṛddhacaṇḍālī krameṇa dārakaṃ prasūtā /",
    "T09gopjatmu:1314": " tasyā etad abhūt /",
    "T09gopjatmu:1315": " nūnam ahaṃ devatābhir anukampitā yena me putrako jātaḥ /",
    "T09gopjatmu:1316": " niyatam ayam āyuṣmān abhivardhamāno mamāndhāyā yaṣṭibhūto bhaviṣyatīti /",
    "T09gopjatmu:1317": " sā praharṣākṣiptahṛdayā samīpaparivartanīṃ caṇḍālīm abravīt /",
    "T09gopjatmu:1318": " jñāyatāṃ tāvad bhaginī kīdṛśo 'yaṃ dāraka iti /",
    "T09gopjatmu:1319": " sā tam ālokyābravīt /",
    "T09gopjatmu:1320": " īdṛśo mā bhūt kaś cid iti /",
    "T09gopjatmu:1321": " kathaṃ katham iti ca /",
    "T09gopjatmu:1322": " tatra paryanuyuktā provāca /",
    "T09gopjatmu:1323": " niśāntāṅgārasaṃkāśaḥ kubjaś cipiṭanāsikaḥ /",
    "T09gopjatmu:1324": " andhaḥ saṃkucitāṅgaś ca tava putro 'yam īdṛśaḥ // GoMn_15 //",
    "T09gopjatmu:1325": " sā nairāśyopahatasaṃtānā āha /",
    "T09gopjatmu:1326": " hā hā hatāham adhanyety evaṃ paraṃ vaikalyam",
    "T09gopjatmu:1327": " ājagāma / āha ca /",
    "T09gopjatmu:1328": " na tathānāgatāḥ pīḍāṃ kurvanty arthāḥ śarīriṇām /",
    "T09gopjatmu:1329": " saṃprāptā dhvaṃsamānās tu janayanti yathā vyathām // GoMn_16 //",
    "T09gopjatmu:1330": " atha sā jarjaracaṇḍālī vyasanavikṛtahṛdayā sasvaraṃ ruroda /",
    "T09gopjatmu:1331": " patitāham anarthakardame chalitā pūrvakṛtena karmaṇā /",
    "T09gopjatmu:1332": " kim iyaṃ mṛtamāritā kṛtā vidhinā niṣkaruṇena me punaḥ // GoMn_17 //",
    "T09gopjatmu:1333": " vyasanaṃ nirupāyadāruṇaṃ vyasanasyaiva mamopari sthitam /",
    "T09gopjatmu:1334": " animittakhareva lakṣyate mayi daivasya gatir garīyasī // GoMn_18 //",
    "T09gopjatmu:1335": " aham eva khalūrikā kṛtā kṛpaṇā kiṃ nu vipattipattriṇā /",
    "T09gopjatmu:1336": " vidhinā kṛpaṇapramāthinā kupiteneva vihīnakarmaṇā // GoMn_19 //",
    "T09gopjatmu:1337": " apayuktavilocanāṃ satīm aśanaprasravaṇādivarjitām /",
    "T09gopjatmu:1338": " jaratīm upahatya ko guṇo vada māṃ nirghṛṇacitta daiva he // GoMn_20 //",
    "T09gopjatmu:1339": " evam anyathā ca sā tapasvinī bahuprakāraṃ viruroda /",
    "T09gopjatmu:1340": " atha garbhamalopaliptadehaṃ tanayaṃ taṃ taruṇaṃ vraṇāyamānam /",
    "T09gopjatmu:1341": " kupiteva khare mahītale sā vinicikṣepa rujāhataṃ rudantam // GoMn_21 //",
    "T09gopjatmu:1342": " karmāṇi tīvraparitāpaphalāni kṛtvā kiṃ rodiṣi tvam adhunā hatabhāgadheya /",
    "T09gopjatmu:1343": " duḥkhaṃ mayā saha sahasva bahuprakāraṃ tvaṃ putraketi vilalāpa tapasvinī sā // GoMn_22 //",
    "T09gopjatmu:1344": " mithyāvikalpapariṇāmasukhānupātī sneho vivṛddhim upayāti sukhe sthitānām /",
    "T09gopjatmu:1345": " duḥkhopataptamanasāṃ śithilībhavanti pāśās tv amī priyavikalpamayā janānām // GoMn_23 //",
    "T09gopjatmu:1346": " atha sa tapasvī cāṇḍāladārako garbhamalākledopaliptabībhatsāśrayas tīvrāmagandhaḥ",
    "T09gopjatmu:1347": " kṛmimakṣikāśatanipānabhūtaḥ pipīlakagaṇāhṛtakaṣṭāvispaṣṭaceṣṭakaracaraṇavadano māṃsapiṇḍa",
    "T09gopjatmu:1348": " iva pratyagraḥ kṣititalopanikṣipto vāyasair apy abhibhūyamāno nāraka iva svakarmāvadhūtajīvitaśeṣaḥ",
    "T09gopjatmu:1349": " paraṃ kṛcchram udvahati sma /",
    "T09gopjatmu:1350": " tasya karmāparādhena mātuḥ stanyaṃ kṣayaṃ gatam /",
    "T09gopjatmu:1351": " ucitām api sā bhikṣāṃ na lebhe duḥkhabhāginī // GoMn_24 //",
    "T09gopjatmu:1352": " sā prasūtiparikleśaparikṣāmatarāśrayā /",
    "T09gopjatmu:1353": " jarārujāparikliṣṭā pretīvābhūd bhayaṃkarī // GoMn_25 //",
    "T09gopjatmu:1354": " ācāmamātrām api nāma nāsau lebhe śunām apy anivāraṇīyām /",
    "T09gopjatmu:1355": " tasyaiva vā karmabhir ātmajasya svakarmabhir vā pariṇāmatiktaiḥ // GoMn_26 //",
    "T09gopjatmu:1356": " atha sa cāṇḍāladārako daivasāmārthyāt krameṇa yadā caṅkramaṇakṣamaḥ saṃvṛttas tadāsya",
    "T09gopjatmu:1357": " mātrā daṇḍaḥ khaṇḍamallakaṃ cārpitaṃ gacchedānīm adhanyānubhavāśubhānāṃ karmaṇāṃ phalavipākam iti /",
    "T09gopjatmu:1358": " atha sa caṇḍālaśiśur bhikṣāhetoś candanasyaiva gṛham upajagāma /",
    "T09gopjatmu:1359": " pūrvābhyāsena tenaiva jagāmāsau svam ālayam /",
    "T09gopjatmu:1360": " karmaivātyartham abhyastaṃ dehināṃ deśikāyate // GoMn_27 //",
    "T09gopjatmu:1361": " adrākṣīc candanaḥ sārthavāhas taṃ cāṇḍālakumārakaṃ daṇḍakhaṇḍaśarāvavyagrahastaṃ",
    "T09gopjatmu:1362": " lālājalapariklinnavadanaṃ bhinibhināyamānamakṣikāśatanipānabhūtam bāhyādhyātmikamalopahatagātraṃ",
    "T09gopjatmu:1363": " rathyāreṇuvirūkṣitakatipayaśiroruhaṃ prakṛtikharadarbhasaṃstaraparivartanavilikhitatanum",
    "T09gopjatmu:1364": " akṛtaśaucasaṃskāravidhānaṃ vikṛtanāsikābilāgalitasiṃhāṇakhaṇḍaparyavanaddhabībhatsānanaṃ",
    "T09gopjatmu:1365": " vīthīmukhāt pravicitya dhānyapulākān romanthāyamānaṃ pūtanārūpam ivātivirūpaṃ mūrtimantaṃ",
    "T09gopjatmu:1366": " saṃvegaṃ sākṣād iva pāpmānam alakṣmīpuñjam iva saṃpiṇḍitam apūrvam iva piśācanirmāṇaṃ",
    "T09gopjatmu:1367": " vipākasarvasvam ivāśubhasya karmaṇaḥ samāhāram iva saṃsāraduḥkhānāṃ rāhumukhānyam",
    "T09gopjatmu:1368": " iva jagaccakṣuṣāṃ rahasyabhūmim ivānādeyatāyā vigrahavantam iva paribhavam upanighātam",
    "T09gopjatmu:1369": " iva nagarasya pratyādeśam ivāpakāriṇāṃ nilayam ivādhanyatāyāḥ padam iva daurbhāgyasya",
    "T09gopjatmu:1370": " gṛhadvāraikadeśe niṣaṇṇaṃ daṇḍena kākān nivārayantam /",
    "T09gopjatmu:1371": " dṛṣṭvā ca punaḥ pūrvavairānuśayodbodhitakopa iva sarabhaso dauvārikam abravīt /",
    "T09gopjatmu:1372": " are kāpuruṣa nirvāsayainam amaṅgalam alakṣmīkam aprekṣaṇīyaṃ caṇḍālādhamam /",
    "T09gopjatmu:1373": " tathā cainaṃ nirbhartsaya yathā na punar ihāgacched iti /",
    "T09gopjatmu:1374": " sa tatheti pratiśrutya taṃ caṇḍālakumārakam /",
    "T09gopjatmu:1375": " daṇḍena prerayām āsa paruṣāṃ giram udgiran // GoMn_28 //",
    "T09gopjatmu:1376": " yadi tvāṃ punar āyātam iha paśyāmi kaśmala /",
    "T09gopjatmu:1377": " asmāt kaṣṭataraṃ te 'haṃ kariṣyāmīti nigraham // GoMn_29 //",
    "T09gopjatmu:1378": " krauryābhyāsāvaliptasya manaso vṛttivaikṛtam /",
    "T09gopjatmu:1379": " na hi saṃkocam āyāti khalānāṃ kṛpaṇeṣv api // GoMn_30 //",
    "T09gopjatmu:1380": " papāta bhūmau kṛpaṇaḥ sa bālo daṇḍābhighātakṣatapṛṣṭhavaṃśaḥ /",
    "T09gopjatmu:1381": " prakāśayan karmaphalaṃ svam eva karmātiraudraṃ narakasya tasya // GoMn_31 //",
    "T09gopjatmu:1382": " atha sa tapasvī bhagnaśiraḥkapālabhāgo vikuñcitajānumaṇḍalaḥ pāṣāṇaśakalakapālaśarkarāparikṣatakṣāmajaṅghābāhudaṇḍakaḥ",
    "T09gopjatmu:1383": " samantato vigalitarudhiradhārāvasicyamānavigraho mahīrajaḥkapālāvaruddhavadanavivaro",
    "T09gopjatmu:1384": " vikṣiptadaṇḍakaḥ saṃcūrṇitamallako dharaṇitalavikīrṇabhikṣāśeṣas tīvravedanābhyāhataśarīro",
    "T09gopjatmu:1385": " matsya iva prataptasikatāmadhyagataḥ saṃparivartate sma /",
    "T09gopjatmu:1386": " athāsya mātā cintayām āsa /",
    "T09gopjatmu:1387": " kiṃ nu me putrakaḥ prapāte patitaḥ syāc chunā vā bhakṣita uta gavā jīvitād vyaparopitaḥ paribhūya vā bāladārakair viheṭhito mārgapranaṣṭo vānyena pathā gataḥ /",
    "T09gopjatmu:1388": " kiṃ vā nāgacchatīti sā putrasnehākṛṣṭahṛdayā putra putreti krandatī taṃ deśam upajagāma /",
    "T09gopjatmu:1389": " sa ca bāladārako jananyāḥ svaraṃ pratyabhijñāya bhṛśataraṃ vicukrośa /",
    "T09gopjatmu:1390": " samānasukhaduḥkhānāṃ suhṛdām api saṃgame /",
    "T09gopjatmu:1391": " navībhavanti duḥkhāni vyatītāny api dehinām // GoMn_32 //",
    "T09gopjatmu:1392": " mātety apūrvam evaitad viśrambhāyatanaṃ bhuvi /",
    "T09gopjatmu:1393": " putra ity eva niṣyandaḥ snehasyāsya duratyayaḥ // GoMn_33 //",
    "T09gopjatmu:1394": " ambeti dīnāṃ giram īrayantaṃ sā taṃ pariṣvajya tanupralāpam /",
    "T09gopjatmu:1395": " ruroda tīvrāyatadīnakaṇṭhā ninādayantī puracatvarāṇi // GoMn_34 //",
    "T09gopjatmu:1396": " kasya putra dayā nāsīt tvayi duḥkhaikabhājane /",
    "T09gopjatmu:1397": " garvitaḥ ko nv asau lakṣmyā gajakarṇāgralolayā // GoMn_35 //",
    "T09gopjatmu:1398": " prakāśitam idaṃ kena kṛpaṇe tvayi pauruṣam /",
    "T09gopjatmu:1399": " tvayi praharataḥ kasya bhūmau na patitaḥ karaḥ // GoMn_36 //",
    "T09gopjatmu:1400": " hatas tvaṃ kena me vatsa niranukrośacetasā /",
    "T09gopjatmu:1401": " nihataḥ pūrvakeṇaiva kaṭupākena karmaṇā // GoMn_37 //",
    "T09gopjatmu:1402": " idam anāryatācihnaṃ kena tvayi vidarśitam /",
    "T09gopjatmu:1403": " ko nv asau mānuṣākāro rakṣasām anuśikṣyate // GoMn_38 //",
    "T09gopjatmu:1404": " āyasaṃ hṛdayam kasya kasya vajramayaḥ karaḥ /",
    "T09gopjatmu:1405": " kasya vāk saviṣā kasya tvayi nāsīd dayālutā // GoMn_39 //",
    "T09gopjatmu:1406": " nihīnakulaje bāle suhṛdbandhuvivarjite /",
    "T09gopjatmu:1407": " jātyandhe parapiṇḍāśe tvayi kiṃ roṣakāraṇam // GoMn_40 //",
    "T09gopjatmu:1408": " sa bālabhāvāt kṛpaṇo varākaḥ svabhyastamātsaryatayā tayā ca /",
    "T09gopjatmu:1409": " śuśoca bhaikṣaṃ kṣitiviprakīrṇaṃ na tu kṣaracchoṇitam ātmadeham // GoMn_41 //",
    "T09gopjatmu:1410": " atha vṛddhacaṇḍālī taṃ dārakaṃ kṣatavikṣataśarīraṃ śanaiḥ śanaiḥ pāṇinā parāmṛśantī provāca /",
    "T09gopjatmu:1411": " kena te putrakeyam avasthā kṛtā nirdayena pāpakarmaṇā puruṣādhameneti /",
    "T09gopjatmu:1412": " sa prāha /",
    "T09gopjatmu:1413": " amba āryacandanena puruṣo 'bhihito nirvāsayainam amaṅgalam alakṣmīkam aprekṣaṇīyaṃ caṇḍālādhamam /",
    "T09gopjatmu:1414": " tenāham evaṃ pīḍita iti /",
    "T09gopjatmu:1415": " atha sā vṛddhacaṇḍālī dīrgham uṣṇaṃ viniśvasya pañcāṅgulam abhinipīḍayantī kopaparuṣākṣaram ity avocat /",
    "T09gopjatmu:1416": " alpāyuṣi kutas tasminn āryatā puruṣādhame /",
    "T09gopjatmu:1417": " vyasanopahate bāle tvayīdaṃ yasya vaikṛtam // GoMn_42 //",
    "T09gopjatmu:1418": " evaṃ tasyāḥ śokavaśam upagatāyāḥ kṛpaṇāyāḥ samīpe mahājanakāyaḥ saṃnipatitaḥ / atrāntare",
    "T09gopjatmu:1419": " ākṛṣyamāṇahṛdayaḥ kṛpayā mahatyā vaineyakṛtyam avalambya vināyakāgryaḥ /",
    "T09gopjatmu:1420": " prāvikṣad akṣatamanā bhagavān purīṃ tāṃ buddho vibuddhanavapaṅkajasaṃkrameṇa // GoMn_43 //",
    "T09gopjatmu:1421": " cāmīkarādrim iva jaṅgamam āpatantaṃ taṃ tāyinaṃ svakiraṇaiḥ pariviṣṭamūrtim /",
    "T09gopjatmu:1422": " paurāḥ prasādaśithilāvanataiḥ śirobhir dūrāt praṇemur upaśāntabhavaprapañcam // GoMn_44 //",
    "T09gopjatmu:1423": " sitabhavanagatās taṃ saṃbhramodbhrāntaceṣṭās taḍita iva sumeroḥ śṛṅgaparyantalagnāḥ /",
    "T09gopjatmu:1424": " upaśamam iva sākṣād āpatantaṃ taruṇyo maṇiguṇakusumaughair arcayām āsur āryam // GoMn_45 //",
    "T09gopjatmu:1425": " apetapāṣāṇakapālaśarkaraḥ samaḥ sa nimnonnatavarjito 'bhavat /",
    "T09gopjatmu:1426": " bhuvaḥ pradeśo haritārdralepanaḥ pramuktapuṣpaprakarottaracchadaḥ // GoMn_46 //",
    "T09gopjatmu:1427": " nibaddhajīmūtavitānam ambaraṃ samudgatendrāyudhatoraṇaṃ babhau /",
    "T09gopjatmu:1428": " vavuḥ śanaiḥ sparśasukhāḥ samīraṇāḥ sirindhrikāpuṣparajovikarṣiṇaḥ // GoMn_47 //",
    "T09gopjatmu:1429": " tamālanīlotpalapattravṛṣṭayo nipetur antargatamattaṣaṭpadāḥ /",
    "T09gopjatmu:1430": " vipāṭitasyeva vimānakoṭibhir nabhastalasyāvayavās tatas tataḥ // GoMn_48 //",
    "T09gopjatmu:1431": " puṇyaprabhāvajanite bhagavān niṣadya padme sahasradalake rathacakramātre /",
    "T09gopjatmu:1432": " amlānapuṇyaparipākavimuktagandhe taṃ candanaṃ paramakāruṇikaḥ śaśāsa // GoMn_49 //",
    "T09gopjatmu:1433": " yenārjitaṃ dhanam idaṃ paripālitaṃ ca svedopadigdhavapuṣā kuṭukuñcakena /",
    "T09gopjatmu:1434": " nandaḥ pitā tava sa eva phalāni bhuṅkte tiktāni matsaraviṣadrumasaṃbhavāni // GoMn_50 //",
    "T09gopjatmu:1435": " sthānād itaḥ punar ayaṃ kaluṣāntarātmā yāsyaty apāyam anupāyabhayapratiṣṭham /",
    "T09gopjatmu:1436": " arciṣmatā hutabhujā vinikīrṇadehā yasmin vasanti vivaśā bahavaḥ kadaryāḥ // GoMn_51 //",
    "T09gopjatmu:1437": " etāṃ suhṛjjanaviṣādakarīm avasthām ālokya mohatamasaḥ pratibimbabhūtām /",
    "T09gopjatmu:1438": " svāṅgān nikṛtya piśitāny api ko na dadyāt saṃsāravartmani naraḥ parivartamānaḥ // GoMn_52 //",
    "T09gopjatmu:1439": " kleśāndhakāravadanā vikarāladaṃṣṭrā dāvāgnidagdhaśikharā iva śailapādāḥ /",
    "T09gopjatmu:1440": " āyāsino yad anavāptajalā bhramanti pretāḥ phalaṃ tad api lobhaviṣadrumāṇām // GoMn_53 //",
    "T09gopjatmu:1441": " tṛṣṇāvidāritamukhāḥ samupetya bālā dūrvāpravālaharitopanitambalekhām /",
    "T09gopjatmu:1442": " saṃśuṣkapaṅkapaṭalaprakarāntarālāṃ paśyanti ke cid analajvalitāṃ sravantīm // GoMn_54 //",
    "T09gopjatmu:1443": " dehān dahanti dahanā iva candrapādāḥ śītā raver api karā hi samudgiranti /",
    "T09gopjatmu:1444": " aṅgāracūrṇaparuṣāś ca bhavanty amīṣāṃ meghāmbuśīkaramuco 'pi kadambavātāḥ // GoMn_55 //",
    "T09gopjatmu:1445": " āśīviṣair iva nirīkṣitamātraśobhāḥ pretair drumā vimalanīlacalatpalāśāḥ /",
    "T09gopjatmu:1446": " sadyo bhavanti pariśuṣkaviśīrṇaparṇāḥ pratyādiśanta iva matsariṇo manuṣyān // GoMn_56 //",
    "T09gopjatmu:1447": " pretopapattiniyatā vyasanābhighātā vyaktībhavanti manujeṣv api naikarūpāḥ /",
    "T09gopjatmu:1448": " kṣuttarṣaśītaparitāpabhayaprakārās tyāgadviṣāṃ vipad ataḥ parato 'numeyā // GoMn_57 //",
    "T09gopjatmu:1449": " pañcopatāpavirasākṣaram apragalbhaṃ dehīti yad vadati durbalamandamandam /",
    "T09gopjatmu:1450": " vittāvaliptamanasaḥ kulajo 'pi sādhuḥ sā nīcatā vibhavalobhaparājitānām // GoMn_58 //",
    "T09gopjatmu:1451": " āśāvighātabhayasaṃkucitaś ca dīno dehīty api prasahate kṛpaṇo na vaktum /",
    "T09gopjatmu:1452": " yan nirdhano dhanavataḥ puruṣān akāle maunavrataṃ tad api lobhakṛtaṃ narāṇām // GoMn_59 //",
    "T09gopjatmu:1453": " na janasya malo 'sti lobhatulyo na ca mātsaryasamaḥ paropaghātaḥ /",
    "T09gopjatmu:1454": " na ca yācakatulyam asti mitraṃ jagatāṃ tyāgasamo na bandhur anyaḥ // GoMn_60 //",
    "T09gopjatmu:1455": " paripākavimuktagandhakośaṃ bhramarāḥ padmam iva prakāmagandham /",
    "T09gopjatmu:1456": " apanītaparigrahāvalepaṃ bahavaḥ satpuruṣaṃ bhajanti santaḥ // GoMn_61 //",
    "T09gopjatmu:1457": " svamadārdraviśeṣakā gajendrā navakārtasvarabaddhapāśakakṣāḥ /",
    "T09gopjatmu:1458": " anuyānti janaṃ pradānaśīlaṃ javinaś cāmariṇaś ca vājimukhyāḥ // GoMn_62 //",
    "T09gopjatmu:1459": " vinayābharaṇāḥ kriyābhiramyāḥ pramadāś citrakalāvidagdhabhāvāḥ /",
    "T09gopjatmu:1460": " upayānti narasya dāsabhāvaṃ kuśalair eva vaśīkṛtāḥ purāṇaiḥ // GoMn_63 //",
    "T09gopjatmu:1461": " bhavanāni vibhūtimanti meroḥ śikharāṇīva manojñadarśanāni /",
    "T09gopjatmu:1462": " svakṛtānavagītakarmamāyāracitāny eva mudā viśanti santaḥ // GoMn_64 //",
    "T09gopjatmu:1463": " vinimīlitajātivādadoṣeṣv anapākṛṣṭacaritrabhūṣaṇeṣu /",
    "T09gopjatmu:1464": " upapattir adurlabhā kuleṣu vyapanītāvilamatsarāśrayāṇām // GoMn_65 //",
    "T09gopjatmu:1465": " kusumastabakābhirāmaśobhaṃ naranārīnayanadvirephahāri /",
    "T09gopjatmu:1466": " kuśalasya phalaṃ vapur narāṇāṃ mativīryācapalaprayāmadhīram // GoMn_66 //",
    "T09gopjatmu:1467": " vikasatkumudākarātirekaprabhayā yad gaganaṃ sphuranti kīrtyā /",
    "T09gopjatmu:1468": " gatalobhamalasya tā narāṇāṃ dyutayas tyāganiśākarasya ramyāḥ // GoMn_67 //",
    "T09gopjatmu:1469": " viśadāgalitaiḥ śiromaṇīnāṃ kiraṇair yac chalayanti pādapīṭham /",
    "T09gopjatmu:1470": " nṛpater anujīvino vinītā madhuraṃ tyāgavanaspateḥ phalaṃ tat // GoMn_68 //",
    "T09gopjatmu:1471": " kṛpaṇāsu bavopabhogamātrāsv atha vā kaiva kathā vināśinīṣu /",
    "T09gopjatmu:1472": " niravadyasukhānubandhi ramyaṃ phalam āpnoti sanātanaṃ pradānāt // GoMn_69 //",
    "T09gopjatmu:1473": " avadhūya balaṃ śamadviṣāṃ yaj jaladānām iva maṇḍalaṃ nabhasvān /",
    "T09gopjatmu:1474": " padam avyayam āpnuvanti buddhā bhagavantas tad api pradānabijam // GoMn_70 //",
    "T09gopjatmu:1475": " abhibhūya parapravādipūgān paramārthaṃ gamayanti śāsanaṃ svam /",
    "T09gopjatmu:1476": " munayo bhuvanaikaśāsitāras tad idaṃ tyāgaparaṃparāvasānam // GoMn_71 //",
    "T09gopjatmu:1477": " atha bhagavān pātrīkṛtādhyāśayaṃ taṃ janam avetya ratnatrayāvicalitaprasādaṃ saṃsāravāsavimukhaṃ bhavaduḥkhopaśamapratisaṃyuktām eva kathāṃ āviś cakāra /",
    "T09gopjatmu:1478": " duḥkhāny amūni sati janmani saṃbhavanti kṣīṇe ca janmani na duḥkham upaiti bhūyaḥ /",
    "T09gopjatmu:1479": " janmakṣayāya matimān prayateta tasmād yaḥ prāptum icchati na duḥkhaśatābhighātam // GoMn_72 //",
    "T09gopjatmu:1480": " duḥkhaṃ sakāraṇam idaṃ samupaity anādisaṃtānavartibhayaśokaviṣādayoni /",
    "T09gopjatmu:1481": " tṛṣṇāṃ pratītya viparītasukhābhimānavyāmohanīṃ tribhavanāṭakayogadhūrtāṃ // GoMn_73 //",
    "T09gopjatmu:1482": " eṣo 'ham ity ucita eva manovidāhī satkāyadarśanamayaḥ puruṣasya kīlaḥ /",
    "T09gopjatmu:1483": " janmādhvani bhramayatīdam anādimadhyaṃ saṃsāracakram aparigraham apraśāntam // GoMn_74 //",
    "T09gopjatmu:1484": " sthitvā śīle vigatarajasi prāpya cetaḥ samādhiṃ",
    "T09gopjatmu:1485": " prajñālokair manasi śayitaṃ dhvāntam ullikhya kṛtsnam /",
    "T09gopjatmu:1486": " janmāmbhodher vyasanamahataḥ kṣemam āsādya pāraṃ",
    "T09gopjatmu:1487": " saṃśāntātmā na divi bhuvi vā bhikṣur āyāti saṃkhyam // GoMn_75 //",
    "T09gopjatmu:1488": " yair nirdagdhā matihutabhujā skandhasaṃbandhalakṣyī",
    "T09gopjatmu:1489": " tṛṣṇā naikavyasanaviśikhāpātasaṃdhānamaurvī /",
    "T09gopjatmu:1490": " te 'smin dhanyā jagati sukhinas te ta evānavadyās",
    "T09gopjatmu:1491": " teṣāṃ bhadraṃ sthitam abhimukhaṃ te bhayebhyo vimuktāḥ // GoMn_76 //",
    "T09gopjatmu:1492": " riktākāradravaratirasāsvādaparyastabuddher",
    "T09gopjatmu:1493": " leśanāpi vyanusṛtavato jālinīṃ citramāyām /",
    "T09gopjatmu:1494": " āyāsinyaḥ śirasi vipadaḥ saṃcaranti pragalbhā",
    "T09gopjatmu:1495": " janmābhyastaṃ sucaritaphalaṃ vyartham eva prayāti // GoMn_77 //",
    "T09gopjatmu:1496": " āyāsinīṃ bhavavibhūtim avāptukāmaiḥ śāntiṃ parāṃ ca parataḥ kuśalaṃ praceyam /",
    "T09gopjatmu:1497": " āśīviṣo narapater nidhanāya mukto hāro babhūva kuśalaiḥ sphuṭacandragauraḥ // GoMn_78 //",
    "T09gopjatmu:1498": " kiṃ ca bhūyaḥ",
    "T09gopjatmu:1499": " duḥkhadviṣā hṛdi na lobhakalir niṣevyo janmāntaropacitalobhaviṣāśayasya /",
    "T09gopjatmu:1500": " śāntātmano 'pi kila nirvivaraṃ babhūva bhaktābhihārasamaye mukham eva bhikṣoḥ // GoMn_79 //",
    "T09gopjatmu:1501": " tasmāt pradānasalilaiḥ snapayantu santo mātsaryapaṅkamalināni manogṛhāṇi /",
    "T09gopjatmu:1502": " lobhānalendhanam idaṃ nidhanaṃ dhanaṃ vo yāvan na yāti vipadagniśikhāvalīḍham // GoMn_80 //",
    "T09gopjatmu:1503": " śrutvā vacāṃsi sa jano jagadekabandhor nandasya tāṃ ca vipadaṃ vipulām udīkṣya /",
    "T09gopjatmu:1504": " vikṣipya matsaramayīṃ manasas tamisrāṃ dānādikaṃ sucaritaṃ prathayāṃ babhūva // GoMn_81 //",
    "T09gopjatmu:1505": " iti matsaranandāvadānam // ***************************************************************************",
    "T09gopjatmu:1506": " Megha = GoMe",
    "T09gopjatmu:1507": " based on the edition by Michael Hahn. “Die Einladung der Pratyekabuddhas“,",
    "T09gopjatmu:1508": " Berliner Indologische Studien 9/10 (1996), pp. 157-201.",
    "T09gopjatmu:1509": " mit einigen verbesserten Lesungen von M. Hahn",
    "T09gopjatmu:1510": " 8. Megha",
    "T09gopjatmu:1511": " puṇyair vitṛptim upayānti na bodhisattvāḥ",
    "T09gopjatmu:1512": " kāmaiḥ pramādina iva pratipattivāmaiḥ /",
    "T09gopjatmu:1513": " rājyāśrayāṇy api sukhāny avadhīrya dhīrāḥ",
    "T09gopjatmu:1514": " puṇyāya puṇyanidhayaḥ śramam āśrayante // GoMe_1 //",
    "T09gopjatmu:1515": " tadyathānuśrūyate",
    "T09gopjatmu:1516": " bodhisattvaḥ kila bhagavān prakṛtidakṣiṇo dakṣiṇāpathe rājā babhūva //",
    "T09gopjatmu:1517": " saṃtarpayām āsa yataḥ sa lokaṃ dānāmbubhiḥ sasyam ivāmbugarbhaḥ /",
    "T09gopjatmu:1518": " tato mahāmegha iti kṣitīśo yathārthanāmātiśayo babhūva // GoMe_2 //",
    "T09gopjatmu:1519": " na tasya rājyadyutivistareṣu vyāsaktadīnaṃ hṛdayaṃ babhūva /",
    "T09gopjatmu:1520": " anarthabhūtān sa parārtham arthān drumaḥ phalānīva babhāra sādhuḥ // GoMe_3 //",
    "T09gopjatmu:1521": " babhūva tasmin pitarīva loko viśrambhasaṃbhogasukhapragalbhaḥ /",
    "T09gopjatmu:1522": " suteṣv iva premanibaddhabhāvo babhūva so 'pi kṣitipaḥ prajāsu // GoMe_4 //",
    "T09gopjatmu:1523": " sagauravo 'sau guruṣu prakṛtyā dīneṣu kāruṇyamṛdusvabhāvaḥ /",
    "T09gopjatmu:1524": " kṛtāparādheṣv api maitracittaḥ samantabhadras tu suhṛjjaneṣu // GoMe_5 //",
    "T09gopjatmu:1525": " babhūva tasya graharājakīrtes tathāgraho na svaparigraheṣu /",
    "T09gopjatmu:1526": " yathā tadīyāsu mamatvam āsīj janasya saṃpatsv atiśāyinīṣu // GoMe_6 //",
    "T09gopjatmu:1527": " jagrāha dānena sa kāṃś cid eva priyābhidhānair aparān vicitraiḥ /",
    "T09gopjatmu:1528": " tathārthacaryābhir anarthabhīruḥ kāṃś cit samānārthatayārthabhūtaḥ // GoMe_7 //",
    "T09gopjatmu:1529": " naivāsau svaṃ parahitapratipatprakāro",
    "T09gopjatmu:1530": " yan nātmasāc ca naralokapatiś cakāra /",
    "T09gopjatmu:1531": " ko 'pi tv asau katham api dyutimān kuto 'pi",
    "T09gopjatmu:1532": " lokeṣv asaṃstutasuhṛd bhagavān babhūva // GoMe_8 //",
    "T09gopjatmu:1533": " sa kadā cin mahīpatir amātyagaṇapuraskṛta udaṅmukho dadarśātasīkusumarāśisaṃkāśam ākāśam avagāhya patato bhagavataḥ pratyekabuddhān paramavismitamanā hy amātyān abravīt //",
    "T09gopjatmu:1534": " paśyantu bhavantaḥ //",
    "T09gopjatmu:1535": " ete kaṣāyaparuṣāmbarasaṃvṛtāṅgā vyomātasīkusumarāśinibhaṃ vigāhya /",
    "T09gopjatmu:1536": " āyānti ke 'py upaśamastimitapracārā bhūrjadrumā iva marudbhir udastamūlāḥ // GoMe_9 //",
    "T09gopjatmu:1537": " anyatamo 'py amātyaḥ sasaṃbhramo 'bravīt //",
    "T09gopjatmu:1538": " samyag abhihitaṃ devena kutaḥ //",
    "T09gopjatmu:1539": " āyānty amī kāñcanarāśigaurā vidhūtakāṣāyapaṭāntabhaṅgāḥ /",
    "T09gopjatmu:1540": " parasparāsliṣṭavikīrṇapakṣāḥ khaṃ cakravākā iva śobhayantaḥ // GoMe_10 //",
    "T09gopjatmu:1541": " aparo 'py āha //",
    "T09gopjatmu:1542": " svacchendranīlopalarāgam ete nabhaḥ samutpatya samāpatanti /",
    "T09gopjatmu:1543": " samīryamāṇāḥ pavanena saṃdhyākalaṅkitāntāḥ śaradīva meghāḥ // GoMe_11 //",
    "T09gopjatmu:1544": " anupatati na caitān abhramālī nabhasvān",
    "T09gopjatmu:1545": " upaśamaramaṇīye cāpatanti prakṛtyā /",
    "T09gopjatmu:1546": " caraṇatalanipāto lakṣyate vyomny amīṣāṃ",
    "T09gopjatmu:1547": " na ca gaganam asaṅgaṃ pādasaṃcārayogyaṃ // GoMe_12 //",
    "T09gopjatmu:1548": " yathā yathā te nikaṭī bhavanti vratīśvarāḥ śāntim ivākirantaḥ /",
    "T09gopjatmu:1549": " tathā tathā vismayaharṣapūrṇā rājanvatī sā samitiś cakampe // GoMe_13 //",
    "T09gopjatmu:1550": " atṛptā eva te teṣāṃ darśanena mahātmanāṃ /",
    "T09gopjatmu:1551": " babhūvur atha cātīyus teṣāṃ nayanagocaraṃ // GoMe_14 //",
    "T09gopjatmu:1552": " atha sa pārthivas teṣāṃ maharṣīṇāṃ darśanenāvarjitamanās tān amātyān abravīt //",
    "T09gopjatmu:1553": " idam āścāryam ālokya kautūhalasamākulaṃ /",
    "T09gopjatmu:1554": " mano mama tad icchāmi śrotum eṣāṃ pravistaraṃ // GoMe_15 //",
    "T09gopjatmu:1555": " atha teṣāṃ nṛpatisacivānām abhijñātataro 'mātyas taṃ rājānam abravīt //",
    "T09gopjatmu:1556": " śrūyatāṃ mahārāja //",
    "T09gopjatmu:1557": " notpadyante yadā buddhā bhagavantaḥ kṛpātmakāḥ /",
    "T09gopjatmu:1558": " apāsya rajasāṃ vṛttiṃ dīrghakālānuśāyinīm // GoMe_16 //",
    "T09gopjatmu:1559": " āvṛte tamasā loke samantād aparāyaṇe /",
    "T09gopjatmu:1560": " bhavaty eṣāṃ tadā janma janmaparyantagāmināṃ // GoMe_17 //",
    "T09gopjatmu:1561": " pratītyotpādagāmbhīryadūrānugatabuddhayaḥ /",
    "T09gopjatmu:1562": " prāptaśayyāsanaratā hīnadīnānukampakāḥ // GoMe_18 //",
    "T09gopjatmu:1563": " saṃsargabhīravo nityaṃ tūṣṇīṃbhāvaparāyaṇāḥ /",
    "T09gopjatmu:1564": " vicaranti jagaty ete jaṅgamāḥ puṇyarāśayaḥ // GoMe_19 //",
    "T09gopjatmu:1565": " ātmānam ekaṃ praty ete buddhā yasmād ataḥ kila /",
    "T09gopjatmu:1566": " pratyekabuddhā ity evaṃ pratimānam upāgatāḥ // GoMe_20 //",
    "T09gopjatmu:1567": " atha sa rājā sutarāṃ tadguṇākṛṣṭahṛdayaḥ sa tam amātyam abravīt //",
    "T09gopjatmu:1568": " atha kutrāmī bhagavantaḥ prativasantīti // sa prāha //",
    "T09gopjatmu:1569": " meghasya rājño vijite jitātman vasanty amī dagdhabhavādhivāsāḥ /",
    "T09gopjatmu:1570": " himādrikuñjeṣu namannamerupratānasaṃsaktamahīruheṣu // GoMe_21 //",
    "T09gopjatmu:1571": " rājovāca // asti kaś cid upāyo yenāmī madviṣayāntam āvaseyur ity amātyo 'bravīt //",
    "T09gopjatmu:1572": " asti mahārāja yadi megharājā prārthyate tadanvabhyarthitāḥ kilāmī tvadviṣayam alaṃ kurvantyaḥ prāpnuvanti ceti //",
    "T09gopjatmu:1573": " atha bodhisattvaḥ puṇyeṣv ādaropadarśanārtham amātyān āha //",
    "T09gopjatmu:1574": " tena hi bhavantaḥ sajjīkuruta //",
    "T09gopjatmu:1575": " tadanurūpamānapātraṃ svayam evāhaṃ gatvā meghaṃ rājānam asminn arthe vijñāpayiṣyāmīty adhvasaṃbhrāntās te puruṣā bodhisattvam āhuḥ //",
    "T09gopjatmu:1576": " nārhati devo dūtamātrasādhye prayojane khedam āpattum //",
    "T09gopjatmu:1577": " api ca mahārāja //",
    "T09gopjatmu:1578": " ājñāsukharasaṃ rājyam anekāpāyasaṃkaṭaṃ /",
    "T09gopjatmu:1579": " pararāṣṭram ato gantuṃ sahasā tava na kṣamaṃ // GoMe_22 //",
    "T09gopjatmu:1580": " bodhisattvo 'bravīt //",
    "T09gopjatmu:1581": " svahite 'py abhiyuktānāṃ karuṇāvikalātmanāṃ /",
    "T09gopjatmu:1582": " khedaḥ kaḥ puṇyakāmānāṃ bhavādhvaparivartināṃ // GoMe_23 //",
    "T09gopjatmu:1583": " ātmatvenaiva yair eva tad upāttaṃ bhavatrayaṃ /",
    "T09gopjatmu:1584": " jagadatyantabandhūnāṃ teṣāṃ khedaḥ kathaṃ bhavet // GoMe_24 //",
    "T09gopjatmu:1585": " na ca kāryābhiniṣpattir dūtasādhyā garīyasī /",
    "T09gopjatmu:1586": " nāsmād gurutaraṃ cāsti karaṇīyaṃ mama paraṃ // GoMe_25 //",
    "T09gopjatmu:1587": " na cājñārabhasārambhe na rājyabhāraṃ vahāmy ahaṃ /",
    "T09gopjatmu:1588": " jagatāṃ vayam eveha kṛpayā kiṃkarāḥ kṛtāḥ // GoMe_26 //",
    "T09gopjatmu:1589": " anekāpāyasaṃrāddhaṃ rājyaṃ yenaiva bhūbhṛtāṃ /",
    "T09gopjatmu:1590": " tenaivāsya kṣamas tyāgaḥ kupitasyeva bhoginaḥ // GoMe_27 //",
    "T09gopjatmu:1591": " dharmād eva ca saṃprāpya rājyaśrīsukhasaṃpadaḥ /",
    "T09gopjatmu:1592": " audāsīnyaṃ kathaṃ nāma kuryāt tatraiva paṇḍitaḥ // GoMe_28 //",
    "T09gopjatmu:1593": " api ca bhadantaḥ //",
    "T09gopjatmu:1594": " vinā śramais tuccham asāram adhruvaṃ sukhaṃ na kāmāśrayam apy avāpyate /",
    "T09gopjatmu:1595": " aśeṣalokatrayasaṃpadāspadaṃ padaṃ kim aṅgāpratimasvayaṃbhuvāṃ // GoMe_29 //",
    "T09gopjatmu:1596": " niveśya kāmeṣu caleṣu mānasaṃ mudhaiva khinnā vayam anyajanmasu /",
    "T09gopjatmu:1597": " jagaddhitāya tv adhunābhivāñchitā bhavantu nas tv antakarāḥ pariśramāḥ // GoMe_30 //",
    "T09gopjatmu:1598": " kathaṃ nu tasmin na yateta buddhimān nibadhya yasminn abhilāṣamātrakaṃ /",
    "T09gopjatmu:1599": " asaṃstutānām api caikabandhutāṃ jano janānām upayāti tatkṣaṇāt // GoMe_31 //",
    "T09gopjatmu:1600": " tadatyayāśaṅkibhiś cāmātyaiḥ sa mahātmā punaḥ punaḥ pratibodhyamāno 'pi naiva teṣāṃ vacanaṃ pramāṇayām āsa //",
    "T09gopjatmu:1601": " tyaktaspṛhatvāt kṣitipasya tasya sarvatra kāruṇyamayī pravṛttiḥ /",
    "T09gopjatmu:1602": " guṇānurāgāt sa tathāpi teṣāṃ pūjāṃ munīnāṃ prati sādaro 'bhūt // GoMe_32 //",
    "T09gopjatmu:1603": " guṇodgatā eva guṇoditeṣu bhavanti pūjāpratipattinamrāḥ /",
    "T09gopjatmu:1604": " ya eva ratnātiśayāntarajñās ta eva teṣv atyadhikaṃ yatante // GoMe_33 //",
    "T09gopjatmu:1605": " phalābhilāṣopahatāntarātmā parīkṣate pātraviśeṣam eva /",
    "T09gopjatmu:1606": " kṛpālukas tv arthitayaiva tuṣṭaḥ pravartate yācanakeṣu sāraṃ // GoMe_34 //",
    "T09gopjatmu:1607": " vanaspatīnām iva janma yeṣāṃ paropakāraikarasasvabhāvaṃ /",
    "T09gopjatmu:1608": " labheta teṣāṃ hṛdaye 'vakāśaṃ khalā phalāśā viduṣāṃ kathaṃ ca // GoMe_35 //",
    "T09gopjatmu:1609": " atha sa mahāsattvo guṇānuvṛttisthirānurāgeṇa mahatā balena parivṛtaḥ svapuravarād viniryayau //",
    "T09gopjatmu:1610": " nirgacchantaṃ cainaṃ dūrvāpravālakusumaphalavyagrātyucchritaikapāṇayo dvijavarā jaya jaya mahārājety uccair ānandayām āsuḥ //",
    "T09gopjatmu:1611": " atha sa mahātmā laukikamaṅgalāpariniṣpattim abhiprakāśayan buddhānām eva ca bhagavatāṃ",
    "T09gopjatmu:1612": " guṇānuvādaṃ maṅgalaṃ codbhāvayan vyāpinā svareṇa tān amaṅgale maṅgalābhiniveśino viprān abravīt //",
    "T09gopjatmu:1613": " sarvānarthopasaṃhārapragalbhaiḥ kleśaśatrubhiḥ /",
    "T09gopjatmu:1614": " parājitānāṃ ko nāma vijayaḥ klībacetasāṃ // GoMe_36 //",
    "T09gopjatmu:1615": " durbhedaṃ yo bibheda pravicayakiraṇair dhvāntam antarniviṣṭaṃ",
    "T09gopjatmu:1616": " tṛṣṇāvallīṃ samūlāṃ bhavataruśikharārohinīṃ yo dadāha /",
    "T09gopjatmu:1617": " āgṛhya krodhasarpaṃ hṛdayabilatalāt ko 'pi cikṣepa yo 'sau",
    "T09gopjatmu:1618": " lokālokasvabhāvaḥ sa jayati bhagavān bhagnasaṃsāracakraḥ // GoMe_37 //",
    "T09gopjatmu:1619": " aśrāntaṃ suvidūragocaracaraṃ durnigrahaṃ durgrahaṃ",
    "T09gopjatmu:1620": " duṣpūraṃ viṣayābhilāṣakṛpaṇaṃ māyāsvabhāvaṃ calaṃ /",
    "T09gopjatmu:1621": " ekāntavyavadānamārgavimukhaṃ saṃkleśapakṣonmukhaṃ",
    "T09gopjatmu:1622": " yaś cittaṃ damayāṃ babhūva sa jayatv avyagracetā muniḥ // GoMe_38 //",
    "T09gopjatmu:1623": " antardyotir apāsya yasya tamasām āyāminīṃ vāsanām",
    "T09gopjatmu:1624": " akliṣṭām api nirdadhāva nivṛtiṃ kālatrayavyāpinīṃ /",
    "T09gopjatmu:1625": " sarvākāraparopakāraviṣayaṃ yasyāparapratyayaṃ",
    "T09gopjatmu:1626": " prajñānaṃ bhagavān asau vijayate buddho jagacchaṅkaraḥ // GoMe_39 //",
    "T09gopjatmu:1627": " sa krameṇa vyatītya tālahiṃtālatamālanaktamālaniculabakulakānanopaśobhitaṃ svaviṣayam khadirabadarabilveṅgudaśamīpalāśagahanadurgām aṭavīṃ prapede",
    "T09gopjatmu:1628": " tasya khalu mahāsattvasya puṇyatarṣeṇa drutataraṃ vrajataḥ //",
    "T09gopjatmu:1629": " rajobhiḥ sainyānāṃ śalabhakulasaṃpātakapilair",
    "T09gopjatmu:1630": " niruddhaṃ khaṃ reje pulinam iva paryastam udadheḥ /",
    "T09gopjatmu:1631": " kva cit pāṇikṣepair madasurabhiśīkāraśiśirair",
    "T09gopjatmu:1632": " jalair nāgendrāṇāṃ navatamavanīhārapaṭalaiḥ // GoMe_40 //",
    "T09gopjatmu:1633": " so 'tikramya tām aṭavīm anukrameṇa meghasya rājño viṣayam anuprāptaḥ /",
    "T09gopjatmu:1634": " tadāgamanasaṃbhrāntaś ca megho mahīpatir viditatadguṇaprabhāvaḥ pratyudgamyainaṃ",
    "T09gopjatmu:1635": " sabahumānapraharṣavismayavikacalocano mahatā satkāreṇa mānayitvā mahārhāsanopaviṣṭaṃ",
    "T09gopjatmu:1636": " tat tat priyam avocat //",
    "T09gopjatmu:1637": " susvāgataṃ kṣitīndrāya dhanyam āgamanaṃ tava /",
    "T09gopjatmu:1638": " subhāṣitam idaṃ loke jīvan bhadrāṇi paśyasi // GoMe_41 //",
    "T09gopjatmu:1639": " ko nu saṃbhāvayet puṇyāṃ pramodāmṛtapeśalāṃ /",
    "T09gopjatmu:1640": " āvayoḥ saṃgatim imāṃ himavadvindhyayor iva // GoMe_42 //",
    "T09gopjatmu:1641": " dṛśyase caritair eva kāmaṃ lokāntacāribhiḥ /",
    "T09gopjatmu:1642": " sākṣād vo darśanaṃ yat tu tan maṅgalyaphalodayaṃ // GoMe_43 //",
    "T09gopjatmu:1643": " pratyakṣam api kalyāṇaṃ manorathavidūragaṃ /",
    "T09gopjatmu:1644": " na śraddhatte janaḥ prāyaḥ prītipreṅkholitāśayaḥ // GoMe_44 //",
    "T09gopjatmu:1645": " svapno 'yam uta māyeti niścayaṃ na labhāmahe /",
    "T09gopjatmu:1646": " bhavantam api paśyanto locanānandabāndhavaṃ // GoMe_45 //",
    "T09gopjatmu:1647": " kac cid aklāntakāyas tvaṃ rājan kac cid anāmayaḥ /",
    "T09gopjatmu:1648": " kac cid viśrambhaniḥsaṅgaḥ praṇayābhimukho mayi // GoMe_46 //",
    "T09gopjatmu:1649": " kac cin notkaṇṭhayanti tvāṃ daksiṇāpathacandrikāḥ /",
    "T09gopjatmu:1650": " pradhyānastimitātāmraparyantanayanāḥ priyāḥ // GoMe_47 //",
    "T09gopjatmu:1651": " anapāyī bhavet kac cid ayatnaḥ satsamāgamaḥ /",
    "T09gopjatmu:1652": " kac cid atrābhiramase svadeśa iva bhūpate // GoMe_48 //",
    "T09gopjatmu:1653": " atha bodhisattvas taṃ rājānam amlānapraṇayaśībharair vacobhiḥ samuttejayann abravīt //",
    "T09gopjatmu:1654": " dṛṣṭvaiva darśanīyaṃ tvāṃ viśrānto 'haṃ mahīpate /",
    "T09gopjatmu:1655": " anāryasyāpi viśrambhaḥ kasya na syād bhavādṛśe // GoMe_49 //",
    "T09gopjatmu:1656": " tvayy asaṃstutasadbandhau bāndhave purataḥ sthite /",
    "T09gopjatmu:1657": " kiṃ cānyad vallabhataraṃ mamotkaṇṭhānibandhanaṃ // GoMe_50 //",
    "T09gopjatmu:1658": " viditāś ca mahārāja mama priyasamāgamāḥ /",
    "T09gopjatmu:1659": " vitathālpasukhāsvādavyasanāyāsahetavaḥ // GoMe_51 //",
    "T09gopjatmu:1660": " ye 'rthāḥ svapne 'nubhūyante ye ca nidrāparikṣaye /",
    "T09gopjatmu:1661": " tesāṃ nirbhuktimuktānāṃ viśeṣo nopalabhyate // GoMe_52 //",
    "T09gopjatmu:1662": " svapnamāyopamāneṣu muhūrtapariṇāmiṣu /",
    "T09gopjatmu:1663": " prasaṅgaṃ matimān kuryān na priyapraṇayeṣv ataḥ // GoMe_53 //",
    "T09gopjatmu:1664": " priyo mamety evam anādikālapravṛttam udvṛttam analpagarbhaṃ /",
    "T09gopjatmu:1665": " sukhābhidhānaṃ pravadanti duḥkhaṃ vyatītaduḥkhā munayaḥ purāṇāḥ // GoMe_54 //",
    "T09gopjatmu:1666": " kṛpā kṛpāvastuṣu saṃpratāryate striyaḥ kṛpāvastu viśeṣataḥ satāṃ /",
    "T09gopjatmu:1667": " ato matir me karuṇānupātinī priyāsu rājan na tu vibhramāturā // GoMe_55 //",
    "T09gopjatmu:1668": " svabhāvadīnāḥ paratantravṛttayaḥ sadāturā matsaramānamanmathaiḥ /",
    "T09gopjatmu:1669": " pathi prakīrṇā iva māṃsapeśikāḥ kathaṃ nu na syuḥ pramadāḥ kṛpāspadaṃ // GoMe_56 //",
    "T09gopjatmu:1670": " atha sa rājā prasāditamānasas tair bodhisattvavacanakusumaiḥ praṇamyainam abravīt //",
    "T09gopjatmu:1671": " ājñāpaya mahārāja yatra māṃ manyase kṣamaṃ /",
    "T09gopjatmu:1672": " bhavadvidhānāṃ kṛtyeṣu vayam ānamramūrtayaḥ // GoMe_57 //",
    "T09gopjatmu:1673": " prasannamānasaṃ sa cainam avetya bodhisattvaḥ saṃpraharṣayann abravīt //",
    "T09gopjatmu:1674": " tavaiva saphalaṃ janma sujīvaṃ tvaṃ ca jīvasi /",
    "T09gopjatmu:1675": " aiśvaryaṃ tava pātrasthaṃ yathārthā śrīs tavaiva ca // GoMe_58 //",
    "T09gopjatmu:1676": " yas tvam eṣāṃ bhagavatāṃ bhavasaṃbhogavidviṣāṃ /",
    "T09gopjatmu:1677": " satkāravyapadeśena tanoṣi yaśasā jagat // GoMe_59 //",
    "T09gopjatmu:1678": " suhṛdaḥ saṃvibhajyante dārair api dhanair api /",
    "T09gopjatmu:1679": " saṃvibhāgas tu dharmeṇa durlabho bhuvi nāsti vā // GoMe_60 //",
    "T09gopjatmu:1680": " dharmātithyam ato rājan mama tvaṃ kartum arhasi /",
    "T09gopjatmu:1681": " na hi saṃbhāvanā satsu dṛṣṭā vandhyaphalodayā // GoMe_61 //",
    "T09gopjatmu:1682": " svargo mokṣaḥ sukhāny arthā dharmād eva yaśāṃsi ca /",
    "T09gopjatmu:1683": " dadhad dharmam ato yuṅkte svargamokṣasukhādibhiḥ // GoMe_62 //",
    "T09gopjatmu:1684": " saddharmapraguṇaṃ mitraṃ karaṇīyaṃ balād api /",
    "T09gopjatmu:1685": " eṣaiva suhṛdāṃ loke sādhoḥ sādhīyasī sthitiḥ // GoMe_63 //",
    "T09gopjatmu:1686": " atithir mitram arthīva satkārāyatanaṃ paraṃ",
    "T09gopjatmu:1687": " mayi caitat trayaṃ yasmād ato me 'bhyarthanāṃ kuru // GoMe_64 //",
    "T09gopjatmu:1688": " sravann iva prasādas te lakṣyate mukhapaṅkajāt /",
    "T09gopjatmu:1689": " puṇyasaṃbhogavātsalyam udgiraṃl lakṣyase girā // GoMe_65 //",
    "T09gopjatmu:1690": " anujñātā tvayā rājann ime praksīṇakalmaṣāḥ /",
    "T09gopjatmu:1691": " vasantu dakṣiṇīyāgryā dakṣiṇāpathabhūmiṣu // GoMe_66 //",
    "T09gopjatmu:1692": " athāsau mahīpatir bodhisattvam abravīt //",
    "T09gopjatmu:1693": " śakye tat kuśalaṃ dātuṃ svasaṃtānagataṃ yadi /",
    "T09gopjatmu:1694": " dadyāṃ tad api suvyaktaṃ bhavate kṛtavedine // GoMe_67 //",
    "T09gopjatmu:1695": " vayaṃ rājyaṃ ca dātāro yad vānyat sādhu manyase /",
    "T09gopjatmu:1696": " tathaiva prabhutāṃ tatra nāvagantavyam anyathā // GoMe_68 //",
    "T09gopjatmu:1697": " mayā yat puṇyam āryāṇām eṣām apaciteś citaṃ /",
    "T09gopjatmu:1698": " tvadabhyāgamanākālakaumudī tat kṛtaiva me // GoMe_69 //",
    "T09gopjatmu:1699": " mitram ekāntakalyāṇaṃ bandhur atyantavatsalaḥ /",
    "T09gopjatmu:1700": " guṇavān dakṣiṇīyas tvaṃ nāthaś cānuttaro mama // GoMe_70 //",
    "T09gopjatmu:1701": " kṣudrasattvo 'pi ko nāma tvadājñām abhilaṅghayet /",
    "T09gopjatmu:1702": " draṣṭavyaratnaṃ dṛṣṭvā ca na prasīded bhavādṛśaṃ // GoMe_71 //",
    "T09gopjatmu:1703": " ekaṃ tv atra mahārāja vaidhuram avagacchāmi /",
    "T09gopjatmu:1704": " yena me vaktum asty etān maharṣīn asmin prayojane saṃkucati mānasam //",
    "T09gopjatmu:1705": " ete hi mahātmāno vivekaratipriyatvād abhiramante himavati śailarāje //",
    "T09gopjatmu:1706": " paśya mahārāja //",
    "T09gopjatmu:1707": " amī hi himavatprasthāḥ kadalīkhaṇśamaṇḍitāḥ /",
    "T09gopjatmu:1708": " vivekāyaiva sādhūnāṃ śaṅkhadhātrā vinirmitāḥ // GoMe_72 //",
    "T09gopjatmu:1709": " hariṇā luñcitopāntaśādvalaśyāmanirjharān /",
    "T09gopjatmu:1710": " devadārudrumān paśya kūṭāgārān ivodgatān // GoMe_73 //",
    "T09gopjatmu:1711": " khyāpayantīva lokānāṃ vinipātaṃ himāpagāḥ /",
    "T09gopjatmu:1712": " taraṅgaiḥ kūlapāṣāṇabhidyamānair muhur muhuḥ // GoMe_74 //",
    "T09gopjatmu:1713": " etāḥ snigdhacchadacchāyāḥ padmakadrumarājayaḥ /",
    "T09gopjatmu:1714": " yatīn āśvāsayantīva saṃsārodvignamānasān // GoMe_75 //",
    "T09gopjatmu:1715": " klāntānāṃ vratinām eṣa svedabindūn apohate /",
    "T09gopjatmu:1716": " prāleyakaṇasaṃparkaśiśiro vanamārutaḥ // GoMe_76 //",
    "T09gopjatmu:1717": " upatyakāḥ padmakapuṣpapāṭalāḥ śilīndhrakāpādapavāritātapāḥ /",
    "T09gopjatmu:1718": " imā himādre ramayanti mānasaṃ nivṛttasaṃrāgaviṣaṃ vipaścitāṃ // GoMe_77 //",
    "T09gopjatmu:1719": " himācalasyopanitambarohiṇāṃ nirīkṣamāṇāḥ saralāśikhāvatāṃ /",
    "T09gopjatmu:1720": " vanāni cetaḥsthitim āpnuvanty amī sumedhasaḥ kāmavivekapeśalāṃ // GoMe_78 //",
    "T09gopjatmu:1721": " bodhisattvaḥ provāca //",
    "T09gopjatmu:1722": " timiradrumasaṃchannā viviktābhogakandarāḥ /",
    "T09gopjatmu:1723": " tatrāpy anuguṇā santi velāśailaḥ prahāṇināṃ // GoMe_79 //",
    "T09gopjatmu:1724": " tālahintālamālinyaḥ sarito haritopalāḥ /",
    "T09gopjatmu:1725": " santi tatrāpi hārītapakṣavikṣobhitormayaḥ // GoMe_80 //",
    "T09gopjatmu:1726": " taraṅginīnām upakaṇṭharohiṇāṃ palāśinām puṣpabharāturāḥ śikhāḥ /",
    "T09gopjatmu:1727": " vidhūya tatrāpi yatīn niṣevate samudravelājalaśītalo 'nilaḥ // GoMe_81 //",
    "T09gopjatmu:1728": " sarasamaricavallīśyāmarodho vanasya dhvanir acalasuruṅgāmurcchito 'py amburāśeḥ /",
    "T09gopjatmu:1729": " aviralaparipāto 'bhyāsayogānupātī sthirayati kila bhikṣos tatra cetaḥsamādhiṃ // GoMe_82 //",
    "T09gopjatmu:1730": " nirdhautopalasānur añjanaśilānīlaiḥ payodher jalair",
    "T09gopjatmu:1731": " vātāyāsitacandanadrumalatāvikṣiptasūryātapaḥ /",
    "T09gopjatmu:1732": " śailendro malayo 'sti nāma jaladacchedāvalīśekharaś",
    "T09gopjatmu:1733": " cetaḥ saṃyaminām alaṃ ramayituṃ śāntaprapañcajvaraṃ // GoMe_83 //",
    "T09gopjatmu:1734": " citrotsaṅgo viṣamanicitair dhātupāṣāṇakhaṇḍaiḥ",
    "T09gopjatmu:1735": " śaṣpodbhedais taruṇataruṇaiḥ śyāmaparyantalekhaḥ /",
    "T09gopjatmu:1736": " baddhāmodo madajalamucāṃ dantināṃ dānagandhair",
    "T09gopjatmu:1737": " vindhyo 'py adriḥ praśamamahatāṃ yogināṃ saṃnivāsaḥ // GoMe_84 //",
    "T09gopjatmu:1738": " sahyādrer vilasattamālaharitāḥ prasthāḥ prahāṇakṣamā",
    "T09gopjatmu:1739": " niḥśabdākṣaradacchanirjharajalaprakṣālitaprastarāḥ /",
    "T09gopjatmu:1740": " saṃnyastavyavahāraśāntamanasāṃ janmaprabandhadviṣām",
    "T09gopjatmu:1741": " āryāṇām anapāyinīṃ vidadhati pratyātmaveśāṃ ratiṃ // GoMe_85 //",
    "T09gopjatmu:1742": " tīrāntānatabālavetasataruśreṇīniruddhātapā",
    "T09gopjatmu:1743": " nadyaḥ svacchajalāntarālavilasanmīnāvalīmekhalāḥ /",
    "T09gopjatmu:1744": " sakhyaḥ premaniratyayā iva sakhe tatrāpy alaṃ yoginām",
    "T09gopjatmu:1745": " ākṣeptuṃ viṣayābhilāṣavimukhaṃ pradhyānadhīraṃ manaḥ // GoMe_86 //",
    "T09gopjatmu:1746": " api ca mahārāja //",
    "T09gopjatmu:1747": " yeṣām asmīty ayam apagataś cetaso vipralambho",
    "T09gopjatmu:1748": " yair adhyastaṃgamitam aśivaṃ skandhasaṃtānabījaṃ /",
    "T09gopjatmu:1749": " ye paśyanti vyasanadahanair ā bhavāgrāt pradīptaṃ",
    "T09gopjatmu:1750": " lokaṃ teṣāṃ na bhavati mano lokacitrānupāti // GoMe_87 //",
    "T09gopjatmu:1751": " nityasrāviṇam agnimadhyanihitaṃ kumbhaṃ yathā medasāṃ",
    "T09gopjatmu:1752": " ye lokārtham anarthabhāravirasaṃ santo vahanty āśrayaṃ /",
    "T09gopjatmu:1753": " teṣāṃ ratnaśilālavālavalayāḥ kalpadrumā nandane",
    "T09gopjatmu:1754": " lūtātantuvitānadhūmaśikharaiḥ kāntāravṛkṣaiḥ samāḥ // GoMe_88 //",
    "T09gopjatmu:1755": " āvir bhavanti tanavo 'pi paropakārā yasmiṃs tad eva ramaṇīyam upaiti sādhuḥ /",
    "T09gopjatmu:1756": " duḥkheṣv anātmasu caleṣv aparāyaṇeṣu kiṃ vā bhaveṣu ratikāraṇam asti rājan // GoMe_89 //",
    "T09gopjatmu:1757": " svārthānurāgakṛpaṇā matayo narāṇāṃ tucche 'pi vastuni ratiṃ parikalpayanti /",
    "T09gopjatmu:1758": " utpāda eva mahatāṃ hi jagaddhitāya yeṣāṃ purandarapure 'pi na te ramante // GoMe_90 //",
    "T09gopjatmu:1759": " prakṛticañcalākulaprasaraṃ yaiś cittam etad vaśīkṛtaṃ /",
    "T09gopjatmu:1760": " ratir udeti nānyatas teṣāṃ adhyātmacintāvihāriṇām // GoMe_91 //",
    "T09gopjatmu:1761": " ramayanty anuddhṛtavikalpasāyakān saritaḥ sarāṃsi girayo vanāni ca /",
    "T09gopjatmu:1762": " avikalpagocaravicāriṇo yater vanam eva śāntam iti niścitā matiḥ // GoMe_92 //",
    "T09gopjatmu:1763": " ajitātmanām anupatanti buddhayo vividhān bahirmukhamanonibandhanān /",
    "T09gopjatmu:1764": " adhicittayogaviduṣāṃ tu yogināṃ atimānuṣe carati gocare matiḥ // GoMe_93 //",
    "T09gopjatmu:1765": " rajasāṃ vipūyapariṇāhimaṇḍalaṃ paramām avāpya vaśitāṃ svacetasi /",
    "T09gopjatmu:1766": " anapāyinīm anubhavanti ye ratiṃ bhavanaṃ vanaṃ ca samam eva tān prati // GoMe_94 //",
    "T09gopjatmu:1767": " viṣayāntarāntaritavibhramaṃ manaḥ praśame rameta katham ity ato yateḥ /",
    "T09gopjatmu:1768": " upadiśyate vanatarupratiśrayo mahatāṃ samaṃ tu viṣayaṃ manaḥsukhaṃ // GoMe_95 //",
    "T09gopjatmu:1769": " ramaṇīyam etad iti vikṛtaṃ mateḥ pravadanty avandhyavacasaḥ purātanāḥ /",
    "T09gopjatmu:1770": " kṛtināṃ mano hatavikalpavāsanaṃ na samādhijeṣv api sukheṣu rajyate // GoMe_96 //",
    "T09gopjatmu:1771": " jagatāṃ hiteṣu caratāṃ mahīpate karuṇaikatānamanasāṃ manasvinām /",
    "T09gopjatmu:1772": " bhavati vyathātanupariśramais tanor na ca kāyajīvitanikāntividviṣām // GoMe_97 //",
    "T09gopjatmu:1773": " gaganopamānamanasāṃ spṛśanty amī na manaḥ sukhārativikalpareṇavaḥ /",
    "T09gopjatmu:1774": " sukham anyad eva tad apākṛtopamaṃ yad upāsate sukṛtino raṇaṃjahāḥ // GoMe_98 //",
    "T09gopjatmu:1775": " vratinām adūraparisarpiṇī manaḥsthitir eva nāma jananīva vatsalā /",
    "T09gopjatmu:1776": " sukham ādadhāti tad atītamānuṣaṃ na marutpater api yad asti vajriṇaḥ // GoMe_99 //",
    "T09gopjatmu:1777": " vihatapriyāpriyavikalpavibhramaḥ pṛthivīsamena viharanti cetasā /",
    "T09gopjatmu:1778": " nṛpa yatra tatra bhavabhoganiḥspṛhā munayo 'tiśāntasukhamaunalābhinaḥ // GoMe_100 //",
    "T09gopjatmu:1779": " aniketasaṃstavaparigrahāgrahāḥ svajane jane ca samatāvihāriṇaḥ /",
    "T09gopjatmu:1780": " tribhavopapattigahanāntadarśino himavadvaneṣu ratim āpnuyuḥ kathaṃ // GoMe_101 //",
    "T09gopjatmu:1781": " sukhaduḥkhayor aviṣamapravṛttayo nṛpa yena tena parituṣṭamānasāḥ /",
    "T09gopjatmu:1782": " satataṃ mṛgā iva nisargatāpasā viharanty anāvṛtavihāragocarāḥ // GoMe_102 //",
    "T09gopjatmu:1783": " visṛtāṃ bhavadrumaśikhāvalambinīṃ vividhopatāpaparuṣāṃ viṣaktikāṃ /",
    "T09gopjatmu:1784": " upahātya ye padam upāsate śivaṃ tridive 'pi te narakavāsasaṃjñinaḥ // GoMe_103 //",
    "T09gopjatmu:1785": " anubandhiniṃ pratinivārya saṃhatiṃ tamasāṃ kim apy anubhavanti ye sukhaṃ /",
    "T09gopjatmu:1786": " na sanatkumārabhavane 'pi te ratiṃ viratopasargaratayaḥ prakurvate // GoMe_104 //",
    "T09gopjatmu:1787": " vanarājayaḥ kusumacitrapādapāḥ girayaḥ kadambatarucumbitāmbudāḥ /",
    "T09gopjatmu:1788": " saritaś ca haṃsakulabhinnavīcayaḥ paridurbale manasi labdhapravṛttayaḥ // GoMe_105 //",
    "T09gopjatmu:1789": " śiraḥkaṃpollasaccārukuṇḍalaḥ sa mahīpatiḥ /",
    "T09gopjatmu:1790": " sādhu sādhv iti saṃrādhya pratijagrāha tadvacaḥ // GoMe_106 //",
    "T09gopjatmu:1791": " nyāyoparodhi paripeśalavarṇaśobham akṣūṇakālamadhuraṃ svaparopakāri /",
    "T09gopjatmu:1792": " vākyaṃ suhṛjjanamukhoccaritaṃ kathaṃ na syād apratigrahavipātitakāntiśobhaṃ // GoMe_107 //",
    "T09gopjatmu:1793": " amlāyamānakaruṇārasaśībharāṇi svāntāny anākulapadakramayogikāni /",
    "T09gopjatmu:1794": " vākyāni sajjanamukhāmburuhacyutāni pradveṣarūkṣam api mānasam ākṣipanti // GoMe_108 //",
    "T09gopjatmu:1795": " nīceṣv api praṇatinamraśirodharāṇāṃ krūrāśayeṣv api kṛpāmṛdumānasānāṃ /",
    "T09gopjatmu:1796": " ādyantamadhyamadhurāṇi jinātmajānāṃ vākyāni ko bhuve vimānayituṃ samarthaḥ // GoMe_109 //",
    "T09gopjatmu:1797": " tān abhyarthya sa pārthivo bhagavataḥ pratyekabuddhān atha",
    "T09gopjatmu:1798": " prītyutkarṣaparamparām anubhavan kām apy anāyāsinīṃ /",
    "T09gopjatmu:1799": " āvāsaṃ svam upohya saugatabhavās te 'pi kṣaṇenāyayuḥ",
    "T09gopjatmu:1800": " svarddhyaivāpratighaṃ vigāhya vighanaṃ khaṃ rājahaṃsā iva // GoMe_110 //",
    "T09gopjatmu:1801": " sa bhūpatiḥ ṣaṣṭisahasrasaṃkhyā guhā viviktā jalayaṃtraśītāḥ /",
    "T09gopjatmu:1802": " saṃskārya tebhyaḥ pradadau prasannaḥ pratyekaśo dagdhapunarbhavebhyaḥ // GoMe_111 //",
    "T09gopjatmu:1803": " śaratsahasrāṇi saṣaṣṭir eva cakāra teṣāṃ vigatajvarāṇāṃ /",
    "T09gopjatmu:1804": " pūjāṃ parāṃ dṛṣṭaparāyaṇānāṃ saṃcāriṇām puṇyavanaspatīnāṃ // GoMe_112 //",
    "T09gopjatmu:1805": " taṃ bodhau sa pariṇamayya puṇyarāśiṃ saṃtyajya prakṛtivināśinaṃ svadehaṃ /",
    "T09gopjatmu:1806": " trailokyaprathitaparākramaprabhāvo māndhātā kila vasudhādhipo babhūva // GoMe_113 //",
    "T09gopjatmu:1807": " saṃkalpānuvidhāyinyas tasyābhūvan vibhūtayaḥ /",
    "T09gopjatmu:1808": " sarvalokātiśāyinyo nirupāyāsapeśalāḥ // GoMe_114 //",
    "T09gopjatmu:1809": " puṇyāny evam asau cakāra bhagavān yasmāj jagadbhūtaye",
    "T09gopjatmu:1810": " tyaktvā rājyavibhūtivistarasukhāny amlāyamānodyamaḥ /",
    "T09gopjatmu:1811": " tasmāt tatra manaḥ prasādya bhagavaty āścaryaratnākare",
    "T09gopjatmu:1812": " pātavyaṃ svaparopakāramadhuraṃ tasyaiva vākyāmṛtaṃ // GoMe_115 //",
    "T09gopjatmu:1813": " iti śrīmeghajātakaṃ catvāriṃśattamaṃ // // ***************************************************************************",
    "T09gopjatmu:1814": " Nāga = GoNā",
    "T09gopjatmu:1815": " based on the edition by Michael Hahn. “Der duldsame Nāgakönig,",
    "T09gopjatmu:1816": " Gopadattas Nāgajātaka“,",
    "T09gopjatmu:1817": " Berliner Indologische Studien 8 (1995), pp. 87-135.",
    "T09gopjatmu:1818": " 9. Nāga",
    "T09gopjatmu:1819": " sahasraśo 'pi saṃtyaktum utsahante svajīvitam /",
    "T09gopjatmu:1820": " sādhavaḥ sādhumaryādāṃ na muhūrtam api kṣamāḥ // GoNā_1 //",
    "T09gopjatmu:1821": " tad yathānuśrūyate/",
    "T09gopjatmu:1822": " bodhisattvabhūtaḥ kilāhaṃ bhagavān aparimlāyamānakaruṇāsaumyadarśano nāgarājo babhūva /",
    "T09gopjatmu:1823": " krodhena tasya saha śāśvatasaṃvirodhaḥ krodhottaraṃ nigaditaṃ samupāgatasya /",
    "T09gopjatmu:1824": " icchānukūlamadhurā pratisandhilīlā sādhoḥ suyonividhuraiva babhūva tasya // GoNā_2 //",
    "T09gopjatmu:1825": " saṃprāptakarmavaśitātiśayasya yasya lokā hṛdīva nivasanti kṛpāviśāle /",
    "T09gopjatmu:1826": " roṣas tataḥ katham uderati śuddhasattvāt padmākarād vikasitād iva citrabhānuḥ // GoNā_3 //",
    "T09gopjatmu:1827": " kuvalayadalamālākomalaṃ bhogacakraṃ svamaṇikiraṇajālaśrīkarālaṃ sa bibhrat /",
    "T09gopjatmu:1828": " ghanasamaya ivāsīl locanānandabandhuḥ suravarapaticāpodbhāsito vāmbugarbhaḥ // GoNā_4 //",
    "T09gopjatmu:1829": " atha sa mahāsattvaḥ krodhabahulatāṃ nāgayoner avetya tatpratipakṣakṣamākathām udbhāvayām āsa svaparṣadi //",
    "T09gopjatmu:1830": " na hemamālā maṇidīptiśībharāḥ srajo na citrā makarandapiñjarāḥ /",
    "T09gopjatmu:1831": " tathābhyalaṃkartum alaṃ śarīriṇāṃ yathā kṣamā sarvaguṇaikaratnakā // GoNā_5 //",
    "T09gopjatmu:1832": " manojñarūpā api nāma roṣiṇo viṣādayanty eva manāṃsi dehinām /",
    "T09gopjatmu:1833": " vimuktakośā iva puṣpapādapāḥ svamūlasaṃsarpibhujaṅgakaṅkaṇāḥ // GoNā_6 //",
    "T09gopjatmu:1834": " asaṃstutānām api nāma sūratā bhavanti viśrambhaviśeṣabhājanam /",
    "T09gopjatmu:1835": " iti kṣamāṃ ko na bhajeta buddhimān aśeṣalokāśrayasaṃgrahakṣamām // GoNā_7 //",
    "T09gopjatmu:1836": " imām avasthāṃ gamitā vidāhināmunā vayaṃ roṣamayena pāpmanā /",
    "T09gopjatmu:1837": " nivṛttavairān api yad viśaṅkate mahājano 'smān animittakāhataḥ // GoNā_8 //",
    "T09gopjatmu:1838": " evam anyathā ca svayūthyān saṃjñāpayām āsa // api ca //",
    "T09gopjatmu:1839": " dṛṣṭīviṣānalamucāṃ svamaṇiprabhādbhiḥ pātālarandhragahanāntavisarpiṇībhiḥ /",
    "T09gopjatmu:1840": " tesāṃ sa pannagavaraḥ śamayāṃ babhūva vāgambubhiś ca hṛdayāni bhujaṅgamānām // GoNā_9 //",
    "T09gopjatmu:1841": " sa ca mahātmājanmāntarābhyastapraśamarativihārasādhanaḥ sarvalokottarotkṛṣṭair tair",
    "T09gopjatmu:1842": " api viṣayair anākalitamānaso viḍambanām iva tām aiśvaryalakṣmīm abhimanyamānaḥ pravivekasukhavihāroparodhinaṃ",
    "T09gopjatmu:1843": " cādhipatyapariśramam āryanyāyamārgakaṇṭakasthānīyāṃś ca snigdhajanasamāgamān prakṛtidhīramānasaḥ",
    "T09gopjatmu:1844": " san gṛhe 'py araṇyasaṃjñābhāvanāsamarthaḥ saśaṅko gārhasthadoṣam evodbhāvayan svabhavanād",
    "T09gopjatmu:1845": " abhyudgamya vivikteṣv araṇyāyataneṣu poṣadhaniyamālaṃkṛtaśarīraḥ kālam atināmayām āsa //",
    "T09gopjatmu:1846": " tyaktvā gehaṃ vibhavakalilaṃ ye vivikte vasanti",
    "T09gopjatmu:1847": " prāyas teṣu praśamavimukho vismayaṃ yāti lokaḥ /",
    "T09gopjatmu:1848": " citraṃ manye kṣaṇam api gṛhe yad ramante vidagdhā",
    "T09gopjatmu:1849": " nānātaṅkapracayagahane bodhisattvapratijñāḥ // GoNā_10 //",
    "T09gopjatmu:1850": " atha kadā cit sa mahātmā pratyaraṇyaniviṣṭataruṇatarumaṇḍalaikadeśāvasthito bhujagaviṣopaghātayogyavidyādhareṇa brāhmaṇenopalakṣitaḥ /",
    "T09gopjatmu:1851": " sa tasya tena niyamaviśeṣaramaṇīyenāśvāsadena tejasvibhāvena vismitamanā nāsmāt pratyavāyo",
    "T09gopjatmu:1852": " 'stīti niścitya svajīvikopāyaṃ ca tadgrahaṇasāhasam avetya taṃ bhujagapatiṃ viśrambhamukulitaphaṇacakram",
    "T09gopjatmu:1853": " āsīnaṃ sahasā mahatā daṇḍena śirasy abhijaghāna taptapāṃsupūgaiś cāsya nayanāni pūrayām",
    "T09gopjatmu:1854": " āsa mahatyā cainaṃ vararajjvā gāḍhaṃ grīvāyām āmardayāṃ babhūva mūlāgadasaṃmiśreṇa",
    "T09gopjatmu:1855": " cainaṃ śleṣmaṇā vadanavivareṣu saṃsiktavān vivṛtya cāsya vadanapuṭam ayaḥsaṃdaṃśena",
    "T09gopjatmu:1856": " daṃṣṭrāḥ samudājahāra //",
    "T09gopjatmu:1857": " lobhaparyākulamānasaś cāsya tīkṣṇena śastreṇa ghanakośopagūḍhamūlāṃ cūḍāmaṇim utpāṭayāṃ",
    "T09gopjatmu:1858": " cakre pratinakulacalavalayarāśikomale cāsya bhogakuṇḍale bimbopadhāna iva niṣadya viśaśrāma //",
    "T09gopjatmu:1859": " yaḥ kelīkalaheṣv api praṇayinīkarṇotpalātāḍito",
    "T09gopjatmu:1860": " lajjāmantharakomalālasaphaṇacchattro yayau saṃbhramam /",
    "T09gopjatmu:1861": " mene so 'vikṛtāśayaḥ phaṇivaro daṇḍaprahārān kharān",
    "T09gopjatmu:1862": " kṣāntyabhyāsavaśāt samīraṇacalattūlāṃśupātopamān // GoNā_11 //",
    "T09gopjatmu:1863": " yo bibhran dayitājanena racitāṃ kaṇṭheguṇāṃ komalāṃ",
    "T09gopjatmu:1864": " khedaṃ nāgavaraḥ sukhocitamayāṃ [?",
    "T09gopjatmu:1865": " ] bheje kriyāṃ cāyatām [?] /",
    "T09gopjatmu:1866": " rajjvā karkaśapāśayā paśur iva grīvopabaddho bhṛśaṃ",
    "T09gopjatmu:1867": " tenākāraṇadāruṇena ripuṇā so 'bhūn nirāstho vaśī // GoNā_12 //",
    "T09gopjatmu:1868": " yaṃ pratyagratamālacandanarasapraśleṣaśītaiḥ karair",
    "T09gopjatmu:1869": " grīṣme prāṇasamāḥ saratnavalayair nāgottamaṃ paspṛśuḥ /",
    "T09gopjatmu:1870": " pādenābhihataḥ khalena paṭunā sa kṣāntiguptavrato",
    "T09gopjatmu:1871": " lebhe saṃtatavartinīṃ ghanarasāṃ maitrīṃ tadālambanām // GoNā_13 //",
    "T09gopjatmu:1872": " daṃṣṭrā bisāṅkurasitā vinigūḍhamūlās tasyoccakhāna sa yadā bhujageśvarasya /",
    "T09gopjatmu:1873": " śalyāpahāriṇi tadā bhiṣajīva tasmin vipre cakāra sa parām upakārisaṃjñām // GoNā_14 //",
    "T09gopjatmu:1874": " ārtīyate sma sahajāny api yāni citraṃ sādhuḥ śiromaṇimayāni vibhūṣaṇāni /",
    "T09gopjatmu:1875": " teṣūddhṛteṣu sa kṛtārthatayā pramodaṃ nikṣiptabhāra iva bhogapatir jagāma // GoNā_15 /",
    "T09gopjatmu:1876": " śvāsānilaiḥ sphuṭaviṣāgnikarākarālair ucchoṣayet samakarān api yaḥ samudrān /",
    "T09gopjatmu:1877": " kṣāntiṃ priyām iva sakhīm upaguhya tasthau svasthas tam eva ca ripuṃ karuṇāyamānaḥ // GoNā_16 //",
    "T09gopjatmu:1878": " syād bhasmasāc chikharakoṭivipāṭitābhraḥ śailo 'pi dṛṣṭiviṣayaṃ samupetya yasya /",
    "T09gopjatmu:1879": " pāpātmanā kumudanālam ivoragendro nāsau cukopamṛdito 'pi parānurakṣī // GoNā_17 //",
    "T09gopjatmu:1880": " tīvraprakāram upakāram ivāvikāraḥ sehe kṛpāparigataḥ sa yathā yathāryaḥ /",
    "T09gopjatmu:1881": " krauryāvalepaparuṣaḥ sa tathā tathā taṃ cikleśa pannagavaraṃ vividhair upāyaiḥ // GoNā_18 //",
    "T09gopjatmu:1882": " karuṇādravam eva durjanaḥ sutarāṃ satpuruṣaṃ prabādhate /",
    "T09gopjatmu:1883": " mṛdam eva bhinatti kaṇṭakaḥ kaṭhine kuṇṭhaka eva jāyate // GoNā_19 //",
    "T09gopjatmu:1884": " sa pīḍyamānaḥ puruṣeṇa tena bhujaṅgarājo vigatavyathena /",
    "T09gopjatmu:1885": " tam eva rakṣan guṇapakṣasākṣī mumoca na śvāsaviṣaṃ viṣādī // GoNā_20 //",
    "T09gopjatmu:1886": " yathā yathā pīḍayati sma nāma tam āryakarmāṇam asāv anāryaḥ /",
    "T09gopjatmu:1887": " tathā tathāsau tadapāyaśaṅkī na cakṣur unmīlayituṃ viṣehe // GoNā_21 //",
    "T09gopjatmu:1888": " parāpakārapratipattimārutā durācarās tasya viśuddhakarmaṇaḥ /",
    "T09gopjatmu:1889": " kṣamāśilādhāraparigrahasthiraṃ na kampayanti sma mano manasvinaḥ // GoNā_22 //",
    "T09gopjatmu:1890": " ambhojareṇukaṇikā iva saṃpratīcchan nāgottamaḥ kṣitirajo 'rkakaropataptam /",
    "T09gopjatmu:1891": " netropaghātapaṭunā paṭunā vimuktaṃ tasmin babhūva sutarāṃ sa parānukampaḥ // GoNā_23 //",
    "T09gopjatmu:1892": " yaḥ snāto jalayantramandiragato rājā jalaiḥ śītalair",
    "T09gopjatmu:1893": " nānāpuṣparajo'dhivāsaśucibhiś candraprabhānirmalaiḥ /",
    "T09gopjatmu:1894": " siktaḥ śleṣmalavair anāryamatinā durgandhibhis tena saḥ",
    "T09gopjatmu:1895": " prītyaivāpacakāra taṃ paribhavaṃ kṣāntyāmbhasevokṣitaḥ // GoNā_24 //",
    "T09gopjatmu:1896": " evam anyathā cāsau brāhmaṇādhamas taṃ bodhisattvam parikliśya mahati karaṇḍe prakṣipya tena tena paribhraman vārāṇasīṃ nagarīm anuprāptaḥ //",
    "T09gopjatmu:1897": " atha tasya bhujagapates tāṃ rūpasaṃpadam ālokya mahājanaḥ paramavismitamanās taṃ brāhmaṇaṃ mahatyā pūjayā pūjayām āsa //",
    "T09gopjatmu:1898": " atha tasya mahātmanaḥ sumanānāmāntaḥpurāgracarā bhujagayoṣid atītāyām ucitāyāṃ tadāgamanavelāyāṃ",
    "T09gopjatmu:1899": " taṃ bhogipatim apaśyantī jānānā tasya prakṛtibhadratām anāryakarmārāmatāṃ ca mānuṣahṛdayānāṃ",
    "T09gopjatmu:1900": " tadatyayāśaṅkinī tīvraśokāyāsavyathitahṛdayā tat tad vikalpya satvaraṃ ruroda //",
    "T09gopjatmu:1901": " tamasā nirantaravisāriṇaiva me parivaryate nayanagocaraṃ balāt /",
    "T09gopjatmu:1902": " anirūpitātyayavikalpakātaraṃ dravatīva mānasam idaṃ priyaṃ vinā // GoNā_25 //",
    "T09gopjatmu:1903": " sphuṭamallikāvanavilāsalāsakā jalayantramandiranirodhaśītalāḥ /",
    "T09gopjatmu:1904": " sutarāṃ dahanti mama calamārutā dayitapravāsaparitāpinīṃ tanum // GoNā_26 //",
    "T09gopjatmu:1905": " pratibhāty apūrvam iva sarvam adya me na ca vedmi kāham iti tena varjitā /",
    "T09gopjatmu:1906": " vyasane sa eva śaraṇaṃ mama priyo virahe tu tasya maraṇaṃ parāyaṇam // GoNā_27 //",
    "T09gopjatmu:1907": " maṇivedikākiraṇapāṭalormayo gṛhadīrghikā na ramayanti me manaḥ /",
    "T09gopjatmu:1908": " priyavipravāsaparitāpaviplutaṃ sphuṭapadmakośamakarandavāsitāḥ // GoNā_28 //",
    "T09gopjatmu:1909": " diśatūttamāni jagaduttamadyutir mama maṅgalāni bhagavān sa eva tu /",
    "T09gopjatmu:1910": " na bhavāntare 'pi viraho yathā bhaved dayitena tena niravadyakarmaṇā // GoNā_29 //",
    "T09gopjatmu:1911": " virahānubandhavirasāḥ samāgamā jagato 'raparvapariṇāminī sthitiḥ /",
    "T09gopjatmu:1912": " iti yaj jagāda manaso 'tivallabhaḥ samupasthitaṃ tad idam adya vaiśasam // GoNā_30 //",
    "T09gopjatmu:1913": " vikasatsphuliṅgam anilākulārciṣaṃ dahanaṃ viśāmi bahuduḥkhabhāginī /",
    "T09gopjatmu:1914": " tanum utsṛjāmi śikharād girer imām avaśiṣyate kim aparaṃ mamāyuṣaḥ // GoNā_31 //",
    "T09gopjatmu:1915": " yadi so 'dya naiti sukhasaumyadarśano mama mūrtimān avikalo manorathaḥ /",
    "T09gopjatmu:1916": " svayam eva dhakṣyati mamedam āśrayaṃ hṛdayajvalas tumulaśokadāruṇaḥ // GoNā_32 //",
    "T09gopjatmu:1917": " iti sā rurāva kurarīva viklavā nayanāmbudurdinamukhī tapasvinī /",
    "T09gopjatmu:1918": " vasudhātale galitahāramekhalā bhujagāṅganā pativiyogaśaṅkinī // GoNā_33 //",
    "T09gopjatmu:1919": " atha sumanā nāma yoṣid bodhisattvam anveṣamānā vārāṇasīṃ nagarīm anuprāptā dadarśa",
    "T09gopjatmu:1920": " cainaṃ mahāsattvaṃ paramadāruṇām avasthām upagataṃ dṛṣṭvā ca tīvraśokāyāsavyathitahṛdayā provāca /",
    "T09gopjatmu:1921": " sphuritakiraṇacchāyāramyāḥ śiromaṇayaḥ kva te",
    "T09gopjatmu:1922": " kva dayita gatās tās tā daṃṣṭrā bisāṅkuradhūsarāḥ /",
    "T09gopjatmu:1923": " vapur upahataṃ daṇḍāghātair navotpalakomalaṃ",
    "T09gopjatmu:1924": " vigalitahṛdayā (?)",
    "T09gopjatmu:1925": " krūreṇaitat kṛpātmaka kena te // GoNā_34 //",
    "T09gopjatmu:1926": " kiṃ dharmo 'stam itaḥ prajāhitakaraḥ kiṃ lokapālā mṛtāḥ",
    "T09gopjatmu:1927": " tejaḥ kopaviṣātisaṅgarabhasaṃ kiṃ proṣitaṃ bhoginām /",
    "T09gopjatmu:1928": " śūnyaṃ kiṃ nu patiprabhābhir adhunā niḥśuklamūlaṃ jagad",
    "T09gopjatmu:1929": " yena tvaṃ vyasanaṃ duruttaram idaṃ prāpto vināśāya te // GoNā_35 //",
    "T09gopjatmu:1930": " nāsīt kasya dayā tvayi praharato 'nāryasya śāntātmani",
    "T09gopjatmu:1931": " krauryaṃ tvayy api nāma sādhucarite pāpātmanāṃ jāyate /",
    "T09gopjatmu:1932": " tvām āyāsayataḥ kathaṃ na patitau tasya prakoṣṭhāt karau",
    "T09gopjatmu:1933": " nāthānātha ivāpadaṃ katham imāṃ prāptas tvam āyāsinīm // GoNā_36 //",
    "T09gopjatmu:1934": " bodhisattvas tu pratyagrakopaśokakaluṣitādhyāśayātmanām avetya tūṣṇīm eva babhūva //",
    "T09gopjatmu:1935": " sā punar abravīt //",
    "T09gopjatmu:1936": " kasyāpriyaṃ jīvitam ādyajātaṃ kālena kelīṃ saha kaḥ karoti /",
    "T09gopjatmu:1937": " tvadapriyāriṣṭaniviṣṭaceṣṭo lokāntaraṃ ko 'bhyanugantukāmaḥ // GoNā_37 //",
    "T09gopjatmu:1938": " śītābhilāṣī pravivikṣur agniṃ ko mārutoddhataśikhākalāpam /",
    "T09gopjatmu:1939": " āditsate krūraviṣaṃ bhujaṅgaṃ kaḥ puṣpadāmākṛtivipralabdhaḥ // GoNā_38 //",
    "T09gopjatmu:1940": " udadhiparikhām adyaivaināṃ dahāmi vasundharāṃ",
    "T09gopjatmu:1941": " sanaganagaragrāmārāmāṃ svadṛṣṭihutāśanaiḥ /",
    "T09gopjatmu:1942": " na mama hṛdayaṃ śāntiṃ yāti tvadapriyatāḍitaṃ",
    "T09gopjatmu:1943": " dahati yadi na krodhāgnir māṃ purā niravagrahaḥ // GoNā_39 //",
    "T09gopjatmu:1944": " atha bodhisattvas tāṃ tapasvinīm aviṣahyakopāgnipradīptamānasāṃ hlādayann iva tadāmṛtaśiśirābhir vāgbhir ity abravīt //",
    "T09gopjatmu:1945": " alam alaṃ mā gā bhadre vai kopasya cetovidāhinaḥ /",
    "T09gopjatmu:1946": " prakṛtiduḥkheṣu ko bhūyaḥ sattveṣu duḥkhāni cintayet // GoNā_40 //",
    "T09gopjatmu:1947": " duḥkhahetau vartamāneṣu śocyeṣu saṃkleśabhāgiṣu kaḥ parākramet //",
    "T09gopjatmu:1948": " duḥkhāya svahitakramārteṣu dehiṣu na mama daṃṣṭrotpāṭanād duḥkhaṃ na ca daṇḍasaṃpātajā rujāḥ //",
    "T09gopjatmu:1949": " duḥkhayanti mānasaṃ caṇḍi tvadvākkarkaśās tudanti mām //",
    "T09gopjatmu:1950": " api ca kānte //",
    "T09gopjatmu:1951": " bodhisaṃprāptaye cittaṃ yadaivotpāditaṃ purā /",
    "T09gopjatmu:1952": " vayaṃ tadaiva lokānām ādheyakriyatāṃ gatāḥ // GoNā_41 //",
    "T09gopjatmu:1953": " kopavahnimlāyamānā punaḥ saiva tvam anyeva lakṣyase //",
    "T09gopjatmu:1954": " candralekheva cāmbare vikasadghanadhūmasaṃbādhadhūsare // GoNā_42 //",
    "T09gopjatmu:1955": " kiṃ ca //",
    "T09gopjatmu:1956": " karmāparādhajanitaṃ yadi duḥkham etat kopāvakāśa iha ko nu mama dvijātau /",
    "T09gopjatmu:1957": " karmendhanoddhataśikhāśakalākulebhyaḥ kupyet kathaṃ na matimān narakānalebhyaḥ // GoNā_43 //",
    "T09gopjatmu:1958": " tad alaṃ kopadainyena tava cetovidāhinā /",
    "T09gopjatmu:1959": " svagṛhān eva gacchasva saṃtyāgaṃ ca kuruṣva me // GoNā_44 //",
    "T09gopjatmu:1960": " sā bhartur abhiprāyaṃ saṃpādayantī tadvacanāpyāyitahṛdayā vigatakopasaṃrambhā babhūva //",
    "T09gopjatmu:1961": " kopoparāgavigame vivṛto 'dhimātraḥ snehaḥ priye viṣamavartini nāgavadhvā /",
    "T09gopjatmu:1962": " udghāṭitābhrapaṭalasphuṭadigvibhāge khe niḥsapatna iva candramasaḥ prakāśaḥ // GoNā_45 //",
    "T09gopjatmu:1963": " śokāśrunayanapariplutā ceti bodhisattvam abravīt //",
    "T09gopjatmu:1964": " kuto me duḥkhabhāginyā gehaṃ ārya tvayā vinā /",
    "T09gopjatmu:1965": " ihaiva śoṣam eṣyāmi yā gatis tava sā mama // GoNā_46 //",
    "T09gopjatmu:1966": " viṣamasthaṃ parityajya tvām anātha sukhaidhitam /",
    "T09gopjatmu:1967": " kānta kena sukhenāhaṃ drakṣyāmi svajanaṃ punaḥ // GoNā_47 //",
    "T09gopjatmu:1968": " sukhe samānatāṃ gatvā duḥkhe jahyāṃ yadi priyam /",
    "T09gopjatmu:1969": " anāryām akṛtajñāṃ māṃ dhārayiṣyati bhūḥ katham // GoNā_48 //",
    "T09gopjatmu:1970": " pratibhāti jagac chūnyaṃ tvayā virahitaṃ mama /",
    "T09gopjatmu:1971": " tvaṃ me jīvitasarvasvaṃ tvaṃ bandhus tvaṃ parāyaṇam // GoNā_49 //",
    "T09gopjatmu:1972": " bodhisattvo 'tha tāṃ sādhvīṃ bahalasnehaviklavām /",
    "T09gopjatmu:1973": " anukampāvaśāt sādhur īdṛśaṃ pratyabhāṣata // GoNā_50 //",
    "T09gopjatmu:1974": " adṛṣṭapūrvavyasanā sukhasaṃvardhitā priye /",
    "T09gopjatmu:1975": " parikleśam imaṃ soḍhum akṣamā tvam anindite // GoNā_51 //",
    "T09gopjatmu:1976": " mayi sneho 'sti yadi te duḥkhaṃ me yadi necchasi /",
    "T09gopjatmu:1977": " adṛṣṭam adya māṃ kṛtvā tad gaccha tvaṃ svam ālayam // GoNā_52 //",
    "T09gopjatmu:1978": " atha sā tair bodhisattvavaco'dbhir ākleditahṛdayā duḥkhadaurmanasyaparyākulamānasā niśīthe kāśikārājam upetya karuṇākulatarākṣareṇa vacasā kṛtāñjalir avocat //",
    "T09gopjatmu:1979": " āpadgatānāṃ vyasanakṣayāya tvaṃ pañcamaḥ pārthiva lokapālaḥ /",
    "T09gopjatmu:1980": " trāyasva mām āpadi vartamānāṃ dīnām anāthāṃ jagadekanātha // GoNā_53 //",
    "T09gopjatmu:1981": " atha sa rājā tad atibhāsuraṃ vapur avalokya kim idaṃ kathaṃ cety utpannajātasaṃbhramaḥ sādaram utthāya paryaṅkapṛṣṭhāt tāṃ nāgayoṣitam etad avocat //",
    "T09gopjatmu:1982": " dhyāmīkṛtya maṇipradīpakiraṇān etad vapus te sthitaṃ",
    "T09gopjatmu:1983": " vyāhārasphuṭacitravarṇakaraṇo divyaprabhāvaś ca te /",
    "T09gopjatmu:1984": " kā nu tvaṃ karavāṇi kiṃ bhavati te brūhi tvadājñām imāṃ",
    "T09gopjatmu:1985": " mālāṃ phulladalām ivādya śirasā samyak pratīcchāmy aham // GoNā_54 //",
    "T09gopjatmu:1986": " athāsau bhujagavadhūs tena tasya rājño 'bhijātyapeśalena vacasā samānanditamanasā provāca //",
    "T09gopjatmu:1987": " āśāvaśānāṃ naradeva ko 'nyo manorathaṃ pūrayituṃ samarthaḥ /",
    "T09gopjatmu:1988": " tyaktvā bhavantaṃ jagato hitāya prajāpater vaṃśam ivāvatīrṇam // GoNā_55 //",
    "T09gopjatmu:1989": " nāgāṅganāṃ mām avagaccha rājaṃs tvaddeśaparyantakṛtādhivāsām /",
    "T09gopjatmu:1990": " āpadgataṃ mānada pannagendraṃ trāyasva kṛtyaṃ mama tad garīyaḥ // GoNā_56 //",
    "T09gopjatmu:1991": " rājovāca // bhagini kas tavāsau bhujagavaraḥ // sā provāca //",
    "T09gopjatmu:1992": " bhartā mama prāṇadhaneśvaro 'sau nyāyopradeṣṭā ca gurur garīyān /",
    "T09gopjatmu:1993": " piteva nityaṃ hitasaṃvidhātāsukhe ca viśrambhaniratyayaś ca // GoNā_57 //",
    "T09gopjatmu:1994": " atha sa bhūpatis tena tasyāḥ svāmyanurāgaśībhareṇa caritenābhiprasāditaḥ //",
    "T09gopjatmu:1995": " provāca cainām //",
    "T09gopjatmu:1996": " bhaktir bhartari darśitā ghanarasā dākṣiṇyam unmīlitaṃ",
    "T09gopjatmu:1997": " premodbhāvitam āpadi sthirataraṃ prodghāṭitā bhadratā /",
    "T09gopjatmu:1998": " dharmo nyāyaparigraheṇa paramāṃ vṛddhiṃ tvayāpādito",
    "T09gopjatmu:1999": " loke sādhupativratatvam iti te khyātiḥ sthitā śāśvatī // GoNā_58 //",
    "T09gopjatmu:2000": " tyaktvā priyaṃ jīvitam apy ato 'haṃ puṇyaprabhāvopanataṃ ca rājyam /",
    "T09gopjatmu:2001": " saṃpūrayiṣyāmi manorathaṃ te paśyādya bhadre dayitaṃ vimuktam // GoNā_59 //",
    "T09gopjatmu:2002": " atha sa rājā tasya brāhmaṇasyāntikāt taṃ nāgarājānaṃ mahatā mūlyena niṣkrīya parameṇa .............. sapatnīkaṃ svabhavanaṃ praveśya mahārhasiṃhāsanopaviṣṭam abhyarcayām āsa //",
    "T09gopjatmu:2003": " atha bodhisattvas tena tasya rājño 'tyadbhutena niṣkāraṇopakārasaṃbhrameṇākṛṣṭamanāḥ provācainam //",
    "T09gopjatmu:2004": " asaṃstute nāma tavāyam ādaro mayi prasādasthirabhaktipeśalaḥ /",
    "T09gopjatmu:2005": " kṛtopakāreṣv api yo na dṛśyate pṛthagjaneṣu sukhānubuddhiṣu // GoNā_60 //",
    "T09gopjatmu:2006": " prakāśiteyaṃ guṇapakṣapātitā prajānurāgo bahulīkṛtas tvayā /",
    "T09gopjatmu:2007": " guṇe vivardhasva tad uttarottarair guṇeṣu bhadraṃ jagatāṃ avasthitam // GoNā_61 //",
    "T09gopjatmu:2008": " iti saṃrādhya rājānaṃ tam asau bhujageśvaraḥ /",
    "T09gopjatmu:2009": " anubaddho dayitayā kṛpayeva gṛhān yayau // GoNā_62 //",
    "T09gopjatmu:2010": " iti śrīnāgajātakaṃ catvāriṃśattamam // ḥ // ***************************************************************************",
    "T09gopjatmu:2011": " Puṇyarāśi = GoPr",
    "T09gopjatmu:2012": " based on the edition by Michael Hahn. “Puṇyarāśyavadāna Ō Another Legend by Gopadatta?",
    "T09gopjatmu:2013": " “, Frank-Richard Hamm Memorial Volume,",
    "T09gopjatmu:2014": " October 8, 1990,",
    "T09gopjatmu:2015": " ed. H. Eimer,",
    "T09gopjatmu:2016": " Bonn 1990 (Indica et Tibetica, 21), pp. 103-132.",
    "T09gopjatmu:2017": " 10. Puṇyarāśi",
    "T09gopjatmu:2018": " athāśoko mahārāja upaguptaṃ yatiṃ gurum /",
    "T09gopjatmu:2019": " kṛtāñjalipuṭo natvā prārthayac ca tathādarāt // GoPr_1 //",
    "T09gopjatmu:2020": " bhadanta śrotum icchāmi punar anyat subhāṣitam /",
    "T09gopjatmu:2021": " tad yathā guruṇādiṣṭaṃ tathādeṣṭuṃ ca me 'rhati // GoPr_2 //",
    "T09gopjatmu:2022": " iti tena narendreṇa prārthite sa jinātmajaḥ /",
    "T09gopjatmu:2023": " upagupto narendraṃ taṃ samālokyaivam ādiśat // GoPr_3 //",
    "T09gopjatmu:2024": " śṛṇu sādhu mahārāja yathā me guruṇoditam /",
    "T09gopjatmu:2025": " tathāhaṃ te pravakṣyāmi śrutvā caivaṃ śubhe cara // GoPr_4 //",
    "T09gopjatmu:2026": " nāsti vipākaparyanta upakārāpakārayoḥ /",
    "T09gopjatmu:2027": " saṃbuddhe sadgurau tasmāt kartavyam upakārakam // GoPr_5 //",
    "T09gopjatmu:2028": " tad yathāstāṃ mahāsattvau saṃbuddhopāsakau purā /",
    "T09gopjatmu:2029": " kadā cit tāv ubhau grāmaṃ gacchantau saṃgatau pathi // GoPr_6 //",
    "T09gopjatmu:2030": " saṃbuddhapratimāṃ tatra puṇyarāśim ivottamām /",
    "T09gopjatmu:2031": " tāṃ samīkṣya tayor ekaḥ praṇatvaivaṃ tam abravīt // GoPr_7 //",
    "T09gopjatmu:2032": " aho bata mahāpuṇyarāśir ayaṃ virājate /",
    "T09gopjatmu:2033": " bhāgyena dṛśyate 'smābhir adya mitra praṇamyatām // GoPr_8 //",
    "T09gopjatmu:2034": " iti tenoditaṃ śrutvā dṛṣṭvāparas tam abravīt /",
    "T09gopjatmu:2035": " aho bata mahān mitra pāparāśir ayaṃ nv iti // GoPr_9 //",
    "T09gopjatmu:2036": " iti tenoditaṃ śrutvā prathamaḥ sa upāsakaḥ /",
    "T09gopjatmu:2037": " karṇau pidhāya hastābhyāṃ tam evaṃ paryabhāṣata // GoPr_10 //",
    "T09gopjatmu:2038": " dhik tvām asadbuddhim asatpralāpinam [/",
    "T09gopjatmu:2039": " ] evaṃ hy api tvaṃ pratibhāṣase 'tra /",
    "T09gopjatmu:2040": " kasmān muneḥ śāstur upāsako 'pi saddharmamūrtiṃ pratinindase 'dya // GoPr_11 //",
    "T09gopjatmu:2041": " kathaṃ na jihvā patitā tavānanād asatpralāpāpahatā tapasvinī /",
    "T09gopjatmu:2042": " apuṇyarāśir bhagavān iti bruvan kathaṃ na magnas tvam are rasātale // GoPr_12 //",
    "T09gopjatmu:2043": " dhig apraśastām asatāṃ duratyayāṃ pṛthagjanānāṃ prakṛtiṃ calācalām /",
    "T09gopjatmu:2044": " vimarśam aprāpya yatheṣṭacāriṇī karoti yā lokam apāyagocaram // GoPr_13 //",
    "T09gopjatmu:2045": " sudāruṇair āyudhabhīmadarśanair arātibhiḥ sārdham aho varaṃ gatam /",
    "T09gopjatmu:2046": " tvayā suhṛcchadmanigūḍhapāpmanā padaṃ na caikaṃ vitathapralāpinā // GoPr_14 //",
    "T09gopjatmu:2047": " namanti yaṃ brahmavido maharṣayaḥ punāti yo viśvam idaṃ vṛṣāṃśubhiḥ /",
    "T09gopjatmu:2048": " apuṇyarāśir yadi sa vratīśvaras tathāgataḥ puṇyanidhiḥ kuto 'paraḥ // GoPr_15 //",
    "T09gopjatmu:2049": " muneḥ paroddhāranimittamātram apy upaiti yasyoddhṛtakalmaṣo 'pi san /",
    "T09gopjatmu:2050": " sa yogaparyantavidāṃ dhuri sthito na puṇyarāśir yadi ko nv ihāparaḥ // GoPr_16 //",
    "T09gopjatmu:2051": " na yasya buddhiḥ pratihanyate kva cin na ca praheyāvayavo 'vaśiṣyate /",
    "T09gopjatmu:2052": " na cāsti saṅgo jagadarthasādhane sa puṇyarāśir na kathaṃkathāntaśaḥ // GoPr_17 //",
    "T09gopjatmu:2053": " taduktaṃ sa samākarṇya dvitīyopāsakas [/] tataḥ /",
    "T09gopjatmu:2054": " prāgalbhavacasā bhūya āyuṣmantaṃ tam abravīt // GoPr_18 //",
    "T09gopjatmu:2055": " hitakāmyatayā niratyayaṃ vacanaṃ kāmam idaṃ sakhe tava /",
    "T09gopjatmu:2056": " anuyujya tathāpi śobhate vitathaṃ sādhur udīrayan bhavān // GoPr_19 //",
    "T09gopjatmu:2057": " mama bhaktir udāraśāsane sugate yā paramānukampake /",
    "T09gopjatmu:2058": " viditā tava sā tathāpi māṃ sahasā saumya kathaṃ vigarhase // GoPr_20 //",
    "T09gopjatmu:2059": " āpātālpasukhābhimānarasikaṃ paryantariktāśrayaṃ",
    "T09gopjatmu:2060": " sāyāsaṃ sabhayaṃ prasaṅgavirasaṃ dhig laukikaṃ saṃgatam /",
    "T09gopjatmu:2061": " yan nāmaivam akāraṇoddhataruṣo mithyāvikalpair hataṃ",
    "T09gopjatmu:2062": " gacchaty ekapade kṣayaṃ paricayaṃ vikṣipya mūrdhno 'ntikam // GoPr_21 //",
    "T09gopjatmu:2063": " etat tenoditaṃ śrutvā prathamaḥ sa upāsakaḥ /",
    "T09gopjatmu:2064": " anyathā tadvaco matvā manasaivaṃ vyacintayat // GoPr_22 //",
    "T09gopjatmu:2065": " aho hy anyad anenoktam anyan mayā vikalpitam /",
    "T09gopjatmu:2066": " iti cintāviṣaṇṇātmā tasthau lajjāhatāśayaḥ // GoPr_23 //",
    "T09gopjatmu:2067": " dṛṣṭvā sa ca sahāyas taṃ lajjāvanamitānanam /",
    "T09gopjatmu:2068": " tadabhiprāyam ājñātuṃ prasahya caivam abravīt // GoPr_24 //",
    "T09gopjatmu:2069": " sādho kiṃ manyase hy atra yat te lajjāhataṃ mukham /",
    "T09gopjatmu:2070": " tāvat te yad abhiprāyaṃ tat pracakṣva mamāgrataḥ // GoPr_25 //",
    "T09gopjatmu:2071": " tasyaitad vacanaṃ śrutvā sa āyuṣmān upāsakaḥ /",
    "T09gopjatmu:2072": " tanmano'ntargataṃ sarvam abhiprāyaṃ vyamuñcata // GoPr_26 //",
    "T09gopjatmu:2073": " cittaṃ yatra prasādya kṣaṇam api manujo 'nuttame dakṣiṇīye",
    "T09gopjatmu:2074": " śrīsaubhāgyaprakarṣaṃ bhavagatiṣu paraṃ prāpya nirdvandvaramyam /",
    "T09gopjatmu:2075": " paścād ālokya lokaṃ vitathavilapitaṃ pratyayagrāhamātraṃ",
    "T09gopjatmu:2076": " jñātvā prāpnoti śāntaṃ katham iva na mahān puṇyarāśir bhavet saḥ // GoPr_27 //",
    "T09gopjatmu:2077": " dattvā palālaśakalasrajam agrasattve lebhe bhavopaśamaśāntisukhāni nārī /",
    "T09gopjatmu:2078": " yasminn acintyacaritātiśayaprabhāve kiṃ puṇyarāśir ayam ity avidagdham etat // GoPr_28 //",
    "T09gopjatmu:2079": " kośātakīkusumam api pradāya stūpe muneḥ paramakāruṇikasya yasya /",
    "T09gopjatmu:2080": " bhuktvālaye guṇavibhūtisukhaprakarṣaṃ lebhe 'ṅganāmṛtapurapratipatsamṛddhim // GoPr_29 //",
    "T09gopjatmu:2081": " yasmai pāṃśupradānaṃ prakṛticalamanā bālakaiḥ saṃpradāya",
    "T09gopjatmu:2082": " sphītāṃ martyendralakṣmīm anavanatasitacchattrahāsābhirāmām /",
    "T09gopjatmu:2083": " saṃprāpyātītacintaṃ padam abhayam asaddāhaparyantaśāntaṃ",
    "T09gopjatmu:2084": " lebhe paścān narendraḥ katham iva sa na bhoḥ puṇyarāśir maharṣiḥ // GoPr_30 //",
    "T09gopjatmu:2085": " prasahya paṅkāṅkam ṛṣer varāhaḥ [/",
    "T09gopjatmu:2086": " ] caitye vapur yasya ciraṃ sa eva /",
    "T09gopjatmu:2087": " tasyaiva dharmasya sudharmatāsau yadādhipatyena bhavād vimuktaḥ // GoPr_31 //",
    "T09gopjatmu:2088": " kiyān prasādo jaḍacetanānāṃ sakhe tiraścāṃ guṇaniścayo vā /",
    "T09gopjatmu:2089": " kṣetrasya tasyaiva tu sā vibhūtir yenātra sattvāḥ saphalī bhavanti // GoPr_32 //",
    "T09gopjatmu:2090": " dṛṣṭvā lokavilocanotsavasukhāṃ saṃśāntasarvoddhavāṃ",
    "T09gopjatmu:2091": " vyāmābhāpariveṣiṇīṃ bhagavato buddhasya mūrtiṃ purā /",
    "T09gopjatmu:2092": " harṣotkampigalaś cukūja madhuraṃ preṅkhatkalāpaḥ śikhī",
    "T09gopjatmu:2093": " taddhetoś ca śamaṃ jagāma sa śikhī dhārāmbusikto yathā // GoPr_33 //",
    "T09gopjatmu:2094": " maṅgalyatvam acintyayogamahatāṃ sarvārthasiddhyāvahaṃ",
    "T09gopjatmu:2095": " buddhānāṃ tad udīkṣyatāṃ bhagavatāṃ saṃmohanidrācchidām /",
    "T09gopjatmu:2096": " atyantopaśamāvahaṃ bhavati yat tiryaggatānām api",
    "T09gopjatmu:2097": " prāg evābhimukhāśayasya viduṣaḥ śāstur guṇāmbhonidheḥ // GoPr_34 //",
    "T09gopjatmu:2098": " manye darśanam eva tad guṇavatāṃ teṣām avandhyodayaṃ",
    "T09gopjatmu:2099": " sarvākāraparopakāramadhuraṃ pūrvābhisaṃskārajam /",
    "T09gopjatmu:2100": " pradveṣopahatāśayān api janān saṃprāpayaty uttamaṃ",
    "T09gopjatmu:2101": " sthānaṃ sarvabhavopasargavigamād ekāntaśāntaṃ śivam // GoPr_35 //",
    "T09gopjatmu:2102": " śrutvā nāma tathāgatasya makaraḥ sāṃyātrikebhyaḥ purā",
    "T09gopjatmu:2103": " saṃpṛktāsyapuṭo mamāra sugate cetaḥ prasādya kṣaṇam /",
    "T09gopjatmu:2104": " taddhetoḥ saritāṃ patiṃ parimitaṃ nītvā punar dustaraṃ",
    "T09gopjatmu:2105": " janmāmbhonidhim uttatāra vipulaṃ niḥsṛtya mārge plavam // GoPr_36 //",
    "T09gopjatmu:2106": " apāyapātālatalāvalambī suro munīndraṃ śaraṇaṃ prapadya /",
    "T09gopjatmu:2107": " svapuṇyasopānaparamparābhiḥ samārurohāgryataraṃ vimānam // GoPr_37 //",
    "T09gopjatmu:2108": " kṛtvā vyāghrabhayān namo bhagavate buddhāya sarvātmanā",
    "T09gopjatmu:2109": " nāmnaivānupamasya puṇyamahatīm ālokya nāndīṃ pumān /",
    "T09gopjatmu:2110": " niḥśeṣavyasanāndhakāragahanapradhvaṃsinīṃ prāptavāñ",
    "T09gopjatmu:2111": " chāntiṃ kām api vāgatītaviṣayāṃ prahlādasaṃvardhanīm // GoPr_38 //",
    "T09gopjatmu:2112": " iti bhuvanamahimnām ākaraṃ śāśvatānāṃ",
    "T09gopjatmu:2113": " tam anupamaviśeṣācintyacaryārahasyam /",
    "T09gopjatmu:2114": " kim api katham apīśaṃ śaṃkaraṃ prāptum āryaṃ",
    "T09gopjatmu:2115": " padam amaram ahāryaṃ puṇyarāśiṃ vadāmi // GoPr_39 //",
    "T09gopjatmu:2116": " iti tadgaditaṃ śrutvā sa itara upāsakaḥ /",
    "T09gopjatmu:2117": " tam āyuṣmantam ālokya punar evaṃ samabravīt // GoPr_40 //",
    "T09gopjatmu:2118": " samyag abhihitaṃ sādho bhavatātra tathāpi ca /",
    "T09gopjatmu:2119": " mamāpy evam abhiprāyaṃ śrūyatāṃ sāṃprataṃ sakhe // GoPr_41 //",
    "T09gopjatmu:2120": " kṛtvā cittapradoṣaṃ sakṛd api sugate prāptalokāvasāne",
    "T09gopjatmu:2121": " yatrāvicchinnamaitrījalakalaśaśatakṣālitāntaḥprakope /",
    "T09gopjatmu:2122": " āsaṃsārāparāntaṃ jvaladanalaśikhāgarbhaparyantarandhraṃ",
    "T09gopjatmu:2123": " gāhante 'vīcim ajñāḥ katham iva sa jino 'puṇyarāśir na tuṅgaḥ // GoPr_42 //",
    "T09gopjatmu:2124": " elāpatram avajñayā kila munau cchitvā pramādātmakaḥ",
    "T09gopjatmu:2125": " pārthagjanyaviṣasya vṛttim aśivām udbhāvayan karmaṇā /",
    "T09gopjatmu:2126": " elāpādapapādapāṭitaśiro - -",
    "T09gopjatmu:2127": " dvamacchoṇito",
    "T09gopjatmu:2128": " nāgendraḥ pṛthubhīmabhogapaṭalo nādyāpi nirmucyate // GoPr_43 //",
    "T09gopjatmu:2129": " sūkṣmo 'py evam anādaro bhagavati prābandhikīṃ vyāpadaṃ",
    "T09gopjatmu:2130": " yat sarvāyatanopatāpavirasām ākarṣati prāṇinām /",
    "T09gopjatmu:2131": " sarvotkarṣadaśāvasānamahatīṃ kām apy anāyāsinīṃ",
    "T09gopjatmu:2132": " prāptaḥ śāntim apuṇyarāśir asatāṃ tasmāt sa sattvottamaḥ // GoPr_44 //",
    "T09gopjatmu:2133": " kṛtvā cetaḥpradoṣaṃ kṛpaṇakapuruṣo yatra vīthīmukhasthaḥ",
    "T09gopjatmu:2134": " kīṭaḥ kopopadagdho nṛparathacaraṇāghātavicchinnamūrdhā /",
    "T09gopjatmu:2135": " jvālāmālākalāpaṃ vivṛtam iva bhuvo bhīṣaṇaṃ vaktrakośaṃ",
    "T09gopjatmu:2136": " śvabhraṃ tasmād viveśa pratihatatimiro 'puṇyarāśis tato 'sau // GoPr_45 //",
    "T09gopjatmu:2137": " evaṃ buddhe bhagavati gatibhrāntyupādānadāha-",
    "T09gopjatmu:2138": " prāptābhijñe mṛdur api kṛtaś cetanāsaṃniveśaḥ /",
    "T09gopjatmu:2139": " saṃtānānān upatatiphalaprāptaye nirbabandha",
    "T09gopjatmu:2140": " saḥ sarttā [?] - bhavasukhalavāsvādalagnābhilāṣam // GoPr_46 //",
    "T09gopjatmu:2141": " matvā karmasvakam anuśayasnāyutantrīpraṇeyaṃ",
    "T09gopjatmu:2142": " lokair duḥkhair viṣayakṛpaṇair indriyair vipralabdham /",
    "T09gopjatmu:2143": " utpadyante vipadupaśamaprāptaye ye janānāṃ",
    "T09gopjatmu:2144": " mātuṃ teṣu prabhavati pumān ko 'pakāropakārau // GoPr_47 //",
    "T09gopjatmu:2145": " hṛtvā dhātudharān* srajo bhagavataḥ sadyo 'bhavad dārako",
    "T09gopjatmu:2146": " visphoṭasphuṭitārdramāṃsaguḍako bībhatsasarvāśrayaḥ /",
    "T09gopjatmu:2147": " satkāraṃ pravidhāya tatra ca punaḥ sadyo 'bhavan nirvraṇaḥ",
    "T09gopjatmu:2148": " tat ko nāma na pūjayet sahṛdayaḥ puṇyārṇavaṃ jaṅgamam // GoPr_48 //",
    "T09gopjatmu:2149": " tasmāt praduṣṭamanasāṃ bhagavān apuṇyarāśiḥ prasannamanasāṃ tu sa puṇyarāśiḥ /",
    "T09gopjatmu:2150": " paryāyato vigatasarvasavāsanāntaḥsaṃkleśakilbiṣadaśo viṣayāntadarśī // GoPr_49 //",
    "T09gopjatmu:2151": " kṛtvā bhagnāṃ pratikṛtim ṛṣer aṅganā kandukena",
    "T09gopjatmu:2152": " prakṛīḍantī karakisalayapracyutena pramādāt /",
    "T09gopjatmu:2153": " paścāttāpajvaraparigatā pūjayitvāpi buddhaṃ",
    "T09gopjatmu:2154": " kiṃ saṃprāptā na kanakavatī bāhuvicchedaduḥkam // GoPr_50 //",
    "T09gopjatmu:2155": " udyan darśanam ucchinatti savitā naktaṃcarāṇāṃ yathā",
    "T09gopjatmu:2156": " nṝṇāṃ dhvāntam apākaroty aviralaṃ rūpopalabdhyai karaiḥ /",
    "T09gopjatmu:2157": " doṣas tatra na bhāskarasya bhagavaddviṣtaprasannātmanāṃ",
    "T09gopjatmu:2158": " buddho 'py evam apuṇyapuṇyanicayaḥ sāmānyanātho 'pi san // GoPr_51 //",
    "T09gopjatmu:2159": " iti tāv upāsakau buddhaguṇamāhātmyakīrtanam /",
    "T09gopjatmu:2160": " kṛtvā parasparaṃ sattvaṃ pavitrīkṛtya jagmatuḥ // GoPr_52 //",
    "T09gopjatmu:2161": " evaṃ matvā mahārāja saṃbuddhe sadgurau mudā /",
    "T09gopjatmu:2162": " śraddhayā satkṛtiḥ kāryā nāpakṛtiḥ kathaṃ cana // GoPr_53 //",
    "T09gopjatmu:2163": " śāstary avajñāmalināśayānāṃ bhūmir vidāraṃ na dadāti sadyaḥ /",
    "T09gopjatmu:2164": " buddhaprasādadravacetasāṃ vā na jāyate ratnamayī vicitraṃ // GoPr_54 //",
    "T09gopjatmu:2165": " ko 'py eṣa karmāntarasaṃnirodhaḥ puṇyaprabhāvātiśayo vicitraḥ /",
    "T09gopjatmu:2166": " karmāṇi yat pātraviśeṣajāni sadyo na nṝṇāṃ phalam udvamanti // GoPr_55 //",
    "T09gopjatmu:2167": " tasyaiva kāpīyam ṛṣer acintyā vibhūtir āveṇikayogasādhvī /",
    "T09gopjatmu:2168": " yenātra kṛtvāpi manaḥpradoṣaṃ sadyo na pātālatalaṃ viśanti // GoPr_56 //",
    "T09gopjatmu:2169": " tal lokānām amṛtaphalade jaṅgame puṇyavṛkṣe",
    "T09gopjatmu:2170": " kāryā bhaktir bhagavati jine nirjitāntaḥsapatne /",
    "T09gopjatmu:2171": " nikṣipyāśāṃ viṣayagahanavrātaviṣvagviṣaktāṃ",
    "T09gopjatmu:2172": " yāvan nedaṃ bhavati bhuvanaṃ buddhakāntāraghoram // GoPr_57 //",
    "T09gopjatmu:2173": " utpadyante jagati na sadā nāpi sarvatra buddhāḥ",
    "T09gopjatmu:2174": " sarvākārāparatavitathagrāhanidrāprasaṅgāḥ /",
    "T09gopjatmu:2175": " kaś cit kalpaḥ prabhavati cirāt puṇyasaṃbhāraramyo",
    "T09gopjatmu:2176": " yatrotpādo bhavati bhuvanasvāmināṃ bhūtabhūtyai // GoPr_58 //",
    "T09gopjatmu:2177": " yātasyāpi praśāntiṃ bhavapuraparikhāṃ jālinīṃ śoṣayitvā",
    "T09gopjatmu:2178": " yāvat saṃbuddhabhānoḥ pravacanakiraṇā lokam udbhāvayanti /",
    "T09gopjatmu:2179": " tāvat paśyantu santaḥ samaviṣamavatāṃ durvibhāgaprabhedān",
    "T09gopjatmu:2180": " loke durdṛṣṭimeghā vipadaśanimukhā durnivārāḥ sphuranti // GoPr_59 //",
    "T09gopjatmu:2181": " evaṃ me guruṇākhyātaṃ tathā te kathyate mayā /",
    "T09gopjatmu:2182": " tad evaṃ hi parijñāya kartavyaṃ bhajanaṃ muneḥ // GoPr_60 //",
    "T09gopjatmu:2183": " ye bhajanti sadā buddhaṃ na te gacchanti durgatim /",
    "T09gopjatmu:2184": " niḥkleśāḥ sabalān mārāñ jitvā yānti jinālayam // GoPr_61 //",
    "T09gopjatmu:2185": " ye ca śṛṇvanti saddharmaṃ te 'pi na yānti durgatim /",
    "T09gopjatmu:2186": " sarvadā satsukhaṃ bhuktvā yānti cānte sukhāvatīm // GoPr_62 //",
    "T09gopjatmu:2187": " ye 'rcayanti mudā saṃghān na te 'pi yānti durgatim /",
    "T09gopjatmu:2188": " sarvasattvahitaṃ kṛtvā saṃprayānti śubhālaye // GoPr_63 //",
    "T09gopjatmu:2189": " evaṃ matvā mahārāja triratnaśaraṇaṃ gataḥ /",
    "T09gopjatmu:2190": " sarvasattvahitaṃ kṛtvā saṃvṛtiṃ saṃpracāraya // GoPr_64 //",
    "T09gopjatmu:2191": " tena te sarvadā bhadram ihāmutrāpi saṃbhavet /",
    "T09gopjatmu:2192": " kramād bodhiṃ samāsādya nirvṛtiṃ vā samāpnuyāḥ // GoPr_65 //",
    "T09gopjatmu:2193": " iti śāstrā samādiṣṭaṃ śrutvā sa nṛpatir mudā /",
    "T09gopjatmu:2194": " tatheti saṃpratijñāya prābhyanandat sapārṣadaḥ // GoPr_66 //",
    "T09gopjatmu:2195": " puṇyarāśyavadānaṃ tad idaṃ ye śraddhayā mudā /",
    "T09gopjatmu:2196": " śrāvayanty anumodante śṛṇvanti ca samāhitāḥ // GoPr_67 //",
    "T09gopjatmu:2197": " sarve 'pi te mahāsattvāḥ pariśuddhatrimaṇḍalāḥ /",
    "T09gopjatmu:2198": " saddharmaguṇasaukhyāni bhuktvā yānti jinālayam // GoPr_68 //",
    "T09gopjatmu:2199": " // śrī // iti puṇyarāśyavadānaṃ samāptam // 13 // ***************************************************************************",
    "T09gopjatmu:2200": " Ṛṣipañcaka = GoṚp",
    "T09gopjatmu:2201": " based on the edition by Ratna Handurukande. Five Buddhist Legends in the Campū Style - From a collection named Avadānasārasamuccaya. Bonn 1984 (Indica et Tibetica, 4).",
    "T09gopjatmu:2202": " 11. ṛṣipañcaka",
    "T09gopjatmu:2203": " mūlaṃ malānāṃ pravadanti jātiṃ jātiprapañcopaśamapravīṇāḥ /",
    "T09gopjatmu:2204": " tathāgatāś cāvitathapratijñāḥ saṃbhodhisattvāś ca viśuddhasattvāḥ // GoṚp_1 //",
    "T09gopjatmu:2205": " tadyathānuśrūyate /",
    "T09gopjatmu:2206": " bodhisattvaḥ kila lokābhimataguṇābhilakṣite mahati brāhmaṇakule janma pratijagrāha /",
    "T09gopjatmu:2207": " kiraṇair iva śuklapakṣacandraḥ svaguṇair eva sahābhivardhamānaḥ /",
    "T09gopjatmu:2208": " paramāṃ svakulasya cihnaśobhāṃ prathimānaṃ gamayāṃ babhūva sādhuḥ // GoṚp_2 //",
    "T09gopjatmu:2209": " vayasi prathame 'pi vartamāno viṣayeṣv atibaddhamānaso 'sau /",
    "T09gopjatmu:2210": " atimānuṣaceṣṭitasvabhāvo jagatāṃ smayabhājanaṃ babhūva // GoṚp_3 //",
    "T09gopjatmu:2211": " so 'paryavasitakukāryaparyākulam upaśamavirodhiprakṛṣṭopāyāsam arthopārjanapradhānakāmarativyavahārāsārakarmadharmabhūyiṣṭham",
    "T09gopjatmu:2212": " avinayakalahavairavigrahāyatanam īrṣyāmātsaryacauryādiniketabhūtaṃ śokaparidevaduḥkhadaurmanasyopāyāsabahulaṃ",
    "T09gopjatmu:2213": " māyāśāṭhyamadamānagahanaṃ sāhasāvalepādhiṣṭhitam anāryavyavahārānupravṛttijihmasattvabhāvaṃ",
    "T09gopjatmu:2214": " pramādapadasthānam anekarūpaparibhavopasṛṣṭaṃ saṃnihitadainyam anabhibhūtaviṣādaṃ",
    "T09gopjatmu:2215": " pratyāsannavighātabhayadaurgatyam aviṣahyopadravasamudraṃ kaṇṭakagarbhādabhraśvabhrapratibhayākaram",
    "T09gopjatmu:2216": " apāsya gārhasthyam anyatamam aśramapadam abhyalaṃcakāra /",
    "T09gopjatmu:2217": " bahucchalaṃ so 'tha bahuvyalīkaṃ bahūpasargaṃ bahudoṣaduṣṭam /",
    "T09gopjatmu:2218": " apāsya gārhasthyam anarthamūlaṃ tapovanaṃ śāntam alaṃcakāra // GoṚp_4 //",
    "T09gopjatmu:2219": " sarobhir unnidrapalāśakoṣakuśeśayendīvaracitratoyaiḥ /",
    "T09gopjatmu:2220": " alaṃkṛtaṃ bālakaśerunīlapratīrasaṃsuptaśarārihaṃsaiḥ // GoṚp_5 //",
    "T09gopjatmu:2221": " mīnāvalīraśanayā saritopagūḍhaṃ snehād iva praṇayinaṃ priyayā prakāmam /",
    "T09gopjatmu:2222": " sarvartupuṣpaphaladaiḥ svajanair ivāntar bālapravālaharitais tarubhir niruddham // GoṚp_6 //",
    "T09gopjatmu:2223": " vyālais tapasvibhir ivākṛtimātrarūkṣaiḥ paryākulam jalatṛṇāṅkuratuṣṭacittaiḥ /",
    "T09gopjatmu:2224": " taṃ kānanāntam upagamya sa bodhisattvo dharmo 'vatīrṇa iva vigrahavān vyarājat // GoṚp_7 //",
    "T09gopjatmu:2225": " gṛhasthabhāve 'pe sa vartamāno janmāntarābhyastavivekavāsaḥ /",
    "T09gopjatmu:2226": " āgāradoṣair aparikṣatātmā viśeṣayām āsa tapovanasthān // GoṚp_8 // - - &9169; - - &9169; &9169; - &9169; - -",
    "T09gopjatmu:2227": " pramādināṃ kāpuruṣāśrayāṇām /",
    "T09gopjatmu:2228": " utkaṇṭhayanti pravivekayogyās ta eva śāntāḥ satataṃ vanāntāḥ // GoṚp_9 //",
    "T09gopjatmu:2229": " abhyastanaiṣkramyasukhotsavānāṃ satāṃ pravāsā iva gehavāsāḥ /",
    "T09gopjatmu:2230": " mṛgāṅganākuñcitapallavāni vanāni teṣāṃ bhavanottamāni // GoṚp_10 //",
    "T09gopjatmu:2231": " parigraheṣv eva vighātabuddhiḥ saṃtoṣa eva svadhanānurāgaḥ /",
    "T09gopjatmu:2232": " yeṣāṃ gṛhe cārakavāsasaṃjñā teṣāṃ na citro vanasaṃnivāsaḥ // GoṚp_11 //",
    "T09gopjatmu:2233": " tasya pūrvajanmaparamparābhyāsavāsanāghanasnehagauravaniratyayāś catvāraḥ sahāyā babhūvuḥ vāyasaḥ pārāvato bhujago mṛgaś ca /",
    "T09gopjatmu:2234": " te tadājñāsaṃpādanaikatānamanasaḥ svayonividhinā dharmakriyāsauṣṭhavena jagaty abhilakṣitā babhūvuḥ /",
    "T09gopjatmu:2235": " chandopaghātavihateṣv aparāyaṇeṣu tiryakṣu mohabahuleṣv adhikaṃ vihbānti /",
    "T09gopjatmu:2236": " dharmānurāgaviśadāḥ pratipattiśobhās tāmisrapakṣarajanīṣv iva dīpamālāḥ // GoṚp_12 //",
    "T09gopjatmu:2237": " vismāpayanti sutarāṃ viguṇāśrayiṇyo dharmakriyāḥ karaṇapāṭavayogaramyāḥ /",
    "T09gopjatmu:2238": " grīṣmoṣmadurgamatarāsu vanasthalīṣu prodbhidyamānakamalā iva paṅkajinyaḥ // GoṚp_13 //",
    "T09gopjatmu:2239": " teṣām ekadā snehaniryantraṇaramaṇīyāvasthānapravṛttasaṃkathānām ayaṃ viniścayo babhūva /",
    "T09gopjatmu:2240": " kiṃ nu khalu bhavanto 'tiśayena duḥkhaṃ manyante /",
    "T09gopjatmu:2241": " teṣāṃ dakṣatām ivodbhāvayan prathamataraṃ vāyasaḥ provāca /",
    "T09gopjatmu:2242": " nehāsti kṣudho 'nyat paramaṃ duḥkham / kutaḥ",
    "T09gopjatmu:2243": " na vyādhayo na ca jarā na suḥrdviyogo nāniṣṭasaṃgamamayā vyasanaprakārāḥ /",
    "T09gopjatmu:2244": " duḥkhāni tāny upaharanti janasya yāni hrī vipravāsaparitāpakarī jighatsoḥ // GoṚp_14 //",
    "T09gopjatmu:2245": " duruttarakṣārataraṅgamālinīm upāgatā vaitaraṇīṃ pramādinaḥ /",
    "T09gopjatmu:2246": " bubhukṣayā yan nigiranty ayoguḍān tato 'sti na kṣutsadṛśo 'paraḥ kaliḥ // GoṚp_15 //",
    "T09gopjatmu:2247": " kaḍevarāvaskaranirjharasravanmalopalepākamanīyadarśanaḥ /",
    "T09gopjatmu:2248": " rujā parīto 'pi pipāsati stanaṃ yad arbhakaḥ kṣudvyasanaṃ tato mahat // GoṚp_16 //",
    "T09gopjatmu:2249": " vinākṛtaḥ prāṇasamair api priyair gato 'pi śokasya vaśaṃ vidāhinaḥ /",
    "T09gopjatmu:2250": " yad aśrumiśrān kavaḍān niṣevate tato bhayaṃ kṣut paramaṃ jino 'bravīt // GoṚp_17 //",
    "T09gopjatmu:2251": " api ca bhadantāḥ",
    "T09gopjatmu:2252": " jātaḥ kule mahati mānamadāvalipte kṣudvikṣato 'bhyudayakāla iva praharṣāt /",
    "T09gopjatmu:2253": " uccheṣapiṇḍam api nāma nṛpasya bhuṅkte yat sārameya iva kaṣṭataraṃ kim anyat // GoṚp_18 //",
    "T09gopjatmu:2254": " pratyantavāsaratayas tṛṇamātratuṣṭā yat tāpasā iva paravyasanānabhijñāḥ /",
    "T09gopjatmu:2255": " lakṣyībhavanti hariṇāḥ paritaḥ śarāṇāṃ kṣudduḥkham atra niyamena paraimi hetum // GoṚp_19 //",
    "T09gopjatmu:2256": " marmacchidāpi pavanena viśasyamānā hikkāsphuradgalakakaṇṭhavikāradehāḥ /",
    "T09gopjatmu:2257": " āhārayanti picunāpi yad annaleśān na kṣutsamaṃ vyasanam asti tataḥ prajānām // GoṚp_20 //",
    "T09gopjatmu:2258": " api ca sādhavaḥ",
    "T09gopjatmu:2259": " āsannānnabhujo nabhastalacarā devā ivābhāsvarāḥ",
    "T09gopjatmu:2260": " sattvāḥ prāthamakalpikāḥ svakiraṇajvālāvalīmālinaḥ /",
    "T09gopjatmu:2261": " āhārapraṇayaprasaṅgavihatās te tām avasthāṃ gatāḥ",
    "T09gopjatmu:2262": " yat pretā iva vartayanti kṛpaṇāḥ kṛcchropalabdhāśanāḥ // GoṚp_21 //",
    "T09gopjatmu:2263": " kṣudduḥkhopanipātadīnamanasaḥ śuṣkāni kāṣṭhāny api",
    "T09gopjatmu:2264": " klinnāni krimisaṃkulāni vighṛṇāḥ khādanty amedhyāni ca /",
    "T09gopjatmu:2265": " kakṣaiḥ ke cana yāpayanti paruṣair lālājalakleditair",
    "T09gopjatmu:2266": " anye 'sthīni cirojjhitāny adhṛtayaḥ kṣudvikṣatā bhuñjate // GoṚp_22 //",
    "T09gopjatmu:2267": " te rājāntararakṣiṇām api śirasy ādhāya pādaṃ khagāḥ",
    "T09gopjatmu:2268": " kṣudduḥkhopanipātavismṛtabhayā hṛtvāmiṣaṃ bhuñjate /",
    "T09gopjatmu:2269": " vegenābhipatanti śastrakalilaprākāraduḥsaṃcarāñ",
    "T09gopjatmu:2270": " śūlāmāṃsalavābhilāṣakṛpaṇā gacchanti ke cit kṣayam // GoṚp_23 //",
    "T09gopjatmu:2271": " vividhāny api bhojanāni bhuktvā bhavane sve maṇihemabhājaneṣu /",
    "T09gopjatmu:2272": " śitakaṇṭakavikṣatāgrahastā bubhuje sā badarāṇi satyabhāmā // GoṚp_24 //",
    "T09gopjatmu:2273": " śāpotsargānugrahān mlānaśaktir dikparyantakhyātakīrtiprakāśaḥ /",
    "T09gopjatmu:2274": " viśvāmitro yac cakhāda śvamāṃsaṃ kṣudduḥkhānāṃ tena datto niyogaḥ // GoṚp_25 //",
    "T09gopjatmu:2275": " bālaḥ putraḥ premasarvasvabhūto yat kāntāre khādito dampatibhyām /",
    "T09gopjatmu:2276": " kṣudduḥkhebhyo nāsti duḥkhaṃ tato 'nyaj janmāṭavyāṃ dhāvatāṃ krūrarūpam // GoṚp_26 //",
    "T09gopjatmu:2277": " yācñādainyān mlānavaktraprasādā dehīty evaṃ vyāharanty apragalbham /",
    "T09gopjatmu:2278": " dvāri sthitvā vidviṣāṃ kṣudvilolāḥ kiṃ manyadhve duḥkham asmād balīyaḥ // GoṚp_27 //",
    "T09gopjatmu:2279": " athaiṣāṃ pārāvataḥ provāca /",
    "T09gopjatmu:2280": " satyaṃ balavat kṣudduḥkham /",
    "T09gopjatmu:2281": " api tu mamābhiprāyaḥ śrūyatām /",
    "T09gopjatmu:2282": " rāga eva mahad duḥkham iti me niścitā matiḥ /",
    "T09gopjatmu:2283": " kṣut kariṣyati kiṃ yasmād bhasmanāpi nivāryate // GoṚp_28 //",
    "T09gopjatmu:2284": " api ca",
    "T09gopjatmu:2285": " vāyvambujīrṇataruparṇabhujo 'pi nāma dīrghopavāsaparikarśitagātrayantrāḥ /",
    "T09gopjatmu:2286": " andhībhavanti munayaḥ skhalitaprabhāvā rāgena duḥpratividhānasamudbhavena // GoṚp_29 //",
    "T09gopjatmu:2287": " amlānacandrakiraṇāsv api yāminīṣu protphālitābhravivareṣv api vā dineṣu /",
    "T09gopjatmu:2288": " andho 'dhamo bhavati rāgaparājitātmā tasmān na rāgasadṛśaḥ kalir asti loke // GoṚp_30 //",
    "T09gopjatmu:2289": " lajjāṃ nimīlayati sarvaguṇāgrabhūtāṃ kīrtiṃ kalaṅkayati nirvikalaprasādām /",
    "T09gopjatmu:2290": " dharmātmanām api ca nāma tiraskaroti śreyāṃsi meruśikharapratimāni rāgaḥ // GoṚp_31 //",
    "T09gopjatmu:2291": " nāyaṃ vayas tulayati pragataṃ narāṇāṃ nāpekṣate kulaviśuddhimayīṃ vyavasthām /",
    "T09gopjatmu:2292": " lokāpavādagahanāny api laṅghayitvā saṃkalparāgaturagaḥ svamatena yāti // GoṚp_32 //",
    "T09gopjatmu:2293": " saṃmūrchitaḥ kusumahāsiṣu mallikānāṃ gulmeṣu vārikaṇakaṇṭakito nabhasvān /",
    "T09gopjatmu:2294": " saṃtāpayaty anupaśāntavikalparāgaṃ ceto narasya sutarām aparīkṣakasya // GoṚp_33 //",
    "T09gopjatmu:2295": " sūkṣmāṇi saṃdhigahanāny api cāvagāhya svapratyayā bahuvidhāni matāntarāṇi /",
    "T09gopjatmu:2296": " medhāvino 'pi nanu rāgapiśācavaśyāḥ saṃprāpnuvanti paramaṃ smṛtivipralopam // GoṚp_34 //",
    "T09gopjatmu:2297": " hatvāpi rāgaviṣabījavijṛṃbhitāni svabhyastayogapadavīsthirabuddhayo 'pi /",
    "T09gopjatmu:2298": " yoṣinmukhāny alakapallavitāny udīkṣya bhraṣṭā bhavanti tapasaḥ paśubhiḥ samānāḥ // GoṚp_35 //",
    "T09gopjatmu:2299": " dṛṅmārgaheyam avahatya balaṃ malānām ekāvaśiṣṭabhavabandhanatantavo 'pi /",
    "T09gopjatmu:2300": " āryā manaḥsthitibhidānugatāḥ smareṇa lajjālavo 'py anubhavanti daśām anāryām // GoṚp_36 //",
    "T09gopjatmu:2301": " uccaiḥ śiro vahati tāvad ayaṃ prajāsu yāvan na kāmakalidurlalitāny upāste /",
    "T09gopjatmu:2302": " āliṅgitaś ca puruṣo madanajvareṇa śvā saṃkaṭasthita iva prakhalīkṛtaś ca // GoṚp_37 //",
    "T09gopjatmu:2303": " api ca bhadramukhāḥ",
    "T09gopjatmu:2304": " kaṇṭhopāntavirodhagadgadataraṃ kūjañ chanaiḥ pṛṣṭhato",
    "T09gopjatmu:2305": " rāgād raktatarekṣaṇaḥ sacakitaṃ nirbhartsyamāno muhuḥ /",
    "T09gopjatmu:2306": " śyenāyātam asaṃpradhārya dayitām anveti pārāvato",
    "T09gopjatmu:2307": " rāgābhyāsakalaṅkitasya manasaḥ kā vañcanā dūrataḥ // GoṚp_38 //",
    "T09gopjatmu:2308": " ye naikāṅgulitarjanām api guroḥ soḍhuṃ samarthā narāḥ",
    "T09gopjatmu:2309": " mānātyunnatamānasāś ca sakalaṃ paśyanty adhastāj jagat /",
    "T09gopjatmu:2310": " te rāgena kadarthitā dhṛtibhidā pādair hatā yoṣitām",
    "T09gopjatmu:2311": " ājñā mūrdhabhir udvahanti kṛpaṇā mālām ivāmlāyinīm // GoṚp_39 //",
    "T09gopjatmu:2312": " jitvārātīn samaravijayakhyātaśauryāvalepān",
    "T09gopjatmu:2313": " āyāminyo jagati vitatāḥ kīrtayo yaiḥ samantāt /",
    "T09gopjatmu:2314": " bhinnās te 'pi prakṛticapalair aṅganāvākyabāṇair",
    "T09gopjatmu:2315": " nirmaryādāḥ punar ayaśasā jīvalokaṃ sphuranti // GoṚp_40 //",
    "T09gopjatmu:2316": " paricitam api śrutvā vādyadhvaniṃ rajanīkṣaye",
    "T09gopjatmu:2317": " bhavati sahasā yāsāṃ trāso gṛheṣu savepathuḥ /",
    "T09gopjatmu:2318": " madanavihatās tā gacchanti kṣapāsv abhisārikā",
    "T09gopjatmu:2319": " bahalatimiracchannān deśāñ chivārutabhīṣaṇān // GoṚp_41 //",
    "T09gopjatmu:2320": " mandaṃ mandaṃ salīlaṃ sakusumanikare harmyapṛṣthe vivikte",
    "T09gopjatmu:2321": " khidyante saṃcarantyaḥ priyavidhṛtakarāmbhoruhā yās taruṇyaḥ /",
    "T09gopjatmu:2322": " rāgāveśāvatantrā bahumahiṣakhurakṣuṇṇapaṅkāṅkadurgān",
    "T09gopjatmu:2323": " mārgān prāvṛḍniśāsu drutapadarabhasaṃ tā vyatikramya yānti // GoṚp_42 //",
    "T09gopjatmu:2324": " vepante navavāricūrṇaśiśiraiḥ spṛṣṭāḥ kadambānilair",
    "T09gopjatmu:2325": " bālā jālagavākṣapakṣavisṛtair yā ramyaharmyāśritāḥ /",
    "T09gopjatmu:2326": " dhārāpātaviśīrṇapuṣparacanāḥ sāraṅgaparyākulās",
    "T09gopjatmu:2327": " tā paṅkāṅkitamūkanūpuraravā rātrau vrajanty adhvanā // GoṚp_43 //",
    "T09gopjatmu:2328": " śastrāpātā kuvalayadalasparśakalpā bhavanti",
    "T09gopjatmu:2329": " jvālāś cāgner gataghanaśaraccandrikāśleṣaśītāḥ /",
    "T09gopjatmu:2330": " kāmān prāpya śvasanacapalā mūrtayaḥ pannagānāṃ",
    "T09gopjatmu:2331": " sāmyaṃ yānti bhramaravirutair dāmabhir mālatīnām // GoṚp_44 //",
    "T09gopjatmu:2332": " sarvāyatanonmāthī tasmād rāgo mahad duḥkham ity ukte bhujago 'bravīt /",
    "T09gopjatmu:2333": " nanu khalu duḥkham rāgaś cittaviparyāsakṛd durācāraḥ /",
    "T09gopjatmu:2334": " krodhaṃ tu duḥkhataram ity avaimi cetojvalaṃ tu mūlam / kutaḥ",
    "T09gopjatmu:2335": " vikṣiptāmbudasāndracandrakiraṇaprakṣālitāṭṭālake",
    "T09gopjatmu:2336": " vīṇāveṇuravānubaddhamadhurastrīgitaramye gṛhe /",
    "T09gopjatmu:2337": " viddhaḥ krodhaśilīmukhena puruṣo nāpnoti nidrāṃ yataḥ",
    "T09gopjatmu:2338": " krodhād duḥkhataraṃ na duḥkham aparaṃ kiṃ cit tato vidyate // GoṚp_45 //",
    "T09gopjatmu:2339": " yogābhyāsaviśeṣaśāntamatibhir vāyvambumūlāśanair",
    "T09gopjatmu:2340": " viśrambhāyatanatvam abhyupagataiḥ prāyas tiraścām api /",
    "T09gopjatmu:2341": " dagdhāḥ krodhahutāśanair janapadāḥ krūrair ivāśīviṣair",
    "T09gopjatmu:2342": " yan mohād ṛṣibhir na duḥkham aparaṃ krodhāt tato vidyate // GoṚp_46 //",
    "T09gopjatmu:2343": " trāsāyāsaviśeṣalolanayanastrībāṣpaparyākulaṃ",
    "T09gopjatmu:2344": " bālaiś ca stanacūcukārpitamukhaiḥ sāvegam unnāditam /",
    "T09gopjatmu:2345": " saṃrambhasphuritekṣaṇatrayaśikhijvālāpiśaṅgānano",
    "T09gopjatmu:2346": " rudro yat tripuram dadāha vighṛṇaḥ krodhasya tad vaikṛtam // GoṚp_47 //",
    "T09gopjatmu:2347": " tīvrātaṅkavilolamūlavalayā naivāñjalipragrahāḥ",
    "T09gopjatmu:2348": " strīṇāṃ bāṣpakaṇāḥ karālataralā no pakṣmalā dṛṣṭayaḥ /",
    "T09gopjatmu:2349": " kurvanty āvaraṇaṃ lalāṭapaṭalavyāvartamānabhruvāṃ",
    "T09gopjatmu:2350": " rājñāṃ krodhaviṣāśivasya manasaḥ kiṃ nāma duḥkhaṃ tataḥ // GoṚp_48 //",
    "T09gopjatmu:2351": " garbhādhāraṇayantraṇām avigaṇayyāpāyikāṃ mātaraṃ",
    "T09gopjatmu:2352": " satkārātiśayakṣamaṃ ca pitaraṃ snehadravādhyāśayam /",
    "T09gopjatmu:2353": " yad viśrambhaniratyayāṃś ca suhṛdo ghnanti kṣatādhyāśayāḥ",
    "T09gopjatmu:2354": " krodhasyaiva vipākadāruṇatarās tā vṛttayaḥ sādhavaḥ // GoṚp_49 //",
    "T09gopjatmu:2355": " utpadyante paramamatayaḥ śuddhaye ye prajānāṃ",
    "T09gopjatmu:2356": " duḥśodhānām avikalamalālīḍhagūḍhāśayānām /",
    "T09gopjatmu:2357": " tān apy āryān parahitasukhaprakriyāmātrahāryān",
    "T09gopjatmu:2358": " krodhāviṣṭā vacanaviśikhaiḥ saṃmukhaṃ ghnanty anāryāḥ // GoṚp_50 //",
    "T09gopjatmu:2359": " krodhāghrāto bhavati puruṣo dagdhalāvaṇyavaktro",
    "T09gopjatmu:2360": " jvālācakrakrakacakalilān krodhano yāty apāyān /",
    "T09gopjatmu:2361": " tebhyo bhraṣṭo bhavati jagato locanātaṅkabhūtaḥ",
    "T09gopjatmu:2362": " śrīvidveṣo na ripur aparaḥ krodhatulyo 'sti yasmāt // GoṚp_51 //",
    "T09gopjatmu:2363": " yasmin rakto bhavati puruṣas tatra kuryāt priyāṇi",
    "T09gopjatmu:2364": " dviṣṭo yasmai tadadhikatarāṇy apriyāṇy eva dhatte /",
    "T09gopjatmu:2365": " alpāvadye 'vigatarajasā tena roṣaḥ praviṣṭaḥ",
    "T09gopjatmu:2366": " krodhaṃ krodhopaśamakuśalā vadyayoniṃ vadanti // GoṚp_52 //",
    "T09gopjatmu:2367": " trāsotphullamukhīṃ mṛgīm iva vane lajjālasabhrūlatāṃ",
    "T09gopjatmu:2368": " saṃrambhāpahṛtottarīyavasanāṃ vicchinnakaṇṭheguṇām /",
    "T09gopjatmu:2369": " cikleśa pracurāṅganām iva satīṃ duḥśāsano draupadīṃ",
    "T09gopjatmu:2370": " sphīte yat sadasi prakāmacapalāḥ krodhasya tā vipluṣaḥ // GoṚp_53 //",
    "T09gopjatmu:2371": " śāntātmā vijane vane prativasan nikṣiptadaṇḍo 'pi san",
    "T09gopjatmu:2372": " lokānām animittapeśalarasaḥ snehārthakārī suhṛt /",
    "T09gopjatmu:2373": " khaḍgenārdra iva drumaḥ śakalito yat kṣāntivādī munī",
    "T09gopjatmu:2374": " rājñā durjanavallabhasya nikaṣaṃ krodhasya tat prāhṛtam // GoṚp_54 //",
    "T09gopjatmu:2375": " anekādīnavamayo vinipātī manojvalaḥ /",
    "T09gopjatmu:2376": " ity evaṃ sarvaduḥkhānāṃ krodhārir dhuri vartate // GoṚp_55 //",
    "T09gopjatmu:2377": " mṛgo 'bravīt /",
    "T09gopjatmu:2378": " samyag vaktum etad bhujagapate krodhavaiśasaṃ tīvram /",
    "T09gopjatmu:2379": " maraṇabhayād adhikataraṃ duḥkham ahaṃ nāvagacchāmi / kutaḥ",
    "T09gopjatmu:2380": " maraṇopanipātakātarāṇāṃ kamanīyāny api mārabandhanāni /",
    "T09gopjatmu:2381": " na mano ramayanti yaj janānāṃ na &9169; -",
    "T09gopjatmu:2382": " duḥkham ataḥ paraṃ paraimi // GoṚp_56 //",
    "T09gopjatmu:2383": " suhṛdāṃ vadanāni vīkṣamāṇo ghanabāṣpāmbutaraṅgadurdināni /",
    "T09gopjatmu:2384": " labhate vyasanaṃ yad antakāle na tato duḥkham avaimi kaṣṭam anyat // GoṚp_57 //",
    "T09gopjatmu:2385": " pavanair avidheyaduḥkhaśīlaiḥ karapatrair iva pāṭyamānadehāḥ /",
    "T09gopjatmu:2386": " paralokamahāprapātaśaṅkāḥ kṛpaṇā duḥkham avāpnuvanti tīvram // GoṚp_58 //",
    "T09gopjatmu:2387": " paripāṇḍukapolamaṇḍalāni śvasanamlānavipāṭalādharāṇi /",
    "T09gopjatmu:2388": " dayitāvadanāni nānukampāṃ janayanty antakadantavikṣatānām // GoṚp_59 //",
    "T09gopjatmu:2389": " jananī malapaṅkadigdhaveṇī sutaviśrambhaniratyayopacārā /",
    "T09gopjatmu:2390": " upamṛtyum udīkṣya śokapaṅke vinimajjaty aparāyaṇā rudantī // GoṚp_60 //",
    "T09gopjatmu:2391": " calatāṃ tṛṇaparṇapallavānāṃ dhvanim ākarṇya vane mṛgā vasantaḥ /",
    "T09gopjatmu:2392": " anapekṣya parasparaṃ dravāmaḥ svasutān apy avadhūya mṛtyubhītāḥ // GoṚp_61 //",
    "T09gopjatmu:2393": " kaṭhinopalaśarkarākarāleṣv analapluṣṭatṛṇācaladrumeṣu /",
    "T09gopjatmu:2394": " maraṇāśanisaṃnipātabhītāḥ giridurgeṣv aparāyaṇā vasāmaḥ // GoṚp_62 //",
    "T09gopjatmu:2395": " rajasāpi virūkṣitātmabhāvāḥ paruṣaiś copahatā gadaprahāraiḥ /",
    "T09gopjatmu:2396": " mahatīm api yātanāṃ vahante vacanatrāsajaḍā bhavanti mṛtyoḥ // GoṚp_63 //",
    "T09gopjatmu:2397": " hariṇo hariṇeva bandhumadhyād abhibhūya prasabhaṃ vikṛṣyamāṇaḥ /",
    "T09gopjatmu:2398": " avikhaṇḍitapauruṣeṇa mṛtyudviṣatā duḥkham ayaṃ paraiti lokaḥ // GoṚp_64 //",
    "T09gopjatmu:2399": " pariśuṣkagalāntarālanāḍāḥ saritāṃ prāpya taṭāny udanvatīnām /",
    "T09gopjatmu:2400": " anavāptajalā mṛgāribhītā vayam utplutya diśo diśaṃ vrajāmaḥ // GoṚp_65 //",
    "T09gopjatmu:2401": " deśe deśe vayam aśaraṇā vyādham udvīkṣya hiṃsraṃ",
    "T09gopjatmu:2402": " śaṣpodbhedapracayaharitān saṃparityajya dāvān /",
    "T09gopjatmu:2403": " vindhyāṭavyām ajagaradarīdāruṇāyām anāthāḥ",
    "T09gopjatmu:2404": " śārdūlānāṃ nakhamukhaśikhālakṣyabhāvaṃ vrajāmaḥ // GoṚp_66 //",
    "T09gopjatmu:2405": " tṛṇapuruṣakān apy ālokya dravanti manāṃsi no",
    "T09gopjatmu:2406": " na niśi na divā mṛtyor bhītāḥ sukhāni labhāmahe /",
    "T09gopjatmu:2407": " vitatadhanuṣaṃ dṛṣṭvā vyādhaṃ kṛtāntam ivāparaṃ",
    "T09gopjatmu:2408": " na bhavati bhayatrastāṅgānāṃ manāg api bhojanam // GoṚp_67 //",
    "T09gopjatmu:2409": " tarupallavāharitapāṭalādharāḥ kṣitireṇudhūsaritaromarājikāḥ /",
    "T09gopjatmu:2410": " hariṇāṅganā na ramayanti no mano maraṇāturaṃ prakṛticañcalekṣaṇāḥ // GoṚp_68 //",
    "T09gopjatmu:2411": " sthalīvāse tuṣṭā navajalatṛṇāsvādapaṭavaḥ",
    "T09gopjatmu:2412": " salīlaṃ kāntābhiḥ saha gamanavinyāsacaturāḥ /",
    "T09gopjatmu:2413": " na lokadveṣṭāro na ca na cakitā nāpi bhayadāḥ",
    "T09gopjatmu:2414": " prayatnād vadhyante tad api hariṇā raudramatibhiḥ // GoṚp_69 //",
    "T09gopjatmu:2415": " aṭatām aṭavīṣv avāritānāṃ tṛṇaśaṣpāṅkuramātrabhojanānām /",
    "T09gopjatmu:2416": " vada kaṃ nu samīkṣya vairibhāvaṃ hariṇānām api vidviṣo bhavanti // GoṚp_70 //",
    "T09gopjatmu:2417": " ṛjuṣūttānacitteṣu tṛṇatoyopajīviṣu /",
    "T09gopjatmu:2418": " hariṇeṣu kathaṃ krūrāḥ praharanti mṛgadviṣaḥ // GoṚp_71 //",
    "T09gopjatmu:2419": " sarvaduḥkhapratikruṣṭaṃ sarvabhūtabhayaṃkaram /",
    "T09gopjatmu:2420": " avaimi maraṇaṃ tasmād upasargaduruttaram // GoṚp_72 //",
    "T09gopjatmu:2421": " yataś ca te mahāsattvāḥ svaṃ svaṃ vādam abhiniviṣṭā na kathāparyavasānam āsādayanti tato bodhisattvam upetya nyāyataḥ praṇamyemam artham ūcuḥ",
    "T09gopjatmu:2422": " bhagavan kṣudrāgakrodhamaraṇabhayānāṃ kiṃ nu duḥkham /",
    "T09gopjatmu:2423": " kasya vāsmākaṃ subhāṣitam ity athainān sa munivaryo 'bravīt /",
    "T09gopjatmu:2424": " subhāṣitaṃ ca sarveṣāṃ sarveṣāṃ ca suniścitam /",
    "T09gopjatmu:2425": " sarvāṇy etāni duḥkhāni rujanti bhuvanatrayam // GoṚp_73 //",
    "T09gopjatmu:2426": " api ca bhadramukhā mamāpy abhiprāyaḥ śrūyatām /",
    "T09gopjatmu:2427": " abhīkṣṇasamudācāro dharme yo yasya bādhate /",
    "T09gopjatmu:2428": " āśramaṃ manaso duḥkham ity avaimi bravīmi ca // GoṚp_74 //",
    "T09gopjatmu:2429": " spardhamānā ivānyonyam upaghnanti vidāhinaḥ /",
    "T09gopjatmu:2430": " lokān eva nirālokāñ janmasaṃbandhino malāḥ // GoṚp_75 //",
    "T09gopjatmu:2431": " kṣudduḥkhopahatātmānaḥ kiṃ na kuryuḥ śarīriṇaḥ /",
    "T09gopjatmu:2432": " apāyaphalasaṃdhānadāruṇaṃ karmavaiśasam // GoṚp_76 //",
    "T09gopjatmu:2433": " vyatikrāntāryamaryādā rāgopakliṣṭacetasaḥ /",
    "T09gopjatmu:2434": " bhavanti karuṇāpātraṃ puruṣās tattvadarśinām // GoṚp_77 //",
    "T09gopjatmu:2435": " sphuṭabhrūbhaṅgavikṣepabhramadvikṛtalocanāḥ /",
    "T09gopjatmu:2436": " kṣaṇenānya ivābhānti puruṣāḥ paruṣā ruṣā // GoṚp_78 //",
    "T09gopjatmu:2437": " sarvasattvair vinābhāvapravāso dīrghakālikaḥ /",
    "T09gopjatmu:2438": " bhayam ātyantikaṃ hīdaṃ maraṇaṃ sarvadehinām // GoṚp_79 //",
    "T09gopjatmu:2439": " ete cānye ca ye duḥkhaprakārā romaharṣaṇāḥ /",
    "T09gopjatmu:2440": " te jātim anuvartante karuṇām iva sādhavaḥ // GoṚp_80 //",
    "T09gopjatmu:2441": " mātāpitror vipratipattiṃ ................ /",
    "T09gopjatmu:2442": " ................. kiṃ nāma tataḥ paraṃ duḥkham // GoṚp_81 // ................. ........................ // ...................................",
    "T09gopjatmu:2443": " kiṃ nāma tataḥ paraṃ duḥkham // GoṚp_82 //",
    "T09gopjatmu:2444": " ruddhocchvāsasya bhṛśaṃ kṛmer ivāmedhyapaṅkamagnasya /",
    "T09gopjatmu:2445": " yā garbhasthasya daśā kiṃ nāma tataḥ paraṃ duḥkham // GoṚp_83 //",
    "T09gopjatmu:2446": " kāyāvaskaranirjharavivare niṣpiṣyamāṇadehasya /",
    "T09gopjatmu:2447": " yā prasavasthasya daśā kiṃ nāma tataḥ paraṃ duḥkham // GoṚp_84 //",
    "T09gopjatmu:2448": " tasmāj jātiṃ duḥkhaṃ jātijarāvyādhimaraṇanirmuktāḥ /",
    "T09gopjatmu:2449": " kathayanti kathikavarā jinā jitakathaṃkathābījāḥ // GoṚp_85 //",
    "T09gopjatmu:2450": " api cāyuṣmantaḥ",
    "T09gopjatmu:2451": " rāgo 'naikavidho jarā paribhavo bhogārjanā rakṣaṇā",
    "T09gopjatmu:2452": " pradhvaṃsavyasanaṃ mahātyayam asatsaṃparkajaṃ vaikṛtam /",
    "T09gopjatmu:2453": " iṣṭāniṣṭaviyogayogasulabhās te te manoviplavā",
    "T09gopjatmu:2454": " jātiṃ prāpya yato bhavanti jagataḥ saiveha duḥkhaṃ tataḥ // GoṚp_86 //",
    "T09gopjatmu:2455": " ātmārthapratiyoginī bhagavatāṃ yeṣāṃ kriyā sarvadā",
    "T09gopjatmu:2456": " sarvākāraparopakāramadhurā yeṣāṃ samutpattayaḥ /",
    "T09gopjatmu:2457": " ślāghyā jātir acintyayogamahatāṃ teṣāṃ jagaccakṣuṣāṃ",
    "T09gopjatmu:2458": " janma svārthaparasya tu kṣaṇikam apy āpāyikī viplutiḥ // GoṚp_87 //",
    "T09gopjatmu:2459": " tasmād brūmahe /",
    "T09gopjatmu:2460": " saṃbodhaye kuruta vā sthiram apramādaṃ tūrṇaṃ ghaṭadhvam atha vā bhavasaṃkṣayāya /",
    "T09gopjatmu:2461": " etad dvayaṃ tu virahayya viśanty akāmā bhīmāny apāyavaḍavāmukhagahvarāṇi // GoṚp_88 //",
    "T09gopjatmu:2462": " yatnena ced ubhayam etad avāpnuvanti yatnaḥ phale mahati yuktataro mato me /",
    "T09gopjatmu:2463": " chidraṃ varāṭakam avāpya sudhāpi kiṃ syāc cintāmaṇer adhigamāya varaṃ śramo 'pi // GoṚp_89 //",
    "T09gopjatmu:2464": " māṃ praty ataś ca viphalo 'pi varaṃ prayāsaḥ sādhor mahājanahitāvahitāśayasya /",
    "T09gopjatmu:2465": " icchāviśeṣaviṣayasya parākramasya prasthānam eva mahatīṃ ratim ādadhāti // GoṚp_90 //",
    "T09gopjatmu:2466": " sādhāraṇāni dayitaiḥ saha pelavāni āmodayanti sutarāṃ hṛdayaṃ sukhāni /",
    "T09gopjatmu:2467": " pīḍākarāṇi mahatāṃ samupasthitāni prākarṣikāny api sukhāni tu yautakāni // GoṚp_91 //",
    "T09gopjatmu:2468": " khadyotānāṃ janayati yathā dehasadbhāvamātraṃ",
    "T09gopjatmu:2469": " dīptir nāsau sphurati jagatāṃ - &9169; - - &9169; - - /",
    "T09gopjatmu:2470": " evaṃ svārthapraṇayamalinajñānaleśāśayānām",
    "T09gopjatmu:2471": " arthāvāptir vinayanakṛśā nāsti sātulyarūpā // GoṚp_92 //",
    "T09gopjatmu:2472": " ājñāṃ śirobhir atha te pratigṛhya tasya mānābhimānamṛdubhir munisattamasya /",
    "T09gopjatmu:2473": " dharmaikatānamanasaḥ prathayāṃ babhūvuḥ kīrtiṃ śaratkumudinīdhavalāṃ samantāt // GoṚp_93 //",
    "T09gopjatmu:2474": " iti ṛṣipañcakajātakam // ***************************************************************************",
    "T09gopjatmu:2475": " Saptakumārikā = GoSk",
    "T09gopjatmu:2476": " based on the edition by Michael Hahn. “Saptakumārikāvadāna“. In:",
    "T09gopjatmu:2477": " M. Hahn. Haribhaṭṭa and Gopadatta, Tokyo 1992, pp. 58-72.",
    "T09gopjatmu:2478": " 12. Saptakumārikā",
    "T09gopjatmu:2479": " oṃ namo ratnatrayāya //",
    "T09gopjatmu:2480": " vairāgyayuktaṃ ca subhāṣitaṃ ca dharmārthakāmapratibodhanaṃ ca /",
    "T09gopjatmu:2481": " ekāntaramyaṃ bahusajjanānāṃ vakṣyāmi kiṃ cic chṛṇutāvadānam // GoSk_1 //",
    "T09gopjatmu:2482": " evam idaṃ bhrājet paripakvakuśalamūlānāṃ mahānto 'pi bhogā yauvanaṃ vā nālam antarāyāyeti /",
    "T09gopjatmu:2483": " tadyathānuśrūyate /",
    "T09gopjatmu:2484": " nayavinayādiguṇaśrīsamṛddho rājābhūt kṛkī nāma /",
    "T09gopjatmu:2485": " sa ca bhagavati kāśyape samyaksaṃbuddhe samupajātaprasādaḥ /",
    "T09gopjatmu:2486": " tasya rājñaḥ sapta kumāryaḥ pūrvabuddhotpādasaṃniropitābhivṛddhakuśalamūlabalādhānāḥ samupajātasaṃsāravāsanirvedās tāḥ savinayopacāraṃ madhureṇa vacasā praṇipatya pitaram abruvan /",
    "T09gopjatmu:2487": " toyāntargatacandrabimbataralām ālokya lokasthitiṃ",
    "T09gopjatmu:2488": " kāmān kruddhabhujaṅgabhogapaṭalacchāyopamān vīkṣya ca /",
    "T09gopjatmu:2489": " dṛṣṭvā duḥkhahutāśanair jagad idaṃ kṛtsnaṃ ca saṃdīpitaṃ",
    "T09gopjatmu:2490": " naiṣkramyābhiratāśayāḥ khalu vayaṃ yāmaḥ śmaśānaṃ nṛpa // GoSk_2 //",
    "T09gopjatmu:2491": " rājovāca //",
    "T09gopjatmu:2492": " bālāḥ sukhocitā yūyam akṛtārthamanorathāḥ /",
    "T09gopjatmu:2493": " kathaṃ śaknomy ahaṃ vaktum āśrayadhvaṃ tapovanam // GoSk_3 //",
    "T09gopjatmu:2494": " kanyakā ūcuḥ /",
    "T09gopjatmu:2495": " jānīmahe kṣitipate bhavato jane 'pi snehārdrapeśalarasābhiniveṣṭitāni /",
    "T09gopjatmu:2496": " asmāsu kiṃ punar akāraṇavatsalasya svāṅke vivṛddhim anaghāṃ samupāgatāsu // GoSk_4 //",
    "T09gopjatmu:2497": " yuṣmadvidhair api sahābhimukho viyogo yenaiva no nṛpa niratyayaśuddhabhāvaiḥ /",
    "T09gopjatmu:2498": " tenaiva śāntipadam āptum iyaṃ manīṣā mā bhūt punaḥ punar ayaṃ vyasanopatāpaḥ // GoSk_5 //",
    "T09gopjatmu:2499": " atha sa rājā snehavaśād vitānībhūtahṛdayo niścalābhitāmranayanayugalaḥ punaḥ punas tāḥ kanyakāḥ samabhivīkṣyovāca //",
    "T09gopjatmu:2500": " āstīrṇakomalavicitrakuthodareṣu svairaṃ vihṛtya bhavaneṣu kathaṃ bhavatyaḥ /",
    "T09gopjatmu:2501": " sprakṣyanti durjanamanoviṣamāṃ śmaśānabhūmiṃ sitāsthiśakalaprakarottarīyām // GoSk_6 //",
    "T09gopjatmu:2502": " snehonmukhaṃ pitaram ekapade kathaṃ vā śokāśrudurdinamukhīṃ jananīṃ ca hitvā /",
    "T09gopjatmu:2503": " amlānasauhṛdanirantaramānasāṃś ca tyaktvā kathaṃ nu suhṛdas tapase ramadhvam // GoSk_7 //",
    "T09gopjatmu:2504": " atha tāḥ kanyakā niratiśayadhairyāvaṣṭambhagalbhaṃ pitaram ūcuḥ /",
    "T09gopjatmu:2505": " mātā pitā suhṛd iti vyavahāramātram etat punarbhavanipātavighātabhājām /",
    "T09gopjatmu:2506": " bhūtārthadarśanaparokṣamalīmasānāṃ loko vṛthā narapate parikhedam eti // GoSk_8 //",
    "T09gopjatmu:2507": " kenāpy anartharucinā kapaṭaṃ prayuktam etat suhṛtsvajanabandhumayaṃ vicitram /",
    "T09gopjatmu:2508": " kasyātra kaḥ katham iha svajano jano vā svapnendrajālasadṛśaḥ khalu jīvalokaḥ // GoSk_9 //",
    "T09gopjatmu:2509": " sālokaṃ bhuvanatrayaṃ narapate saddharmavāgaṃśubhir",
    "T09gopjatmu:2510": " yāvad buddhadivākarasya vilasatkīrtiprabhāmālinaḥ /",
    "T09gopjatmu:2511": " niryātuṃ vyasanāndhakārapaṭalacchannāntarālād bhavāt",
    "T09gopjatmu:2512": " tāvan nyāyyam ataḥ purā hy atimahat paryeti ghoraṃ tamaḥ // GoSk_10 //",
    "T09gopjatmu:2513": " vātāsphālanacañcalānalaśikhājvālāvalīḍhād gṛhān",
    "T09gopjatmu:2514": " niryāntaṃ na nivārayanti puruṣaṃ tacchāntikāmā yathā /",
    "T09gopjatmu:2515": " evaṃ duḥkhamahāhutāśanaśikhāgrastāt samastād bhavān",
    "T09gopjatmu:2516": " niṣkrāmantam anarthajālapihitāt santo vivṛṇvanti na // GoSk_11 //",
    "T09gopjatmu:2517": " atha sa pārthivas tāsāṃ tena suhṛtsvajanabandhunirapekṣarūkṣākṣareṇa svakāyajīvitāśāvidhureṇa vacasā sutarāṃ samupajātaśokadainyamānasaḥ punar vyāha //",
    "T09gopjatmu:2518": " tapāṃsy akāleṣv abhivāñchitāni puṣṇanti nārthān manaso 'nukūlān",
    "T09gopjatmu:2519": " akālagarbhā iva kanyakānām ajātasārāvayavāṅgaśobhāḥ // GoSk_12 //",
    "T09gopjatmu:2520": " bhavanty akāle tapasaḥ prayogāś candroparāgā iva sopasargāḥ /",
    "T09gopjatmu:2521": " tasmād ito buddhir iyaṃ kumāryo nivartyatām utpathacāriṇīva // GoSk_13 //",
    "T09gopjatmu:2522": " soḍhuṃ na duḥkhāni vapūṃṣi śaktāny adṛṣṭaduḥkhāni sukhocitāni /",
    "T09gopjatmu:2523": " dantābhighātā dviradādhipānām abaddhamūlā iva cūtavṛkṣāḥ // GoSk_14 //",
    "T09gopjatmu:2524": " savahnigarbhair aśivaiḥ śivārutair vināditaṃ bhīṣaṇarāvagahvaram /",
    "T09gopjatmu:2525": " bhayaṃ bhayasyāpy upasaṃhared bhṛśaṃ śmaśānam ākrandavirāvadāruṇam // GoSk_15 //",
    "T09gopjatmu:2526": " kva vo vapur bālamṛṇālakomalaṃ matiḥ kva ceyaṃ karapattraniṣṭhurā /",
    "T09gopjatmu:2527": " paropakāravyatiṣaktacetaso vidher aho mayy anapekṣarūkṣatā // GoSk_16 //",
    "T09gopjatmu:2528": " vaiḍūryanīlamṛduśādvalakañcukāni nānāprakārakusumaprakarotkarāṇi /",
    "T09gopjatmu:2529": " etāni vo madakalālikulākulāni krīḍāvanāny abhimatāni bhavantu kanyāḥ // GoSk_17 //",
    "T09gopjatmu:2530": " gṛhopavanadīrghikās taṭavilambipuṣpadrumāḥ",
    "T09gopjatmu:2531": " samīraṇacalattaraṅgarucakāvalīmekhalāḥ /",
    "T09gopjatmu:2532": " vibuddhakamalotpalākaranilīnahaṃsasvanā",
    "T09gopjatmu:2533": " rater upanibandhanaṃ maghavato 'py alaṃ kanyakāḥ // GoSk_18 //",
    "T09gopjatmu:2534": " upavījitā jalataraṅgalāsakair navamālikākusumagandhagandhibhiḥ /",
    "T09gopjatmu:2535": " pavanair ihaiva gṛhakānane ratiṃ kurutāṅganāḥ parabhṛtopakūjite // GoSk_19 //",
    "T09gopjatmu:2536": " ete jālagavākṣapakṣavivaraprodvāntapuṣpāsavā",
    "T09gopjatmu:2537": " nānāmodavidigdhavāsavikasanniḥśvāsavātā iva /",
    "T09gopjatmu:2538": " prāsādā valabhīviṭaṅkavalayaprasvasthasuptāṇḍajā",
    "T09gopjatmu:2539": " yuṣmākaṃ rataye bhavantu vanitāḥ saṃgītatūryasvanāḥ // GoSk_20 //",
    "T09gopjatmu:2540": " atha tāḥ kumāryas tat pitur vacanam amṛṣyamāṇāḥ punar vyāhuḥ //",
    "T09gopjatmu:2541": " na hi tat sukham asti kiṃ cid anyan naralokādhipate divi kṣitau vā /",
    "T09gopjatmu:2542": " śataśaś ca sahasradhā ca bhuktaṃ na yad asmābhir anarthapaṇḍitābhiḥ // GoSk_21 //",
    "T09gopjatmu:2543": " viṣayair na hi tṛptir indriyāṇāṃ viṣayābhyāsaviśeṣaghasmarāṇām /",
    "T09gopjatmu:2544": " bhavatīti vicintya buddhimantaḥ prayatante bhavabandhanakṣayāya // GoSk_22 //",
    "T09gopjatmu:2545": " capalāny anavasthitasvabhāvāny aniloddhūtataraṅgabhaṅgurāṇi /",
    "T09gopjatmu:2546": " vinivṛttapunarbhavābhilāṣā vijayante yatayaḥ ṣaḍindriyāṇi // GoSk_23 //",
    "T09gopjatmu:2547": " bhavacārakasūkarās tu bālāś chalitāś cittakaler viceṣṭitena /",
    "T09gopjatmu:2548": " prapatanti sukhābhilāṣalubdhā vyasaneṣv eva durantabhairaveṣu // GoSk_24 //",
    "T09gopjatmu:2549": " aham ity upajātavibhrameyaṃ janatā prajvalitāstrayantrakalpān /",
    "T09gopjatmu:2550": " viṣayān upasevate hatāśā pariṇāmāyatatīvraduḥkhahetūn // GoSk_25 //",
    "T09gopjatmu:2551": " jagad adhruvam etad asvatantraṃ viṣayāśīviṣapūgasaṃniruddham /",
    "T09gopjatmu:2552": " avagamya bhaveṣu ye ramante paśavas te naravigrahopanītāḥ // GoSk_26 //",
    "T09gopjatmu:2553": " camarā iva vṛkṣalagnavālā nidhanaṃ kāpuruṣā vrajanti gehe /",
    "T09gopjatmu:2554": " viṣayair uparuddhabuddhimārgā vitathasnehalatānibaddhacittāḥ // GoSk_27 //",
    "T09gopjatmu:2555": " ratikāraṇam atra jīvaloke vyasanodbhedanirantarāntarāle /",
    "T09gopjatmu:2556": " vada tāta kim asti yena naḥ syād bhavaneṣv eva ratir bahucchaleṣu // GoSk_28 //",
    "T09gopjatmu:2557": " bhavaneṣu narendra bhāgadheyāny upayujyāni bhavāntarārjitāni /",
    "T09gopjatmu:2558": " muṣitā iva hīnadīnacittā bhavakāntāraparāyaṇā bhavanti // GoSk_29 //",
    "T09gopjatmu:2559": " puruṣāḥ prasamīkṣya kāriṇo 'pi vyavahāreṣu vicakṣaṇāḥ prakṛtyā /",
    "T09gopjatmu:2560": " gṛhacārakam etya yānti nāśaṃ nṛpa mīnāḥ kupinīmukhaṃ yathaiva // GoSk_30 //",
    "T09gopjatmu:2561": " bahubhir naralokapāla yatnair bhavanāni draviṇāni cārjitāni /",
    "T09gopjatmu:2562": " apahāya naraḥ kṣaṇena yāti svakṛtādeśitamārga eka eva // GoSk_31 //",
    "T09gopjatmu:2563": " ata eva jagāda lokanātho nṛpa karmasvakam eva jīvalokam /",
    "T09gopjatmu:2564": " maraṇābhimukhaṃ naraṃ svakarma stanapo vatsa ivānuyāti dhenum // GoSk_32 //",
    "T09gopjatmu:2565": " tad alaṃ pariṇāmadāruṇais taiḥ priyabandho priyasaṃgamābhilāṣaiḥ /",
    "T09gopjatmu:2566": " dhruvam eva hi viprayogaduḥkhaṃ priyasaṃyogaratāśayā labhante // GoSk_33 //",
    "T09gopjatmu:2567": " api cāpariniṣṭhitasvabhāve priyatā kā naravīra jīvaloke /",
    "T09gopjatmu:2568": " paramārthavicārapelavānāṃ priya ity eva hi vibhramo matīnām // GoSk_34 //",
    "T09gopjatmu:2569": " yadi tu priyatāsti kā cid asmāsv anujānīṣva mahīpate tato 'smān /",
    "T09gopjatmu:2570": " anavadyam ahāryam āryajuṣṭaṃ sukham āsvādayituṃ hi no manīṣā // GoSk_35 //",
    "T09gopjatmu:2571": " atha sa rājā sugataśāsanābhiprasanno dharmāntarāyabhīrur jātasnehākrāntahṛdayaḥ svā",
    "T09gopjatmu:2572": " duhitṝḥ pūrvajanmānusmaraṇāvagamitaprayojanā jātismarāḥ khalv etā iti parivicintya",
    "T09gopjatmu:2573": " suciraṃ tūṣṇīṃ babhūva //",
    "T09gopjatmu:2574": " nirbandham iti vijñāya tāsāṃ sa narapuṅgavaḥ /",
    "T09gopjatmu:2575": " gacchatety aparivyaktaṃ kathaṃ cid anujajñivān // GoSk_36 //",
    "T09gopjatmu:2576": " atha tā dārikā vyapanītasraganulepanābharaṇāḥ vinayanibhṛtavapuṣaḥ sitasūkṣmapralambāmbaradharāḥ",
    "T09gopjatmu:2577": " pavanabalacalitasalilaphenāvalīmālinya iva saritaḥ sāndracandracandrikāpaṭāvaguṇṭhitā",
    "T09gopjatmu:2578": " iva śaranniśāḥ svakiraṇajālottarīyā iva saptarṣitārakāḥ krameṇa viracitacitāgnimadhyavinyastasimisimāyamānocchūnaśavāmagandhabībhatsaṃ",
    "T09gopjatmu:2579": " niśitagṛdhratuṇḍakhaṇḍitaśiroghaṭīvivaravinirgatavigalitamastiṣkarasaviliptavadananarakaraṅkākrāntaparyantabhīṣaṇaṃ",
    "T09gopjatmu:2580": " jīrṇaśīrṇavivarṇāsthikaṅkālaśakalanikarakharabhūmibhāgaduḥsaṃcaraṃ mūrtimantam iva",
    "T09gopjatmu:2581": " nirvedakarmāntam ivāntakasyāratiśokadainyopāyāsāspadabhūtaṃ śmaśānam anuprāptāḥ //",
    "T09gopjatmu:2582": " bhavati cātra //",
    "T09gopjatmu:2583": " saṃprāptās tāḥ śmaśānaṃ nararudhiravasāvisragandhāndhagṛdhraṃ",
    "T09gopjatmu:2584": " vyāluptāntrodarārdrair aratibhayakaraiḥ saṃniruddhaṃ śavāṅgaiḥ /",
    "T09gopjatmu:2585": " kundāpītāvadātair hasad iva satataṃ jarjarāṅgaiḥ kapālair",
    "T09gopjatmu:2586": " jīrṇanyagrodharandhravyavahitavividholūkahūṅkārabhīmam // GoSk_37 //",
    "T09gopjatmu:2587": " savahnikavaloddhatasphuṭaśivārutābhīṣaṇaṃ",
    "T09gopjatmu:2588": " kva cit sitakaraṅkajālapariṇaddhaduḥsaṃcaram /",
    "T09gopjatmu:2589": " sphuratkṛmikulākulapracalanīlanāsādarī-",
    "T09gopjatmu:2590": " nilīnabahumakṣikāśataśavākulopatyakam // GoSk_38 //",
    "T09gopjatmu:2591": " sitāsthiśakalāruṇaprabalamārutābhyāhata-",
    "T09gopjatmu:2592": " sphuratsphuṭacitāgniśuṣkatarumūlalīnoragam /",
    "T09gopjatmu:2593": " kva cin niśitaśūlabhinnanaravigrahogrāśrayaṃ",
    "T09gopjatmu:2594": " mahānasam ivāntakasya satatapravṛttotsavam // GoSk_39 //",
    "T09gopjatmu:2595": " kva cin naraśiroghaṭīvivaranirgatāsṛgdharā-",
    "T09gopjatmu:2596": " vasāsavavikāraghasmarapiśācipūgākulam /",
    "T09gopjatmu:2597": " kva cit simisimāyamānacitikānalāliṅgita-",
    "T09gopjatmu:2598": " sphurannarakalevarodaravinirgatāntroragam // GoSk_40 //",
    "T09gopjatmu:2599": " saṃvegānaddhahṛdayā vicerus tatra tāḥ striyaḥ /",
    "T09gopjatmu:2600": " svabhāvaṃ jīvalokasya cintayantyaś calācalam // GoSk_41 //",
    "T09gopjatmu:2601": " vivṛtavikṛtapūtiguhyadeśaṃ dharaṇirajo'ruṇarūkṣakeśapāśam /",
    "T09gopjatmu:2602": " khaganakhamukhakhaṇḍitākṣikośaṃ dadṛśur athojjhitam aṅganāyāḥ // GoSk_42 //",
    "T09gopjatmu:2603": " muhur upāgatasādhvasacañcalaiḥ kuvalayāvayavair iva locanaiḥ /",
    "T09gopjatmu:2604": " tam abhivīkṣya kalevarapañjaraṃ bahuvidhāni vacāṃsi babhāṣire // GoSk_43 //",
    "T09gopjatmu:2605": " iyam asau sphuṭacandrakarāṅkuracchuritasaudhavimānanivāsinī /",
    "T09gopjatmu:2606": " priyatamāṅkapariṣvajanocitā svapiti yā vasudhātalamaṇḍale // GoSk_44 //",
    "T09gopjatmu:2607": " priyabhujāntarapañjaraśāyikā jaladharastaniteṣv api kātarā /",
    "T09gopjatmu:2608": " sadahanād aśivāc ca śivārutāt katham iyaṃ na bibheti tapasvinī // GoSk_45 //",
    "T09gopjatmu:2609": " gurunitambabharālasagāminī lalitahāsavilāsavilokinī /",
    "T09gopjatmu:2610": " iyam asau svagṛhāṅganacandrikā gataghṛṇair vihagair avalupyate // GoSk_46 //",
    "T09gopjatmu:2611": " narakaraṅkaśatākulacatvare pitṛvane bhagini tvam ihojjhitā /",
    "T09gopjatmu:2612": " akaruṇena kathaṃ dayitena he dhig anavasthitahārdam idaṃ jagat // GoSk_47 //",
    "T09gopjatmu:2613": " svajanabandhusuhṛtkamalākarabhramarikā dayitāṅkavivartinī /",
    "T09gopjatmu:2614": " katham iyaṃ kṣaṇadācarabhairave pitṛvane ramate 'dya varākikā // GoSk_48 //",
    "T09gopjatmu:2615": " saṃrāgāruṇatārakāntamukulakṣībeṇa yā cakṣuṣā",
    "T09gopjatmu:2616": " kāntaṃ snigdhavidagdhamugdhamadhureṇodīkṣamāṇā purā /",
    "T09gopjatmu:2617": " cakre manmathavāgurāhariṇakaṃ saivādya saṃrāgiṇāṃ",
    "T09gopjatmu:2618": " saṃtrāsaṃ vihagāpanītanayanā kaṣṭaṃ karoty aṅganā // GoSk_49 //",
    "T09gopjatmu:2619": " antarnigūḍhavividhāśucigātrayaṣṭyā rāgāndhabuddhinayanāś chalitā mayeti /",
    "T09gopjatmu:2620": " saṃrāgiṇo 'pahasatīva khagāvaluptadantacchadena vadanena varāṅganeyam // GoSk_50 //",
    "T09gopjatmu:2621": " vīṇāveṇudhvanikalaravaiḥ kākalīgītakair yā",
    "T09gopjatmu:2622": " nidrāṃ bheje priyatamapariṣvaṅgaviśrabdhagarbhām /",
    "T09gopjatmu:2623": " saivādyeha svapiti vanitā bhūrajorūkṣitāṅgī",
    "T09gopjatmu:2624": " gomāyūnāṃ dhvanitamukharārāvaraudre śmaśāne // GoSk_51 //",
    "T09gopjatmu:2625": " vālāgramātram api yatra vicāryamāṇe nekṣāmahe śuci nijāśucigarbharandhre /",
    "T09gopjatmu:2626": " tasmin ratiṃ katham amī prakhalā labhante kāyādhame nidhanadharmiṇi roganīḍe // GoSk_52 //",
    "T09gopjatmu:2627": " evaṃvidhaṃ jagad idaṃ sakalaṃ bhaginyaḥ",
    "T09gopjatmu:2628": " svapnendrajālajalacandracalasvabhāvam /",
    "T09gopjatmu:2629": " matvā virāgam upagacchata yāvad etat",
    "T09gopjatmu:2630": " prāṇāvaśeṣam upayāti na vo vināśam // GoSk_53 //",
    "T09gopjatmu:2631": " prāṇāntikavyasanakaṇṭakabhinnamarmā kurvīta kiṃ nu kuśalaṃ jalaviplutākṣaḥ /",
    "T09gopjatmu:2632": " daṣṭaḥ kṛtāntamakareṇa jarāmukhena mūrdhnā ca śuklapalitotkaradantureṇa // GoSk_54 //",
    "T09gopjatmu:2633": " ghorāndhakāraparalokamahāprapātasaṃpātacūrṇitatanoḥ kuśalābhilāṣam /",
    "T09gopjatmu:2634": " āśīviṣāsyapuṭasaṃkaṭasaṃniruddhamaṇḍūkavāsitasamaṃ pravadanti santaḥ // GoSk_55 //",
    "T09gopjatmu:2635": " lokaṃ vākyaiḥ kṛtakamadhurair vañcayitvādya maunaṃ",
    "T09gopjatmu:2636": " dhatse kasmāt paruṣapiśunābaddhavādapragalbhaiḥ /",
    "T09gopjatmu:2637": " ity ākrośann iva sarabhasaṃ rājadantāgradaṣṭāṃ",
    "T09gopjatmu:2638": " jihvāpeśīṃ harati vihagas tuṇḍasaṃdaṃśakena // GoSk_56 //",
    "T09gopjatmu:2639": " rāgāndhānāṃ vitathaviṣayābhyāsajihmāśayānāṃ",
    "T09gopjatmu:2640": " yad bālānāṃ nayanaviṣayaṃ prāpya dhairyaṃ bibheda /",
    "T09gopjatmu:2641": " tasminn adya vyapagatabhayāś cārubimbe nitambe",
    "T09gopjatmu:2642": " nāryā gṛdhrā nakhamukhapadanyāsapaṅktiṃ likhanti // GoSk_57 //",
    "T09gopjatmu:2643": " yābhyāṃ yātā priyakaratalanyastahastāravindā",
    "T09gopjatmu:2644": " bhittau sācīpariṇatamukhī citram udvīkṣamāṇā /",
    "T09gopjatmu:2645": " mandaṃ mandaṃ svabhavanatale muktapuṣpottarīye",
    "T09gopjatmu:2646": " tāv evādya grasati caraṇau jambuko 'yaṃ yuvatyāḥ // GoSk_58 //",
    "T09gopjatmu:2647": " itthaṃbhūte sahajavividhāmedhyajambālapaṅke",
    "T09gopjatmu:2648": " kaṣṭaṃ kaṣṭaṃ madanamadirāḥ kṣībacittāḥ patanti /",
    "T09gopjatmu:2649": " kāyasyemāṃ prakṛtim aśivāṃ vīkṣamāṇās tu yūyaṃ",
    "T09gopjatmu:2650": " nirvidyadhvaṃ pracalitataḍidbhaṅgurāj jīvalokāt // GoSk_59 //",
    "T09gopjatmu:2651": " yaḥ sattvānām aviratarasakleśanāḍīvraṇāntaḥ-",
    "T09gopjatmu:2652": " saṃtaptānām adhigatayathābhūtadharmādhirājaḥ /",
    "T09gopjatmu:2653": " hlādaṃ cakre prakṛtiśiśirair dharmavāgambukumbhaiḥ",
    "T09gopjatmu:2654": " śāstre tasmai paramabhiṣaje sarvakāle namo 'stu // GoSk_60 //",
    "T09gopjatmu:2655": " durvijñeyaṃ kapaṭam aśivaṃ kleśakarmaprayuktaṃ",
    "T09gopjatmu:2656": " sarvākāraṃ vivṛtam akhilaṃ yena janmābhidhānam /",
    "T09gopjatmu:2657": " yasmin mūḍho rathacaraṇavad bambhramīty asvatantro",
    "T09gopjatmu:2658": " lokas tīvravyasanakuliśāghātaniṣpiṣṭamūrtiḥ // GoSk_61 //",
    "T09gopjatmu:2659": " mātā bālye pratisaravatīṃ veṇikāṃ yatra cakre",
    "T09gopjatmu:2660": " yasmin kānto maṇimakarikāṃ yauvanāgre babandha /",
    "T09gopjatmu:2661": " vipraiḥ siktaṃ sukusumalavair yac ca śāntyambuleśaiḥ",
    "T09gopjatmu:2662": " kaṣṭaṃ dhṛṣṭaḥ spṛśati balibhuk tac chiro 'dyāṅganāyāḥ // GoSk_62 //",
    "T09gopjatmu:2663": " ye vāsitāḥ sukusumena vivāhakāle mātuḥ kareṇa kṛtakautukamaṅgalena /",
    "T09gopjatmu:2664": " te 'dya pracaṇḍapavanair avadhūyamānāḥ keśāḥ śmaśānatarucāmaratāṃ prayātāḥ // GoSk_63 //",
    "T09gopjatmu:2665": " prakṛticaturā dṛṣṭiḥ kvāsāv apāṅgavilokinī",
    "T09gopjatmu:2666": " salalitapadanyāsā kvāsau gatir madavihvalā /",
    "T09gopjatmu:2667": " kva nu khalu gatā hāsās te 'syā radacchadalāsakāḥ",
    "T09gopjatmu:2668": " suracitam aho citraṃ māyārahasyam idaṃ kaleḥ // GoSk_64 //",
    "T09gopjatmu:2669": " hāsāyāsavilolakuṇḍalamaṇicchāyoparāgāruṇe",
    "T09gopjatmu:2670": " yasmin prāṇasamaś cakāra muditaḥ pattrāṅkuraṃ yatnataḥ /",
    "T09gopjatmu:2671": " bālāmbhoruhapattrakomaladale tatraiva gaṇḍasthale",
    "T09gopjatmu:2672": " vaktraṃ raktakalaṅkitaṃ nikaṣati sthitvā lalāṭe 'ṇḍajaḥ // GoSk_65 //",
    "T09gopjatmu:2673": " muktāhāramarīciphenasalile romāvalīśaivale",
    "T09gopjatmu:2674": " vistīrṇastanacakravākayugale vakṣastaḍāgodare /",
    "T09gopjatmu:2675": " savyājaskhalitāṃśuke vyasanināṃ yatraiva netrālayaḥ",
    "T09gopjatmu:2676": " petus tatra vipūyake 'dya nipatanty āśātikā makṣikāḥ // GoSk_66 //",
    "T09gopjatmu:2677": " pūrvaṃ candanavāriśīkaramucair yā tālavṛntānilaiḥ",
    "T09gopjatmu:2678": " preṣyābhir valayadhvanivyatikaraiḥ saṃvījitā sundarī /",
    "T09gopjatmu:2679": " harmye candrakaropahāradhavale bimbopadhānāśritā",
    "T09gopjatmu:2680": " tām evādya tu vījayanti paruṣaiḥ pakṣānilair vāyasāḥ // GoSk_67 //",
    "T09gopjatmu:2681": " yenāyaṃ kampitaḥ pūrvaṃ śākhāntaravicāriṇā /",
    "T09gopjatmu:2682": " kvemaṃ kāyadrumaṃ tyaktvā sa gataś cittamarkaṭaḥ // GoSk_68 //",
    "T09gopjatmu:2683": " yena niṣkriyam apy etat kriyāvad iva lakṣyate /",
    "T09gopjatmu:2684": " kalevaram anātmīyaṃ kva sa cittavidūṣakaḥ // GoSk_69 //",
    "T09gopjatmu:2685": " antarātmānam icchanti yam avidyāndhabuddhayaḥ /",
    "T09gopjatmu:2686": " vijñānadhūrtakaḥ kvāsau gatas tīrthavimohakaḥ // GoSk_70 //",
    "T09gopjatmu:2687": " ciraṃ vyāmohitaṃ yena na tattveṣu pratiṣṭhitam /",
    "T09gopjatmu:2688": " jagat kva nu prayāto 'smāc cittacitrendrajālikaḥ // GoSk_71 //",
    "T09gopjatmu:2689": " na jānanti gatiṃ yasya kapilādyās tapodhanāḥ /",
    "T09gopjatmu:2690": " cittavidyādharaḥ kvāsau viṣayāmbaragocaraḥ // GoSk_72 //",
    "T09gopjatmu:2691": " cacāra yo 'sminn aśucau navadvāre calācale /",
    "T09gopjatmu:2692": " śarīrapañjare so 'dya kva nu cittavihaṅgamaḥ // GoSk_73 //",
    "T09gopjatmu:2693": " yenāviṣṭā bhavajalanidhau kleśasaṃsarpisarpe",
    "T09gopjatmu:2694": " tīvracchidravyasananivahakṣāravāriprapūrṇe /",
    "T09gopjatmu:2695": " majjanty ajñā maraṇamakarakṣobhacañcattaraṅge",
    "T09gopjatmu:2696": " yātas tyaktvā kva nu tanum imāṃ cittanaktaṃcaro 'sau // GoSk_74 //",
    "T09gopjatmu:2697": " adāntatvād yo 'sau kṣipati narake vyārtam avaśam",
    "T09gopjatmu:2698": " sphuradvahnijvālāvalayakapiladvāravivare /",
    "T09gopjatmu:2699": " yamopāyaṃ yasya vyapagatamado vetti bhagavān",
    "T09gopjatmu:2700": " kva yāto 'sāv asmāt prakṛticapalaś cittaturagaḥ // GoSk_75 //",
    "T09gopjatmu:2701": " atha kuliśamarīciśyāmapīnaprakoṣṭhaḥ",
    "T09gopjatmu:2702": " savinayam upagamya prītivispanditākṣaḥ /",
    "T09gopjatmu:2703": " anunayaramaṇīyaṃ sādhu sādhv ity uvāca",
    "T09gopjatmu:2704": " prakṛtisubhagavācā vāsavaḥ kanyakās tāḥ // GoSk_76 //",
    "T09gopjatmu:2705": " navavayasi bhaginyo manmathāvāsabhūte",
    "T09gopjatmu:2706": " nṛpatikulavibhūtiśrīsukhaṃ paryudasya /",
    "T09gopjatmu:2707": " ṛṣibhir api purāṇair duṣkaraṃ saṃprapannā",
    "T09gopjatmu:2708": " vratam idam iti tuṣṭo 'smy adya vaḥ kiṃ vṛṇīdhvam // GoSk_77 //",
    "T09gopjatmu:2709": " karatala iva manye kāmadhātvīśvaratvaṃ",
    "T09gopjatmu:2710": " tridaśapatisukhaṃ vā niścayasyāsya vo 'dya /",
    "T09gopjatmu:2711": " laghu vadata bhaginyaḥ kiṃ karomy eṣa vaśyaḥ",
    "T09gopjatmu:2712": " sphurati manasi yad vo devarājo 'smi śakraḥ // GoSk_78 //",
    "T09gopjatmu:2713": " atha viṣayasukhebhyo niḥspṛhās tāḥ kumāryaḥ",
    "T09gopjatmu:2714": " prakṛtirucirabhāvās tiryag ālokya śakram /",
    "T09gopjatmu:2715": " jagur idam anavadyaṃ suṣṭhu citrārthavācaḥ",
    "T09gopjatmu:2716": " svakuśalaparipākāṅgāradhīrasvabhāvaḥ // GoSk_79 //",
    "T09gopjatmu:2717": " na vayam amarabandho janmaduḥkhāturatvād",
    "T09gopjatmu:2718": " bhavasukhalavalolāt tantusaṃtānaneyāḥ / (?)",
    "T09gopjatmu:2719": " vratam idam anubaddhāḥ śokabāṣpāmbuleśaiḥ",
    "T09gopjatmu:2720": " kaluṣavadanaśobhān bāndhavān apy apāsya // GoSk_80 //",
    "T09gopjatmu:2721": " api tu jagad aśeṣaṃ durnayāviddhatīvra-",
    "T09gopjatmu:2722": " vyasanaśatasahasrāghātanirbhidyamānam /",
    "T09gopjatmu:2723": " kṛpaṇam abhisamīkṣya kṣīṇadoṣānujātaṃ",
    "T09gopjatmu:2724": " padam abhayam aśokaṃ prāptum abhyudyatāḥ smaḥ // GoSk_81 //",
    "T09gopjatmu:2725": " prabhavasi śatamanyo tvaṃ varaṃ saṃpradātuṃ",
    "T09gopjatmu:2726": " yadi jagadanukampāpeśalādhyāśayatvāt /",
    "T09gopjatmu:2727": " padam ajaram ahāryaṃ brahmaśāntaṃ tadāryaṃ",
    "T09gopjatmu:2728": " bhavabhayaparitaptāḥ prāpayāsmān vimokṣam // GoSk_82 //",
    "T09gopjatmu:2729": " kāyāvaskaranirjharasrutamalakledopadigdhāśrayo",
    "T09gopjatmu:2730": " niryāṇāsthikaṭāhakārpitaśirā mūrcchāturo niṣpatan /",
    "T09gopjatmu:2731": " garbhān mātur amedhyapaṅkagahanād yām aprahāyāśnute",
    "T09gopjatmu:2732": " duḥkhaṃ duḥkhaparaṃparāṃ ca paratas tāṃ chinddhi jātiṃ hi naḥ // GoSk_83 //",
    "T09gopjatmu:2733": " jagan nirmaryādā daśati śirasi vyāvṛtamukhī",
    "T09gopjatmu:2734": " jarā rakṣoyoṣit palitasitadaṃṣṭrāṅkuravatī /",
    "T09gopjatmu:2735": " nṛṇāṃ yāsau vīryasmṛtidhṛtimatiśrīpramathinī",
    "T09gopjatmu:2736": " tatas trāyasvāsmān prabhavasi yadi tvaṃ surapate // GoSk_84 //",
    "T09gopjatmu:2737": " śvāsotkṣepacalatkaṭhorajaṭharo vyāpāṇḍurūkṣacchaviḥ",
    "T09gopjatmu:2738": " saṃprāptān api bhoktum apratibalo bhogān vicitrojjvalān /",
    "T09gopjatmu:2739": " yenādaṣṭavapuḥ sureśvara tato rogābhidhānād bhayāt",
    "T09gopjatmu:2740": " trātā no bhava mṛtyudūtapuruṣād ditsur varaṃ ced bhavān // GoSk_85 //",
    "T09gopjatmu:2741": " pratyāvṛttastimitanayano marmavicchedaduḥkha-",
    "T09gopjatmu:2742": " kṣobhāyāsapratihatatanuḥ śītaviṣṭabdhagātraḥ /",
    "T09gopjatmu:2743": " paśyan bandhūn nayanasalilasnātagaṇḍādharāntān",
    "T09gopjatmu:2744": " yenāghrāto vrajati vilayaṃ pāhi mṛtyos tato 'smān // GoSk_86 //",
    "T09gopjatmu:2745": " yenāliṅgitamānasaḥ paśur iva vyāpnoti śocyāṃ daśāṃ",
    "T09gopjatmu:2746": " kāryākāryavibhāgapelavamatir nindāspadaṃ jāyate /",
    "T09gopjatmu:2747": " hlādaṃ naiti tamālaśīkaramucāpy āliṅgito vāyunā",
    "T09gopjatmu:2748": " tan no rāgahutāśanaṃ varada he nirvāpayāpāyikam // GoSk_87 //",
    "T09gopjatmu:2749": " yasyāveśāt sphuritanayanā daṣṭadantacchadāntāḥ",
    "T09gopjatmu:2750": " pāpāḥ pāpaṃ narakam aśivaṃ kurvate tatkṣaṇena /",
    "T09gopjatmu:2751": " naivotkhāto munibhir api yaḥ śīrṇaparṇāmbubhakṣais",
    "T09gopjatmu:2752": " tan naḥ śakra vyapanaya manaḥkoṭarāt krodhasarpam // GoSk_88 //",
    "T09gopjatmu:2753": " yenāvāritalocanaḥ kumatayas tyaktvā śivāṃ vartmanīṃ",
    "T09gopjatmu:2754": " mithyādṛṣṭiviṣopadigdhamanaso mārgāntaraṃ saṃśritāḥ /",
    "T09gopjatmu:2755": " hetuṃ yat pravadanti bhinnatimirāḥ sarvāsravotpattaye",
    "T09gopjatmu:2756": " tan naś chindhi manogṛhāntaracaraṃ mohāndhakāraṃ hare // GoSk_89 //",
    "T09gopjatmu:2757": " varam evaṃvidhaṃ śakra bhavantaṃ prārthayāmahe /",
    "T09gopjatmu:2758": " pratijñātārthavidhuraṃ ceṣṭante na hi sādhavaḥ // GoSk_90 //",
    "T09gopjatmu:2759": " atha śakras tena tāsāṃ viṣayaprārthanākārpaṇyānapekṣāsvacchaśobhinā vacasā pravijṛmbhamāṇavismayaḥ prasādasaṃhṛṣitatanūruhaḥ prāha /",
    "T09gopjatmu:2760": " aśakyam arthaṃ khalu yācyamāno vighātadīnatvam upaiti lokaḥ /",
    "T09gopjatmu:2761": " varaṃ vṛṇīdhvaṃ naradevakanyā yad eva śakyeta mayā pradātum // GoSk_91 //",
    "T09gopjatmu:2762": " atha tā dārikās tena tasyāntarnigūḍhaśāṭhyavikalpitena vacasā samupajātasaṃvegāmarṣāḥ śakram ūcuḥ /",
    "T09gopjatmu:2763": " upalāpayase kimartham asmān upagamyādya sahasralocanaivam /",
    "T09gopjatmu:2764": " sukhamātrakadurvidagdhabuddhe prakhalās tena vayaṃ na cāpi gamyāḥ // GoSk_92 //",
    "T09gopjatmu:2765": " vidito bhavato na rājavaṃśaḥ kim asau dikṣu vikīrṇakīrtipuñjaḥ /",
    "T09gopjatmu:2766": " dhanado 'py ayathārthanāmadheyo dhanasāraṃ samavekṣya yasya nūnam // GoSk_93 //",
    "T09gopjatmu:2767": " yam apāsya vayaṃ jarārtimṛtyuvyasanāyāsavighātadainyabhītāḥ /",
    "T09gopjatmu:2768": " suranātha daśām imāṃ prapannā na bhayān nāpi ca bālacāpalena // GoSk_94 //",
    "T09gopjatmu:2769": " kṛtapuṇya viheṭhitābhir arthas tava ko 'smābhir atīva duḥkhitābhiḥ /",
    "T09gopjatmu:2770": " upajīva sabandhumitrabhṛtyo vibhavan nanda ca śakra dīrgharātram // GoSk_95 //",
    "T09gopjatmu:2771": " sukṛtojjvalabhāgadheyayogād yadi devādhipatir bhavāṃs tataḥ kim /",
    "T09gopjatmu:2772": " na hi saṃpadam āpnuvanti santaḥ paraheṭhākaraṇāya devarāja // GoSk_96 //",
    "T09gopjatmu:2773": " atha mahendras tāsāṃ sphuṭavicitramahārthasārasūcakair vacobhir āpyāyitavismayaḥ prasādābhivyajyamānavadanaśobhaḥ punar api bhāvajijñāsur arthāntarātiśayaśuśrūṣayā vācātyuvāca /",
    "T09gopjatmu:2774": " mā tāvad bhaginyaḥ",
    "T09gopjatmu:2775": " nāthante darśanasyāpi mama loke tapodhanāḥ /",
    "T09gopjatmu:2776": " kimartham evaṃ varade mayi yūyaṃ tu niṣṭhurāḥ // GoSk_97 //",
    "T09gopjatmu:2777": " atha tāḥ kumāryaḥ punar abhyadhikatarajanitamanyukopāḥ sāmarṣaṃ rūkṣākṣaraṃ tridaśapatim ūcuḥ /",
    "T09gopjatmu:2778": " anyathaiva sitāpāṅgamukhasmitavilokitam /",
    "T09gopjatmu:2779": " dṛśyate vadanaṃ śacyā dīyate varam anyathā // GoSk_98 //",
    "T09gopjatmu:2780": " varapradāne yady asti śaktis tava purandara /",
    "T09gopjatmu:2781": " jahīhi prakhalāṃ tāvad viṣayāśāpiśācikām // GoSk_99 //",
    "T09gopjatmu:2782": " athavā dustyajāḥ kāmā mithyāsaṃkalpalolupaiḥ /",
    "T09gopjatmu:2783": " ta eva santu te nityāḥ prabhāvo 'sti yadīdṛśaḥ // GoSk_100 //",
    "T09gopjatmu:2784": " adhruveṣu sahasrākṣa kāmeṣv āsaktamānasaḥ /",
    "T09gopjatmu:2785": " varaṃ vada kathaṃ nāma tvam anyasmai pradāsyasi // GoSk_101 //",
    "T09gopjatmu:2786": " uhyamānaḥ kathaṃ nāma saritā bhīmavegayā /",
    "T09gopjatmu:2787": " uttārayiṣyasy aparān parikṣāmajaḍāśrayaḥ // GoSk_102 //",
    "T09gopjatmu:2788": " pāṃśukūlāmbaradharā vyapanītaśiroruhāḥ /",
    "T09gopjatmu:2789": " araṇyād grāmam eṣyāmaḥ kadā nas tad bhaviṣyati // GoSk_103 //",
    "T09gopjatmu:2790": " yugamātravilokinyo mṛtpātravyagrapāṇayaḥ /",
    "T09gopjatmu:2791": " sāvadhānaṃ kadā bhikṣāṃ cariṣyāmaḥ kulāt kulam // GoSk_104 //",
    "T09gopjatmu:2792": " asaktā lābhasatkārapaṅke saṃkleśasaṃkaṭe /",
    "T09gopjatmu:2793": " kadā viśodhayiṣyāmo deyadharmānurāgiṇaḥ // GoSk_105 //",
    "T09gopjatmu:2794": " palālapuñjād utthāya nīhāragurucīvarāḥ /",
    "T09gopjatmu:2795": " yatheccham annapānārthe yāsyāmo niḥspṛhāḥ kadā // GoSk_106 //",
    "T09gopjatmu:2796": " taror mūle śukaśyāme mṛduśādvalakañcuke /",
    "T09gopjatmu:2797": " kadā niṣadya prāpsyāmo dṛṣṭadharmasukhotsavam // GoSk_107 //",
    "T09gopjatmu:2798": " kāyajīvitayos tyaktvā jarattṛṇalaveṣv iva /",
    "T09gopjatmu:2799": " apekṣāṃ sucirābhyastāḥ kadā lapsyāmahe sukham // GoSk_108 //",
    "T09gopjatmu:2800": " kadā sarinnikuñjasthās taraṅgair udayavyayam /",
    "T09gopjatmu:2801": " ujjhāmo jīvalokasya bhidyamānair muhur muhuḥ // GoSk_109 //",
    "T09gopjatmu:2802": " satkāyadṛṣṭim utpāṭya sarvātmadṛṣṭimātrikām /",
    "T09gopjatmu:2803": " niḥspṛhā bhavabhogebhyo bhaviṣyāmaḥ kadā vayam // GoSk_110 //",
    "T09gopjatmu:2804": " avabhotsyāmahe lokaṃ kadā nu sacarācaram /",
    "T09gopjatmu:2805": " svapnamāyāmarīcyabhragandharvanagaropamam // GoSk_111 //",
    "T09gopjatmu:2806": " iti yāsāṃ priyā trātaḥ spṛhā hṛdi vijṛmbhate",
    "T09gopjatmu:2807": " vareṇa tāsāṃ ko nv arthaḥ sāmiṣeṇa calena ca // GoSk_112 //",
    "T09gopjatmu:2808": " api ca sureśāna varapradānacittaka /",
    "T09gopjatmu:2809": " mithyāvikalpakṣaṇamātraramyāḥ svabhāvavāmāḥ suranātha kāmāḥ /",
    "T09gopjatmu:2810": " vivarjitāḥ sadbhir udāracittair mahāprapātā iva sāndhakārāḥ // GoSk_113 //",
    "T09gopjatmu:2811": " sarvānayopadravahetubhūtāḥ kāmāḥ khalīkārakarā narāṇām /",
    "T09gopjatmu:2812": " jugupsitāś caiva bhayāvahāś ca purīṣadigdhā iva kṛṣṇasarpāḥ // GoSk_114 //",
    "T09gopjatmu:2813": " yān sevamānā nidhanaṃ prayātāḥ prayānti yāsyanti ca sattvakāyāḥ /",
    "T09gopjatmu:2814": " tān vadhyaghātapratimān bhajeta ko nāma kāmān aghahetubhūtān // GoSk_115 //",
    "T09gopjatmu:2815": " śakre ca ye pāṃśupiśācake ca surendra tulyaṃ dadhati svabhāvam /",
    "T09gopjatmu:2816": " asadvikalpapraṇayodbhavatvāt seved dhi kāmān manasāpi kas tān // GoSk_116 //",
    "T09gopjatmu:2817": " vaiḍūryanīlaharitodgataśādvalāni tyaktvā vanāni kusumonmiṣitadrumāṇi /",
    "T09gopjatmu:2818": " tīkṣṇāṅkuśollikhitajarjarakumbhadeśā bhārān vahanti viṣayaiś chalitā gajendrāḥ // GoSk_117 //",
    "T09gopjatmu:2819": " śūlāntalagnavapuṣaḥ parivījyamānāḥ pakṣānilair nagaravāyasamaṇḍalānām /",
    "T09gopjatmu:2820": " vyājena mitranayanair abhivīkṣyamāṇā nāśaṃ vrajanti puruṣā viṣayāhidaṣṭāḥ // GoSk_118 //",
    "T09gopjatmu:2821": " prajvālya kāmadahanaṃ svayam eva bālā mithyāvikalpapavanaiḥ svamanogṛheṣu /",
    "T09gopjatmu:2822": " ātmānam eva hi dahanti śaracchatāni saṃgharṣajena dahanena yathaiva vaṃśāḥ // GoSk_119 //",
    "T09gopjatmu:2823": " api ca kuliśapāṇe vaijayante vihṛtya sphuritamaṇimarīciśrīsamunmeṣaramye /",
    "T09gopjatmu:2824": " jvaladanalakarālāṃ yānti bhūyo 'py avīciṃ yadi viṣayaviṣaktāḥ svasti tasmai sukhāya // GoSk_120 //",
    "T09gopjatmu:2825": " bhavatu kugatir ante svargavāsasya sā vā",
    "T09gopjatmu:2826": " cyavanapatanaduḥkhaklībalolekṣaṇas tu /",
    "T09gopjatmu:2827": " yad anubhavati duḥkhaṃ devalokābhinandī",
    "T09gopjatmu:2828": " nanu sukham anubhūtaṃ tena pūrvānubhūtam // GoSk_121 //",
    "T09gopjatmu:2829": " vikacakanakapadmacchattrasaṃsuptahaṃsyāṃ",
    "T09gopjatmu:2830": " yadi surapuravāpyāṃ ratnanaubhir vigāhya /",
    "T09gopjatmu:2831": " patati punar akāmaḥ karmabhir vaitaraṇyāṃ",
    "T09gopjatmu:2832": " kvathitanarakaraṅkavyākulāntarjalāyām // GoSk_122 //",
    "T09gopjatmu:2833": " pariṇativirasebhyaḥ svapnamāyopamebhyaḥ",
    "T09gopjatmu:2834": " surabhavanasukhebhyaḥ kā spṛhā śakra tebhyaḥ /",
    "T09gopjatmu:2835": " kupitabhujagajihvācañcalaṃ jīvalokaṃ",
    "T09gopjatmu:2836": " sakalam iti viditvā mokṣakāmāḥ sthitāḥ smaḥ // GoSk_123 //",
    "T09gopjatmu:2837": " sukham idam iti mithyākalpanāmātram etad",
    "T09gopjatmu:2838": " bhavagatigahanāntarvartināṃ bāliśānām /",
    "T09gopjatmu:2839": " bhavam avitathavādī duḥkham ity āha buddhaḥ",
    "T09gopjatmu:2840": " sakalam api yato 'smān sarvaduḥkhaprasūtiḥ // GoSk_124 //",
    "T09gopjatmu:2841": " prakṛtibahuladuḥkhopaplute jīvaloke",
    "T09gopjatmu:2842": " bhavati yad api saukhyaṃ kākatālīyam asmin /",
    "T09gopjatmu:2843": " vrajati tad api nāśaṃ duḥkhajālābhibhūtaṃ",
    "T09gopjatmu:2844": " salilam iva nadīnāṃ prāpya sāmudram ambhaḥ // GoSk_125 //",
    "T09gopjatmu:2845": " yasmāt strīṇāṃ karakisalayaiḥ padmapattropamānaiḥ",
    "T09gopjatmu:2846": " kiṃcitsthānaṃ kalitavalayaiś candanāśleṣaśītaiḥ /",
    "T09gopjatmu:2847": " spṛṣṭaḥ snehaślathamukulitātāmravṛttāṅgulīyair",
    "T09gopjatmu:2848": " nidrāṃ prāpya vyajanapavanavyastamālopahāraḥ // GoSk_126 //",
    "T09gopjatmu:2849": " bhūyaḥ śete klamagurutanur darbhasūcīkarāle",
    "T09gopjatmu:2850": " mārge bhasmavyatikarakharair vījyamāno marudbhiḥ /",
    "T09gopjatmu:2851": " tasmān matvā kṣaṇasukhalavaṃ cañcalaṃ jīvalokaṃ",
    "T09gopjatmu:2852": " tyaktvā kāmān vyasanaphaladān brahmaśāntaṃ bhajeta // GoSk_127 /",
    "T09gopjatmu:2853": " daśaśatanayano 'tha kanyakānāṃ hṛṣitatanūruhakañcuko vacobhiḥ /",
    "T09gopjatmu:2854": " vyavasitam abhinandya caiva tāsāṃ tridaśapurābhimukho yayau kṣaṇena // GoSk_128 //",
    "T09gopjatmu:2855": " pravrajyām atha samupetya tāḥ kumāryas tattvārthapravicayaśuddhabuddhinetrāḥ /",
    "T09gopjatmu:2856": " utterur madavirasaṃ calattaraṅgaṃ saṃsāravyasanamahārṇavaṃ durantam // GoSk_129 //",
    "T09gopjatmu:2857": " sarvārthaprakṛtivibhāganiścitātmā sarvebhyo munir itivṛttakaṃ jagāda /",
    "T09gopjatmu:2858": " mohāndhe jagati samantacakṣur ekaṃ sattvebhyo bhavabhayakaṇṭakakṣatebhyaḥ // GoSk_130 //",
    "T09gopjatmu:2859": " // iti śrīsaptakumārikāvadānaṃ samāptam //",
    "T09gopjatmu:2860": " // kṛtir ācāryabhadantagopadattasya // ***************************************************************************",
    "T09gopjatmu:2861": " Sārthavāha = GoSv",
    "T09gopjatmu:2862": " based on the edition by Ratna Handurukande. Five Buddhist Legends in the Campū Style - From a collection named Avadānasārasamuccaya. Bonn 1984 (Indica et Tibetica, 4).",
    "T09gopjatmu:2863": " 13. Sārthavāha",
    "T09gopjatmu:2864": " jarattṛṇānīva śarīrakāṇy api tyajanti santo na ca līnamānasāḥ /",
    "T09gopjatmu:2865": " kṛpājalakṣālitadehamatsarā jagadvipattijvalanopaśāntaye // GoSv_1 //",
    "T09gopjatmu:2866": " tadyathānuśrūyate /",
    "T09gopjatmu:2867": " bodhisattvabhūtaḥ kila bhagavān saṃtoṣābhyāsād apagatabhavopabhogaviśeṣābhilāṣaḥ",
    "T09gopjatmu:2868": " suparijñātasaṃskārasvabhāvatvāt svadehe 'py astamitasnehānubandhas tṛṣṇādoṣapratyakṣajñānatayā",
    "T09gopjatmu:2869": " tadabhidheyamānaso janmāntarābhyastavividhalābhakuśalatvād upāyāntareṇāpi dhanārjanasamarthaḥ",
    "T09gopjatmu:2870": " samupacitapuṇyasambhāratayā cābhiprāyamātreṇāpi draviṇavibhūtyākarṣaṇaprabhuḥ prabhūtavittopakaraṇo",
    "T09gopjatmu:2871": " 'pi san kevalam udadhigatajagadvyasanoparitrāṇāyavia saṃketapracārasāṃyātrikaparivṛto",
    "T09gopjatmu:2872": " mahāsamudram upajagāma /",
    "T09gopjatmu:2873": " athāvagāḍhāḥ payasāṃ nidhānaṃ gambhīrabhīmāyatapaṅktirandhram /",
    "T09gopjatmu:2874": " velācalopaghnaviśīrṇaphenasitāntalekhaṃ vaṇijaḥ krameṇa // GoSv_2 //",
    "T09gopjatmu:2875": " tatkarmabhir vā pariṇāmaraudraiḥ svabhāvato vāmbunidhiḥ kṣaṇena /",
    "T09gopjatmu:2876": " paryādadāno hṛdayāni teṣāṃ saṃvartakālādhikadāruṇo 'bhūt // GoSv_3 //",
    "T09gopjatmu:2877": " kharamakarakarāgracchinnabālapravāladrumarasaparibhogāpāṭalāvartacakram /",
    "T09gopjatmu:2878": " viyad iva navasaṃdhyārañjitāmbhodajālaṃ salilanidhim udīkṣya trāsamūkās ta āsan // GoSv_4 //",
    "T09gopjatmu:2879": " vanam iva kumudānāṃ dhautam indor mayūkhair viṣamitasitaphenacchedavinyāsacitram /",
    "T09gopjatmu:2880": " lavaṇasalilarāśiṃ vīkṣamāṇāḥ samantān na ratim upayayus te prāṇasaṃdehakāle // GoSv_5 //",
    "T09gopjatmu:2881": " vivṛtadaśanaśaṅkhadhvānavitrastamīno bhujagabhuvanaśṛṅgaprāntabhinnormijālaḥ /",
    "T09gopjatmu:2882": " hṛdayam udadhir alpasthāma teṣāṃ bibheda sphuritavikṛtanakrākrāntavistīrṇakukṣiḥ // GoSv_6 //",
    "T09gopjatmu:2883": " anilabalavibhaktaiḥ śailatuṅgais taraṅgair nabha iva nigirantaṃ sārkanakṣatracandram /",
    "T09gopjatmu:2884": " tam udadhim avalokya prāṇasaṃdehadolāṃ kṛpaṇakamanasas te sarva evādhirūḍhāḥ // GoSv_7 //",
    "T09gopjatmu:2885": " bhujagam iva viṣāgnicchedamālākarālaṃ śvasanavikacabhogaṃ kruddham udvīkṣamāṇāḥ /",
    "T09gopjatmu:2886": " lavaṇajalaniketaṃ taṃ durālokapāraṃ maraṇabhayaviṣaṇṇās te paraṃ moham īyuḥ // GoSv_8 //",
    "T09gopjatmu:2887": " nicayam iva ghanānāṃ vāribhārālasānāṃ timiram iva vamantaṃ vīcicūrṇapravegaiḥ /",
    "T09gopjatmu:2888": " jalanidhim avagāḍhās te nirākrandabhīmaṃ muṣitavadanaśobhā bodhisattvaṃ praṇemuḥ // GoSv_9 //",
    "T09gopjatmu:2889": " adṛṣṭapūrvair atha tannimittair bhayaṃkarair ākulitā vicitraiḥ /",
    "T09gopjatmu:2890": " ity ūcur āgadgadadīnakaṇṭhās taṃ bodhisattvaṃ samudīkṣamāṇāḥ // GoSv_10 //",
    "T09gopjatmu:2891": " ayaṃ janas tvatpratibaddhasarvaprayojanāśāvinivṛttaceṣṭaḥ /",
    "T09gopjatmu:2892": " yad atra kṛtyaṃ kriyatāṃ tad āśu prāṇātyayaḥ saṃprati vartate naḥ // GoSv_11 //",
    "T09gopjatmu:2893": " nirīkṣamāṇasya puro janas te nirudyamo majjati toyarāśau /",
    "T09gopjatmu:2894": " kālātipāto 'tra na yuktarūpaḥ parākramasva svabalena tasmāt // GoSv_12 //",
    "T09gopjatmu:2895": " tvatpādamūlānucaro na kaś cit saṃspṛṣṭapūrvo vyasanaiḥ kadā cit /",
    "T09gopjatmu:2896": " trāyasva tasmād vipadāṃ mukheṣu bhramantam enaṃ naravīra lokam // GoSv_13 //",
    "T09gopjatmu:2897": " piteva putrān anukampamānas tan no bhayān mṛtyukarodarasthān /",
    "T09gopjatmu:2898": " vimocayāsmān paramāryasattva tvaṃ naḥ paritrāṇam upadravebhyaḥ // GoSv_14 //",
    "T09gopjatmu:2899": " na devatānām api bhūmayas tās tava prabhāvā na caranti yāsu /",
    "T09gopjatmu:2900": " tad eṣa kālaḥ kṛpaṇān anāthān asmān paritrātum avandhyaśakte // GoSv_15 //",
    "T09gopjatmu:2901": " manyāmahe tvaṃ samanusmṛto 'pi trāṇaṃ paraṃ sarvajagadbhayebhyaḥ /",
    "T09gopjatmu:2902": " prāg eva sākṣād abhivīkṣyamāṇas tat pauruṣaṃ darśaya lokabandho // GoSv_16 //",
    "T09gopjatmu:2903": " amī daṃṣṭrācakrakrakacakalilavyāttavadanā",
    "T09gopjatmu:2904": " jighāṃsanti krūrāḥ pṛthuvivaravistīrṇajaṭharāḥ /",
    "T09gopjatmu:2905": " purāsmān atrāṇāṃs timimakaracakrā bhayamayāḥ",
    "T09gopjatmu:2906": " paritrāyasvemaṃ nikaṭavinipātaṃ janam ataḥ // GoSv_17 //",
    "T09gopjatmu:2907": " svapucchavicchinnataraṅgasaṃkalā niśātadantāntavilagnaśuktayaḥ /",
    "T09gopjatmu:2908": " abhidravanty ārya purā timiṅgilā janān imāṃs tvaccaraṇāśritān api // GoSv_18 //",
    "T09gopjatmu:2909": " vilambituṃ nātha na yujyate 'dhunā viśīryate naur iyam ambutāḍitā /",
    "T09gopjatmu:2910": " sphuranty amī vīra samantato jhaṣāḥ pramṛṣṭaguñjāphalaraktalocanāḥ // GoSv_19 //",
    "T09gopjatmu:2911": " atha sa mahātmā tena durviṣaheṇa paravyasanenopataptamānasaḥ svaprāṇātyayam avigaṇayya",
    "T09gopjatmu:2912": " niṣpratikāradāruṇāṃ tāṃ mahājanavyāpattim avetya kṛpāparigatātmā prakṛtidhīratayā",
    "T09gopjatmu:2913": " tadavastho 'py asaṃbhrāntacetās tatkālātiśayadhyāyinā vacasā tān sahāyān āśvāsayann abravīt /",
    "T09gopjatmu:2914": " mṛtena sārdhaṃ na vasanti sāgarāḥ prasiddhir eṣām iyam eva śāśvatī /",
    "T09gopjatmu:2915": " ato mamāśritya mṛtaṃ kaḍevaraṃ tarantu santo 'mbunidhiṃ sudustaram // GoSv_20 //",
    "T09gopjatmu:2916": " saṃyuktasaṃyogam upetya sarve nirākulāḥ projjhya viṣādadainyam /",
    "T09gopjatmu:2917": " ātmānam uttārayituṃ yatadhvaṃ mahārṇavān māṃ ca parārtipaṅkāt // GoSv_21 //",
    "T09gopjatmu:2918": " āpadgatānāṃ suhṛdāṃ priyāṇāṃ cirānubaddhapraṇayāśayānām /",
    "T09gopjatmu:2919": " ko 'nyo 'sty upāyo ramaṇīyarūpas tat kārṣṭa mā snehamayaṃ viṣādam // GoSv_22 //",
    "T09gopjatmu:2920": " śatror api vyāpadam āpatantīṃ svaprāṇamūlyena nivārayeyam /",
    "T09gopjatmu:2921": " prāg eva yuṣmākam analpakālasaṃvardhitasnehaparigrahāṇām // GoSv_23 //",
    "T09gopjatmu:2922": " mamātmabhāvair apavṛttasaukhyaiḥ syāc cet sukhī kuntapipīliko 'pi /",
    "T09gopjatmu:2923": " jarattṛṇānīva tathāpi jahyām ahaṃ śarīrāṇi nirastakhedaḥ // GoSv_24 //",
    "T09gopjatmu:2924": " trāṇāśayāyāṃ samupāśritānāṃ guṇaiḥ pavitrīkṛtamānasānām /",
    "T09gopjatmu:2925": " hitāya dehaṃ tyajato mamaikaṃ dayāparītaṃ kim ivātra citram // GoSv_25 //",
    "T09gopjatmu:2926": " parārthacaryāviguṇaṃ śarīraṃ vṛthā guruṃ bhāram ivodvahantaḥ /",
    "T09gopjatmu:2927": " vrajanti khedaṃ pariśuddhasattvāḥ kṛpākalatrīkṛtajīvalokāḥ // GoSv_26 //",
    "T09gopjatmu:2928": " evaṃvidhe yadi na kāyam imaṃ prayokṣye puṇyāgame nirupamānasukhānubandhe /",
    "T09gopjatmu:2929": " ko 'rtho 'munā parihṛtena kaḍevareṇa vātāhatāmbunidhibudbudadurbalena // GoSv_27 //",
    "T09gopjatmu:2930": " tyakṣyāmi nemaṃ yadi pūtikāyaṃ bhavaddhitādhānavidhānakāle /",
    "T09gopjatmu:2931": " saṃtyājayiṣyaty abalaṃ balātmā jagadvināśāvahitaḥ kṛtāntaḥ // GoSv_28 //",
    "T09gopjatmu:2932": " tyajāmi yuṣmān kim udīkṣamāṇo yaśo 'tha vā mānagataṃ ca dharmam /",
    "T09gopjatmu:2933": " dehaṃ kalīnāṃ padabandhabhūtaṃ utāvaśo mṛtyukarābhimṛṣṭam // GoSv_29 //",
    "T09gopjatmu:2934": " tad atra śokāya matir na deyā bhavadbhir āsannaparābhavāya /",
    "T09gopjatmu:2935": " mama krameṇaiva samāgato 'yaṃ mahotsavaḥ puṇyaviśeṣaramyaḥ // GoSv_30 //",
    "T09gopjatmu:2936": " bahusukhalavanānātantusaṃtānaneyās tṛṇam iva gataśaṅkā deham ujjhanty asantaḥ /",
    "T09gopjatmu:2937": " atisṛjati parārthaṃ kāyam āsannanāśaṃ yadi sucaritapūrvaṃ duṣkaraṃ kiṃ nu tatra // GoSv_31 //",
    "T09gopjatmu:2938": " atha te puruṣās tena tasyādbhutenābhiprasāritamānasāḥ sutarāṃ tadviyogaśaṅkāvyathitahṛdayā",
    "T09gopjatmu:2939": " viṣādadainyavidheyāś cintāviṣayātītagocaram aviṣahyam ativismayanīyaṃ ca tatkarma",
    "T09gopjatmu:2940": " taṃ mahāsattvam aviratāśrudhārāprakṣālitanayanadīnavadanāḥ pādayoḥ saṃpariṣvajya",
    "T09gopjatmu:2941": " praṇamya ca sarvāṅgair ity avadan /",
    "T09gopjatmu:2942": " kāmam atraiva nidhanaṃ sarva eva mahodadhau /",
    "T09gopjatmu:2943": " yāsyāmo na tu śakyāmaḥ kartum etad anāryakam // GoSv_32 //",
    "T09gopjatmu:2944": " evaṃvidhasya vyasanāni dṛṣṭvā suhṛdviśeṣasya sudurlabhasya /",
    "T09gopjatmu:2945": " prāṇair dhanair vā kim ihāsti kṛtyaṃ tat sāhasād vāraya dhīracetaḥ // GoSv_33 //",
    "T09gopjatmu:2946": " uttīrṇān api toyaughād asmān asmād duruttarāt /",
    "T09gopjatmu:2947": " magnān duścaritāvarte kaḥ samuttārayiṣyati // GoSv_34 //",
    "T09gopjatmu:2948": " nūnaṃ karmaṇa evāyaṃ vipākaḥ pratyupasthitaḥ /",
    "T09gopjatmu:2949": " yenāpad iyam āyātā niṣpratīkāradāruṇā // GoSv_35 //",
    "T09gopjatmu:2950": " adhyupekṣya suhṛtpīḍām etāṃ pāpānubandhinīm /",
    "T09gopjatmu:2951": " duḥkhāntam upayāsyāmaḥ kair upāyaiḥ punar vayam // GoSv_36 //",
    "T09gopjatmu:2952": " dayāmṛdukasaṃtānaṃ kuryād antāvasāyinam /",
    "T09gopjatmu:2953": " idaṃ karmāvadānaṃ te prāg evārya suhṛjjanam // GoSv_37 //",
    "T09gopjatmu:2954": " atha bodhisattvaḥ sutarāṃs tais teṣāṃ saujanyasūcakair vacobhiḥ pravijṛmbhamāṇatīvraprasādapremagauravakāruṇyas",
    "T09gopjatmu:2955": " samanuneṣyaṃs tān sahāyakān anukampāmṛtavāribhiḥ siñcann iva tṛptivisargair ity abravīt /",
    "T09gopjatmu:2956": " bhavadbhir anadhīṣṭo 'haṃ svabhūtyai dehasaṃjñakam /",
    "T09gopjatmu:2957": " tyajāmy anarthaṃ tatra syād yuṣmākaṃ kim anāryakam // GoSv_38 //",
    "T09gopjatmu:2958": " akāle kaumudī hy eṣā naivaitad vyasanaṃ mama /",
    "T09gopjatmu:2959": " pratīkāro mayā labdho vipadām eṣa śāśvataḥ // GoSv_39 //",
    "T09gopjatmu:2960": " sauhārdaviśrambhaniratyayā vo yady asti kā cin mayi cittavṛttiḥ /",
    "T09gopjatmu:2961": " na kartum arhanti tato bhavanto dharmasya kīrtyābharaṇasya vighnam // GoSv_40 //",
    "T09gopjatmu:2962": " cittaṃ balād api hite viniyojanīyam āryair anāryam ahitāc ca vivecanīyam /",
    "T09gopjatmu:2963": " tasmāt pravṛttim iha karmaṇi sādhujuṣṭe nārhanti vighnayitum aśrumukhā bhavantaḥ // GoSv_41 //",
    "T09gopjatmu:2964": " anupādānam evāsya parārthaṃ cāparigrahaḥ /",
    "T09gopjatmu:2965": " māṃ saṃpratīkṣate kāyakale randhraprahāriṇaḥ // GoSv_42 //",
    "T09gopjatmu:2966": " upātto 'py ayam asmābhir anādeyo na nīyate /",
    "T09gopjatmu:2967": " yadi sattvārthasācivyaṃ ko 'nenārthaḥ praṇāśinā // GoSv_43 //",
    "T09gopjatmu:2968": " yadi nābhyuddhariṣyāmi yuṣmān asmād duruttarāt /",
    "T09gopjatmu:2969": " katham uttārayiṣyāmi lokaṃ saṃsārasāgarāt // GoSv_44 //",
    "T09gopjatmu:2970": " etāni cānyāni ca bodhisattvāḥ kurvanti karmāṇy avipannasattvāḥ /",
    "T09gopjatmu:2971": " parārthacaryāviṣaye carantaḥ kṛpānubhūtāḥ svasukhānurāgāḥ // GoSv_45 //",
    "T09gopjatmu:2972": " anāvṛtadvāram idaṃ niketanaṃ durāvahāṇāṃ bhavaduḥkhapattriṇāṃ /",
    "T09gopjatmu:2973": " cirāt pramodāyatanī kariṣyate mayā śarīraṃ suhṛdāṃ hitāgame // GoSv_46 //",
    "T09gopjatmu:2974": " bhavatparitrāṇamaye sukhodaye niyojya kāyaṃ niyataṃ mayāpsyate /",
    "T09gopjatmu:2975": " abhedyam acchedyam ahāryam avyayaṃ niruttaraṃ dharmaśarīram avraṇam // GoSv_47 //",
    "T09gopjatmu:2976": " amitrabhūtaṃ yadi mitrasād imaṃ kaliṃ kariṣyāmi na kāyasaṃjñakam /",
    "T09gopjatmu:2977": " vidhakṣyate vipratisāravahninā mano viniśvāsaśikhena me ciram // GoSv_48 //",
    "T09gopjatmu:2978": " gataviklavā bhavanto madīyam udgataprāṇaṃ śarīraṃ plavam ivālambyānyonyasaṃsaktikayā",
    "T09gopjatmu:2979": " vārivegavaśena yena vātena vā digbhāgena sthalam upagamya parṇamūlaphalajalādibhir",
    "T09gopjatmu:2980": " yāpayantaḥ parasparam avipannasauhṛdāḥ karmasvakatāvalambino lokasvabhāvam avekṣamāṇā",
    "T09gopjatmu:2981": " vinītavivādaśokadainyāḥ kāryāvasānam āgamayata /",
    "T09gopjatmu:2982": " sukham anubhūya duḥkham apy anubhūyate /",
    "T09gopjatmu:2983": " saṃpattim apy upāsya vipattir upāsyate /",
    "T09gopjatmu:2984": " saṃsāracārakāvacarāṇāṃ hi etad eva paryāptaṃ vyasanam ataḥ pratikaṣṭatarāṇy apy atra kṛcchrāṇy āsādyante śrutimanovidāhinī /",
    "T09gopjatmu:2985": " na hy enam anupatan kaś cit sukhī nāma /",
    "T09gopjatmu:2986": " prabalānilākulānalajvālākalāpamadhyagatasyānuktasiddhaṃ dāhaduḥkham /",
    "T09gopjatmu:2987": " tṛṣṇāvidheyamanasāṃ cābhimukhaḥ parābhava utsaṅgagatāni sarvadainyāny āsannavartī paribhavo bhayam upari vyavasthitam abhito vipralambhavaikṛtāni",
    "T09gopjatmu:2988": " saṃkṣepataḥ sarvam aśivajālam upagṛhya tṛṣṇā naram upabadhnāti /",
    "T09gopjatmu:2989": " sa ca madviyogadainyāvakāśo na hṛdi karaṇīyaḥ /",
    "T09gopjatmu:2990": " īdṛśo hi lokasvabhāvo viyogaduḥkhānugatā eva hi priyajanasaṃyogāḥ /",
    "T09gopjatmu:2991": " dīrghakālaparicayād dṛḍhasnehanibaddhāny api sauhṛdāni kṣaṇena viśliṣyanti /",
    "T09gopjatmu:2992": " prāṇināṃ viparyāsaś caiṣa cetasaḥ priyo 'yaṃ mameti /",
    "T09gopjatmu:2993": " dṛśyante kāraṇāntaraviparyayāt parivartamānāni priyāpriyāṇi jīvaloke /",
    "T09gopjatmu:2994": " tasmān na paratantreṣv apariniṣpannasvabhāveṣu prakṛtibhedavartiṣu vipralambhapadasthāneṣu kṣaṇavipariṇāmalolaśīleṣu śokāyāsamayeṣu priyasamāgameṣv abhiniviśyātmā khedayitavyaḥ /",
    "T09gopjatmu:2995": " tatra sukhaṃ dhairyam eva paruṣāṇām āpatsv avalambo bhavati viṣādam avadhīrayati śokam uparuṇaddhi vighnayati āpadam āpatantīṃ prajñānasahitaṃ ca tad evābhimatam artham ānayati /",
    "T09gopjatmu:2996": " śokānivṛttis tu niṣprayojanam āśrayaṃ saṃtāpayati kṛtyam antarayati kāntim ācchinatti pratibhānam āyāsayaty āsannasnehaduḥkhaṃ suhṛjjanaṃ .... dharmārthayaśaḥsukhāni copahanti /",
    "T09gopjatmu:2997": " matkṛtam anupaśyadbhis tu bhavadbhiḥ puṇyeṣv ādaraḥ karaṇīyaḥ /",
    "T09gopjatmu:2998": " puṇyam eva hi prāṇinām ihāmutra ca niratyayo bandhur āpatsu viṣādī sahāyaḥ pātheyam",
    "T09gopjatmu:2999": " ayatnavāhyaṃ pradīpas tamasi prapāteṣu saṃkramaṃ bhayasthāneṣv ārakṣā maṅgalam advaidhasiddham",
    "T09gopjatmu:3000": " atyantikaṃ siddhaṃ sūpacaraḥ svāmī parāyaṇam āpadgatānām āyatanam avipariṇāmināṃ",
    "T09gopjatmu:3001": " sukhānāṃ kṣetraṃ diśāvidiśāntavyāpināṃ yaśasāṃ ākaraḥ praśaṃsānām anabhibhūtaṃ vaiśāradyam /",
    "T09gopjatmu:3002": " puṇyāvaṣṭhambhād eva ca puruṣo duravagāhe 'pi sukham avagāhate /",
    "T09gopjatmu:3003": " paralokakāntāre viṣādapadasthāne 'pi nāma maraṇasamaye na viṣīdanti puṇyakarmāṇaḥ /",
    "T09gopjatmu:3004": " kaṇṭakapracayakarkaśāny api janmadurgāṇi prāyeṇākṣatāḥ saṃcaranti puṇyabalinaḥ /",
    "T09gopjatmu:3005": " puṇyair eva cākhilajagaddhitasukhādhyāśayapravṛttivistīrṇām ākarṣayanti sakalabhuvanādhipatyābhiṣekamahatīṃ",
    "T09gopjatmu:3006": " sarvalokasādhāraṇāṃ tāthāgatīṃ guṇasamṛddhiṃ prāg eva pratanusukhānavakāśādīnavāṃ",
    "T09gopjatmu:3007": " pracurajanamanovikāriṇīm anantaduḥkhabāṇasaṃnipātadūṣitām āyāsinīm iha paratra ca",
    "T09gopjatmu:3008": " bāliśānāṃ pratikṣaṇavyayānubandhādūṣitām anekarūpavairakṛtānuṣaṅgadāruṇāṃ bhavabhogamayīm",
    "T09gopjatmu:3009": " aśivām akhilāṃ viparītasukhābhiniveśakhalāṃ saṃpattisaṃjñāntaritāṃ vipattim akāraṇabhraṃśamanovidāhinīm",
    "T09gopjatmu:3010": " ity alam iti prasaṅgenātipatati /",
    "T09gopjatmu:3011": " kāryakālaś caramasaṃdeśo 'yaṃ bhadramukhā ity uktvā bodhisattvo muhūrtam ekāgramano babhūva /",
    "T09gopjatmu:3012": " nivāryamāṇo 'pi śataiḥ suhṛdbhir bāṣpāmbuvisyandivilocanāntaiḥ /",
    "T09gopjatmu:3013": " sādhuḥ svadehāśrayaṇīm apekṣāṃ tatyāja lokavyasanopataptaḥ // GoSv_49 //",
    "T09gopjatmu:3014": " ārtasvarair aviratair avibhaktavarṇais teṣāṃ viṣādapariluptamanaḥsthitīnām /",
    "T09gopjatmu:3015": " āpūryamāṇasalilapradarāntarālaḥ saṃcukṣubhe bhṛśataraṃ lavaṇāmburāśiḥ // GoSv_50 //",
    "T09gopjatmu:3016": " bodhisattvo 'pi mahāsattva iti praṇidhim upabṛmhayām āsa śāntaye sarvasattvānām /",
    "T09gopjatmu:3017": " divyā tāvat prakṛticapalā sopasargā vibhūtiḥ",
    "T09gopjatmu:3018": " prāg evānyā parimitasukhapratyayapratyapāyā /",
    "T09gopjatmu:3019": " tasmān nārtho mama &9169; &9169;",
    "T09gopjatmu:3020": " sukhaiḥ svapnamāyopamānaiḥ",
    "T09gopjatmu:3021": " puṇyād asmān na ca śamasukhaṃ prārthaye projjhya lokān // GoSv_51 //",
    "T09gopjatmu:3022": " mohāvarte maraṇamakare mānapāṣāṇagarbhe",
    "T09gopjatmu:3023": " tṛṣṇātoye madanakaluṣe krodhasaṃsarpisarpe /",
    "T09gopjatmu:3024": " magnaṃ lokaṃ bhavajalanidhau śokavātāvadhūte",
    "T09gopjatmu:3025": " puṇyād asmād aham aśaraṇaṃ kṛtsnam uttārayeyam // GoSv_52 //",
    "T09gopjatmu:3026": " evaṃ kṛtvā praṇidhim acalaṃ sādrisārasthirātmā",
    "T09gopjatmu:3027": " tyaktāpekṣaḥ sucaritaśatopārjite 'pi svadehe /",
    "T09gopjatmu:3028": " nistriṃśena pramuditamanāḥ pāṭayām āsa kukṣiṃ",
    "T09gopjatmu:3029": " svāṃ śokārtivyathitahṛdayaḥ prāṇināṃ tāraṇāya // GoSv_53 //",
    "T09gopjatmu:3030": " atha śuśruvire giraḥ śubhāḥ suravidyādharayakṣarakṣasām /",
    "T09gopjatmu:3031": " iti citramanoharāśrayāḥ patitās tasya guṇopasaṃhitāḥ // GoSv_54 //",
    "T09gopjatmu:3032": " sattvārthapratipattikauśalam aho hī dhīratā cetasaḥ",
    "T09gopjatmu:3033": " puṇyābhyāsaviśeṣapuṇyamahatām āścaryarūpasthitiḥ /",
    "T09gopjatmu:3034": " sādhūnāṃ svasukhānurāgavigamasvacchā bata prakriyā - - - &9169; &9169; - &9169; -",
    "T09gopjatmu:3035": " bata kṛpā nāpekṣate svāśrayam // GoSv_55 //",
    "T09gopjatmu:3036": " loko 'yaṃ vinimīlito 'pi viduṣā pronmīlitaḥ sarvataḥ",
    "T09gopjatmu:3037": " kīrtyā candramayūkhadhautakumudacchāyā &9169; - - &9169; - /",
    "T09gopjatmu:3038": " etenaiva nimajjatāpi bhuvanaṃ magnaṃ samabhyuddhṛtaṃ",
    "T09gopjatmu:3039": " janmāvaskarakardame sphuradurukleśakrimivyākule // GoSv_56 //",
    "T09gopjatmu:3040": " tiryag vikṣipyamānaṃ navajalaśiśirair mandamandair marudbhir",
    "T09gopjatmu:3041": " divyodyānadrumebhyaḥ kusumam avirataṃ taccharīre papāta /",
    "T09gopjatmu:3042": " abhyudgamyāmburāśeḥ sphuṭamaṇikiraṇaśrīkarālaiḥ śirobhir",
    "T09gopjatmu:3043": " vyābhugnopāntamadhyaiḥ kuvalayamṛdubhis taṃ bhujaṅgāḥ praṇemuḥ // GoSv_57 //",
    "T09gopjatmu:3044": " lakṣmyā samālabdham iva prakāmaṃ pramṛṣṭacāmīkaracāruvarṇam /",
    "T09gopjatmu:3045": " samudgataprāṇam api prasannaṃ rarāja tat tasya vibhoḥ śarīram // GoSv_58 //",
    "T09gopjatmu:3046": " ālambya plavam iva te 'tha taccharīraṃ bāṣpāmbuvyatikarapāṭalāntanetrāḥ /",
    "T09gopjatmu:3047": " utterur makarakarakṣatormicakraṃ tasyaiva praṇidhibalāśrayāt samudram // GoSv_59 //",
    "T09gopjatmu:3048": " tad evam atiduṣkarāṇi bhagavān asau bhūtaye",
    "T09gopjatmu:3049": " cakāra jagatāṃ kṛpāparigatāmalādhyāśayaḥ /",
    "T09gopjatmu:3050": " prasādayata tatra mānasam ato jagadbāndhave",
    "T09gopjatmu:3051": " samagrabhuvanopakārakaraṇaikavīre jine // GoSv_60 //",
    "T09gopjatmu:3052": " prasādya ca mano munau sucaritaikaratnākare",
    "T09gopjatmu:3053": " vaco 'vitathavādinaḥ śrutirasāyanaṃ śrūyatām /",
    "T09gopjatmu:3054": " tadaśravaṇavañcitaṃ jagad idaṃ bhramaty āturaṃ",
    "T09gopjatmu:3055": " bhavādhvani nirāśraye vyasanakaṇṭakāndhācite // GoSv_61 //",
    "T09gopjatmu:3056": " iti śrīsārthavāhajātakaṃ samāptam // ***************************************************************************",
    "T09gopjatmu:3057": " Sarvaṃdada = GoSd",
    "T09gopjatmu:3058": " based on the edition by Ratna Handurukande. Five Buddhist Legends in the Campū Style - From a collection named Avadānasārasamuccaya. Bonn 1984 (Indica et Tibetica, 4).",
    "T09gopjatmu:3059": " 14. Sarvaṃdada",
    "T09gopjatmu:3060": " paraduḥkhaduḥkhitāḥ svajīvitam api nāpekṣante sādhavaḥ /",
    "T09gopjatmu:3061": " tadyathānuśrūyate /",
    "T09gopjatmu:3062": " bodhisattvo 'nyatamaṃ svakulakramāgataṃ mahīmaṇḍalaṃ samanuśaśāsa /",
    "T09gopjatmu:3063": " tasyārthijanamanoharair aviṣamapravṛttimadhuratarair anatikrāntakālābhilaṣitaiḥ phalāśākārpaṇyopaśamasvacchaśobhair",
    "T09gopjatmu:3064": " vibhavavisargair lokān saṃtarpayataḥ sarvaṃdada ity evaṃ yathārthaṃ nāma prathitam āsīt /",
    "T09gopjatmu:3065": " jagaddhitādhānasamutsukatvāt sa rājyabhāraṃ bibharāṃ babhūva /",
    "T09gopjatmu:3066": " kṣitīśvaraḥ pūrvakṛtānavadyapuṇyaprabhāvopanataṃ krameṇa // GoSd_1 //",
    "T09gopjatmu:3067": " na tasya kiṃpākaphalopamāś calā mano manovibhramamātrabhadrikāḥ /",
    "T09gopjatmu:3068": " svabhāgadheyopanatā vibhūtayo babandhur āryaprakṛter mahātmanaḥ // GoSd_2 //",
    "T09gopjatmu:3069": " pariśramas tasya babhūva yautako mahākṛpādhīnamater mahīpateḥ /",
    "T09gopjatmu:3070": " prabhutvam āsīj jagatāṃ tv abādhithaṃ vibhūtisaṃbhogasukheṣu bhūriṣu // GoSd_3 //",
    "T09gopjatmu:3071": " na tasya mātsaryatamo'vaguṇṭhanaṃ babhūva gātreṣv api mānasaṃ yadā /",
    "T09gopjatmu:3072": " tadā kathaivoparatāsukhāgate tṛṇopame śokanibandhane dhane // GoSd_4 //",
    "T09gopjatmu:3073": " taṃ kila mahātmānam anyatamaḥ pārthivo 'tṛptaḥ svarājyaśriyā parityaktadharmayaśāḥ sukhasādhanopāyadāruṇaḥ svarājyād uccālayitum upacakrame",
    "T09gopjatmu:3074": " saṃprāpya bhogān mahato 'py anāryāḥ panthānam āryācaritaṃ vilaṅghya /",
    "T09gopjatmu:3075": " tṛṣṇāparītāḥ karuṇātmakeṣu sādhuṣv api krodhaviṣaṃ vamanti // GoSd_5 //",
    "T09gopjatmu:3076": " bhaiṣajyavṛkṣā iva ye kadā cit kva cit kathaṃ cij jagato hitāya /",
    "T09gopjatmu:3077": " bhavanti tān apy upataptacittāḥ krodhāgninā kāpuruṣā dahanti // GoSd_6 //",
    "T09gopjatmu:3078": " kurvīta ko nāma manuṣya āryaḥ sacetanas teṣu manaḥpradoṣam /",
    "T09gopjatmu:3079": " yeṣāṃ yaśobhiḥ kumudāvadātair udbhāsitānīva digantarāṇi // GoSd_7 //",
    "T09gopjatmu:3080": " atha dharaṇirajobhiḥ śārikākaṇṭhadhūmrais turagakhuranipātaprodgataiś chādayan kham /",
    "T09gopjatmu:3081": " sa nṛpatir upatasthe mattamātaṅgasainyair upavanatarupūgān ārujan meghanīlān // GoSd_8 //",
    "T09gopjatmu:3082": " udadhir iva yugānte plāvayaṃl lokam antarlulitamakarapucchacchinnacañcattaraṅgaḥ /",
    "T09gopjatmu:3083": " sa nṛpabalasamūho nagnanistriṃśapattrasphuritaravimayūkhas tatpuraṃ saṃrurodha // GoSd_9 //",
    "T09gopjatmu:3084": " upanatam api puṇyair vipralambhāvasānaṃ dhig anupaśamakāri śrīsukhaṃ pārthivānām /",
    "T09gopjatmu:3085": " piśitam iva vipūti kravyabhugmaṇḍalānāṃ yad iha bhavati puṃsāṃ vairavairasya mūlam // GoSd_10 //",
    "T09gopjatmu:3086": " atha bodhisattvaḥ prāg eva viditaviṣayadoṣavairavairaḥ saṃrambhavipralabhādyanarthabhūyiṣṭhaṃ",
    "T09gopjatmu:3087": " rājyam atimanyamānaḥ svasukhasaṃbhogābhiṣvaṅgadainyānupakliṣṭamānasaś cintayāṃ babhūva /",
    "T09gopjatmu:3088": " dhig astv anāryaṃ viṣayāśrayaṃ sukhaṃ samīraṇoddhūtalatāntacañcalam /",
    "T09gopjatmu:3089": " upāsate yatra nibaddhamānasā narā daśāṃ bandhujanopatāpinīm // GoSd_11 //",
    "T09gopjatmu:3090": " vātoddhūtataraṅgitadhvajaśikhāpratyāhatāmbhodharaṃ",
    "T09gopjatmu:3091": " dānaprasrutisiktadantamusalakrūradvipendrākulam /",
    "T09gopjatmu:3092": " śakto 'rātibalaṃ vihantum akhilaṃ bāhudvitīyo 'py ahaṃ",
    "T09gopjatmu:3093": " rakṣed akṣatacāriṇī yadi kṛpā māteva māṃ nāpadi // GoSd_12 //",
    "T09gopjatmu:3094": " yā vā śrīr adhigamyate paravadhavyāsaṅgadagdhātmanā",
    "T09gopjatmu:3095": " tāṃ vāñched bhramaropagītakusumāṃ ko vadhyamālām iva /",
    "T09gopjatmu:3096": " yo 'pi svārhanibandhanapraṇayinā saṃprasthito vartmanā",
    "T09gopjatmu:3097": " prāg eva vyasanāturasya jagato yo 'haṃ hitāyodyataḥ // GoSd_13 //",
    "T09gopjatmu:3098": " api ca",
    "T09gopjatmu:3099": " rājye 'paro yadi mama praṇayaṃ karoti pūjyo mayā nanu viśeṣata eva rājā /",
    "T09gopjatmu:3100": " rājyāśrayaṃ khalu parārtham ahaṃ bibharmi saṃkleśabhāram imam āyataduḥkhahetum // GoSd_14 //",
    "T09gopjatmu:3101": " atithir iva yato 'yaṃ mānanīyo narendro madupahitavibhūtiprārthanākṛṣṭacetāḥ /",
    "T09gopjatmu:3102": " upacitakuśalatvāc cānukampāviśeṣāt suta iva vinayārthaṃ ko 'tra kopāvakāśaḥ // GoSd_15 //",
    "T09gopjatmu:3103": " unmocayaty eva balāc ca yo māṃ rājyābhidhānād vyasanapratānāt /",
    "T09gopjatmu:3104": " yady atra kuryāṃ manasaḥ prakopaṃ pāpo 'paraḥ ko 'tha mayā samaḥ syāt // GoSd_16 //",
    "T09gopjatmu:3105": " rājyasya doṣāvayave niveśaṃ prakhyāpayan hanti yaśaḥsukhāni /",
    "T09gopjatmu:3106": " mām arthataḥ śikṣayate narendro rājyābhidhāne tamasi bhramantam // GoSd_17 //",
    "T09gopjatmu:3107": " tyaktavyam etena ca kāraṇena kṣitīśvaraśrīsukham ātmakāmaiḥ /",
    "T09gopjatmu:3108": " yad atra saktasya janasya vairabhayaprasaṅgāḥ śirasi sphuranti // GoSd_18 //",
    "T09gopjatmu:3109": " yo vāham utsṛjya tapovanāni nirantarāyāṇy abhitaḥ śivāni /",
    "T09gopjatmu:3110": " gṛhābhidhānaṃ bhayam āvasāmi nārhāmi nāhaṃ vyasanāny amūni // GoSd_19 //",
    "T09gopjatmu:3111": " tat svastirājyadyutivistarebhyo naikavyalīkāśrayadāruṇebhyaḥ /",
    "T09gopjatmu:3112": " yāsyāmi śāntāni vanāny ato 'haṃ vivekajaprītinibandhanāni // GoSd_20 //",
    "T09gopjatmu:3113": " kalyāṇamitraṃ yata eva rājā mamādya naiṣkramyasukhodayāya /",
    "T09gopjatmu:3114": " kalyāṇam evāstv anayo 'py ato 'sya sabandhumitrasya śaracchatāni // GoSd_21 //",
    "T09gopjatmu:3115": " mā gā garvaṃ mahimnaḥ kṣitipatir aham ity ujjhyatāṃ vipralambhaḥ",
    "T09gopjatmu:3116": " pratyāsannopatāpām anuvahasi vṛthā bhaṅginīṃ kiṃ nayājñām /",
    "T09gopjatmu:3117": " rājyaṃ tyaktavyam eva vyasanaparigataṃ nātyajas tvaṃ kimarthaṃ",
    "T09gopjatmu:3118": " śaṅke daurjanyam itthaṃ mama nṛpatir ayaṃ kṣāpayiṣyaty ayatnaḥ // GoSd_22 //",
    "T09gopjatmu:3119": " kadā tyaktvā gehaṃ kukṛtaśatasaṃbādhavirasaṃ",
    "T09gopjatmu:3120": " vane vatsyāmīti praśamasukhasaṃbhogasubhage /",
    "T09gopjatmu:3121": " vitarkā ye bhūtāḥ suciram anubaddhā mama mateḥ",
    "T09gopjatmu:3122": " prasiddhās te diṣṭyā kṣitipatim imaṃ prāpya na cirāt // GoSd_23 //",
    "T09gopjatmu:3123": " iti viniścitya bodhisattvo janmāntarābhyastanaiṣkramyasukhābhyudayaparicayo mṛga",
    "T09gopjatmu:3124": " iva vāgurāvarodhanirgamopalambhodbhūtapramodaḥ samapanītarājyaśrīsūcakālaṃkāravibhramakāyabhāralaghuviviktavigrahaḥ",
    "T09gopjatmu:3125": " parair aparijñātatapovanagamanaprayojanaḥ saṃrūḍhapraṇayaviśrambhasnehabahumānaniratyayaṃ",
    "T09gopjatmu:3126": " ca bandhuvargaṃ svapuṇyabalāvaṣṭambhopanatasukhopabhogyāṃ ca rājalakṣmīṃ paryuṣitopabhogamalinamlānakusumabandhanām",
    "T09gopjatmu:3127": " iva srajaṃ parityajyānytamad viviktam āśramapadam alaṃcakāra /",
    "T09gopjatmu:3128": " āhūyamāna iva pallavināṃ drumāṇāṃ",
    "T09gopjatmu:3129": " śākhākaraiḥ svakusumābharaṇābhirāmaiḥ /",
    "T09gopjatmu:3130": " śāntaṃ vanāntam upagamya sa bodhisattvaḥ",
    "T09gopjatmu:3131": " prāpto 'mṛtaṃ nṛpasukhair anavāptapūrvam // GoSd_24 //",
    "T09gopjatmu:3132": " yāny eva śokaparidevamukhāni loke kāmātmanām anucitopaśamotsavānām /",
    "T09gopjatmu:3133": " tāny eva nāma dadhati praśamapriyāṇāṃ prītiṃ nirāmiṣasukhapraṇayānavadyām // GoSd_25 //",
    "T09gopjatmu:3134": " puṣpādhivāsaśucibhiḥ sa vanāntavātaiḥ",
    "T09gopjatmu:3135": " saṃvījitaḥ prativinodya śarīrakhedam /",
    "T09gopjatmu:3136": " dhyātvā pramādamalināṃ manujendralakṣmīṃ",
    "T09gopjatmu:3137": " saṃvegam eva manasi kṣitipaḥ pupoṣa // GoSd_26 //",
    "T09gopjatmu:3138": " kṛtvā namaḥ sa bhuvanatrayaśaṅkarebhyaḥ",
    "T09gopjatmu:3139": " sarvātmanā daśasu dikṣu tathāgatebhyaḥ /",
    "T09gopjatmu:3140": " amlānaśādvalakuthāparibhogaramye",
    "T09gopjatmu:3141": " mūle taroḥ kṣitipatir niṣasāda madhye // GoSd_27 //",
    "T09gopjatmu:3142": " sa khedito 'ntaḥpurasundarīṇāṃ saṃkleśapakṣānuguṇair vilāsaiḥ /",
    "T09gopjatmu:3143": " viviktasaṃbhogasukhāny araṇyāny ālokya viśrānta iva kṣitīśaḥ // GoSd_28 //",
    "T09gopjatmu:3144": " parisravannirjharavāridhārāprakṣālitaśyāmaśilātalāni /",
    "T09gopjatmu:3145": " sānūni paśyan sa mahīdharāṇām ayatnaramyāṇi mudaṃ jagāma // GoSd_29 //",
    "T09gopjatmu:3146": " āliṅgitān puṣpabharālasābhiḥ snehād iva prāṇasamāṃl latābhiḥ /",
    "T09gopjatmu:3147": " mahīruhān bhūripalāśanīlān ālokya reme sa mahīmahendraḥ // GoSd_30 //",
    "T09gopjatmu:3148": " akarkaśaśyāmakaśerukāṇi bhramaddvirephāhatapuṣkarāṇi /",
    "T09gopjatmu:3149": " nirīkṣamāṇaḥ sa nṛpo 'bhireme sarāṃsi pāṭhīnakulākulāni // GoSd_31 //",
    "T09gopjatmu:3150": " vivekajaprītisukhānukūlāṃ nisargaramyāṃ sa vanāntabhūmim /",
    "T09gopjatmu:3151": " nirīkṣamāṇaḥ kṣitipaḥ praharṣaṃ jagāma saṃśāntamanovikāraḥ // GoSd_32 //",
    "T09gopjatmu:3152": " udīkṣya saṃsaktaśikhaṇḍikekāmano'bhirāmāṇi sa kānanāni /",
    "T09gopjatmu:3153": " anekasaṃkleśaviṣopadagdhāṃ nṛpaśriyaṃ bhūmipatir jagarhe // GoSd_33 //",
    "T09gopjatmu:3154": " kvāsau viparyāsasukhābhimānaprasaṅgajihmā kṣitipālalakṣmīḥ /",
    "T09gopjatmu:3155": " kva caiva cetovinibandhanāni śāntāny araṇyāśrayiṇāṃ sukhāni // GoSd_34 //",
    "T09gopjatmu:3156": " anartharāgāśrayadūṣitāya namo 'stu tasmai kṣayiṇe sukhāya /",
    "T09gopjatmu:3157": " viṣajya yasmin manasaḥ pravṛttiṃ kṛpāspadatvaṃ viduṣāṃ vrajanti // GoSd_35 //",
    "T09gopjatmu:3158": " avanataśikhair vānīrāṇāṃ drumais taṭarohibhiḥ",
    "T09gopjatmu:3159": " kṛtaparikaraśrīsaṃbhogāḥ praśāntarayoddhavāḥ /",
    "T09gopjatmu:3160": " haritapulināḥ śaṣpodbhedair jharaiḥ saritaḥ śivāḥ",
    "T09gopjatmu:3161": " kṣititalapatiḥ paśyaṃl lebhe ratiṃ sa nirāmiṣām // GoSd_36 //",
    "T09gopjatmu:3162": " vitathaviṣayakrodhābhyāsaprayogamalīmasaṃ",
    "T09gopjatmu:3163": " hṛdayam asatāṃ śānte 'raṇye ratiṃ katham eṣyati /",
    "T09gopjatmu:3164": " sa tu narapatir gotrotkarṣaprabhāvaparigrahād",
    "T09gopjatmu:3165": " viṣayavimukhaḥ prītiṃ bheje parāṃ vijane vane // GoSd_37 //",
    "T09gopjatmu:3166": " prakṛticapalā naikāpāyā nirantaradāruṇā",
    "T09gopjatmu:3167": " na khalu hṛdayaṃ no jñānārthaṃ haranti vibhūtayaḥ /",
    "T09gopjatmu:3168": " apagatamanaḥsaṃkṣobhāṇāṃ vanāntam upeyuṣāṃ",
    "T09gopjatmu:3169": " bhavati tu satāṃ pūrvābhyāsān matiḥ praguṇā śubhe // GoSd_38 //",
    "T09gopjatmu:3170": " hariṇacaraṇakṣuṇṇopāntāḥ saśādvalanirjharāḥ",
    "T09gopjatmu:3171": " kusumaśabalair viśvākhātais taraṅgitapādapāḥ /",
    "T09gopjatmu:3172": " muditavihagaśreṇīcitradhvanipratināditā",
    "T09gopjatmu:3173": " manasi na mudaṃ kasyādadhyuḥ śivā vanarājayaḥ // GoSd_39 //",
    "T09gopjatmu:3174": " praśamavidhure nityodvegaprade gṛhacārake",
    "T09gopjatmu:3175": " viṣayamarutā vyādhūtānāṃ hatopaniṣatsukham /",
    "T09gopjatmu:3176": " uparatajanakṣobhāyāsaprakāmasukhe vane",
    "T09gopjatmu:3177": " vrajati tu manaḥ sadyaḥ śāntiṃ kukāryasamākulam // GoSd_40 //",
    "T09gopjatmu:3178": " athānyatamo brāhmaṇo dāridryaduḥkhābhyāhatas tatpratīkāracikīrṣayā mandotsāho 'pi",
    "T09gopjatmu:3179": " bodhisattvam ekam ārtāyanam avagamya tadviṣayāntam upagacchan mārgaparibhraṃśaparyākulātmā",
    "T09gopjatmu:3180": " tatas tataḥ paribhraman kṣudduḥkhopaglapitatanur adhvaklamaviklavāvidheyagurutaracaraṇavigrahas",
    "T09gopjatmu:3181": " tad āśramapadam āsasāda /",
    "T09gopjatmu:3182": " dṛṣṭvā cainaṃ bodhisattvaś cirābhyāgatasnigdhabāndhavasnehātiriktavātsalyapeśalayā pibann iva dṛṣṭyā pratyudgamyābhivādya ca kṛtapratisaṃmodanam āgamanaprayojanaṃ paryapṛcchat /",
    "T09gopjatmu:3183": " brāhmaṇo 'bravīt /",
    "T09gopjatmu:3184": " yaḥ sarvado nāma bhuvi prasiddho yathārthanāmā naralokapālaḥ /",
    "T09gopjatmu:3185": " kīrtyā samāhūta ivāsmi tasya prāptas tam ārtāyanam īkṣamāṇaḥ // GoSd_41 //",
    "T09gopjatmu:3186": " trātā sa eva vyasanāturāṇāṃ vanīpakānāṃ sa ca bandhur ekaḥ /",
    "T09gopjatmu:3187": " tam eva caikaṃ vyapadiśya sādhum anyatra maunavratam eti vāṇī // GoSd_42 //",
    "T09gopjatmu:3188": " tat tasya vacanaṃ śrutvā sa kṛpāpeśalāśayaḥ /",
    "T09gopjatmu:3189": " ācakampe mahāsattvas tadduḥkhapavanāhataḥ // GoSd_43 //",
    "T09gopjatmu:3190": " atha sa mahātmā dīrgham uṣṇaṃ ca niśvasya taṃ brāhmaṇaṃ provāca /",
    "T09gopjatmu:3191": " upāyaś cintyatām anyo dvija duḥkhopaśāntaye /",
    "T09gopjatmu:3192": " bhraṣṭaiśvaryaḥ sa bhūpālas tapase vanam āśritaḥ // GoSd_44 //",
    "T09gopjatmu:3193": " atha sa brāhmaṇaḥ samīhitārthapratyāśāpraṇayabhaṅgadainyākrāntamānasaḥ sahasā pṛthivyāṃ nipapāta paraṃ ca saṃmoham upajagāma /",
    "T09gopjatmu:3194": " āśāparyastadhairyāṇi hṛdayāni prasaṅginām /",
    "T09gopjatmu:3195": " dehināṃ moham āyānti hetunā yena kena cit // GoSd_45 //",
    "T09gopjatmu:3196": " atha bodhisattvas taṃ brāhmaṇaṃ śītābhir adbhiḥ pariṣiñcya pratilabdhasaṃjñaṃ samāśvāsayann abravīt /",
    "T09gopjatmu:3197": " asty anyo 'pi pratīkāro bhavadāśāsamṛddhaye /",
    "T09gopjatmu:3198": " ahaṃ sarvaṃdado rājā mā śucas tvam iha dvija // GoSd_46 //",
    "T09gopjatmu:3199": " sarvaṃdado nāma kathaṃ kadā vā yasya svadehe 'pi manaḥprasaṅgaḥ /",
    "T09gopjatmu:3200": " yathārthanāmā tv adhunā bhaviṣyāmy ahaṃ tvadabhyāgamanotsavena // GoSd_47 //",
    "T09gopjatmu:3201": " madrājyapraṇayī rājā māṃ samanveṣate kila /",
    "T09gopjatmu:3202": " baddhvā māṃ dehy atas tasmai sa tvāṃ samtoṣayiṣyati // GoSd_48 //",
    "T09gopjatmu:3203": " anekaduḥkhopanipātakātaraś cirasya tāvad bhavadāśrayād ayam /",
    "T09gopjatmu:3204": " mamopayogaṃ guṇapakṣasiddhaye śarīrasaṃjñaḥ kalir adya yāsyati // GoSd_49 //",
    "T09gopjatmu:3205": " jarārujāmṛtyukhalūrikām imāṃ tanuṃ samāśritya sa hanta yo 'dya me /",
    "T09gopjatmu:3206": " manoratho brāhmaṇamukhya pūryatāṃ tava prabhāvād abhivāñchitaś ciram // GoSd_50 //",
    "T09gopjatmu:3207": " prītir nṛpasya tava cārthaviśeṣasiddhiḥ saṃpatsyate mama ca pāramitāprakarṣaḥ /",
    "T09gopjatmu:3208": " ekaṃ śarīram atisṛjya vipatparītaṃ paśyotsavātiśayam āpatitaṃ krameṇa // GoSd_51 //",
    "T09gopjatmu:3209": " evaṃvidhe 'tithijanapraṇayābhidhāne prītyāgame ca mama kāryasamṛddhihetau /",
    "T09gopjatmu:3210": " dehe kṛtāntamakarāsyapuṭātithau ca naikopasargavihite vidhir asti ko 'nyaḥ // GoSd_52 //",
    "T09gopjatmu:3211": " kāyād asārād aham adya sāraṃ bhavantam āsādya samujjihīrṣuḥ /",
    "T09gopjatmu:3212": " manorathaṃ tat saphalaṃ kuruṣva tvam adya me vipra cirānubaddham // GoSd_53 //",
    "T09gopjatmu:3213": " evam astv iti pāpātmā pratiśuśrāva sa dvijaḥ /",
    "T09gopjatmu:3214": " atikramyāryamaryādāṃ lobhopahatamānasaḥ // GoSd_54 //",
    "T09gopjatmu:3215": " koṭarāntargatavyālaviṣād apy atidāruṇaiḥ /",
    "T09gopjatmu:3216": " viṣayair upataptānāṃ pāpaṃ kiṃ nāma duṣkaram // GoSd_55 //",
    "T09gopjatmu:3217": " ekaḥ parārthaṃ pradadau svadehaṃ samādade 'nyaḥ param ātmahetoḥ /",
    "T09gopjatmu:3218": " aho vikṛṣṭaṃ caritaṃ narāṇāṃ guṇeṣu doṣeṣu ca sādarāṇām // GoSd_56 //",
    "T09gopjatmu:3219": " taṃ bodhisattvaṃ vinibadhya gāḍhaṃ paścādbhujaṃ cauram iva dvijātiḥ /",
    "T09gopjatmu:3220": " samācakarṣa prakṛtipragalbho nivāryamāṇo vanadevatābhiḥ // GoSd_57 //",
    "T09gopjatmu:3221": " sākṣād ayaṃ dharma ivāvatīrṇaḥ praśāntavākkāyamanovikāraḥ /",
    "T09gopjatmu:3222": " dvijādhamenāvinayāvalepakrūreṇa kaṣṭaṃ hriyate maharṣiḥ // GoSd_58 //",
    "T09gopjatmu:3223": " amī rudantīva vilolapallavāḥ praśastapuṣpāśrumukhā mahīruhāḥ /",
    "T09gopjatmu:3224": " caladdvirephadhvanidīnanisvanā viyujyamānā muninā sumedhasā // GoSd_59 //",
    "T09gopjatmu:3225": " sudurlabham darśanam asya sarvathā vilocanaprītikarasya dehinām /",
    "T09gopjatmu:3226": " vilepur ity udgataśokakātarāḥ pragāḍhaśokā munayo vanaukasaḥ // GoSd_60 //",
    "T09gopjatmu:3227": " ādāya vipro 'tha tam āryasattvaṃ niḥsādhvasānākuladhīraceṣṭam /",
    "T09gopjatmu:3228": " praveśayām āsa puraṃ sa yasmin mahīpatis tṣṭhati tatsapatnaḥ // GoSd_61 //",
    "T09gopjatmu:3229": " yam adrākṣur netraiḥ purayuvatayaḥ snehavikacair",
    "T09gopjatmu:3230": " gajaskandhārūḍhaṃ patim iva surāṇāṃ narapatim /",
    "T09gopjatmu:3231": " tam evāpaśyaṃs tāḥ paravaśagataṃ valkaladharaṃ",
    "T09gopjatmu:3232": " mukhaiḥ śokāyāsastimitagurupakṣmāntanayanaiḥ // GoSd_62 //",
    "T09gopjatmu:3233": " taṃ mattavāraṇagatiṃ kanakāvadātaṃ",
    "T09gopjatmu:3234": " prāṃśuṃ sumerum iva lakṣaṇaratnacitram /",
    "T09gopjatmu:3235": " cīrāmbaraṃ vṛjinadīrghajaṭākalāpaṃ",
    "T09gopjatmu:3236": " dṛṣṭvā nṛpo ripur adhīratayā cakampe // GoSd_63 //",
    "T09gopjatmu:3237": " tathābhūtaṃ cainam avekṣya sādhvasākulitamatiś cintayām āsa /",
    "T09gopjatmu:3238": " ko nv eṣa kāñcanaśilātalacāruvakṣāḥ",
    "T09gopjatmu:3239": " kṣāmodaro bhujagabhogavilambibāhuḥ /",
    "T09gopjatmu:3240": " pratyādiśann iva kukāryasamākulaṃ māṃ",
    "T09gopjatmu:3241": " prāpto yuvāpi vinayapratipattidhīraḥ // GoSd_64 //",
    "T09gopjatmu:3242": " dharmo 'vatīrṇa iva vigrahavān kuto 'yam",
    "T09gopjatmu:3243": " ālambavalkaladharo nayanābhirāmaḥ /",
    "T09gopjatmu:3244": " baddhaś ca nāma ca na dainyaviṣādavaśyas",
    "T09gopjatmu:3245": " tejonidhiḥ praśamam udgiratīva cāyam // GoSd_65 //",
    "T09gopjatmu:3246": " atha sa brāhmaṇādhamas taṃ rājānam abravīt /",
    "T09gopjatmu:3247": " jayatu jayatu mahārājo diṣṭyā vardhase /",
    "T09gopjatmu:3248": " yo 'sau tava pratyanīko rājā kenāpi prayojanenāraṇyam anupraviśya tāpasanepathyāvacchādito daurātmyaṃ kim apy ārebhe /",
    "T09gopjatmu:3249": " sa eṣa mayā balātkāraṃ tvatpriyacikīrṣayā baddhvā mīna iva sphurann ānītas tad atra devaḥ pramāṇam iti /",
    "T09gopjatmu:3250": " atha sa rājā tat tasya pāpakarmaṇaḥ karmāsaṃbhāvayann avocad enam /",
    "T09gopjatmu:3251": " mā tāvad bhoḥ /",
    "T09gopjatmu:3252": " jetuṃ sāgaramekhalāṃ vasumatīṃ bāhudvitīyo 'py ayaṃ",
    "T09gopjatmu:3253": " śaktaḥ śaktimatāṃ varaḥ karikaravyālambibāhudrumaḥ /",
    "T09gopjatmu:3254": " tvaṃ śakto 'sya parābhavaṃ katham are kartuṃ bṛhadvakṣasaḥ",
    "T09gopjatmu:3255": " tat tvaṃ brūhi parābhavanti na mṛgāḥ siṃhaṃ sphuratkesaram // GoSd_66 //",
    "T09gopjatmu:3256": " sa tasmai rājñe yathābhūtam āviścakāra /",
    "T09gopjatmu:3257": " dhik tvām iti ca nirbhartsitaḥ kopakaluṣayā dṛṣṭyā tena rājñā parāṃ vrīḍām āpannaḥ /",
    "T09gopjatmu:3258": " svayam eva vimucya bandhanāni kṣitipaḥ so 'tha yathāsukhaṃ nṛparṣim upaveśya tam āsane mahārhe bahumānānatavigraho jagāda /",
    "T09gopjatmu:3259": " guṇabhaktitayātimānuṣaṃ te nṛpa karmātiśayāvadānam etat /",
    "T09gopjatmu:3260": " prathayanti surāsurapradhānā bahumānaślatham ānataiḥ śirobhiḥ // GoSd_67 //",
    "T09gopjatmu:3261": " yadi rañjayituṃ prajāḥ samartho nṛpa rājety abhidhānasaṃniveśaḥ /",
    "T09gopjatmu:3262": " guṇaratnanidhe tvam eva rājā viguṇo rañjayituṃ jagan na śaktaḥ // GoSd_68 //",
    "T09gopjatmu:3263": " anuśādhi yathā purā puraṃ svaṃ vayam ājñāpravaṇā bhavadvidhānām /",
    "T09gopjatmu:3264": " vinayād vyasanaṃ ca naḥ kṣamethāḥ skhalati proṣitalocanaḥ same 'pi // GoSd_69 //",
    "T09gopjatmu:3265": " jātaprasādam atha taṃ nṛpatiṃ viditvā pātrīkṛtaṃ sucaritasya sa bodhisattvaḥ /",
    "T09gopjatmu:3266": " śiṣyaṃ vinītam iva gauravabhāranamraṃ provāca nīlajaladastanayitnughoṣaḥ // GoSd_70 //",
    "T09gopjatmu:3267": " āyur nṛṇām acirakālavināśi tāvat taptopalodaraniṣikta ivāmbubinduḥ /",
    "T09gopjatmu:3268": " saṅgāḥ priyaiḥ saha sadaiva viyogatiktāḥ saṃpattayo vipariṇāmaviṣāviṣahyāḥ // GoSd_71 //",
    "T09gopjatmu:3269": " kāmā muhūrtavitathābhiniveśarāmāḥ kiṃpākapādapaphalapratimopabhogāḥ /",
    "T09gopjatmu:3270": " naikāntarāyavirasaṃ sabhayaṃ savairaṃ rājyaṃ pramādavadhabandhanimittabhūtam // GoSd_72 //",
    "T09gopjatmu:3271": " tasmād vipākamadhurāṇi kuruṣva nityaṃ karmāṇi sajjanamanovinibandhanāni /",
    "T09gopjatmu:3272": " śokāśrukātaramukhās tu vipākakāle yeṣāṃ bhavanti puruṣāḥ prajahīhi tāni // GoSd_73 //",
    "T09gopjatmu:3273": " nārtho rājyasukhaiḥ punar mama calai riktair anāśvāsikair",
    "T09gopjatmu:3274": " vairāyāsaviṣādadainyakalahadvāraiḥ parapratyayaiḥ /",
    "T09gopjatmu:3275": " utkaṇṭhāṃ janayanti me kṣitidharāḥ saṃsaktadhārādharāḥ",
    "T09gopjatmu:3276": " puṣpālambakadambapādapavanaśyāmopakaṇṭhāḥ śivāḥ // GoSd_74 //",
    "T09gopjatmu:3277": " hariṇakulaviluptasnigdhaśaṣpottarīyā nipatitasitapuṣpā dyaur ivālakṣyatārā /",
    "T09gopjatmu:3278": " apaharati balān me mānasaṃ kānanāntakṣitir uparatarājyaprārthanāvipralambham // GoSd_75 //",
    "T09gopjatmu:3279": " sthiravanagamanāśayaṃ viditvā nṛpatir asāv atha taṃ viśuddhasattvam /",
    "T09gopjatmu:3280": " apahṛtahṛdayo guṇais tadiyair vanagamanābhimukhaḥ kilāvatasthe // GoSd_76 //",
    "T09gopjatmu:3281": " avagamitamanāś ca bodhisattvaḥ kṣitipatinā vinayānatena tena /",
    "T09gopjatmu:3282": " uparataviṣayaspṛho 'pi ceto vanagamanād vinivartayāṃ babhūva // GoSd_77 //",
    "T09gopjatmu:3283": " vana iva bhavane 'pi bodhisattvā viṣayasukhavyasanāparītasattvāḥ /",
    "T09gopjatmu:3284": " munaya iva vanāntavāsanimnāḥ praśamarasaikavihāriṇo bhavanti // GoSd_78 //",
    "T09gopjatmu:3285": " bhavana iva vane 'pi sādhavas te jagadudayaikanibandhanaprayogāḥ /",
    "T09gopjatmu:3286": " svatanum api parārtham utsṛjanti praṇayijanapraṇayaṃ na khaṇḍayanti // GoSd_79 //",
    "T09gopjatmu:3287": " ata iha bhavanaṃ vanaṃ ca tulyaṃ jagadupajīvyavibhūtivistarāṇām /",
    "T09gopjatmu:3288": " avikalabhuvanopakārapārapraṇayakṛtavyavasāyamānasānām // GoSd_80 //",
    "T09gopjatmu:3289": " tena dattaṃ samādāya svarājyaṃ lokasārathiḥ /",
    "T09gopjatmu:3290": " dhanaṃ rājā sa viprāya vāñchitātyadhikaṃ dadau // GoSd_81 //",
    "T09gopjatmu:3291": " tasyāścaryam udāradharmasuratiṃ cākarṇya viproditaṃ",
    "T09gopjatmu:3292": " tyaktvā vairavikāraduḥsahataraṃ krodhābhidhānaṃ viṣam /",
    "T09gopjatmu:3293": " dhṛtvā maulim ivonnate &9169; &9169; &9169; - - - &9169;",
    "T09gopjatmu:3294": " rājā svayaṃ",
    "T09gopjatmu:3295": " cakre taccaraṇāmbujapraṇayinīm uṣṇīṣamālāṃ kṣaṇāt // GoSd_82 //",
    "T09gopjatmu:3296": " tasmin gate nijapuraṃ vinayaprapanne saṃprāpya rājyam arihīnam udārapuṇyaḥ /",
    "T09gopjatmu:3297": " dharmeṇa kīrtidhavalāmbudhiphenamālāvelādukūlalalitāṃ pṛthivīṃ śaśāsa // GoSd_83 //",
    "T09gopjatmu:3298": " caritam atigatopamānaśobhaṃ na hi vibhavo 'sty anugantum īśvarāṇām /",
    "T09gopjatmu:3299": " mama kṛpaṇamates tathāpi caitat kṛtam atisāhasam ātmano hitāya // GoSd_84 //",
    "T09gopjatmu:3300": " kuśalam upacitaṃ kṛpātmakānāṃ caritam idaṃ vinibadhya yan mayādya /",
    "T09gopjatmu:3301": " bhavatu bhuvanaśāntaye tad āśu jvalatu tathāgataśāsanaṃ tataś ca // GoSd_85 //",
    "T09gopjatmu:3302": " iti sarvaṃdadajātakam // ***************************************************************************",
    "T09gopjatmu:3303": " Śvan = GoŚv",
    "T09gopjatmu:3304": " Ed. Michael Hahn.",
    "T09gopjatmu:3305": " Cf. Michael Hahn. Der grosse Legendenkranz Mahajjātakamālā. Wiesbaden 195 (Asiatische Forschungen, 88)",
    "T09gopjatmu:3306": " . No. 8: Somajātakāvadāna",
    "T09gopjatmu:3307": " 16. Śvan",
    "T09gopjatmu:3308": " (247b6) paraduḥkhakātarā devarājyam apy avadhīrayanti sādhavaḥ //",
    "T09gopjatmu:3309": " tadyathānuśrūyate",
    "T09gopjatmu:3310": " bodhisattvabhūtaḥ (248a)",
    "T09gopjatmu:3311": " kila bhagavān svapuṇyaparipākaviśeṣopanatam amarapurādhipatyam kārayām āsa /",
    "T09gopjatmu:3312": " naparidyūtahṛdayena sarvalokātiśayināpi mahimnā kevalaṃ puṇyānām avandhyaphalam āviṣkurvann amarapuranivāsināṃ cānugrahāya //",
    "T09gopjatmu:3313": " jagad dṛṣṭvānantavyasanakuliśāpātavihataṃ",
    "T09gopjatmu:3314": " na sa svarge reme prakṛtiramaṇīye 'pi bhagavān /",
    "T09gopjatmu:3315": " tadā hy enaṃ sā dhīr hṛdi tudati niḥsaṅgam aniśaṃ",
    "T09gopjatmu:3316": " parārthaprāgbhārā paramavidhurā svāduvidhurā // GoŚv_1 //",
    "T09gopjatmu:3317": " akṛtakuśalavyāpārānāṃ svabhūtinibandhanaṃ",
    "T09gopjatmu:3318": " kṛpaṇamanasāṃ - -",
    "T09gopjatmu:3319": " yad vā mano bahu manyate /",
    "T09gopjatmu:3320": " svacaritapariprāptaiśvaryaṃ jagaddhitakāriṇā",
    "T09gopjatmu:3321": " na viṣayasukheṣv āsthaṃ ceto mahaty api rakṣyate // GoŚv_2 //",
    "T09gopjatmu:3322": " sa kadā cij jambūdvīpam avalokayan dadarśa [/",
    "T09gopjatmu:3323": " ] evaṃ lokam aśakyapratīkāravyādhiduḥkhopaplutaṃ viṣamavirasakṛtavaidyasāmarthyaṃ samaraṇam āvarjja(?)",
    "T09gopjatmu:3324": " vyavasāyaviklavaṃ romanthamānam iva piśitāśanair ihaiva narakaduḥkhāny anubhavantaṃ vismṛtasnehabandhumitrasuhṛcchaucācāraprayojanam //",
    "T09gopjatmu:3325": " kṛtāntakarmānta iva pravṛttas tadā sa rogāntarakalpatulyaḥ /",
    "T09gopjatmu:3326": " aśakyarūpapratikārabhīmo mahātyayo vyādhikṛto vikāraḥ // GoŚv_3 //",
    "T09gopjatmu:3327": " kṣuttṛṣṇācetanaparigatāḥ sānubandhaṃ stananto",
    "T09gopjatmu:3328": " vikṣiptāṅgāḥ kṣititalarajoguṇṭhitoddhastakeśāḥ /",
    "T09gopjatmu:3329": " smāraṃ smāraṃ jalakaṇamucāṃ mallikāmālutānāṃ - - - -",
    "T09gopjatmu:3330": " madhukaragaṇair mārga āsannapātāḥ // GoŚv_4 //",
    "T09gopjatmu:3331": " śvāsādhmātabṛhatkaṭhorajaṭharavyābhinnanāsāpuṭāḥ",
    "T09gopjatmu:3332": " sṛkkāntapratibaddhaśuṣkavirasaśleṣmānanā bhīṣaṇāḥ /",
    "T09gopjatmu:3333": " rūkṣasthūlaśirāpratānajaṭilatvaksnāyuśeṣāśrayāḥ",
    "T09gopjatmu:3334": " ke cit pūrvakṛtaṃ ninindur aśubhaṃ karmābhisaṃdhisthiram // GoŚv_5 //",
    "T09gopjatmu:3335": " kvathitapiśitarandhraprodvamatpūyadhārā malinavikṛtadehāḥ ke cid aprekṣaṇīyāḥ /",
    "T09gopjatmu:3336": " krimikulapariluptaprāyabāhūdaroruśravaṇanayananāsāḥ prārthayante sma kālam // GoŚv_6 //",
    "T09gopjatmu:3337": " saṃśuṣkādharakaṇṭhatāluvivarās tṛṣṇāgninā dāhinā",
    "T09gopjatmu:3338": " rūkṣakṣāmavidāritānanapuṭāḥ pretā ivāyāsinaḥ /",
    "T09gopjatmu:3339": " āmattālikuloddhatotpalavanacchannāmbuviṣyandināṃ",
    "T09gopjatmu:3340": " vīkṣantaḥ sarasāṃ payāṃsi viviśuḥ ke cit kṛtāntālayam // GoŚv_7 //",
    "T09gopjatmu:3341": " dūṣīkāpaṭalaniruddhalocanāntā durgandhā bahalamalopaliptagātrāḥ /",
    "T09gopjatmu:3342": " anye tu klamaśithilāśrayā rujānām ājagmur nilayanatāṃ prabandhinīnām // GoŚv_8 //",
    "T09gopjatmu:3343": " ke cil lālāsalilavisaraklinnasaṃsaktadīrgha-",
    "T09gopjatmu:3344": " śmaśruvrātāḥ pathiṣu kṛpaṇāḥ klāntakāyāḥ śayānāḥ /",
    "T09gopjatmu:3345": " krūrārāvaiḥ purabalibhujāṃ maṇḍalaiḥ saṃpatadbhir",
    "T09gopjatmu:3346": " vyāvṛttāsyā vipadam avaśāḥ pratyapadyanta tīvrām // GoŚv_9 //",
    "T09gopjatmu:3347": " tasya tad atidāruṇam ālokya lokavyasanaṃ mahat kāruṇyam udapādi /",
    "T09gopjatmu:3348": " atha sa mahāsattvas tena sattvopadraveṇa vyathitamanāḥ sutarām abhivardhitānukampākampitaḥ pitevaikaputravyasanam asahamānaś cintām apede //",
    "T09gopjatmu:3349": " itthaṃ gatānāṃ ka ivābhyupāyaḥ syād āmayocchittisukhaḥ prajānām /",
    "T09gopjatmu:3350": " apīha lokatrayabāndhavānāṃ tathāgatānām anṛṇo bhaveyam // GoŚv_10 //",
    "T09gopjatmu:3351": " api nāma bhaven mama pratijñā sakalā lokahitaprayogasiddhyai /",
    "T09gopjatmu:3352": " api mānuṣajanmaduḥkhabhājo vyasanebhyaḥ parimokṣam aśnuvīran // GoŚv_11 //",
    "T09gopjatmu:3353": " api nāma na bodhisattvanāmavyapadeśaṃ vitathaṃ samudvaheyam /",
    "T09gopjatmu:3354": " api sarvavidām agarhaṇīyāṃ dadhad ājñām animittavatsalānām // GoŚv_12 //",
    "T09gopjatmu:3355": " bhavaduḥkhaśilīmukhakṣatānām api mateva piteva ca prajānām /",
    "T09gopjatmu:3356": " aham eva parāyaṇaṃ paraṃ syāṃ bhavaduḥkhāmburayapratīrabhūtaḥ // GoŚv_13 //",
    "T09gopjatmu:3357": " yāvad duḥkhābhibhūtaḥ praviśati na jano rogadaṃṣṭrākarālaṃ",
    "T09gopjatmu:3358": " kālāher āsyakośaṃ sakalajagadanugrāsasaṃbhogabhīmam /",
    "T09gopjatmu:3359": " tāvad dvandvānurāgaṃ tridaśapurapatiśrīsukhaṃ projjhya ramyaṃ",
    "T09gopjatmu:3360": " prāṇatyāgānurāgaṃ praṇayasukhakaraṃ bhūtabhṛtyai karomi // GoŚv_14 //",
    "T09gopjatmu:3361": " vyavasāyam iti jñātvā tasyātyadbhutakarmaṇaḥ /",
    "T09gopjatmu:3362": " tadviyogābhiśaṅkārtā vicukruśur athāmarāḥ // GoŚv_15 //",
    "T09gopjatmu:3363": " kṛpālo duḥkhitān asmān parityajya kva yāsyasi /",
    "T09gopjatmu:3364": " viṣamasthān iva pitā vatsalo bālaputrakān // GoŚv_16 //",
    "T09gopjatmu:3365": " saddharmasalilotsekair vardhayan pādapān iva /",
    "T09gopjatmu:3366": " asmān anāgasas tyaktvā mā yāsīḥ priyadarśana // GoŚv_17 //",
    "T09gopjatmu:3367": " viṣayāsvādacapalair hṛtān indriyavājibhīḥ /",
    "T09gopjatmu:3368": " svāmin māsmān parityākṣīḥ prapātāntānucāriṇaḥ // GoŚv_18 //",
    "T09gopjatmu:3369": " praṇāmalolānatamaulibandhanān pragāḍhaśokopanipātakātarān /",
    "T09gopjatmu:3370": " athāmarān aśrupariplutekṣaṇān sa sāntvayann ity avadan marutpatiḥ // GoŚv_19 //",
    "T09gopjatmu:3371": " na me na yuṣmāsv anurāgapeśalaṃ mano na cāyaṃ svahitodayādaraḥ /",
    "T09gopjatmu:3372": " vikāsinīnāṃ vipadāṃ mukhe sthitaṃ jagat paritrātum ayaṃ tu niścayaḥ // GoŚv_20 //",
    "T09gopjatmu:3373": " tad apramādaḥ kriyatāṃ sa eva vo dhruvaṃ samārtāyanatām upeṣyati /",
    "T09gopjatmu:3374": " visaṃvadanty eva samāgamāḥ priyair nipātaramyāḥ pariṇāmadāruṇāḥ // GoŚv_21 //",
    "T09gopjatmu:3375": " sthitvāpi kālam atulaṃ vividhopabhogasaṃbhogavistarasukhais tridaśādhivāse /",
    "T09gopjatmu:3376": " karmakṣayād vinipatanti surāḥ smarantaḥ saṃvartakānilahatā iva kalpavṛkṣāḥ // GoŚv_22 //",
    "T09gopjatmu:3377": " mandākinīm api vigāhya sahāpsarobhir unnidrahemakamalocchuritopakaṇṭhām /",
    "T09gopjatmu:3378": " kṣārodakāṃ jvalanadarbhakukūlakūlāṃ nighnāḥ punar yadi ca vaitaraṇīṃ bhajante // GoŚv_23 //",
    "T09gopjatmu:3379": " ko nāma teṣu matimān svamano nidadhyād utkṣepaṇīyakusumāvayavopameṣu /",
    "T09gopjatmu:3380": " svargopabhogajaniteṣu sukheṣu yeṣām anteṣv apāyavaḍavāmukhasaṃniveśaḥ // GoŚv_24 //",
    "T09gopjatmu:3381": " kalpadrumopavanabhūmiṣu naikaratnaprodbhāsyamānatatatalpaśilātalāsu /",
    "T09gopjatmu:3382": " sākaṃ priyābhir anubhūya sukhāni bhūyas tīkṣṇāsipattravanamadhyagatā bhavanti // GoŚv_25 //",
    "T09gopjatmu:3383": " saṃbhrāntabālahariṇekṣaṇacañcalāni vibhrāntakālapariṇāmakarāṇi buddheḥ /",
    "T09gopjatmu:3384": " yad dhīndriyārthaparibhogasukhāni tasmād yatnaṃ surāḥ kuruta puṇyaparigrahāya // GoŚv_26 //",
    "T09gopjatmu:3385": " edhobhir agnaya iva praśamaṃ vrajanti kāmāgnayo na viṣayair viṣapānakalpaiḥ /",
    "T09gopjatmu:3386": " tasmād upāddhvam anavadyasukhābhirāmāṃ tāthāgatīṃ pratipadaṃ vyasanopaśāntyai // GoŚv_27 //",
    "T09gopjatmu:3387": " anāthānāṃ dainyaglapitamanasāṃ duḥkhāśīviṣa-",
    "T09gopjatmu:3388": " gaṇopaghrātānāṃ paraśubhir ivotkṛttavapuṣām /",
    "T09gopjatmu:3389": " praśāntyai bhūtānāṃ vayam api tiraścām anukṛtiṃ",
    "T09gopjatmu:3390": " kariṣyāmo muktvā surabhavanasaṃbhogavasitām // GoŚv_28 //",
    "T09gopjatmu:3391": " avicalapratibandho dīrghakālānuṣaṅgī",
    "T09gopjatmu:3392": " mama jagadupakāraprārthanāsaṃniveśaḥ /",
    "T09gopjatmu:3393": " sucaritaparipākasyeti dṛṣṭvā prasiddhiṃ",
    "T09gopjatmu:3394": " na khalu kuśalavighnaṃ kartum arhanti santaḥ // GoŚv_29 //",
    "T09gopjatmu:3395": " atimānuṣam apy apāsya citraṃ mahimānaṃ kṛpayā vikṛṣyamāṇaḥ /",
    "T09gopjatmu:3396": " sa tu duḥkhakaro gatau tiraścāṃ paramāryaḥ pratisaṃdadhe mahātmā // GoŚv_30 //",
    "T09gopjatmu:3397": " karuṇāmṛtapeśalāśayānāṃ svasukhāsaṅgaviviktamānasānām /",
    "T09gopjatmu:3398": " prabhavā iva kalpapādapānām udayā lokahitāya sajjanānām // GoŚv_31 //",
    "T09gopjatmu:3399": " vinayānataratnamauliraśmicchuritās taṃ na marudgaṇapraṇāmāḥ /",
    "T09gopjatmu:3400": " manujātisukhaṃ samāpatantaṃ sthirasattvaṃ vinivartayāṃ babhūvuḥ // GoŚv_32 //",
    "T09gopjatmu:3401": " virahavyasanopatāpadīnair nayanair bāṣpataraṅgadhūsarāntaiḥ /",
    "T09gopjatmu:3402": " dayitāḥ karuṇaṃ tam īkṣamāṇāḥ śucisattvaṃ na nivartayāṃ babhūvuḥ // GoŚv_33 //",
    "T09gopjatmu:3403": " svajaneṣu na tasya sānukampaṃ na mano dakṣiṇa eva sa prakṛtyā /",
    "T09gopjatmu:3404": " avagamya garīyasīṃ tathāpi prakṛtiṃ śvā sa tathā cakāra sādhuḥ // GoŚv_34 //",
    "T09gopjatmu:3405": " sa hitāvahitā rujāturāṇāṃ himavanmerugurur guruḥ prajānām /",
    "T09gopjatmu:3406": " puruṣātiśayo guṇaprakarṣān niyataṃ dūrataraṃ samutpapāta // GoŚv_35 //",
    "T09gopjatmu:3407": " tapobhir yāṃ dīrghair yamaniyamasaṃskāragurubhir",
    "T09gopjatmu:3408": " vyavasyanti prāptuṃ salilaphalamūlānilabhujaḥ /",
    "T09gopjatmu:3409": " vibhūtiṃ tām aindrīṃ tṛṇam iva parityajya kṛpayā",
    "T09gopjatmu:3410": " tiraścāṃ sābhāgyaṃ sa jagadupakārārtham agamat // GoŚv_36 //",
    "T09gopjatmu:3411": " śubhābhyāsād eva kṣapitakukṛtapratyayatayā",
    "T09gopjatmu:3412": " tathāgatena prāptā bhavagatisamākṣepavaśitā /",
    "T09gopjatmu:3413": " yathecchaṃ yatrecchaṃ parahitasamādhānaviduṣas",
    "T09gopjatmu:3414": " tathā hy abhūt janmavyasanaśamanāyaiva jagatām // GoŚv_37 //",
    "T09gopjatmu:3415": " svakāmakārānuvidhāyinīm śriyam paṭāntalagnām hutabhukśikhām iva /",
    "T09gopjatmu:3416": " na marṣayanti vyasanāturān janān dṛṣṭvā mahāntaḥ karuṇānibandhanāḥ // GoŚv_38 //",
    "T09gopjatmu:3417": " tasyopapattisamakālam athoccacāra lokaṃ sphuran dhvanir iti śravaṇopakārī /",
    "T09gopjatmu:3418": " yaḥ pāpy ayaṃ kuru puro bhajanaṃ ca tasya māṃsāsṛjau samupayujya śivaṃ bhajadhvam // GoŚv_39 //",
    "T09gopjatmu:3419": " śrutvātha dhvanim atimānuṣaṃ manuṣyāḥ sāṃhatyasvaritam upetya taṃ pradeśam /",
    "T09gopjatmu:3420": " ālokya kṣitidharapīvarātmabhāvaṃ taṃ sādhuṃ kṣamiṇam abhīyur udviṣāṇāḥ // GoŚv_40 //",
    "T09gopjatmu:3421": " āghūrṇasphuṭitakhaḍganiśātapāṇīn dṛṣṭvā tān abhipatato javena gatvā /",
    "T09gopjatmu:3422": " hāheti sphuṭavirasaṃ vilepur uccaiḥ pratyastapraśithilamaulayaḥ suraughāḥ // GoŚv_41 //",
    "T09gopjatmu:3423": " māṃ dṛṣṭvā ghanavipulāyatātmabhāvaṃ śrutvā vā surapuravāsināṃ pralāpān /",
    "T09gopjatmu:3424": " na kaś cit pratihatamānaso vasāsṛgmoko 'yaṃ kṣaṇam iti so 'bhavad vikārī // GoŚv_42 //",
    "T09gopjatmu:3425": " tān paurān suhṛda ivāvalokya tasya prītir yā manasi manasvino jṛmbhate /",
    "T09gopjatmu:3426": " tām eva kṣitidharasāradhīḥ sa mene paryāptaṃ phalam atiduṣkarasya tasya // GoŚv_43 //",
    "T09gopjatmu:3427": " lokānām abhilaṣitopakāramyaṃ matvāsāv upacitamāṃsam ātmabhavam /",
    "T09gopjatmu:3428": " ekāntavyasananipātalakṣyabhūte saṃsāre 'py abhiratim ābabandha sādhuḥ // GoŚv_44 //",
    "T09gopjatmu:3429": " ye dhvastāḥ parahitasaṃvidhānaśūnyās taddehāḥ kṣaṇabhidurā bhavaprabandhe /",
    "T09gopjatmu:3430": " tān manye sa parigaṇayya śailatuṅgān cchuddhyaiva svatanum upādadhe mahātmā // GoŚv_45 //",
    "T09gopjatmu:3431": " taṃ matvā vitatavikāram eva dhairyāt te tīkṣṇais tarum iva cicchiduḥ kuṭhāraiḥ /",
    "T09gopjatmu:3432": " niḥśaṅkā galitakṛpāśivair manobhiḥ so 'py āsīt tarur iva cāpanītamanyuḥ // GoŚv_46 //",
    "T09gopjatmu:3433": " tadraktavyatirekapāṭalāgrahastās tam khaḍgair araya ivāpare vicakruḥ /",
    "T09gopjatmu:3434": " so 'py āsīd abhimatakāryasaṃprasiddhyā prītyaiva sphuṭahṛdayo viśuddhakarmā // GoŚv_47 //",
    "T09gopjatmu:3435": " susrāva kṣatajam athāsya khaḍgadhārāc chedebhyaḥ sphuṭakaradhīrapuṣpatāmram /",
    "T09gopjatmu:3436": " saṃprāptaghanasamaye vicitrasānor vindhyādrer jalam iva dhātunirjharebhyaḥ // GoŚv_48 //",
    "T09gopjatmu:3437": " cakṣāra vraṇamukhakandarebhyo yat tasya kṣatajam iva kṣatāśayasya /",
    "T09gopjatmu:3438": " tenohur ghanapariṇāhaphenapuñjā viṣṭabdhā vipulasitavīcayaḥ sravantyaḥ // GoŚv_49 //",
    "T09gopjatmu:3439": " tat tasya praṇidhibalāvalambinīnām āśānāṃ katham api pūraṇāt sucetaḥ /",
    "T09gopjatmu:3440": " saṃprāpte 'py amrapure śarīrabhedāt prāmodyaṃ niratiśayopamaṃ babhāra // GoŚv_50 //",
    "T09gopjatmu:3441": " dadhvāna prapatadasṛkkadeharandhre vicchinne paraśutīkṣṇadhārayāsya /",
    "T09gopjatmu:3442": " pratyantajvalanaśikhāvalīḍhasānoḥ kuñjeṣu drutam iva kāncanaṃ sumeroḥ // GoŚv_51 //",
    "T09gopjatmu:3443": " tasyograir yugapad itas tataś ca śastrair niḥśaṅkaṃ śakalitakomalāśrayāṅge /",
    "T09gopjatmu:3444": " vicchinne sahananiviṣṭaśuddhabuddheḥ prītyārdre manasi tirodadhe viṣādaḥ // GoŚv_52 //",
    "T09gopjatmu:3445": " paricayakṛtamārgās tasya raktapraṇālyo gagaṇaparikhabhūte cchidyamāne śarīre /",
    "T09gopjatmu:3446": " kṣitidharasaridoghā vistarāṇi pracakrur na ca manasi viṣādo nāpi khedo babhūva // GoŚv_53 //",
    "T09gopjatmu:3447": " apacitataramāṃsāsṛgvasākardamāsu vyapagatabhayaśaṅkās tasya vistāriṇīṣu /",
    "T09gopjatmu:3448": " tanuvivaratareṣu vyāḍasaṃghā vicerur na ca manasi viṣādo na ca khedo babhūva // GoŚv_54 //",
    "T09gopjatmu:3449": " yad apahṛtam anāryais tasya māṃsaṃ śarīrād yadi tad apariśeṣaṃ piṇḍitaṃ syāt kathaṃ cit /",
    "T09gopjatmu:3450": " girim api sa sumeruṃ laṅghayen māṃsarāśir na ca manasi viṣado na ca khedo babhūva // GoŚv_55 //",
    "T09gopjatmu:3451": " kṣayam upayayur aṅgeṣv eva śastrāṇi tasya prakṛtimṛduṣu sādhor akṣatādhyāśayasya /",
    "T09gopjatmu:3452": " abhirucitaparārthaprītisaṃbhogaśānte na ca manasi viṣādo na ca khedo babhūva // GoŚv_56 //",
    "T09gopjatmu:3453": " ye cāsya raktair vililepur aṅgā te rejire rogaviṣādamuktāḥ /",
    "T09gopjatmu:3454": " ye cāpi raktāni papuḥ sarogās te sarvalokāḥ pupuṣur virogāḥ // GoŚv_57 //",
    "T09gopjatmu:3455": " janam apagatarogaṃ vīkṣamāṇasya harṣo manasi bhuvanabandhor labdhagādho babhūva /",
    "T09gopjatmu:3456": " piśitam anupayogaṃ vīkṣamāṇasya bhūyo 'py abhavad aratidolaṃ cañcalaṃ tasya cetaḥ // GoŚv_58 //",
    "T09gopjatmu:3457": " utkṛttacarmapaṭalasphuṭatāmramāṃso randhrodvamadrudhiraśeṣaviśeṣatāmraḥ /",
    "T09gopjatmu:3458": " kāyaḥ sa tasya vikṛtaḥ kṛtaniścayasya reje javākusumarāśir ivābhracumbī // GoŚv_59 //",
    "T09gopjatmu:3459": " vicchidyamānaḥ suniśātaśastrais tad duḥkham ekāśrayam īkṣamāṇaḥ /",
    "T09gopjatmu:3460": " sukhena duḥkhaṃ sa nirācakāra labdhvā paratrātmani caikamatyam // GoŚv_60 //",
    "T09gopjatmu:3461": " pariṇāmakharā batādhamāyā gatir ātmābhiniveśavāsanāyāḥ /",
    "T09gopjatmu:3462": " upadigdhadhiyo yayā manuṣyāḥ pitṛbhūteṣv api sādhuṣu skhalanti // GoŚv_61 //",
    "T09gopjatmu:3463": " etasya māṃsaṃ bubhuje kṛpālor yo yaḥ sa sa vyādhim apācakāra /",
    "T09gopjatmu:3464": " krameṇa kṛcchraṃ jagad uttatāra vipatsamudraṃ tad anena kṛtsnam // GoŚv_62 //",
    "T09gopjatmu:3465": " atha sarva eva loko vigatanikhilarogopasargas tasmin mahāsattve samupajātapremagauravabahumānaḥ praṇamya śvānaṃ bodhisattvam abravīt //",
    "T09gopjatmu:3466": " aho kṛpābhyāsaviśeṣabhadratā guṇeṣv aho bhaktir apetakalmaṣā /",
    "T09gopjatmu:3467": " aho parārthapratipattipeśalaṃ tavārya karmedam atītamānuṣam // GoŚv_63 //",
    "T09gopjatmu:3468": " aho jagacchreṣṭhamahādayārdratā aho svasaukhyavyavasāyaniḥspṛhā /",
    "T09gopjatmu:3469": " śubheṣv aho niścayaniścalaṃ mano manasvināṃ bodhipathānupātinām // GoŚv_64 //",
    "T09gopjatmu:3470": " aho batācintyam upāyakauśalam aho parārthe 'bhirater udāttatā /",
    "T09gopjatmu:3471": " acintyacaryātiśayāya sādhave namo 'stu tubhyaṃ jagadekabandhave // GoŚv_65 //",
    "T09gopjatmu:3472": " tvaṃ naḥ pitā yadi pitā tvam ivārthakāmaḥ śāstā tvam eva yadi dharmagurus tvam eva /",
    "T09gopjatmu:3473": " tvam daivataṃ yadi na taj janavādamātram ārtāyanaṃ tu jagataḥ paramaṃ tvam eva // GoŚv_66 //",
    "T09gopjatmu:3474": " tasmād ājñābhiṣekeṇa pavitrayitum arhasi /",
    "T09gopjatmu:3475": " upadigdham imaṃ lokaṃ yuṣmadāyāsacetasā // GoŚv_67 //",
    "T09gopjatmu:3476": " atha bodhisattvaḥ samupajātaprasādamānasam avagamya tam enam abravīt //",
    "T09gopjatmu:3477": " pīḍā mameyam iti naivam idaṃ pradhāryaṃ sattvārtham eva gaticakracalasya nityam /",
    "T09gopjatmu:3478": " pīḍā mamābhavad udīkṣya vipatparītān yuṣmān nirāmayasukhaṃ tv adhunā mano me // GoŚv_68 //",
    "T09gopjatmu:3479": " kṛtyaṃ na me parahitād aparaṃ garīyaḥ saṃsāracārakanibandhanam etad eva /",
    "T09gopjatmu:3480": " tasmāt kukāryamalinām atilaṅghya caryāṃ matprītaye satatam ātmahitaṃ kurudhvam // GoŚv_69 //",
    "T09gopjatmu:3481": " lokān imān svakṛtakarmabhujo viditvā mṛtyor aparvaparuṣasya karodarasthān /",
    "T09gopjatmu:3482": " pāpāny asahyaparitāpaphalodayāni prāṇātyaye 'pi parivarjayituṃ yatadhvam // GoŚv_70 //",
    "T09gopjatmu:3483": " svantāny anāśaramaṇīyaphalapradāni janmāṭavīgahanapathyadanopamāni /",
    "T09gopjatmu:3484": " puṇyāni saṃcinuta matpratikārabuddhyā kalyāṇamitravacanaṃ hi na laṅghanīyam // GoŚv_71 //",
    "T09gopjatmu:3485": " iti samanuśiṣya prāṇinas tān mahātmā niśitaparaśudhārājarjaraklāntadehaḥ /",
    "T09gopjatmu:3486": " avasitakaraṇīyaḥ paryudasyātmabhāvaṃ tam ativikṛtarūpaṃ svargam evāruroha // GoŚv_72 //",
    "T09gopjatmu:3487": " iti jagadupajīvyā uttamaśrīsamudrā vipadaśaninipātavyāhatā vyuṣṭiyogāt /",
    "T09gopjatmu:3488": " vigatajaladapaṅkavyomaparyantadīrghāḥ śaśina iva mayūkhā lokam uttārayanti // GoŚv_73 //",
    "T09gopjatmu:3489": " // iti śrījātakamālāyāṃ śvajātakaṃ tricatvāriṃśattamaṃ samāptam //"
}