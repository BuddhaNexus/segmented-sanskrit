{
  "SA20bsa030_u:0": "Mahāyānasūtrālaṃkāraḥ",
  "SA20bsa030_u:1": "om",
  "SA20bsa030_u:2": "namaḥ sarvabuddhabodhisatvebhyaḥ",
  "SA20bsa030_u:3": "prathamo 'dhikāraḥ",
  "SA20bsa030_u:4": "arthajño 'rthavibhāvanāṃ prakurute vācā padaiścāmalair duḥkhasyottaraṇāya duḥkhitajane kāruṇyatastanmayaḥ /",
  "SA20bsa030_u:5": "dharmasyottamayānadeśitavidheḥ satveṣu tadgāmiṣu śliṣṭāmarthagatiṃ niruttaragataṃ pañcātmikāṃ darśayan // MSA_1.1 //",
  "SA20bsa030_u:6": "ghaṭitamiva suvarṇaṃ vārijaṃ vā vibuddhaṃ sukṛtamiva subhojyaṃ bhujyamānaṃ kṣudhārtaiḥ /",
  "SA20bsa030_u:7": "vidita iva sulekho ratnapeṭeva muktā vivṛta iha sa dharmaḥ prītimagryāṃ dadhāti // MSA_1.2 //",
  "SA20bsa030_u:8": "yathā bimbaṃ bhūṣāprakṛtiguṇavaddarpaṇagataṃ viśiṣṭaṃ prāmodyaṃ janayati nṛṇāṃ darśanavaśāt /",
  "SA20bsa030_u:9": "tathā dharmaḥ sūktaprakṛtiguṇayukto 'pi satataṃ vibhaktārthastuṣṭiṃ janayati viśiṣṭāmiha satām // MSA_1.3 //",
  "SA20bsa030_u:10": "āghrāyamāṇakaṭukaṃ svādurasaṃ yathauṣadhaṃ tadvat /",
  "SA20bsa030_u:11": "dharma[rmo] dvayavyavasthā[stho] vyañjanato 'rtho na ca[rthataśca] jñeyaḥ // MSA_1.4 //",
  "SA20bsa030_u:12": "rājeva durārādho dharmo 'yaṃ vipulagāḍhagambhīraḥ /",
  "SA20bsa030_u:13": "ārādhitaśca tadvadvaraguṇadhanadāyako bhavati // MSA_1.5 //",
  "SA20bsa030_u:14": "ratnaṃ jātyamanarthaṃ[rghaṃ]yathā 'parīkṣakajanaṃ na toṣayati /",
  "SA20bsa030_u:15": "dharmastathāyamabudhaṃ viparyayātteṣayati tadvat // MSA_1.6 //",
  "SA20bsa030_u:16": "ādāvavyākaraṇātsamapravṛtteragocarātsiddheḥ /",
  "SA20bsa030_u:17": "bhāvābhāve 'bhāvātpratipakṣatvādrutānyatvāt // MSA_1.7 //",
  "SA20bsa030_u:18": "pratyakṣacakṣuṣo buddhāḥ śāsanasya ca rakṣakāḥ /",
  "SA20bsa030_u:19": "adhmamanyanāvṛtajñānā upekṣāto na yujyate // MSA_1.8 //",
  "SA20bsa030_u:20": "vaikalyato virodhādanupāyatvāttthāpyanupadeśāt /",
  "SA20bsa030_u:21": "na śrāvakayānamidaṃ bhavati mahāyānadharmākhyam // MSA_1.9 //",
  "SA20bsa030_u:22": "āśayasyopadeśasya prayogasya virodhataḥ /",
  "SA20bsa030_u:23": "upastambhasya kālasya yat hīnaṃ hīnameva tat // MSA_1.10 //",
  "SA20bsa030_u:24": "svake 'vatārātsvasyaiva vinaye darśanādapi /",
  "SA20bsa030_u:25": "audāryādapi gāmbhīryādaviruddhaiva dharmatā // MSA_1.11 //",
  "SA20bsa030_u:26": "niśrito 'niyato 'vyāpī sāṃvṛtaḥ khedavānapi /",
  "SA20bsa030_u:27": "bālāśrayo matastarkastasyāto viṣayo na tat // MSA_1.12 //",
  "SA20bsa030_u:28": "audāryādapi gāmbhīryātparipāko 'vikalpanā /",
  "SA20bsa030_u:29": "deśanā'to dvayasyāsmin sa copāyo niruttare // MSA_1.13 //",
  "SA20bsa030_u:30": "tadasthānatrāso bhavati jagatāṃ dāhakaraṇo mahā'puṇyaskandhaprasavakaraṇāddīrdhasamayam /",
  "SA20bsa030_u:31": "agotro 'sanmitro 'kṛtamatirapūrvā'citaśubhasrasatyasmin dharme patati mahato 'rthādgata iha // MSA_1.14 //",
  "SA20bsa030_u:32": "tadanyānyā[nyasyā?",
  "SA20bsa030_u:33": "]bhāvātparamagahanatvādanugamāt vicitrasyākhyānād dhruvakathanayogādbahumukhāt /",
  "SA20bsa030_u:34": "yathākhyānaṃ nārthādbhagavati ca bhāvātigahanāt na dharme 'smiṃsrāso bhavati viduṣāṃ yonivicayāt // MSA_1.15 //",
  "SA20bsa030_u:35": "śrutaṃ niśrityādau prabhavati manaskāra iha yo",
  "SA20bsa030_u:36": "manaskārājñānaṃ prabhavati ca tatvārthaviṣayam /",
  "SA20bsa030_u:37": "tato dharmaprāptiḥ prabhavati ca tasminmatirato",
  "SA20bsa030_u:38": "yadā pratyātmaṃ sā kathamasati tasminvyavasitiḥ // MSA_1.16 //",
  "SA20bsa030_u:39": "ahaṃ na boddhā na gabhīraboddhā buddhau gabhīraṃ kimatarkagamyam /",
  "SA20bsa030_u:40": "kasmād gabhīrārthavidāṃ na mokṣa ityetaduttrāsapadaṃ na yuktam // MSA_1.17 //",
  "SA20bsa030_u:41": "hīnādhimuktaḥ sunihīnadhātor hī naiḥ sahāyaiḥ parivāritasya /",
  "SA20bsa030_u:42": "audāryagāmbhīryasudeśite 'smin dharme 'dhimuktiryadi nāsti siddham // MSA_1.18 //",
  "SA20bsa030_u:43": "śrutānusāreṇa hi buddhimattaṃ labdhvā'śrute yaḥ prakarotyavajñām /",
  "SA20bsa030_u:44": "śrute vicitre sati cāprameye śiṣṭe kuto niścayameti mūḍhaḥ // MSA_1.19 //",
  "SA20bsa030_u:45": "yathārute 'rthe parikalpyamāne svapratyayo hānimupaiti buddheḥ /",
  "SA20bsa030_u:46": "svākhyātatāṃ ca kṣipati kṣatiṃ ca prāpnoti dharme pratighāvatīva[pratighātameva] // MSA_1.20 //",
  "SA20bsa030_u:47": "manaḥ pradoṣaḥ prakṛtipraduṣṭo ['yathārute cāpi] hyayuktarūpaḥ /",
  "SA20bsa030_u:48": "prāgeva saṃdehagatasya dharme tasmādupekṣaiva varaṃ hyadoṣā // MSA_1.21 //",
  "SA20bsa030_u:49": "mahāyānasūtrālaṃkāre mahāyānasiddhyadhikāraḥ prathamaḥ",
  "SA20bsa030_u:50": "_____________________________________________________________",
  "SA20bsa030_u:51": "dvitīyo 'dhikāraḥ",
  "SA20bsa030_u:52": "śaraṇagamanaviśeṣasaṃgrahaślokaḥ /",
  "SA20bsa030_u:53": "ratnāni yo hi śaraṇapragato 'tra yāne jñeyaḥ sa eva paramaḥ śaraṇa[ṇaṃ] gatānām /",
  "SA20bsa030_u:54": "sarvatragābhyupagamādhigamābhibhūtibhedaiścaturvidhamayārthaviśeṣaṇena // MSA_2.1 //",
  "SA20bsa030_u:55": "yasmādādau duṣkara eṣa vyavasāyo duḥsādho 'sau naikasahasrairapi kalpaiḥ /",
  "SA20bsa030_u:56": "siddho yasmātsattvahitādhānamahārthas tasmādagre yāna ihāgraśaraṇārthaḥ // MSA_2.2 //",
  "SA20bsa030_u:57": "sarvān sattvāṃstārayituṃ yaḥ pratipanno yano jñāne sarvagate kauśalyayuktaḥ /",
  "SA20bsa030_u:58": "yo nirvāṇe saṃsaraṇe 'pyekaraso 'sau [saṃsṛtiśāntyekaraso 'sau] jñeyo dhīmāneṣa hi sarvatraga evam // MSA_2.3 //",
  "SA20bsa030_u:59": "śaraṇagatimimāṃ gato mahārthāṃ guṇagaṇavṛddhimupaiti so 'prameyām /",
  "SA20bsa030_u:60": "sphurati jagadidaṃ kṛpāśayena prathayati cāpratimaṃ mahā[rdhaṃ]dharmam // MSA_2.4 //",
  "SA20bsa030_u:61": "mahāyānasūtrālaṃkāre śaraṇagamanādhikāro dvitīyaḥ",
  "SA20bsa030_u:62": "_____________________________________________________________",
  "SA20bsa030_u:63": "tṛtīyo 'dhikāraḥ",
  "SA20bsa030_u:64": "gotraprabhedasaṃgrahaślokaḥ",
  "SA20bsa030_u:65": "sattvāgratvaṃ svabhāvaśca liṅgaṃ gotraprabhedatā /",
  "SA20bsa030_u:66": "ādīnavo 'nuśaṃsaśca dvidhaupamyaṃ caturvidhā // MSA_3.1 //",
  "SA20bsa030_u:67": "dhātūnāmadhimukteśca pratipatteśca bhedataḥ /",
  "SA20bsa030_u:68": "phalabhedopalabdheśca gotrāstitvaṃ nirūpyate // MSA_3.2 //",
  "SA20bsa030_u:69": "udagratve 'tha sarvatve mahārthatve 'kṣayāya ca /",
  "SA20bsa030_u:70": "śubhasya tatrimittatvāt gotrāgratvaṃ vidhīyate // MSA_3.3 //",
  "SA20bsa030_u:71": "prakṛtyā paripuṣṭaṃ ca āśrayaścāśritaṃ ca tat /",
  "SA20bsa030_u:72": "sadasaccaiva vijñeyaṃ guṇottāraṇatārthataḥ // MSA_3.4 //",
  "SA20bsa030_u:73": "kāruṇyamadhimuktiśca kṣāntiścādiprayogataḥ /",
  "SA20bsa030_u:74": "samācāraḥ subhasyāpi gotreliṅgaṃ nirupyate // MSA_3.5 //",
  "SA20bsa030_u:75": "niyatāniyataṃ gotramahāryaṃ hāryameva ca /",
  "SA20bsa030_u:76": "pratyairgotrabhedo 'yaṃ samāsena caturvidhaḥ // MSA_3.6 //",
  "SA20bsa030_u:77": "kleśābhyāsaḥ kumitratvaṃ vidhātaḥ paratantratā /",
  "SA20bsa030_u:78": "gotrasyādīnavo jñeyaḥ samāsena caturvidhaḥ // MSA_3.7 //",
  "SA20bsa030_u:79": "cirādapāyagamanamāśumokṣaśca tatra ca /",
  "SA20bsa030_u:80": "tanuduḥkhopasaṃvittiḥ sodvegā sattvapācanā // MSA_3.8 //",
  "SA20bsa030_u:81": "suvarṇagotravat jñeyamameyaśubhatāśrayaḥ /",
  "SA20bsa030_u:82": "jñānanirmalatāyogaprabhāvāṇāṃ ca niśrayaḥ // MSA_3.9 //",
  "SA20bsa030_u:83": "suratnagotravatjñeyaṃ mahābodhinimittataḥ /",
  "SA20bsa030_u:84": "mahājñānasamādhyāryamahāsattvārthaniśrayāt // MSA_3.10 //",
  "SA20bsa030_u:85": "aikāntiko duścarite 'sti kaścit kaścit samudghātitaśukladharmā /",
  "SA20bsa030_u:86": "amokṣabhāgīyaśubho 'sti kaścin nihīnaśuklo 'styapi hetuhīnaḥ // MSA_3.11 //",
  "SA20bsa030_u:87": "gāmbhīryaudāryavāde parahitakaraṇāyodite dīrghadharme ajñātvaivādhimuktirbhavati suvipulā saṃprapattikṣamā ca /",
  "SA20bsa030_u:88": "saṃpattiścāvasāne dvayagataparamā yadbhavatyeva teṣāṃ tajjñeyaṃ bodhisattvaprakṛtiguṇavatastatprapuṣṭācca gotrāt // MSA_3.12 //",
  "SA20bsa030_u:89": "suvipulaguṇabodhivṛkṣavṛddhyai dhanasukhaduḥkhaśamopalabdhaye ca /",
  "SA20bsa030_u:90": "svaparahitasukhakriyā phalatvād bhavati samudagra[samūlamudagra]gotrametat // MSA_3.13 //",
  "SA20bsa030_u:91": "mahāyānasūtrālaṃkāre gotrādhikārastṛtīyaḥ",
  "SA20bsa030_u:92": "_____________________________________________________________",
  "SA20bsa030_u:93": "caturtho 'dhikāraḥ",
  "SA20bsa030_u:94": "cittotpādalakṣaṇe ślokaḥ /",
  "SA20bsa030_u:95": "mahotsāhā mahārambhā mahārthāya mahodayā /",
  "SA20bsa030_u:96": "cetanā bodhisattvānāṃ dvayārthā cittasaṃbhavaḥ // MSA_4.1 //",
  "SA20bsa030_u:97": "cittotpādo 'dhimokṣo 'sau śuddhādhyāśayiko 'paraḥ /",
  "SA20bsa030_u:98": "vaipākyo bhūmiṣu matastathāvaraṇavarjitaḥ // MSA_4.2 //",
  "SA20bsa030_u:99": "karuṇāmūla iṣṭo 'sau sadāsattvahitāśayaḥ /",
  "SA20bsa030_u:100": "dharmādhimokṣastajjñānaparyeṣṭyālambanastathā // MSA_4.3 //",
  "SA20bsa030_u:101": "uttaracchandayāno 'sau pratiṣṭhāśīlasaṃvṛtiḥ /",
  "SA20bsa030_u:102": "utthāpanā vipakṣasya paripantho 'dhivāsanā // MSA_4.4 //",
  "SA20bsa030_u:103": "śubhavṛddhyanuśaṃso 'bhau puṇyajñānamayaḥ sa hi /",
  "SA20bsa030_u:104": "sadāpāramitāyoganiryāṇaśca sa kathyate // MSA_4.5 //",
  "SA20bsa030_u:105": "bhūmiparyavasāno 'sau pratisvaṃ tatprayogataḥ /",
  "SA20bsa030_u:106": "vijñeyo bodhisattvānāṃ cittotpādaviniścayaḥ // MSA_4.6 //",
  "SA20bsa030_u:107": "mitrabalād hetubalānmūlabalācchū tabalācchubhābhyāsāt /",
  "SA20bsa030_u:108": "adṛḍhadṛḍhodaya uktaścittotpādaḥ parākhyānāt // MSA_4.7 //",
  "SA20bsa030_u:109": "sūpāsitasaṃbuddhe susaṃbhṛtajñānapuṇyasaṃbhāre /",
  "SA20bsa030_u:110": "dharmeṣu nirvikalpajñānaprasavātparamatāsya // MSA_4.8 //",
  "SA20bsa030_u:111": "dharmeṣu ca satveṣu ca tatkṛtyeṣūttame ca buddhatve /",
  "SA20bsa030_u:112": "samacittopā[ttopa]lambhātprāmodyaviśiṣṭatā tasya // MSA_4.9 //",
  "SA20bsa030_u:113": "janmaudāryaṃ tasminnutsāhaḥ śuddhirāśayasyāpi /",
  "SA20bsa030_u:114": "kauśalyaṃ pariśiṣṭe niryāṇaṃ caiva vijñeyam // MSA_4.10 //",
  "SA20bsa030_u:115": "dharmādhimuktibījātpāramitāśreṣṭhamātṛto jātaḥ /",
  "SA20bsa030_u:116": "dhyānamaye sukhagarbhe karuṇā saṃvardhikā dhātrī // MSA_4.11 //",
  "SA20bsa030_u:117": "audāryaṃ vijñeyaṃ praṇidhānamahādaśābhinirhārāt /",
  "SA20bsa030_u:118": "utsāho boddhavyo duṣkaradīghāghikākhedāt // MSA_4.12 //",
  "SA20bsa030_u:119": "āsannabodhibodhāttadupāyajñānalābhataścāpi /",
  "SA20bsa030_u:120": "āśayaśuddhirjñeyā kauśalyaṃ tvanyabhūmigatam // MSA_4.13 //",
  "SA20bsa030_u:121": "niryāṇaṃ vijñeyaṃ yathāvyavasthānamanasikāreṇa /",
  "SA20bsa030_u:122": "tatkalpanatājñānādavikalpanayā ca tasyaiva // MSA_4.14 //",
  "SA20bsa030_u:123": "pṛthivīsama utpādaḥ kalyāṇasuvarṇasaṃnibhaścānyaḥ /",
  "SA20bsa030_u:124": "śuklanavacandrasadṛśo vahniprakhyo 'parocchrāyaḥ [jñeyaḥ] // MSA_4.15 //",
  "SA20bsa030_u:125": "bhūyo mahānidhānavadanyo ratnākaro yathaivānyaḥ /",
  "SA20bsa030_u:126": "sāgarasadṛśo jñeyo vajraprakhyo 'calendranibhaḥ // MSA_4.16 //",
  "SA20bsa030_u:127": "bhaiṣajyarājasadṛśo mahāsuhṛtsaṃnibho 'paro jñeyaḥ /",
  "SA20bsa030_u:128": "cintāmaṇiprakāśo dinakarasadṛśo 'paro jñeyaḥ // MSA_4.17 //",
  "SA20bsa030_u:129": "gandharvamadhuraghoṣavadanyo rājopamo 'paro jñeyaḥ /",
  "SA20bsa030_u:130": "koṣṭhāgāraprakhyo mahāpathasamastathaivānyaḥ // MSA_4.18 //",
  "SA20bsa030_u:131": "yānasamo vijñeyo gandharvasamaśca vetasaga[cetasaḥ]prabhavaḥ /",
  "SA20bsa030_u:132": "ānandaśabdasadṛśo mahānadīśrota[srotaḥ]sadṛśaśca // MSA_4.19 //",
  "SA20bsa030_u:133": "meghasadṛśaśca kathataścittotpādo jinātmajānāṃ hi /",
  "SA20bsa030_u:134": "tasmāttathā guṇāḍhyaṃ cittaṃ muditaiḥ samutpādyam // MSA_4.20 //",
  "SA20bsa030_u:135": "parārthacittāttadupāyalābhato mahābhisaṃdhyarthasutatvadarśanāt /",
  "SA20bsa030_u:136": "mahārhacittodayavarjitā janāḥ śamaṃ gamiṣyanti vihāya tatsukham // MSA_4.21 //",
  "SA20bsa030_u:137": "sahodayāccittavarasya dhīmataḥ susaṃvṛtaṃ cittamanantaduṣkṛtāt /",
  "SA20bsa030_u:138": "sukhena duḥkhena ca modate sadā śubhī kṛpāluśca vivardhana, dvayam // MSA_4.22 //",
  "SA20bsa030_u:139": "yadānapekṣaḥ svaśarīrajīvite parārthamabhyeti paraṃ pariśramam /",
  "SA20bsa030_u:140": "paropaghātena tathāvidhaḥ kathaṃ sa duṣkṛte karmaṇi saṃpravatsyati // MSA_4.23 //",
  "SA20bsa030_u:141": "māyopamānvīkṣya sa sarvadharmānudhānayātrāmiva copapattīḥ /",
  "SA20bsa030_u:142": "kleśācca duḥkhācca bibheti nāsau saṃpattikāle 'tha vipattikāle // MSA_4.24 //",
  "SA20bsa030_u:143": "svakā guṇāḥ sattvahitācca modaḥ saṃcintyajanmarddhivikurvitaṃ ca /",
  "SA20bsa030_u:144": "vibhūṣaṇaṃ bhojanamagrabhūmiḥ krīḍāratirnityakṛpātmakānām // MSA_4.25 //",
  "SA20bsa030_u:145": "parārthamudyogavataḥ kṛpātmano hyavīcirapyeti yato 'sya ramyatām /",
  "SA20bsa030_u:146": "kutaḥ punastrasyati tādṛśo bhavan parāśrayairduḥkhasamudbhavairbhave // MSA_4.26 //",
  "SA20bsa030_u:147": "mahākṛpācāryasadoṣitātmanaḥ parasya duḥkhairupataptacetasaḥ /",
  "SA20bsa030_u:148": "parasya kṛtye samupasthite punaḥ paraiḥ samādāpanato 'tilajjanā // MSA_4.27 //",
  "SA20bsa030_u:149": "śirasi vinihitoccasatvabhāraḥ śithilagatirnahi śobhate 'grasattvaḥ /",
  "SA20bsa030_u:150": "svaparavavidhabandhanātibaddhaḥ śataguṇamutsahamarhati prakartum // MSA_4.28 //",
  "SA20bsa030_u:151": "mahāyānasūtrālaṃkāre cittotpādādhikāraścaturthaḥ",
  "SA20bsa030_u:152": "_____________________________________________________________",
  "SA20bsa030_u:153": "pañcamo 'dhikāraḥ",
  "SA20bsa030_u:154": "pratipattilakṣaṇe ślokaḥ /",
  "SA20bsa030_u:155": "mahāśrayārambhaphalodayātmikā jinātmajānāṃ pratipattiriṣyate /",
  "SA20bsa030_u:156": "sadā mahādānamahādhivāsanā mahārthasaṃpādanakṛtyakārikā // MSA_5.1 //",
  "SA20bsa030_u:157": "paratralabdhvātmasamānacittatāṃ svato 'dhi vā śreṣṭhatareṣṭatāṃ pare /",
  "SA20bsa030_u:158": "tathātmano 'nyārthaviśiṣṭasaṃjñinaḥ svakārthatā kā katamā parārthatā // MSA_5.2 //",
  "SA20bsa030_u:159": "paratra loko na tathātinirdayaḥ pravartate tāpanakarmaṇāripau /",
  "SA20bsa030_u:160": "yathā parārthaṃ bhṛśaduḥkhatāpane kṛpātmakaḥ svātmani saṃpravartate // MSA_5.3 //",
  "SA20bsa030_u:161": "nikṛṣṭamadhyottamadharmatāsthite sudeśanāvarjanatā'vatāraṇā /",
  "SA20bsa030_u:162": "vinītirarthe paripācanā śubhe tathāvavādasthitibuddhimuktayaḥ // MSA_5.4 //",
  "SA20bsa030_u:163": "guṇairviśiṣṭaiḥ samudāgamastathā kulodayo vyākaraṇābhiṣiktatā /",
  "SA20bsa030_u:164": "tathāgatajñānamanuttaraṃ padaṃ parārtha eṣa tryadhiko daśātmakaḥ // MSA_5.5 //",
  "SA20bsa030_u:165": "janānurūpā 'viparītadeśanā nirunnatā cāpyamamā vicakṣaṇā /",
  "SA20bsa030_u:166": "kṣamā ca dāntā ca sudūragā'kṣayā jinātmajānāṃ pratipattiruttamā // MSA_5.6 //",
  "SA20bsa030_u:167": "mahābhaye kāmijanaḥ pravartate cale viparyāsasukhe bhavapriyaḥ /",
  "SA20bsa030_u:168": "pratisvamādhipraśame śamapriyaḥ sadā tu sarvādhiga[śa]me kṛpātmakaḥ // MSA_5.7 //",
  "SA20bsa030_u:169": "jano vimūḍhaḥ svasukhārthamudyataḥ sadā tadaprāpya paraiti duḥkhatām /",
  "SA20bsa030_u:170": "sadā tu dhīro hi parārthamudyato dvayārthamādhāya paraiti nirvṛtim // MSA_5.8 //",
  "SA20bsa030_u:171": "yathā yathā hyakṣavicitragocare pravartate cāragato jinātmajaḥ /",
  "SA20bsa030_u:172": "tathā tathā yuktasamānatāpadairhitāya sattveṣvabhisaṃskaroti tat // MSA_5.9 //",
  "SA20bsa030_u:173": "sadā 'svatantrīkṛtadoṣacetane jane na saṃdoṣamupaiti buddhimān /",
  "SA20bsa030_u:174": "akāmakāreṇa hi viprapattayo jane bhavantīti kṛpāvivṛddhitaḥ // MSA_5.10 //",
  "SA20bsa030_u:175": "bhavagatisakalābhibhūyagantrī paramaśamānugatā prapattireva /",
  "SA20bsa030_u:176": "vividhaguṇagaṇairvivardhamānā jagadupagu[gṛ?",
  "SA20bsa030_u:177": "]hya sadā kṛpāśayena // MSA_5.11 //",
  "SA20bsa030_u:178": "mahāyānasūtrālaṃkāre pratipattyadhikāraḥ pañcamaḥ",
  "SA20bsa030_u:179": "_____________________________________________________________",
  "SA20bsa030_u:180": "ṣaṣṭho 'dhikāraḥ",
  "SA20bsa030_u:181": "paramārthalakṣaṇavibhāge ślokaḥ /",
  "SA20bsa030_u:182": "na sanna cāsanna tathā na cānyathā na jāyate vyeti na cāvahīyate /",
  "SA20bsa030_u:183": "na vardhate nāpi viśudhyate punarviśudhyate tatparamārthalakṣaṇam // MSA_6.1 //",
  "SA20bsa030_u:184": "na cātmadṛṣṭiḥ svayamātmalakṣaṇā na cāpi duḥsaṃsthitatā vilakṣaṇā /",
  "SA20bsa030_u:185": "dvayānna cānyad bhrama eṣata[tū]ditastataśca mokṣo bhramamātrasaṃkṣayaḥ // MSA_6.2 //",
  "SA20bsa030_u:186": "kathaṃ jano vibhramamātramāśritaḥ paraiti duḥkhaprakṛtiṃ na saṃtatām /",
  "SA20bsa030_u:187": "avedako vedaka eva duḥkhito na duḥkhito dharmamayo na tanmayaḥ // MSA_6.3 //",
  "SA20bsa030_u:188": "pratītyabhāvaprabhave kathaṃ janaḥ samakṣavṛttiḥ śrayate 'nyakāritam /",
  "SA20bsa030_u:189": "tamaḥ prakāraḥ katamo 'yamīdṛśo yato 'vipaśyansadasannirīkṣate // MSA_6.4 //",
  "SA20bsa030_u:190": "ta cāntaraṃ kiṃcana vidyate 'nayoḥ sadarthavṛttyā śamajanmanoriha /",
  "SA20bsa030_u:191": "tathāpi janmakṣayato vidhīyate śamasya lābhaḥ śubhakarmakāriṇām // MSA_6.5 //",
  "SA20bsa030_u:192": "saṃbhṛtya saṃbhāramanantapāraṃ jñānasya puṇyasya ca bodhisattvaḥ /",
  "SA20bsa030_u:193": "dharmeṣu cintāsuviniśri[ści]tatvājjalpānvayāmarthagatiṃ paraiti // MSA_6.6 //",
  "SA20bsa030_u:194": "arthānsa vijñāya ca jalpamātrān saṃtiṣṭhate tannibhacittamātre /",
  "SA20bsa030_u:195": "pratyakṣatāmeti ca dharmadhātustasmādviyuktodvayalakṣaṇena // MSA_6.7 //",
  "SA20bsa030_u:196": "nāstīti cittātparametya buddhyā cittasya nāstitvamupaiti tasmāt /",
  "SA20bsa030_u:197": "dvayasya nāstitvamupetya dhīmān saṃtiṣṭhate 'tadgatidharmaghātau // MSA_6.8 //",
  "SA20bsa030_u:198": "akalpanājñānabalena dhīmataḥ samānuyātena samantataḥ sadā /",
  "SA20bsa030_u:199": "tadāśrayo gahvaradoṣasaṃcayo mahagadeneva viṣaṃ nirasyate // MSA_6.9 //",
  "SA20bsa030_u:200": "munivihitasudharmasuvyavastho matimupadhāya samūladharmadhātau /",
  "SA20bsa030_u:201": "smṛtima[ga]timavagamya kalpamātrāṃ vrajati guṇārṇavapāramāśudhīraḥ // MSA_6.10 //",
  "SA20bsa030_u:202": "mahāyānasūtrālaṃkāre tatvādhikāraḥ ṣaṣṭhaḥ",
  "SA20bsa030_u:203": "_____________________________________________________________",
  "SA20bsa030_u:204": "saptamo 'dhikāraḥ",
  "SA20bsa030_u:205": "prabhāvalakṣaṇavibhāge ślokaḥ /",
  "SA20bsa030_u:206": "utpattivāk cittaśubhāśubhādhi tatsthānaniḥsārapadā parokṣam /",
  "SA20bsa030_u:207": "jñānaṃ hi sarvatragasaprabhedeṣvavyāhataṃ dhīragataḥ prabhāvaḥ // MSA_7.1 //",
  "SA20bsa030_u:208": "dhyānaṃ caturthaṃ suviśuddhametya niṣkalpanājñānaparigraheṇa /",
  "SA20bsa030_u:209": "yathāvyavasthānamanaskriyātaḥ prabhāvasiddhiṃ paramāṃ paraiti // MSA_7.2 //",
  "SA20bsa030_u:210": "yenāryadivyāpratimairvihārair brāhmaiśca nityaṃ viharatyudāraiḥ /",
  "SA20bsa030_u:211": "buddhāṃśca sattvāṃśca sa dikṣu gatvā saṃmānayatyānayate viśuddhim // MSA_7.3 //",
  "SA20bsa030_u:212": "māyopamānpaśyati lokadhātūnsarvānsasattvānsavivartanāśān /",
  "SA20bsa030_u:213": "saṃdarśayatyeva ca tānyatheṣṭaṃ vaśī vicitrairapi sa prakāraiḥ // MSA_7.4 //",
  "SA20bsa030_u:214": "raśmipramokṣairbhṛśaduḥkhitāṃśca āpāyikānsvargagatānkaroti /",
  "SA20bsa030_u:215": "mārānvayān kṣubdhavimānaśobhān saṃkampayaṃsrāsayate samārān // MSA_7.5 //",
  "SA20bsa030_u:216": "samādhivikrīḍitamaprameyaṃ saṃdarśayatyagragaṇasyamadhye /",
  "SA20bsa030_u:217": "sakarmajanmottamanirmitaiśca sattvārthamātiṣṭhati sarvakālam // MSA_7.6 //",
  "SA20bsa030_u:218": "jñānavaśitvātsamupaiti śuddhiṃ kṣetraṃ yathākāmanidarśanāya",
  "SA20bsa030_u:219": "abuddhanāmeṣu[?",
  "SA20bsa030_u:220": "] ca buddhanāma saṃśrāvaṇāttānkṣipate 'nyadhātau // MSA_7.7 //",
  "SA20bsa030_u:221": "śakto bhavatyeva ca satvapāke saṃjātapakṣaḥ śakuniryathaiva /",
  "SA20bsa030_u:222": "buddhātpraśaṃsāṃ labhate 'timātrām ādeyavākyo bhavati prajānām // MSA_7.8 //",
  "SA20bsa030_u:223": "ṣaḍdhāpyabhijñā trividhā ca vidyā aṣṭau vimokṣā 'bhibhuvastathā'ṣṭau /",
  "SA20bsa030_u:224": "daśāpi kṛtsnāyatanānyameyāḥ samādhayo dhīragataḥ prabhāvaḥ // MSA_7.9 //",
  "SA20bsa030_u:225": "sa hi paramavaśitvalabdhabuddhirjagadavaśaṃ svavaśe vidhāya nityam /",
  "SA20bsa030_u:226": "parahitakaraṇaikatābhirāmaścarati bhaveṣu hi siṃhavatsudhīraḥ // MSA_7.10 //",
  "SA20bsa030_u:227": "prabhāvādhikāraḥ mahāyānasūtrālaṃkāre saptamaḥ",
  "SA20bsa030_u:228": "_____________________________________________________________",
  "SA20bsa030_u:229": "aṣṭamo 'dhikāraḥ",
  "SA20bsa030_u:230": "bodhisattvaparipāke saṃgrahaḥ ślokaḥ /",
  "SA20bsa030_u:231": "rūciḥ prasādaḥ praśamo 'nukampanā kṣamātha medhā prabalatvameva ca /",
  "SA20bsa030_u:232": "ahāryatāṅgaiḥ samupetatā bhṛśaṃ jinātmaje tatparipākalakṣaṇam // MSA_8.1 //",
  "SA20bsa030_u:233": "sumitratāditrayamugravīryatā parārdhaniṣṭhottamadharmasaṃgrahaḥ /",
  "SA20bsa030_u:234": "kṛpālusaddharmamahāparigrahe mataṃ hi samyakparipākalakṣaṇam // MSA_8.2 //",
  "SA20bsa030_u:235": "guṇajñatāthāśusamādhilābhitā phalānubhūtirmanaso 'dhyabheda[dya?]tā /",
  "SA20bsa030_u:236": "jinātmaje śāstari saṃprapattaye mataṃ hi samyakparipākalakṣaṇam // MSA_8.3 //",
  "SA20bsa030_u:237": "susaṃvṛttiḥ kliṣṭavitarkavarjanā nirantarāyo 'tha śubhābhirāmatā /",
  "SA20bsa030_u:238": "jīnātmaje kleśavinodanāyatan mataṃ hi samyakparipākalakṣaṇam // MSA_8.4 //",
  "SA20bsa030_u:239": "kṛpā prakṛtyā paraduḥkhadarśanaṃ nihīnacittasya ca saṃpravarjanam /",
  "SA20bsa030_u:240": "viśeṣagatvaṃ jagadagrajanmatā parānukampāparipākalakṣaṇam // MSA_8.5 //",
  "SA20bsa030_u:241": "dhṛtiḥ prakṛtyā pratisaṃkhyabhāvanā sudaḥkhaśītādyadhivāsanā sadā /",
  "SA20bsa030_u:242": "viśeṣagāmitvaśubhābhirāmatā mataṃ kṣamāyāḥ paripākalakṣaṇam // MSA_8.6 //",
  "SA20bsa030_u:243": "vipākaśuddhiḥ śravaṇādyamoṣatā praviṣṭatā sūktadurūktayostathā /",
  "SA20bsa030_u:244": "smṛtermahābuddhayudaye ca yogyatā sumedhatāyāḥ paripākalakṣaṇam // MSA_8.7 //",
  "SA20bsa030_u:245": "śubhadvayena dvayadhātupuṣṭatā phalodaye cāśrayayogyatā parā /",
  "SA20bsa030_u:246": "manorathāptirjagadagrabhūtatā balopalambhe paripākalakṣaṇam // MSA_8.8 //",
  "SA20bsa030_u:247": "sudharmatāyuktivicāraṇāśayo viśeṣalābhaḥ parapakṣadūṣaṇam /",
  "SA20bsa030_u:248": "punaḥ sadā māranirantarāyatā ahāryatāyāḥ paripākalakṣaṇam // MSA_8.9 //",
  "SA20bsa030_u:249": "śubhācayo 'thāśrayayatnayogyatā vivekatodagraśubhābhirāmatā /",
  "SA20bsa030_u:250": "jinātmaje hyaṅgasamanvaye punarmataṃ hi samyakparipākalakṣaṇam // MSA_8.10 //",
  "SA20bsa030_u:251": "iti navavidhavastupācitātmā paraparipācanayogyatāmupetaḥ /",
  "SA20bsa030_u:252": "śubha[dharma]mayasatatapravardhitātmā bhavati sadā jagato 'grabandhubhūtaḥ // MSA_8.11 //",
  "SA20bsa030_u:253": "vraṇe 'pi bhojye paripāka iṣyate yathaiva tatsrāvaṇabhogayogyatā /",
  "SA20bsa030_u:254": "tathāśraye 'smindvayapakṣaśāntatā[tāṃ]tathopabhogatvasuśāntapakṣatā [muśantipakvatām] // MSA_8.12 //",
  "SA20bsa030_u:255": "vipācanoktā paripācanā tathā prapācanā cāpyanupācanāparā /",
  "SA20bsa030_u:256": "supācanā[cā]pyadhipācanā matā nipācanotpācananā ca dehiṣu // MSA_8.13 //",
  "SA20bsa030_u:257": "hitāśayeneha yathā jinātmajo vyavasthitaḥ sarvajagadvipācayan /",
  "SA20bsa030_u:258": "tathā na mātā na pitā na bandhavaḥ suteṣu bandhuṣvapi suvyavasthitāḥ // MSA_8.14 //",
  "SA20bsa030_u:259": "tathājano nātmani vatsalo mataḥ kuto 'pi susnigdhaparāśraye jane /",
  "SA20bsa030_u:260": "yathā kṛpātmā parasatvavatsalo hite sukhe caiva niyojanātmataḥ // MSA_8.15 //",
  "SA20bsa030_u:261": "na bodhisattvasya śarīrabhogayoḥ pareṣvadeyaṃ punarasti sarvathā /",
  "SA20bsa030_u:262": "anugraheṇa dvividhena pācayan paraṃ samairdānaguṇairna tṛpyate // MSA_8.16 //",
  "SA20bsa030_u:263": "sadāprakṛtyādhyavihiṃsakaḥ svayaṃ rato 'pramatto 'tra paraṃ niveśayan /",
  "SA20bsa030_u:264": "paraṃparānugrahakṛt dvidhā pare vipākaniṣyandaguṇena pācakaḥ // MSA_8.17 //",
  "SA20bsa030_u:265": "pare 'pakāriṇyupakāribuddhimān pramarṣayannugramapi vyatikramam /",
  "SA20bsa030_u:266": "upāyacittairapakāramarṣaṇaiḥ śubhe samādāpayate 'pakāriṇaḥ // MSA_8.18 //",
  "SA20bsa030_u:267": "punaḥ sa yatnaṃ paramaṃ samāśrito na khidyate kalpasahasrakoṭibhiḥ /",
  "SA20bsa030_u:268": "jinātmajaḥ sa[ttva]gaṇaṃ prapācayan paraikacittasya śubhasya kāraṇāt // MSA_8.19 //",
  "SA20bsa030_u:269": "vaśitvamāgamya manasyanuttaraṃ paraṃ samāvarjayate 'tra śāsane /",
  "SA20bsa030_u:270": "nihatya sarvāmavamānakāmatāṃ śubhena saṃvardhayate ca taṃ punaḥ // MSA_8.20 //",
  "SA20bsa030_u:271": "sa tatvabhāvārthanaye suniścitaḥ karoti satvānsuvinīta saṃśayān /",
  "SA20bsa030_u:272": "tataśca te tajjinaśāsanādarād vivardhayante svaparaṃ guṇaiḥ śubhaiḥ // MSA_8.21 //",
  "SA20bsa030_u:273": "iti sugatigatau śubhatraye vā jagadakhilaṃ kṛpayā sa bodhisattvaḥ /",
  "SA20bsa030_u:274": "tanuparamavimadhyamaprakārairvinayati lokasamānabhāvagatyā // MSA_8.22 //",
  "SA20bsa030_u:275": "mahāyānasūtrālaṃkāre paripākādhikāro 'ṣṭamaḥ",
  "SA20bsa030_u:276": "_____________________________________________________________",
  "SA20bsa030_u:277": "navamo 'dhikāraḥ",
  "SA20bsa030_u:278": "sarvākārajñatāyāṃ dvau ślokau /",
  "SA20bsa030_u:279": "tṛtīyastayoreva nirdeśabhūtaḥ /",
  "SA20bsa030_u:280": "ameyairduṣkaraśatairameyaiḥ kuśalācayaiḥ /",
  "SA20bsa030_u:281": "aprameyeṇa kālena ameyāvaraṇakṣayāt // MSA_9.1 //",
  "SA20bsa030_u:282": "sarvākārajñatāvāptiḥ sarvāvaraṇanirmalā /",
  "SA20bsa030_u:283": "vivṛtā ratnapeṭeva buddhatvaṃ samudāhṛtam // MSA_9.2 //",
  "SA20bsa030_u:284": "kṛtvā duṣkaramadbhutaṃ śramaśataiḥ saṃcityasarvaśubhaṃ kālenottamakalpayānamahatā sarvāvṛtīnāṃ kṣayāt /",
  "SA20bsa030_u:285": "sūkṣmasyāvaraṇasya bhūmiṣu gatasyotpāṭanād buddhatā ratnānāmiva sā prabhāvamahatāṃ peṭā samuddhāti[ṭi?]tā // MSA_9.3 //",
  "SA20bsa030_u:286": "sarvadharmāśca buddhatvaṃ dharmo naiva na kaścana /",
  "SA20bsa030_u:287": "śukladharmamayaṃ tacca na ca taistannirūpyate // MSA_9.4 //",
  "SA20bsa030_u:288": "dharmaratnanimittatvāllabdharatnākaropamam /",
  "SA20bsa030_u:289": "śubhasyanimittatvāllabdhameghopamaṃ matam // MSA_9.5 //",
  "SA20bsa030_u:290": "buddhatvaṃ sarvadharmaḥ samuditamatha vā sarvadharmavyapetaṃ prodbhūterdharmaratnapratatasumahato dharmaratnākarābham /",
  "SA20bsa030_u:291": "bhūtānāṃ śuklasasyaprasavasumahato hetuto meghabhūtaṃ dānāddharmāmbuvarṣapratatasuvihitasyākṣayasya prajāsu // MSA_9.6 //",
  "SA20bsa030_u:292": "paritrāṇaṃ hi buddhatvaṃ sarvakleśagaṇātsadā /",
  "SA20bsa030_u:293": "sarvaduścaritebhyaśca janmamaraṇato 'pi ca // MSA_9.7 //",
  "SA20bsa030_u:294": "upadravebhyaḥ sarvebhyo apāyādanupāyataḥ /",
  "SA20bsa030_u:295": "satkāyāddhīnayānācca tasmāccharaṇamuttamam // MSA_9.8 //",
  "SA20bsa030_u:296": "śaraṇamanupamaṃ tacchreṣṭhabuddhatvamiṣṭaṃ jananamaraṇasarvakleśapāpeṣu rakṣā /",
  "SA20bsa030_u:297": "vividhabhayagatānāṃ sarvarakṣāpayānaṃ pratatavividhaduḥkhāpāyanopāyagānāṃ // MSA_9.9 //",
  "SA20bsa030_u:298": "bauddhairdharmairyacca susaṃpūrṇaśarīraṃ yatsaddharme vetti sa sattvānpravinetum /",
  "SA20bsa030_u:299": "yātaṃ pāraṃ yatkṛpayā sarvajagatsu tad buddhatvaṃ śreṣṭhamihatyaṃ[heṣṭaṃ] śaraṇānām // MSA_9.10 //",
  "SA20bsa030_u:300": "ālokāt[kālāt]sarvasattvānāṃ buddhatvaṃ śaraṇaṃ mahat /",
  "SA20bsa030_u:301": "sarvavyasanasaṃpattivyāvṛttyabhyudaye matam // MSA_9.11 //",
  "SA20bsa030_u:302": "kleśajñeyavṛtīnāṃ satatamanugataṃ bījamutkṛṣṭakālaṃ yasminnastaṃ prayātaṃ bhavati suvipulaiḥ sarvahāniprakāraiḥ /",
  "SA20bsa030_u:303": "buddhatvaṃ śukladharmapravaraguṇayutā ā[cā]śrayasyānyathāptis tatprāptirnirvikalpādviṣayasumahato jñānamārgātsuśuddhāt // MSA_9.12 //",
  "SA20bsa030_u:304": "sthitaśca tasminsa tathāgato jaganmahācalendrastha ivābhyudīkṣate /",
  "SA20bsa030_u:305": "śamābhirāmaṃ karūṇāyate janamaghā[bhavā]bhirāme 'nyajane tu kā kathā // MSA_9.13 //",
  "SA20bsa030_u:306": "pravṛttirūddhittiravṛtirāśrayo nivṛttirāvṛttiratho dvayādvayā /",
  "SA20bsa030_u:307": "samāviśiṣṭā api sarvagātmikā tathāgatānāṃ parivṛttiriṣyate // MSA_9.14 //",
  "SA20bsa030_u:308": "yathāmbaraṃ sarvagataṃ sadāmataṃ tathaiva tatsarvagataṃ sadāmatam /",
  "SA20bsa030_u:309": "yathāmbaraṃ rūpagaṇeṣu sarvagaṃ tathaiva tatsatvagaṇeṣu sarvagam // MSA_9.15 //",
  "SA20bsa030_u:310": "yathodabhājane bhinne candrabimbaṃ na dṛśyate /",
  "SA20bsa030_u:311": "tatha duṣṭeṣu sattveṣu buddhabimbaṃ na dṛśyate // MSA_9.16 //",
  "SA20bsa030_u:312": "yathāgnirjvalate 'nyatra punaranyatraśāmyati /",
  "SA20bsa030_u:313": "buddheṣvapi tathā jñeyaṃ saṃdarśanamadarśanam // MSA_9.17 //",
  "SA20bsa030_u:314": "aghaṭitebhyastūryebhyo yathā syācchabdasaṃbhavaḥ /",
  "SA20bsa030_u:315": "tathā jiṇe vinābhogaṃ deśanāyāḥ samudbhavaḥ // MSA_9.18 //",
  "SA20bsa030_u:316": "yathā maṇervinā yatnaṃ svaprabhāva[sa]nidarśanam /",
  "SA20bsa030_u:317": "buddheṣvapi vinābhogaṃ tathā kṛtyanidarśanam // MSA_9.19 //",
  "SA20bsa030_u:318": "yathākāśe avicchinnā dṛśyante lokataḥ kriyāḥ /",
  "SA20bsa030_u:319": "tathaivānāsrave ghātau avicchinnā jinakriyāḥ // MSA_9.20 //",
  "SA20bsa030_u:320": "yathākāśe kriyāṇāṃ hi hānirabhyudayaḥ sadā /",
  "SA20bsa030_u:321": "tathaivānāsrave dhātau buddhakāryodayavyayaḥ // MSA_9.21 //",
  "SA20bsa030_u:322": "paurvāparyāviśiṣṭāpi sarvāvaraṇanirmalā /",
  "SA20bsa030_u:323": "naśuddhā nāpi cāśuddhā tathatā buddhatā matā // MSA_9.22 //",
  "SA20bsa030_u:324": "śūnyatāyāṃ viśuddhāyāṃ nairātmyānmārgalābhataḥ /",
  "SA20bsa030_u:325": "buddhāḥ śuddhātmalābhitvāt gatā ātmamahātmatām // MSA_9.23 //",
  "SA20bsa030_u:326": "na bhāvo nāpi cābhāvo buddhatvaṃ tena kathyate /",
  "SA20bsa030_u:327": "tasmādbuddhatathāpraśne avyākṛtanayo mataḥ // MSA_9.24 //",
  "SA20bsa030_u:328": "dāhaśāntiryathā lohe darśane timirasya ca /",
  "SA20bsa030_u:329": "cittajñāne tathā bauddhe bhāvābhāvo na śasyate // MSA_9.25 //",
  "SA20bsa030_u:330": "buddhānāmamale dhātau naikatā bahutā na ca /",
  "SA20bsa030_u:331": "ākāśavadadehatvātpūrvadehānusārataḥ // MSA_9.26 //",
  "SA20bsa030_u:332": "balādibuddhadharmeṣu bodhī ratnākaropamā /",
  "SA20bsa030_u:333": "jagatkuśalasasyeṣu mahāmeghopamā matā // MSA_9.27 //",
  "SA20bsa030_u:334": "puṇyajñānasupūrṇatvātpūrṇacandropamā matā /",
  "SA20bsa030_u:335": "jñānālokakaratvācca mahādityopamā matā // MSA_9.28 //",
  "SA20bsa030_u:336": "ameyā raśmayo yadvadvyamiśrā bhānumaṇḍale /",
  "SA20bsa030_u:337": "sadaikakāryā vartante lokamālokayanti ca // MSA_9.29 //",
  "SA20bsa030_u:338": "tathaivānāsrave dhātau buddhānāmaprameyatā /",
  "SA20bsa030_u:339": "miśraikakāryā kṛtyeṣu jñānālokakarāmatā // MSA_9.30 //",
  "SA20bsa030_u:340": "yathaikaraśminiḥsārātsarvaraśmiviniḥsṛtiḥ /",
  "SA20bsa030_u:341": "bhānostathaiva buddhānāṃ jñeyā jñānaviniḥsṛtiḥ // MSA_9.31 //",
  "SA20bsa030_u:342": "yathaivādityaraśmīnāṃ vṛttau nāsti mamāyitam /",
  "SA20bsa030_u:343": "tathaiva buddhajñānānāṃ vṛttau nāsti mamāyitam // MSA_9.32 //",
  "SA20bsa030_u:344": "yathā sūryaikamuktābhai raśmibhirbhāsyate jagat /",
  "SA20bsa030_u:345": "sakṛt jñeyaṃ tathā sarvaṃ buddhajñānaiḥ prabhāsyate // MSA_9.33 //",
  "SA20bsa030_u:346": "yathaivādityaraśmīnāṃ meghādyāvaraṇaṃ matam /",
  "SA20bsa030_u:347": "tathaiva buddhajñānānāmāvṛtiḥ satvaduṣṭatā // MSA_9.34 //",
  "SA20bsa030_u:348": "yathā pāṃśuvaśādvasre raṅgacitrāvicitratā /",
  "SA20bsa030_u:349": "tathā 'vedhavaśānmuktau jñānacitrāvicitratā // MSA_9.35 //",
  "SA20bsa030_u:350": "gāmbhīryamamale dhātau lakṣaṇasthānakarmasu /",
  "SA20bsa030_u:351": "buddhānāmetaduditaṃ raṅgairvākāśacitraṇā // MSA_9.36 //",
  "SA20bsa030_u:352": "sarveṣāmaviśiṣṭāpi tathatā śuddhimāgatā /",
  "SA20bsa030_u:353": "tathāgatatvaṃ tasmācca tadgarbhāḥ sarvadehinaḥ // MSA_9.37 //",
  "SA20bsa030_u:354": "śrāvakāṇāṃ vibhutvena laukikasyābhibhūyate /",
  "SA20bsa030_u:355": "pratyekabuddhebhyo manaḥ[buddhabhaumena] śrāvakasyābhibhūyate // MSA_9.38 //",
  "SA20bsa030_u:356": "bodhisattvavibhutvasya tatkalāṃ nānugacchati /",
  "SA20bsa030_u:357": "tathāgatavibhutvasya tatkalāṃ nānugacchati // MSA_9.39 //",
  "SA20bsa030_u:358": "aprameyamacintyaṃ ca vibhutvaṃ bauddhamiṣyate /",
  "SA20bsa030_u:359": "yasya yatra yathā yāvatkāle yasminpravartate // MSA_9.40 //",
  "SA20bsa030_u:360": "pañcendriyaparāvṛttau vibhutvaṃ labhyate param /",
  "SA20bsa030_u:361": "sarvārthavṛttau sarveṣāṃ gunadvādaśaśatodaye // MSA_9.41 //",
  "SA20bsa030_u:362": "manaso 'pi parāvṛttau vibhutvaṃ labhyate param /",
  "SA20bsa030_u:363": "vibhutvānucare jñāne nirvikalpe sunirmale // MSA_9.42 //",
  "SA20bsa030_u:364": "sārthodgrahaparāvṛttau vibhutvaṃ labhyate param /",
  "SA20bsa030_u:365": "kṣetraśuddhau yathākāmaṃ bhogasaṃdarśanāya hi // MSA_9.43 //",
  "SA20bsa030_u:366": "vikalpasya parāvṛttau vibhutvaṃ labhyate param /",
  "SA20bsa030_u:367": "avyāghāte sadākālaṃ sarveṣāṃ jñānakarmaṇām // MSA_9.44 //",
  "SA20bsa030_u:368": "pratiṣṭhāyāḥ parāvṛttau vibhutvaṃ labhyate param /",
  "SA20bsa030_u:369": "apratiṣṭhitanirvāṇaṃ buddhānāmacale[male]pade // MSA_9.45 //",
  "SA20bsa030_u:370": "maithunasya parāvṛttau vibhutvaṃ labhyate param /",
  "SA20bsa030_u:371": "buddhasaukhyabihāre 'tha dārā'saṃkleśadarśane // MSA_9.46 //",
  "SA20bsa030_u:372": "ākāśasaṃjñāvyāvṛttau vibhutvaṃ labhyate param /",
  "SA20bsa030_u:373": "cintitārthasamṛddhau ca gatirūpavibhāvane // MSA_9.47 //",
  "SA20bsa030_u:374": "ityemeyaparāvṛttāvameyavibhutā matā /",
  "SA20bsa030_u:375": "acintyakṛtyānuṣṭhānādbuddhānāmamalāśraye // MSA_9.48 //",
  "SA20bsa030_u:376": "śubhe vṛddho loko vrajati suviśuddhau paramatāṃ śubhe cānārabdhvā vrajati śubhavṛddhau paramatām /",
  "SA20bsa030_u:377": "vrajatyevaṃ loko diśi diśi jinānāṃ sukathitair apakvaḥ pakvo vā [na]ca punaraśeṣaṃ dhruvamiha // MSA_9.49 //",
  "SA20bsa030_u:378": "tathā kṛtvā caryāṃ [kṛcchrāvāpyāṃ] paramaguṇayogādbhutavartī mahābodhiṃ nityāṃ dhruvamaśaraṇānāṃ ca śaraṇam /",
  "SA20bsa030_u:379": "labhante yaddhīrā [diśi diśi] gasadā [sadā]sarvasamayaṃ tadāścaryaṃ loke suvidhacaraṇānnādbhutamapi // MSA_9.50 //",
  "SA20bsa030_u:380": "kvaciddharmāñcakaṃ [dharmyaṃ cakraṃ] bahumukhaśatairdarśayati yaḥ kvacijjanmāntardhiṃ kvacidapi vicitrāṃ janacarīm /",
  "SA20bsa030_u:381": "kvacitkṛtsnāṃ bodhiṃ kvacidapi ca nirvāṇamasakṛt na ca sthānāttasmādvicalati sa sarvaṃ ca kurute // MSA_9.51 //",
  "SA20bsa030_u:382": "na buddhānāmevaṃ bhavati mamapakvo 'yamiti cāprapācyo 'yaṃ dehī api ca adhunāpācyata iti /",
  "SA20bsa030_u:383": "vinā saṃskāraṃ tu prapacamupayātyeva janatā śubhairdharmairnityaṃ diśi diśiḥ samantāttrayamukham // MSA_9.52 //",
  "SA20bsa030_u:384": "yathāyatnaṃ bhānuḥ pratataviṣadairaṃśavisaraiḥ prapāka[kaṃ] sasyānāṃ diśi [diśi] samantātprakurūte /",
  "SA20bsa030_u:385": "tathā dharmārko 'pi praśamavidhidharmāṃśuvisaraiḥ prapākaṃ sasyānāṃ diśi diśi samantātprakurūte // MSA_9.53 //",
  "SA20bsa030_u:386": "yathaikasmāddīpādbhavati sumahāndīpanicayo 'prameyo 'saṃkhyeyo na ca sa punareti vyayamataḥ /",
  "SA20bsa030_u:387": "tathaikasmād buddhād [pākā]bhavati sumahān paripāka[pāka]nicayo 'prameyo 'saṃkhyeyo na ca punareti[punarupaiti] vyayamataḥ // MSA_9.54 //",
  "SA20bsa030_u:388": "yathā toyaistṛptiṃ vrajati na mahāsāgara iva na vṛddhiṃ vā yāti pratataviṣadāmbu praviśanaiḥ /",
  "SA20bsa030_u:389": "tathā bauddhau dhātuḥ satatasamitaiḥ śuddhiviśanair natṛptiṃ vṛddhiṃ vā vrajati paramāścaryamiha tat // MSA_9.55 //",
  "SA20bsa030_u:390": "sarvadharmadvayāvāratathatāśuddhilakṣaṇaḥ /",
  "SA20bsa030_u:391": "vastujñānatadālambavaśitākṣayalakṣaṇaḥ // MSA_9.56 //",
  "SA20bsa030_u:392": "kleśajñeyāvaraṇadvayātsarvadharmatathatāviśuddhilakṣaṇaśca vastutadālambanajñānayorakṣayavaśitā lakṣaṇaśca /",
  "SA20bsa030_u:393": "sarvatastathatājñānabhāvanā samudāgamaḥ sarvasatvadvayādhānasarvathā'kṣayatā phalam // MSA_9.57 //",
  "SA20bsa030_u:394": "kāyavākcittanirmāṇaprayogopāyakarmakaḥ /",
  "SA20bsa030_u:395": "samādhidhāraṇīdvāradvayāmeyasamanvitaḥ // MSA_9.58 //",
  "SA20bsa030_u:396": "svabhāvadharmasaṃbhoganirmāṇairbhinnavṛttikaḥ /",
  "SA20bsa030_u:397": "dharmadhāturviśuddho 'yaṃ buddhānāṃ samudāhṛtaḥ // MSA_9.59 //",
  "SA20bsa030_u:398": "svābhāviko 'tha sāṃbhogyaḥ kāyo nairmāṇiko 'paraḥ /",
  "SA20bsa030_u:399": "kāyabhedā hi buddhānāṃ prathamastu dvayāśrayaḥ // MSA_9.60 //",
  "SA20bsa030_u:400": "sarvadhātuṣu sāṃbhogyo bhitro gaṇaparigrahaiḥ /",
  "SA20bsa030_u:401": "kṣetraiśca nāmabhiḥ kāyairdharmasaṃbhogaceṣṭitaiḥ // MSA_9.61 //",
  "SA20bsa030_u:402": "samaḥ sūkṣmaśca tacchiṣṭaḥ[cchliṣṭaḥ] kāyaḥ svābhāviko mataḥ /",
  "SA20bsa030_u:403": "saṃbhogavibhutāheturyatheṣṭaṃ bhogadarśane // MSA_9.62 //",
  "SA20bsa030_u:404": "ameyaṃ buddhanirmāṇaṃ kāyo nairmāṇiko mataḥ /",
  "SA20bsa030_u:405": "dvayordvayārthasaṃpattiḥ sarvākārā pratiṣṭhitā // MSA_9.63 //",
  "SA20bsa030_u:406": "śilpajanmamahābodhisadānirvāṇadarśanaiḥ /",
  "SA20bsa030_u:407": "buddhanirmāṇakāyo 'yaṃ mahāmāyo[mahopāyo] vimocane // MSA_9.64 //",
  "SA20bsa030_u:408": "tribhiḥ kāyaistu vijñeyo buddhānāṃ kāyasaṃgrahaḥ /",
  "SA20bsa030_u:409": "sāśrayaḥ svaparārtho yastribhiḥ kāyairnirdarśitaḥ // MSA_9.65 //",
  "SA20bsa030_u:410": "āśrayeṇāśayenāpi karmaṇā te samā matāḥ /",
  "SA20bsa030_u:411": "prakṛtyā 'sraṃsanenāpi prabandhenaiṣu nityatā // MSA_9.66 //",
  "SA20bsa030_u:412": "ādarśajñānamacalaṃ trayajñānaṃ tadāśritam /",
  "SA20bsa030_u:413": "samatāpratyavekṣāyāṃ kṛtyānuṣṭhāna eva ca // MSA_9.67 //",
  "SA20bsa030_u:414": "ādarśajñānamamamāparicchinnaṃ sadānugam /",
  "SA20bsa030_u:415": "sarvajñeyeṣvasaṃmūḍhaṃ na ca teṣvāmukhaṃ sadā // MSA_9.68 //",
  "SA20bsa030_u:416": "sarvajñānanimittatvānmahājñānākaropamam /",
  "SA20bsa030_u:417": "saṃbhogabuddhatā jñānapratibimbodayācca tat // MSA_9.69 //",
  "SA20bsa030_u:418": "sattveṣu samatājñānaṃ bhāvanāśuddhito 'malaṃ [matam] /",
  "SA20bsa030_u:419": "apratiṣṭhasa[śa]māviṣṭaṃ samatājñānamiṣyate // MSA_9.70 //",
  "SA20bsa030_u:420": "mahāmaitrīkṛpābhyāṃ ca sarvakālānugaṃ matam /",
  "SA20bsa030_u:421": "yathādhimokṣaṃ satvānāṃ buddhabimbanidarśakam // MSA_9.71 //",
  "SA20bsa030_u:422": "pratyavekṣaṇakaṃ jñāne [naṃ]jñeyeṣvavyāhataṃ sadā /",
  "SA20bsa030_u:423": "dhāraṇīnāṃ samādhīnāṃ nidhānopamameva ca // MSA_9.72 //",
  "SA20bsa030_u:424": "pariṣanmaṇḍale sarvavibhūtīnāṃ nidarśakam /",
  "SA20bsa030_u:425": "sarvasaṃśayavicchedi mahādharmapravarṣakam // MSA_9.73 //",
  "SA20bsa030_u:426": "kṛtyānuṣṭhānatājñānaṃ nirmāṇaiḥ sarvadhātuṣu /",
  "SA20bsa030_u:427": "citrāprameyācintyaiśca sarvasattvārthakārakam // MSA_9.74 //",
  "SA20bsa030_u:428": "kṛtyaniṣpattibhirbhedaiḥ saṃkhyākṣetraiśca sarvadā /",
  "SA20bsa030_u:429": "acintyaṃ buddhanirmāṇaṃ vijñeyaṃ tacca sarvathā // MSA_9.75 //",
  "SA20bsa030_u:430": "dhāraṇātsamacittācca samyagdharmaprakāśanāt /",
  "SA20bsa030_u:431": "kṛtyānuṣṭhānataścaiva caturjñānasamudbhavaḥ // MSA_9.76 //",
  "SA20bsa030_u:432": "gotrabhedādavaiyarthyātsākalyādapyanāditaḥ /",
  "SA20bsa030_u:433": "abhedānnaikabuddhatvaṃ bahutvaṃ cāmalāśraye // MSA_9.77 //",
  "SA20bsa030_u:434": "yā 'vidyamānatā saiva paramā vidyamānatā /",
  "SA20bsa030_u:435": "sarvathā 'nupalambhaśca upalambhaḥ paro mataḥ // MSA_9.78 //",
  "SA20bsa030_u:436": "bhāvanā paramā ceṣṭā bhāvanāmavipaśyatām /",
  "SA20bsa030_u:437": "pratilambhaḥ paraśceṣṭaḥ pratilambhaṃ ca paśyatām // MSA_9.79 //",
  "SA20bsa030_u:438": "paśyatāṃ gurutvaṃ [tāṃ] dīrghaṃ nimittaṃ vīryamātmanaḥ /",
  "SA20bsa030_u:439": "mānināṃ bodhisattvānāṃdu [dū]re bodhirnirūpyate // MSA_9.80 //",
  "SA20bsa030_u:440": "paśyatām, kalpanāmātraṃ sarvametadyathoditaṃ /",
  "SA20bsa030_u:441": "akalpabodhisatvānāṃ prāptā bodhirnirūpyate // MSA_9.81 //",
  "SA20bsa030_u:442": "bhinnāśrayā bhinnajalāśca nadyaḥ alpodakāḥ kṛtyapṛthaktvakāryāḥ /",
  "SA20bsa030_u:443": "jalāśritaprāṇitanūpabhogyā bhavanti pātālamasaṃpraviṣṭāḥ // MSA_9.82 //",
  "SA20bsa030_u:444": "samudraviṣṭāśca bhavanti sarvā ekāśrayā ekamahājalāśca /",
  "SA20bsa030_u:445": "miśraikakāryāśca mahopabhogyā jalāśritaprāṇigaṇasya nityam // MSA_9.83 //",
  "SA20bsa030_u:446": "bhinnāśrayā bhinnamatāśca dhīrāḥ svalpāvabodhāḥ pṛthagātmakṛtyāḥ /",
  "SA20bsa030_u:447": "parīttasatvārthasadopabhogyā bhavanti buddhatvamasaṃpraviṣṭāḥ // MSA_9.84 //",
  "SA20bsa030_u:448": "buddhatvaviṣṭāśca bhavanti sarve ekāśrayā ekamahāvabodhāḥ /",
  "SA20bsa030_u:449": "miśrekakāryāśca mahopabhogyāḥ sadā mahāsatvagaṇasya te hi // MSA_9.85 //",
  "SA20bsa030_u:450": "itinirūpamaśukladharmayogād hitasukhahetutayā ca buddhabhūmeḥ /",
  "SA20bsa030_u:451": "śubhaparamasukhākṣayākaratvāt śubhamatirarhati bodhicittamāptum // MSA_9.86 //",
  "SA20bsa030_u:452": "mahāyānasūtrālaṃkāre bodhyadhikāro navamaḥ",
  "SA20bsa030_u:453": "_____________________________________________________________",
  "SA20bsa030_u:454": "daśamodhikāraḥ",
  "SA20bsa030_u:455": "uddānam",
  "SA20bsa030_u:456": "ādiḥ siddhiḥ śaraṇaṃ gotraṃ citte tathaiva cotpādaḥ /",
  "SA20bsa030_u:457": "svaparārthastatvārthaḥ prabhāvaparipākabodhiśca // MSA_10.1 //",
  "SA20bsa030_u:458": "jātā jātā grāhikā grāhyabhūtā mitrādāttā svātmato bhrāntikā ca /",
  "SA20bsa030_u:459": "abhrāntānyā āmukhā naiva cānyā ghoṣācārā caiṣikā cekṣikā ca // MSA_10.2 //",
  "SA20bsa030_u:460": "hāryā kīrṇā'vyāvakīrṇā vipakṣairhīnodārā āvṛtā'nāvṛtā ca /",
  "SA20bsa030_u:461": "yuktā'yuktā saṃbhṛtā'saṃbhṛtā ca gāḍhaṃ viṣṭā dūragā cādhimuktiḥ // MSA_10.3 //",
  "SA20bsa030_u:462": "amanaskārabāhulyaṃ kauśīdyaṃ yogavibhramaḥ /",
  "SA20bsa030_u:463": "kumitraṃ śubhadaurbālyamayoniśomanaskriyā // MSA_10.4 //",
  "SA20bsa030_u:464": "pramādo 'lpaśrutatvaṃ ca śrutacintālpatuṣṭatā /",
  "SA20bsa030_u:465": "śamamātrābhimānaśca tathā 'parijayo mataḥ // MSA_10.5 //",
  "SA20bsa030_u:466": "anudvegastathodvega āvṛtiścāpyayuktatā /",
  "SA20bsa030_u:467": "asaṃbhṛtiśca vijñeyā'dhimuktiparipanthatā // MSA_10.6 //",
  "SA20bsa030_u:468": "puṇyaṃ mahadakaukṛtyaṃ saumanasyaṃ sukhaṃ mahat /",
  "SA20bsa030_u:469": "avipraṇāśaḥ sthairyaṃ ca viśeṣagamanaṃ tathā // MSA_10.7 //",
  "SA20bsa030_u:470": "dharmābhisamayaścātha svaparārthāptirūttamā /",
  "SA20bsa030_u:471": "kṣiprābhijñatvamete hi anuśaṃsādhimuktitaḥ // MSA_10.8 //",
  "SA20bsa030_u:472": "kāmināṃ sā śvasadṛśī kūrmaprakhyā samādhinām /",
  "SA20bsa030_u:473": "bhṛtyopamā svārthināṃ sā rājaprakhyā parārthinām // MSA_10.9 //",
  "SA20bsa030_u:474": "tathā kāmisthātṛsvaparajanakṛtyārthamudite viśeṣo vijñeyaḥ satatamadhimuktayā vividhayā /",
  "SA20bsa030_u:475": "mahāyāne tasya vidhivadiha matvā paramatāṃ bhṛśaṃ tasmin dhīraḥ satatamiha tābheva vṛṇuyāt // MSA_10.10 //",
  "SA20bsa030_u:476": "manuṣa[ṣya] bhūtāḥ saṃbodhiṃ prāpnuvanti pratikṣaṇam /",
  "SA20bsa030_u:477": "aprameyā yataḥ sattvā layaṃ nāto 'dhivāsayet // MSA_10.11 //",
  "SA20bsa030_u:478": "yathā puṇyaṃ prasavate pareṣāṃ bhojanaṃ dadat /",
  "SA20bsa030_u:479": "na tu svayaṃ sa bhuñjānastathā puṇyamahodayaḥ // MSA_10.12 //",
  "SA20bsa030_u:480": "sūtrokto labhyate dharmātparārthāśrayadeśitāt /",
  "SA20bsa030_u:481": "na tu svārthāśrayāddharmāddeśitādupalabhyate // MSA_10.13 //",
  "SA20bsa030_u:482": "iti vipulagatau mahogha[mahārya]dharme janiya[parijanayan?",
  "SA20bsa030_u:483": "] sadā matiṃmānmahādhimuktim /",
  "SA20bsa030_u:484": "vipulasatatapuṇyatadvivṛddhiṃ vrajati guṇairasamairmahātmatāṃ ca // MSA_10.14 //",
  "SA20bsa030_u:485": "mahāyānasūtrālaṃkāre adhimuktyadhikāro daśamaḥ",
  "SA20bsa030_u:486": "_____________________________________________________________",
  "SA20bsa030_u:487": "ekādaśo 'dhikāraḥ",
  "SA20bsa030_u:488": "dharmaparyeṣṭyadhikāre ālambanaparyeṣṭau catvāraḥ ślokāḥ",
  "SA20bsa030_u:489": "piṭakatrayaṃ dvayaṃ vā [ca?",
  "SA20bsa030_u:490": "] saṃgrahataḥ kāraṇairnavabhiriṣṭam /",
  "SA20bsa030_u:491": "vāsanabodhanaśamanaprativedhaistadvimocayati // MSA_11.1 //",
  "SA20bsa030_u:492": "sūtrābhidharmavinayāścaturvidhārthā matāḥ samāsena /",
  "SA20bsa030_u:493": "teṣāṃ jñānāddhīmānsarvākārajñatāmeti // MSA_11.2 //",
  "SA20bsa030_u:494": "āśrayato lakṣaṇato dharmādarthācca sūcanātsūtram /",
  "SA20bsa030_u:495": "abhimukhato 'thābhīkṣṇyādabhibhavagatito 'bhidharmaśca // MSA_11.3 //",
  "SA20bsa030_u:496": "āpatterūtthānādvyutthānānniḥsṛteścavinayatvam /",
  "SA20bsa030_u:497": "pudgalataḥ prajñapteḥ pravibhāgaviniścayāccaiva // MSA_11.4 //",
  "SA20bsa030_u:498": "ālambanaṃ mato dharmaḥ ādhyātmaṃ bāhyakaṃ[dvayam?] /",
  "SA20bsa030_u:499": "[lābho dvayordvayārthena dvayoścānupalambhataḥ] // MSA_11.5 //",
  "SA20bsa030_u:500": "manojalpairyathoktārthaprasannasya pradhāraṇāt /",
  "SA20bsa030_u:501": "arthakhyānasya jalpācca nāmni sthānācca cetasaḥ // MSA_11.6 //",
  "SA20bsa030_u:502": "dharmālambanalābhaḥ syāttribhirjñānaiḥ śrutādibhiḥ /",
  "SA20bsa030_u:503": "trividhālambanalābhaśca pūrvoktastatsamāśritaḥ // MSA_11.7 //",
  "SA20bsa030_u:504": "tridhātukaḥ kṛtyakaraḥ sasaṃbādhāśrayo 'paraḥ /",
  "SA20bsa030_u:505": "adhimuktiniveśī ca tīvracchandakaro 'paraḥ // MSA_11.8 //",
  "SA20bsa030_u:506": "hīnapūrṇāśrayo dvedhā sajalpo 'jalpa eva ca /",
  "SA20bsa030_u:507": "jñānena saṃprayuktaśca yogopaniṣadātmakaḥ // MSA_11.9 //",
  "SA20bsa030_u:508": "saṃbhinnālambanaścāsau vibhinnālambanaḥ sa ca /",
  "SA20bsa030_u:509": "pañcadhā saptadhā caiva parijñā pañcadhā 'sya ca // MSA_11.10 //",
  "SA20bsa030_u:510": "catvāraḥ saptatriṃśacca ākārā bhāvanāgatāḥ /",
  "SA20bsa030_u:511": "mārgadvayasvabhāvo 'sau dvyunuśaṃsaḥ pratīcchakaḥ // MSA_11.11 //",
  "SA20bsa030_u:512": "prayogī vaśavartī ca parītto vipulātmakaḥ /",
  "SA20bsa030_u:513": "yogināṃ hi manaskāra eṣa sarvātmako mataḥ // MSA_11.12 //",
  "SA20bsa030_u:514": "tatvaṃ yatsatataṃ dvayena rahitaṃ,",
  "SA20bsa030_u:515": "bhrānteśca saṃniśrayaḥ śakyaṃ naiva ca sarvathābhilapituṃ yañcāprapañcātmakam /",
  "SA20bsa030_u:516": "jñeyaṃ heyamatho viśodhyamamalaṃ yacca prakṛtyā matam yasyākāśasuvarṇavārisadṛśī kleśādviśuddhirmatā // MSA_11.13 //",
  "SA20bsa030_u:517": "na khalu jagati tasmādvidyate kiṃcidanyajjagadapi tadaśeṣaṃ tatra saṃmūḍhabuddhi /",
  "SA20bsa030_u:518": "kathamayamabhirūḍho lokamohaprakāro yadasadabhiniviṣṭaḥ satsamantādvihāya // MSA_11.14 //",
  "SA20bsa030_u:519": "yathā māyā tathā'bhūtaparikalpo nirucyate /",
  "SA20bsa030_u:520": "yathā māyākṛtaṃ tadvat dvayabhrāntirnirucyate // MSA_11.15 //",
  "SA20bsa030_u:521": "yathā[']tasmitra tadbhāvaḥ paramārthastatheṣyate /",
  "SA20bsa030_u:522": "yathā tasyopalabdhistu tathā saṃvṛtisatyatā // MSA_11.16 //",
  "SA20bsa030_u:523": "tadabhāve yathā vyaktistannimittasya labhyate /",
  "SA20bsa030_u:524": "tathāśrayaparāvṛttāvasatkalpasya labhyate // MSA_11.17 //",
  "SA20bsa030_u:525": "tannimitte yathā loko hyabhrāntaḥ kāmataścaret /",
  "SA20bsa030_u:526": "parāvṛttāvaparyastaḥ kāmacārī tathā patiḥ [yatiḥ] // MSA_11.18 //",
  "SA20bsa030_u:527": "tadākṛtiśca tatrāsti tadbhāvaśca na vidyate /",
  "SA20bsa030_u:528": "tasmādastitvanāstitvaṃ māyādiṣu vidhīyate // MSA_11.19 //",
  "SA20bsa030_u:529": "na bhāvastatra cābhāvo nābhāvo bhāva eva ca /",
  "SA20bsa030_u:530": "bhāvābhāvāviśeṣaśca māyādiṣu vidhīyate // MSA_11.20 //",
  "SA20bsa030_u:531": "tathā dvayābha[bhāsa?",
  "SA20bsa030_u:532": "]tātrāsti tadbhāvaśca na vidyate /",
  "SA20bsa030_u:533": "tasmādastitvanāstitvaṃ rūpādiṣu vidhīyate // MSA_11.21 //",
  "SA20bsa030_u:534": "na bhāvastatra cābhāvo nābhāvo bhāva eva ca /",
  "SA20bsa030_u:535": "bhāvābhāvāviśeṣaśca rūpādiṣu vidhīyate // MSA_11.22 //",
  "SA20bsa030_u:536": "samāropāpavādābha[nta?",
  "SA20bsa030_u:537": "]pratiṣedhārthamiṣyate /",
  "SA20bsa030_u:538": "hīnayānena yānasya pratiṣedhārthameva ca // MSA_11.23 //",
  "SA20bsa030_u:539": "bhrānternimittaṃ bhrāntiśca rūpavijñaptiriṣyate /",
  "SA20bsa030_u:540": "arūpiṇī ca vijñaptirabhāvātsyānna cetarā // MSA_11.24 //",
  "SA20bsa030_u:541": "māyāhastyākṛtigrāhabhrānterdvayamudāhṛtam /",
  "SA20bsa030_u:542": "dvayaṃ tatra yathā nāsti dvayaṃ caivopalabhyate // MSA_11.25 //",
  "SA20bsa030_u:543": "bimbasaṃkalikāgrāhabhrānterdvayamudāhṛtam /",
  "SA20bsa030_u:544": "dvayaṃ tatra yathā nāsti dvayaṃ caivopalabhyate // MSA_11.26 //",
  "SA20bsa030_u:545": "tathā bhāvāttathā'bhāvād bhāvābhāva[vā?]viśeṣataḥ /",
  "SA20bsa030_u:546": "sadasanto 'tha māyābhā ye dharmā bhrāntilakṣaṇāḥ // MSA_11.27 //",
  "SA20bsa030_u:547": "tathā 'bhāvāttathā ' bhāvāttathā 'bhāvādalakṣaṇāḥ /",
  "SA20bsa030_u:548": "māyopamāśca nirdiṣṭā ye dharmāḥ prātipakṣikāḥ // MSA_11.28 //",
  "SA20bsa030_u:549": "māyārājeva cānyena māyārājñā parājitaḥ /",
  "SA20bsa030_u:550": "ye sarvadharmān paśyanti nirmārāste jinātmajāḥ // MSA_11.29 //",
  "SA20bsa030_u:551": "māyāsvapnamarīcibimbasadṛśāḥ prodbhāsaśrutkomapā vijñeyodakacandrabimbasadṛśā nirmāṇatulyāḥ punaḥ /",
  "SA20bsa030_u:552": "ṣaṭ ṣaṭ dvau ca punaśca ṣaṭ dvayamatā ekaikaśaśca trayaḥ saṃskārāḥ khalu tatra tatra kathitā buddhairvibuddhottamaiḥ // MSA_11.30 //",
  "SA20bsa030_u:553": "abhūtakalpo na bhūto nābhūto 'kalpa eva ca /",
  "SA20bsa030_u:554": "na kalpo nāpi cākalpaḥ sarvaṃ jñeyaṃ nirucyate // MSA_11.31 //",
  "SA20bsa030_u:555": "svadhātuto dvayābhāsāḥ sāvidyākleśavṛttayaḥ /",
  "SA20bsa030_u:556": "vikalpāḥ saṃpravartante dvayadravyavivarjitāḥ // MSA_11.32 //",
  "SA20bsa030_u:557": "ālambanaviśeṣāptiḥ svadhātusthānayogataḥ /",
  "SA20bsa030_u:558": "ta eva hyadvayābhāsā vartante carmakāṇḍavat // MSA_11.33 //",
  "SA20bsa030_u:559": "cittaṃ dvayaprabhāsaṃ rāgādyābhāsamiṣyate tadvat /",
  "SA20bsa030_u:560": "śraddhādyābhāsaṃ na tadanyo dharmaḥ kliṣṭakuśalo 'sti // MSA_11.34 //",
  "SA20bsa030_u:561": "yathā dvayapratibhāsādanyo na dvayalakṣaṇaḥ /",
  "SA20bsa030_u:562": "iti cittaṃ citrābhāsaṃ citrākāraṃ pravartate // MSA_11.35 //",
  "SA20bsa030_u:563": "lakṣyaṃ ca lakṣaṇaṃ caiva lakṣaṇā ca prabhedataḥ /",
  "SA20bsa030_u:564": "anugrahārthaṃ sattvānāṃ saṃbuddhaiḥ saṃprakāśitā // MSA_11.36 //",
  "SA20bsa030_u:565": "sadṛṣṭikaṃ ca yaccittaṃ tatrāvasthāvikāritā /",
  "SA20bsa030_u:566": "lakṣyametatsamāsena hyapramāṇaṃ prabhedataḥ // MSA_11.37 //",
  "SA20bsa030_u:567": "yathājalpārthasaṃjñāyā nimittaṃ tasya vāsanā /",
  "SA20bsa030_u:568": "tasmādapyarthavikhyānaṃ parikalpitalakṣaṇaṃ // MSA_11.38 //",
  "SA20bsa030_u:569": "yathā nāmārthamarthasya nāmnaḥ prakhyānatā ca yā /",
  "SA20bsa030_u:570": "asaṃ[sat?] kalpanimittaṃ hi parikalpitalakṣaṇam // MSA_11.39 //",
  "SA20bsa030_u:571": "trividhatrividhābhāso grāhyagrāhakalakṣaṇaḥ /",
  "SA20bsa030_u:572": "abhūtaparikalpo hi paratantrasya lakṣaṇam // MSA_11.40 //",
  "SA20bsa030_u:573": "abhāvabhāvatā yā ca bhāvābhāvasamānatā /",
  "SA20bsa030_u:574": "aśāntaśāntā 'kalpā ca pariniṣpannalakṣaṇam // MSA_11.41 //",
  "SA20bsa030_u:575": "niṣpa[ṣya]ndadharmamālambya yoniśo manasikriyā /",
  "SA20bsa030_u:576": "cittasya dhātau sthānaṃ ca sadasattārthapaśyanā // MSA_11.42 //",
  "SA20bsa030_u:577": "samatāgamanaṃ tasminnāryagotraṃ hi nirmalam /",
  "SA20bsa030_u:578": "samaṃ viśiṣṭamanyūnānadhikaṃ lakṣaṇā matā // MSA_11.43 //",
  "SA20bsa030_u:579": "padārthadehanirbhāsaparāvṛttiranāsravaḥ /",
  "SA20bsa030_u:580": "dhāturbījaparāvṛtteḥ sa ca sarvatragāśrayaḥ // MSA_11.44 //",
  "SA20bsa030_u:581": "caturdhā vaśitā vṛttermanasaścodgrahaśca ca /",
  "SA20bsa030_u:582": "vikalpasyāvikalpe hi kṣetre jñāne 'tha karmaṇi // MSA_11.45 //",
  "SA20bsa030_u:583": "acalāditribhūmau ca vaśitā sā caturvidhā /",
  "SA20bsa030_u:584": "dvidhaikasyāṃ tadanyasyāmekaikā vaśitā matā // MSA_11.46 //",
  "SA20bsa030_u:585": "viditvā nairātmyaṃ dvividhamiha dhīmānbhavagataṃ samaṃ tacca jñātvā praviśati sa tatvaṃ grahaṇataḥ /",
  "SA20bsa030_u:586": "tatastatra sthānānmanasa iha na khyāti tadapi tadakhyānaṃ muktiḥ parama upalambhasya vigamaḥ // MSA_11.47 //",
  "SA20bsa030_u:587": "ādhāre saṃbhārādādhāne sati hi nāmamātraṃpaśyan /",
  "SA20bsa030_u:588": "paśyati hi nāmamātraṃ tatpaśyaṃstacca naiva paśyati bhūyaḥ // MSA_11.48 //",
  "SA20bsa030_u:589": "cittametatsadauṣṭhulyamātmadarśanapāśitam /",
  "SA20bsa030_u:590": "pravartate nivṛttistu tadadhyātmasthitermatā // MSA_11.49 //",
  "SA20bsa030_u:591": "svayaṃ svenātmanā 'bhāvātsvabhāve cānavasthiteḥ /",
  "SA20bsa030_u:592": "grāhavattadā[da]bhāvācca niḥsvabhāvatvamiṣyate // MSA_11.50 //",
  "SA20bsa030_u:593": "[niḥsvabhāvatayā siddhā uttarottaraniśrayāḥ /",
  "SA20bsa030_u:594": "anutpādo 'nirodhaścādiśantiḥ parinirvṛtiḥ] // MSA_11.51 //",
  "SA20bsa030_u:595": "ādau tatve 'nyatve svalakṣaṇe svayamathānyathābhāve /",
  "SA20bsa030_u:596": "saṃkleśe 'tha viśeṣe kṣāntiranutpattidharmoktā // MSA_11.52 //",
  "SA20bsa030_u:597": "dharma nairātmyamuktīnāṃ tulyatvāt gotrabhedataḥ /",
  "SA20bsa030_u:598": "dvyāśayāpteśca nirmāṇātparyantādekayānatā // MSA_11.53 //",
  "SA20bsa030_u:599": "ākarṣaṇārthamekeṣāmanyasaṃdhāraṇāya ca /",
  "SA20bsa030_u:600": "deśitāniyatānāṃ hi saṃbuddhairekayānatā // MSA_11.54 //",
  "SA20bsa030_u:601": "śrāvako 'niyato dvedhā dṛṣṭādṛṣṭārthayānataḥ /",
  "SA20bsa030_u:602": "dṛṣṭārtho vītarāgaścāvītarāgo 'pyasau mṛduḥ // MSA_11.55 //",
  "SA20bsa030_u:603": "tau ca labdhāryamārgasya bhaveṣu pariṇāmanāt /",
  "SA20bsa030_u:604": "acintyapariṇāmikyā upapattyā samanvitau // MSA_11.56 //",
  "SA20bsa030_u:605": "praṇidhānavaśādeka upapattiṃ prapadyate /",
  "SA20bsa030_u:606": "eko 'nāgāmitāyogānnirmāṇaiḥ pratipadyate // MSA_11.57 //",
  "SA20bsa030_u:607": "nirvāṇābhiratatvācca tau dhandhagatikau matau /",
  "SA20bsa030_u:608": "punaḥ punaḥ svacittasya samudācārayogataḥ // MSA_11.58 //",
  "SA20bsa030_u:609": "so 'kṛtārtho hyabuddhe ca jāto dhyānārthamudyataḥ /",
  "SA20bsa030_u:610": "nirmāṇārthī tadāśritya parāṃ bodhimavāpnute // MSA_11.59 //",
  "SA20bsa030_u:611": "vidyāsthāne pañcavidhe yogamakṛtvā sarvajñatvaṃ naiti kathaṃcitparamāryaḥ /",
  "SA20bsa030_u:612": "ityanyeṣāṃ nigrahaṇānugrahaṇāya svājñārthaṃ vā tatra karotyeva sa yogam // MSA_11.60 //",
  "SA20bsa030_u:613": "hetūpalabdhituṣṭiśca niśrayatadanusmṛtiḥ /",
  "SA20bsa030_u:614": "sādhāraṇaphalecchā ca yathābodhādhimucyanā // MSA_11.61 //",
  "SA20bsa030_u:615": "caturvidhānubhāvena prīyaṇā khedaniścayaḥ /",
  "SA20bsa030_u:616": "vipakṣe pratipakṣe ca pratipattiścaturvidhā // MSA_11.62 //",
  "SA20bsa030_u:617": "prasādaḥ saṃpratīkṣā ca dānacchandaḥ paratra ca /",
  "SA20bsa030_u:618": "saṃnāhaḥ praṇidhānaṃ ca abhinandamanaskriyā // MSA_11.63 //",
  "SA20bsa030_u:619": "śaktilābhe sadautsukyaṃ dānādau ṣaḍvidhedyanam /",
  "SA20bsa030_u:620": "paripāke 'tha pūjāyāṃ sevāyāmanukampanā // MSA_11.64 //",
  "SA20bsa030_u:621": "akṛte kukṛte lajjā kaukṛtyaṃ viṣaye ratiḥ /",
  "SA20bsa030_u:622": "amitrasaṃjñā khede ca racanodbhāvanāmatiḥ // MSA_11.65 //",
  "SA20bsa030_u:623": "dānādayaḥ pratisaraṇaṃ sambodhau neśvarādayaḥ /",
  "SA20bsa030_u:624": "doṣāṇāṃ ca guṇānāṃ ca pratisaṃvedanād [?]dvayoḥ // MSA_11.66 //",
  "SA20bsa030_u:625": "cayānusmaraṇaprītirmāhārthyasya ca darśanam /",
  "SA20bsa030_u:626": "yoge 'bhilāṣo 'vikalpe taddhṛtyāṃ pratyayāgame // MSA_11.67 //",
  "SA20bsa030_u:627": "saptaprakārāsadgrāhavyutthāne śaktidarśanam /",
  "SA20bsa030_u:628": "āścaryaṃ cāpyanāścaryaṃ saṃjñā caiva caturvidhā // MSA_11.68 //",
  "SA20bsa030_u:629": "samatā sarvasattveṣu dṛṣṭiścāpi mahātmikā /",
  "SA20bsa030_u:630": "paraguṇapratikārastrayāśāstirnirantaraḥ // MSA_11.69 //",
  "SA20bsa030_u:631": "buddhapraṇītānuṣṭhānādarvāgasthānacetanāt[cetanā] /",
  "SA20bsa030_u:632": "taddhānivṛddhyā sattveṣu anāmodaḥ pramodanā // MSA_11.70 //",
  "SA20bsa030_u:633": "prativarṇikāyāṃ[varṇikā]bhūtāyāṃ bhāvanāyāṃ ca nārūciḥ /",
  "SA20bsa030_u:634": "nādhivāsamanaskāro vyākṛtaniyate spṛhā // MSA_11.71 //",
  "SA20bsa030_u:635": "āyatyāṃ darśanādvṛtticetanā samatekṣaṇā /",
  "SA20bsa030_u:636": "agradharmeṣu vṛttyā ca agratvātmāvadhāraṇāt[dhāraṇā] // MSA_11.72 //",
  "SA20bsa030_u:637": "ete śubhamanaskārā daśapāramitānvayāḥ /",
  "SA20bsa030_u:638": "sarvadā bodhisattvānāṃ dhātupuṣṭau bhavanti hi // MSA_11.73 //",
  "SA20bsa030_u:639": "puṣṭeradhyāśayato mahatī paryeṣṭiriṣyate dhīre /",
  "SA20bsa030_u:640": "savivāsā hyavivāsā tathaiva vaibhutvikī teṣām // MSA_11.74 //",
  "SA20bsa030_u:641": "asakāyā laghu[labdha]kāyā prapūrṇakāyā ca bodhisattvānām /",
  "SA20bsa030_u:642": "bahumānasūkṣmamānā nirmāṇā caiṣaṇābhimatā // MSA_11.75 //",
  "SA20bsa030_u:643": "rūpārūpe dharmo lakṣaṇahetustathaiva cārogyaṃ[gye] /",
  "SA20bsa030_u:644": "aiśvarye 'bhijñābhistadakṣayatve ca dhīrāṇām // MSA_11.76 //",
  "SA20bsa030_u:645": "abhāvabhāvādhyapavādakalpa ekatvanānāsvaviśeṣakalpāḥ /",
  "SA20bsa030_u:646": "yathārthanāmābhiniveśakalpāḥ jinātmajaiḥ saṃparivarjanīyāḥ // MSA_11.77 //",
  "SA20bsa030_u:647": "iti śubhamatiretya yatnamugraṃ dvayaparyeṣitadharmatāsatatvaḥ /",
  "SA20bsa030_u:648": "pratiśaraṇamataḥ sadā prajānāṃ bhavati guṇaiḥ sa samudravatprapūrṇaḥ // MSA_11.78 //",
  "SA20bsa030_u:649": "mahāyānasūtrālaṃkāre dharmaparyeṣṭyadhikāra ekādaśaḥ",
  "SA20bsa030_u:650": "_____________________________________________________________",
  "SA20bsa030_u:651": "dvādaśo 'dhikāraḥ",
  "SA20bsa030_u:652": "dharmadeśanāyāṃ mātsaryapratiṣedhe ślokaḥ",
  "SA20bsa030_u:653": "prāṇānbhogāṃśca dhīrāḥ pramuditamanasaḥ kṛcchralabdhānasārān satvebhyo duḥkhitebhyaḥ satatamavasṛjantyuccadānaprakāraiḥ /",
  "SA20bsa030_u:654": "prāgevodāradharmaṃ hitakaramasakṛtsarvathaiva prajānāṃ kṛcchre naivopalabdhaṃ bhṛśamavasṛjatāṃ vṛddhigaṃ cāvyayaṃ ca // MSA_12.1 //",
  "SA20bsa030_u:655": "dharmo naiva ca deśito bhagavatā pratyātmayavedyo yata ākṛṣṭā janatā ca yukta[yukti]vihitairdharmaiḥ svarkī dharmatāṃ /",
  "SA20bsa030_u:656": "svaśāntyāsyapuṭe viśuddhivipule sādhāraṇe 'thākṣaye lāleneva kṛpātmabhistvajagaraprakhyaiḥ samāpāditā // MSA_12.2 //",
  "SA20bsa030_u:657": "tasmānnaiva nirarthikā bhavati sā yā bhāvanā yogināṃ tasmānnaiva nirarthikā bhavati sā yā deśanā saugatī /",
  "SA20bsa030_u:658": "dṛṣṭo 'rthaḥ śrutamātrakādyadi bhavet syādbhāvanāpārthikā aśrutvā yadi bhāvanāmanuviśet syāddeśanāpārthikā // MSA_12.3 //",
  "SA20bsa030_u:659": "āgamato adhigamato vibhutvato deśanāgrasatvānāṃ /",
  "SA20bsa030_u:660": "mukhato rūpātsarvā[rvataḥā]kāśāduccaraṇatā'pi............ // MSA_12.4 //",
  "SA20bsa030_u:661": "viṣadā saṃdehajahā ādeyā tatvadarśikā dvividhā /",
  "SA20bsa030_u:662": "saṃpannadeśaneyaṃ vijñeyaṃ[yā] bodhisattvānāṃ // MSA_12.5 //",
  "SA20bsa030_u:663": "madhurā madavyapetā na ca khinnā deśanāgrasatvānāṃ /",
  "SA20bsa030_u:664": "sphuṭacitrayuktagamikā nirāmiṣā sarvagā caiva // MSA_12.6 //",
  "SA20bsa030_u:665": "adīnā madhurā sūktā pratītā viṣadā tathā [vāgjinātmaje] /",
  "SA20bsa030_u:666": "[yathārhā nirābhiṣā ca parimitākṣayā tathā] // MSA_12.7 //",
  "SA20bsa030_u:667": "uddeśānnirdeśāttathaiva yānānulomanāt ślākṣṇyāt /",
  "SA20bsa030_u:668": "prātītyadyāthārhānnairyāṇyādānukūlyatvāt // MSA_12.8 //",
  "SA20bsa030_u:669": "vyañjanasaṃpaccaiṣā vijñeyā sarvathāgrasattvānāṃ /",
  "SA20bsa030_u:670": "ṣaṣṭyaṅgī sācintyā ghoṣo 'nantastu sugatānāṃ // MSA_12.9 //",
  "SA20bsa030_u:671": "vācā padaiḥ suyuktairanudeśavibhāgasaṃśayacchedaiḥ /",
  "SA20bsa030_u:672": "bahulīkārānugatā hyuddhaṭitavipañcitajñeṣu // MSA_12.10 //",
  "SA20bsa030_u:673": "śuddhā trimaṇḍalena hiteyaṃ deśanā hi buddhānāṃ /",
  "SA20bsa030_u:674": "doṣairvivarjitā punaraṣṭabhireṣaiva vijñeyā // MSA_12.11 //",
  "SA20bsa030_u:675": "kauśīdyamanavabodho hyavakāśasyākṛtirhyanītatvam /",
  "SA20bsa030_u:676": "saṃdehasyācchedastadvigamasyādṛḍhīkaraṇam // MSA_12.12 //",
  "SA20bsa030_u:677": "khedo 'tha matsaritvaṃ doṣā hyete matā kathāyāṃ hi /",
  "SA20bsa030_u:678": "tadabhāvādbuddhānāṃ nirūttarā deśanā bhavati // MSA_12.13 //",
  "SA20bsa030_u:679": "kalyāṇo dharmo 'yaṃ hetutvādbhaktituṣṭibuddhīnāṃ /",
  "SA20bsa030_u:680": "dvividhārthaḥ sugrāhyaścaturguṇabrahmacaryavadaḥ // MSA_12.14 //",
  "SA20bsa030_u:681": "parairasādhāraṇayogakevalaṃ tridhātukakleśavihānipūrakam /",
  "SA20bsa030_u:682": "svabhāvaśuddhaṃ malaśuddhitaśca taccaturguṇabrahmavicaryamiṣyate // MSA_12.15 //",
  "SA20bsa030_u:683": "avatāraṇasaṃdhiśca saṃdhirlakṣaṇato 'paraḥ /",
  "SA20bsa030_u:684": "pratipakṣābhisaṃdhiśca saṃdhiḥ pariṇatāvapi // MSA_12.16 //",
  "SA20bsa030_u:685": "śrāvakeṣu svabhāveṣu doṣāṇāṃ vinaye tathā /",
  "SA20bsa030_u:686": "abhidhānasya gāmbhīrye saṃdhireṣa caturvidhaḥ // MSA_12.17 //",
  "SA20bsa030_u:687": "asāre sāramatayo viparyāse ca susthitāḥ /",
  "SA20bsa030_u:688": "kleśena ca susaṃkliṣṭā labhante bodhimuktamāṃ // MSA_12.17* //",
  "SA20bsa030_u:689": "// iti //",
  "SA20bsa030_u:690": "samatā 'rthāntare jñeyastathā kālāntare punaḥ /",
  "SA20bsa030_u:691": "pudgalasyāśaye caiva abhiprāyaścaturvidhaḥ // MSA_12.18 //",
  "SA20bsa030_u:692": "buddhe dharme 'vajñā kauśīdyaṃ tuṣṭiralpamātreṇa /",
  "SA20bsa030_u:693": "rāge māne caritaṃ kaukṛtaṃ cāniyatabhedaḥ // MSA_12.19 //",
  "SA20bsa030_u:694": "sattvānāmāvaraṇaṃ tatpratipakṣo 'grayānasaṃbhāṣā /",
  "SA20bsa030_u:695": "sarvāntarāyadoṣaprahāṇameṣāṃ tato bhavati // MSA_12.20 //",
  "SA20bsa030_u:696": "yo granthato 'rthato vā gāthādvayadhāraṇe prayujyeta /",
  "SA20bsa030_u:697": "sa hi daśavidhamanuśaṃsaṃ labhate satvottamo dhīmān // MSA_12.21 //",
  "SA20bsa030_u:698": "kṛtsnāṃ ca dhātupuṣṭiṃ prāmodyaṃ cottamaṃ maraṇakāle /",
  "SA20bsa030_u:699": "janma ca yathābhikāmaṃ jātismaratāṃ ca sarvatra // MSA_12.22 //",
  "SA20bsa030_u:700": "buddhaiśca samavadhānaṃ tebhyaḥ śravaṇaṃ tathāgrayānasya /",
  "SA20bsa030_u:701": "adhimuktiṃ saha buddhyā dvayamukhatāmāśubodhiṃ ca // MSA_12.23 //",
  "SA20bsa030_u:702": "iti suga[ma]tirakhedavān kṛpāluḥ prathitayaśāḥ suvidhijñatāmupetaḥ /",
  "SA20bsa030_u:703": "bhavati sukathiko hi bodhisattvastapati jane kathitairyathaiva sūryaḥ // MSA_12.24 //",
  "SA20bsa030_u:704": "mahāyānasūtrālaṃkāre deśanādhikāro dvādaśaḥ",
  "SA20bsa030_u:705": "_____________________________________________________________",
  "SA20bsa030_u:706": "trayodaśo 'dhikāraḥ",
  "SA20bsa030_u:707": "pratipattivibhāge ṣaṭ ślokāḥ /",
  "SA20bsa030_u:708": "dvedhā nairātmyamājñāya dhīmān pudgaladharmayoḥ /",
  "SA20bsa030_u:709": "dvayamithyātvasamyaktvaṃ vivarjyeta trayeṇa hi // MSA_13.1 //",
  "SA20bsa030_u:710": "arthajñaḥ sarvadharmāṇāṃ vetti kolasamānatāṃ /",
  "SA20bsa030_u:711": "śrutatuṣṭiprahāṇāya dharmajñastena kathyate // MSA_13.2 //",
  "SA20bsa030_u:712": "pārthagjanena jñānena pratividhya dvayaṃ tathā /",
  "SA20bsa030_u:713": "tajjñānapariniṣpattāvanudharmaṃ prapadyate // MSA_13.3 //",
  "SA20bsa030_u:714": "tato jñānaṃ sa labhate lokottaramanuttaraṃ /",
  "SA20bsa030_u:715": "ādibhūmau samaṃ sarvairbodhisattvaistadātmabhiḥ // MSA_13.4 //",
  "SA20bsa030_u:716": "kṛtvā darśanajñeyānāṃ[heyānāṃ] kleśānāṃ sarvasaṃkṣayam /",
  "SA20bsa030_u:717": "jñeyāvaraṇajñānāya[hānāya] bhavanāyāṃ prayujyate // MSA_13.5 //",
  "SA20bsa030_u:718": "vyavasthānāvikalpena jñānena sahacāriṇā /",
  "SA20bsa030_u:719": "anudharmaṃ caratyevaṃ pariśiṣṭāsu bhūmiṣu // MSA_13.6 //",
  "SA20bsa030_u:720": "sulābho 'tha svadhiṣṭhānaḥ subhūmiḥ susahāyakaḥ /",
  "SA20bsa030_u:721": "suyogo guṇavān deśo yatra dhīmān prapadyate // MSA_13.7 //",
  "SA20bsa030_u:722": "bahuśruto dṛṣṭasatyo vāgmī samanukampakaḥ /",
  "SA20bsa030_u:723": "akhinno bodhisattvaśca jñeyaḥ satpurūṣo mahān // MSA_13.8 //",
  "SA20bsa030_u:724": "svālambanā susaṃ bhārā [susaṃstabdhā] subhāvanaiva [supāyācaiva ?] deśitā /",
  "SA20bsa030_u:725": "suniryāṇaprayogā ca ātmasamyakpradhānatā // MSA_13.9 //",
  "SA20bsa030_u:726": "rateḥ kṣaṇopapatteśca ārogyasyāpi kāraṇaṃ /",
  "SA20bsa030_u:727": "samādhervicayasyāpi pūrve hi kṛtapuṇyatā // MSA_13.10 //",
  "SA20bsa030_u:728": "dharmadhātuvinirmukto yasmāddharmo na vidyate /",
  "SA20bsa030_u:729": "tasmādrāgādayasteṣāṃ buddhairniḥsaraṇaṃ matāḥ // MSA_13.11 //",
  "SA20bsa030_u:730": "dharmadhātuvinirmukto yasmāddharmo na vidyate /",
  "SA20bsa030_u:731": "tasmātsaṃkleśanirdeśe sa saṃvid[saṃdhira]dhīmatāṃ mataḥ // MSA_13.12 //",
  "SA20bsa030_u:732": "yatastāneva rāgādīnyoniśaḥ pratipadyate /",
  "SA20bsa030_u:733": "tato vimucyate tebhyastenaiṣāṃ niḥsṛtistataḥ // MSA_13.13 //",
  "SA20bsa030_u:734": "na khalu jinasutānāṃ bādhakaṃ duḥkhamugraṃ narakabhavanavāsaiḥ satvahetoḥ kathaṃcit /",
  "SA20bsa030_u:735": "śamabhavaguṇadoṣapreritā hīnayāne vividhaśubhavikalpā bādhakā dhīmatāṃ tu // MSA_13.14 //",
  "SA20bsa030_u:736": "na khalu narakavāso dhīmatāṃ sarvakālaṃ vimalavipulabodherantarāyaṃ karoti /",
  "SA20bsa030_u:737": "svahitaparamaśītastvanyayāne vikalpaḥ paramasukhavihāre 'pyantarāyaṃ karoti // MSA_13.15 //",
  "SA20bsa030_u:738": "dharmābhāvopalabdhiśca niḥsaṃkleśaviśuddhitā /",
  "SA20bsa030_u:739": "māyādisadṛśī jñeyā ākāśasadṛśī tathā // MSA_13.16 //",
  "SA20bsa030_u:740": "yathaiva citre vidhivadvicitrite natonnataṃ nāsti ca dṛśyate 'tha ca /",
  "SA20bsa030_u:741": "abhūtakalpe 'pi tathaiva sarvathā dvayaṃ sadā nāsti ca dṛśyate 'the ca // MSA_13.17 //",
  "SA20bsa030_u:742": "yathaiva toye luti[ṭi]te prasādite na jāyate sā punaracchatānyataḥ /",
  "SA20bsa030_u:743": "malāpakarṣastu sa tatra kevalaḥ svacittaśuddhau vidhireṣa eva hi // MSA_13.18 //",
  "SA20bsa030_u:744": "mataṃ ca cittaṃ prakṛtiprabhāsvaraṃ sadā tadāgantukadoṣadūṣitaṃ /",
  "SA20bsa030_u:745": "na dharmatācittamṛte 'nyacetasaḥ prabhāsvaratvaṃ prakṛtau vidhīyate // MSA_13.19 //",
  "SA20bsa030_u:746": "bodhisattvasya sattveṣu prema majjagataṃ mahat /",
  "SA20bsa030_u:747": "yathaikaputrake tasmātsadā hitakaraṃ matam // MSA_13.20 //",
  "SA20bsa030_u:748": "satveṣu hitakāritvānnaityāpattiṃ sa rāgajāṃ /",
  "SA20bsa030_u:749": "dveṣo virudyate tvasya sarvasatveṣu satpathā[sarvathā] // MSA_13.21 //",
  "SA20bsa030_u:750": "yathā kapotī svasutātivatsalā svabhāvakāṃstānupaguhya tiṣṭhati /",
  "SA20bsa030_u:751": "tathāvidhāyaṃ pratigho virudhyate suteṣu tadvatsakṛpe 'pi dehiṣu // MSA_13.22 //",
  "SA20bsa030_u:752": "maitrī yataḥ pratighacittamato viruddhaṃ śāntiryato vyasanacittamato viruddhaṃ /",
  "SA20bsa030_u:753": "artho yato nikṛticittamato viruddhaṃ lhādo yataḥ pratibhayaṃ na[ca] tato viruddhaṃ // MSA_13.23 //",
  "SA20bsa030_u:754": "yathāturaḥ subhaiṣajye saṃsāre pratipadyate /",
  "SA20bsa030_u:755": "āture ca yathā vaidyaḥ satveṣu pratipadyate // MSA_13.24 //",
  "SA20bsa030_u:756": "aniṣpanne yathā ceṭe svātmani pratipadyate /",
  "SA20bsa030_u:757": "vaṇigyathā punaḥ puṇye kāmeṣu pratipadyate // MSA_13.25 //",
  "SA20bsa030_u:758": "yathaiva rajako vastre karmaṇe pratipadyate /",
  "SA20bsa030_u:759": "pitā yathā sute bāle satvāheṭhe prapadyate // MSA_13.26 //",
  "SA20bsa030_u:760": "agnyarthī vādharāraṇyāṃ sātatye pratipadyate /",
  "SA20bsa030_u:761": "vaiśvāsiko vāniṣpanne adhicitte prapadyate // MSA_13.27 //",
  "SA20bsa030_u:762": "māyākāra iva jñeye prajñayā pratipadyate /",
  "SA20bsa030_u:763": "pratipattiryathā yasmin bodhisattvasya sā matā // MSA_13.28 //",
  "SA20bsa030_u:764": "iti satatamudārayuktavīryo dvayaparipācanaśodhane suyuktaḥ /",
  "SA20bsa030_u:765": "paramavimalanirvikalpabuddhyā vrajati sa siddhimanuttamāṃ krameṇa // MSA_13.29 //",
  "SA20bsa030_u:766": "mahāyānasūtrālaṃkāre pratipattyadhikārastrayodaśaḥ",
  "SA20bsa030_u:767": "_____________________________________________________________",
  "SA20bsa030_u:768": "caturdaśo 'dhikāraḥ",
  "SA20bsa030_u:769": "avavādānuśāsanīvibhāge ślokā",
  "SA20bsa030_u:770": "ekapañcāśat /",
  "SA20bsa030_u:771": "kalpāsaṃkhyeyaniryāto hyadhimuktiṃ vivardhayan /",
  "SA20bsa030_u:772": "saṃpūrṇaḥ kuśalairdharmaiḥ sāgaro vāribhiryathā // MSA_14.1 //",
  "SA20bsa030_u:773": "tathā saṃbhṛtasaṃbhāro hyādiśuddhau jinātmajaḥ /",
  "SA20bsa030_u:774": "suvijñaḥ kalpa[lya]cittaśca bhāvanāyāṃ prayujyate // MSA_14.2 //",
  "SA20bsa030_u:775": "dharmasrotasi buddhebhyo 'vavādaṃ labhate tadā /",
  "SA20bsa030_u:776": "vipulaṃ śamathajñānavaipulyagamanāya hi // MSA_14.3 //",
  "SA20bsa030_u:777": "tataḥ sūtrādike dharme so 'dvayārthavibhāvake /",
  "SA20bsa030_u:778": "sūtrādināmni bandhīyāccittaṃ prathamato yatiḥ // MSA_14.4 //",
  "SA20bsa030_u:779": "tataḥ padaprabhedeṣu vicaredanupūrvaśaḥ /",
  "SA20bsa030_u:780": "vicārayettadarthāṃśca pratyātmayoniśaśca saḥ // MSA_14.5 //",
  "SA20bsa030_u:781": "avadhṛtya ca tānarthāndharme saṃkalayetpunaḥ /",
  "SA20bsa030_u:782": "tataḥ kuryātsamāśāstiṃ tadarthādhigamāya saḥ // MSA_14.6 //",
  "SA20bsa030_u:783": "eṣeta pratyavekṣeta manojalpaiḥ prabandhataḥ /",
  "SA20bsa030_u:784": "nirjalpaikarasaiścāpi manaskārairvicārayet // MSA_14.7 //",
  "SA20bsa030_u:785": "jñeyaḥ śamathamārgo 'sya dharmanāya ca piṇḍitaṃ /",
  "SA20bsa030_u:786": "jñeyo vipaśyanāmārgastadarthānāṃ vicāraṇā // MSA_14.8 //",
  "SA20bsa030_u:787": "yuganaddhaśca vijñeyo mārgastatpiṇḍitaṃ punaḥ /",
  "SA20bsa030_u:788": "līnaṃ cittasya gṛhṇīyāduddhataṃ śamayetpunaḥ // MSA_14.9 //",
  "SA20bsa030_u:789": "śa[sa]maprāptamupekṣeta tasminnālambane punaḥ /",
  "SA20bsa030_u:790": "sātatyenātha satkṛtya sarvasminyojayetpunaḥ // MSA_14.10 //",
  "SA20bsa030_u:791": "nibadhyālambane cittaṃ tatpravedhaṃ[vāhaṃ] na vikṣipet /",
  "SA20bsa030_u:792": "avagamyāśu vikṣepaṃ tasmin pratiharetpunaḥ // MSA_14.11 //",
  "SA20bsa030_u:793": "pratyātmaṃ saṃkṣipeccittamuparyupari buddhimān /",
  "SA20bsa030_u:794": "tataścara [da]mayeccittaṃ samādhau guṇadarśanāt // MSA_14.12 //",
  "SA20bsa030_u:795": "aratiṃ śamayettasminvikṣepadoṣadarśanāt /",
  "SA20bsa030_u:796": "abhidhyādaurmanasyādīnvyutthitān śamayettathā // MSA_14.13 //",
  "SA20bsa030_u:797": "tataśca sābhisaṃskārāṃ citte svarasavāhitāṃ /",
  "SA20bsa030_u:798": "labhetānabhisaṃskārān[rāṃ] tadabhyāsātpunaryatiḥ // MSA_14.14 //",
  "SA20bsa030_u:799": "tataḥ sa tanukāṃ labdhvā praśrabdhiṃ kāyacetasoḥ /",
  "SA20bsa030_u:800": "vijñeyaḥ samanaskāraḥ punastān [stāṃ] sa vivardhayan // MSA_14.15 //",
  "SA20bsa030_u:801": "vṛddhidūraṃgamatvena maurlī sa labhate sthitiṃ /",
  "SA20bsa030_u:802": "tāṃ śodhayannabhijñārthameti karmaṇyatāṃ parāṃ // MSA_14.16 //",
  "SA20bsa030_u:803": "dhyāne 'bhijñābhinirhārāllokadhātūnsa gacchati /",
  "SA20bsa030_u:804": "pūjārthamaprameyāṇāṃ buddhāyāṃ śravaṇāya ca // MSA_14.17 //",
  "SA20bsa030_u:805": "aprameyānupāsyāsau buddhānkalpairameyagaiḥ /",
  "SA20bsa030_u:806": "karmaṇyatāṃ parāmeti cetasastadupāsanāt // MSA_14.18 //",
  "SA20bsa030_u:807": "tato 'nuśaṃsān labhate pañca śuddhaiḥ sa pūrvagān /",
  "SA20bsa030_u:808": "viśuddhibhājanatvaṃ ca tato yāni niruttaraṃ // MSA_14.19 //",
  "SA20bsa030_u:809": "kṛtsnādausvalpa[dauṣṭhulya] kāyo hi dravate 'sya pratikṣaṇaṃ /",
  "SA20bsa030_u:810": "āpūryate ca praśrabdhyā kāyacittaṃ samantataḥ // MSA_14.20 //",
  "SA20bsa030_u:811": "aparicchinnamābhāsaṃ dharmāṇāṃ vetti sarvataḥ /",
  "SA20bsa030_u:812": "akalpitāni saṃśuddhau nimittāni prapaśyati // MSA_14.21 //",
  "SA20bsa030_u:813": "prapūrau ca viśuddhau ca dharmakāyasya sarvathā /",
  "SA20bsa030_u:814": "karoti satataṃ dhīmānevaṃ hetuparigrahaṃ // MSA_14.22 //",
  "SA20bsa030_u:815": "tataścāsau tathābhūto bodhisattvaḥ samāhitaḥ /",
  "SA20bsa030_u:816": "manojalpādvinirmuktān sarvārthānna prapaśyati // MSA_14.23 //",
  "SA20bsa030_u:817": "dharma[rmā]lokasya vṛdhdyarthaṃ vīryamārabhate dṛḍhaṃ /",
  "SA20bsa030_u:818": "dharmālokavivṛdhdyā ca cittamātre 'vatiṣṭhate // MSA_14.24 //",
  "SA20bsa030_u:819": "sarvārthapratibhāsatvaṃ tataścitte prapaśyati /",
  "SA20bsa030_u:820": "prahīno grāhyani[vi]kṣepastadā tasya bhavatyasau // MSA_14.25 //",
  "SA20bsa030_u:821": "tato grāhakavikṣepaḥ kevalo 'syāvaśiṣyate /",
  "SA20bsa030_u:822": "ānantaryasamādhiṃ ca spṛśatyāśu tadā punaḥ // MSA_14.26 //",
  "SA20bsa030_u:823": "yato grāhakavikṣepo hīyate tadanantaraṃ /",
  "SA20bsa030_u:824": "jñeyānyuṣmagatādīni etāni hi yathākramaṃ // MSA_14.27 //",
  "SA20bsa030_u:825": "dvayagrāhavisaṃyuktaṃ lokottaramanuttaraṃ /",
  "SA20bsa030_u:826": "nirvikalpaṃ malāpetaṃ jñānaṃ sa labhate punaḥ // MSA_14.28 //",
  "SA20bsa030_u:827": "sāsyāśrayaparāvṛttiḥ prathamā bhūmiriṣyate /",
  "SA20bsa030_u:828": "ameyaiścāsya sā kalpaiḥ suviśuddhiṃ nigacchati // MSA_14.29 //",
  "SA20bsa030_u:829": "dharmadhātośca samatāṃ pratividhya punastadā /",
  "SA20bsa030_u:830": "sarvasatveṣu labhate sadātmasamacittatāṃ // MSA_14.30 //",
  "SA20bsa030_u:831": "nirātmatāyāṃ duḥkhārthe kṛtye niḥpratikarmaṇi /",
  "SA20bsa030_u:832": "satveṣu samacitto 'sau yathānye 'pi jinātmajāḥ // MSA_14.31 //",
  "SA20bsa030_u:833": "traidhātukātmasaṃskārānabhūtaparikalpataḥ /",
  "SA20bsa030_u:834": "jñānena suviśuddhena advayārthena paśyati // MSA_14.32 //",
  "SA20bsa030_u:835": "tadabhāvasya bhāvaṃ ca vimuktaṃ dṛṣṭihāyibhiḥ /",
  "SA20bsa030_u:836": "labdhvā darśanamārgo hi tadā tena nirūcyate // MSA_14.33 //",
  "SA20bsa030_u:837": "abhāvaśūnyatāṃ jñātvā tathābhāvasya śūnyatāṃ /",
  "SA20bsa030_u:838": "prakṛtyā śūnyatāṃ jñātvā śūnyajña iti kathyate // MSA_14.34 //",
  "SA20bsa030_u:839": "animittapadaṃ jñeyaṃ vikalpānāṃ ca saṃkṣayaḥ /",
  "SA20bsa030_u:840": "abhūtaparikalpaśca tadapraṇihitasya hi // MSA_14.35 //",
  "SA20bsa030_u:841": "tena darśanamārgeṇa saha lābhaḥ sadā mataḥ /",
  "SA20bsa030_u:842": "sarveṣāṃ bodhipakṣāṇāṃ vicitrāṇāṃ jinātmaje // MSA_14.36 //",
  "SA20bsa030_u:843": "saṃskāramātraṃ jagadetya buddhyā nirātmakaṃ duḥkhivirūḍhimātraṃ /",
  "SA20bsa030_u:844": "vihāya yānarthamayātmadṛṣṭiḥ mahātmadṛṣṭiṃ śrayate mahārthāṃ // MSA_14.37 //",
  "SA20bsa030_u:845": "vinātmadṛṣṭyā ya ihātmadṛṣṭirvināpi duḥkhena suduḥkhitaśca /",
  "SA20bsa030_u:846": "sarvārthakartā na ca kārakāṅkṣī yathātmanaḥ svātmahitāni kṛtvā // MSA_14.38 //",
  "SA20bsa030_u:847": "yo muktacittaḥ parayā vimuktyā baddhaśca gāḍhāyatabandhanena /",
  "SA20bsa030_u:848": "duḥkhasya paryantamapaśyamānaḥ prayujyate caiva karoti caiva // MSA_14.39 //",
  "SA20bsa030_u:849": "svaṃ duḥkhamudvoḍhumihāsamartho lokaḥ kutaḥ piṇḍitamanyaduḥkhaṃ /",
  "SA20bsa030_u:850": "janmaikamālokayate[gataṃ] tvacinto viparyayāttasya tu bodhisattvaḥ // MSA_14.40 //",
  "SA20bsa030_u:851": "yatprema yā vatsalatā prayogaḥ satveṣvakhedaśca jinātmajānāṃ /",
  "SA20bsa030_u:852": "āścaryametatparamaṃ bhaveṣu na caiva satvātmasamānabhāvāt // MSA_14.41 //",
  "SA20bsa030_u:853": "tato 'sau bhāvanāmārge pariśiṣṭāsu bhūmiṣu /",
  "SA20bsa030_u:854": "jñānasya dvividhasyeha bhāvanāyai prayujyate // MSA_14.42 //",
  "SA20bsa030_u:855": "nivirkalpaṃ ca tajjñānaṃ buddhadharmaviśodhakaṃ /",
  "SA20bsa030_u:856": "anyadyathāvyavasthānaṃ satvānāṃ paripācakaṃ // MSA_14.43 //",
  "SA20bsa030_u:857": "bhāvanāyāśca niryāṇaṃ dvayasaṃkhyeyasamāptitaḥ /",
  "SA20bsa030_u:858": "paścimāṃ bhāvanāmetya bodhisatvau 'bhiṣiktakaḥ // MSA_14.44 //",
  "SA20bsa030_u:859": "vajropamaṃ samādhānaṃ vikalpābhedyametya ca /",
  "SA20bsa030_u:860": "niṣṭhāśrayaparāvṛttiṃ sarvāvaraṇanirmalāṃ // MSA_14.45 //",
  "SA20bsa030_u:861": "sarvākārajñatāṃ caiva labhate 'nuttaraṃ padaṃ /",
  "SA20bsa030_u:862": "yatrasthaḥ sarvasatvānāṃ hitāya pratipadyate // MSA_14.46 //",
  "SA20bsa030_u:863": "kathaṃ tathā durlabhadarśane munau bhavenmahārthaṃ na hi nityadarśanaṃ /",
  "SA20bsa030_u:864": "bhṛśaṃ samāpyāyitacetasaḥ sadā prasādavegairasamaśravodbhavaiḥ // MSA_14.47 //",
  "SA20bsa030_u:865": "a[pra]codyamānaḥ satataṃ ca saṃmukhaṃ tathāgatairdharmasu[mu]khe vyavasthitaḥ /",
  "SA20bsa030_u:866": "nigṛhya keśeṣviva doṣagahvarāt nikṛṣya bodhau sa balānniveśyate // MSA_14.48 //",
  "SA20bsa030_u:867": "sa sarvalokaṃ suviśuddhadarśanairakalpabodhairabhibhūya sarvathā /",
  "SA20bsa030_u:868": "mahāndhakāraṃ vidhamayya bhāsate jaganmahāditya ivātyudārataḥ // MSA_14.49 //",
  "SA20bsa030_u:869": "buddhāḥ samyakpraśaṃsāṃ vidadhati satataṃ svārthasamyakprayukte,",
  "SA20bsa030_u:870": "nindāmīrṣyāprayukte sthitivicayapare cāntarāyānukūlān /",
  "SA20bsa030_u:871": "dharmān sarvaprakārānvidhivadiha jinā darśayantyagrasatve,",
  "SA20bsa030_u:872": "yān varjyāsevya yoge bhavati vipulatā saugate śāsane 'smim // MSA_14.50 //",
  "SA20bsa030_u:873": "iti satataśubhācayaprapūrṇaḥ suvipulametya sa cetasaḥ samādhiṃ /",
  "SA20bsa030_u:874": "munisatatamahāvavādalabdho bhavati guṇārṇavapārago 'grasatvaḥ // MSA_14.51 //",
  "SA20bsa030_u:875": "mahāyānasūtrālaṃkāre avavādānuśāsanyadhikāraścaturdaśaḥ",
  "SA20bsa030_u:876": "_____________________________________________________________",
  "SA20bsa030_u:877": "pañcadaśo 'dhikāraḥ",
  "SA20bsa030_u:878": "uddānama",
  "SA20bsa030_u:879": "upāyasahitakarmavibhāge catvāraḥ ślokāḥ",
  "SA20bsa030_u:880": "adhimukterbahulatā dharmaparyeṣṭideśane /",
  "SA20bsa030_u:881": "pratipattistathā samyagavavādānuśāsanaṃ // MSA_15.1 //",
  "SA20bsa030_u:882": "yathā pratiṣṭhā vanadehiparvatapravāhinīnāṃ pṛthivī samantataḥ /",
  "SA20bsa030_u:883": "tathaiva dānādiśubhasya sarvato budheṣu karma trividhaṃ nirucyate // MSA_15.2 //",
  "SA20bsa030_u:884": "suduṣkaraiḥ karmabhirudyatātmānāṃ vicitrarūpairbahukalpanirgataiḥ /",
  "SA20bsa030_u:885": "na kāyavāk cittamayasya karmaṇo jinātmajānāṃ bhavatīha saṃnatiḥ // MSA_15.3 //",
  "SA20bsa030_u:886": "yathā viṣācchastramahāśanād[ne] ripornivārayedātmahitaḥ svamāśrayaṃ /",
  "SA20bsa030_u:887": "nihinayānadvividhājjinātmajo nivārayetkarma tathā trayātmakaṃ // MSA_15.4 //",
  "SA20bsa030_u:888": "na karmiṇaḥ karma na karmaṇaḥ kriyāṃ sadāvikalpaḥ samudīkṣate tridhā /",
  "SA20bsa030_u:889": "tato 'sya tatkarma viśuddhipāragaṃ bhavatyanantaṃ tadupāyasaṃgrahāt // MSA_15.5 //",
  "SA20bsa030_u:890": "mahāyānasūtrālaṃkāre upāyasahitakarmādhikāraḥ pañcadaśaḥ",
  "SA20bsa030_u:891": "_____________________________________________________________",
  "SA20bsa030_u:892": "ṣoḍaśo 'dhikāraḥ",
  "SA20bsa030_u:893": "pāramitāprabhedasaṃgrahe uddānaślokaḥ",
  "SA20bsa030_u:894": "saṃkhyāvibhāge ṣṭ ślokāḥ",
  "SA20bsa030_u:895": "sāṃkhyātha tallakṣaṇamānupūrvī niruttirabhyāsaguṇaśca tāsāṃ /",
  "SA20bsa030_u:896": "prabhedanaṃ saṃgrahaṇaṃ vipakṣo jñeyo guṇo 'nyonyaviniścayaśca // MSA_16.1 //",
  "SA20bsa030_u:897": "bhogātmabhāvasaṃpatparicārārambhasaṃpadabhyudayaḥ /",
  "SA20bsa030_u:898": "kleśāvaśagatvamapi ca kṛtyeṣu sadāviparyāsaḥ // MSA_16.2 //",
  "SA20bsa030_u:899": "satvārtheṣu suyuktastyāgānupaghātamarṣaṇaiḥ kurute /",
  "SA20bsa030_u:900": "sanidānasthitimuktyā ātmārthaṃ sarvathā carati // MSA_16.3 //",
  "SA20bsa030_u:901": "avighātairaviheṭhairviheṭhasaṃmarṣaṇaiḥ kriyākhedaiḥ /",
  "SA20bsa030_u:902": "āvarjanaiḥ sulapitaiḥ parārtha ātmārtha etasmāt // MSA_16.4 //",
  "SA20bsa030_u:903": "bhogeṣu cānabhiratistīvrā gurutādvaye akhedaśca /",
  "SA20bsa030_u:904": "yogaśca nirvikalpaḥ samastamidamuttamaṃ yānaṃ // MSA_16.5 //",
  "SA20bsa030_u:905": "viṣayeṣvasaktimārgastadāptivikṣepasaṃyameṣvaparaḥ /",
  "SA20bsa030_u:906": "sattvāvisṛjanavardhana āvaraṇaviśodhaneṣvaparaḥ // MSA_16.6 //",
  "SA20bsa030_u:907": "śikṣātrayamadhikṛtya ca ṣaṣṭ pāramitā jinaiḥ samākhyātāḥ /",
  "SA20bsa030_u:908": "ādyā tisro dvedhā antyadvayatastisṛṣvekā // MSA_16.7 //",
  "SA20bsa030_u:909": "dānaṃ vipakṣahīnaṃ jñānena gataṃ ca nivikalpena /",
  "SA20bsa030_u:910": "sarvecchāparipūrakamapi satvavipācakaṃ tredhā // MSA_16.8 //",
  "SA20bsa030_u:911": "śīlaṃ vipakṣahīnaṃ jñānena gataṃ ca nirvikalpena /",
  "SA20bsa030_u:912": "sarvecchāparipūrakamapi satvavipācakaṃ tredhā // MSA_16.9 //",
  "SA20bsa030_u:913": "kṣāntirvipakṣahīnā jñānena gatā ca nirvikalpena /",
  "SA20bsa030_u:914": "sarvecchāparipūrā api satvavipācikā tredhā // MSA_16.10 //",
  "SA20bsa030_u:915": "vīryaṃ vipakṣahīnaṃ jñānena gataṃ ca nivikalpena /",
  "SA20bsa030_u:916": "sarvecchāparipūrakamapi satvāvipācakaṃ tredhā // MSA_16.11 //",
  "SA20bsa030_u:917": "dhyānaṃ vipakṣahīnaṃ jñānena gataṃ ca nirvikalpena /",
  "SA20bsa030_u:918": "sarvecchāparipūrakamapi satvavipācakaṃ tredhā // MSA_16.12 //",
  "SA20bsa030_u:919": "prajñā vipakṣahīnā jñānena gatā ca nirvikalpena /",
  "SA20bsa030_u:920": "sarvecchāparipūrā api satvavipācikā tredhā // MSA_16.13 //",
  "SA20bsa030_u:921": "pūrvottaraviśrayataścotpattestatkrameṇa nirdeśaḥ /",
  "SA20bsa030_u:922": "hīnotkarṣasthānādaudārikasūkṣmataścāpi // MSA_16.14 //",
  "SA20bsa030_u:923": "dāridyasyāpanayācchaityasya ca lambhanāt kṣayāt kruddheḥ /",
  "SA20bsa030_u:924": "varayogamanodhāraṇaparamātha[rtha]jñānataścoktiḥ // MSA_16.15 //",
  "SA20bsa030_u:925": "bhāvanopadhimāśritya manaskāraṃ tathāśayaṃ /",
  "SA20bsa030_u:926": "upāyaṃ ca vibhutvaṃ ca sarvāsāmeva kathyate // MSA_16.16 //",
  "SA20bsa030_u:927": "pratipādanamarthasya cetanā mūlaniścitā /",
  "SA20bsa030_u:928": "bhogātmabhāvasaṃpattī dvayānugrahapūrakaṃ // MSA_16.17 //",
  "SA20bsa030_u:929": "amātsaryayutaṃ tacca dṛṣṭadharmāmiṣābhaye /",
  "SA20bsa030_u:930": "dānameva[vaṃ] parijñāya paṇḍitaḥ samudānayet // MSA_16.18 //",
  "SA20bsa030_u:931": "ṣaḍaṅga[ṅgaṃ]śamabhāvāntaṃ sugatisthitidāyakaṃ /",
  "SA20bsa030_u:932": "pratiṣṭhāśāntanirbhītaṃ puṇyasaṃbhārasaṃyutaṃ // MSA_16.19 //",
  "SA20bsa030_u:933": "saṃketadharmatālabdhaṃ savaṃrastheṣu vidyate /",
  "SA20bsa030_u:934": "śīlamevaṃ parijñāya paṇḍitaḥ samudānayet // MSA_16.20 //",
  "SA20bsa030_u:935": "marṣādhivāsanajñānaṃ kāruṇyāddharmasaṃśrayāt /",
  "SA20bsa030_u:936": "pañcānuśaṃsamākhyātaṃ dvayorarthakaraṃ ca tat // MSA_16.21 //",
  "SA20bsa030_u:937": "tapaḥ prābalyasaṃyuktaṃ teṣu tattrividhaṃ mataṃ /",
  "SA20bsa030_u:938": "kṣāntimevaṃ parijñāya paṇḍitaḥ samudānayet // MSA_16.22 //",
  "SA20bsa030_u:939": "dvayorarthaṃ sa kurūte ātmanaśca parasya ca /",
  "SA20bsa030_u:940": "yaḥ paraṃ kupitaṃ jñātvā svayaṃ tatropaśāmyati // MSA_16.22* //",
  "SA20bsa030_u:941": "// iti //",
  "SA20bsa030_u:942": "utsāhaḥ kuśale samyak śraddhācchandapratiṣṭhitaḥ /",
  "SA20bsa030_u:943": "smṛtyādiguṇavṛddhau ca saṃkleśaprātipakṣikaḥ // MSA_16.23 //",
  "SA20bsa030_u:944": "alobhādiguṇopetasteṣu saptavidhaśca saḥ /",
  "SA20bsa030_u:945": "vīryameva parijñāya paṇḍitaḥ samudānayeta // MSA_16.24 //",
  "SA20bsa030_u:946": "sthitiścetasa adhyātmaṃ smṛtivīryapratiṣṭhitaṃ /",
  "SA20bsa030_u:947": "sukhopapattaye 'bhijñāvihāravaśavartakam // MSA_16.25 //",
  "SA20bsa030_u:948": "dharmāṇāṃ pramukhaṃ teṣu vidyate trividhaśca saḥ /",
  "SA20bsa030_u:949": "dhyānamevaṃ parijñāya paṇḍitaḥ samudānayet // MSA_16.26 //",
  "SA20bsa030_u:950": "samyakpravicayo jñeyaḥ śa[sa]mādhānapratiṣṭhitaḥ /",
  "SA20bsa030_u:951": "suvimokṣāya saṃkleśātprajñājīvasudeśanaḥ // MSA_16.27 //",
  "SA20bsa030_u:952": "dharmāṇāmuttarasteṣu vidyate trividhaśca saḥ /",
  "SA20bsa030_u:953": "prajñāmevaṃ parijñāya paṇḍitaḥ samudānayet // MSA_16.28 //",
  "SA20bsa030_u:954": "sarve śuklā dharmā vikṣiptasamāhitobhayā jñeyāḥ /",
  "SA20bsa030_u:955": "dvābhyāṃ dvābhyāṃ dvābhyāṃ pāramitābhyāṃ parigṛhītāḥ // MSA_16.29 //",
  "SA20bsa030_u:956": "na ca saktaṃ na ca saktaṃ na ca saktaṃ saktameva na ca dānaṃ /",
  "SA20bsa030_u:957": "na ca saktaṃ na ca saktaṃ na ca saktaṃ bodhisattvānām // MSA_16.30 //",
  "SA20bsa030_u:958": "na ca saktaṃ na ca saktaṃ na ca saktaṃ saktameva na ca śīlaṃ /",
  "SA20bsa030_u:959": "na ca saktaṃ na ca saktaṃ na ca saktaṃ bodhisatvānām // MSA_16.31 //",
  "SA20bsa030_u:960": "na ca saktā na ca saktā na ca saktā sattikā na kṣāntiḥ /",
  "SA20bsa030_u:961": "na ca saktā na ca saktā na ca saktā bodhisattvānām // MSA_16.32 //",
  "SA20bsa030_u:962": "na ca saktaṃ na ca saktaṃ na ca saktaṃ saktameva ca na vīryaṃ /",
  "SA20bsa030_u:963": "na ca saktaṃ na ca saktaṃ na ca saktaṃ bodhisattvānām // MSA_16.33 //",
  "SA20bsa030_u:964": "na ca saktaṃ na ca saktaṃ na ca saktaṃ saktameva na ca dhyānaṃ /",
  "SA20bsa030_u:965": "na ca saktaṃ na ca saktaṃ na ca saktaṃ bodhisattvānām // MSA_16.34 //",
  "SA20bsa030_u:966": "na ca saktā na ca saktā na ca saktā saktikā na ca prajñā /",
  "SA20bsa030_u:967": "na ca saktā na ca sakta na ca saktā bodhisattvānām // MSA_16.35 //",
  "SA20bsa030_u:968": "tyaktaṃ buddhasutaiḥ svajīvitamapi prāpyārthinaṃ sarvadā kāruṇyātparato na ca pratikṛtirneṣṭaṃ phalaṃ prārthitaṃ /",
  "SA20bsa030_u:969": "dānenaiva ca tena sarvajanatā bodhitraye ropitā dānaṃ jñānaparigraheṇa ca punarloke 'jñayaṃ sthāpitam // MSA_16.36 //",
  "SA20bsa030_u:970": "āttaṃ buddhasutairyamodyamamayaṃ śīlatrayaṃ sarvadā svargo nābhimataḥ sametya ca punaḥ saktirna tatrāhitā /",
  "SA20bsa030_u:971": "śīlenaiva ca tena sarvajanatā bodhitraye ropitā śīlaṃ jñānaparigraheṇa ca punarloke 'kṣayaṃ sthāpitam // MSA_16.37 //",
  "SA20bsa030_u:972": "kṣāntaṃ buddhasutaiḥ suduṣkaramatho sarvāpakāraṃ nṛṇāṃ na svargārthamasa[śa]ktimato na ca bhayānnaivopakārekṣaṇāt /",
  "SA20bsa030_u:973": "kṣāntyānuttarayā ca sarvajanatā bodhitraye ropitā kṣāntirjñānaparigraheṇa ca punarloke 'kṣayā sthāpitā // MSA_16.38 //",
  "SA20bsa030_u:974": "vīryaṃ buddhasutaiḥ kṛtaṃ nirūpamaṃ saṃnāhayogātmakaṃ hantuṃ kleśagaṇaṃ svato 'pi parataḥ prāptuṃ ca bodhiṃ parāṃ /",
  "SA20bsa030_u:975": "vīryeṇaiva ca tena sarvajanatā bodhitraye ropitā vīryaṃ jñānaparigraheṇa ca punarloke 'kṣayaṃ sthāpitam // MSA_16.39 //",
  "SA20bsa030_u:976": "dhyānaṃ buddhasutaiḥ samādhibahulaṃ saṃpāditaṃ sarvathā śreṣṭhairdhyānasukhairvihṛtya kṛpayā hīnāpapattiḥ śritā /",
  "SA20bsa030_u:977": "dhyānenaiva ca tena sarvajanatā bodhitraye ropitā dhyānaṃ jñānaparigraheṇa ca punarloke 'kṣayaṃ sthāpitam // MSA_16.40 //",
  "SA20bsa030_u:978": "jñātaṃ buddhasutaiḥ satatvamakhilaṃ jñeyaṃ ca yatsarvathā saktirnaiva ca nirvṛtau prajanitā buddhaiḥ[ddheḥ] kutaḥ saṃvṛtau /",
  "SA20bsa030_u:979": "jñānenaiva ca tena sarvajanatā bodhitraye ropitā jñānaṃ satvaparigraheṇa punarloke 'kṣayaṃ sthāpitam // MSA_16.41 //",
  "SA20bsa030_u:980": "audāryānāmiṣatvaṃ ca mahārthākṣayatāpi ca /",
  "SA20bsa030_u:981": "dānādīnāṃ samastaṃ hi jñeyaṃ guṇacatuṣṭayam // MSA_16.42 //",
  "SA20bsa030_u:982": "darśanapūraṇatuṣṭiṃ yācanake 'tuṣṭimapi samāśāstiṃ /",
  "SA20bsa030_u:983": "abhibhavati sa tāṃ dātā kṛpālurādhikyayogena // MSA_16.43 //",
  "SA20bsa030_u:984": "prāṇānbhogāndārānsatveṣu sadānya[tya]janakṛpālutvāt /",
  "SA20bsa030_u:985": "āmodate nikāmaṃ tadviratiṃ pālayetra katham // MSA_16.44 //",
  "SA20bsa030_u:986": "nirapekṣaḥ samacitto nirbhīḥ sarvapradaḥ kṛpāhetoḥ /",
  "SA20bsa030_u:987": "mithyāvādaṃ brūyātparopaghātāya kathamāryaḥ // MSA_16.45 //",
  "SA20bsa030_u:988": "samahitakāmaḥ sakṛpaḥ paraduḥkhotpādane 'tibhīrūśca /",
  "SA20bsa030_u:989": "satvavinaye suyukteḥ suvidūre trividhavāgdoṣāt // MSA_16.46 //",
  "SA20bsa030_u:990": "sarvapradaḥ kṛpāluḥ pratītyadharmodaye sukuśalaśca /",
  "SA20bsa030_u:991": "adhivāsayetkathamasau sarvākāraṃ manaḥ kleśam // MSA_16.47 //",
  "SA20bsa030_u:992": "upakarasaṃjñāmodaṃ hyapakāriṇiparahita saṃjñāṃ[parahite sadā] duḥkhe /",
  "SA20bsa030_u:993": "labhate yadā kṛpāluḥ kṣamitavyaṃ ..........[kiṃ kutasyasya] // MSA_16.48 //",
  "SA20bsa030_u:994": "paraparasaṃjñāpagamātsvato 'dhikatarātsadā parasnehāt /",
  "SA20bsa030_u:995": "duṣkaracaraṇātsakṛpe hyaduṣkaraṃ vīryaṃ // MSA_16.49 //",
  "SA20bsa030_u:996": "alpasukhaṃ hyātmasukhaṃ līnaṃ parihāṇikaṃ kṣayi samohaṃ /",
  "SA20bsa030_u:997": "dhyānaṃ mataṃ trayāṇāṃ viparyayādvodhisatvānām // MSA_16.50 //",
  "SA20bsa030_u:998": "āmoṣaistamasi yathā dīpairnunnaṃ[śchanne] tathā trayajñānaṃ /",
  "SA20bsa030_u:999": "dinakarakiraṇauriva tu jñānamatulyaṃ kṛpālunām // MSA_16.51 //",
  "SA20bsa030_u:1000": "āśrayādvastuto dānaṃ nimittātpariṇāmanāt /",
  "SA20bsa030_u:1001": "hetuto jñānataḥ kṣetranniśrayācca paraṃ matam // MSA_16.52 //",
  "SA20bsa030_u:1002": "āśrayādvastutaḥ śīlaṃ nimittātpariṇāmanāt /",
  "SA20bsa030_u:1003": "hetuto jñānataḥ kṣetrānniśrayācca paraṃ matam // MSA_16.53 //",
  "SA20bsa030_u:1004": "[āśrayādvastutaḥ kṣāntinimittātpariṇāmanāt /",
  "SA20bsa030_u:1005": "hetuto jñānataḥ kṣetrānniśrayācca parā matā",
  "SA20bsa030_u:1006": "āśrayādvastuto vīryaṃ nimittātpariṇāmanāt /",
  "SA20bsa030_u:1007": "hetuto jñānataḥ kṣetrānniśrayācca paraṃ matam // MSA_16.54 //",
  "SA20bsa030_u:1008": "āśrayādvastuto dhyānaṃ nimittātpariṇāmanāt /",
  "SA20bsa030_u:1009": "hetuto jñānataḥ kṣetrānniśrayācca paraṃ matam // MSA_16.55 //",
  "SA20bsa030_u:1010": "āśrayādvastutaḥ prajñā nimittātpariṇāmanāt /",
  "SA20bsa030_u:1011": "hetuto jñānataḥ kṣetranniśrayācca parā matā // MSA_16.56 //",
  "SA20bsa030_u:1012": "ekasatvasukhaṃ dānaṃ bahukalpavighātakṛt /",
  "SA20bsa030_u:1013": "priyaṃ syadvodhisatvānāṃ prāgeva tadviparyayāt // MSA_16.57 //",
  "SA20bsa030_u:1014": "yadarthamicchanti dhanāni dehinastadeva dhīrā visṛjanti dehiṣu /",
  "SA20bsa030_u:1015": "śarīrahetordhanamiṣyate janaistadeva dhīraiḥ śataśo visṛjyate // MSA_16.58 //",
  "SA20bsa030_u:1016": "śarīrāmevotsṛjato na duḥkhyate yadā manaḥ kā draviṇe 'vare kathā /",
  "SA20bsa030_u:1017": "tadasya lokottaramiti yanmudaṃ sa tena tattasya taduttaraṃ punaḥ // MSA_16.59 //",
  "SA20bsa030_u:1018": "pratigrahairiṣṭanikāmalabdharna tuṣṭimāyāti tathārthiko 'pi /",
  "SA20bsa030_u:1019": "sarvāstidānena yatheha dhīmān tuṣṭiṃ vrajatyarthijanasya tuṣṭyā // MSA_16.60 //",
  "SA20bsa030_u:1020": "saṃpūrṇabhogo na tathāstimantamātmānamanvīkṣati yācako 'pi /",
  "SA20bsa030_u:1021": "sarvāstidānādadhano 'pi dhīmānātmānamanveti yathāstimantaṃ // MSA_16.61 //",
  "SA20bsa030_u:1022": "suvipulamapi vittaṃ prāpya naivopakāraṃ vigaṇayati tathāthī dāyakāllābhahetoḥ /",
  "SA20bsa030_u:1023": "vidhivadiha sudānairarthinastarpayitvā mahadupakarasaṃjñāṃ teṣu dhīmānyathaiti // MSA_16.62 //",
  "SA20bsa030_u:1024": "svayamapagataśokā dehinaḥ svastharūpā vipulamapi gṛhītvā bhuñjate yasya vittaṃ /",
  "SA20bsa030_u:1025": "pathi paramaphalāḍhyādbhogavṛkṣādyathaiva pravisṛtiratibhogī bodhisattvānna so 'nyaḥ // MSA_16.63 //",
  "SA20bsa030_u:1026": "prādhānyatatkāraṇakarmabhedāt prakārabhedāśrayabhedataśca /",
  "SA20bsa030_u:1027": "caturvibandhapratipakṣabhedāt vīryaṃ parijñeyamiti pradiṣṭam // MSA_16.64 //",
  "SA20bsa030_u:1028": "vīryaṃ paraṃ śuklagaṇasya madhye tanniśritastasya yato 'nulābhaḥ /",
  "SA20bsa030_u:1029": "vīryeṇa sadyaḥ susukho vihāro lokottarā lokagatāṃ ca siddhiḥ // MSA_16.65 //",
  "SA20bsa030_u:1030": "vīryāvadavāptaṃ bhavabhogamiṣṭaṃ vīryeṇa śuddhiṃ prabalāmupetāḥ /",
  "SA20bsa030_u:1031": "vīryeṇa satkāyamatītya muktā vīryeṇa bodhiṃ paramāṃ vibuddhāḥ // MSA_16.66 //",
  "SA20bsa030_u:1032": "punarmataṃ hānivivṛddhivīryaṃ mokṣādhipaṃ pakṣavipakṣamanyat /",
  "SA20bsa030_u:1033": "tattve praviṣṭaṃ parivartakaṃ ca vīryaṃ mahārthaṃ ca niruktamanyat // MSA_16.67 //",
  "SA20bsa030_u:1034": "saṃnāhavīryaṃ prathamaṃ tataśca prayogavīryaṃ vidhivatprahitaṃ /",
  "SA20bsa030_u:1035": "alīnamakṣobhyamatuṣṭivīryaṃ sarvaprakāraṃ pravadanti buddhāḥ // MSA_16.68 //",
  "SA20bsa030_u:1036": "nikṛṣṭamadhyottamavīryamanyat yānatraye yuktajanāśrayeṇa /",
  "SA20bsa030_u:1037": "līnātyudārāśayabuddhiyogāt vīryaṃ tadalpārthamahārthamiṣṭam // MSA_16.69 //",
  "SA20bsa030_u:1038": "na vīryavānbhogaparājito 'sti no vīryavān kleśaparājito 'sti /",
  "SA20bsa030_u:1039": "na vīryavān khedaparājito 'sti no vīryavān prāptiparājito 'sti // MSA_16.70 //",
  "SA20bsa030_u:1040": "anyonyaṃ saṃgrahataḥ prabhedato dharmato nimittācca /",
  "SA20bsa030_u:1041": "ṣaṇāṃ pāramitānāṃ viniścayaḥ sarvathā jñeyaḥ // MSA_16.71 //",
  "SA20bsa030_u:1042": "dānaṃ samaṃ priyākhyānamarthacaryā samārthatā /",
  "SA20bsa030_u:1043": "taddeśanā samādāya svānuvṛttibhiriṣyate // MSA_16.72 //",
  "SA20bsa030_u:1044": "upāyo 'nugrahakaro grāhako 'tha pravartakaḥ /",
  "SA20bsa030_u:1045": "tathānuvartako jñeyaścatuḥsaṃgrahavastutaḥ // MSA_16.73 //",
  "SA20bsa030_u:1046": "ādyena bhājanībhāvo dvitīyenādhimucyanā /",
  "SA20bsa030_u:1047": "pratipattistṛtīyena caturthena viśodhanā // MSA_16.74 //",
  "SA20bsa030_u:1048": "catuḥ saṃgrahavastutvaṃ saṃgrahadvayato mataṃ /",
  "SA20bsa030_u:1049": "āmiṣeṇāpi dharmeṇa dharmeṇālambanādapi [dinā] // MSA_16.75 //",
  "SA20bsa030_u:1050": "hīnamadhyottamaḥ prāyo vandhyo 'vandhyaśca saṃgrahaḥ /",
  "SA20bsa030_u:1051": "abandhyaḥ sarvathā caiva jñeyo hyākārabhedataḥ // MSA_16.76 //",
  "SA20bsa030_u:1052": "parṣatkarṣaṇaprayuktairvidhireṣa samāśritaḥ /",
  "SA20bsa030_u:1053": "sarvārthasiddhau sarveṣāṃ sukhopāyaśca śasyate // MSA_16.77 //",
  "SA20bsa030_u:1054": "saṃgṛhītā grahīṣyante saṃgṛhyante ca ye 'dhunā /",
  "SA20bsa030_u:1055": "sarve ta evaṃ tasmācca vartma tatsatvapācane // MSA_16.78 //",
  "SA20bsa030_u:1056": "iti satatamasaktabhogabuddhiḥ śamayamanodyamapāragaḥ sthitātmā /",
  "SA20bsa030_u:1057": "bhavaviṣayanimittanirvikalpo bhavati sa satvagaṇasya saṃgṛhītā // MSA_16.79 //",
  "SA20bsa030_u:1058": "mahāyānasūtrālaṃkāre pāramitādhikāraḥ [ṣoḍaśaḥ] samāptaḥ",
  "SA20bsa030_u:1059": "_____________________________________________________________",
  "SA20bsa030_u:1060": "saptadaśo 'dhikāraḥ",
  "SA20bsa030_u:1061": "buddhapūjāvibhāge sapta ślokāḥ /",
  "SA20bsa030_u:1062": "saṃmukhaṃ vimukhaṃ pūjā buddhānāṃ cīvarādibhiḥ /",
  "SA20bsa030_u:1063": "gāḍhaprasannacittasya saṃbhāradvayapūraye // MSA_17.1 //",
  "SA20bsa030_u:1064": "abandhyabuddhajanmatve praṇidhānavataḥ sataḥ /",
  "SA20bsa030_u:1065": "trayasyānupalambhastu niṣpannā buddhapūjā // MSA_17.2 //",
  "SA20bsa030_u:1066": "satvānāmaprameyānāṃ paripākāya cāparā /",
  "SA20bsa030_u:1067": "upadheścittataścānyā adhimukternidhānataḥ // MSA_17.3 //",
  "SA20bsa030_u:1068": "anukampākṣamābhyāṃ ca samudācārato 'parā /",
  "SA20bsa030_u:1069": "vastvābhogāvabodhācca vimukteśca tathātvataḥ // MSA_17.4 //",
  "SA20bsa030_u:1070": "āśrayādvastutaḥ pūjā nimittātpariṇāmanāt /",
  "SA20bsa030_u:1071": "hetuto jñānataḥ kṣetrānniśrayācca pradarśitā // MSA_17.5 //",
  "SA20bsa030_u:1072": "hetutaḥ phalataścaiva ātmanā ca parairapi /",
  "SA20bsa030_u:1073": "lābhasatkārataścaiva pratipatterdvidhā ca sā // MSA_17.6 //",
  "SA20bsa030_u:1074": "parīttā mahatī pūjā samānāmānikā ca sā /",
  "SA20bsa030_u:1075": "prayogādgatitaścaiva praṇidhānācca sā matā // MSA_17.7 //",
  "SA20bsa030_u:1076": "buddheṣu pūjā paramā svacittāt dharmādhimuktyāśayato vibhutvāt /",
  "SA20bsa030_u:1077": "akalpanopāyaparigraheṇa sarvaikakāryatvaniveśataśca // MSA_17.8 //",
  "SA20bsa030_u:1078": "āśrayādvastutaḥ sevā nimittātpariṇāmanāt /",
  "SA20bsa030_u:1079": "hetuto jñānataḥ kṣetrānniśrayācca pradarśitā // MSA_17.9 //",
  "SA20bsa030_u:1080": "mitraṃ śrayeddāntaśamopaśāntaṃ guṇādhikaṃ sodyamamāgamāḍhyaṃ /",
  "SA20bsa030_u:1081": "prabuddhatatvaṃ vacasābhyupetaṃ kṛpātmakaṃ khedavivarjitaṃ ca // MSA_17.10 //",
  "SA20bsa030_u:1082": "satkāralābhaiḥ paricaryayā ca seveta mitraṃ pratipattitaśca /",
  "SA20bsa030_u:1083": "dharme tathājñāśaya eva dhīmān mitraṃ pragacchetsamaye nataśca // MSA_17.11 //",
  "SA20bsa030_u:1084": "satkāralābheṣu gataspṛho 'sau prapattaye taṃ pariṇāmayecca /",
  "SA20bsa030_u:1085": "yathānuśiṣṭapratipattitaśca saṃrādhayeccittamato 'sya dhīraḥ // MSA_17.12 //",
  "SA20bsa030_u:1086": "yānatraye kauśalametya buddhyā svasyaiva yānasya yateta siddhau /",
  "SA20bsa030_u:1087": "iti mānatrayakauśalāt jñānaṃ /",
  "SA20bsa030_u:1088": "satvānameyānparipācanāya kṣetrasya śuddhasya ca sādhanāya // MSA_17.13 //",
  "SA20bsa030_u:1089": "dharmeṣu dāyādaguṇena yukto naivāmiṣeṇa pravesatsa mitram /",
  "SA20bsa030_u:1090": "hetoḥ phalāddharmamukhānuyānātseveta mitraṃ bahitaśca dhīmān // MSA_17.14 //",
  "SA20bsa030_u:1091": "śrutaśravāccetasi yogataśca samānanirmānamano 'nuyogāt /",
  "SA20bsa030_u:1092": "gatiprayogapraṇidhānataśca kalyāṇamitraṃ hi bhajet dhīmān // MSA_17.15 //",
  "SA20bsa030_u:1093": "sanmitrasevā paramā svacittād dharmādhimuktyāśayato vibhutvaiḥ /",
  "SA20bsa030_u:1094": "akalpanopāyaparigraheṇa sarvaikakāryatvaniveśataśca // MSA_17.16 //",
  "SA20bsa030_u:1095": "brāhmā vipakṣahīnā jñānena gatāśca nirvikalpena /",
  "SA20bsa030_u:1096": "trividhālambanavṛttāḥ satvānāṃ pācakā dhīre // MSA_17.17 //",
  "SA20bsa030_u:1097": "saukhyārthini duḥkhārte sukhite kliṣṭe ca te pravartante /",
  "SA20bsa030_u:1098": "taddeśite ca dharme tattathatāyāṃ ca dhīrāṇām // MSA_17.18 //",
  "SA20bsa030_u:1099": "tasyāśca tathatārthatvāt kṣāntilābhādviśuddhitaḥ /",
  "SA20bsa030_u:1100": "karmadvayādanālambā maitrī kleśakṣayādapi // MSA_17.19 //",
  "SA20bsa030_u:1101": "te niścalāśca calāśca kṛpaṇairāsvāditā na ca jñeyāḥ /",
  "SA20bsa030_u:1102": "acaleṣu bodhisattvāḥ pratiṣṭhitāḥ saktivigateṣu // MSA_17.20 //",
  "SA20bsa030_u:1103": "asamāhitasvabhāvā mṛdumadhyā hīnabhūmikā ye 'pi /",
  "SA20bsa030_u:1104": "hīnāśayāḥ samānā hīnāste hyanyathā tvadhikāḥ // MSA_17.21 //",
  "SA20bsa030_u:1105": "brāhmyairvihṛtavihāraḥ kāmiṣu saṃjāyate yadā dhīmān /",
  "SA20bsa030_u:1106": "saṃbhārānpūrayate satvāṃśca vipācayati tena // MSA_17.22 //",
  "SA20bsa030_u:1107": "sarvatra cāvirahito brāhmyai rahitaśca tadvipakṣeṇa /",
  "SA20bsa030_u:1108": "tatpratyayairapi bhṛśairna yāti vikṛtiṃ pramatto 'pi // MSA_17.23 //",
  "SA20bsa030_u:1109": "vyāpādavihiṃsābhyāmarativyāpādakāmarāgaiśca /",
  "SA20bsa030_u:1110": "yukto hi bodhisattvo bahuvidhamādīnavaṃ spṛśati // MSA_17.24 //",
  "SA20bsa030_u:1111": "kleśairhantyātmānaṃ satvānupahanti śīlamupahanti /",
  "SA20bsa030_u:1112": "savilekhalābhahīno rakṣāhīnastathā śāstrā[tā] // MSA_17.25 //",
  "SA20bsa030_u:1113": "sādhikaraṇo 'śayasvī paratra saṃjāyate 'kṣaṇeṣu sa ca /",
  "SA20bsa030_u:1114": "prāptāprāptavihīno manasi mahad duḥkhamāpnoti // MSA_17.26 //",
  "SA20bsa030_u:1115": "ete sarve doṣā maitryādiṣu susthitasya na bhavanti /",
  "SA20bsa030_u:1116": "akliṣṭaḥ saṃsāraṃ satvārthaṃ no ca saṃtyajati // MSA_17.27 //",
  "SA20bsa030_u:1117": "na tathaikaputrakeṣvapi guṇavatsvapi bhavati sarvasatvānāṃ /",
  "SA20bsa030_u:1118": "maitryādicetaneyaṃ satveṣu yathā jinasutānāṃ // MSA_17.28 //",
  "SA20bsa030_u:1119": "pradīptān śatruvaśagān duḥkhākrāntāṃstamovṛtān /",
  "SA20bsa030_u:1120": "durgamārgasamārūḍhānmahābandhanasaṃyutān // MSA_17.29 //",
  "SA20bsa030_u:1121": "mahāśanaviṣākrāntalolānmārgapranaṣṭakān /",
  "SA20bsa030_u:1122": "utpathaprasthitān satvāndurbalān karuṇāyate // MSA_17.30 //",
  "SA20bsa030_u:1123": "heṭhāpahaṃ hyuttamabodhibījaṃ sukhāvahaṃ tāya[pa]kamiṣṭahetuṃ /",
  "SA20bsa030_u:1124": "svabhāvadaṃ dharmamupāśritasya bodhirna dūre jinātmajasya // MSA_17.31 //",
  "SA20bsa030_u:1125": "vijñāya saṃsāragataṃ samagraṃ duḥkhātmakaṃ caiva nirātmakaṃ ca /",
  "SA20bsa030_u:1126": "nodvegamāyāti na cāpi doṣaiḥ prabādhyate kāruṇiko 'grabuddhiḥ // MSA_17.32 //",
  "SA20bsa030_u:1127": "duḥkhātmakaṃ lokamavekṣamāṇo duḥkhāyate vetti ca tadyathāvat /",
  "SA20bsa030_u:1128": "tasyābhyupāyaṃ parivarjane ca na khedamāyatyapi vā kṛpāluḥ // MSA_17.33 //",
  "SA20bsa030_u:1129": "kṛpā prakṛtyā pratisaṃkhyayā ca pūrvaṃ tadabhyāsavidhānayogāt /",
  "SA20bsa030_u:1130": "vipakṣahīnā ca viśuddhilābhāt caturvidheyaṃ karūṇātmakānāṃ // MSA_17.34 //",
  "SA20bsa030_u:1131": "na sā kṛpā yā na samā sadā vā nādhyāśayādvā pratipattito vā /",
  "SA20bsa030_u:1132": "vairāgyato nānupalambhato vā na bodhisattvo hyakṛpastathā yaḥ // MSA_17.35 //",
  "SA20bsa030_u:1133": "karuṇā kṣāntiścintā praṇidhānaṃ janmasatvaparipākaḥ /",
  "SA20bsa030_u:1134": "karuṇātarureṣa mahānmūlādiḥ puṣpapatra[paścimāgra] (paścimānta)phalaḥ // MSA_17.36 //",
  "SA20bsa030_u:1135": "mūlaṃ karuṇā na bhaved duṣkaracaryāsahiṣṇutā na bhavet /",
  "SA20bsa030_u:1136": "duḥkhākṣamaśca dhīmān satvārthaṃ cintayennaiva // MSA_17.37 //",
  "SA20bsa030_u:1137": "cintāvihīnabuddhiḥ praṇidhānaṃ śuklajanmasu na kuryāt /",
  "SA20bsa030_u:1138": "śubhajanmānanugacchansatvānparipācayennaiva // MSA_17.38 //",
  "SA20bsa030_u:1139": "karuṇāseko maitrī tadduḥkhe saukhyato vipulapuṣṭiḥ /",
  "SA20bsa030_u:1140": "śākhāvṛddhirviśadā yonimanaskārato jñeyā // MSA_17.39 //",
  "SA20bsa030_u:1141": "parṇatyāgādānaṃ praṇidhīnāṃ saṃtateranucchedāt /",
  "SA20bsa030_u:1142": "dvividhapratyayasiddheḥ puṣpamabandhyaṃ phalaṃ cāsmāt // MSA_17.40 //",
  "SA20bsa030_u:1143": "kaḥ kurvīta na karuṇāṃ satveṣu mahākṛpāguṇakareṣu /",
  "SA20bsa030_u:1144": "duḥkhe 'pi saukhyamatulaṃ bhavati yadeṣāṃ kṛpājanitaṃ // MSA_17.41 //",
  "SA20bsa030_u:1145": "aviṣṭānāṃ kṛpayā na tiṣṭhati manaḥ śame kṛpālūnāṃ /",
  "SA20bsa030_u:1146": "kuta eva lokasaukhye svajīvite vā bhavetsnehaḥ // MSA_17.42 //",
  "SA20bsa030_u:1147": "sneho na vidyate 'sau yo 'niravadyo na laukiko yaśca /",
  "SA20bsa030_u:1148": "dhīmatsu kṛpāsneho niravadyo lokasamatītaḥ // MSA_17.43 //",
  "SA20bsa030_u:1149": "duḥkhājñānamahaughe mahāndhakāre ca niśritaṃ lokaṃ /",
  "SA20bsa030_u:1150": "uddhartuṃ ya upāyaḥ kathamiva na syātsa niravadyaḥ // MSA_17.44 //",
  "SA20bsa030_u:1151": "sneho na so 'styarihatāṃ loke pratyekabodhibuddhānāṃ /",
  "SA20bsa030_u:1152": "prāgeva tadanyeṣāṃ kathamiva lokottaro na syāt // MSA_17.45 //",
  "SA20bsa030_u:1153": "duḥkhābhāve duḥkhaṃ yatkṛpayā bhavati bodhisattvānāṃ /",
  "SA20bsa030_u:1154": "saṃtrāsayati tadādau spṛṣṭaṃ tvabhinandayati gāḍhaṃ // MSA_17.46 //",
  "SA20bsa030_u:1155": "kimataḥ paramāścaryaṃ yad duḥkhaṃ saukhyamabhibhavati sarva /",
  "SA20bsa030_u:1156": "kṛpayā janitaṃ laukyaṃ yena vimukto api kṛtārthaḥ // MSA_17.47 //",
  "SA20bsa030_u:1157": "kṛpayā sahitaṃ dānaṃ yaddānasukhaṃ karoti dhīrāṇāṃ /",
  "SA20bsa030_u:1158": "traidhātukamupabhogairna tatsukhaṃ tatkalāṃ spṛśati // MSA_17.48 //",
  "SA20bsa030_u:1159": "duḥkhamayaṃ saṃsāraṃ yatkṛpayā na tyajati satvārthaṃ /",
  "SA20bsa030_u:1160": "parahitahetorduḥkhaṃ kiṃ kārūṇikairna samupetam // MSA_17.49 //",
  "SA20bsa030_u:1161": "karūṇā dānaṃ bhogāḥ sadā kṛpālorvivṛddhimupayānti /",
  "SA20bsa030_u:1162": "snehānugrahajanitaṃ tacchaktikṛtaṃ sukhaṃ cāsmāt // MSA_17.50 //",
  "SA20bsa030_u:1163": "vardhe ca vardhayāmi ca dāne paripācayāmi sukhayāmi /",
  "SA20bsa030_u:1164": "ākarṣāmi nayāmi ca karuṇā sannānpravadatīva // MSA_17.51 //",
  "SA20bsa030_u:1165": "duḥkhe duḥkhī kṛpayā sukhānyanādhāya kena sukhitaḥ syāt /",
  "SA20bsa030_u:1166": "sukhayatyātmānamataḥ kṛpālurādhāya parasaukhyam // MSA_17.52 //",
  "SA20bsa030_u:1167": "svaṃ dānaṃ kārūṇikaḥ śāstīva sadaiva niḥsvasukhakāmaḥ /",
  "SA20bsa030_u:1168": "bhogaiḥ sukhaya paraṃ vā māmapyayutasaukhyam // MSA_17.53 //",
  "SA20bsa030_u:1169": "saphalaṃ dānaṃ dattaṃ tanme satveṣu tatsukhasukhena /",
  "SA20bsa030_u:1170": "phala teṣveva nikāmaṃ yadi me kartavyatā te 'sti // MSA_17.54 //",
  "SA20bsa030_u:1171": "bhogedveṣṭurdāturbhogā bahuśubhataropasarpanti /",
  "SA20bsa030_u:1172": "na hi tatsukhaṃ mataṃ me dāne pāraṃparo 'smi yataḥ // MSA_17.55 //",
  "SA20bsa030_u:1173": "sarvāstiparityāge yatkṛpayā māṃ nirīkṣase satataṃ /",
  "SA20bsa030_u:1174": "nanu te tena jñeyaṃ na matphalenārthitā 'syeti // MSA_17.56 //",
  "SA20bsa030_u:1175": "dānābhirato na syāṃ prāptaṃ cettatphalaṃ na visṛjeyaṃ /",
  "SA20bsa030_u:1176": "kṣaṇamapi dānena vinā dānābhirato bhavati naiva // MSA_17.57 //",
  "SA20bsa030_u:1177": "akṛtaṃ na phalasi yasmātpratikārāpekṣayā na me tulyaṃ /",
  "SA20bsa030_u:1178": "pratikāranirvyapekṣaḥ paratra phalado 'sya kāmaṃ te // MSA_17.58 //",
  "SA20bsa030_u:1179": "niravadyaṃ śuddhapadaṃ hitāvahaṃ caiva sānurakṣaṃ ca /",
  "SA20bsa030_u:1180": "nirmṛgyaṃ nirlepaṃ jinātmajānāṃ kṛpādānam // MSA_17.59 //",
  "SA20bsa030_u:1181": "sakalaṃ vipulaṃ śreṣṭhaṃ satataṃ muditaṃ nirāmiṣaṃ śuddhaṃ /",
  "SA20bsa030_u:1182": "bodhinataṃ kuśalanataṃ jinātmajānāṃ kṛṣādānam // MSA_17.60 //",
  "SA20bsa030_u:1183": "na tathopabhogatuṣṭiṃ labhate bhogī yathā parityāgāt /",
  "SA20bsa030_u:1184": "tuṣṭimupaiti kṛpāluḥ sukhatrayāpyāyitamanaskaḥ // MSA_17.61 //",
  "SA20bsa030_u:1185": "kṛpaṇakṛpā raudrakṛpā saṃkṣubdhakṛpā kṛpā pramatteṣu /",
  "SA20bsa030_u:1186": "viṣayaparatantrakaruṇā mithyābhiniviṣṭakaruṇā ca // MSA_17.62 //",
  "SA20bsa030_u:1187": "karuṇā bodhisatvānāṃ sukhād duḥkhāttadanvayāt /",
  "SA20bsa030_u:1188": "karuṇā bodhisattvānāṃ hetormitrātsvabhāvataḥ // MSA_17.63 //",
  "SA20bsa030_u:1189": "karuṇā bodhisattvānāṃ samā jñeyā tadāśayāt /",
  "SA20bsa030_u:1190": "pratipattervirāgācca nopalambhādviśuddhitaḥ // MSA_17.64 //",
  "SA20bsa030_u:1191": "maitrādribhāvanāgrā svacittato dharmato 'dhimokṣācca /",
  "SA20bsa030_u:1192": "āśayato 'pi vibhutvādavikalpādaikyataścāpi // MSA_17.65 //",
  "SA20bsa030_u:1193": "iti bhagavati jātasuprasādo mahadupadhidhruvasatkiryāmipūjī /",
  "SA20bsa030_u:1194": "bahuguṇahitamitranityasevo jagadanukampaka eti sarvasiddhiṃ // MSA_17.66 //",
  "SA20bsa030_u:1195": "mahāyānasūtrālaṃkāre pūjāsevā'pramāṇādhikāraḥ [ saptadaśaḥ] samāptaḥ",
  "SA20bsa030_u:1196": "_____________________________________________________________",
  "SA20bsa030_u:1197": "aṣṭādaśo 'dhikāraḥ",
  "SA20bsa030_u:1198": "lajjāvibhāge ṣoḍaśa ślokāḥ /",
  "SA20bsa030_u:1199": "lajjā vipakṣahīnā jñānena gatā ca nirvikalpena /",
  "SA20bsa030_u:1200": "hīnānavadyaviṣayā satvānāṃ pācikā dhīre // MSA_18.1 //",
  "SA20bsa030_u:1201": "ṣaṇāṃ pāramitānāṃ niṣevaṇālasyato bhavati lajjā /",
  "SA20bsa030_u:1202": "kveśānukūladharmaprayogataścaiva dhīrāṇāṃ // MSA_18.2 //",
  "SA20bsa030_u:1203": "asamāhitasvabhāvā mṛdumadhyā hīnabhūmikā lajjā /",
  "SA20bsa030_u:1204": "hīnāśayā samānā hīnā hi tadanyathā tvadhikā // MSA_18.3 //",
  "SA20bsa030_u:1205": "lajjārahito dhīmān kleśānadhivāsayatyayoniśataḥ /",
  "SA20bsa030_u:1206": "pratighopekṣāmānaḥ satvānupahanti śīlaṃ ca // MSA_18.4 //",
  "SA20bsa030_u:1207": "kaukṛtyātsavilekho bhavati sa saṃmānahānimāpnoti /",
  "SA20bsa030_u:1208": "śrāddhātmā[mā]nuṣasaṃghācchāstrā copekṣyate tasmāt // MSA_18.5 //",
  "SA20bsa030_u:1209": "sahadhārmi kairjinasutairvinindyate lokato 'yaśo labhate /",
  "SA20bsa030_u:1210": "dṛṣṭe dharme 'nyatra kṣaṇarahito jāyate bhūyaḥ // MSA_18.6 //",
  "SA20bsa030_u:1211": "prāptāprāptavihāniṃ śuklairdharmaiḥ samāpnute tena /",
  "SA20bsa030_u:1212": "duḥkhaṃ viharati tasmānmanaso 'pyasvasthatāmeti // MSA_18.7 //",
  "SA20bsa030_u:1213": "ete sarve doṣā himatsu bhavanti no jinasuteṣu /",
  "SA20bsa030_u:1214": "deveṣu ca manujeṣu ca nityaṃ saṃjāyate ca budhaḥ // MSA_18.8 //",
  "SA20bsa030_u:1215": "saṃbhārāṃśca sa bodheḥ kṣipraṃ pūrayati lajjayā dhīmān /",
  "SA20bsa030_u:1216": "satvānāṃ pācanayā na khidyate caiva jinaputraḥ // MSA_18.9 //",
  "SA20bsa030_u:1217": "sa vipakṣapratipakṣai rahito 'rahitaśca jāyate satataṃ /",
  "SA20bsa030_u:1218": "ityetamānuśaṃsaṃ hrīmānāpnoti jinaputraḥ // MSA_18.10 //",
  "SA20bsa030_u:1219": "doṣamalino hi bālo hrīvirahātsuvasanaiḥ sugupto 'pi /",
  "SA20bsa030_u:1220": "nirvasano 'pi jinasuto hrīvasano muktadoṣamalaḥ // MSA_18.11 //",
  "SA20bsa030_u:1221": "ākāśamiva na lipto hrīyuktaḥ jinasuto bhavati dharmaiḥ /",
  "SA20bsa030_u:1222": "hrībhūṣitaśca śobhati saṃparkagato jinasutānām // MSA_18.12 //",
  "SA20bsa030_u:1223": "māturiva vatsalatvaṃ hriyo vineyeṣu bodhisatvānāṃ /",
  "SA20bsa030_u:1224": "ārakṣā cāpi hrīḥ saṃsaratāṃ sarvadoṣebhyaḥ // MSA_18.13 //",
  "SA20bsa030_u:1225": "sarveṣu nādhivāsā sarveṣvadhivāsanāpravṛttiśca /",
  "SA20bsa030_u:1226": "sarveṣu ca pravṛttirhrīvihitaṃ hrīmato liṅgam // MSA_18.14 //",
  "SA20bsa030_u:1227": "hrībhāvanā pradhānā svacittato dharmato 'dhimokṣācca /",
  "SA20bsa030_u:1228": "āśayato 'pi vibhutvādakalpanādaikyataścāpi // MSA_18.15 //",
  "SA20bsa030_u:1229": "dhṛtiśca bodhisatvānāṃ lakṣaṇena prabhedataḥ /",
  "SA20bsa030_u:1230": "dṛḍhatvena ca sarvebhyastadanyebhyo viśiṣyate // MSA_18.16 //",
  "SA20bsa030_u:1231": "vīryaṃ samādhiḥ prajñā ca satvaṃ dhairyaṃ dhṛtirmatā /",
  "SA20bsa030_u:1232": "nirbhīto bodhisatvo hi trayādyasmātpravartate // MSA_18.17 //",
  "SA20bsa030_u:1233": "līnatvācca calatvācca mohāccotpadyate bhayaṃ /",
  "SA20bsa030_u:1234": "kṛtyeṣu tasmādvijñeyā dhṛtisaṃjñā nije traye // MSA_18.18 //",
  "SA20bsa030_u:1235": "prakṛtyā praṇidhāne ca nirapekṣatva eva ca /",
  "SA20bsa030_u:1236": "satvavipratipattau ca gambhīryaudāryasaṃśrave // MSA_18.19 //",
  "SA20bsa030_u:1237": "vineyadurvinayatve kāyācintye jinasya ca /",
  "SA20bsa030_u:1238": "duṣkareṣu vicitreṣu saṃsārātyāga eva ca // MSA_18.20 //",
  "SA20bsa030_u:1239": "niḥsaṃkleśe ca tatraiva dhṛtirdhīrasya jāyate /",
  "SA20bsa030_u:1240": "asamā ca tadanyebhyaḥ so 'gre dhṛtimatāṃ yataḥ[mataḥ] // MSA_18.21 //",
  "SA20bsa030_u:1241": "kumitraduḥkhagambhīraśravādvīro na kampate /",
  "SA20bsa030_u:1242": "śalabhaiḥ pakṣavātaiśca samudaiśca sumeruvat // MSA_18.22 //",
  "SA20bsa030_u:1243": "akhedo bodhisattvānāmasamastriṣu vastuṣu /",
  "SA20bsa030_u:1244": "śrutātṛptimahāvīryaduḥkhe hrīghṛtiniśritaḥ // MSA_18.23 //",
  "SA20bsa030_u:1245": "tīvracchando mahābodhāvakhedo dhīmatāṃ mataḥ /",
  "SA20bsa030_u:1246": "aniṣpannaśca niṣpannaḥ suniṣpannaśca bhūmiṣu // MSA_18.24 //",
  "SA20bsa030_u:1247": "vastunā cādhikāreṇa karmaṇā ca viśiṣyate /",
  "SA20bsa030_u:1248": "lakṣaṇenākṣayatvena phalasyodāgamena ca // MSA_18.25 //",
  "SA20bsa030_u:1249": "śāstrajñatā hi dhīrāṇāṃ samādhimukhadhāraṇī /",
  "SA20bsa030_u:1250": "gṛhītā satvapākāya saddharmasya ca dhāraṇe // MSA_18.26 //",
  "SA20bsa030_u:1251": "kāyena vacasā caiva satyajñānena cāsamā /",
  "SA20bsa030_u:1252": "lokajñatā hi dhīrāṇāṃ tadanyebhyo viśiṣyate // MSA_18.27 //",
  "SA20bsa030_u:1253": "sā punaḥ kimarthamityāha satvānāṃ bhājanatvāya /",
  "SA20bsa030_u:1254": "kasminnarthe bhājanatvāya saddharmapratipattaye // MSA_18.28 //",
  "SA20bsa030_u:1255": "satyadvayādyataśceṣṭo lokānāmudayo 'sakṛt /",
  "SA20bsa030_u:1256": "dvayādastaṃgamastasmāt tajjño lokajña ucyate // MSA_18.29 //",
  "SA20bsa030_u:1257": "śamāya prāptaye teṣāṃ dhīmān satyeṣu yujyate /",
  "SA20bsa030_u:1258": "satyajñānadyato dhīmān lokajño hi nirucyate // MSA_18.30 //",
  "SA20bsa030_u:1259": "ārṣaśca deśanādharmo artho 'bhiprāyiko 'sya ca /",
  "SA20bsa030_u:1260": "prāmāṇikaśca nītārtho nirjalpā prāptirasya ca // MSA_18.31 //",
  "SA20bsa030_u:1261": "pratikṣepturyathoktasya mithyāsaṃtīritasya ca /",
  "SA20bsa030_u:1262": "sābhilāṣa[pa]sya ca prāpteḥ pratiṣedho 'tra deśitaḥ // MSA_18.32 //",
  "SA20bsa030_u:1263": "adhimuktervicārācca yathāvatparataḥ śravāt /",
  "SA20bsa030_u:1264": "nirjalpādapi ca jñānādapraṇāśo hi dhīmatāṃ // MSA_18.33 //",
  "SA20bsa030_u:1265": "asamā bodhisattvānāṃ catasraḥ pratisaṃvidaḥ /",
  "SA20bsa030_u:1266": "paryāye lakṣaṇe vākye jñāne jñānācca tā matāḥ // MSA_18.34 //",
  "SA20bsa030_u:1267": "deśanāyāṃ prayuktasya yasya yena ca deśanā /",
  "SA20bsa030_u:1268": "dharmārthayordvayorvācā jñānenaiva ca deśanā // MSA_18.35 //",
  "SA20bsa030_u:1269": "dharmasyoddeśanirdeśātsarvathā prāpaṇād dvayoḥ /",
  "SA20bsa030_u:1270": "parijñānā[hānā]cca codyānāṃ pratisaṃviccatuṣṭayam // MSA_18.36 //",
  "SA20bsa030_u:1271": "pratyātmaṃ samatāmetya yottaratra pravedanā /",
  "SA20bsa030_u:1272": "sarvasaṃśayanāśāya pratisaṃvinnirucyate // MSA_18.37 //",
  "SA20bsa030_u:1273": "saṃbhāro bodhisatvānāṃ puṇyajñānamayo 'samaḥ /",
  "SA20bsa030_u:1274": "saṃsāre 'bhyudayāyaikaḥ anyo 'saṃkliṣṭasaṃsṛtau // MSA_18.38 //",
  "SA20bsa030_u:1275": "dānaṃ śīlaṃ ca puṇyasya prajñā jñānasya saṃbhṛtiḥ /",
  "SA20bsa030_u:1276": "trayaṃ cānyaddvyasyāpi pañcāpi jñānasaṃbhṛtiḥ // MSA_18.39 //",
  "SA20bsa030_u:1277": "saṃtatyā bhāvanāmetya bhūyo bhūyaḥ śubhasya hi /",
  "SA20bsa030_u:1278": "āhāro yaḥ sa saṃbhāro vī[dhī]re sarvārthasādhakaḥ // MSA_18.40 //",
  "SA20bsa030_u:1279": "praveśāyānimittāya anābhogāya saṃbhṛtiḥ /",
  "SA20bsa030_u:1280": "abhiṣekāya niṣṭhāyai dhīrāṇāmupacīyate // MSA_18.41 //",
  "SA20bsa030_u:1281": "caturdaśabhirākāraiḥ smṛtyupasthānabhāvanā /",
  "SA20bsa030_u:1282": "dhīmatāmasamatvātsā tadanyebhyo viśiṣyate // MSA_18.42 //",
  "SA20bsa030_u:1283": "niśrayātpratipakṣācca avatārāttathaiva ca /",
  "SA20bsa030_u:1284": "ālambanamanaskāraprāptitaśca viśiṣyate // MSA_18.43 //",
  "SA20bsa030_u:1285": "ānukūlyānuvṛttibhyāṃ parijñotpattito 'parā /",
  "SA20bsa030_u:1286": "mātrayā paramatvena bhāvanāsamudāgamāt // MSA_18.44 //",
  "SA20bsa030_u:1287": "samyakprahāṇaṃ dhīrāṇāmasamaṃ sarvadehibhiḥ /",
  "SA20bsa030_u:1288": "samṛtyupasthānadoṣāṇāṃ pratipakṣeṇa bhāvyate // MSA_18.45 //",
  "SA20bsa030_u:1289": "saṃsārasyopabhoge ca tyāge nivaraṇasya ca /",
  "SA20bsa030_u:1290": "manaskārasya ca tyāge praveśe caiva bhūmiṣu // MSA_18.46 //",
  "SA20bsa030_u:1291": "animittavihāre ca labdhau vyākaraṇasya ca /",
  "SA20bsa030_u:1292": "satvānāṃ paripāke ca abhiṣeke ca dhīmatāṃ // MSA_18.47 //",
  "SA20bsa030_u:1293": "kṣetrasya ca viśuddhyarthaṃ niṣṭhāgamana eva ca /",
  "SA20bsa030_u:1294": "bhāvyate bodhisatvānāṃ vipakṣapratipakṣataḥ // MSA_18.48 //",
  "SA20bsa030_u:1295": "chandaṃ niśritya yogasya bhāvanā sanimittikā /",
  "SA20bsa030_u:1296": "sarvasamyakprahāṇeṣu pratipakṣo nirucyate // MSA_18.49 //",
  "SA20bsa030_u:1297": "ṛddhipādāśca catvāro dhīrāṇāmagralakṣaṇāḥ /",
  "SA20bsa030_u:1298": "sarvārthasiddhau jāyante ātmanaśca parasya ca // MSA_18.50 //",
  "SA20bsa030_u:1299": "niśrayācca prabhedācca upāyadabhinirhṛteḥ /",
  "SA20bsa030_u:1300": "vyavasthā ṛddhipādānāṃ dhīmatāṃ sarvatheṣyate // MSA_18.51 //",
  "SA20bsa030_u:1301": "dhyānapāramimāśritya prabhedo hi caturvidhaḥ /",
  "SA20bsa030_u:1302": "upāyaścābhinirhāraḥ ṣaḍvidhaśca vidhīyate // MSA_18.52 //",
  "SA20bsa030_u:1303": "vyāvasāyika ekaśca dvitīyo 'nugrahātmakaḥ /",
  "SA20bsa030_u:1304": "naibandhikastṛtīyaśca caturthaḥ prātipakṣikaḥ // MSA_18.53 //",
  "SA20bsa030_u:1305": "darśanasyāvavādasya sthitivikrīḍitasya ca /",
  "SA20bsa030_u:1306": "praṇidhervaśitāyaśca dharmaprāpteśca nirhṛtiḥ // MSA_18.54 //",
  "SA20bsa030_u:1307": "bodhiścaryā śruta cātra[graṃ]śamatho 'tha vipaśyanā /",
  "SA20bsa030_u:1308": "śraddhādīnāṃ padaṃ jñeyamarthasiddhyadhikārataḥ // MSA_18.55 //",
  "SA20bsa030_u:1309": "bhūmipraveśasaṃkliṣṭāśceṣṭāḥ śraddhādayaḥ punaḥ /",
  "SA20bsa030_u:1310": "vipakṣadurbalatvena ta eva balasaṃjñitāḥ // MSA_18.56 //",
  "SA20bsa030_u:1311": "bhūmiviṣṭasya bodhyaṅgavyavasthānaṃ vidhīyate /",
  "SA20bsa030_u:1312": "dharmāṇāṃ sarvasatvānāṃ samatāvagamātpunaḥ // MSA_18.57 //",
  "SA20bsa030_u:1313": "smṛtiścarati sarvatra jñeyājitavinirjaye /",
  "SA20bsa030_u:1314": "sarvakalpanimittānāṃ bhaṅgāya vicayo 'sya ca // MSA_18.58 //",
  "SA20bsa030_u:1315": "yathā hastiratnaṃ pratyarthikabhaṅgāya /",
  "SA20bsa030_u:1316": "āśu cāśeṣabodhāya vīryasya pravartate /",
  "SA20bsa030_u:1317": "dharmālokavivṛddhyā ca prītyā āpūryate dhruvam // MSA_18.59 //",
  "SA20bsa030_u:1318": "sarvāvaraṇanirmokṣāt praśrabdhyā sukhameti ca /",
  "SA20bsa030_u:1319": "cintitārthasamṛddhiśca samādherūpajāyate // MSA_18.60 //",
  "SA20bsa030_u:1320": "upekṣayā yathākāmaṃ sarvatra viharatyasau /",
  "SA20bsa030_u:1321": "pa[pṛ]ṣṭhalabdhāvikalpena vikalpena [vihāreṇa] sadottamaḥ // MSA_18.61 //",
  "SA20bsa030_u:1322": "evaṃguṇo bodhisattvaścakravartīva vartate /",
  "SA20bsa030_u:1323": "saptaratnopamairnityaṃ bodhyaṅgaiḥ parivāritaḥ // MSA_18.62 //",
  "SA20bsa030_u:1324": "niśrayāṅgaṃ svabhāvāṅgaṃ niryāṇāṅgaṃ tṛtīyakaṃ /",
  "SA20bsa030_u:1325": "caturthamanuśaṃsāṅgamakleśāṅgaṃ trayātmakam // MSA_18.63 //",
  "SA20bsa030_u:1326": "yathābodhānuvṛttiśca tadūrdhvamupajāyate /",
  "SA20bsa030_u:1327": "yathābodhavyavasthānaṃ praveśaśca vyavasthitau // MSA_18.64 //",
  "SA20bsa030_u:1328": "karmatrayaviśuddhiśca pratipakṣasya bhāvanā /",
  "SA20bsa030_u:1329": "jñeyāvṛtteśca mārgasya vaiśeṣikaguṇasya ca // MSA_18.65 //",
  "SA20bsa030_u:1330": "cittasya citte sthānācca dharmapravicayādapi /",
  "SA20bsa030_u:1331": "samyak sthitimupāśritya śamatho 'tha vipaśyanā // MSA_18.66 //",
  "SA20bsa030_u:1332": "sarvatragā ca saikāśāṃ naikāṃśopaniṣanmatā /",
  "SA20bsa030_u:1333": "prativedhe ca niryāṇe animitte hyasaṃskṛte // MSA_18.67 //",
  "SA20bsa030_u:1334": "pariśuddhau viśuddhau ca śamatho 'tha vipaśyanā /",
  "SA20bsa030_u:1335": "sarvabhūmigatā dhīre sa yogaḥ sarvasādhakaḥ // MSA_18.68 //",
  "SA20bsa030_u:1336": "pūraye buddhadharmāṇāṃ satvānāṃ paripācane /",
  "SA20bsa030_u:1337": "kṣipraprāptau kriyāśuddhau vartmācchede ca kauśalaṃ // MSA_18.69 //",
  "SA20bsa030_u:1338": "upāye bodhisattvānāmasamaṃ sarvabhūmiṣu /",
  "SA20bsa030_u:1339": "yatkauśalyaṃ samāśritya sarvārthānsādhayanti te // MSA_18.70 //",
  "SA20bsa030_u:1340": "vipākena śrutābhyāsāt dhāraṇyapi samādhinā /",
  "SA20bsa030_u:1341": "parīttā mahatī sā ca mahatī trividhā punaḥ // MSA_18.71 //",
  "SA20bsa030_u:1342": "apraviṣṭapraviṣṭānāṃ dhīmatāṃ mṛdumadhyamā /",
  "SA20bsa030_u:1343": "aśuddhabhūmikānāṃ hi mahatī śuddhabhūmikā // MSA_18.72 //",
  "SA20bsa030_u:1344": "dhāraṇī[ṇīṃ]tāṃ samāśritya bodhisatvā punaḥ punaḥ /",
  "SA20bsa030_u:1345": "prakāśayanti saddharmaṃ nityaṃ saṃdhārayanti ca // MSA_18.73 //",
  "SA20bsa030_u:1346": "cetanā chandasahitā jñānena preritā ca tat /",
  "SA20bsa030_u:1347": "praṇidhānaṃ hi dhīrāṇāmasamaṃ sarvabhūmiṣu // MSA_18.74 //",
  "SA20bsa030_u:1348": "hetubhūtaṃ ca vijñeyaṃ cittātsadyaḥ phalaṃ ca tat /",
  "SA20bsa030_u:1349": "āyatyāmarthasiddhyarthaṃ cittamātrātsamṛddhitaḥ // MSA_18.75 //",
  "SA20bsa030_u:1350": "citraṃ mahadviśuddhaṃ ca uttarottarabhūmiṣu /",
  "SA20bsa030_u:1351": "ābodherbodhisattvānāṃ svaparārthaprasādhakaṃ // MSA_18.76 //",
  "SA20bsa030_u:1352": "nairātmyaṃ dvividhaṃ jñeyo hyātmagrāhasya cāśrayaḥ /",
  "SA20bsa030_u:1353": "tasya copaśamo nityaṃ samādhitrayagocaraḥ // MSA_18.77 //",
  "SA20bsa030_u:1354": "samādhistrividho jñeyo grāhyagrāhakabhāvataḥ /",
  "SA20bsa030_u:1355": "nirvikalpo 'pi vimukho ratiyuktaśca sarvadā // MSA_18.78 //",
  "SA20bsa030_u:1356": "parijñāyai prahāṇāya punaḥ sākṣātkriyāya ca /",
  "SA20bsa030_u:1357": "śūnyatādisamādhīnāṃ tridhārthaḥ parikīrtitaḥ // MSA_18.79 //",
  "SA20bsa030_u:1358": "samādhyupaniṣattvena dharmoddānacatuṣṭayaṃ /",
  "SA20bsa030_u:1359": "deśitaṃ bodhisattvebhyaḥ satvānāṃ hitakāmyayā // MSA_18.80 //",
  "SA20bsa030_u:1360": "asadartho 'vikalpārthaḥ parikalpārtha eva ca /",
  "SA20bsa030_u:1361": "vikalpopaśamārthaśca dhīmatāṃ taccatuṣṭayam // MSA_18.81 //",
  "SA20bsa030_u:1362": "ayogāddhetutotpattervirodhātsvayamasthiteḥ /",
  "SA20bsa030_u:1363": "abhāvāllakṣaṇaikāntyādanuvṛtternirodhataḥ // MSA_18.82 //",
  "SA20bsa030_u:1364": "pariṇāmopalabdheśca taddhetutvaphalatvataḥ /",
  "SA20bsa030_u:1365": "upāttatvādhipatvā[tyā]cca śuddhasatvānuvṛttitaḥ // MSA_18.83 //",
  "SA20bsa030_u:1366": "ādyastaratamenāpi cayenāśrayabhāvataḥ /",
  "SA20bsa030_u:1367": "vikāraparipākābhyāṃ tathā hīnaviśiṣṭataḥ // MSA_18.84 //",
  "SA20bsa030_u:1368": "bhāsvarābhāsvaratvena deśāntaragamena ca /",
  "SA20bsa030_u:1369": "sabījābījabhāvena pratibimbena codayaḥ // MSA_18.85 //",
  "SA20bsa030_u:1370": "caturdaśavidhotpattau hetumānaviśeṣataḥ /",
  "SA20bsa030_u:1371": "cayāyā[pā]rthādayogācca āśrayatva asaṃbhavāt // MSA_18.86 //",
  "SA20bsa030_u:1372": "sthitasyāsaṃbhavādante ādyanāśāvikārataḥ /",
  "SA20bsa030_u:1373": "tathā hīnaviśiṣṭatve bhāsvarābhāsvare 'pi ca // MSA_18.87 //",
  "SA20bsa030_u:1374": "gatyabhāvātsthitāyogāccaramatva asaṃbhavāt /",
  "SA20bsa030_u:1375": "anuvṛtteśca cittasya kṣaṇikaṃ sarvasaṃskṛtam // MSA_18.88 //",
  "SA20bsa030_u:1376": "bhūtānāṃ ṣaḍvidhārthasya kṣaṇikatvaṃ vidhīyate /",
  "SA20bsa030_u:1377": "śoṣavṛddheḥ prakṛtyā ca calatvād vṛddhihānitaḥ // MSA_18.89 //",
  "SA20bsa030_u:1378": "tatsaṃbhavātpṛthivyāśca pariṇāmacatuṣṭayāt /",
  "SA20bsa030_u:1379": "varṇagandharasasparśatulyatvācca tathaiva tat // MSA_18.90 //",
  "SA20bsa030_u:1380": "indhanādhīnavṛttitvāttāratamyopalabdhitaḥ /",
  "SA20bsa030_u:1381": "cittānuvṛtteḥ pṛcchātaḥ kṣaṇikaṃ bāhyamapyataḥ // MSA_18.91 //",
  "SA20bsa030_u:1382": "prajñaptyastitayā vācyaḥ pudgalo dravyato na tu /",
  "SA20bsa030_u:1383": "nopalambhādviparyāsāt saṃkleśāt kliṣṭahetutaḥ // MSA_18.92 //",
  "SA20bsa030_u:1384": "ekatvānyatvatovācyastasmāddoṣadvayādasau /",
  "SA20bsa030_u:1385": "skandhātmatvaprasaṅgācca taddravyatvaprasaṅgataḥ // MSA_18.93 //",
  "SA20bsa030_u:1386": "dravyasan yadyavācyaśca vacanīyaṃ prayojanaṃ /",
  "SA20bsa030_u:1387": "ekatvānyatvato 'vācyo na yukto niṣprayojanaḥ // MSA_18.94 //",
  "SA20bsa030_u:1388": "lakṣaṇāllokadṛṣṭācca śāstrato 'pi na yujyate /",
  "SA20bsa030_u:1389": "indhanāgnyoravācyatvamupalabdherdvayena hi // MSA_18.95 //",
  "SA20bsa030_u:1390": "dvaye sati ca vijñānasaṃbhavātpratyayo na saḥ /",
  "SA20bsa030_u:1391": "nairarthakyādato draṣṭā yāvanmoktā na yujyate // MSA_18.96 //",
  "SA20bsa030_u:1392": "svāmitve sati cānityamaniṣṭaṃ na pravartayet /",
  "SA20bsa030_u:1393": "tatkarmalakṣaṇaṃ sādhyaṃ saṃbodho bādhyate tridhā // MSA_18.97 //",
  "SA20bsa030_u:1394": "darśanādau ca tadyatnaḥ svayaṃbhūrna trayādapi /",
  "SA20bsa030_u:1395": "tadyatnapratyayatvaṃ ca niryatnaṃ darśanādikaṃ // MSA_18.98 //",
  "SA20bsa030_u:1396": "akartṛtvādanityatvātsakṛtrityapravṛttitaḥ /",
  "SA20bsa030_u:1397": "darśanādiṣu yatnasya svayaṃbhūtvaṃ na yujyate // MSA_18.99 //",
  "SA20bsa030_u:1398": "tathā sthitasya naṣṭasya prāgabhāvādanityataḥ /",
  "SA20bsa030_u:1399": "tṛtīyapakṣābhāvācca pratyayatvaṃ na yujyate // MSA_18.100 //",
  "SA20bsa030_u:1400": "sarvadharmā anātmānaḥ paramārthena śūnyatā /",
  "SA20bsa030_u:1401": "ātmopalambhe doṣaśca deśito yata eva ca // MSA_18.101 //",
  "SA20bsa030_u:1402": "saṃkleśavyavadāne ca avasthācchedabhinnake /",
  "SA20bsa030_u:1403": "vṛttisaṃtānabhedo hi pudgalenopadarśitaḥ // MSA_18.102 //",
  "SA20bsa030_u:1404": "ātmadṛṣṭiranutpādyā abhyāso 'nādikālikaḥ /",
  "SA20bsa030_u:1405": "ayatnamokṣaḥ sarveṣāṃ na mokṣaḥ pudgalo 'sti vā // MSA_18.103 //",
  "SA20bsa030_u:1406": "prajñaptyastitayā vācyaḥ pudgalo dravyato na tu /",
  "SA20bsa030_u:1407": "ekatvānyatvatovācyastasmādasau /",
  "SA20bsa030_u:1408": "skandhātmatvaprasaṅgācca taddravyatvaprasaṅgataḥ /",
  "SA20bsa030_u:1409": "dravyasanyadyavācyaśca vacanīyaṃ prayojanaṃ /",
  "SA20bsa030_u:1410": "ekatvānyatvato 'vācyo na yukto niṣprayojanaḥ /",
  "SA20bsa030_u:1411": "lakṣaṇāllokadṛṣṭācca śāstrato 'pi na yujyate /",
  "SA20bsa030_u:1412": "indhanāgnyoravācyatvamupalabdherdvayena hi /",
  "SA20bsa030_u:1413": "dvayaṃ pratītya vijñānasaṃbhavātpratyayo na saḥ /",
  "SA20bsa030_u:1414": "svāmitve sati vānityamaniṣṭaṃ na pravartayet //",
  "SA20bsa030_u:1415": "tadyatnapratyayatvaṃ ca niryatnaṃ darśanādikam /",
  "SA20bsa030_u:1416": "akartṛtvādanityatvātsakṛnnityapravṛttitaḥ /",
  "SA20bsa030_u:1417": "darśanādiṣu yatnasya svayaṃbhūtvaṃ na yujyate //",
  "SA20bsa030_u:1418": "tathā sthitasya naṣṭasya prāgabhāvādanityataḥ /",
  "SA20bsa030_u:1419": "tṛtīyapakṣābhāvācca pratyayatvaṃ na yujyate //",
  "SA20bsa030_u:1420": "sarve dharmā anātmānaḥ paramārthena śūnyatā /",
  "SA20bsa030_u:1421": "ātmopalambhe doṣaśca deśito yata eva ca //",
  "SA20bsa030_u:1422": "saṃkleśe vyavadāne ca avasthācchedabhinnake /",
  "SA20bsa030_u:1423": "vṛttisaṃtānabhedo hi pudgalenopadarśitaḥ //",
  "SA20bsa030_u:1424": "ātmadṛṣṭiranūtpādyā pūrvamevotpannatvāt /",
  "SA20bsa030_u:1425": "nāpi tadabhyāsārthaṃ yasmādātmadṛṣṭer",
  "SA20bsa030_u:1426": "abhyāso 'nādikālikaḥ /",
  "SA20bsa030_u:1427": "yadi cātmadarśanena mokṣa ityasau deśyeta /",
  "SA20bsa030_u:1428": "evaṃ sati syāt",
  "SA20bsa030_u:1429": "ayatnamokṣaḥ sarveṣāṃ",
  "SA20bsa030_u:1430": "evamebhirguṇairnityaṃ bodhisatvāḥ samanvitāḥ /",
  "SA20bsa030_u:1431": "ātmārthaṃ ca na riñcanti parārthaṃ sādhayanti ca // MSA_18.104 //",
  "SA20bsa030_u:1432": "mahāyānasūtrālaṃkāre bodhipakṣādhikāraḥ[aṣṭādaśaḥ] samāptaḥ",
  "SA20bsa030_u:1433": "_____________________________________________________________",
  "SA20bsa030_u:1434": "ekonaviṃśatyadhikāraḥ",
  "SA20bsa030_u:1435": "āścarya vibhāge trayaḥ ślokāḥ /",
  "SA20bsa030_u:1436": "svadehasya parityāgaḥ saṃpatteścaiva saṃvṛttau /",
  "SA20bsa030_u:1437": "durbaleṣu kṣamā kāye jīvite nirapekṣiṇaḥ // MSA_19.1 //",
  "SA20bsa030_u:1438": "vīryārambho hyanāsvādo dhāneṣu sukha eva ca /",
  "SA20bsa030_u:1439": "niṣkalpanā na prajñāyāmāścaryaṃ dhīmatāṃ ga[ma]taṃ // MSA_19.2 //",
  "SA20bsa030_u:1440": "tathāgatakule janmalābho vyākaraṇasya ca /",
  "SA20bsa030_u:1441": "abhiṣekasya ca prāptirbodheścāścaryamiṣyate // MSA_19.3 //",
  "SA20bsa030_u:1442": "vairāgyaṃ karuṇāṃ caitya bhāvanāṃ paramāmapi /",
  "SA20bsa030_u:1443": "tathaiva samacittatvaṃ nāścaryaṃ tāsu yuktatā // MSA_19.4 //",
  "SA20bsa030_u:1444": "na tathātmani dāreṣu sutamitreṣu bandhuṣu /",
  "SA20bsa030_u:1445": "satvānāṃ pragataḥ sneho yathā satveṣu dhīmatāṃ // MSA_19.5 //",
  "SA20bsa030_u:1446": "arthiṣvapakṣapātaśca śīlasyākhaṇḍanā dhruvaṃ /",
  "SA20bsa030_u:1447": "kṣāntiḥ sarvatra satvārthaṃ[sarvārthaṃ]vīryārambho mahānapi // MSA_19.6 //",
  "SA20bsa030_u:1448": "dhyānaṃ ca kuśalaṃ nityaṃ prajñā caivāvikalpikā /",
  "SA20bsa030_u:1449": "vijñeyā bodhisatvānāṃ tāsveva samacittatā // MSA_19.7 //",
  "SA20bsa030_u:1450": "sthāpanā bhājanatve ca śīleṣveva ca ropaṇaṃ /",
  "SA20bsa030_u:1451": "marṣaṇā cāpakārasya arthe vyāpāragāmitā // MSA_19.8 //",
  "SA20bsa030_u:1452": "āvarjanā śāsane 'smiṃśchedanā saṃśayasya ca /",
  "SA20bsa030_u:1453": "satveṣu upakāritvaṃ dhīmatāmetadiṣyate // MSA_19.9 //",
  "SA20bsa030_u:1454": "samāśayena satvānāṃ dhārayanti sadaiva ye /",
  "SA20bsa030_u:1455": "janayantyāryabhūmau ca kuśalairvardhayanti ca // MSA_19.10 //",
  "SA20bsa030_u:1456": "duṣkṛtātparirakṣanti śrutaṃ vyutpādayanti ca /",
  "SA20bsa030_u:1457": "pañcabhiḥ karmabhiḥ satvamātṛkalpā jinātmajāḥ // MSA_19.11 //",
  "SA20bsa030_u:1458": "śraddhāyāḥ sarvasatveṣu sarvadā cāvaropaṇāt /",
  "SA20bsa030_u:1459": "adhiśīlādiśikṣāyāṃ vimuktau ca niyojanāt // MSA_19.12 //",
  "SA20bsa030_u:1460": "buddhādhyeṣaṇataścaiṣāmāvṛteśca vivarjanāt /",
  "SA20bsa030_u:1461": "pañcabhiḥ karmabhiḥ satvapitṛkalpā jinātmajāḥ // MSA_19.13 //",
  "SA20bsa030_u:1462": "anarhadeśanāṃ ye ca satvānāṃ gūhayanti hi /",
  "SA20bsa030_u:1463": "śikṣāvipattiṃ nindanti śaṃsantyeva ca saṃpadam // MSA_19.14 //",
  "SA20bsa030_u:1464": "avavādaṃ ca yacchanti mārānāvedayanti hi /",
  "SA20bsa030_u:1465": "pañcabhiḥ karmabhiḥ sattvabandhukalpā jinātmajāḥ // MSA_19.15 //",
  "SA20bsa030_u:1466": "saṃkleśe vyavadāne ca svayamaśrāntabuddhayaḥ /",
  "SA20bsa030_u:1467": "yacchanti laukikīṃ kṛtsnāṃ saṃpadaṃ cātilaukikīm // MSA_19.16 //",
  "SA20bsa030_u:1468": "sukhe hite cābhinnā[akheditvādabhinnā] ye sadā sukhahitaiṣiṇaḥ /",
  "SA20bsa030_u:1469": "pañcabhiḥ karmabhiḥ satvamitrakalpā jinātmajāḥ // MSA_19.17 //",
  "SA20bsa030_u:1470": "sarvadodyamavanto ye satvānāṃ paripācane /",
  "SA20bsa030_u:1471": "samyagniryāṇavaktāraḥ kṣamā vipratipattiṣu // MSA_19.18 //",
  "SA20bsa030_u:1472": "dvayasaṃpattidātārastadupāye ca kovidāḥ /",
  "SA20bsa030_u:1473": "pañcabhiḥ karmabhiḥ satvadāsakalpā jinātmajāḥ // MSA_19.19 //",
  "SA20bsa030_u:1474": "anutpattikadharmeṣu kṣāntiṃ prāptāśca ye matāḥ /",
  "SA20bsa030_u:1475": "sarvayā[no]padeṣṭāraḥ sidvayogāniyojakāḥ // MSA_19.20 //",
  "SA20bsa030_u:1476": "sumukhāḥ pratikāre ca vipāke cānapekṣiṇaḥ /",
  "SA20bsa030_u:1477": "pañcabhiḥ karmabhiḥ satvācāryakalpā jinātmajāḥ // MSA_19.21 //",
  "SA20bsa030_u:1478": "satvakṛtyārthamudyuktāḥ saṃbhārānpūrayanti ye /",
  "SA20bsa030_u:1479": "saṃbhṛtānmocayantyāśu vipakṣaṃ hāpayanti ca // MSA_19.22 //",
  "SA20bsa030_u:1480": "lokasaṃpattibhiścitrairalokairyojayanti ca /",
  "SA20bsa030_u:1481": "pañcabhiḥ karmabhiḥ satvopādhyāyakalpā jinātmajāḥ // MSA_19.23 //",
  "SA20bsa030_u:1482": "asaktyā caiva bhogeṣu śīlasya ca na khaṇḍanaiḥ /",
  "SA20bsa030_u:1483": "kṛtajñatānuyogācca pratipattau ca yogataḥ // MSA_19.24 //",
  "SA20bsa030_u:1484": "ṣaṭsu pāramitāsveva vartamānā hi dehinaḥ /",
  "SA20bsa030_u:1485": "bhavanti bodhisatvānāṃ tathā pratyupakāriṇaḥ // MSA_19.25 //",
  "SA20bsa030_u:1486": "vṛddhiṃ hāniṃ ca kāṅkṣanti satvānāṃ ca prapācanaṃ /",
  "SA20bsa030_u:1487": "viśeṣagamanaṃ bhūmau bodhiṃ cānuttarāṃ sadā // MSA_19.26 //",
  "SA20bsa030_u:1488": "trāsahānau samutpāde saṃśayacchedane 'pi ca /",
  "SA20bsa030_u:1489": "pratipattyavavāde ca sadābandhyā jinātmajāḥ // MSA_19.27 //",
  "SA20bsa030_u:1490": "dānaṃ niṣpratikāṅkṣasya niḥspṛhasya punarbhave /",
  "SA20bsa030_u:1491": "śīlaṃ kṣāntiśca sarvatra vīryaṃ sarvaśubhodaye // MSA_19.28 //",
  "SA20bsa030_u:1492": "vinā[ā?]rūpyaṃ tathā dhyānaṃ prajñā copāyasaṃhitā /",
  "SA20bsa030_u:1493": "samyakprayogo dhīrāṇāṃ ṣaṭsu pāramitāsuhi // MSA_19.29 //",
  "SA20bsa030_u:1494": "bhogasaktiḥ sacchidratvaṃ mānaścaiva sukhallikā /",
  "SA20bsa030_u:1495": "āsvādanaṃ vikalpaśca dhīrāṇāṃ hānihetavaḥ // MSA_19.30 //",
  "SA20bsa030_u:1496": "sthitānāṃ bodhisatvānāṃ pratipakṣeṣu teṣu ca /",
  "SA20bsa030_u:1497": "jñeyā viśeṣabhāgīyā dharmā etadviparyayāt // MSA_19.31 //",
  "SA20bsa030_u:1498": "pravā[tā]raṇāpi kuhanā saumukhyasya ca darśanā /",
  "SA20bsa030_u:1499": "lobhatvena tatha vṛttiḥ śāntavākkāyatā tathā // MSA_19.32 //",
  "SA20bsa030_u:1500": "suvākkaraṇasaṃpacca pratipattivivarjitā /",
  "SA20bsa030_u:1501": "ete hi bodhisatvānāmabhūtatvāya deśitāḥ /",
  "SA20bsa030_u:1502": "viparyayātprayuktānāṃ tadbhūtatvāya deśitāḥ // MSA_19.33 //",
  "SA20bsa030_u:1503": "te dānādyupaṃsahāraiḥ satvānāṃ vinayanti hi /",
  "SA20bsa030_u:1504": "ṣaṭprakāraṃ vipakṣaṃ hi dhīmantaḥ sarvabhūmiṣu // MSA_19.34 //",
  "SA20bsa030_u:1505": "dhīmadvyākaraṇaṃ dvedhā kālapudgalabhedataḥ /",
  "SA20bsa030_u:1506": "bodhau vyākaraṇe caiva mahāccānyadudāhṛtaṃ // MSA_19.35 //",
  "SA20bsa030_u:1507": "notpattikṣāntilābhena mānābhogavihānitaḥ /",
  "SA20bsa030_u:1508": "ekībhāvagamatvācca sarvabuddhajinātmajaiḥ // MSA_19.36 //",
  "SA20bsa030_u:1509": "kṣetreṇaṃ nāmnā kālena kalpanāmnā ca tatpunaḥ /",
  "SA20bsa030_u:1510": "parivārānuvṛtyā ca saddharmasya tadiṣyate // MSA_19.37 //",
  "SA20bsa030_u:1511": "saṃpatyutpattinaiyamyapāto 'khede ca dhīmatāṃ /",
  "SA20bsa030_u:1512": "bhāvanāyāśca sātatye samādhānācyutāvapi /",
  "SA20bsa030_u:1513": "kṛtyasiddhāvanābhoge kṣāntilābhe ca sarvathā // MSA_19.38 //",
  "SA20bsa030_u:1514": "pūjā śikṣāsamādānaṃ karuṇā śubhabhāvanā /",
  "SA20bsa030_u:1515": "apramādastathāraṇye śrutārthātṛptireva ca /",
  "SA20bsa030_u:1516": "sarvabhūmiṣu dhīrāṇāmavaśyakaraṇīyatā // MSA_19.39 //",
  "SA20bsa030_u:1517": "kāmeṣvādīnavajñānaṃ skhaliteṣu nirīkṣaṇā /",
  "SA20bsa030_u:1518": "duḥkhādhivāsanā caiva kuśalasya ca bhāvanā // MSA_19.40 //",
  "SA20bsa030_u:1519": "anāsvādaḥ sukhe caiva nimittānāmakalpanā /",
  "SA20bsa030_u:1520": "sātatyakaraṇīyaṃ hi dhīmatāṃ sarvabhūmiṣu // MSA_19.41 //",
  "SA20bsa030_u:1521": "dharmadānaṃ śīlaśuddhirnotpattikṣāntireva ca /",
  "SA20bsa030_u:1522": "vīryārambho mahāyāne antyā sakaruṇā sthitiḥ /",
  "SA20bsa030_u:1523": "prajñā pāramitānāṃ ca pradhānaṃ dhīmatāṃ matam // MSA_19.42 //",
  "SA20bsa030_u:1524": "vidyāsthānavyavasthānaṃ sūtrādyākārabhedataḥ /",
  "SA20bsa030_u:1525": "jñeyaṃ dharmavyavasthānaṃ dhīmatāṃ sarvabhūmiṣu // MSA_19.43 //",
  "SA20bsa030_u:1526": "punaḥ satvavyavasthānaṃ saptadhā tathatāśrayāt /",
  "SA20bsa030_u:1527": "caturdhā ca tridhā caiva yuktiyānavyavasthitiḥ // MSA_19.44 //",
  "SA20bsa030_u:1528": "yoniśaśca manaskāraḥ samyagdṛṣṭiḥ phalānvitā /",
  "SA20bsa030_u:1529": "pramāṇairvicayo 'cintyaṃ jñeyaṃ yukticatuṣṭayam // MSA_19.45 //",
  "SA20bsa030_u:1530": "āśayāddeśanāccaiva prayogātsaṃbhṛterapi /",
  "SA20bsa030_u:1531": "samudāgamabhedācca trividhaṃ yānamiṣyate // MSA_19.46 //",
  "SA20bsa030_u:1532": "āgantukatvaparyeṣā anyonyaṃ nāmavastunoḥ /",
  "SA20bsa030_u:1533": "prajñapterdvividhasyātra tanmātratvasya vaiṣaṇā // MSA_19.47 //",
  "SA20bsa030_u:1534": "sarvasyānupalambhācca bhūtajñānaṃ caturvidhaṃ /",
  "SA20bsa030_u:1535": "sarvārthasiddhyai dhīrāṇāṃ sarvabhūmiṣu jāyate // MSA_19.48 //",
  "SA20bsa030_u:1536": "pratiṣṭhābhogabījaṃ hi nimittaṃ bandhanasya hi /",
  "SA20bsa030_u:1537": "sāśrayāścittacaittāstu badhyante 'tra sabījakāḥ // MSA_19.49 //",
  "SA20bsa030_u:1538": "purataḥ sthāpitaṃ yacca nimittaṃ yatsthitaṃ svayaṃ /",
  "SA20bsa030_u:1539": "sarvaṃ vibhāvayandhīmān labhate bodhimuttamām // MSA_19.50 //",
  "SA20bsa030_u:1540": "tathatālambanaṃ jñānaṃ dvayagrāhavivarjitaṃ /",
  "SA20bsa030_u:1541": "dauṣṭhulyakāyapratyakṣaṃ tatkṣaye dhīmatāṃ matam // MSA_19.51 //",
  "SA20bsa030_u:1542": "tathatālambanaṃ jñānamanānākārabhāvitaṃ /",
  "SA20bsa030_u:1543": "sadasattārthe pratyakṣaṃ vikalpavibhu cocyate // MSA_19.52 //",
  "SA20bsa030_u:1544": "tattvaṃ saṃcchādya bālānāmatattvaṃ khyāti sarvataḥ /",
  "SA20bsa030_u:1545": "tattvaṃ tu bodhisatvānāṃ sarvataḥ khyātyapāsya tat // MSA_19.53 //",
  "SA20bsa030_u:1546": "akhyānakhyānatā jñeyā asadarthasadarthayoḥ /",
  "SA20bsa030_u:1547": "āśrayasya parāvṛttirmokṣo 'sau kāmacārataḥ // MSA_19.54 //",
  "SA20bsa030_u:1548": "anyonyaṃ tulyajātīyaḥ khyātyarthaḥ sarvato mahān /",
  "SA20bsa030_u:1549": "antarāyakarastasmātparijñāyainamutsṛjet // MSA_19.55 //",
  "SA20bsa030_u:1550": "paripācyaṃ viśodhyaṃ ca prāpyaṃ yogyaṃ ca pācane /",
  "SA20bsa030_u:1551": "samyaktvadeśanāvastu aprameyaṃ hi dhīmatām // MSA_19.56 //",
  "SA20bsa030_u:1552": "bodhisatva[citta]sya cotpādo notpādakṣāntireva ca /",
  "SA20bsa030_u:1553": "cakṣuśca nirmalaṃ hīnamāśravakṣaya eva ca // MSA_19.57 //",
  "SA20bsa030_u:1554": "saddharmasya sthitirdīrghā vyutpatticchittibhogatā /",
  "SA20bsa030_u:1555": "deśanāyāḥ phalaṃ jñeyaṃ tatprayuktasya dhīmataḥ // MSA_19.58 //",
  "SA20bsa030_u:1556": "ālambanamahatvaṃ ca pratipatterdvayostathā /",
  "SA20bsa030_u:1557": "jñānasya vīryārambhasya upāye kauśalasya ca // MSA_19.59 //",
  "SA20bsa030_u:1558": "udāgamamahatvaṃ ca mahatvaṃ buddhakarmaṇaḥ /",
  "SA20bsa030_u:1559": "etanmahatvayogāddhi mahāyānaṃ nirucyate // MSA_19.60 //",
  "SA20bsa030_u:1560": "gotraṃ dharmādhimuktiśca cittasyotpādanā tathā /",
  "SA20bsa030_u:1561": "dānādipratipattiśca nyāyā[mā]vakrāntireva ca // MSA_19.61 //",
  "SA20bsa030_u:1562": "satvānāṃ paripākaśca kṣetrasya ca viśodhanā /",
  "SA20bsa030_u:1563": "apratiṣṭhitanirvāṇaṃ bodhiḥ śreṣṭhā ca darśanāt[darśanā] // MSA_19.62 //",
  "SA20bsa030_u:1564": "ādhimokṣika ekaśca śuddhādhyāśayiko 'paraḥ /",
  "SA20bsa030_u:1565": "nimitte cānimitte ca cāryapyanabhisaṃskṛte /",
  "SA20bsa030_u:1566": "bodhisatvā hi vijñeyāḥ pañcaite sarvabhūmiṣu // MSA_19.63 //",
  "SA20bsa030_u:1567": "kāmeṣvasaktasstriviśuddhakarmā krodhābhibhūmyaṃ guṇatatparaśca /",
  "SA20bsa030_u:1568": "dharme 'calastatvagabhīradṛṣṭirbodhau spṛhāvān khalu bodhisattvaḥ // MSA_19.64 //",
  "SA20bsa030_u:1569": "anugraheccho 'nupaghātadṛṣṭiḥ paropaghāteṣvadhivāsakaśca /",
  "SA20bsa030_u:1570": "dhīro 'pramattaśca bahuśrutaśca parārthayuktaḥ khalu bodhisattvaḥ // MSA_19.65 //",
  "SA20bsa030_u:1571": "ādīnavajñaḥ svaparigraheṣu bhogeṣvasakto hyanigūḍhavairaḥ /",
  "SA20bsa030_u:1572": "yogī nimitte kuśalo 'kudṛṣṭiradhyātmasaṃsthaḥ khalu bodhisattvaḥ // MSA_19.66 //",
  "SA20bsa030_u:1573": "dayānvito hrīguṇasaṃniviṣṭo duḥkhādhivāsātsvasukheṣvasaktaḥ /",
  "SA20bsa030_u:1574": "smṛtipradhānaḥ susamāhitātmā yānāvikāryaḥ khalu bodhisattvaḥ // MSA_19.67 //",
  "SA20bsa030_u:1575": "duḥkhāpaho duḥkhakaro na caiva duḥkhādhivāso na ca duḥkhabhītaḥ /",
  "SA20bsa030_u:1576": "duḥkhādvimukto na ca duḥkhakalpo duḥkhābhyupetaḥ khalu bodhisattvaḥ // MSA_19.68 //",
  "SA20bsa030_u:1577": "dharmerato 'dharmarataḥ [dharme 'rato 'dharmarataḥ] prakṛtyā dharme jugupsī dharamābhiyuktaḥ /",
  "SA20bsa030_u:1578": "dharme vaśī dharmanirandhakāro dharmapradhānaḥ khalu bodhisattvaḥ // MSA_19.69 //",
  "SA20bsa030_u:1579": "bhogāpramatto niyamāpramatto rakṣāpramattaḥ kuśalāpramattaḥ /",
  "SA20bsa030_u:1580": "sukhāpramatto dharamāpramatto yānāpramatto khalu bodhisattvaḥ // MSA_19.70 //",
  "SA20bsa030_u:1581": "vimānalajjāstanudoṣalajja amarṣalajjaḥ parihāṇilajjaḥ /",
  "SA20bsa030_u:1582": "viśāla[visāra]lajjastanudṛṣṭilajjaḥ yānānyalajjaḥ khalu bodhisattvaḥ // MSA_19.71 //",
  "SA20bsa030_u:1583": "ihāpi cāmutra upekṣaṇena saṃskārayogena vibhutvalābhaiḥ /",
  "SA20bsa030_u:1584": "śamopa[samaupa]deśena mahāphalena anugrahe vartati bodhisattvaḥ // MSA_19.72 //",
  "SA20bsa030_u:1585": "bodhisatvo mahāsatvo dhīmāṃścaivottamadyutiḥ /",
  "SA20bsa030_u:1586": "jinaputro jinādhāro vijetātha jināṅkuraḥ // MSA_19.73 //",
  "SA20bsa030_u:1587": "vikrāntaḥ paramāścaryaḥ sārthavāho mahāyaśāḥ /",
  "SA20bsa030_u:1588": "kṛpāluśca mahāpuṇya īśvaro dhārmikastathā // MSA_19.74 //",
  "SA20bsa030_u:1589": "sutatvabodhaiḥ sumahārthabodhaiḥ sarvāva[rtha]bodhairapi nityabodhaiḥ /",
  "SA20bsa030_u:1590": "upāyabodhaiśca viśeṣaṇena tenocyate hetuna bodhisatvaḥ // MSA_19.75 //",
  "SA20bsa030_u:1591": "ātmānubodhāttanudṛṣṭibodhādvicitravijñaptivibodhataśca /",
  "SA20bsa030_u:1592": "sarvasya cābhūtavikalpabodhāttenocyate hetuna bodhisatvaḥ // MSA_19.76 //",
  "SA20bsa030_u:1593": "abodhabodhādanubodhabodhādabhāvabodhātprabhavānubodhāt /",
  "SA20bsa030_u:1594": "abodhabodhapratibodhataśca tenocyate hetuna bodhisattvaḥ // MSA_19.77 //",
  "SA20bsa030_u:1595": "anarthabodhātparamārthabodhātsarvāva[rtha]bodhātsakalārthabodhāt /",
  "SA20bsa030_u:1596": "boddhavyabodhāśrayabodhabodhāttenocyate hetuna bodhisattvaḥ // MSA_19.78 //",
  "SA20bsa030_u:1597": "niṣpannabodhātpadabodhataśca garbhānubodhāt kramadarśanasya /",
  "SA20bsa030_u:1598": "bodhādbhṛśaṃ saṃśayahānibodhāt tenocyate hetuna bodhisattvaḥ // MSA_19.79 //",
  "SA20bsa030_u:1599": "lābhī hyalābhī dhīsaṃsthitaśca boddhānuboddhā pratideśakaśca /",
  "SA20bsa030_u:1600": "nirjalpabuddhirhatamānamānī hyapakkasaṃpakkamatiśca dhīmān // MSA_19.80 //",
  "SA20bsa030_u:1601": "mahāyānasūtrālaṃkāre guṇādhikāraḥ [ekonaviṃśatitamaḥ?] samāptaḥ",
  "SA20bsa030_u:1602": "_____________________________________________________________",
  "SA20bsa030_u:1603": "viṃśatitamaḥekaviṃśatitamaścādhikāraḥ",
  "SA20bsa030_u:1604": "liṅgavibhāge dvau ślokau",
  "SA20bsa030_u:1605": "anukampā priyākhyānaṃ dhīratā muktahastatā /",
  "SA20bsa030_u:1606": "gambhīrasaṃdhinirmokṣo liṅgānyetāni dhīmatāṃ // MSA_20.1 //",
  "SA20bsa030_u:1607": "parigrahe 'dhimuktyāptāvakhede dvayasaṃgrahe /",
  "SA20bsa030_u:1608": "āśayācca prayogācca vijñeyaṃ liṅgapañcakaṃ // MSA_20.2 //",
  "SA20bsa030_u:1609": "bodhisatvā hi satataṃ bhavantaścakravartinaḥ /",
  "SA20bsa030_u:1610": "prakurvanti hi satvārthaṃ gṛhiṇaḥ sarvajanmasu // MSA_20.3 //",
  "SA20bsa030_u:1611": "ādānalabdhā pravrajyā dharmatopagatā parā /",
  "SA20bsa030_u:1612": "nidarśikā ca pravrajayā dhīmatāṃ sarvabhūmiṣu // MSA_20.4 //",
  "SA20bsa030_u:1613": "aprameyairguṇairyuktaḥ pakṣaḥ pravrajitasya tu /",
  "SA20bsa030_u:1614": "gṛhiṇo bodhisatvāddhi yatistasmādviśiṣyate // MSA_20.5 //",
  "SA20bsa030_u:1615": "paratreṣṭaphalecchā ca śubhavṛttāvihaiva ca /",
  "SA20bsa030_u:1616": "nirvāṇecchā ca dhīrāṇāṃ satveṣvāśaya iṣyate /",
  "SA20bsa030_u:1617": "aśuddhaśca viśuddhaśca suviśuddhaḥ sarvabhūmiṣu // MSA_20.6 //",
  "SA20bsa030_u:1618": "praṇidhānātsamāccittādādhipatyātparigrahaḥ /",
  "SA20bsa030_u:1619": "gaṇasya karṣaṇatvācca dhīmatāṃ sarvabhūmiṣu // MSA_20.7 //",
  "SA20bsa030_u:1620": "karmaṇaścādhipatyena praṇidhānasya cāparā /",
  "SA20bsa030_u:1621": "samādheśca vibhutvasya cotpattirdhīmatāṃ matā // MSA_20.8 //",
  "SA20bsa030_u:1622": "lakṣaṇātpudgagalācchikṣāskandhaniṣpattiliṅgataḥ /",
  "SA20bsa030_u:1623": "nirukteḥ prāptitaścaiva vihāro bhūmireva ca // MSA_20.9 //",
  "SA20bsa030_u:1624": "śūnyatā paramātmasya karmānāśe vyavasthitiḥ /",
  "SA20bsa030_u:1625": "vihṛtya sasukhairdhyānairjanma kāme tataḥ param // MSA_20.10 //",
  "SA20bsa030_u:1626": "tataśca bodhipakṣāṇāṃ saṃsāre pariṇāmanā /",
  "SA20bsa030_u:1627": "vinā ca cittasaṃkleśaṃ satvānāṃ paripācanā // MSA_20.11 //",
  "SA20bsa030_u:1628": "upapattau ca saṃcitya saṃkleśasyānurakṣaṇā /",
  "SA20bsa030_u:1629": "ekāyanapathaśliṣṭā 'nimittaikāntikaḥ pathaḥ // MSA_20.12 //",
  "SA20bsa030_u:1630": "animitte 'pyanābhogaḥ kṣetrasya ca viśodhanā /",
  "SA20bsa030_u:1631": "satvapākasya niṣpattirjāyate ca tataḥ param // MSA_20.13 //",
  "SA20bsa030_u:1632": "samādhidhāraṇīnāṃ ca bodheścaiva viśuddhatā /",
  "SA20bsa030_u:1633": "etasmācca vyavasthānādvijñeyaṃ bhūmilakṣaṇam // MSA_20.14 //",
  "SA20bsa030_u:1634": "viśuddhadṛṣṭiḥ suviśuddhaśīlaḥ samāhito dharmavibhūtamānaḥ /",
  "SA20bsa030_u:1635": "saṃtānasaṃkleśaviśuddhibhede nirmāṇa ekakṣaṇalabdhabuddhiḥ // MSA_20.15 //",
  "SA20bsa030_u:1636": "upekṣakaḥ kṣetraviśodhakaśca syātsatvapāke kuśalo maharddhiḥ /",
  "SA20bsa030_u:1637": "saṃpūrṇakāyaśca nidarśane ca śakto 'bhiṣiktaḥ khalu bodhisatvaḥ // MSA_20.16 //",
  "SA20bsa030_u:1638": "dharmatāṃ pratividhyeha adhiśīle 'nuśikṣaṇe /",
  "SA20bsa030_u:1639": "adhicitte 'pyadhiprajñe prajñā tu dvayagocarā // MSA_20.17 //",
  "SA20bsa030_u:1640": "dharmatatvaṃ tadajñānajñānādyā vṛttireva ca /",
  "SA20bsa030_u:1641": "prajñāyā gocarastasmād dvibhūmau tadvyavasthitiḥ // MSA_20.18 //",
  "SA20bsa030_u:1642": "śikṣāṇāṃ bhāvanāyāśca phalamanyaccaturvidham /",
  "SA20bsa030_u:1643": "animittasasaṃskāro vihāraḥ prathamaṃ phalam // MSA_20.19 //",
  "SA20bsa030_u:1644": "sa evānabhisaṃskāro dvitīyaṃ phalamiṣyate /",
  "SA20bsa030_u:1645": "kṣetraśuddhiśca satvānāṃ pākaniṣpattireva ca // MSA_20.20 //",
  "SA20bsa030_u:1646": "samādhidhāraṇīnāṃ ca niṣpattiḥ paramaṃ phalaṃ /",
  "SA20bsa030_u:1647": "caturvidhaṃ phalaṃ hyetat caturbhūmisamāśritam // MSA_20.21 //",
  "SA20bsa030_u:1648": "dharmatāṃ pratividhyeha śīlaskandhasya śodhanā /",
  "SA20bsa030_u:1649": "samādhiprajñāskandhasya tata ūrdhvaṃ viśodhanā // MSA_20.22 //",
  "SA20bsa030_u:1650": "vimuktimuktijñānasya tadanyāsu viśodhanā /",
  "SA20bsa030_u:1651": "caturvidhādāvaraṇāt pratighātāvṛterapi // MSA_20.23 //",
  "SA20bsa030_u:1652": "aniṣpannāśca niṣpannā vijñeyāḥ sarvabhūmayaḥ /",
  "SA20bsa030_u:1653": "niṣpannā apyaniṣpannā niṣpannāśca punarmatāḥ // MSA_20.24 //",
  "SA20bsa030_u:1654": "niṣpattirvijñeyā yathāvyavasthānamanasikāreṇa /",
  "SA20bsa030_u:1655": "tatkalpanatājñānādavikalpanayā ca tasyaiva // MSA_20.25 //",
  "SA20bsa030_u:1656": "bhāvanā api niṣpattiracintyaṃ sarvabhūmiṣu /",
  "SA20bsa030_u:1657": "pratyātmavedanīyatvāt buddhānāṃ viṣayādapi // MSA_20.26 //",
  "SA20bsa030_u:1658": "adhimuktirhi sarvatra sālokā liṅgamiṣyate /",
  "SA20bsa030_u:1659": "alīnatvamadīnatvamaparapratyayātmatā // MSA_20.27 //",
  "SA20bsa030_u:1660": "prativedhaśca sarvatra sarvatra samacittatā /",
  "SA20bsa030_u:1661": "aneyānunayopāyajñānaṃ maṇḍalajanma ca // MSA_20.28 //",
  "SA20bsa030_u:1662": "nācchando na ca lubdhahrasvahṛdayo na krodhano nālaso nāmaitrīkarūṇāśayo na kumatiḥ kalpairvikalpairhataḥ /",
  "SA20bsa030_u:1663": "no vikṣiptamatiḥ sukhairna ca hato duḥkhairna vā [vyā]vartate satyaṃ mitramupāśritaḥ śrutaparaḥ pūjāparaḥ śāstari // MSA_20.29 //",
  "SA20bsa030_u:1664": "sarvaṃ puṇyasamuccayaṃ suvipulaṃ kṛtvānyasādhāraṇaṃ saṃbodhau pariṇāmayatyaharaharyo hyuttamopāyavit /",
  "SA20bsa030_u:1665": "jātaḥ svāyatane sadā śubhakaraḥ krīḍatyabhijñāguṇaiḥ sarveṣāmuparisthito guṇanidhirjñeyaḥ sa buddhātmanaḥ // MSA_20.30 //",
  "SA20bsa030_u:1666": "śamathe vipaśyanāyāṃ ca dvayapañcātmako mataḥ /",
  "SA20bsa030_u:1667": "dhīmatāmanuśaṃso hi sarvathā sarvabhūmiṣu // MSA_20.31 //",
  "SA20bsa030_u:1668": "paśyatāṃ bodhimāsannāṃ satvārthasya ca sādhanaṃ /",
  "SA20bsa030_u:1669": "tīvra utpadyate modo muditā tena kathyate // MSA_20.32 //",
  "SA20bsa030_u:1670": "dauḥ śīlyābhogavaimalyādvimalā bhūmirucyate /",
  "SA20bsa030_u:1671": "mahādharmāvabhāsasya karaṇācca prabhākarī // MSA_20.33 //",
  "SA20bsa030_u:1672": "arcirbhūtā yato dharmā bodhipakṣāḥ pradāhakāḥ /",
  "SA20bsa030_u:1673": "arciṣmatīti tadyogātsā bhūmirdvayadāhataḥ // MSA_20.34 //",
  "SA20bsa030_u:1674": "satvānāṃ paripākaśca svacittasya ca rakṣaṇā /",
  "SA20bsa030_u:1675": "dhīmadbhirjīyate duḥkhaṃ durjayā tena kathyate // MSA_20.35 //",
  "SA20bsa030_u:1676": "ābhimukhyād dvyasyeha saṃsārasyāpi nirvṛteḥ /",
  "SA20bsa030_u:1677": "uktā hyabhimukhī bhūmiḥ prajñāpāramitāśrayāt // MSA_20.36 //",
  "SA20bsa030_u:1678": "ekāyanapathaśleṣādbhūmirdūraṃgamā matā /",
  "SA20bsa030_u:1679": "dvyasaṃjñāvicalanādacalā ca nirucyate // MSA_20.37 //",
  "SA20bsa030_u:1680": "pratisaṃvinmatisādhutvādbhūmiḥ sādhumati matā /",
  "SA20bsa030_u:1681": "dharmameghā dvayavyāpterdharmākāśasya meghavat // MSA_20.38 //",
  "SA20bsa030_u:1682": "vividhe śubhanirhāre ratyā viharaṇātsadā /",
  "SA20bsa030_u:1683": "sarvatra bodhisatvānāṃ vihārabhūmayo matāḥ // MSA_20.39 //",
  "SA20bsa030_u:1684": "bhūyo bhūyo 'mitāsvāsu ūrdhvaṃgamanayogataḥ /",
  "SA20bsa030_u:1685": "bhūtāmitābhayārthāya ta eveṣṭā hi bhūmayaḥ // MSA_20.40 //",
  "SA20bsa030_u:1686": "bhūmilābhe[bho]'dhimukteśca cariteṣu ca vartanāt /",
  "SA20bsa030_u:1687": "prativedhācca bhūmīnāṃ niṣpatteśca caturvidhaḥ // MSA_20.41 //",
  "SA20bsa030_u:1688": "mahāyāne 'dhimuktānāṃ hīnayāne ca dehināṃ /",
  "SA20bsa030_u:1689": "dvayorāvarjanārthāya vinayāya ca deśitāḥ /",
  "SA20bsa030_u:1690": "caryāścatasro dhīrāṇāṃ yathāsūtrānusārataḥ // MSA_20.42 //",
  "SA20bsa030_u:1691": "anukampakasatveṣu saṃyogavigamāśaya /",
  "SA20bsa030_u:1692": "aviyogāśaya saukhyahitāśaya namo 'stute // MSA_20.43 //",
  "SA20bsa030_u:1693": "sarvāvaraṇanirmukta sarvalokābhibhū mune /",
  "SA20bsa030_u:1694": "jñānena jñeyaṃ vyāptaṃ te muktacitta namo 'stute // MSA_20.44 //",
  "SA20bsa030_u:1695": "aśeṣaṃ sarvasatvānāṃ sarvakleśavināśaka /",
  "SA20bsa030_u:1696": "kleśaprahāraka kliṣṭasānukrośa namo 'stute // MSA_20.45 //",
  "SA20bsa030_u:1697": "anābhoga nirāsaṅga avyāghāta samāhita /",
  "SA20bsa030_u:1698": "sadaiva sarvapraśnānāṃ visarjaka namo 'stu te // MSA_20.46 //",
  "SA20bsa030_u:1699": "āśraye 'thāśrite deśye vākye jñāne ca deśike /",
  "SA20bsa030_u:1700": "avyāhatamate nityaṃ sudeśika namo 'stute // MSA_20.47 //",
  "SA20bsa030_u:1701": "upetya vacanaisteṣāṃ carijña āgatau gatau /",
  "SA20bsa030_u:1702": "niḥ sāre caiva satvānāṃ svavavāda namo 'stu te // MSA_20.48 //",
  "SA20bsa030_u:1703": "satpauruṣyaṃ prapadyante tvāṃ dṛṣṭvā sarvadehinaḥ /",
  "SA20bsa030_u:1704": "dṛṣṭamātrātprasādasya vidhāyaka namo 'stu te // MSA_20.49 //",
  "SA20bsa030_u:1705": "ādānasthānasaṃtyāganirmāṇapariṇāmane /",
  "SA20bsa030_u:1706": "samādhijñānavaśitāmanuprāpta namo 'stu te // MSA_20.50 //",
  "SA20bsa030_u:1707": "upāye śaraṇe śuddhau satvānāṃ vipravādane /",
  "SA20bsa030_u:1708": "mahāyāne ca niryāṇe mārabhañja namo 'stu te // MSA_20.51 //",
  "SA20bsa030_u:1709": "jñānaprahāṇaniryāṇavighnakārakadeśika /",
  "SA20bsa030_u:1710": "svaparārthe 'nyatīrthyānāṃ nirādhṛṣya namo 'stu te // MSA_20.52 //",
  "SA20bsa030_u:1711": "vi[ni]gṛhyavaktā parṣatsu dvyasaṃkleśavarjita /",
  "SA20bsa030_u:1712": "nirārakṣa asaṃmoṣa gaṇakarṣa namo 'stu te // MSA_20.53 //",
  "SA20bsa030_u:1713": "cāre vihāre sarvatra nāstyasarvajñaceṣṭitaṃ /",
  "SA20bsa030_u:1714": "sarvadā tava sarvajña bhūtārthika namo 'stu te // MSA_20.54 //",
  "SA20bsa030_u:1715": "sarvasattvārthakṛtyeṣu kālaṃ tvaṃ nātivartase /",
  "SA20bsa030_u:1716": "abandhyakṛtya satatamasaṃmoṣaḥ namo 'stu te // MSA_20.55 //",
  "SA20bsa030_u:1717": "sarvalokamahorātraṃ ṣaṭkṛtvaḥ pratyavekṣase /",
  "SA20bsa030_u:1718": "mahākaruṇayā yukta hitāśaya namo 'stu te // MSA_20.56 //",
  "SA20bsa030_u:1719": "cāreṇādhigamenāpi jñānenāpi ca karmaṇā /",
  "SA20bsa030_u:1720": "sarvaśrāvakapratyekabuddhottama namo 'stu te // MSA_20.57 //",
  "SA20bsa030_u:1721": "tribhiḥ kāyairmahābodhiṃ sarvākārāmupāgata /",
  "SA20bsa030_u:1722": "sarvatra sarvasatvānāṃ kāṅkṣāchida namo 'stu te // MSA_20.58 //",
  "SA20bsa030_u:1723": "niravagraha nirdoṣa niṣkāluṣyānavasthita /",
  "SA20bsa030_u:1724": "āniṅkṣya sarvadharmeṣu niṣprapañca namo 'stu te // MSA_20.59 //",
  "SA20bsa030_u:1725": "niṣpannaparamārthoṃ 'si sarvabhūmiviniḥsṛtaḥ /",
  "SA20bsa030_u:1726": "sarvasatvāgratāṃ prāptaḥ sarvasatvavimocakaḥ // MSA_20.60 //",
  "SA20bsa030_u:1727": "akṣayairasamairyukto guṇairlokeṣu dṛśyase /",
  "SA20bsa030_u:1728": "maṇḍaleṣvapyadṛśyaśca sarvathā devamānuṣaiḥ // MSA_20.61 //",
  "SA20bsa030_u:1729": "mahāyānasūtrālaṃkāreṣu vyavadātasamayamahābodhisatvabhāṣite caryāpratiṣṭhādhikāro nāmaikaviṃśatitamo 'dhikāraḥ",
  "SA20bsa030_u:1730": "samāptaśca mahāyānasūtrālaṃkāra iti"
}