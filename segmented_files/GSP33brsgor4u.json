{
    "GSP33brsgor4u:0": " atha caturtho 'dhyāyaḥ /",
    "GSP33brsgor4u:1": " yajjñānājjīvato muktirukrāntigativarjitā /",
    "GSP33brsgor4u:2": " labhyate tatparaṃ brahma rāmanāmāsmi nirbhayam //1//",
    "GSP33brsgor4u:3": " START BsRp_4,1.1.1ḥ",
    "GSP33brsgor4u:4": " āvṛttir asakṛdupadeśāt / BBs_4,1.1 / oṃ /",
    "GSP33brsgor4u:5": " āvṛttirasakṛdupadeśāt /",
    "GSP33brsgor4u:6": " sādhanaṃ nirūpya phalaṃ nirūpyata ityadhyāyayorhatuphalabhāvaṃ saṃgatimāha-tṛtīya iti /",
    "GSP33brsgor4u:7": " phalaprāsaṅgenotkrāntirarcirādimārgaśca vicāryata ityāha-prasaṅgeti /",
    "GSP33brsgor4u:8": " pūrvaṃ sākṣādeva śrutyuktaṃ saṃnyāsādi sādhanaṃ cintitaṃ,",
    "GSP33brsgor4u:9": " saṃprati phalārthāpattigamyamāvṛttyādikamadyāśleṣādhikaraṇātprāk cintyate,",
    "GSP33brsgor4u:10": " tadārabhya jīvanmuktistato dvitīyapāde utkrāntistṛtīye arcirādimārgasya gantavyasya ca nirṇayaścaturthe jñānopāsanayoḥ phalanirṇaya iti pādārthavivekaḥ",
    "GSP33brsgor4u:11": " ādyādhikaraṇasya śravaṇādisādhanaṃ viṣayamanūdya dvedhānuṣṭhānadarśanātsaṃśayamāha-ātmā vā iti /",
    "GSP33brsgor4u:12": " śrautātmadhīsādhanaphalavicārātmakatvātsarvādhikaraṇānāṃ śrutiśāstrādhyāyasaṃgataya uktāḥ /",
    "GSP33brsgor4u:13": " tattatpadārthasaṃbandhāttattatpādasaṅgatiḥ /",
    "GSP33brsgor4u:14": " mokṣe viśeṣābhāvavacchravaṇādāvāvṛttiviśeṣo nāstīti dṛṣṭāntalakṣaṇāvāntarasaṃgatyā pūrvapakṣamāha-kiṃ tāvaditi /",
    "GSP33brsgor4u:15": " atra pūrva pakṣe śravaṇādeḥ prayājavadadṛṣṭārthatvātsakṛdanuṣṭhānaṃ phalaṃ,",
    "GSP33brsgor4u:16": " siddhānte tvavaghātavaddṛṣṭārthatvādyāvatphalamāvṛttiriti bhedaḥ /",
    "GSP33brsgor4u:17": " asakṛdupadeśānyathānupapattyā sādhanāvṛttau śāstrasya tātparyamiti śaṅkate-nanvasakṛditi /",
    "GSP33brsgor4u:18": " śravaṇādīnāṃ samuccayasidhyarthatvenāsakṛdukteranyathopapatternāvṛttau tātparyamityāha-evamapīti /",
    "GSP33brsgor4u:19": " saguṇasākṣātkārasādhaneṣvapyanāvṛttimāha-sakṛditi /",
    "GSP33brsgor4u:20": " yadyapyasakṛdupadeśa āvṛttisamuccayayoranyatarasūcakatvenānyathāsiddhaḥ,",
    "GSP33brsgor4u:21": " tathāpi dṛṣṭe saṃbhavatyadṛṣṭamātrakalpanānupapatteḥ śravaṇāderāvṛttidvārā sākṣātkāraphalasya",
    "GSP33brsgor4u:22": " ṣaḍjādau dṛṣṭatvādasakṛduktirāvṛttiṃ sūcayati dṛṣṭārthatvāditi nyāyānugrahādityāha-na",
    "GSP33brsgor4u:23": " darśanaparyavasānatvāditi /",
    "GSP33brsgor4u:24": " dhyānasya tvāvṛttervedopāsīteti śabde śrutatvānna kevalārthikatvamityāha-apiceti /",
    "GSP33brsgor4u:25": " astyupāstiśabdasyāvṛttivācitvaṃ tathāpi vedetiśabdoktavedaneṣvahaṅgraheṣu kathamāvṛttisiddhirityata āha-vidyupāstyośceti /",
    "GSP33brsgor4u:26": " śabdayorekārthatvamudāharati-kvaciditi /",
    "GSP33brsgor4u:27": " sa raikvo yadveda tatprāṇatattvaṃ raikvādanyo 'pi yaḥ kaścidveda tatphale sarvamantarbhavatītyetadukte itthaṃ mayotkṛṣṭatvena sa raikva ukta iti haṃsaṃ prati haṃsāntaravacanaṃ,",
    "GSP33brsgor4u:28": " tacchrutvā raikvaṃ gatvovāca jānaśrutiḥ,",
    "GSP33brsgor4u:29": " he bhagavaḥ,",
    "GSP33brsgor4u:30": " etāṃ raikvaviditāṃ devatāṃ me 'nuśādhi mahyamupadiśetyarthaḥ /",
    "GSP33brsgor4u:31": " evaṃ saguṇanirguṇasākṣātkārasādhanadhyānasyāvṛttiḥ śrautī cārthasiddhā ca dṛṣṭārthatvāt,",
    "GSP33brsgor4u:32": " śravaṇamananayostvasakṛdupadeśādarthasiddhaivāvṛttiriti viśeṣaḥ //1//",
    "GSP33brsgor4u:33": " END BsRp_4,1.1.1",
    "GSP33brsgor4u:34": " START BsRp_4,1.1.2ḥ",
    "GSP33brsgor4u:35": " liṅgāc ca / BBs_4,1.2 /",
    "GSP33brsgor4u:36": " ādityasyaikasyaivodgīthe saṃpādyopāsanānmama tvameka eva putro 'sīti kauṣītakiḥ putramuvāca,",
    "GSP33brsgor4u:37": " atastvaṃ tathā mākṛthāḥ kintu bahūn raśmīnādityaṃ ca paryāvartayatāt pṛthagāvartayasvetyarthaḥ /",
    "GSP33brsgor4u:38": " talopaśchāndasaḥ /",
    "GSP33brsgor4u:39": " atra paryāvṛttiśabdātsiddhavadudgīthadhyānasyāvṛttiruktā tato dhyānatvasāmānyātphalaparyantatvasāmānyādvā liṅgātsarvatra śravaṇamananadhyāneṣvāvṛttisiddhirityāha-liṅgācceti",
    "GSP33brsgor4u:40": " evaṃ tāvatsaguṇanirguṇasākṣātkārasādhaneṣvāvṛttiruktā tatra saguṇadhyānāderāvṛttimaṅgīkṛtya nirguṇaśravaṇādiṣvāvṛttimākṣipati-atrāhetyādinā",
    "GSP33brsgor4u:41": " vākyaṃ nirguṇasākṣātkārajanane śaktaṃ na vā,",
    "GSP33brsgor4u:42": " ādye sakṛcchrutavākyātsākṣātkārasiddherāvṛttirvṛthetyuktvā dvitīyaṃ śaṅkate-sakṛditi /",
    "GSP33brsgor4u:43": " aśaktasyāvṛttāvapi phalānupapattirityāha-neti /",
    "GSP33brsgor4u:44": " tathāpīti svato 'śaktasya yuktisāhityācchaktāvapītyarthaḥ /",
    "GSP33brsgor4u:45": " vākyayuktibhyāṃ parokṣajñāne jāte 'pyaparokṣajñānārthamāvṛttiriti śaṅkate-athāpi syāditi /",
    "GSP33brsgor4u:46": " tayoḥ parokṣajñānahetutvasvābhāvyādāvṛttāvapi na sākṣātkāraḥ syāditi pariharati-nāsakṛdapīti /",
    "GSP33brsgor4u:47": " yadi tayoḥ sākṣātkārasāmarthyaṃ yadi vā parokṣajñānasāmarthyamubhayathāpyāvṛttyanapekṣetyāha-tasmāditi /",
    "GSP33brsgor4u:48": " pramātṛvaicitryādapyāvṛttyaniyama ityāha-naceti /",
    "GSP33brsgor4u:49": " prameyasyānaṃśatvācca tathetyāha-apiceti /",
    "GSP33brsgor4u:50": " dvividho hyadhikārī syātkaścijjanmāntarābhyāsānnirastasamastāsaṃbhāvanādipratibandhaḥ kaścittu pratibandhavāniti /",
    "GSP33brsgor4u:51": " tatrādyaṃ pratyāvṛtterānarthakyamiṣṭaṃ,",
    "GSP33brsgor4u:52": " dvitīyasya tu pratibandhanirāsāya tadapekṣeti samādhatte-atrocyata iti /",
    "GSP33brsgor4u:53": " āvṛtteḥ pratibandhānirāsārthatve liṅgamāha-tathāhīti /",
    "GSP33brsgor4u:54": " yathā ṣaḍjādisvarabhedasākṣātkāraśaktamapi śrotramabhyāsamapekṣate tathā brahmātmasākṣātkāraśaktaṃ vākyaṃ tadapekṣamityanubhavamāśrityāha-nahi dṛṣṭe 'nupapannaṃ nāmeti /",
    "GSP33brsgor4u:55": " tattvaṃpadalakṣyārthasya durbodhatvādajñānaprayuktasaṃśayādipratibandhasaṃbhavāttaddhvaṃsāyāvṛtt ireṣṭavyeti vācyalakṣyavivekapūrvakamāha-apicetyādinā",
    "GSP33brsgor4u:56": " yaduktamanaṃśatvātprameyasyāvṛttyānarthakyamiti,",
    "GSP33brsgor4u:57": " tatrāha-yadyapīti /",
    "GSP33brsgor4u:58": " āropitāṃśanirāsāya na me deho nendriyamityabhyāso yukta ityarthaḥ /",
    "GSP33brsgor4u:59": " vākyārthajñāne sati kathamabhyāsaniyamaḥ,",
    "GSP33brsgor4u:60": " pramāṇajñānasyābhyāsāyogājjñāninaḥ śravaṇādiniyamāyogāccetyata āha-tattviti /",
    "GSP33brsgor4u:61": " jñānātprāgeva śravaṇādivyāpāraniyamanaṃ kriyata ityarthaḥ /",
    "GSP33brsgor4u:62": " adhikaṃ śaṅkitumuktamanuvadati-yeṣāmiti /",
    "GSP33brsgor4u:63": " adhikaṃ śaṅkate-satyamiti /",
    "GSP33brsgor4u:64": " duḥkhitvapratyakṣavirodhādvākyādaikyadhīrnodetītyarthaḥ /",
    "GSP33brsgor4u:65": " pratyakṣasya bhrāntitvādavirodha ityāha-netyādinā /",
    "GSP33brsgor4u:66": " duḥkhādayo nātmadharmāḥ dṛśyatvāddehādivat,",
    "GSP33brsgor4u:67": " nāpyātmasvarūpāḥ ātmani satyapyananuvṛttitvādvyatirekeṇa caitanyavadityarthaḥ /",
    "GSP33brsgor4u:68": " nirduḥkhe cidātmani duḥkhādidhiyo bhrāntitvādvākyārthānubhavo na virudhyata ityāha-tasmāditi /",
    "GSP33brsgor4u:69": " anubhave jāte 'pyāvṛttyādyanuṣṭhānaṃ kiṃ na syādityata āha-na caivamiti /",
    "GSP33brsgor4u:70": " ratiḥ kāmaḥ ātmakāmatayā tṛptirviṣayatṛṣṇākṣayaḥ tena saṃtoṣe ātmānandānubhava iti bhedaḥ /",
    "GSP33brsgor4u:71": " nanvāvṛttau niyogātpravṛttirvācyā tathā ca niyuktatvabuddherakartrātmadhīrna syādityata āha-tatrāpīti /",
    "GSP33brsgor4u:72": " āvṛttyabhyupagame 'pyakartāhamityanubhavātpracyāvya gururanyo vā niyogānna pravartayeduktadoṣādityarthaḥ /",
    "GSP33brsgor4u:73": " kathaṃ tarhi pravṛttirityata āha-yastviti /",
    "GSP33brsgor4u:74": " apratibhānādasaṃbhāvanādinetyarthaḥ /",
    "GSP33brsgor4u:75": " śiṣyabuddhyanusāreṇa trotavyādivacobhiḥ pradhānasiddhyarthamāvṛttyādau pravartayedityarthaḥ //2//",
    "GSP33brsgor4u:76": " END BsRp_4,1.1.2",
    "GSP33brsgor4u:77": " START BsRp_4,1.2.3ḥ",
    "GSP33brsgor4u:78": " ātmeti tūpagacchanti grāhayanti ca / BBs_4,1.3 /",
    "GSP33brsgor4u:79": " ātmeti tūpagacchanti grāhyanti ca /",
    "GSP33brsgor4u:80": " pūrvatra dhyānāderāvṛttiruktā tāmupajīvya tattvajñānārthaṃ dhyānāvṛttikāle kimahaṃ brahmeti dhyātavyamuta matsvāmīśvara ityaikyabhedamānābhyāṃ saṃśayamāha-ya iti /",
    "GSP33brsgor4u:81": " śabdādeva pramita ityādāvayamātmā brahmetyādyabhedaśrutibhiraikyanirṇayātsaṃśayamākṣipati-kathamiti /",
    "GSP33brsgor4u:82": " bhedaśrutyanugrahādbhedapratyakṣādiprābalyamālambya saṃśaya ityāha-ucyata iti /",
    "GSP33brsgor4u:83": " abhedaśrutīnāṃ gauṇatvamukhyatve ubhayatra phalaṃ,",
    "GSP33brsgor4u:84": " yadyapyayaṃ pratyakṣādivirodhaparihāro dvitīyādhyāyasaṃgatastathāpyaikyaśruteraviruddhatvaniścayasya samādhāvantaraṅgatvādiha saṃgatiḥ /",
    "GSP33brsgor4u:85": " viruddhayoraikyadṛṣṭirasiddhetyāha-nāhamiti /",
    "GSP33brsgor4u:86": " kiñca kimīśvarasya jīvamātratvamaikyaṃ jīvasyeśvaramātratvaṃ veti vikalpya krameṇa dūṣayati-īśvarasya cetyādinā /",
    "GSP33brsgor4u:87": " ekatvaśrutiprāmāṇyāyaikyadhyānaṃ kāryamiti śaṅkate-anyatve 'pīti /",
    "GSP33brsgor4u:88": " ekatvadhyānamasmadiṣṭameva /",
    "GSP33brsgor4u:89": " ekatvaṃ tu nāstītyāha-kāmamiti /",
    "GSP33brsgor4u:90": " abhedaśrutīnāṃ phalavadapūrvārthatātparyeṇa gauṇatvāyogādbhedaśrutīnāṃ kalpitabhedānuvāditvātpratyakṣāderapi",
    "GSP33brsgor4u:91": " tadviṣayatvādvimbapratibimbayoriva viruddhadharmāṇāṃ mithyātvānmukhyamaikyamiti siddhānyayati-evamityādinā /",
    "GSP33brsgor4u:92": " īśvarasya jīvatvaṃ na pratipādyaṃ yeneśvarābhāvaḥ syātkintu jīvasyeśvaratvam /",
    "GSP33brsgor4u:93": " na caivamadhikāryabhāvaḥ /",
    "GSP33brsgor4u:94": " ekatvaprabodhātprāgadhikāribhedāṅgīkārādityāha-yatpunaruktamityādinā /",
    "GSP33brsgor4u:95": " vedḥasatyatvaśraddhāluḥ śaṅkate-pratyakṣādyabhāva iti /",
    "GSP33brsgor4u:96": " varṇeṣu kramasvarayorabhāvādupalabdhadhvanisthayorāropo vācyastathā cāropitakramasvaraviśiṣṭavarṇātmakavedasya mithyātvaṃ durvāraṃ,",
    "GSP33brsgor4u:97": " vādināṃ satyatvāgrahastvavidyāvijṛmbhita iti vedasatyatvābhāvo na doṣa ityāha-neti /",
    "GSP33brsgor4u:98": " avidyāmākṣipati-kasyeti /",
    "GSP33brsgor4u:99": " praśnaliṅgena tvayyeva tasyāḥ siddhestvadākṣepānupapattirityāha-yastvamiti /",
    "GSP33brsgor4u:100": " ajñānamūlatvātpraśnāderiti bhāvaḥ /",
    "GSP33brsgor4u:101": " sarvajñābhinne mayi kathamajñānamiti śaṅkate-nanviti /",
    "GSP33brsgor4u:102": " abhedajñānātprāk cinmātrasya tavaivājñānāśrayatvamanubhavasiddhājñānasyāpalāpāyogāt /",
    "GSP33brsgor4u:103": " jñāne tvanirvācyasya tasya bādhānnāśrayāpekṣetyāha-yadyevamiti /",
    "GSP33brsgor4u:104": " anirṣācyatvena doṣāntaramapi nirastamityāha-yo 'pīti //3//",
    "GSP33brsgor4u:105": " END BsRp_4,1.2.3",
    "GSP33brsgor4u:106": " START BsRp_4,1.3.4ḥ",
    "GSP33brsgor4u:107": " na pratīke na hi saḥ / BBs_4,1.4 /",
    "GSP33brsgor4u:108": " na pratīke nahi saḥ /",
    "GSP33brsgor4u:109": " ubhayathā dhyānasaṃbhavātsaṃśayaḥ /",
    "GSP33brsgor4u:110": " yathā brahmaṇyabhedasattavādahaṅgraha ukta evaṃ pratīkeṣvapi brahmavikāratayā jīvābhinnabrahmābhinnatvājjīvābhedasattvenāhaṅgrahaḥ kārya iti dṛṣṭāntena pūrvapakṣaḥ /",
    "GSP33brsgor4u:111": " atra pratīkopāstīnāmahaṅgrahopāstibhiraviśeṣaḥ /",
    "GSP33brsgor4u:112": " siddhānte tu viśeṣasiddhiriti phalam /",
    "GSP33brsgor4u:113": " etadārabhyādhikaraṇatrayasya prāsaṅgikī pādasaṅgatiḥ,",
    "GSP33brsgor4u:114": " brahmaikyadhyānaprasaṅgāgatatvāditi vivekaḥ /",
    "GSP33brsgor4u:115": " kiṃ pratīkeṣvātmatvānubhavabalādahaṅgraha uta vastuto jīvābhedasattvāt /",
    "GSP33brsgor4u:116": " nādya ityāha-nahi sa iti /",
    "GSP33brsgor4u:117": " nānubhavatītyarthaḥ /",
    "GSP33brsgor4u:118": " dvitīyamapyasiddhyā dūṣayati-yatpunariti /",
    "GSP33brsgor4u:119": " vikārasya brahmaṇā svarūpaikyāyogādbādhenaikyaṃ vācyaṃ pratīkabādhe copāstividhirna syādityarthaḥ /",
    "GSP33brsgor4u:120": " kiñca kartṛtvādyabādhenopāstividhipravṛttirvācyā bādhe tadayogāt /",
    "GSP33brsgor4u:121": " tathāca bādhamūlabrahmaikyajñānaṃ dvārīkṛtya pratīkeṣvahaṅgrahopāstikalpanā na yuktā,",
    "GSP33brsgor4u:122": " bādhavirodhādityāha-naca brahmaṇa iti /",
    "GSP33brsgor4u:123": " ato jīvapratīkayoḥ svarūpabhedādahaṅgrahe vidhyaśravaṇācca nāhaṅgraha iti phalitamāha-ataśceti /",
    "GSP33brsgor4u:124": " yathā rucakasvastikayoḥ suvarṇātmanaikye 'pi mitho naikyaṃ tathā jīvapratīkayoḥ brahmātmanaikye 'pi bhedaḥ samaḥ /",
    "GSP33brsgor4u:125": " yadica dharmivyatirekeṇa tayorabhāvaniścayādvastvaikyaṃ tadopāsanoccheda ukta ityarthaḥ //4//",
    "GSP33brsgor4u:126": " END BsRp_4,1.3.4",
    "GSP33brsgor4u:127": " START BsRp_4,1.4.5ḥ",
    "GSP33brsgor4u:128": " brahmadṛṣṭir utkarṣāt / BBs_4,1.5 /",
    "GSP33brsgor4u:129": " brahmadṛṣṭirutkarṣāt /",
    "GSP33brsgor4u:130": " ekaviṣayatvaṃ saṃgatiḥ /",
    "GSP33brsgor4u:131": " praśnapūrvakaṃ saṃśayabījamāha-kuta ityādinā /",
    "GSP33brsgor4u:132": " sāmānādhikaraṇyaṃ śrutaṃ tanna tāvanmukhyaṃ,",
    "GSP33brsgor4u:133": " brahmavikārayorgavāśvayorivābhedāyogāt /",
    "GSP33brsgor4u:134": " nāpi prakṛtivikārabhāvanibandhanaṃ,",
    "GSP33brsgor4u:135": " vākyasya vikārabādhena brahmaparatvāpātāt /",
    "GSP33brsgor4u:136": " na ceṣṭāpattiḥ /",
    "GSP33brsgor4u:137": " nāma brahmetyupāsīteti vidhiśrutivirodhāt,",
    "GSP33brsgor4u:138": " parimitanāmagrahaṇānarthakyāpātācca /",
    "GSP33brsgor4u:139": " brahmaparatve sarvaṃ brahmeti vaktavyatvāt /",
    "GSP33brsgor4u:140": " ataḥ pariśeṣādadhyāsa eva sāmānādhikaraṇyakāraṇam adhyāse ca niyāmakābhāvātsaṃśaya ityarthaḥ /",
    "GSP33brsgor4u:141": " utkṛṣṭanikṛṣṭayornikṛṣṭamapyupāsyaṃ phalavattvāditi nyāyo niyāmaka ityarucerāha-athaveti /",
    "GSP33brsgor4u:142": " atra vikāradṛṣṭibhirbrahmopāstisiddhiḥ phalaṃ,",
    "GSP33brsgor4u:143": " siddhānte tu vikāradṛṣṭyā brahmaṇa upāsyatve nikarṣaprāptau satyāṃ phalavattvāsiddhervikārā evotkṛṣṭabrahmadṛṣṭyopāsyā iti phalam /",
    "GSP33brsgor4u:144": " kiñca laukikanyāyāviruddhārthasaṃbhave viruddhārtho na grāhyaḥ pratyavāyaprasaṅgāt /",
    "GSP33brsgor4u:145": " kiñca prathamaśrutānāmādityādipadānāmasaṃjātavirodhitayā mukhyārthatvagraho nyāyyaḥ,",
    "GSP33brsgor4u:146": " brahmaśabde ca dṛṣṭilakṣaṇāgrahaḥ,",
    "GSP33brsgor4u:147": " tathā cādityādayo brahmadṛṣṭyopāsyā ityeva vākyārtha ityāha-prāthamyācceti /",
    "GSP33brsgor4u:148": " brahmaśabdasyaiva dṛṣṭyarthatve hetvantaramāha-itiparatvāditi /",
    "GSP33brsgor4u:149": " itiśabdaśiraskaḥ śabdaḥ samabhivyāhṛtakriyālakṣaka iti loke prasiddhamityarthaḥ /",
    "GSP33brsgor4u:150": " dvitīyāśruteścādityādīnāmevopāstikarmatvamityāha-vākyaśeṣo 'pīti /",
    "GSP33brsgor4u:151": " utkṛṣṭamevopāsyamiti nyāyamuktamanuvadati-yattūktamiti /",
    "GSP33brsgor4u:152": " dvitīyetiśrutibhyāṃ laukikanyāyāccoktanyāyabādha ityāha-taditi /",
    "GSP33brsgor4u:153": " brahmaṇo 'nupāsyatve kathaṃ phaladātṛtvaṃ,",
    "GSP33brsgor4u:154": " tatrāha-phalaṃ tviti /",
    "GSP33brsgor4u:155": " kiñca yaddṛṣṭyā vikārasyotkarṣaḥ tasya brahmaṇo viśeṣaṇatve 'pyupāsyatvaṃ cātītyāha-īdṛśaṃ ceti //5//",
    "GSP33brsgor4u:156": " END BsRp_4,1.4.5",
    "GSP33brsgor4u:157": " START BsRp_4,1.5.6ḥ",
    "GSP33brsgor4u:158": " ādityādimatayaś cāṅga upapatteḥ / BBs_4,1.6 /",
    "GSP33brsgor4u:159": " ādityādi /",
    "GSP33brsgor4u:160": " pṛthivyagnyantarīkṣādityadyusaṃjñeṣu lokeṣu hiṅkāraprastāvodgīthapratīhāranidhanairaṃśaiḥ pañcāṃśaṃ,",
    "GSP33brsgor4u:161": " sāma,",
    "GSP33brsgor4u:162": " tairevādiriti upadrava iti ca bhaktidvayādhikaiḥ saptāṃśa sāmeti bhedaḥ /",
    "GSP33brsgor4u:163": " ata viśeṣājñānātsaṃśayaḥ /",
    "GSP33brsgor4u:164": " pūrvavadutkarṣanavadhāraṇādaniyama iti pratyudāharaṇena pūrvapakṣamāha-tatreti /",
    "GSP33brsgor4u:165": " siddharūpādityādibhyaḥ karmarūpodgīthādīnāṃ phalasaṃnikarṣeṇotkarṣādbrahmavadviśeṣaṇatve niyama iti dṛṣṭāntena mukhyaṃ pūrvapakṣamāha-athaveti",
    "GSP33brsgor4u:166": " tattatpakṣasiddhireva pūrvottarapakṣaphalaṃ mantavyam /",
    "GSP33brsgor4u:167": " kiñcānaṅgeṣvevāṅgadṛṣṭirityatra teṣvaṅgavācipadaprayogaṃ liṅgamāha-tathāceyameveti /",
    "GSP33brsgor4u:168": " tadetadagnyākhyaṃ sāma etasyāṃ pṛthivīrūpāyāmṛcyadhyūḍhamuparisthitamityarthaḥ /",
    "GSP33brsgor4u:169": " ṛci sāmavatpṛthivyāmagnirdṛśyate,",
    "GSP33brsgor4u:170": " ataḥ sāmyātpṛthivyevargagniḥ sāmeti dhyānaṃ vihitaṃ,",
    "GSP33brsgor4u:171": " tatra yadi ṛksāmātmakayoḥ karmāṅgayoḥ pṛthivyagnidṛṣṭhiḥ syāt,",
    "GSP33brsgor4u:172": " tadā pṛthivyagnyorṛksāmapadaprayogo na syādityatra dṛṣṭāntamāha-kṣattarīti /",
    "GSP33brsgor4u:173": " ataḥ prayogānyathānupapattya pṛthivyagnyorṛsāmadṛṣṭirityarthaḥ /",
    "GSP33brsgor4u:174": " viṣayasaptamyā caivamevetyāha-apiceti /",
    "GSP33brsgor4u:175": " gāyatrasaṃjñaṃ sāma /",
    "GSP33brsgor4u:176": " kiñca pūrvādhikaraṇasiddhāntanyāyenāpyevamityāha-prathameti /",
    "GSP33brsgor4u:177": " anaṅgabuddhyāṅgānyupāsyānīti siddhāntayati-evamiti /",
    "GSP33brsgor4u:178": " upāstīnāṃ hi karmasamṛddhiḥ phalaṃ śrūyate,",
    "GSP33brsgor4u:179": " sā ca tābhiraṅgeṣu saṃskriyamāṇeṣūpapadyate,",
    "GSP33brsgor4u:180": " aṅgānāṃ samṛddhyanukūlaprakṛtakarmāpūrvajanakatvādityarthaḥ /",
    "GSP33brsgor4u:181": " nanu yatropāstīnāṃ prakṛtakarmāpūrvasaṃnikṛṣṭāṅgadvārāpekṣaṃ phalaṃ śrutaṃ tatra",
    "GSP33brsgor4u:182": " phalopapattaye 'ṅgānāmupāsyatvaṃ bhavatu tadanapekṣalokādiphaleṣu tūpāsaneṣu kathamupāsyaviveka",
    "GSP33brsgor4u:183": " iti śaṅkate-bhavatviti /",
    "GSP33brsgor4u:184": " yathā svatantrapaśuphalasyāpi godohanasya aṅgadvārāpekṣayaiva phalamiṣṭaṃ tadvallokādiphaleṣūpāsaneṣvapi karmāpūrvāṅgadvāraiva phalakalpanā",
    "GSP33brsgor4u:185": " karmādhikṛtasyaivāṅgāśritopāsaneṣvadhikārāt,",
    "GSP33brsgor4u:186": " ato 'ṅgānāmevopāsyatvamiti samādhatte-teṣvapīti /",
    "GSP33brsgor4u:187": " utkarṣānavadhāraṇādaniyama ityuktaṃ nirasyati-phalātmeti /",
    "GSP33brsgor4u:188": " upakramabalāccāṅgamupāsyamityāha-apiceti /",
    "GSP33brsgor4u:189": " rasatamatvādḥiguṇādyupasaṃkhyānamityarthaḥ /",
    "GSP33brsgor4u:190": " dvitīyaṃ pūrvapakṣaṃ dūṣayati-yattūktamityādinā /",
    "GSP33brsgor4u:191": " karmabhūyaṃ karmātmakatvaṃ prāpyetyarthaḥ /",
    "GSP33brsgor4u:192": " siddhādityādyātmanā karmaṇāṃ dṛṣṭau karmatvahāniḥ syādityata āha-ādityādibhāveneti /",
    "GSP33brsgor4u:193": " māṇavake 'gnidṛṣṭivadudgīthādiṣvādityādidhiyāṃ gauṇatvānna karmatvābhibhāvakatvamityaṅgeṣvanaṅgatvadhīraviruddhetyāśayaḥ /",
    "GSP33brsgor4u:194": " prayogānupapattimuktāṃ nirasyati-tadetaditi /",
    "GSP33brsgor4u:195": " lakṣaṇābījaṃ saṃbandhamāha-lakṣaṇā ceti /",
    "GSP33brsgor4u:196": " gaṅgāyāṃ ghoṣa ityatra saṃnikṛṣṭasaṃyogasaṃbandhena tīralakṣaṇā,",
    "GSP33brsgor4u:197": " agnirmāṇavaka ityatrāgniniṣṭhaśucitvādiguṇavattvarūpaparamparāsaṃbandhena lakṣaṇā dṛṣṭā,",
    "GSP33brsgor4u:198": " tathā cātra ṛksāmayoḥ pṛthivyāgnidṛṣṭipakṣe 'pi ṛksāmapadābhyāṃ svavācyārthe draṣṭavyatākhyaparamparāsaṃbandhena pṛthivyagnilakṣaṇā yuktetyarthaḥ",
    "GSP33brsgor4u:199": " nanu pratīkavācipadasya dhyeye arthe lakṣaṇā na yuktā,",
    "GSP33brsgor4u:200": " kṣatṛpadasya rājanyaprayogāditi śaṅkate-tatra yadyapīti /",
    "GSP33brsgor4u:201": " tathāpi ṛksāmasaṃbandhātpṛthivyagnyorevaitasyāmṛcyadhyūḍhaṃ sāmeti mukhyayoḥ pṛthaguktestadetasyāmityatrāpi tayorgrahe punaruktiḥ syāt,",
    "GSP33brsgor4u:202": " ataḥ pratīkābhedadṛṣṭyā pṛthivyagnyoḥ pratīkasaṃnidhānāttayoreva pratīkapadaprayogaḥ kṛtastabhedadārḍhyāyetyarthaḥ /",
    "GSP33brsgor4u:203": " tarhi kṣattṛśabdo 'pi rājani syādityata āha-kṣatriti /",
    "GSP33brsgor4u:204": " sthitaprayogasya nimittaṃ kimapi vācyaṃ na tu nimittamastīti prayoga āpādya iti bhāvaḥ /",
    "GSP33brsgor4u:205": " kṣattā sūtaḥ,",
    "GSP33brsgor4u:206": " tasya kāryaṃ rathacaryādi yadā rājeva karoti tadā kṣattṛśabdo rājanyapyastītyakṣarārthaḥ /",
    "GSP33brsgor4u:207": " ṛgādāveva pṛthivyādidṛṣṭirityatra hetvantaramāha-iyamiti /",
    "GSP33brsgor4u:208": " saptamyā lokānāmupāsyatvamuktaṃ nirasyati-tathā lokeṣviti /",
    "GSP33brsgor4u:209": " sāmātmanā lokānupāsīteti dvitīyāsaptamyorbhaṅgastvayā kāryastato varaṃ lokātmanā sāmopāsīteti saptamīmātrabhaṅga ityarthaḥ /",
    "GSP33brsgor4u:210": " eteneti ekavibhaktibhaṅgalāghavena prāṇātmanā gāyatraṃ sāmopāsyamiti vyākhyātamityarthaḥ /",
    "GSP33brsgor4u:211": " nanu vibhaktisāmye kathaṃ nirṇayastatrāha-yatrāpīti /",
    "GSP33brsgor4u:212": " 'sāmna upāsanaṃ sādhu'ityupakramya pṛthivī hiṅgāra ityādinā hiṅgārādipañcāvayavasya sāmna upāsanamuktvā 'iti tu pañcavidhasyopāsanam'ityupasaṃhṛtya,",
    "GSP33brsgor4u:213": " atheti saptavidhasya sāmna upāsanaṃ prakramya prapañcitamataḥ sāmna evopāsyatvamityarthaḥ /",
    "GSP33brsgor4u:214": " yaduktaṃ prāthamyātpṛthivyāderūpāsyatvamiti,",
    "GSP33brsgor4u:215": " tatrāha-etasmādeveti /",
    "GSP33brsgor4u:216": " yadyapi hiṅkāroddeśena pṛthivītvavidheruddeśyasya prathamanirdeśo vācyastathāpyuktanyāyabalādvyatyayo grāhya ityarthaḥ //6//",
    "GSP33brsgor4u:217": " END BsRp_4,1.5.6",
    "GSP33brsgor4u:218": " START BsRp_4,1.6.7ḥ",
    "GSP33brsgor4u:219": " āsīnaḥ saṃbhavāt / BBs_4,1.7 /",
    "GSP33brsgor4u:220": " āsīnaḥ saṃbhavāt /",
    "GSP33brsgor4u:221": " karmaṇa utthitenopaviṣṭena vānekadhānuṣṭhānadarśanātsaṃśayaḥ karmāṅgāśritopāsanānāmāsananiyamānapekṣāṇāmanuṣṭhānaprakāra",
    "GSP33brsgor4u:222": " uktastadvadaṅgānāśritopāsaneṣvapyaniyama iti pūrvapakṣayati-tatreti /",
    "GSP33brsgor4u:223": " atrāsanābhyāsāsiddhiḥ,",
    "GSP33brsgor4u:224": " siddhānte tu manodehayorbhinnatve 'pi dehacāñcalye manaso 'navasthānasya anubhavasiddhatvānmanovyāpāreṣūpāsaneṣu dehasthairyārthamāsananiyamāpekṣeti phalabhedaḥ /",
    "GSP33brsgor4u:225": " tiṣṭhata utthitasya //7//",
    "GSP33brsgor4u:226": " END BsRp_4,1.6.7",
    "GSP33brsgor4u:227": " START BsRp_4,1.6.8ḥ",
    "GSP33brsgor4u:228": " dhyānāc ca / BBs_4,1.8 /",
    "GSP33brsgor4u:229": " kiñca dhyātāra āsīna eva syuḥ dhyāyatiśabdārhatvādbakādivadityāha-dhyānācceti //8//",
    "GSP33brsgor4u:230": " END BsRp_4,1.6.8",
    "GSP33brsgor4u:231": " START BsRp_4,1.6.9ḥ",
    "GSP33brsgor4u:232": " acalatvaṃ cāpekṣya / BBs_4,1.9 /",
    "GSP33brsgor4u:233": " atraiva śrautaṃ dṛṣṭāntamāha-acalatvaṃ ceti //9//",
    "GSP33brsgor4u:234": " END BsRp_4,1.6.9",
    "GSP33brsgor4u:235": " START BsRp_4,1.6.10ḥ",
    "GSP33brsgor4u:236": " smaranti ca / BBs_4,1.10 /",
    "GSP33brsgor4u:237": " brahmasya śārīrasya cāsanasya smaraṇānniyama ityāha-smaranti ceti //10//",
    "GSP33brsgor4u:238": " END BsRp_4,1.6.10",
    "GSP33brsgor4u:239": " START BsRp_4,1.7.11ḥ",
    "GSP33brsgor4u:240": " yatraikāgratā tatrāviśeṣāt / BBs_4,1.11 /",
    "GSP33brsgor4u:241": " yatraikāgratā tatrāviśeṣāt /",
    "GSP33brsgor4u:242": " teṣvevāṅgānāśritopāsaneṣu prācyādidiśi tīrthādideśe pradoṣādikāle niyamo 'sti na vetyubhayathāsaṃbhavātsaṃśayaḥ /",
    "GSP33brsgor4u:243": " ekaviṣayatvaṃ saṃgatirūpāstīnāṃ vihitatvādyāgādivadasti digādiniyama iti pūrvapakṣaḥ /",
    "GSP33brsgor4u:244": " atra digādiṣvādaraḥ phalaṃ siddhānte tvanādaraḥ /",
    "GSP33brsgor4u:245": " dhyeye cittaikāgryasya prādhānyātpradhānākṣiptadeśādigrahaṇasyocitatvādivivekaḥ /",
    "GSP33brsgor4u:246": " arthalakṣaṇa eveti /",
    "GSP33brsgor4u:247": " aikāgryaphalaliṅgaka evetyarthaḥ /",
    "GSP33brsgor4u:248": " prācīnapravaṇe prāgdeśe nimnasthāne vaiśvadevaṃ kuryāditivadatra digādiviśeṣo na śrūyate ato 'numānamaprayojakamiti bhāvaḥ /",
    "GSP33brsgor4u:249": " viśeṣāśravaṇamasiddhamiti śaṅkate-nanu viśeṣamapīti /",
    "GSP33brsgor4u:250": " śarkarāḥ sūkṣmapāṣāṇāḥ /",
    "GSP33brsgor4u:251": " jalāśrayavarjanaṃ śītanivṛttyartham /",
    "GSP33brsgor4u:252": " cakṣuḥpīḍano maśakaḥ /",
    "GSP33brsgor4u:253": " vācanikaṃ samadeśādiniyamamaṅgīkṛtya cittaikāgryaviruddheṣu deśādigateṣu prācīnapravaṇatvādiṣvanādara iti suhṛdbhāvena sūtrakṛdupadiśati /",
    "GSP33brsgor4u:254": " deśādyāgrahe cittavikṣepātsamādhibhaṅgaḥ syātsa mābhūditi //11//",
    "GSP33brsgor4u:255": " END BsRp_4,1.7.11",
    "GSP33brsgor4u:256": " START BsRp_4,1.8.12ḥ",
    "GSP33brsgor4u:257": " ā prayāṇāt tatrāpi hi dṛṣṭam / BBs_4,1.12 /",
    "GSP33brsgor4u:258": " āprāyaṇāt /",
    "GSP33brsgor4u:259": " vyavahitenāsya saṃbandhamāha-āvṛttiriti /",
    "GSP33brsgor4u:260": " aniyojye brahmaṇyātmatvapratipattiryasya tasya viduṣa ityarthaḥ /",
    "GSP33brsgor4u:261": " ahaṅgrahopāsaneṣvanuṣṭhānasyobhayathādṛṣṭeḥ saṃśayamāha-yāni punariti /",
    "GSP33brsgor4u:262": " yathā digādiniyamasyāvidheranādarastadvadāmaraṇamupāsyāvṛtteravidhānādiniyamḥa iti pūrvapakṣaḥ /",
    "GSP33brsgor4u:263": " maraṇaparyantamāvṛttiriti siddhāntayati-evamiti /",
    "GSP33brsgor4u:264": " upāstīnāṃ karmaṇāṃ cāntyakāle prāptavyaphalasphūrtidvārā phalahetutve mānamāha-savijñāna iti /",
    "GSP33brsgor4u:265": " bhāvanāmayaṃ vijñānaṃ phalasphuraṇaṃ tena sahitaḥ savijñāno vijñānasphuritaphalaṃ vijñānamityarthaḥ /",
    "GSP33brsgor4u:266": " yasmiṃlloke cittaṃ saṃkalpo 'syeti yaccittastena saṃkalpitena lokena saha phalasphūrtyanantaraṃ manaḥ prāṇe līyate iti yāvat /",
    "GSP33brsgor4u:267": " teja udānaḥ /",
    "GSP33brsgor4u:268": " ātmā jīvaḥ /",
    "GSP33brsgor4u:269": " jalaukādṛṣṭāntaśruteśca bhāviphalasphūrtirastītyarthaḥ /",
    "GSP33brsgor4u:270": " astvidamantyaphalaṃ vijñānaṃ karmaṇamivādṛṣṭadvāropāstīnāṃ tataḥ kuta āmaraṇamāvṛttirityata āha-pratyayāstviti /",
    "GSP33brsgor4u:271": " upāstipratyayānāṃ dhārāvāhikatayā svarūpānivṛttirevāntyaṃ vijñānaṃ,",
    "GSP33brsgor4u:272": " natvadṛṣṭadvārakamanyadapekṣitaṃ sarvabhāvānāmeva svasāmānajātīyadvārānapekṣatayā pratyayānāṃ pratyayāntarapekṣāyogāt,",
    "GSP33brsgor4u:273": " karmaṇāṃ tu dṛṣṭadvārāntyadhīphalatvānupapatteḥ adṛṣṭadvārakalpaneti bhāvaḥ /",
    "GSP33brsgor4u:274": " kraturdhyānam /",
    "GSP33brsgor4u:275": " upāsaka etantrayam 'akṣitamasi',",
    "GSP33brsgor4u:276": " 'acyutamasi',",
    "GSP33brsgor4u:277": " 'prāṇasaṃśitamasi'iti mantratrayaṃ maraṇakāle 'pi smaredityarthaḥ //12//",
    "GSP33brsgor4u:278": " END BsRp_4,1.8.12",
    "GSP33brsgor4u:279": " START BsRp_4,1.9.13ḥ",
    "GSP33brsgor4u:280": " tadadhigama uttarapūrvāghayor aśleṣavināśau tadvyapadeśāt / BBs_4,1.13 /",
    "GSP33brsgor4u:281": " yathopāsakānāṃ yāvajjīvaṃ kartavyamasti na tathātmavidāmiti karmakṣayalakṣaṇāṃ jīvanmuktimāha-tadadhigama iti /",
    "GSP33brsgor4u:282": " jñānasādhaneṣu phalādhikyārthaṃ phalādhyāye 'pi sādhanavicāraḥ kṛtaḥ,",
    "GSP33brsgor4u:283": " saṃprati phalādhyāyasthā phalacintā kriyata ityāha-gata iti /",
    "GSP33brsgor4u:284": " karmaṇāṃ phalāntatvaśāstrājjñānanāśyatvaśāstrācca saṃśayaḥ,",
    "GSP33brsgor4u:285": " pūrvapakṣe jñānino 'pi saṃcitapāpabhogānantaraṃ muktiḥ,",
    "GSP33brsgor4u:286": " siddhānte tu jñānasamakālaṃ pāpanāśājjīvanmuktiriti phalam /",
    "GSP33brsgor4u:287": " na hiṃsyādityādiniṣedhaśrutyā duritādṛṣṭasya duḥkhadāyinī śaktiradhigatā /",
    "GSP33brsgor4u:288": " 'nābhuktaṃ kṣīyate karma'iti ca smaranti /",
    "GSP33brsgor4u:289": " ataḥ phalāntameva pāpaṃ na madhye naśyatīti pūrvapakṣaḥ /",
    "GSP33brsgor4u:290": " nanu tarhi tannāśārthaṃ prāyaścittavidhirna syāditi cet / na /",
    "GSP33brsgor4u:291": " yathā āhitāgnergṛhadāhe nimitte sati 'agnaye kṣāmavate puroḍāśamaṣṭākapālaṃ nirvapet'iti iṣṭividhistadvaddoṣe nimittamātre sati prāyaścittavidherdeṣanāśārthatvāsiddheḥ",
    "GSP33brsgor4u:292": " nanu viṣama upanyāsaḥ,",
    "GSP33brsgor4u:293": " yuktaṃ gṛhadāhasya siddhatvādayogyatvāccāphalatayā nimittamātratvaṃ doṣavānprāyaścittaṃ",
    "GSP33brsgor4u:294": " kuryādityatra tu malinaḥ snāyāditivaddoṣapadasya nivṛttidvārā phalaparatvasaṃbhavāt",
    "GSP33brsgor4u:295": " 'tarati brahmahatyāṃ yo 'śvamedhena yajate'iti prāyaścittātpāpanivṛttiśruteścāyuktaṃ",
    "GSP33brsgor4u:296": " prāyaścittasya naimittikatvamityata āha-apiceti /",
    "GSP33brsgor4u:297": " jñānasya doṣanāśārthatayā vidhānaṃ nāsti 'kṣīyante cāsya karmāṇi'ityāderjñānastāvakamātratvādityarthaḥ /",
    "GSP33brsgor4u:298": " karmabhogānantaraṃ deśakālāntare mokṣo bhaviṣyati śāstraprāmāṇyādityāha-netyucyata iti /",
    "GSP33brsgor4u:299": " jñānātkarmakṣayasyāpūrvatvānmānāntaraviruddhatvācca tatparānekavākyānāṃ stāvakatvāyogāttasyāstitvamiti siddhāntayati-evamityādinā /",
    "GSP33brsgor4u:300": " pāpakriyāto 'pūrvānutpattiraśleṣaḥ /",
    "GSP33brsgor4u:301": " saguṇabrahmavidyāyāṃ vyapadeśamuktvā nirguṇāyāṃ tamāha-ayamapara iti /",
    "GSP33brsgor4u:302": " paroktaṃ dūṣayati-yaduktamityādinā /",
    "GSP33brsgor4u:303": " vidhiniṣedhaśāstraṃ 'nābhuktaṃ kṣīyate'ityādi,",
    "GSP33brsgor4u:304": " smṛtiśca karmaṇaḥ phalaśaktau pramāṇamataḥ śaktasyāpi kutaścinnāśāṅgīkāreṇa śāstravirodha ityarthaḥ /",
    "GSP33brsgor4u:305": " tattvajñānamātmanyaśeṣaduritanāśakaṃ tanmūladhyāsabādhakatvātsvapnaduritamūlakartṛtvādhyāsabādhakajāgradbodhḥavadityāha-tathāpyakartrātmabodhāditi",
    "GSP33brsgor4u:306": " śrutārthameva yuktyā draḍhayati-aśleṣa iti ceti /",
    "GSP33brsgor4u:307": " mūlādhyāsānutpatteḥ pāpasyāśleṣaḥ,",
    "GSP33brsgor4u:308": " tannāśāttadvināśa ityarthaḥ /",
    "GSP33brsgor4u:309": " adhyāsābhāve vidvadanubhavamāha-pūrveti /",
    "GSP33brsgor4u:310": " mokṣaśāstrabalācca jñānātkarmakṣayasiddhirityāha-evameveti /",
    "GSP33brsgor4u:311": " jñānātkarmakṣaye satyevetyarthaḥ /",
    "GSP33brsgor4u:312": " mokṣasya karmaphalasāmyamuktaṃ nirasyati-naceti //12//",
    "GSP33brsgor4u:313": " END BsRp_4,1.9.13",
    "GSP33brsgor4u:314": " START BsRp_4,1.10.14ḥ",
    "GSP33brsgor4u:315": " itarasyāpy evam asaṃśleṣaḥ pāte tu / BBs_4,1.14 /",
    "GSP33brsgor4u:316": " itarasyāpi-tu /",
    "GSP33brsgor4u:317": " atideśatvānna saṃgatyādyapekṣā /",
    "GSP33brsgor4u:318": " jñānātpuṇyaṃ kṣīyate na veti pūrvavatsaṃdehe jñānaṃ tu na puṇyanāśakaṃ śāstrīyatvātpuṇyavadityadhikāśaṅkāmuktvātideśaṃ vyācaṣṭe-dharmasyetyādinā",
    "GSP33brsgor4u:319": " jñānaṃ puṇyanāśakaṃ samūlavidyāghātitvāditi nyāyopetāgamabādhitamanumānamiti bhāvaḥ /",
    "GSP33brsgor4u:320": " nanu kṣīyante cetyaviśeṣaśrutiḥ pāpaviṣayā sarvaṃ pāpmānaṃ taratīti viśeṣaśruterityata āha-yatrāpi kevala iti /",
    "GSP33brsgor4u:321": " pāpapuṇyakṣayaparādhikaraṇadvayasya phalamāha-pāte tviti //14//",
    "GSP33brsgor4u:322": " END BsRp_4,1.10.14",
    "GSP33brsgor4u:323": " START BsRp_4,1.11.15ḥ",
    "GSP33brsgor4u:324": " anārabdhakārye eva tu pūrve tadavadheḥ / BBs_4,1.15 /",
    "GSP33brsgor4u:325": " anārabdhakārye eva tu /",
    "GSP33brsgor4u:326": " uktakarmakṣayaṃ viṣayīkṛtya kṣīyante cetyaviśeṣaśrutestasya tāvadeva ciramiti śruteśca saṃśayamāha-pūrvayoriti /",
    "GSP33brsgor4u:327": " jīvanmuktyasiddhistatsiddhiścetyubhayatra phalam /",
    "GSP33brsgor4u:328": " pūrvasiddhāntanyāyena pūrvapakṣaprāptau uktotsargataḥ karmakṣatiḥ prārabdhānyakarmaviṣayetyapavādaṃ siddhānyati-evamiti /",
    "GSP33brsgor4u:329": " sāmiśabdor'dhavācakaḥ /",
    "GSP33brsgor4u:330": " prārabdhādyāvanna vimucyate tāvāneva vilambastanmokṣe brahma saṃpadyata iti śrutyarthaḥ /",
    "GSP33brsgor4u:331": " dehapātāvadhiliṅgāttattvavidāṃ yājñavalkyādīnāṃ dehadhāraṇaśrutismṛtiliṅgācca prārabdhakarmaṇastattvajñānaṃ",
    "GSP33brsgor4u:332": " prati hetutvenopajīvyatvācca prābalyasiddhestatpratibaddhaṃ tattvajñānaṃ tatsiddhyarthamavidyāṃśaṃ",
    "GSP33brsgor4u:333": " vikṣepaśaktyākhyaṃ vihāyāvarakāvidyāṃśaṃ nāśayatītyāha-ucyate-na-tāvaditi /",
    "GSP33brsgor4u:334": " vikṣepakāvidyāleśa eva tatsaṃskāraḥ /",
    "GSP33brsgor4u:335": " śiṣyānprati jīvanmuktau svānubhavamāha-apica naiveti //15//",
    "GSP33brsgor4u:336": " END BsRp_4,1.11.15",
    "GSP33brsgor4u:337": " START BsRp_4,1.12.16ḥ",
    "GSP33brsgor4u:338": " agnihotrādi tu tatkāryāyaiva taddarśanāt / BBs_4,1.16 /",
    "GSP33brsgor4u:339": " agnihotrādi tu /",
    "GSP33brsgor4u:340": " nityaṃ naimittikaṃ karma jñānānnaśyati na veti saṃdehe ubhe puṇyapāpe taratītyaviśeṣaśruternaśyatītyāśaṅkyottarasyāpītyuktātideśasya",
    "GSP33brsgor4u:341": " nityādyatiriktakāmyapuṇyaviṣayatvenātrāpavādaṃ siddhāntayati-puṇyasyetyādinā /",
    "GSP33brsgor4u:342": " atra pūrvapakṣe jñānārthaṃ nityādyanuṣṭhānāsiddhiḥ paṅkakṣālananyāyāt,",
    "GSP33brsgor4u:343": " siddhānte tu jñānetpattyarthatvāttatsiddhiriti vivekaḥ /",
    "GSP33brsgor4u:344": " atra bhāṣye jñānakarmaṇoḥ sākṣādekakāryatvaṃ paramatenoktvā sākṣātpāramparyābhyāṃ mokṣahetutvaṃ svamatamuktamiti mantavyam /",
    "GSP33brsgor4u:345": " ata eveti jñānādūrdhvaṃ karmābhāvātpūrvakarmaviṣayamityarthaḥ /",
    "GSP33brsgor4u:346": " nirguṇavidyāyāḥ karmasāhityaṃ tṛptiṃ prati bhojanasya lāṅgaleneva darśitaṃ,",
    "GSP33brsgor4u:347": " saṃprati saguṇavidyāparatvena sūtrasyāñjasyamāha-saguṇāsviti //16//",
    "GSP33brsgor4u:348": " END BsRp_4,1.12.16",
    "GSP33brsgor4u:349": " START BsRp_4,1.12.17ḥ",
    "GSP33brsgor4u:350": " ato 'nyāpi hy ekeṣām ubhayoḥ / BBs_4,1.17 /",
    "GSP33brsgor4u:351": " uttarasūtrārthaṃ gṛhṇāti-kimityādinā /",
    "GSP33brsgor4u:352": " yatprārabdhādanyatkāmyaṃ puṇyaṃ pāpaṃ ca tadeva vidvatsuhṛddviṣatoḥ svasamānajātīyaṃ karma janayati svayaṃ ca jñānānnaśyatīti bhāvaḥ //17//",
    "GSP33brsgor4u:353": " END BsRp_4,1.12.17",
    "GSP33brsgor4u:354": " START BsRp_4,1.13.18ḥ",
    "GSP33brsgor4u:355": " yad eva vidyayeti hi / BBs_4,1.18 /",
    "GSP33brsgor4u:356": " yadeva vidyayeti hi /",
    "GSP33brsgor4u:357": " uktanityādikaṃ viṣayamupajīvya sabījaṃ saṃśayamuktvā pūrvapakṣamāha-vidyāsaṃyuktameveti /",
    "GSP33brsgor4u:358": " atra pūrvapakṣe karmāṅgopāstihīnakarmaṇo jñānārthatvāsiddhiḥ,",
    "GSP33brsgor4u:359": " siddhānte tatsiddhiriti bhedaḥ /",
    "GSP33brsgor4u:360": " bhavatu vidyāviśiṣṭasya karmaṇo jñānaṃ prati śīghrakāritvākhyaḥ kaścidatiśayo vidyāsāmarthyāt /",
    "GSP33brsgor4u:361": " naitāvatā kevalasya vaiyarthyaṃ vividiṣāśrutivirodhāt /",
    "GSP33brsgor4u:362": " naca tatra śrutau yajñādiśabdānāṃ vidyopetakarmaparatayā saṃkoco yuktaḥ /",
    "GSP33brsgor4u:363": " hi yataḥ /",
    "GSP33brsgor4u:364": " 'yadeva vidyayā'iti śrutiḥ kevalasyāpi vīryavattvaṃ gamayatīti siddhāntagranthārthaḥ //18//",
    "GSP33brsgor4u:365": " END BsRp_4,1.13.18",
    "GSP33brsgor4u:366": " START BsRp_4,1.14.19ḥ",
    "GSP33brsgor4u:367": " bhogena tv itare kṣapayitvātha saṃpadyate / BBs_4,1.19 /",
    "GSP33brsgor4u:368": " bhogena tvitare kṣapayitvā saṃpadyate /",
    "GSP33brsgor4u:369": " tattvavidatra viṣayaḥ,",
    "GSP33brsgor4u:370": " sa kiṃ prārabdhakṣayānantaraṃ saṃsaratyuta neti nimittabhāvābhāvābhyāṃ saṃśaye siddhāntamupakramate-anārabdheti /",
    "GSP33brsgor4u:371": " anārabdhakarmaṇaḥ kṣayoktāvārabdhasya kathaṃ kṣaya ityākāṅkṣāyāmasyotthānātsaṅgatiḥ /",
    "GSP33brsgor4u:372": " pūrvapakṣe videhakaivalyāsiddhiḥ siddhānte tatsiddhiriti bhedaḥ /",
    "GSP33brsgor4u:373": " dehapātottaramapi tattvavitsaṃsarati saṃsārayogyatvādyathā dehapātātpūrvamityanārabdhādhikaraṇadṛṣṭāntena pūrvapakṣamāha-nanviti /",
    "GSP33brsgor4u:374": " bhoganimittakarmābhāvāddhetvasiddhiḥ /",
    "GSP33brsgor4u:375": " yattu saṃcitaṃ karmāntaraṃ tanna nimittaṃ phalasya,",
    "GSP33brsgor4u:376": " dagdhamūlatvāt /",
    "GSP33brsgor4u:377": " avidyādayo hi kleśāḥ karmaṇastatphalasya ca mūlam /",
    "GSP33brsgor4u:378": " taduktaṃ yogaśāstre 'kleśamūlaḥ karmāśayaḥ sati mūle tādvipākaḥ'iti /",
    "GSP33brsgor4u:379": " tacca mūlaṃ jñānāgninā dagdhamiti kutaḥ punaḥ saṃsārastasmāddehapāte kaivalyamiti siddham //19//",
    "GSP33brsgor4u:380": " END BsRp_4,1.14.19",
    "GSP33brsgor4u:381": " iti śrīmatparamahaṃsaparivrājakācāryaśrīgovindānandabhagavatpādakṛtau bhāṣyaratnaprabhāyāṃ caturthasyādhyāyasya prathamaḥ pādaḥ //1//",
    "GSP33brsgor4u:382": " // iti caturthasyādhyāya jīvanmukti nirūpaṇākhyaḥ prathamaḥ pādaḥ // ____________________________________________________________________________________________",
    "GSP33brsgor4u:383": " caturthādhyāye dvitīyaḥ pādaḥ /",
    "GSP33brsgor4u:384": " START BsRp_4,2.1.1ḥ",
    "GSP33brsgor4u:385": " vāṅmanasi darśanāc chabdāc ca / BBs_4,2.1 /",
    "GSP33brsgor4u:386": " vāṅmanasi darśanācchabdhācca /",
    "GSP33brsgor4u:387": " jñānaphaloktyanantaramupāsanaphalaṃ brahmalokasthaṃ vaktavyaṃ taccārcirādimārgaprāpyaṃ,",
    "GSP33brsgor4u:388": " mārgaprāptiścotkrāntisādhyā tasmādupāstiphalakṣiptotkrāntipādasyāstyādhyāyasaṃgatiḥ /",
    "GSP33brsgor4u:389": " yuktaṃ cāsya pūrvapādānantaryaṃ jñānaphaloktyanantaraṃ vaktavyopāstiphalenākṣiptatvādityāha-atheti /",
    "GSP33brsgor4u:390": " jñānina ivopāsakasyāpyutkrāntirnetyata āha-samāneti /",
    "GSP33brsgor4u:391": " vidvānupāsakaḥ,",
    "GSP33brsgor4u:392": " tasyānupāsakavadutkrāntirasti,",
    "GSP33brsgor4u:393": " ajñatvāditi vakṣyata ityarthaḥ /",
    "GSP33brsgor4u:394": " prayato mriyamāṇasyetyarthaḥ /",
    "GSP33brsgor4u:395": " vākpadasya karaṇabhāvavyutpattibhyāṃ karaṇatadvṛttyorlayabhānātsaṃśayaḥ /",
    "GSP33brsgor4u:396": " pūrvapakṣe karaṇānāṃ svarūpalayānmṛtamātrasya muktiḥ,",
    "GSP33brsgor4u:397": " siddhānte tu saṃsārasiddhiḥ /",
    "GSP33brsgor4u:398": " anupādāne manasi vācastattvalayāyogena vyāpāramātropaśamāditi vivekaḥ /",
    "GSP33brsgor4u:399": " sūtre vṛttipadādhyāhāraḥ kathamiti śaṅkate-kathamiti /",
    "GSP33brsgor4u:400": " uttaratra hi sūtrakṛttattvavida indriyāṇāṃ svarūpalayaṃ vakṣyati tadbalādihādhyāhāra ucitaḥ /",
    "GSP33brsgor4u:401": " ajñasyāpi indriyalayasāmye vakṣyamāṇaviśeṣoktyayogāditi samādhyarthaḥ /",
    "GSP33brsgor4u:402": " prakṛtāveva vikāralaya iti nyāyaviruddhārthaṃ śrutirapi na brūta iti siddhāntayati-atatprakṛtitvāditi /",
    "GSP33brsgor4u:403": " nyāyasya niravakāśatvādbalīyastvaṃ śabdasya tūktirvāgitivyutpattyā lakṣaṇayā vā sāvakāśatvamiti dyotayituṃ śabdāccetyuktam //1//",
    "GSP33brsgor4u:404": " END BsRp_4,2.1.1",
    "GSP33brsgor4u:405": " START BsRp_4,2.1.2ḥ",
    "GSP33brsgor4u:406": " ata eva ca sarvāṇyanu / BBs_4,2.2 /",
    "GSP33brsgor4u:407": " vācyuktaṃ nyāyaṃ cakṣurādiṣvatidiśati-eta eveti /",
    "GSP33brsgor4u:408": " upaśāntadehauṣṇyastasmādutkramaṇādūrdhvaṃ punarbhavaṃ pratipadyata iti śrutyarthaḥ /",
    "GSP33brsgor4u:409": " indriyaśabdasya śrutisthasya vṛttiparatayopapatteḥ /",
    "GSP33brsgor4u:410": " sarvendriyavṛttilayaścediṣṭastarhi vāṅmanasīti pṛthaksūtraṃ kimarthamityata āha-sarveṣāṃ karaṇānāmiti //2//",
    "GSP33brsgor4u:411": " END BsRp_4,2.1.2",
    "GSP33brsgor4u:412": " START BsRp_4,2.2.3ḥ",
    "GSP33brsgor4u:413": " tanmanaḥ prāṇa uttarāt / BBs_4,2.3 /",
    "GSP33brsgor4u:414": " tanmanaḥ prāṇa uttarāt /",
    "GSP33brsgor4u:415": " vākyakramādarthakramāccādhikaraṇakramaḥ /",
    "GSP33brsgor4u:416": " śrutinyāyābhyāṃ saṃśayaḥ pūrvaṃ prabalanyāyavirodhādvāgiti śruterbādhaḥ /",
    "GSP33brsgor4u:417": " kṛtaḥ iha tvabātmakaprāṇasya annātmakamanaḥprakṛtitvena prakṛtau vikāralaya iti nyāyānugrahānna manaḥśrutirbādhyeti pūrvapakṣaphalaṃ pūrvavat,",
    "GSP33brsgor4u:418": " siddhāntastvabannayoḥ prakṛtivikṛtibhāve 'pi na tadvikārayoḥ prāṇamanasostadbhāvo himaghaṭayorapi tadbhāvaprasaṅgādato nyāyavirodhātpūrvavacchrutirbādhyeti vivekaḥ /",
    "GSP33brsgor4u:419": " āgṛhītā bāhyendriyavṛttayo yena tattathā līnendriyavṛttikaṃ mano 'pi vṛttilayenaiva prāṇe līyata ityarthaḥ /",
    "GSP33brsgor4u:420": " evamapīti /",
    "GSP33brsgor4u:421": " prāṇasyābvikāratvapakṣe 'pītyarthaḥ /",
    "GSP33brsgor4u:422": " tasmāditi prāṇasya sākṣānmanaḥprakṛtibhāvānmanaḥśabdo vṛttiṃ lakṣayatītyarthaḥ //3//",
    "GSP33brsgor4u:423": " END BsRp_4,2.2.3",
    "GSP33brsgor4u:424": " START BsRp_4,2.3.4ḥ",
    "GSP33brsgor4u:425": " so 'dhyakṣe tadupagamādibhyaḥ / BBs_4,2.4 /",
    "GSP33brsgor4u:426": " so 'dhyakṣe tadupagamādibhyaḥ /",
    "GSP33brsgor4u:427": " uktanyāyasiddhaṃ prāṇasyāpi vṛttilayamupajīvya 'prāṇastejasi'iti śruterūpagamādiśruteśca saṃśayamuktvā jīve layaṃ vināpi upagamādisaṃbhava iti pūrvapakṣayati-sthitamityādinā /",
    "GSP33brsgor4u:428": " atra tejaḥśabdasya mukhyatvaṃ,",
    "GSP33brsgor4u:429": " siddhānte tu bhūtopahita jīvalakṣakatvamiti matvā sūtraṃ yojayati-sa prakṛta ityādinā /",
    "GSP33brsgor4u:430": " ajñānakarmavāsanopādhika ityarthaḥ /",
    "GSP33brsgor4u:431": " taṃ jīvaṃ prati prāṇānāmupagamānugamanāvasthānaśrutibhya iti hetvarthaḥ /",
    "GSP33brsgor4u:432": " yathā yātrecchāvantaṃ rājānaṃ bhṛtyā upagacchantyevameva paralokaṃ jigamiṣuṃ jīvaṃ sarve prāṇā abhimukhyenāyāntītyupagamaḥ śrutaḥ /",
    "GSP33brsgor4u:433": " tamutkrāmantamityanugamanaṃ śrutam /",
    "GSP33brsgor4u:434": " jīve prāṇāvasthānaśrutimāha-savijñāna iti /",
    "GSP33brsgor4u:435": " jīvasya prāptavyaphalāvagamāya hi vijñānasāhityaśrutyāḥ mukhyaprāṇasahitakaraṇānāṃ jīve sthitirbhātītyarthaḥ //4//",
    "GSP33brsgor4u:436": " END BsRp_4,2.3.4",
    "GSP33brsgor4u:437": " START BsRp_4,2.3.5ḥ",
    "GSP33brsgor4u:438": " bhūteṣu tacchruteḥ / BBs_4,2.5 /",
    "GSP33brsgor4u:439": " yadyapi prāṇasya tejasyavyavadhānena layaḥ śrutastathāpyubhayaśrutyanugrahāya prāṇo jīve līyate,",
    "GSP33brsgor4u:440": " jīvadvārā ca tadupādhiṣu tejaādibhūteṣviti śrutyarthasphuṭīkaraṇārthaṃ sūtraṃ gṛhṇāti-kathaṃ tarhīti /",
    "GSP33brsgor4u:441": " naca layaṃ vināpi jīvaṃ pratyipagamādisaṃbhavāttejaḥ śrutirmukhyāstviti vācyaṃ,",
    "GSP33brsgor4u:442": " jīvaṃ pratyāgatya prāṇasya nirvyāpāratvena sthiterevātra layatvāditi bhāvaḥ /",
    "GSP33brsgor4u:443": " bhūteṣu jīvasthitiḥ kiṃ balādvyākhyāyata ityāśaṅkya 'so 'dhyakṣe'iti sūtrodāhṛtaśrutibalādityāha-nanvityādinā /",
    "GSP33brsgor4u:444": " prāṇasya jīvadvārā bhūtaprāptau dṛṣṭāntamāha-yo 'pi hīti //",
    "GSP33brsgor4u:445": " END BsRp_4,2.3.5",
    "GSP33brsgor4u:446": " START BsRp_4,2.3.6ḥ",
    "GSP33brsgor4u:447": " naikasmin darśayato hi / BBs_4,2.6 /",
    "GSP33brsgor4u:448": " sthūladehārambhāya pañcīkṛtabhūtānyāvaśyakānīti raṃhatyadhikaraṇe vyākhyātam /",
    "GSP33brsgor4u:449": " aṇvyaḥ sūkṣmāḥ,",
    "GSP33brsgor4u:450": " mīyanta iti mātrāḥ paricchinnāḥ,",
    "GSP33brsgor4u:451": " prāṅmokṣādavināśinyaḥ,",
    "GSP33brsgor4u:452": " daśārdhānāṃ pañcānāṃ bhūtānāṃ sūkṣmabhāgā iti yāvat /",
    "GSP33brsgor4u:453": " jīvasya bhūtāśrayatvaṃ karmāśrayatvaśrutiviruddhamityāśaṅkya karma nimittatvenāśrayaḥ,",
    "GSP33brsgor4u:454": " bhūtāni tu dehopādānatvenetyubhayamaviruddhamityāha-nanu cetyādinā /",
    "GSP33brsgor4u:455": " tau yājñavalkyārtabhāgau yajjīvādhāramūcatustatkarmeti śrutervacanam //6//",
    "GSP33brsgor4u:456": " END BsRp_4,2.3.6",
    "GSP33brsgor4u:457": " START BsRp_4,2.4.7ḥ",
    "GSP33brsgor4u:458": " samānā cāsṛtyupakramād amṛtatvaṃ cānupoṣya / BBs_4,2.7 /",
    "GSP33brsgor4u:459": " evaṃ bāhyendriyāṇāṃ manasi prathamaṃ vṛttilayalābhāttato manovṛtteḥ prāṇe layaḥ prāṇavṛtterbhūtopahitajīve laya ityutkrāntivyavasthoktā /",
    "GSP33brsgor4u:460": " sāca sarvaprāṇiṣu tulyetyāha-samānā cānupoṣya /",
    "GSP33brsgor4u:461": " 'puruṣasya prayato vāṅmanasi'ityaviśeṣaśruteḥ 'vidyayāmṛtamaśnute'iti śruteśca saṃśayamāha-seyamiti /",
    "GSP33brsgor4u:462": " viśayānānāṃ saṃdihānānāmityarthaḥ /",
    "GSP33brsgor4u:463": " pūrvapakṣe saguṇabrahmavidasaṃbandhitvamutkrānterviśeṣaḥ sādhyate /",
    "GSP33brsgor4u:464": " tato 'nūtkrānta upāsako muktimaśnuta iti phalaṃ,",
    "GSP33brsgor4u:465": " siddhānte tūtkrānto brahmalokabhāgīti phalabhedaḥ /",
    "GSP33brsgor4u:466": " pūrvapakṣamākṣipya samādhatte-nanu vidyetyādinā /",
    "GSP33brsgor4u:467": " vidyayāmṛtamiti śrutinirguṇavidyāvatparā /",
    "GSP33brsgor4u:468": " na tasya prāṇā utkrāmantīti pratiṣedho 'pi tadviṣayaḥ /",
    "GSP33brsgor4u:469": " ataḥ saguṇavido 'pyajñasyaivotkrāntiriti siddhāntayati-evamiti /",
    "GSP33brsgor4u:470": " sṛtirmārgastasyopakramo 'rciḥprāptistataḥ prāktanā utkrāntistulyā,",
    "GSP33brsgor4u:471": " tata upāsako mūrdhanyanāḍīdvārārcirādimārgaṃ prāpnoti nānya iti viśeṣaḥ /",
    "GSP33brsgor4u:472": " yattu daharopāsakasyāmṛtatvaṃ śrutaṃ 'tayordhvamāyannamṛtatvameti'iti tadāpekṣikameva",
    "GSP33brsgor4u:473": " na mukhyaṃ 'yaṃ kāmaṃ kāmayate so 'sya saṃkalpādeva samuttiṣṭhati'iti bhogaśravaṇādityāha-anupoṣya cedamiti /",
    "GSP33brsgor4u:474": " uṣa dāha iti dhātoridaṃ rūpam //7//",
    "GSP33brsgor4u:475": " END BsRp_4,2.4.7",
    "GSP33brsgor4u:476": " START BsRp_4,2.5.8ḥ",
    "GSP33brsgor4u:477": " tadāpīteḥ saṃsāravyapadeśāt / BBs_4,2.8 /",
    "GSP33brsgor4u:478": " tadāpīteḥ /",
    "GSP33brsgor4u:479": " pūrvodāhṛtotkrāntivākyaśeṣaṃ vyākhyāya liṅgāśrayapañcabhūtānāṃ kimātyantiko brahmaṇi laya utānātyantika iti layasyobhayathādarśanātsaṃśayamāha-kīdṛśī punariyamiti /",
    "GSP33brsgor4u:480": " pūrvatrāpekṣikamamṛtatvamityuktaṃ tadayuktamityākṣepātsaṃgatiḥ pūrvapakṣe mṛtamātrasya muktisiddhiḥ,",
    "GSP33brsgor4u:481": " siddhānte tu karmavidyāśāstrabalātsāvaśeṣalayasiddhiriti vivekaḥ //8//",
    "GSP33brsgor4u:482": " END BsRp_4,2.5.8",
    "GSP33brsgor4u:483": " START BsRp_4,2.5.9ḥ",
    "GSP33brsgor4u:484": " sūkṣmaṃ pramāṇataś ca tathopalabdheḥ / BBs_4,2.9 /",
    "GSP33brsgor4u:485": " nanu liṅgātmakasya tejasaḥ kathaṃ sūkṣmatamanāḍīdvārā gatiḥ kuto vā kenacinmūrtena pratighāto nāsti kuto vā na dṛśyata ityata āha-sūkṣmamiti",
    "GSP33brsgor4u:486": " END BsRp_4,2.5.9",
    "GSP33brsgor4u:487": " START BsRp_4,2.5.10ḥ",
    "GSP33brsgor4u:488": " nopamardenātaḥ / BBs_4,2.10 /",
    "GSP33brsgor4u:489": " pramāṇasaukṣmyādgatiranudbhūtasparśarūpavattvākhyasvacchatvādapratighātānupalabdhī ityarthaḥ //10//",
    "GSP33brsgor4u:490": " END BsRp_4,2.5.10",
    "GSP33brsgor4u:491": " START BsRp_4,2.6.11ḥ",
    "GSP33brsgor4u:492": " asyaiva copapatter ūṣmā / BBs_4,2.11 /",
    "GSP33brsgor4u:493": " liṅgasadbhāve cauṣṇyaliṅgakānumānamāha-asyaiva ceti //11//",
    "GSP33brsgor4u:494": " END BsRp_4,2.6.11",
    "GSP33brsgor4u:495": " START BsRp_4,2.6.12ḥ",
    "GSP33brsgor4u:496": " pratiṣedhād iti cen na śārīrāt / BBs_4,2.12 /",
    "GSP33brsgor4u:497": " pratiṣedhāditi cenna śārīrāt /",
    "GSP33brsgor4u:498": " pūrvamanupoṣyeti padena dagdhāśeṣakleśasya nirguṇajñānina utkrāntyādyabhāvaḥ /",
    "GSP33brsgor4u:499": " sūcitastasyātrākṣipya samādhānādvyavahitenāsya saṃgatirityāha-amṛtatvaṃ ceti /",
    "GSP33brsgor4u:500": " sakāmasya saṃsāroktyanantaraṃ niṣkāmasya muktiprakaraṇārtho 'thaśabdaḥ ātmakāmatvāt pūrṇānandātmavittvādāptakāmaḥ prāptaparamānandaḥ,",
    "GSP33brsgor4u:501": " ato niṣkāmaḥ anabhivyaktāntaravāsanātmakakāmaśūnyaḥ,",
    "GSP33brsgor4u:502": " tasmādakāmaḥ vyaktabahiṣkāmarahitaḥ,",
    "GSP33brsgor4u:503": " īdṛśo yo 'kāmayamānastasyetyanvayaḥ /",
    "GSP33brsgor4u:504": " jñānina utkrāntirasti na veti pañcamīṣaṣṭhīśrutibhyāṃ saṃdehe siddhāntiśaṅkānirāsapūrvakaṃ pūrvapakṣayati-netyādinā //12//",
    "GSP33brsgor4u:505": " END BsRp_4,2.6.12",
    "GSP33brsgor4u:506": " START BsRp_4,2.6.13-14ḥ",
    "GSP33brsgor4u:507": " spaṣṭo hyekeṣām / BBs_4,2.13 /",
    "GSP33brsgor4u:508": " smaryate ca / BBs_4,2.14 /",
    "GSP33brsgor4u:509": " kāṇvaśrutau tāvattasyeti sarvanāmnā prakṛtaṃ jñāninaṃ parāmṛśya saṃbandhasāmānyamuktaṃ",
    "GSP33brsgor4u:510": " tatra mādhyandinaśākhāyāṃ tasmādityapādānatvarūpaviśeṣa ukto grāhyastathāca jīvātprāṇotkrāntipratiṣedho",
    "GSP33brsgor4u:511": " bhāti na dehāttacchabdena dehasyānuktestasmājjñānino 'pyutkrāntirastīti jñānavaiyarthyamiti pūrvapakṣaphalam /",
    "GSP33brsgor4u:512": " siddhānte tatsārthakyamāha-spaṣṭo hīti /",
    "GSP33brsgor4u:513": " atra puruṣaśabdavācyo deha evasmādityutkrāntyavadhirucyate /",
    "GSP33brsgor4u:514": " saśabdaparāmṛṣṭasya prakṛtasya puruṣasyocchvayanādidharmakasya jīvatvāyogādityarthaḥ /",
    "GSP33brsgor4u:515": " ucchvayati bāhyavāyupūraṇādvardhate,",
    "GSP33brsgor4u:516": " ādhmāyati ārdrabherīvacchabdaṃ karotītyarthaḥ /",
    "GSP33brsgor4u:517": " yeṣāṃ pañcamīpāṭhasteṣāṃ yadyapi dehinaḥ prādhānyaṃ tathāpi dehadehinorabhedāttasmāditi dehaṃ parāmṛśya tadāpādana evotkrāntipratiṣedha iti vyākhyeyam /",
    "GSP33brsgor4u:518": " tatsāmānyaduktaśrutyāsya pāṭhasyaikārthatvāditi yojanā /",
    "GSP33brsgor4u:519": " idānīṃ kāṇvapāṭhasyānuguṇyamāha-yeṣāṃ tu ṣaṣṭhīpāṭha iti /",
    "GSP33brsgor4u:520": " saṃbandhaviśeṣākāṅkṣāyāṃ bhoktā prāṇānāṃ bhogopakaraṇatvaviśeṣo 'traiva prāṇamayo manomayaḥ iti pūrvaśrutyukto grāhyaḥ /",
    "GSP33brsgor4u:521": " na śākhāntarasthamapādānatvaṃ grāhyaṃ jīvādutkrānteraprāptāyāḥ pratiṣedhāyogāt /",
    "GSP33brsgor4u:522": " ato vidvatsaṃbandhiprāṇānāmutkrāntyapādānāpekṣāyāṃ cakṣuṣṭo vā mūrdhnovetyuktadehapradeśā eva grāhyaḥ /",
    "GSP33brsgor4u:523": " tathācāyamarthaḥ-tasya viduṣo bhogopakaraṇātmakāḥ prāṇāḥ dehapradeśebhyo notkrāmantīti /",
    "GSP33brsgor4u:524": " evaṃ ca prāptotkrāntiniṣedhārthatvaṃ vākyasyeti sarvaṃ caturasram /",
    "GSP33brsgor4u:525": " apiceti spaṣṭārtham /",
    "GSP33brsgor4u:526": " samyagātmabhāvena bhūtāni paśyataḥ apadasya prāpyapadarahitasya padaiṣiṇo devā api mārge muhyanti mārgaṃ na jānanti tadabhāvāditi smṛtiyojanā",
    "GSP33brsgor4u:527": " samṛtyantaravirodhaṃ śaṅkate-nanu gatirapīti /",
    "GSP33brsgor4u:528": " saguṇavidyābalenaiṣā gatiriti pariharati-saśarīrasyeti /",
    "GSP33brsgor4u:529": " nanu tarhi 'tayordhvamāyannamṛtatvameti',",
    "GSP33brsgor4u:530": " 'sa evaitānbrahma gamayati'ityādiśrutīnāṃ kā gatiḥ,",
    "GSP33brsgor4u:531": " tatrāha-gatīti // 13 // //14//",
    "GSP33brsgor4u:532": " END BsRp_4,2.6.13-14",
    "GSP33brsgor4u:533": " START BsRp_4,2.7.15ḥ",
    "GSP33brsgor4u:534": " tāni pare tathā hy āha / BBs_4,2.15 /",
    "GSP33brsgor4u:535": " tāni pare tathāhyāha /",
    "GSP33brsgor4u:536": " pūrvatra gatiniṣedhena vidvatkalānāṃ ghrāṇādīnāmatraiva laya uktaḥ /",
    "GSP33brsgor4u:537": " tamupajīvya sa kiṃ tattatkalāprakṛtiṣu pṛthivyādiṣu syāduta paramātmanīti śrutidvayadarśanātsaṃśayaḥ kāryaḥ /",
    "GSP33brsgor4u:538": " tatra sākṣātprakṛtau vikāralaya iti nyāyānugṛhītayā 'gatāḥ kalāḥ'iti śrutyā pūrvapakṣamagre vadannādau siddhāntamāha-tānīti /",
    "GSP33brsgor4u:539": " yathā nadyaḥ samudraṃ prāpya līyante evamevāsya paritaḥ sarvatra brahmadraṣṭurimāḥ prāṇaśraddhādyāḥ puruṣāyaṇāḥ puruṣe kalpitāḥ puruṣameva jñeyaṃ prāpya layaṃ gacchantītyarthaḥ /",
    "GSP33brsgor4u:540": " manaḥprāṇayorekīkaraṇena kalānāṃ pañcadaśatvam /",
    "GSP33brsgor4u:541": " pratiṣṭhā iti dvitīyābahuvacanam /",
    "GSP33brsgor4u:542": " svasya prakṛtīḥ pṛthivyādyā ityarthaḥ /",
    "GSP33brsgor4u:543": " vastugatyā vidvaddṛṣṭyā paramātmani kalālaye 'pi lokadṛṣṭyā pratiṣṭhāsu layoktiraviruddhā /",
    "GSP33brsgor4u:544": " tathāca kalāḥ svaprakṛtiṣu vilāpya tābhiḥ saha puruṣe līyante iti śrutidvayatātparyam //15//",
    "GSP33brsgor4u:545": " END BsRp_4,2.7.15",
    "GSP33brsgor4u:546": " START BsRp_4,2.8.16ḥ",
    "GSP33brsgor4u:547": " avibhāgo vacanāt / BBs_4,2.16 /",
    "GSP33brsgor4u:548": " avibhāgo vacanāt /",
    "GSP33brsgor4u:549": " uktalayamupajīvya layasya dvedhādarśanātsaṃśayamāha-sa punariti /",
    "GSP33brsgor4u:550": " muktyasiddhistatsiddhiścetyubhayatra phalam /",
    "GSP33brsgor4u:551": " avaśeṣo mūlakāraṇe śaktyātmanā sthitiḥ /",
    "GSP33brsgor4u:552": " punarjanmayogyateti yāvat /",
    "GSP33brsgor4u:553": " vimataḥ kalālayaḥ sāvaśeṣaḥ,",
    "GSP33brsgor4u:554": " kalālayatvātsuṣuptivaditi pūrvapakṣaḥ /",
    "GSP33brsgor4u:555": " vimato niravaśeṣaḥ,",
    "GSP33brsgor4u:556": " vidyākṛtatvādrajjvā vidyayā sarpalayavaditi yuktyupetaśrutyā siddhāntayati-bravītīti /",
    "GSP33brsgor4u:557": " nāmarūpe śaktyātmake api bhidyete ityarthaḥ //16//",
    "GSP33brsgor4u:558": " END BsRp_4,2.8.16",
    "GSP33brsgor4u:559": " START BsRp_4,2.9.17ḥ",
    "GSP33brsgor4u:560": " tadokograjvalanaṃ tatprakāśitadvāro vidyāsāmarthyāt taccheṣagatyanusmṛtiyogāc ca hārdānugṛhītāḥ śatādhikayā / BBs_4,2.17 /",
    "GSP33brsgor4u:561": " tadokograjvalanam /",
    "GSP33brsgor4u:562": " sṛtermārgasyopakramo nāḍīpraveśaniyamastaṃ vaktuṃ sūtrabhāgavyākhyādvārādhikaraṇaviṣayamāha-tasyeti /",
    "GSP33brsgor4u:563": " sa mumūrṣustejomātrā indriyāṇi /",
    "GSP33brsgor4u:564": " tasya hṛdayasyāgraṃ nāḍīmukhaṃ tasya jvalanaṃ bhāviphalasphuraṇaṃ pradyotākhyam /",
    "GSP33brsgor4u:565": " cakṣuṣo vetyaniyamaśrutestayorghvamāyanniti viśeṣaśruteśca saṃśayaḥ-kimupāsako 'pyanupāsakavadyena kenaciddvāreṇa nirgacchati uta mūrdhanyanāḍyaiveti",
    "GSP33brsgor4u:566": " atra pūrvapakṣe vidyākṛtātiśayāsiddhiḥ,",
    "GSP33brsgor4u:567": " siddhānte tatsiddhiriti vivekaḥ /",
    "GSP33brsgor4u:568": " vacanādavibhāgavadaniyama iti prāpte siddhāntayati-ācaṣṭa iti /",
    "GSP33brsgor4u:569": " yena kenacinmārgeṇa nirgatasyāpi brahmalokaprāptau vidyaśeṣatvena mārgānusmṛtividheḥ kevalādṛṣṭārthatvaṃ syādato 'nvahaṃ smṛtenaiva mārgeṇa gamanaṃ yuktamiti bhāvaḥ /",
    "GSP33brsgor4u:570": " hārdaṃ brahma /",
    "GSP33brsgor4u:571": " viṣvaṅ nānāvidhā anyā nāḍyo 'nyeṣāmityarthaḥ /",
    "GSP33brsgor4u:572": " suṣumnākhyā nāḍī hṛdayāt nirgatā dakṣiṇākṣitālukaṇṭhāntastananāsikāmadhyābhittidvārā brahmarandhraṃ prāptā sūryaraśmibhirekīkṛtā brahmalokamārga upāsakasyeti sthitam //17//",
    "GSP33brsgor4u:573": " END BsRp_4,2.9.17",
    "GSP33brsgor4u:574": " START BsRp_4,2.10.18ḥ",
    "GSP33brsgor4u:575": " raśmyanusārī / BBs_4,2.18 /",
    "GSP33brsgor4u:576": " raśmyanusārī /",
    "GSP33brsgor4u:577": " prakaraṇaśodhanapūrvakamupāsakasya raśmyanusāritvaṃ viṣayamāha-astītyādinā /",
    "GSP33brsgor4u:578": " atha prārabdhānte etadutkramaṇaṃ yadā syādatha tadā etaireva nāḍīsaṃbaddhai raśmibhirutkrāmatītyarthaḥ /",
    "GSP33brsgor4u:579": " atra saṃbandhasya kālaviśeṣāśravaṇādrātrau raśmyabhāvācca saṃśayamāha-tatkimiti /",
    "GSP33brsgor4u:580": " pūrvoktanāḍīsaṃbaddharaśmīnāmatropajīvyatvātsaṃgatiḥ /",
    "GSP33brsgor4u:581": " pūrvapakṣe rātrau mṛtasya raśmiprāptyarthaṃ sūryodayapratīkṣāsti,",
    "GSP33brsgor4u:582": " siddhānte nāstīti matvā siddhāntaṃ pratijānīte-aviśeṣeṇeti //18//",
    "GSP33brsgor4u:583": " END BsRp_4,2.10.18",
    "GSP33brsgor4u:584": " START BsRp_4,2.10.19ḥ",
    "GSP33brsgor4u:585": " niśi neti cen na sambandhasya yāvaddehabhāvitvād darśayati ca / BBs_4,2.19 /",
    "GSP33brsgor4u:586": " pūrvapakṣabījamupanyasya dūṣayati-niśītyādinā /",
    "GSP33brsgor4u:587": " śirā nāḍyaḥ pratāyante vistṛtā bhavanti sṛptāḥ saṃbaddhāḥ /",
    "GSP33brsgor4u:588": " śrutasaṃbandhasya rātrau sattve yuktimāha-nidāgheti /",
    "GSP33brsgor4u:589": " tarhi hemantādirātriṣvauṣṇyopalabdhiḥ syādityata āha-stoketi /",
    "GSP33brsgor4u:590": " savitā rātrāvapyahardadhātīti dhāraṇābhidhānaṃ stokaraśmyanuvṛttyabhiprāyamevetyarthaḥ /",
    "GSP33brsgor4u:591": " kiñca yadi rātrau mṛtasya raśmiyogaṃ vinaivordhvagatiḥ syāttadā raśmiśruterdivāmṛtaviṣayatayā saṃkocaḥ syādūrdhvagatyabhāve ca vidyāyāmapravṛttiḥ syāt /",
    "GSP33brsgor4u:592": " naca pratīkṣayordhvagatiriti vācyaṃ,",
    "GSP33brsgor4u:593": " raśmyudayātprāgdehadāhe ādityapratīkṣāvaiyardhyāpātādapratīkṣāśrutivirodhācca /",
    "GSP33brsgor4u:594": " tasmādyadākadācinmṛtasya raśmiprāptyā jhaṭiti brahmalokaprāptiriti //19//",
    "GSP33brsgor4u:595": " END BsRp_4,2.10.19",
    "GSP33brsgor4u:596": " START BsRp_4,2.10.20ḥ",
    "GSP33brsgor4u:597": " ataś cāyane 'pi dakṣiṇe / BBs_4,2.20 /",
    "GSP33brsgor4u:598": " evaṃ dakṣiṇāyane mṛto vidvānvidyāphalamāpnoti na veti vidyāyā nityavatphalaśruteruttarāyaṇaprāśastyaśāstrācca saṃdehe pūrvoktahetūnatidiśati-ataścāyane 'pi dakṣiṇe /",
    "GSP33brsgor4u:599": " pūrvapakṣamāśaṅkyāpanudati-uttarāyaṇetyādinā /",
    "GSP33brsgor4u:600": " ajñānāmuttarāyaṇe daivānmaraṇaṃ cetpraśastamityabhijñābhivacanarūpācāraparipālanārthaṃ bhīṣmasya pratīkṣā /",
    "GSP33brsgor4u:601": " ṣaṇmāsāniti śrutistūttarāyaṇadevatāpareti vakṣyate /",
    "GSP33brsgor4u:602": " tathāca devatāyāḥ sadā sattvādvidyayā dakṣiṇāyanakāle 'pi tatprāptiraviruddheti bhāvaḥ //20//",
    "GSP33brsgor4u:603": " END BsRp_4,2.10.20",
    "GSP33brsgor4u:604": " START BsRp_4,2.11.21ḥ",
    "GSP33brsgor4u:605": " yoginaḥ prati ca smaryete smārte caite / BBs_4,2.21 /",
    "GSP33brsgor4u:606": " smṛtibalātkālaprādhānyaṃ śaṅkate-nanu ceti /",
    "GSP33brsgor4u:607": " śrautadaharādyupāsakasyāsmābhiḥ kālānapekṣoktā,",
    "GSP33brsgor4u:608": " smārtayogināṃ tu kālāpekṣā smṛtāvucyata ityavirodhamāha-yogina iti /",
    "GSP33brsgor4u:609": " yogī daharādyupāsaka eva smṛtyuktaḥ kiṃ na syādityata āha-smārte ceti /",
    "GSP33brsgor4u:610": " bhagavadārādhanabuddhyānuṣṭhitaṃ karma yogaḥ 'anāśritaḥ karmaphalaṃ kāryaṃ karma karoti yaḥ /",
    "GSP33brsgor4u:611": " sa saṃnyāsī ca yogī ca'iti smṛteḥ /",
    "GSP33brsgor4u:612": " dhāraṇāpūrvako 'kartṛtvānubhavaḥ sāṃkhyaṃ,",
    "GSP33brsgor4u:613": " 'indriyāṇīndriyārtheṣu vartanta iti dhārayan'iti smṛteḥ /",
    "GSP33brsgor4u:614": " nanu śrutismṛtyorbhinnārthatvamayuktaṃ pratyabhijñāvirodhāditi śaṅkate-nanvagniriti /",
    "GSP33brsgor4u:615": " kālāgrahiṇaṃ prati bhinnārthatvamuktam /",
    "GSP33brsgor4u:616": " yadi tu śrautārthapratyabhijñayā kālaśabdo devatāparastarhyaikārthyameveti samādhyarthaḥ /",
    "GSP33brsgor4u:617": " tasmādvidyāsāmarthyātsarvadaiva diṣṭhaṅgatasya upāsakasya phalaprāptiriti siddham //21//",
    "GSP33brsgor4u:618": " END BsRp_4,2.11.21",
    "GSP33brsgor4u:619": " iti śrīmatparamahaṃsaparivrājakācāryaśrīgovindānandakṛtau śrīmacchārīrakamīmāṃsāvyākhyāyāṃ bhāṣyaratnaprabhāyāṃ caturthadhyāyasya dvitīyaḥ pādaḥ",
    "GSP33brsgor4u:620": " // iti caturthasyādhyāyasyotkrāntigatinirūpaṇākhyo dvitīyaḥ pādaḥ // ____________________________________________________________________________________________",
    "GSP33brsgor4u:621": " caturthe 'dhyāye tṛtīyaḥ pādaḥ /",
    "GSP33brsgor4u:622": " START BsRp_4,3.1.1ḥ",
    "GSP33brsgor4u:623": " arcirādinā tatprathiteḥ / BBs_4,3.1 /",
    "GSP33brsgor4u:624": " evamutkrāntiṃ nirūpya tatsādhyaṃ mārgaṃ gantavyaṃ ca nirūpayituṃ pādamārabhate-arcirādinā tatprathiteḥ /",
    "GSP33brsgor4u:625": " vṛttānuvādapūrvakamādyādhikaraṇasya viṣayaṃ mārgamāha-āsṛtīti /",
    "GSP33brsgor4u:626": " virajā virajasaḥ niṣpāpā ityartha /",
    "GSP33brsgor4u:627": " śrutivipratipattyā saṃśayaḥ /",
    "GSP33brsgor4u:628": " pūrvaṃ yadākadācinmṛtasyāpi phalaprāptiruktā tadvadyena kenacinmārgeṇa gatiriti pūrvapakṣaphalaṃ vikalpaḥ,",
    "GSP33brsgor4u:629": " siddhānte mārgaikyamiti vivekaḥ /",
    "GSP33brsgor4u:630": " upāsanābhedāttaccheṣatvena dhyeyānāṃ mārgāṇāṃ bhedaḥ,",
    "GSP33brsgor4u:631": " evakārācca /",
    "GSP33brsgor4u:632": " kiñca mārgabhede satyasmādayaṃ mārgastvarayā prāpaka iti yuktaṃ na mārgaikya ityarthaḥ /",
    "GSP33brsgor4u:633": " upāsanābhede 'pyupāsyabrahmaikyavanmārgaikyaviruddhamiti siddhāntayati-evamiti /",
    "GSP33brsgor4u:634": " tasya mārgasya prasiddhatvāditi hetvarthaḥ /",
    "GSP33brsgor4u:635": " ye cetyaviśeṣaśrutiraśrutagatividyāviṣayayeti mārgabhedaṃ śaṅkate-syādetaditi /",
    "GSP33brsgor4u:636": " ekasyaiva mārgasyānekānyāgnyādīni viśeṣaṇānītyukte lāghavānna mārgabhedaḥ /",
    "GSP33brsgor4u:637": " pratyabhijñānācceti samādhyarthaḥ /",
    "GSP33brsgor4u:638": " gantavyaikyaṃ vivṛṇoti-tathāhīti /",
    "GSP33brsgor4u:639": " parāvato dīrghāyuṣo hiraṇyagarbhasya parā dīrghāḥ samāḥ saṃvatsarānvasanti kāryabrahmaṇo yā jitiḥ sarvatra jayaḥ,",
    "GSP33brsgor4u:640": " vyuṣṭirvyāptistāṃ labhata ityarthaḥ /",
    "GSP33brsgor4u:641": " evaṃ gantavyaikyavatpratyabhijñayā mārgaikyaniścayātprakaraṇabhedo 'prayojaka ityuktaṃ saṃpratyevakāratvarāvacanayorgatimāha-yattvityādinā /",
    "GSP33brsgor4u:642": " rātrau spaṣṭaraśmyabhāvādviduṣo raśmyayogaprāptau tannirāsārthamevakāro nānyavyāvṛttyarthaḥ /",
    "GSP33brsgor4u:643": " yathā laukikamārge vilambastathā arcirādau neti tvarāvacanopapattirityarthaḥ /",
    "GSP33brsgor4u:644": " mārgaikye liṅgamāha-apiceti /",
    "GSP33brsgor4u:645": " śubhamārgabāhulye tṛtīyasthānoktirna syāditi bhāvaḥ /",
    "GSP33brsgor4u:646": " uttaramārgaikye 'pyarcirādineti /",
    "GSP33brsgor4u:647": " viśeṣaṇe ko heturityata āha-bhūyāṃsīti //1//",
    "GSP33brsgor4u:648": " END BsRp_4,3.1.1",
    "GSP33brsgor4u:649": " START BsRp_4,3.2.2ḥ",
    "GSP33brsgor4u:650": " vāyum abdād aviśeṣaviśeṣābhyām / BBs_4,3.2 /",
    "GSP33brsgor4u:651": " uktaṃ mārgasyaikyamupajīvya parvakramamāha-vāyumabdāt /",
    "GSP33brsgor4u:652": " arcirādiṣvasmādayamanantara iti krameṇa viśeṣaṇaviśeṣyabhāva ucyata ityadhikaraṇasya tātparyamuktvā viṣayamāha-sa etamiti /",
    "GSP33brsgor4u:653": " atrāgnyanantaraṃ paṭhito vāyurviṣayaḥ /",
    "GSP33brsgor4u:654": " sa kiṃ arcirātmakāgneranantaramuta saṃvatsarātpara iti pāṭhādvakṣyamāṇaviśeṣaśruteśca saṃśaye siddhāntamevopakramate-ucyata iti /",
    "GSP33brsgor4u:655": " puruṣaḥ upāsako 'smāllokāddehātpraiti nirgacchati tasmai prāptāya puruṣāya sa vāyustatra svātmani vijihīte chidraṃ karoti,",
    "GSP33brsgor4u:656": " tena vāyudattena rathacakrachidratulyena dvāreṇordhvamādityaṃ gacchatīti śrutyarthaḥ /",
    "GSP33brsgor4u:657": " idānīṃ pūrvapakṣamāha-kasmātpunariti /",
    "GSP33brsgor4u:658": " pāṭhabalādarciṣo 'nantaro vāyurityarthaḥ /",
    "GSP33brsgor4u:659": " kauṣītakināṃ pāṭhamātraṃ,",
    "GSP33brsgor4u:660": " na kramaviśeṣavācī kaścicchabdo 'sti /",
    "GSP33brsgor4u:661": " kāṇvānāṃ tu tenetyūrdhvamiti ca śabdābhyāṃ kramaniścayātpāṭhabādha iti siddhāntārthaḥ /",
    "GSP33brsgor4u:662": " astvarcirādimārge chāndogyasthe saṃvatsarapāṭhādvāyorabdātparatvaṃ,",
    "GSP33brsgor4u:663": " vājiśrutisthe tu saṃvatsarasyāśruteḥ kathamabdātparo vāyurityata āha-vājeti /",
    "GSP33brsgor4u:664": " tarhi devalokādvāyumiti sūtraṃ syādityata āha-vāyumabdāditi tviti /",
    "GSP33brsgor4u:665": " saṃvatsarasya māsāvayavitvānmāsānantaryaṃ saṃvatsarātparo devalokastataḥ paro vāyurvāyoḥ para āditya iti śrutidvaye kramo niṣpannaḥ /",
    "GSP33brsgor4u:666": " teneti tṛtīyāśrutyā vāyorādityapūrvatvāvagamāditi,",
    "GSP33brsgor4u:667": " sūtre tu vāyupadaṃ devalokapūrvakavāyuparamiti sthitam //2//",
    "GSP33brsgor4u:668": " END BsRp_4,3.2.2",
    "GSP33brsgor4u:669": " START BsRp_4,3.3.3ḥ",
    "GSP33brsgor4u:670": " taṭito 'dhi varuṇaḥ saṃbandhāt / BBs_4,3.3 /",
    "GSP33brsgor4u:671": " evaṃ kauṣītakibhiragnyanantaraṃ paṭhitasya vāyoḥ sthānamuktvā vāyvanantaraṃ paṭhitasya varuṇasyārcirādimārge sthānamāha-taḍito 'dhi varuṇaḥ saṃbandhāt /",
    "GSP33brsgor4u:672": " paṭhito varuṇādirmārgaparvatvena saṃbadhyate na veti saṃdehe 'rciṣo 'harityādi pañcamyārcirādīnāṃ",
    "GSP33brsgor4u:673": " krameṇa mārgaparvatayā baddhatvādvāyoriva sthānaviśeṣaśrutyabhāvādalabdhasthāno varuṇādirna",
    "GSP33brsgor4u:674": " saṃbadhyata iti prāpte siddhāntamāha-ādityāditi /",
    "GSP33brsgor4u:675": " apāṃ vidyutkāryatvena saṃbandhe mānamāha-vidyotata iti /",
    "GSP33brsgor4u:676": " varuṇasyābdvārā vidyusaṃbandhāt 'āgantukānāmante niveśaḥ'iti nyāyāycca vidyudānantarye sati yathāpāṭhamindraprajāpatyoḥ krama ityarthaḥ //3//",
    "GSP33brsgor4u:677": " END BsRp_4,3.3.3",
    "GSP33brsgor4u:678": " START BsRp_4,3.4.4ḥ",
    "GSP33brsgor4u:679": " ātivāhikās talliṅgāt / BBs_4,3.4 /",
    "GSP33brsgor4u:680": " evamarcirādīnāṃ kramaṃ nirūpya svarūpaṃ nirūpayati-ātivāhikāstalliṅgāt /",
    "GSP33brsgor4u:681": " cihnanirdeśasāmyāllokaśabdānnetṛtvaliṅgācca saṃśayaḥ /",
    "GSP33brsgor4u:682": " ādyapakṣadvayaṃ pūrvapakṣaḥ /",
    "GSP33brsgor4u:683": " arcirādayo vidyudantāścetanā netāraścāmānavapurūṣeṇa netrā saha paṭhitatvāditi siddhāntayati-evamityādinā /",
    "GSP33brsgor4u:684": " yathāśrutyamānavasyāstu netṛtvaṃ nārcirādīnāmiti śaṅkate-tadvacanamiti /",
    "GSP33brsgor4u:685": " puruṣasyāmānavatvaṃ netṛtvaṃ cetyubhayaparatve vākyabhedaḥ syādato 'rcirādipadairnetāra",
    "GSP33brsgor4u:686": " eva mānavāḥ prakṛtāḥ prakaraṇabalādvidyudanantaraṃ mānavasya netuḥ prāptau prakaraṇaprāptanetṛtvānuvādenāmānavatvamekameva",
    "GSP33brsgor4u:687": " pratipādyata iti vaktavyamityāha-neti /",
    "GSP33brsgor4u:688": " netṛprakaraṇānaṅgīkāre tvamānavaḥ puruṣo gamayatīti vākyaṃ bhidyeta amānavatvavannetṛtvasyāpyaprāpteriti bhāvaḥ /",
    "GSP33brsgor4u:689": " netṛtvānuvādaliṅgasyānugrāhakanyāyaparaṃ sūtraṃ gṛhṇāti-nanviti //4//",
    "GSP33brsgor4u:690": " END BsRp_4,3.4.4",
    "GSP33brsgor4u:691": " START BsRp_4,3.4.5ḥ",
    "GSP33brsgor4u:692": " ubhayavyāmohāt tat siddheḥ / BBs_4,3.5 /",
    "GSP33brsgor4u:693": " yadyanetāro 'cetanā evārcirādayastarhi mārgatadgantrorubhayorapi vyāmohādajñatvādūrdhvagatirna",
    "GSP33brsgor4u:694": " syādataḥ svayaṃ prayatnaśūnyaścetanāntareṇa neya iti laukikanyāyānugrahāttatsiddhernetṛtvasiddheruktaliṅgaṃ",
    "GSP33brsgor4u:695": " nyāyopedamiti sūtrārthaḥ /",
    "GSP33brsgor4u:696": " pūrvapakṣadvayaṃ dūṣayati-anavasthitatvādityādinā /",
    "GSP33brsgor4u:697": " arciraharādīnāmasthiratvādrātryādau mṛtasya pratīkṣā nāstītyuktatvācca na mārgacihnatvaṃ bhogyatvaṃ vā,",
    "GSP33brsgor4u:698": " devatātve tvasthiratvadoṣo nāstītyarthaḥ /",
    "GSP33brsgor4u:699": " yattūpadeśasvārasyāccihnatvaṃ bhātīti,",
    "GSP33brsgor4u:700": " tatrāha-arciṣo 'hariti /",
    "GSP33brsgor4u:701": " cihnatvanetṛtvasaṃśayācca vākyaśeṣānnirṇaya ityāha-apiceti /",
    "GSP33brsgor4u:702": " yaduktaṃ lokaśabdādbhogyatvamiti tannetyāha-saṃpiṇḍiteti /",
    "GSP33brsgor4u:703": " sūtrāntaraṃ gṛhṇāti-kathaṃ punariti //5//",
    "GSP33brsgor4u:704": " END BsRp_4,3.4.5",
    "GSP33brsgor4u:705": " START BsRp_4,3.4.6ḥ",
    "GSP33brsgor4u:706": " vaidyutenaiva tatas tacchruteḥ / BBs_4,3.6 /",
    "GSP33brsgor4u:707": " āmānavo vidyullokamāgato vaidyutastenetyarthaḥ /",
    "GSP33brsgor4u:708": " śrutau vaidyutāllokādityarthaḥ /",
    "GSP33brsgor4u:709": " śrutyā varuṇādīnāṃ netṛtvābhāve 'pyanugrāhakatvena mārgāntarbhāva iti bhāvaḥ //6//",
    "GSP33brsgor4u:710": " END BsRp_4,3.4.6",
    "GSP33brsgor4u:711": " START BsRp_4,3.5.7ḥ",
    "GSP33brsgor4u:712": " kāryaṃ bādarirasya gatyupapatteḥ / BBs_4,3.7 /",
    "GSP33brsgor4u:713": " evaṃ mārgaṃ nirūpya gantavyaṃ cintayati-kāryaṃ bādarirasya gatyupapatteḥ /",
    "GSP33brsgor4u:714": " paraṃ brahma gantavyamiti pūrvapakṣe mārgasya muktyarthatā kāryaṃ brahmeti siddhānte bhogārthateti matvā prathamaṃ siddhāntamāha-tatra kāryameveti",
    "GSP33brsgor4u:715": " sarvagatasyāpi pradeśāntaraviśiṣṭatvenākāśasya gantavyatvaṃ,",
    "GSP33brsgor4u:716": " dṛṣṭaṃ,",
    "GSP33brsgor4u:717": " brahmaṇastu pratyaktvānna kathamapi gantavyatetyarthaḥ //7//",
    "GSP33brsgor4u:718": " END BsRp_4,3.5.7",
    "GSP33brsgor4u:719": " START BsRp_4,3.5.8ḥ",
    "GSP33brsgor4u:720": " viśeṣitatvāc ca / BBs_4,3.8 /",
    "GSP33brsgor4u:721": " brahmalokeṣviti bahuvacanalokaśabdādhārasaptamīśrutibhirgantavyasya parasmādvyāvṛttatvācca na paraṃ gantavyamityāha-viśeṣitatvācceti /",
    "GSP33brsgor4u:722": " parabrahmaṇi bhogyatvopacārādgauṇī lokaśrutirityarthaḥ /",
    "GSP33brsgor4u:723": " napuṃsakabrahmaśabdena kāraṇavācinā kāryaṃ lakṣyate gantavyatvanyāyopetabahuvacanādyanekaśrutyanugrahāyaḥ /",
    "GSP33brsgor4u:724": " na cānāvṛttiliṅgātparasya gantavyatā,",
    "GSP33brsgor4u:725": " kramamuktyā liṅgasyānyathāsiddheriti bhāvaḥ //8//",
    "GSP33brsgor4u:726": " END BsRp_4,3.5.8",
    "GSP33brsgor4u:727": " START BsRp_4,3.5.9-12ḥ",
    "GSP33brsgor4u:728": " sāmīpyāt tu tadvyapadeśaḥ / BBs_4,3.9 /",
    "GSP33brsgor4u:729": " kāryātyaye tadadhyakṣeṇa sahātaḥ param abhidhānāt / BBs_4,3.10 /",
    "GSP33brsgor4u:730": " smṛteś ca / BBs_4,3.11 /",
    "GSP33brsgor4u:731": " paraṃ jaiminir mukhyatvāt / BBs_4,3.12 /",
    "GSP33brsgor4u:732": " pratisaṃcaro mahāpralayaḥ,",
    "GSP33brsgor4u:733": " tasminprāpte parasya hiraṇyagarbhasyānte samaṣṭiliṅgaśarīrarūpavikārāvasāne brahmalokanivāsinaḥ",
    "GSP33brsgor4u:734": " kutātmānaḥ śuddhadhiyastatrotpannasamyagdhiyaḥ sarve brahmaṇā mucyamānena saha paraṃ",
    "GSP33brsgor4u:735": " padaṃ praviśantīti yojanā /",
    "GSP33brsgor4u:736": " evaṃ siddhāntamuktvā tena nirastaṃ pūrvapakṣamāha-kaṃ punarityādinā // 9 // // 10 // // 11 // //12//",
    "GSP33brsgor4u:737": " END BsRp_4,3.5.9-12",
    "GSP33brsgor4u:738": " START BsRp_4,3.5.13ḥ",
    "GSP33brsgor4u:739": " darśanāc ca / BBs_4,3.13 /",
    "GSP33brsgor4u:740": " daharavidyāyāṃ kaṭhavallīṣu parabrahmaprakaraṇe ca tayordhvamāyanniti gatirdarśitā //13//",
    "GSP33brsgor4u:741": " END BsRp_4,3.5.13",
    "GSP33brsgor4u:742": " START BsRp_4,3.5.14ḥ",
    "GSP33brsgor4u:743": " na ca kārye pratipattyabhisaṃdhiḥ / BBs_4,3.14 /",
    "GSP33brsgor4u:744": " evaṃ brahmaśrutyamṛtatvaliṅgābhyāṃ prakaraṇācca paraviṣayā gatirityuktaṃ,",
    "GSP33brsgor4u:745": " saṃprati prajāpateḥ sabhāṃ veśma prāpnuyāmiti upāsakasya maraṇakāle kāryaprāptisaṃkalpaśruterna paraṃ gantavyamiti śaṅkāṃ nirasyati-naca kārya iti /",
    "GSP33brsgor4u:746": " parasya prakṛtatvāt,",
    "GSP33brsgor4u:747": " yaśaḥpadasya paramātmanāmatvaprasiddhyā yaśaḥpadenātmoktiḥ /",
    "GSP33brsgor4u:748": " yaśa ātmā brāhmaṇānāmahaṃ bhavāmi,",
    "GSP33brsgor4u:749": " tathā rājñāṃ yaśo viśāṃ yaśa iti sārvātmyaliṅgācca paraprāptisaṃkalpa evāyamityarthaḥ /",
    "GSP33brsgor4u:750": " astu veśmapratipattīcchā parabrahmaviṣayā tathāpi sā kathaṃ gatipūrvikā syādityata āha-sā ceti /",
    "GSP33brsgor4u:751": " tattatra brahmaloke vidyāvidhīnenāparājitā pūrasti brahmaṇo hiraṇyagarbhasya tenaiva",
    "GSP33brsgor4u:752": " prabhuṇāṃ vimitaṃ nirmitaṃ hiraṇmayaṃ veśmāsti tatpratipadyate vidvāniti daharavidyāyāṃ",
    "GSP33brsgor4u:753": " gatipūrvikā veśmaprāptiruktā /",
    "GSP33brsgor4u:754": " tena parabrahmaṇyapi veśmapratipattiśabdasāmānyādgatipūrvakatvaṃ tasyāḥ sidhyatītyarthaḥ /",
    "GSP33brsgor4u:755": " kiñca pada gatāviti dhātupāṭhādveśma prapadye ityatra mārgāpekṣā bhātītyāha-paderapīti /",
    "GSP33brsgor4u:756": " pūrvapakṣamupasaṃharati-tasmāditi /",
    "GSP33brsgor4u:757": " ādya eva siddhāntapakṣa iti dṛḍhīkartumupasaṃkramate-tāviti /",
    "GSP33brsgor4u:758": " brahmaśabdamukhyatvādihetūnāmābhāsatvḥaṃ sphuṭayati-nahīti /",
    "GSP33brsgor4u:759": " gantavyatvasya brahmalokeṣviti bahuvacanādeḥ saṃkalpādeva gandhādidivyabhogaśruteśca parabrahmaṇyasaṃbhavānmukhyārthatyāga ityarthaḥ /",
    "GSP33brsgor4u:760": " yadyapyetadvai satyakāma paraṃ cāparaṃ ca brahmetyādiśrutiṣu prayogasāmyādbrahmaśabda",
    "GSP33brsgor4u:761": " ubhayatra rūḍhatayā mukhyaḥeva tathāpi pūrṇe parasminnavayavārthasya niratiśayamahattvasya",
    "GSP33brsgor4u:762": " lābhādaparabrahmaṇyamukhya ityaṅgīkṛtamiti mantavyam /",
    "GSP33brsgor4u:763": " yaduktaṃ kaṭhavallīṣu prakaraṇabalādgatiḥ paraviṣayeti,",
    "GSP33brsgor4u:764": " tatrāha-pareti /",
    "GSP33brsgor4u:765": " yathā vidyāsaṃbaddhasuṣumnāstutyarthaṃ tadasaṃbaddhanāḍyantarakīrtanaṃ tathā paravidyāstutyarthaṃ tatprakaraṇe 'pyaparavidyāśrayagatikīrtanaṃ",
    "GSP33brsgor4u:766": " gatiṃ vināpi hi paravidyā niratiśayaphalā tasyāṃ tvaparavidyāphalaṃ gatisādhyamantarbhavatīti stutilābhādityarthaḥ /",
    "GSP33brsgor4u:767": " yadapyuktaṃ prāptisaṃkalpo 'pi prakṛtaparaviṣaya iti tannetyāha-prajāpateriti /",
    "GSP33brsgor4u:768": " prajāpatisabhāveśmaśrutibhistatsaṃghātātmakavākyena ca prakaraṇaṃ,",
    "GSP33brsgor4u:769": " bādhyaṃ,",
    "GSP33brsgor4u:770": " yaśo 'hamiti sārvātmyaṃ tūpāsanārthamaparabrahmaṇyupayujyata ityartha /",
    "GSP33brsgor4u:771": " svapakṣamuktvā paramataṃ dūṣayati-kecidityādinā /",
    "GSP33brsgor4u:772": " sarvagatasya svātmabhūtasyāpi brahmaṇaḥ saṃsāradeśāddeśāntareṇa tatkālātkālāntareṇa viśiṣṭatayā gantavyatvaṃ syāditi pṛthivīvayodṛṣṭāntābhyāṃ śaṅkate-nanviti /",
    "GSP33brsgor4u:773": " yatnaṃ vinaiva prāptamananyatvam,",
    "GSP33brsgor4u:774": " avasthātadvatorabhedātsvātmabhūtatvam /",
    "GSP33brsgor4u:775": " nanu yuktaṃ bhūvayasoḥ prāptayorapi deśāntarakālāntaraviśiṣṭatvena gantavyatvaṃ tayorgantṛbhinnatvāt,",
    "GSP33brsgor4u:776": " brahmaṇastu gantrabhinnasya kathaṃ gantavyatvaṃ tatrāha-sarvaśaktīti /",
    "GSP33brsgor4u:777": " yā prāptā bhūḥ sā na gantavyā yacca gantavyaṃ deśāntaraṃ tattvaprāptamiti kutaḥ prāptasya gantavyatā vayaso 'pi kālāntare 'bhivyaktimātraṃ na gantavyatvamiti vastugatiḥ /",
    "GSP33brsgor4u:778": " aṅgīkṛtya viśiṣṭabhūvayasorgantavyatāṃ parabrahmaṇo deśakālavaiśiṣṭyābhāvānna kathañcidapi gantavyatetyāha-netyādinā /",
    "GSP33brsgor4u:779": " 'anādimatparaṃ brahma'ityādyā smṛtirdṛśyaviśeṣasya dṛśi kalpitatvāddṛgātmano nirviśeṣateti nyāyaḥ /",
    "GSP33brsgor4u:780": " saguṇameva brahma sūtrātmāpekṣayā paraṃ gantavyaṃ,",
    "GSP33brsgor4u:781": " nirviśeṣaṃ tu nāstyeveti śaṅkate-jagadutpattīti /",
    "GSP33brsgor4u:782": " kiṃ nirviśeṣasyāsattvaṃ mānabhāvātsaviśeṣaśrutivirodhādvā /",
    "GSP33brsgor4u:783": " nādya ityāha-neti /",
    "GSP33brsgor4u:784": " dvitīyaṃ śaṅkate-utpattyādīti /",
    "GSP33brsgor4u:785": " saviśeṣaśrutīnāṃ nirviśeṣaśrutiśeṣatvānna virodha ityāha-neti /",
    "GSP33brsgor4u:786": " nirviśeṣaśrutīnāmeva saviśeṣaśrutiśeṣatvaṃ kiṃ na syādityāha-kasmāditi /",
    "GSP33brsgor4u:787": " tāsāṃ svārthe phalavattvena nirākāṅkṣatvāccheṣitā viśeṣaśrutīnāṃ tvaphalatvānniṣedhyaviśeṣasamarpaṇādidvāreṇa",
    "GSP33brsgor4u:788": " śeṣatvaṃ phalavatsaṃnidhāvaphalaṃ tadaṅgamiti nyāyādityāha-ucyata ityādinā /",
    "GSP33brsgor4u:789": " na kevalaṃ nyāyāccheṣatā kintu śrutyāpītyāha-pratyakṣaṃ tviti /",
    "GSP33brsgor4u:790": " tatra mūlakāraṇe brahmaṇyetacchuṅgaṃ jagadātmakaṃ kāryamutpannamityupakramya tena śuṅgena tanmūlamanvicchetyupasaṃhāre sata eva jñeyatvamuktaṃ chāndogye /",
    "GSP33brsgor4u:791": " tathā taittirīyake 'pi jagajjanmādyanuvādena brahmaṇa eva jñeyatvaṃ darśitamataḥ sṛṣṭiśrutīnāṃ śrutyaiva nirviśeṣadhīśeṣatā bhātītyarthaḥ /",
    "GSP33brsgor4u:792": " evaṃ brahmaṇo nirviśeṣatvānna gantavyateti phalitamāha-evamiti /",
    "GSP33brsgor4u:793": " spaṣṭaniṣedhācca parasya na gantavyatetyāha-na tasyeti /",
    "GSP33brsgor4u:794": " evaṃ gantavyālocanayā gatiṃ nirasya gantrālocanayāpi nirasyati-gatikalpanāyāṃ cetyādinā /",
    "GSP33brsgor4u:795": " bhedābhedena dvau kalpāvatyantabhedastṛtīyaḥ kalpaḥ /",
    "GSP33brsgor4u:796": " nanvatyantābhedakalpaḥ kimiti noktaḥ,",
    "GSP33brsgor4u:797": " tatrāha-atyanteti /",
    "GSP33brsgor4u:798": " kalpatraye kiṃ dūṣaṇamiti pṛcchati-yadyevamiti /",
    "GSP33brsgor4u:799": " kalpadvaye 'pi doṣāntaramāha-vikārāvayavapakṣayośceti /",
    "GSP33brsgor4u:800": " vikārāvayavarūpajīvaviśiṣṭasyaḥ brahmaṇaḥ sthiratvājjīvānāṃ gatyāgatī na syātām /",
    "GSP33brsgor4u:801": " nahyacalātisthūlapāṣāṇasthayormaṇḍūkapāṣāṇāvayavayoścalanamastītyathraḥ /",
    "GSP33brsgor4u:802": " asmākaṃ tvajñānātkalpitopādhibhirgatyāgativibhrama iti bhāvaḥ /",
    "GSP33brsgor4u:803": " tṛtīyakalpamanūdya vikalpya dūṣayati-athetyādinā /",
    "GSP33brsgor4u:804": " abhedaśrutivirodharūpo doṣo mama nāstīti bhedābhedavādyāha-vikārāvayavayoriti /",
    "GSP33brsgor4u:805": " bhinnayorabhedo mukhyo na yukto virodhāditi pariharati-neti /",
    "GSP33brsgor4u:806": " kiñca pakṣatrayamapyayuktaṃ saṃsāritvasya tāttvikajīvabhāvasya nāśe tāttvivajīvasvarūpanāśaprasaṅgāt /",
    "GSP33brsgor4u:807": " nacāsmābhiriva tvayā brahmātmatvaṃ jīvasya tāttvikarūpamaṅgīkṛtaṃ yadasya saṃsāranāśe 'pi na naśyedityāha-sarveṣviti /",
    "GSP33brsgor4u:808": " nanu kiṃ brahmatvena,",
    "GSP33brsgor4u:809": " saṃsārābhāvaḥ kila mokṣaḥ sa ca karmābhāvamātreṇa setsyatīti kramajaḍānāṃ matamudbhāvya nirasyati-yattvityādinā /",
    "GSP33brsgor4u:810": " taditi /",
    "GSP33brsgor4u:811": " evaṃvṛttaṃ mokṣaheturityasminnarthe mānābhāvādityarthaḥ /",
    "GSP33brsgor4u:812": " tarka eva mānamityata āha-na caitattarkayitumiti /",
    "GSP33brsgor4u:813": " nanu tavāpyetattarkamātramekasmiñjanmanyanekaviruddhaphalānāṃ karmaṇāṃ bhogāyogādastyavaśiṣṭaṃ karma janmāntarasya nimittamityāśaṅkya tatra mānamāha-karmaśeṣasadbhāvasiddhiśceti /",
    "GSP33brsgor4u:814": " santvanārabdhaphalāni puṇyapāpāni teṣāṃ nityādyanuṣṭhānena kṣayānna janmāntaramiti śaṅkate-syādetaditi /",
    "GSP33brsgor4u:815": " puṇyena puṇyasya na nāśaḥ avirodhādanyathātiprasaṅgāt /",
    "GSP33brsgor4u:816": " pāpasyāpi sarvātmanā puṇyanāśyatve mānaṃ nāstīti saṃcitapuṇyapāpābhyāṃ janmāntaraṃ durvāramityāha-tannetyādinā /",
    "GSP33brsgor4u:817": " kriyamāṇanityādināpi janma syāt,",
    "GSP33brsgor4u:818": " karmaṇā pitṛloka ityaviśeṣaśruteḥ,",
    "GSP33brsgor4u:819": " smṛteścetyāha-naca nityeti /",
    "GSP33brsgor4u:820": " pratyavāyanirāsārthe nityādyācāre satyanu paścātphalāntaraṃ niṣpadyata ityatra dṛṣṭāntaḥ /",
    "GSP33brsgor4u:821": " tadyatheti /",
    "GSP33brsgor4u:822": " nirmite āropite satītyarthaḥ /",
    "GSP33brsgor4u:823": " tathāpi kāmyādikarmasattāniścayo nāstyata āha-saṃśayitavyaṃ tviti /",
    "GSP33brsgor4u:824": " jñānaṃ vinā dehapāte mokṣa eveti niścayālābhāttvatpakṣe kṣatiriti bhāvaḥ /",
    "GSP33brsgor4u:825": " brahmabhinnasya jīvasyaṃ kartṛtvādisvabhāvasya mokṣāśāpi na yuktetyāha-naceti /",
    "GSP33brsgor4u:826": " kartṛtvādirūpaṃ kāryaṃ na svabhāvaḥ kintu tacchaktiriti śaṅkate-syādetaditi /",
    "GSP33brsgor4u:827": " kāryagamyāyāḥ śakteḥ kāryasyātyantānutpāde sattvamayuktamataḥ śaktisattve tadviṣayasya",
    "GSP33brsgor4u:828": " kāryasyādṛṣṭadeśakālādinimittānāṃ cātmanā śaktidvārā nityasaṃbaddhatvānmokṣo na syāditi",
    "GSP33brsgor4u:829": " pariharati-taccetyādinā /",
    "GSP33brsgor4u:830": " mokṣasiddhyarthaṃ jīvasya brahmatvāṅgīkāre saṃsārānupapattimāśaṅkyājñānādupapattimasakṛduktāṃ smārayati-parasmādityādinā /",
    "GSP33brsgor4u:831": " prāsaṅgikaṃ parihṛtya paramaṃ prakṛtamupasaṃharati-tadevamiti /",
    "GSP33brsgor4u:832": " nanu paravidyāyāmapyāpnotipadena gatiḥ śrutetyata āha-brahmavidāpnotīti /",
    "GSP33brsgor4u:833": " vaiphalyācca gaterna paraviṣayatvamityāha-apiceti /",
    "GSP33brsgor4u:834": " anucintanapakṣaṃ pratyāha-naca nityasiddhati /",
    "GSP33brsgor4u:835": " kathaṃ tarhi kaiścitparaviṣayatvaṃ gateruktamityāśaṅkya bhrāntetyāha-tatra parāpareti /",
    "GSP33brsgor4u:836": " praśnapūrvakaṃ parāparabrahmavibhāgaṃ vadannaparabrahmaṇi gaterarthavattvamāha-kiṃ dve ityādinā /",
    "GSP33brsgor4u:837": " vyāpino jīvasya kathaṃ gatistatrāha-sarvagatatve 'pīti //14//",
    "GSP33brsgor4u:838": " END BsRp_4,3.5.14",
    "GSP33brsgor4u:839": " START BsRp_4,3.6.15ḥ",
    "GSP33brsgor4u:840": " apratīkālambanān nayatīti bādarāyaṇa ubhayathā ca doṣāt tatkratuś ca / BBs_4,3.15 /",
    "GSP33brsgor4u:841": " evaṃ gantavyaṃ nirūpya gantṛnnirdhārayati-apratīketi /",
    "GSP33brsgor4u:842": " 'sa evainān brahma gamayati'ityaviśeṣaśruteḥ tatkratunyāyācca /",
    "GSP33brsgor4u:843": " saṃśayamāha-idamiti /",
    "GSP33brsgor4u:844": " aniyamādhikaraṇe tattvavido 'nyatra sarvopāsakānāṃ mārgopasaṃhāra uktaḥ,",
    "GSP33brsgor4u:845": " idānīmapatīkopāsakānāmeva mārgo na sarveṣāṃ vikāropāsakānāmityubhayathābhāvoktau pūrvoktavirodhaḥ syāt,",
    "GSP33brsgor4u:846": " tasmādupāsakamātrasyottaramārgasiddhiriti pūrvapakṣaphalaṃ,",
    "GSP33brsgor4u:847": " siddhānte tūbhayathābhāvasiddhiḥ /",
    "GSP33brsgor4u:848": " adoṣāditi sūtre paracchedaḥ,",
    "GSP33brsgor4u:849": " avirodhādityarthaḥ /",
    "GSP33brsgor4u:850": " aniyamaḥ sarvāsāmiti sūtre sarvaśabdasya pratīkopāsakānyaparatvāditi bhāvaḥ /",
    "GSP33brsgor4u:851": " yadyapi pratīkadhyāyināṃ pitṛyāṇatṛtīyasthānayorapraveśādarcirādimārgo vācyastathāpi teṣāṃ vidyutparyantameva gamanamastu na brahmaprāptirbrahmakratutvābhāvāt",
    "GSP33brsgor4u:852": " yo yat dhyāyati sa tatprāpnoti hi tatkratunyāyaḥ śrutimūlaḥ /",
    "GSP33brsgor4u:853": " pratīkeṣu ca nāmādiṣu dhyeyeṣu brahmaṇo guṇatvāt,",
    "GSP33brsgor4u:854": " na brahmadhyāyitvamasti /",
    "GSP33brsgor4u:855": " asya ca nyāyasya pañcāgnividyāyāmāhatyavādātpratyakṣavacanādbādha iṣṭa iti sūtrabhāṣyārthaḥ //15//",
    "GSP33brsgor4u:856": " END BsRp_4,3.6.15",
    "GSP33brsgor4u:857": " START BsRp_4,3.6.16ḥ",
    "GSP33brsgor4u:858": " viśeṣaṃ ca darśayati / BBs_4,3.16 /",
    "GSP33brsgor4u:859": " kiñca pratīkatāratamyena phalatāratamyaśruterna pratīkadhyāyināṃ brahmaprāptirityāha-viśeṣaṃ ceti /",
    "GSP33brsgor4u:860": " tasmādasati vacane brahmadhyāyina eva brahmagantāra iti siddham //16//",
    "GSP33brsgor4u:861": " END BsRp_4,3.6.16",
    "GSP33brsgor4u:862": " iti śrīmatparamahaṃsaparivrājakācāryaśrīgovindānandabhagavatkṛtau bhāṣyaratnaprabhāyāṃ caturthādhyāyasya tṛtīyaḥ pādaḥ //3//",
    "GSP33brsgor4u:863": " // iti caturthasyādhyāyasya saguṇavidyāvato mṛtasyottaramārgāmidhānākhyastṛtīyaḥ pādaḥ // ____________________________________________________________________________________________",
    "GSP33brsgor4u:864": " caturthe 'dhyāye caturthaḥ pādaḥ /",
    "GSP33brsgor4u:865": " START BsRp_4,4.1.1ḥ",
    "GSP33brsgor4u:866": " saṃpadyāvirbhāvaḥ svena śabdāt / BBs_4,4.1 /",
    "GSP33brsgor4u:867": " pūrvapāde brahmopāsakānāṃ kāryabrahmaprāptiruktā,",
    "GSP33brsgor4u:868": " saṃprati teṣāmaiśvaryaviśeṣaṃ brāhmalaukikaṃ pādasyottarārdhena prapañcayiṣyannādāvabhyarhitaparavidyāprāpyaṃ nirviśeṣabrahmabhāvamāha-saṃpadyāvirbhāvaḥ svenaśabdāt /",
    "GSP33brsgor4u:869": " nirguṇavidyāphalavākyamudāhṛtya svaśabdasya svīyāgantukarūpasvātmarūpavācitvābhyāṃ saṃśayamāha-evamiti /",
    "GSP33brsgor4u:870": " pūrvapakṣe mokṣasya svargādaviśeṣaḥ,",
    "GSP33brsgor4u:871": " siddhānte viśeṣa iti phalaṃ,",
    "GSP33brsgor4u:872": " tatra mokṣa āgantukaḥ,",
    "GSP33brsgor4u:873": " phalatvātsvargavaditi nyāyopetayābhiniṣpattiśrutyā pūrvapakṣamāha-kimityādinā /",
    "GSP33brsgor4u:874": " svaśabdaśrutibādhito nyāyaḥ abhiniṣpattiśca sākṣātkāravṛttyabhiprāyā bandhadhvaṃsajanmanyaupacārikveveti matvā siddhāntayati-evamiti /",
    "GSP33brsgor4u:875": " mokṣasya phalatvena prāptāgantukatvanirāsārthaḥ svaśabda iti yuktaṃ svīyavācitve 'tvanarthakānuvādaḥ syādityarthaḥ //1//",
    "GSP33brsgor4u:876": " END BsRp_4,4.1.1",
    "GSP33brsgor4u:877": " START BsRp_4,4.1.2ḥ",
    "GSP33brsgor4u:878": " muktaḥ pratijñānāt / BBs_4,4.2 /",
    "GSP33brsgor4u:879": " sūtrāntaraṃ gṛhṇāti-kaḥ punariti /",
    "GSP33brsgor4u:880": " jāgarite hyāndhyādidehadharmavānbhavati svapne tu hata eva kenacit /",
    "GSP33brsgor4u:881": " apica putrādināśādroditīva bhavati,",
    "GSP33brsgor4u:882": " suṣuptau tu viśeṣājñānādvinaṣṭa iveti,",
    "GSP33brsgor4u:883": " bandhadaśāyāṃ kaluṣitātmanā tiṣṭhati mokṣe tu vigalitākhiladuḥkhaḥ paritaḥ pradyotamānapūrṇānandātmanāvatiṣṭhata iti mahān viśeṣa ityarthaḥ",
    "GSP33brsgor4u:884": " END BsRp_4,4.1.2",
    "GSP33brsgor4u:885": " START BsRp_4,4.1.3ḥ",
    "GSP33brsgor4u:886": " ātmā prakaraṇāt / BBs_4,4.3 /",
    "GSP33brsgor4u:887": " kāryagocaramiti /",
    "GSP33brsgor4u:888": " kāryaṃ jyotiḥprāptamityarthaḥ /",
    "GSP33brsgor4u:889": " kāryaṃ prāpto 'pi muktaḥ kiṃ na syādityata āha-na cānativṛtta iti //3//",
    "GSP33brsgor4u:890": " END BsRp_4,4.1.3",
    "GSP33brsgor4u:891": " START BsRp_4,4.2.4ḥ",
    "GSP33brsgor4u:892": " avibhāgena dṛṣṭatvāt / BBs_4,4.4 /",
    "GSP33brsgor4u:893": " avibhāgena dṛṣṭatvāt /",
    "GSP33brsgor4u:894": " svarūpasthitamuktamupajīvya vādivivādāt brahmabhedābhedasaṃśaye satyatyantabhedaṃ pūrvapakṣamuktvā siddhāntamāha-yasyeti //4//",
    "GSP33brsgor4u:895": " END BsRp_4,4.2.4",
    "GSP33brsgor4u:896": " START BsRp_4,4.3.5ḥ",
    "GSP33brsgor4u:897": " brāhmeṇa jaiminir upanyāsādibhyaḥ / BBs_4,4.5 /",
    "GSP33brsgor4u:898": " brāhmeṇa jaiminiḥuktaṃ brahma svarūpamupajīvya sa kiṃ satyena sarvajñatvādidharmeṇa",
    "GSP33brsgor4u:899": " yuktastiṣṭhati uta dharmasya śaśaśṛṅgavadatyantāsattvāccinmātrātmanā tiṣṭhati kiṃ",
    "GSP33brsgor4u:900": " vā vastutaścinmātro 'pi jīvāntaravyavahāradṛṣṭyā kalpitasarvajñatvādimāniti munivipratipatteḥ",
    "GSP33brsgor4u:901": " saṃśaye satyādyaṃ pūrvapakṣamāha-adhunetyādinā /",
    "GSP33brsgor4u:902": " tattatpakṣasiddhireva phalaṃ draṣṭavyam /",
    "GSP33brsgor4u:903": " so 'nveṣṭavya itividhyartha uddeśo ya ātmetyādirūpanyāsaśabdārthaḥ /",
    "GSP33brsgor4u:904": " ādipadādvidhivyapadeśagrahaḥ /",
    "GSP33brsgor4u:905": " tatrājñātajñāpako vidhistamāha-tathā sa tatreti /",
    "GSP33brsgor4u:906": " sarvajña ityādistu vyapadeśo 'yaṃ hi noddeśaḥ vidhyabhāvānnāpi vidhiḥ siddhavannirdeśādityarthaḥ //5//",
    "GSP33brsgor4u:907": " END BsRp_4,4.3.5",
    "GSP33brsgor4u:908": " START BsRp_4,4.3.6ḥ",
    "GSP33brsgor4u:909": " cititanmātreṇa tadātmakatvād ity auḍulomiḥ / BBs_4,4.6 /",
    "GSP33brsgor4u:910": " satyatvādidharmāṇāṃ satyatvaṃ dūṣayannatyantāsattvapakṣamāha-cititanmātreṇeti /",
    "GSP33brsgor4u:911": " citiścaitanyaṃ,",
    "GSP33brsgor4u:912": " śabdajñānādyo vikalpo 'sanpratyayastajjāḥ atyantāsanta iti yāvat /",
    "GSP33brsgor4u:913": " astvabhāvadharmāṇāmasattvaṃ bhāvadharmāṇāṃ tu sattvamityāśaṅkya teṣāmapyaupādhikatvādasattvamityāha-satyakāmeti /",
    "GSP33brsgor4u:914": " cinmātre mukte jakṣaṇādiśrutiḥ kathaṃ tatrāha-ata eva ceti /",
    "GSP33brsgor4u:915": " sarvadharmaniṣedhādevetyarthaḥ //6//",
    "GSP33brsgor4u:916": " END BsRp_4,4.3.6",
    "GSP33brsgor4u:917": " START BsRp_4,4.3.7ḥ",
    "GSP33brsgor4u:918": " evam apy upanyāsāt pūrvabhāvād avirodhaṃ bādarāyaṇaḥ / BBs_4,4.7 /",
    "GSP33brsgor4u:919": " dharmāṇāṃ satyatvamatyantāsattvaṃ ceti pakṣadvayamayuktam /",
    "GSP33brsgor4u:920": " advaitaśrutīnāṃ sarvajñatvādiśrutivyavahārayośca bādhāpātādatastṛtīyapakṣaḥ śreyāniti siddhāntayati-evamapīti /",
    "GSP33brsgor4u:921": " atra kecinmuhyanti-akhaṇḍacinmātrajñānānmuktasyājñānābhāvātkuta ājñānikadharmayoga iti,",
    "GSP33brsgor4u:922": " te itthaṃ bodhanīyāḥ /",
    "GSP33brsgor4u:923": " ye īśvaradharmāsta eva cidātmani mukte jīvāntarairvyavahriyante iti /",
    "GSP33brsgor4u:924": " naca mūlāvidyaikyāttannāśe kuto jīvāntaramiti vācyaṃ,",
    "GSP33brsgor4u:925": " na vayaṃ tannāśe jīvāntaravyavahāraṃ brūmaḥ,",
    "GSP33brsgor4u:926": " kintu tadaṃśanāśenāṃśārabdhādhyātmikaśarīradvayābhimānino muktāvaṃśāntaropādhikā jīvā vyavahartāra iti vadāmaḥ /",
    "GSP33brsgor4u:927": " tarhi nānavidyāpakṣa eva kuto nādriyate jīvabhedasyāvaśyakatvāditi cet / na /",
    "GSP33brsgor4u:928": " prakṛtinānātvaṃ pratijīvaṃ prapañcabheda ityādyaprāmāṇikānekārthagauravāditi sarvavṛddhasaṃmata ekāvidyāpakṣa eva śreyān,",
    "GSP33brsgor4u:929": " aṃśabhedena ca bandhamuktivyavastheti saṃkṣepaḥ //7//",
    "GSP33brsgor4u:930": " END BsRp_4,4.3.7",
    "GSP33brsgor4u:931": " START BsRp_4,4.4.8ḥ",
    "GSP33brsgor4u:932": " saṃkalpād eva tu tacchruteḥ / BBs_4,4.8 /",
    "GSP33brsgor4u:933": " evaṃ paravidyāphalamuktamidānīmaparavidyāphalaṃ prapañcayati-saṃkalpādeva tu tacchruteḥ /",
    "GSP33brsgor4u:934": " evakārasyāyogānyayogavyavacchedasādhāraṇyātsaṃśayaḥ,",
    "GSP33brsgor4u:935": " brahmalokaṃ gatasyopāsakasya saṃkalpo yatnāntarasāpekṣaḥ,",
    "GSP33brsgor4u:936": " bhogasāmagrīsaṃkalpatvādasmadādisaṃkalpavat /",
    "GSP33brsgor4u:937": " na caivakāravirodhaḥ saṃkalpena sāmagryā ayogavyavacchedena saulabhyārthatvāt,",
    "GSP33brsgor4u:938": " yatnānaṅgīkāre bhogapuṣṭyasiddheśceti pūrvapakṣārthaḥ /",
    "GSP33brsgor4u:939": " atra lokavṛttānusaraṇaṃ phalaṃ,",
    "GSP33brsgor4u:940": " siddhānte tu vidyābalena saṃkalpasyaiva bhogapuṣṭikaratvasiddhiriti bedaḥ /",
    "GSP33brsgor4u:941": " kiñca yadi bhogasaṃkalpānantaramapi yatnāntarasādhyanimittāpekṣā syāttarhi nimittaprāpteḥ",
    "GSP33brsgor4u:942": " prāgjātasaṃkalpasya vandhyatvaṃ syādbhoge vilambāttataḥ satyasaṃkalpaśruterna yatnāntarāpekṣetyāha-nimittāntaramapi tviti //8 //",
    "GSP33brsgor4u:943": " END BsRp_4,4.4.8",
    "GSP33brsgor4u:944": " START BsRp_4,4.4.9ḥ",
    "GSP33brsgor4u:945": " ata eva cānanyādhipatiḥ / BBs_4,4.9 /",
    "GSP33brsgor4u:946": " nanvīśvarādhīnasya viduṣaḥ kathaṃ saṃkalpamātrādbhogasiddhistatrāha-ata eveti /",
    "GSP33brsgor4u:947": " īśvaradharma eva viduṣyāvirbhūta iti na saṃkalpabhaṅga iti bhāvaḥ //9//",
    "GSP33brsgor4u:948": " END BsRp_4,4.4.9",
    "GSP33brsgor4u:949": " START BsRp_4,4.5.10-11ḥ",
    "GSP33brsgor4u:950": " abhāvaṃ bādarir āha hy evam / BBs_4,4.10 /",
    "GSP33brsgor4u:951": " bhāvaṃ jaiminir vikalpāmananāt / BBs_4,4.11 /",
    "GSP33brsgor4u:952": " evakāravanmanaseti viśeṣaṇenānyayogavyavacchedāddehādyabhāva iti pūrvapakṣayati-abhāvaṃ bādarirāha hyevam /",
    "GSP33brsgor4u:953": " atrāpi vādivivādātsaṃśayaḥ,",
    "GSP33brsgor4u:954": " tatra dehādayo na santyeva sadā santyeveti ca pakṣadvayaṃ pūrvapakṣaḥ /",
    "GSP33brsgor4u:955": " kālabhedenecchayā santi na santi ceti siddhāntapakṣo draṣṭavyaḥ /",
    "GSP33brsgor4u:956": " phalaṃ tu tattacchrutermukhyatvamiti vivekaḥ // 10 // //11//",
    "GSP33brsgor4u:957": " END BsRp_4,4.5.10",
    "GSP33brsgor4u:958": " END BsRp_4,4.5.11",
    "GSP33brsgor4u:959": " START BsRp_4,4.5.12-14ḥ",
    "GSP33brsgor4u:960": " dvādaśāhavad ubhayavidhaṃ bādarāyaṇo 'taḥ / BBs_4,4.12 /",
    "GSP33brsgor4u:961": " tanvabhāve sandhyavad upapatteḥ / BBs_4,4.13 /",
    "GSP33brsgor4u:962": " bhāve jāgradvat / BBs_4,4.14 /",
    "GSP33brsgor4u:963": " dvādaśāhavaditi /",
    "GSP33brsgor4u:964": " ya evaṃvidvāṃsaḥ satramupayanti ityupāyicodanāgamyatvaśruterdvādaśāhasya satratvaṃ,",
    "GSP33brsgor4u:965": " āsateti copayantīti vā coditatvaṃ satralakṣaṇamiti sthitiḥ /",
    "GSP33brsgor4u:966": " tathā dvādaśāhena prajākāmaṃ yājayediti yajaticodanādarśanānniyatakartṛkatvāvagamena dvirātrādivadahīnatvaṃ cetyarthaḥ // 12 // // 13 // //14//",
    "GSP33brsgor4u:967": " END BsRp_4,4.5.12-14",
    "GSP33brsgor4u:968": " START BsRp_4,4.5.15ḥ",
    "GSP33brsgor4u:969": " pradīpavadāveśas tathā hi darśayati / BBs_4,4.15 /",
    "GSP33brsgor4u:970": " pradīpavadāveśaḥ /",
    "GSP33brsgor4u:971": " saṃkalpamātrānnirmitadehānupajīvya teṣūbhayathādarśanātsaṃśayamāha-bhāvamiti /",
    "GSP33brsgor4u:972": " anādiliṅgaśarīrasyaikasminneva śarīre bhāvānnirmitānekadeheṣu bhogāsiddhiḥ pūrvapakṣaphalaṃ,",
    "GSP33brsgor4u:973": " siddhānte tatsiddhiriti matvā sūtraṃ vyācaṣṭe-yathetyādinā /",
    "GSP33brsgor4u:974": " sa ekadhā tridhā pañcadhetyādiśrutyā viduṣa evānekadhābhāva uktaḥ /",
    "GSP33brsgor4u:975": " vidvāṃstu na deho nāpi cinmātraḥ /",
    "GSP33brsgor4u:976": " kintu liṅgopahitātmā /",
    "GSP33brsgor4u:977": " naca tasya liṅgabhedaṃ vinānekatvaṃ saṃbhavati /",
    "GSP33brsgor4u:978": " ataḥ śrutibalādekasyaivānādiliṅgasyānekadeheṣu praveśena bheda eṣṭavyaḥ /",
    "GSP33brsgor4u:979": " yadyapi mūlapradīpasya vartyantareṣūtpannadīpānāṃ cātyantabhedo 'sti liṅgasya tu dehabhedakṛto bhedo na svataḥ,",
    "GSP33brsgor4u:980": " svato liṅgabhede tadupahitajīvabhedādanusaṃdhānānupapatteḥ /",
    "GSP33brsgor4u:981": " āgantukānekaliṅgasṛṣṭāvasatkāryavādāpātācca /",
    "GSP33brsgor4u:982": " tathāpi pradīpatvajātyaikyena vyaktiṣvaikyāropāt dṛṣṭāntadārṣṭāntikayoḥ sāmyaṃ dṛṣṭavyam /",
    "GSP33brsgor4u:983": " tathāca yathā pradīpo 'naikavartiṣu praviśati evaṃ vidyāyogabalādvidvaliṅgasya vyāpitvādanekadeheṣu yugapadāveśa iti sūtrārthaḥ /",
    "GSP33brsgor4u:984": " viduṣo 'nekadhātvaṃ śrutamanyathā na ghaṭata ityāha-naitaditi /",
    "GSP33brsgor4u:985": " itaśca sātmakatvamityāha-naca nirātmakānāmiti /",
    "GSP33brsgor4u:986": " yadanādi mana ekadehasthaṃ tadanusārīṇi dehāntarasthāpi manāṃsi bhavanti tadavasthānāṃ tanniyamyatvasaṃbhavāditi /",
    "GSP33brsgor4u:987": " atra yogaśāstrasaṃmatimāha-eṣaiveti /",
    "GSP33brsgor4u:988": " nirmāṇacittānyasmitāmātrātpravṛttibhede prayojakaṃ cittamekamanekeṣāmiti hi bhagavatpatañjalinā sūtritam /",
    "GSP33brsgor4u:989": " yogino 'bhimānamātrānnirmāṇacittāni nirmāṇadeheṣu bhavanti,",
    "GSP33brsgor4u:990": " teṣāṃ niyāmakamanādicittamityarthaḥ //15//",
    "GSP33brsgor4u:991": " END BsRp_4,4.5.15",
    "GSP33brsgor4u:992": " START BsRp_4,4.6.16ḥ",
    "GSP33brsgor4u:993": " svāpyayasaṃpatyor anyatarāpekṣam āviṣkṛtaṃ hi / BBs_4,4.16 /",
    "GSP33brsgor4u:994": " uttarasūtravyāvartyaśaṅkāmāha-kathaṃ punariti /",
    "GSP33brsgor4u:995": " salilavatsalilaḥ,",
    "GSP33brsgor4u:996": " svaccha ityarthaḥ /",
    "GSP33brsgor4u:997": " na tu taddvitīyamastīti kvacitsuṣuptimadhikṛtyoktaṃ 'tatkena kam'ityādi kvacinmuktiṃ prakṛtyoktam /",
    "GSP33brsgor4u:998": " evaṃ viśeṣajñānābhāvavacanaṃ suṣuptimuktyanyatarāpekṣaṃ saguṇopāsakasya bhogoktau na virudhyate bhinnaviṣayatvādityāha-svāpyayeti /",
    "GSP33brsgor4u:999": " tatraiva śrutau tadadhikāravaśātsuṣuptyādiprakaraṇabalāt,",
    "GSP33brsgor4u:1000": " uktavacanānāmanyatarāpekṣatvamāviṣkṛtaṃ hi yatastato 'vagamyata ityarthaḥ /",
    "GSP33brsgor4u:1001": " atra samutthānādivākyaṃ muktiviṣayaṃ yatra suptā iti suptiviṣayamiti vibhāgaḥ //16//",
    "GSP33brsgor4u:1002": " END BsRp_4,4.6.16",
    "GSP33brsgor4u:1003": " START BsRp_4,4.7.17ḥ",
    "GSP33brsgor4u:1004": " jagadvyāpāravarjaṃ prakaraṇād asaṃnihitatvāc ca / BBs_4,4.17 /",
    "GSP33brsgor4u:1005": " jagadvyāpāravarjam /",
    "GSP33brsgor4u:1006": " saṃkalpādevetyādinoktaiśvaryasya jagatsṛṣṭyādivyatiriktaviṣayatvenātrāpavādātsaṃgatiḥ /",
    "GSP33brsgor4u:1007": " ubhayathā darśanātsaṃśayaḥ /",
    "GSP33brsgor4u:1008": " īśvaranānātvaṃ pūrvapakṣaphalaṃ,",
    "GSP33brsgor4u:1009": " siddhānte tu vidyāyogināmīśvaraniyamyatvādekasya nityasiddhasyeśvarasyaiva jagatkartṛtvasiddhiriti vivekaḥ /",
    "GSP33brsgor4u:1010": " pralayātsargasamaye yasyekṣaṇapūrvaṃ kartṛtvaṃ śrutau prakṛtaṃ tasyaiva niyantṛtvādirjagadvyāpāraḥ /",
    "GSP33brsgor4u:1011": " naddhyupāsakānāṃ dehaṃ vinekṣaṇaṃ saṃbhavati /",
    "GSP33brsgor4u:1012": " kiñceśvarasya nityasiddhatvācchabdaikasamadhigamyatvācca jagatsraṣṭṛtvaṃ yuktaṃ,",
    "GSP33brsgor4u:1013": " na tu tatprasādalabdhasiddhīnāṃ jīvānāmityāha-nityaśabdanibandhanatvācceti /",
    "GSP33brsgor4u:1014": " kiñca viduṣāṃ samaprādhānye mitho virodhaḥ /",
    "GSP33brsgor4u:1015": " ekaṃ pratyanyeṣāṃ guṇatve tveka eveśvara ityāha-samanaskatvāditi //17//",
    "GSP33brsgor4u:1016": " END BsRp_4,4.7.17",
    "GSP33brsgor4u:1017": " START BsRp_4,4.7.18ḥ",
    "GSP33brsgor4u:1018": " pratyakṣopadeśād iti cen nādhikārikamaṇḍalasthokteḥ / BBs_4,4.18 /",
    "GSP33brsgor4u:1019": " adhikāre niyojayatyādityādīnityādhikārikaḥ,",
    "GSP33brsgor4u:1020": " sa cāsau maṇḍalasthaśca tasya prāpyatvokterityarthaḥ /",
    "GSP33brsgor4u:1021": " manasaspatiḥ sūryamaṇḍalāntaḥsthaḥ paramātmā 'tat saviturvareṇyaṃ bhargo devasya dhīmahi /",
    "GSP33brsgor4u:1022": " dhiyo yo naḥ pracodayāt'iti śruteḥ /",
    "GSP33brsgor4u:1023": " tathāca yadi pūrvaṃ niraṅkuśaṃ svārājyamuktaṃ syāttarhi īśvarasyāgre prāpyatāṃ na brūyāt /",
    "GSP33brsgor4u:1024": " ato bhoge svārājyaṃ na jagajjanmādiṣviti bhāvaḥ /",
    "GSP33brsgor4u:1025": " vākpatitvādikamapīśvarādhīśvarādhīnamityāha-tadanusāreṇeti /",
    "GSP33brsgor4u:1026": " uktanyāyaṃ kāmacārādivākyeṣvatidiśati-evamiti //18//",
    "GSP33brsgor4u:1027": " END BsRp_4,4.7.18",
    "GSP33brsgor4u:1028": " START BsRp_4,4.7.19ḥ",
    "GSP33brsgor4u:1029": " vikārāvarti ca tathā hi sthitim āha / BBs_4,4.19 /",
    "GSP33brsgor4u:1030": " jagadvyāpāra upāsakaprāpyaḥ tadupāsyaniṣṭhatvātsaṃkalpasiddhyādivadityāśaṅkyopāsyasthanirguṇasvarūpe vyabhicāramāha-vikārāvarti ceti //19//",
    "GSP33brsgor4u:1031": " END BsRp_4,4.7.19",
    "GSP33brsgor4u:1032": " START BsRp_4,4.7.20ḥ",
    "GSP33brsgor4u:1033": " darśayataś caivaṃ pratyakṣānumāne / BBs_4,4.20 /",
    "GSP33brsgor4u:1034": " nirguṇasvarūpe pramāṇamāha-darśayataśceti /",
    "GSP33brsgor4u:1035": " yathā jñānābhāvānnirguṇaṃ na prāptaṃ tathā dhyānābhāvājjagatsraṣṭṛtvādi na prāpyate /",
    "GSP33brsgor4u:1036": " dhyānābhāvaśca vidhyabhāvāditi bhāvaḥ //20//",
    "GSP33brsgor4u:1037": " END BsRp_4,4.7.20",
    "GSP33brsgor4u:1038": " START BsRp_4,4.7.21ḥ",
    "GSP33brsgor4u:1039": " bhogamātrasāmyaliṅgāc ca / BBs_4,4.21 /",
    "GSP33brsgor4u:1040": " tamupāsakaṃ brahmalokagatamāha-hiraṇyagarbhaḥ mayā khalvimā āpo amṛtarūpā mīyante bhujyante tavāpyasau loko 'mṛtodakalakṣaṇa ityarthaḥ /",
    "GSP33brsgor4u:1041": " śrutyantaramāha-sa yatheti /",
    "GSP33brsgor4u:1042": " bhogasāmye sa dṛṣṭānto yathetyarthaḥ /",
    "GSP33brsgor4u:1043": " teno ityuśabdo 'pyarthaḥ /",
    "GSP33brsgor4u:1044": " salokatāmapītyanvayaḥ /",
    "GSP33brsgor4u:1045": " sāyujyaṃ samānadehatvaṃ krameṇa muktirvā //21//",
    "GSP33brsgor4u:1046": " END BsRp_4,4.7.21",
    "GSP33brsgor4u:1047": " START BsRp_4,4.7.22ḥ",
    "GSP33brsgor4u:1048": " anāvṛttiḥ śabdād anāvṛttiḥ śabdāt / BBs_4,4.22 /",
    "GSP33brsgor4u:1049": " śāstrasamāptiṃ sūcayantsūtrakāraṃ pūjayati-bhagavāniti /",
    "GSP33brsgor4u:1050": " bhagavattvaṃ sarvajñatvam /",
    "GSP33brsgor4u:1051": " sūtradvārā śiṣyāṇāmācāre sthāpanādācāryatvam /",
    "GSP33brsgor4u:1052": " bādarāyaṇapadena badarikāśramavāsoktyā nityasarvajñasya paramagurornārāyaṇasya prasādadyotanāttapraṇītaśāstre niravadyatāṃ dyotayati /",
    "GSP33brsgor4u:1053": " saguṇavidyāyāḥ sātiśayaphalatve 'pi tato nirguṇavidyānāvṛttirityāha-anāvṛttiḥ śabdādanāvṛttiḥ śabdāt /",
    "GSP33brsgor4u:1054": " ye brahmalokaṃ gacchanti te taṃ prāpya nāvartante iti saṃbandhaḥ /",
    "GSP33brsgor4u:1055": " lokaṃ viśinaṣṭi-yasminniti /",
    "GSP33brsgor4u:1056": " ito 'smātpṛthivīlokāttṛtīyasyāṃ divi yo brahmalokastasminnara iti ṇya iti cārṇakatulyau sudhāhṛdāvityarthaḥ /",
    "GSP33brsgor4u:1057": " airamannamayaṃ,",
    "GSP33brsgor4u:1058": " madīyaṃ madakaraṃ saraḥ,",
    "GSP33brsgor4u:1059": " somasavanaḥ amṛtavarṣī /",
    "GSP33brsgor4u:1060": " yadyapi teṣāmiha na punarāvṛttirimaṃ mānavamiti ca śrutiṣvihemamiti viśeṣaṇādasminkalpe brahmalokaṃ gatānāṃ kalpāntare āvṛttirbhāti,",
    "GSP33brsgor4u:1061": " tathāpīśvaropāstiṃ vinā pañcāganividyāśvamedhadṛḍhabrahmacaryādisādhanairye gatāsteṣāṃ tattvajñānaniyamābhāvādāvṛttiḥ syāt,",
    "GSP33brsgor4u:1062": " ye tu daharādīśvaropāstyā gatāsteṣāṃ saguṇavidyāphalakṣaye 'pi niravagraheśvarānugrahalabdhātmajñānānmuktiriti niyama ityabhipretyāha-antavattve 'pi tviti /",
    "GSP33brsgor4u:1063": " nanvatra sūtrakṛtā saguṇavidāmevānāvṛttikrama ukto na nirguṇavidāṃ tatra ko heturityāśaṅkya teṣāmāvṛttiśaṅkābhāvādityāha-samyagiti /",
    "GSP33brsgor4u:1064": " tadāśrayaṇeneti /",
    "GSP33brsgor4u:1065": " saguṇavidāmāvṛttiprāptau samyagdarśanāśrayaṇenaivānāvṛttiḥ sādhitā,",
    "GSP33brsgor4u:1066": " ataḥ svata eva samyagdarśināmāvṛttiśaṅkā neti kimu vācyamityarthaḥ /",
    "GSP33brsgor4u:1067": " yatrādhyāyasamāptistatra padamātrasyābhyāso darśitaḥ,",
    "GSP33brsgor4u:1068": " iha sūtrasyaivābhyāsācchāstrasamāptirdyetyata ityāha-anāvṛttiḥ śabdāditi /",
    "GSP33brsgor4u:1069": " evaṃ samanvayoktyā brahmātmaikyasya vedāntapramāṇakatvamavadhārayituṃ vākyārthajñāne smṛtitarkādisarvaprakāravirodhaḥ parihṛtaḥ,",
    "GSP33brsgor4u:1070": " sādhanasaṃpattiśca darśitā,",
    "GSP33brsgor4u:1071": " tasmādvivekādisādhanasaṃpannasya śravaṇādyāvṛttinirastasamastapratibandhasyākhaṇḍātmasaṃbodhātsamūlabandhadhvaṃse",
    "GSP33brsgor4u:1072": " satyāvirbhūtaniṣkalaṅkānantarasvaprakāśacidānandātmanāvasthānamiti siddham //22 //",
    "GSP33brsgor4u:1073": " END BsRp_4,4.7.22",
    "GSP33brsgor4u:1074": " nānāvidhagranthajātaṃ vīkṣya samyagyathāmati /",
    "GSP33brsgor4u:1075": " śārīkasya bhāṣyasya kṛtā vyākhyā satāṃ mude //1//",
    "GSP33brsgor4u:1076": " antaryāmī jagatsākṣī sarvakartā raghūdvahaḥ /",
    "GSP33brsgor4u:1077": " ato 'tra doṣo 'śaṅkyaḥ syādeṣa hyevetiśāsanāt //2//",
    "GSP33brsgor4u:1078": " vakṣasyakṣṇośca pārśve karatalayugale kaustubhābhāṃ dayāṃ ca sītāṃ kodaṇḍadīkṣāmabhayavarayutāṃ vīkṣya rāmāṅgasaṅgaḥ /",
    "GSP33brsgor4u:1079": " svasyāḥ kva syāditīyaṃ hṛdi kṛtamananā bhāṣyaratnaprabhākhyā,",
    "GSP33brsgor4u:1080": " svātmānandaikalubdhā raghuvaracaraṇāmbhojayugmaṃ prapannā //3//",
    "GSP33brsgor4u:1081": " iti śrīmatparamahaṃsaparivrājakācāryaśrīmadgopālasarasvatīpūjyapādaśi ṣyaśrīgovindānandabhagavatkṛtau",
    "GSP33brsgor4u:1082": " śārīrakamīmāṃsāvyākhyāyāṃ bhāṣyaratnaprabhāyāṃ caturthādhyāyasya caturthaḥ pādaḥ samāptaḥ //",
    "GSP33brsgor4u:1083": " // iti caturthasyādhyāyasya brahmaprāpti-brahmalokasthitinirūpaṇākhyaścaturthaḥ pādaḥ //",
    "GSP33brsgor4u:1084": " // iti śrīmadbrahmasūtraśāṅkarabhāṣye phalākhyaścaturtho 'dhyāyaḥ //",
    "GSP33brsgor4u:1085": " // oṃ tatsat //"
}