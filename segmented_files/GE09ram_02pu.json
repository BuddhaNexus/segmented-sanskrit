{
    "GE09ram_02pu:0": "kasyacit tv atha kālasya rājā daśarathaḥ sutam /",
    "GE09ram_02pu:1": "bharataṃ kekayīputram abravīd raghunandanaḥ // Ram_2,1.1 //",
    "GE09ram_02pu:2": "ayaṃ kekayarājasya putro vasati putraka /",
    "GE09ram_02pu:3": "tvāṃ netum āgato vīra yudhājin mātulas tava // Ram_2,1.2 //",
    "GE09ram_02pu:4": "śrutvā daśarathasyaitad bharataḥ kekayīsutaḥ /",
    "GE09ram_02pu:5": "gamanāyābhicakrāma śatrughnasahitas tadā // Ram_2,1.3 //",
    "GE09ram_02pu:6": "āpṛcchya pitaraṃ śūro rāmaṃ cākliṣṭakāriṇam /",
    "GE09ram_02pu:7": "mātṝṃś cāpi naraśreṣṭhaḥ śatrughnasahito yayau // Ram_2,1.4 //",
    "GE09ram_02pu:8": "yudhājit prāpya bharataṃ saśatrughnaṃ praharṣitaḥ /",
    "GE09ram_02pu:9": "svapuraṃ prāviśad vīraḥ pitā tasya tutoṣa ha // Ram_2,1.5 //",
    "GE09ram_02pu:10": "sa tatra nyavasad bhrātrā saha satkārasatkṛtaḥ /",
    "GE09ram_02pu:11": "mātulenāśvapatinā putrasnehena lālitaḥ // Ram_2,1.6 //",
    "GE09ram_02pu:12": "tatrāpi nivasantau tau tarpyamāṇau ca kāmataḥ /",
    "GE09ram_02pu:13": "bhrātarau smaratāṃ vīrau vṛddhaṃ daśarathaṃ nṛpam // Ram_2,1.7 //",
    "GE09ram_02pu:14": "rājāpi tau mahātejāḥ sasmāra proṣitau sutau /",
    "GE09ram_02pu:15": "ubhau bharataśatrughnau mahendravaruṇopamau // Ram_2,1.8 //",
    "GE09ram_02pu:16": "sarva eva tu tasyeṣṭāś catvāraḥ puruṣarṣabhāḥ /",
    "GE09ram_02pu:17": "svaśarīrād vinirvṛttāś catvāra iva bāhavaḥ // Ram_2,1.9 //",
    "GE09ram_02pu:18": "teṣām api mahātejā rāmo ratikaraḥ pituḥ /",
    "GE09ram_02pu:19": "svayambhūr iva bhūtānāṃ babhūva guṇavattaraḥ // Ram_2,1.10 //",
    "GE09ram_02pu:20": "gate ca bharate rāmo lakṣmaṇaś ca mahābalaḥ /",
    "GE09ram_02pu:21": "pitaraṃ devasaṃkāśaṃ pūjayāmāsatus tadā // Ram_2,1.11 //",
    "GE09ram_02pu:22": "pitur ājñāṃ puraskṛtya paurakāryāṇi sarvaśaḥ /",
    "GE09ram_02pu:23": "cakāra rāmo dharmātmā priyāṇi ca hitāni ca // Ram_2,1.12 //",
    "GE09ram_02pu:24": "mātṛbhyo mātṛkāryāṇi kṛtvā paramayantritaḥ /",
    "GE09ram_02pu:25": "gurūṇāṃ gurukāryāṇi kāle kāle 'nvavaikṣata // Ram_2,1.13 //",
    "GE09ram_02pu:26": "evaṃ daśarathaḥ prīto brāhmaṇā naigamās tathā /",
    "GE09ram_02pu:27": "rāmasya śīlavṛttena sarve viṣayavāsinaḥ // Ram_2,1.14 //",
    "GE09ram_02pu:28": "sa hi nityaṃ praśāntātmā mṛdupūrvaṃ ca bhāṣate /",
    "GE09ram_02pu:29": "ucyamāno 'pi paruṣaṃ nottaraṃ pratipadyate // Ram_2,1.15 //",
    "GE09ram_02pu:30": "kathaṃcid upakāreṇa kṛtenaikena tuṣyati /",
    "GE09ram_02pu:31": "na smaraty apakārāṇāṃ śatam apy ātmavattayā // Ram_2,1.16 //",
    "GE09ram_02pu:32": "śīlavṛddhair jñānavṛddhair vayovṛddhaiś ca sajjanaiḥ /",
    "GE09ram_02pu:33": "kathayann āsta vai nityam astrayogyāntareṣv api // Ram_2,1.17 //",
    "GE09ram_02pu:34": "kalyāṇābhijanaḥ sādhur adīnaḥ satyavāg ṛjuḥ /",
    "GE09ram_02pu:35": "vṛddhair abhivinītaś ca dvijair dharmārthadarśibhiḥ // Ram_2,1.18 //",
    "GE09ram_02pu:36": "dharmārthakāmatattvajñaḥ smṛtimān pratibhāvanān /",
    "GE09ram_02pu:37": "laukike samayācare kṛtakalpo viśāradaḥ // Ram_2,1.19 //",
    "GE09ram_02pu:38": "śāstrajñaś ca kṛtajñaś ca puruṣāntarakovidaḥ /",
    "GE09ram_02pu:39": "yaḥ pragrahānugrahayor yathānyāyaṃ vicakṣaṇaḥ // Ram_2,1.20 //",
    "GE09ram_02pu:40": "āyakarmaṇy upāyajñaḥ saṃdṛṣṭavyayakarmavit /",
    "GE09ram_02pu:41": "śraiṣṭhyaṃ śāstrasamūheṣu prāpto vyāmiśrakeṣv api // Ram_2,1.21 //",
    "GE09ram_02pu:42": "arthadharmau ca saṃgṛhya sukhatantro na cālasaḥ /",
    "GE09ram_02pu:43": "vaihārikāṇāṃ śilpānāṃ vijñātārthavibhāgavit // Ram_2,1.22 //",
    "GE09ram_02pu:44": "ārohe vinaye caiva yukto vāraṇavājinām /",
    "GE09ram_02pu:45": "dhanurvedavidāṃ śreṣṭho loke 'tirathasaṃmataḥ // Ram_2,1.23 //",
    "GE09ram_02pu:46": "abhiyātā prahartā ca senānayaviśāradaḥ /",
    "GE09ram_02pu:47": "apradhṛṣyaś ca saṃgrāme kruddhair api surāsuraiḥ // Ram_2,1.24 //",
    "GE09ram_02pu:48": "anasūyo jitakrodho na dṛpto na ca matsarī /",
    "GE09ram_02pu:49": "na cāvamantā bhūtānāṃ na ca kālavaśānugaḥ // Ram_2,1.25 //",
    "GE09ram_02pu:50": "evaṃ śreṣṭhair guṇair yuktaḥ prajānāṃ pārthivātmajaḥ /",
    "GE09ram_02pu:51": "saṃmatas triṣu lokeṣu vasudhāyāḥ kṣamāguṇaiḥ /",
    "GE09ram_02pu:52": "buddhyā bṛhaspates tulyo vīryeṇāpi śacīpateḥ // Ram_2,1.26 //",
    "GE09ram_02pu:53": "tathā sarvaprajākāntaiḥ prītisaṃjananaiḥ pituḥ /",
    "GE09ram_02pu:54": "guṇair viruruce rāmo dīptaḥ sūrya ivāṃśubhiḥ // Ram_2,1.27 //",
    "GE09ram_02pu:55": "tam evaṃvṛttasampannam apradhṛṣyaparākramam /",
    "GE09ram_02pu:56": "lokapālopamaṃ nātham akāmayata medinī // Ram_2,1.28 //",
    "GE09ram_02pu:57": "etais tu bahubhir yuktaṃ guṇair anupamaiḥ sutam /",
    "GE09ram_02pu:58": "dṛṣṭvā daśaratho rājā cakre cintāṃ paraṃtapaḥ // Ram_2,1.29 //",
    "GE09ram_02pu:59": "eṣā hy asya parā prītir hṛdi samparivartate /",
    "GE09ram_02pu:60": "kadā nāma sutaṃ drakṣyāmy abhiṣiktam ahaṃ priyam // Ram_2,1.30 //",
    "GE09ram_02pu:61": "vṛddhikāmo hi lokasya sarvabhūtānukampanaḥ /",
    "GE09ram_02pu:62": "mattaḥ priyataro loke parjanya iva vṛṣṭimān // Ram_2,1.31 //",
    "GE09ram_02pu:63": "yamaśakrasamo vīrye bṛhaspatisamo matau /",
    "GE09ram_02pu:64": "mahīdharasamo dhṛtyāṃ mattaś ca guṇavattaraḥ // Ram_2,1.32 //",
    "GE09ram_02pu:65": "mahīm aham imāṃ kṛtsnām adhitiṣṭhantam ātmajam /",
    "GE09ram_02pu:66": "anena vayasā dṛṣṭvā yathā svargam avāpnuyām // Ram_2,1.33 //",
    "GE09ram_02pu:67": "taṃ samīkṣya mahārājo yuktaṃ samuditair guṇaiḥ /",
    "GE09ram_02pu:68": "niścitya sacivaiḥ sārdhaṃ yuvarājam amanyata // Ram_2,1.34 //",
    "GE09ram_02pu:69": "nānānagaravāstavyān pṛthagjānapadān api /",
    "GE09ram_02pu:70": "samānināya medinyāḥ pradhānān pṛthivīpatiḥ // Ram_2,1.35 //",
    "GE09ram_02pu:71": "atha rājavitīrṇeṣu vividheṣv āsaneṣu ca /",
    "GE09ram_02pu:72": "rājānam evābhimukhā niṣedur niyatā nṛpāḥ // Ram_2,1.36 //",
    "GE09ram_02pu:73": "sa labdhamānair vinayānvitair nṛpaiḥ purālayair jānapadaiś ca mānavaiḥ /",
    "GE09ram_02pu:74": "upopaviṣṭair nṛpatir vṛto babhau sahasracakṣur bhagavān ivāmaraiḥ //",
    "GE09ram_02pu:75": "tataḥ pariṣadaṃ sarvām āmantrya vasudhādhipaḥ /",
    "GE09ram_02pu:76": "hitam uddharṣaṇaṃ cedam uvācāpratimaṃ vacaḥ // Ram_2,2.1 //",
    "GE09ram_02pu:77": "dundubhisvanakalpena gambhīreṇānunādinā /",
    "GE09ram_02pu:78": "svareṇa mahatā rājā jīmūta iva nādayan // Ram_2,2.2 //",
    "GE09ram_02pu:79": "so 'ham ikṣvākubhiḥ pūrvair narendraiḥ paripālitam /",
    "GE09ram_02pu:80": "śreyasā yoktukāmo 'smi sukhārham akhilaṃ jagat // Ram_2,2.3 //",
    "GE09ram_02pu:81": "mayāpy ācaritaṃ pūrvaiḥ panthānam anugacchatā /",
    "GE09ram_02pu:82": "prajā nityam atandreṇa yathāśakty abhirakṣatā // Ram_2,2.4 //",
    "GE09ram_02pu:83": "idaṃ śarīraṃ kṛtsnasya lokasya caratā hitam /",
    "GE09ram_02pu:84": "pāṇḍur asyātapatrasya chāyāyāṃ jaritaṃ mayā // Ram_2,2.5 //",
    "GE09ram_02pu:85": "prāpya varṣasahasrāṇi bahūny āyūṃṣi jīvitaḥ /",
    "GE09ram_02pu:86": "jīrṇasyāsya śarīrasya viśrāntim abhirocaye // Ram_2,2.6 //",
    "GE09ram_02pu:87": "rājaprabhāvajuṣṭāṃ hi durvahām ajitendriyaiḥ /",
    "GE09ram_02pu:88": "pariśrānto 'smi lokasya gurvīṃ dharmadhuraṃ vahan // Ram_2,2.7 //",
    "GE09ram_02pu:89": "so 'haṃ viśramam icchāmi putraṃ kṛtvā prajāhite /",
    "GE09ram_02pu:90": "saṃnikṛṣṭān imān sarvān anumānya dvijarṣabhān // Ram_2,2.8 //",
    "GE09ram_02pu:91": "anujāto hi me sarvair guṇair jyeṣṭho mamātmajaḥ /",
    "GE09ram_02pu:92": "puraṃdarasamo vīrye rāmaḥ parapuraṃjayaḥ // Ram_2,2.9 //",
    "GE09ram_02pu:93": "taṃ candram iva puṣyeṇa yuktaṃ dharmabhṛtāṃ varam /",
    "GE09ram_02pu:94": "yauvarājyena yoktāsmi prītaḥ puruṣapuṃgavam // Ram_2,2.10 //",
    "GE09ram_02pu:95": "anurūpaḥ sa vo nātho lakṣmīvāṃl lakṣmaṇāgrajaḥ /",
    "GE09ram_02pu:96": "trailokyam api nāthena yena syān nāthavattaram // Ram_2,2.11 //",
    "GE09ram_02pu:97": "anena śreyasā sadyaḥ saṃyojyāham imāṃ mahīm /",
    "GE09ram_02pu:98": "gatakleśo bhaviṣyāmi sute tasmin niveśya vai // Ram_2,2.12 //",
    "GE09ram_02pu:99": "iti bruvantaṃ muditāḥ pratyanandan nṛpā nṛpam /",
    "GE09ram_02pu:100": "vṛṣṭimantaṃ mahāmeghaṃ nardantam iva barhiṇaḥ // Ram_2,2.13 //",
    "GE09ram_02pu:101": "tasya dharmārthaviduṣo bhāvam ājñāya sarvaśaḥ /",
    "GE09ram_02pu:102": "ūcuś ca manasā jñātvā vṛddhaṃ daśarathaṃ nṛpam // Ram_2,2.14 //",
    "GE09ram_02pu:103": "anekavarṣasāhasro vṛddhas tvam asi pārthiva /",
    "GE09ram_02pu:104": "sa rāmaṃ yuvarājānam abhiṣiñcasva pārthivam // Ram_2,2.15 //",
    "GE09ram_02pu:105": "iti tadvacanaṃ śrutvā rājā teṣāṃ manaḥpriyam /",
    "GE09ram_02pu:106": "ajānann iva jijñāsur idaṃ vacanam abravīt // Ram_2,2.16 //",
    "GE09ram_02pu:107": "kathaṃ nu mayi dharmeṇa pṛthivīm anuśāsati /",
    "GE09ram_02pu:108": "bhavanto draṣṭum icchanti yuvarājaṃ mamātmajam // Ram_2,2.17 //",
    "GE09ram_02pu:109": "te tam ūcur mahātmānaṃ paurajānapadaiḥ saha /",
    "GE09ram_02pu:110": "bahavo nṛpa kalyāṇā guṇāḥ putrasya santi te // Ram_2,2.18 //",
    "GE09ram_02pu:111": "divyair guṇaiḥ śakrasamo rāmaḥ satyaparākramaḥ /",
    "GE09ram_02pu:112": "ikṣvākubhyo hi sarvebhyo 'py atirakto viśāmpate // Ram_2,2.19 //",
    "GE09ram_02pu:113": "rāmaḥ satpuruṣo loke satyadharmaparāyaṇaḥ /",
    "GE09ram_02pu:114": "dharmajñaḥ satyasaṃdhaś ca śīlavān anasūyakaḥ // Ram_2,2.20 //",
    "GE09ram_02pu:115": "kṣāntaḥ sāntvayitā ślakṣṇaḥ kṛtajño vijitendriyaḥ /",
    "GE09ram_02pu:116": "mṛduś ca sthiracittaś ca sadā bhavyo 'nasūyakaḥ // Ram_2,2.21 //",
    "GE09ram_02pu:117": "priyavādī ca bhūtānāṃ satyavādī ca rāghavaḥ /",
    "GE09ram_02pu:118": "bahuśrutānāṃ vṛddhānāṃ brāhmaṇānām upāsitā // Ram_2,2.22 //",
    "GE09ram_02pu:119": "tenāsyehātulā kīrtir yaśas tejaś ca vardhate /",
    "GE09ram_02pu:120": "devāsuramanuṣyāṇāṃ sarvāstreṣu viśāradaḥ // Ram_2,2.23 //",
    "GE09ram_02pu:121": "yadā vrajati saṃgrāmaṃ grāmārthe nagarasya vā /",
    "GE09ram_02pu:122": "gatvā saumitrisahito nāvijitya nivartate // Ram_2,2.24 //",
    "GE09ram_02pu:123": "saṃgrāmāt punar āgamya kuñjareṇa rathena vā /",
    "GE09ram_02pu:124": "paurān svajanavan nityaṃ kuśalaṃ paripṛcchati // Ram_2,2.25 //",
    "GE09ram_02pu:125": "putreṣv agniṣu dāreṣu preṣyaśiṣyagaṇeṣu ca /",
    "GE09ram_02pu:126": "nikhilenānupūrvyā ca pitā putrān ivaurasān // Ram_2,2.26 //",
    "GE09ram_02pu:127": "śuśrūṣante ca vaḥ śiṣyāḥ kaccit karmasu daṃśitāḥ /",
    "GE09ram_02pu:128": "iti naḥ puruṣavyāghraḥ sadā rāmo 'bhibhāṣate // Ram_2,2.27 //",
    "GE09ram_02pu:129": "vyasaneṣu manuṣyāṇāṃ bhṛśaṃ bhavati duḥkhitaḥ /",
    "GE09ram_02pu:130": "utsaveṣu ca sarveṣu piteva parituṣyati // Ram_2,2.28 //",
    "GE09ram_02pu:131": "satyavādī maheṣvāso vṛddhasevī jitendriyaḥ /",
    "GE09ram_02pu:132": "vatsaḥ śreyasi jātas te diṣṭyāsau tava rāghavaḥ /",
    "GE09ram_02pu:133": "diṣṭyā putraguṇair yukto mārīca iva kaśyapaḥ // Ram_2,2.29 //",
    "GE09ram_02pu:134": "balam ārogyam āyuś ca rāmasya viditātmanaḥ /",
    "GE09ram_02pu:135": "āśaṃsate janaḥ sarvo rāṣṭre puravare tathā // Ram_2,2.30 //",
    "GE09ram_02pu:136": "abhyantaraś ca bāhyaś ca paurajānapado janaḥ /",
    "GE09ram_02pu:137": "striyo vṛddhās taruṇyaś ca sāyamprātaḥ samāhitāḥ // Ram_2,2.31 //",
    "GE09ram_02pu:138": "sarvān devān namasyanti rāmasyārthe yaśasvinaḥ /",
    "GE09ram_02pu:139": "teṣām āyācitaṃ deva tvatprasādāt samṛdhyatām // Ram_2,2.32 //",
    "GE09ram_02pu:140": "rāmam indīvaraśyāmaṃ sarvaśatrunibarhaṇam /",
    "GE09ram_02pu:141": "paśyāmo yauvarājyasthaṃ tava rājottamātmajam // Ram_2,2.33 //",
    "GE09ram_02pu:142": "taṃ devadevopamam ātmajaṃ te sarvasya lokasya hite niviṣṭam /",
    "GE09ram_02pu:143": "hitāya naḥ kṣipram udārajuṣṭaṃ mudābhiṣektuṃ varada tvam arhasi //",
    "GE09ram_02pu:144": "teṣām añjalipadmāni pragṛhītāni sarvaśaḥ /",
    "GE09ram_02pu:145": "pratigṛhyābravīd rājā tebhyaḥ priyahitaṃ vacaḥ // Ram_2,3.1 //",
    "GE09ram_02pu:146": "aho 'smi paramaprītaḥ prabhāvaś cātulo mama /",
    "GE09ram_02pu:147": "yan me jyeṣṭhaṃ priyaṃ putraṃ yauvarājyastham icchatha // Ram_2,3.2 //",
    "GE09ram_02pu:148": "iti pratyarcya tān rājā brāhmaṇān idam abravīt /",
    "GE09ram_02pu:149": "vasiṣṭhaṃ vāmadevaṃ ca teṣām evopaśṛṇvatām // Ram_2,3.3 //",
    "GE09ram_02pu:150": "caitraḥ śrīmān ayaṃ māsaḥ puṇyaḥ puṣpitakānanaḥ /",
    "GE09ram_02pu:151": "yauvarājyāya rāmasya sarvam evopakalpyatām // Ram_2,3.4 //",
    "GE09ram_02pu:152": "kṛtam ity eva cābrūtām abhigamya jagatpatim /",
    "GE09ram_02pu:153": "yathoktavacanaṃ prītau harṣayuktau dvijarṣabhau // Ram_2,3.5 //",
    "GE09ram_02pu:154": "tataḥ sumantraṃ dyutimān rājā vacanam abravīt /",
    "GE09ram_02pu:155": "rāmaḥ kṛtātmā bhavatā śīghram ānīyatām iti // Ram_2,3.6 //",
    "GE09ram_02pu:156": "sa tatheti pratijñāya sumantro rājaśāsanāt /",
    "GE09ram_02pu:157": "rāmaṃ tatrānayāṃcakre rathena rathināṃ varam // Ram_2,3.7 //",
    "GE09ram_02pu:158": "atha tatra samāsīnās tadā daśarathaṃ nṛpam /",
    "GE09ram_02pu:159": "prācyodīcyāḥ pratīcyāś ca dākṣiṇātyāś ca bhūmipāḥ // Ram_2,3.8 //",
    "GE09ram_02pu:160": "mlecchāś cāryāś ca ye cānye vanaśailāntavāsinaḥ /",
    "GE09ram_02pu:161": "upāsāṃcakrire sarve taṃ devā iva vāsavam // Ram_2,3.9 //",
    "GE09ram_02pu:162": "teṣāṃ madhye sa rājarṣir marutām iva vāsavaḥ /",
    "GE09ram_02pu:163": "prāsādastho rathagataṃ dadarśāyāntam ātmajam // Ram_2,3.10 //",
    "GE09ram_02pu:164": "gandharvarājapratimaṃ loke vikhyātapauruṣam /",
    "GE09ram_02pu:165": "dīrghabāhuṃ mahāsattvaṃ mattamātaṃgagāminam // Ram_2,3.11 //",
    "GE09ram_02pu:166": "candrakāntānanaṃ rāmam atīva priyadarśanam /",
    "GE09ram_02pu:167": "rūpaudāryaguṇaiḥ puṃsāṃ dṛṣṭicittāpahāriṇam // Ram_2,3.12 //",
    "GE09ram_02pu:168": "gharmābhitaptāḥ parjanyaṃ hlādayantam iva prajāḥ /",
    "GE09ram_02pu:169": "na tatarpa samāyāntaṃ paśyamāno narādhipaḥ // Ram_2,3.13 //",
    "GE09ram_02pu:170": "avatārya sumantras taṃ rāghavaṃ syandanottamāt /",
    "GE09ram_02pu:171": "pituḥ samīpaṃ gacchantaṃ prāñjaliḥ pṛṣṭhato 'nvagāt // Ram_2,3.14 //",
    "GE09ram_02pu:172": "sa taṃ kailāsaśṛṅgābhaṃ prāsādaṃ narapuṃgavaḥ /",
    "GE09ram_02pu:173": "āruroha nṛpaṃ draṣṭuṃ saha sūtena rāghavaḥ // Ram_2,3.15 //",
    "GE09ram_02pu:174": "sa prāñjalir abhipretya praṇataḥ pitur antike /",
    "GE09ram_02pu:175": "nāma svaṃ śrāvayan rāmo vavande caraṇau pituḥ // Ram_2,3.16 //",
    "GE09ram_02pu:176": "taṃ dṛṣṭvā praṇataṃ pārśve kṛtāñjalipuṭaṃ nṛpaḥ /",
    "GE09ram_02pu:177": "gṛhyāñjalau samākṛṣya sasvaje priyam ātmajam // Ram_2,3.17 //",
    "GE09ram_02pu:178": "tasmai cābhyudyataṃ śrīmān maṇikāñcanabhūṣitam /",
    "GE09ram_02pu:179": "dideśa rājā ruciraṃ rāmāya paramāsanam // Ram_2,3.18 //",
    "GE09ram_02pu:180": "tad āsanavaraṃ prāpya vyadīpayata rāghavaḥ /",
    "GE09ram_02pu:181": "svayeva prabhayā merum udaye vimalo raviḥ // Ram_2,3.19 //",
    "GE09ram_02pu:182": "tena vibhrājitā tatra sā sabhābhivyarocata /",
    "GE09ram_02pu:183": "vimalagrahanakṣatrā śāradī dyaur ivendunā // Ram_2,3.20 //",
    "GE09ram_02pu:184": "taṃ paśyamāno nṛpatis tutoṣa priyam ātmajam /",
    "GE09ram_02pu:185": "alaṃkṛtam ivātmānam ādarśatalasaṃsthitam // Ram_2,3.21 //",
    "GE09ram_02pu:186": "sa taṃ sasmitam ābhāṣya putraṃ putravatāṃ varaḥ /",
    "GE09ram_02pu:187": "uvācedaṃ vaco rājā devendram iva kaśyapaḥ // Ram_2,3.22 //",
    "GE09ram_02pu:188": "jyeṣṭhāyām asi me patnyāṃ sadṛśyāṃ sadṛśaḥ sutaḥ /",
    "GE09ram_02pu:189": "utpannas tvaṃ guṇaśreṣṭho mama rāmātmajaḥ priyaḥ // Ram_2,3.23 //",
    "GE09ram_02pu:190": "tvayā yataḥ prajāś cemāḥ svaguṇair anurañjitāḥ /",
    "GE09ram_02pu:191": "tasmāt tvaṃ puṣyayogena yauvarājyam avāpnuhi // Ram_2,3.24 //",
    "GE09ram_02pu:192": "kāmatas tvaṃ prakṛtyaiva vinīto guṇavān asi /",
    "GE09ram_02pu:193": "guṇavaty api tu snehāt putra vakṣyāmi te hitam // Ram_2,3.25 //",
    "GE09ram_02pu:194": "bhūyo vinayam āsthāya bhava nityaṃ jitendriyaḥ /",
    "GE09ram_02pu:195": "kāmakrodhasamutthāni tyajethā vyasanāni ca // Ram_2,3.26 //",
    "GE09ram_02pu:196": "parokṣayā vartamāno vṛttyā pratyakṣayā tathā /",
    "GE09ram_02pu:197": "amātyaprabhṛtīḥ sarvāḥ prakṛtīś cānurañjaya // Ram_2,3.27 //",
    "GE09ram_02pu:198": "tuṣṭānuraktaprakṛtir yaḥ pālayati medinīm /",
    "GE09ram_02pu:199": "tasya nandanti mitrāṇi labdhvāmṛtam ivāmarāḥ /",
    "GE09ram_02pu:200": "tasmāt putra tvam ātmānaṃ niyamyaiva samācara // Ram_2,3.28 //",
    "GE09ram_02pu:201": "tac chrutvā suhṛdas tasya rāmasya priyakāriṇaḥ /",
    "GE09ram_02pu:202": "tvaritāḥ śīghram abhyetya kausalyāyai nyavedayan // Ram_2,3.29 //",
    "GE09ram_02pu:203": "sā hiraṇyaṃ ca gāś caiva ratnāni vividhāni ca /",
    "GE09ram_02pu:204": "vyādideśa priyākhyebhyaḥ kausalyā pramadottamā // Ram_2,3.30 //",
    "GE09ram_02pu:205": "athābhivādya rājānaṃ ratham āruhya rāghavaḥ /",
    "GE09ram_02pu:206": "yayau svaṃ dyutimad veśma janaughaiḥ pratipūjitaḥ // Ram_2,3.31 //",
    "GE09ram_02pu:207": "te cāpi paurā nṛpater vacas tac chrutvā tadā lābham iveṣṭam āpya /",
    "GE09ram_02pu:208": "narendram āmantrya gṛhāṇi gatvā devān samānarcur atīva hṛṣṭāḥ //",
    "GE09ram_02pu:209": "gateṣv atha nṛpo bhūyaḥ paureṣu saha mantribhiḥ /",
    "GE09ram_02pu:210": "mantrayitvā tataś cakre niścayajñaḥ sa niścayam // Ram_2,4.1 //",
    "GE09ram_02pu:211": "śva eva puṣyo bhavitā śvo 'bhiṣecyas tu me sutaḥ /",
    "GE09ram_02pu:212": "rāmo rājīvatāmrākṣo yauvarājya iti prabhuḥ // Ram_2,4.2 //",
    "GE09ram_02pu:213": "athāntargṛham āviśya rājā daśarathas tadā /",
    "GE09ram_02pu:214": "sūtam ājñāpayāmāsa rāmaṃ punar ihānaya // Ram_2,4.3 //",
    "GE09ram_02pu:215": "pratigṛhya sa tadvākyaṃ sūtaḥ punar upāyayau /",
    "GE09ram_02pu:216": "rāmasya bhavanaṃ śīghraṃ rāmam ānayituṃ punaḥ // Ram_2,4.4 //",
    "GE09ram_02pu:217": "dvāḥsthair āveditaṃ tasya rāmāyāgamanaṃ punaḥ /",
    "GE09ram_02pu:218": "śrutvaiva cāpi rāmas taṃ prāptaṃ śaṅkānvito 'bhavat // Ram_2,4.5 //",
    "GE09ram_02pu:219": "praveśya cainaṃ tvaritaṃ rāmo vacanam abravīt /",
    "GE09ram_02pu:220": "yad āgamanakṛtyaṃ te bhūyas tad brūhy aśeṣataḥ // Ram_2,4.6 //",
    "GE09ram_02pu:221": "tam uvāca tataḥ sūto rājā tvāṃ draṣṭum icchati /",
    "GE09ram_02pu:222": "śrutvā pramāṇam atra tvaṃ gamanāyetarāya vā // Ram_2,4.7 //",
    "GE09ram_02pu:223": "iti sūtavacaḥ śrutvā rāmo 'tha tvarayānvitaḥ /",
    "GE09ram_02pu:224": "prayayau rājabhavanaṃ punar draṣṭuṃ nareśvaram // Ram_2,4.8 //",
    "GE09ram_02pu:225": "taṃ śrutvā samanuprāptaṃ rāmaṃ daśaratho nṛpaḥ /",
    "GE09ram_02pu:226": "praveśayāmāsa gṛhaṃ vivikṣuḥ priyam uttamam // Ram_2,4.9 //",
    "GE09ram_02pu:227": "praviśann eva ca śrīmān rāghavo bhavanaṃ pituḥ /",
    "GE09ram_02pu:228": "dadarśa pitaraṃ dūrāt praṇipatya kṛtāñjaliḥ // Ram_2,4.10 //",
    "GE09ram_02pu:229": "praṇamantaṃ samutthāpya taṃ pariṣvajya bhūmipaḥ /",
    "GE09ram_02pu:230": "pradiśya cāsmai ruciram āsanaṃ punar abravīt // Ram_2,4.11 //",
    "GE09ram_02pu:231": "rāma vṛddho 'smi dīrghāyur bhuktā bhogā mayepsitāḥ /",
    "GE09ram_02pu:232": "annavadbhiḥ kratuśatais tatheṣṭaṃ bhūridakṣiṇaiḥ // Ram_2,4.12 //",
    "GE09ram_02pu:233": "jātam iṣṭam apatyaṃ me tvam adyānupamaṃ bhuvi /",
    "GE09ram_02pu:234": "dattam iṣṭam adhītaṃ ca mayā puruṣasattama // Ram_2,4.13 //",
    "GE09ram_02pu:235": "anubhūtāni ceṣṭāni mayā vīra sukhāni ca /",
    "GE09ram_02pu:236": "devarṣipitṛviprāṇām anṛṇo 'smi tathātmanaḥ // Ram_2,4.14 //",
    "GE09ram_02pu:237": "na kiṃcin mama kartavyaṃ tavānyatrābhiṣecanāt /",
    "GE09ram_02pu:238": "ato yat tvām ahaṃ brūyāṃ tan me tvaṃ kartum arhasi // Ram_2,4.15 //",
    "GE09ram_02pu:239": "adya prakṛtayaḥ sarvās tvām icchanti narādhipam /",
    "GE09ram_02pu:240": "atas tvāṃ yuvarājānam abhiṣekṣyāmi putraka // Ram_2,4.16 //",
    "GE09ram_02pu:241": "api cādyāśubhān rāma svapnān paśyāmi dāruṇān /",
    "GE09ram_02pu:242": "sanirghātā maholkāś ca patantīha mahāsvanāḥ // Ram_2,4.17 //",
    "GE09ram_02pu:243": "avaṣṭabdhaṃ ca me rāma nakṣatraṃ dāruṇair grahaiḥ /",
    "GE09ram_02pu:244": "āvedayanti daivajñāḥ sūryāṅgārakarāhubhiḥ // Ram_2,4.18 //",
    "GE09ram_02pu:245": "prāyeṇa hi nimittānām īdṛśānāṃ samudbhave /",
    "GE09ram_02pu:246": "rājā vā mṛtyum āpnoti ghorāṃ vāpadam ṛcchati // Ram_2,4.19 //",
    "GE09ram_02pu:247": "tad yāvad eva me ceto na vimuhyati rāghava /",
    "GE09ram_02pu:248": "tāvad evābhiṣiñcasva calā hi prāṇināṃ matiḥ // Ram_2,4.20 //",
    "GE09ram_02pu:249": "adya candro 'bhyupagataḥ puṣyāt pūrvaṃ punar vasum /",
    "GE09ram_02pu:250": "śvaḥ puṣyayogaṃ niyataṃ vakṣyante daivacintakāḥ // Ram_2,4.21 //",
    "GE09ram_02pu:251": "tatra puṣye 'bhiṣiñcasva manas tvarayatīva mām /",
    "GE09ram_02pu:252": "śvas tvāham abhiṣekṣyāmi yauvarājye paraṃtapa // Ram_2,4.22 //",
    "GE09ram_02pu:253": "tasmāt tvayādya vratinā niśeyaṃ niyatātmanā /",
    "GE09ram_02pu:254": "saha vadhvopavastavyā darbhaprastaraśāyinā // Ram_2,4.23 //",
    "GE09ram_02pu:255": "suhṛdaś cāpramattās tvāṃ rakṣantv adya samantataḥ /",
    "GE09ram_02pu:256": "bhavanti bahuvighnāni kāryāṇy evaṃvidhāni hi // Ram_2,4.24 //",
    "GE09ram_02pu:257": "viproṣitaś ca bharato yāvad eva purād itaḥ /",
    "GE09ram_02pu:258": "tāvad evābhiṣekas te prāptakālo mato mama // Ram_2,4.25 //",
    "GE09ram_02pu:259": "kāmaṃ khalu satāṃ vṛtte bhrātā te bharataḥ sthitaḥ /",
    "GE09ram_02pu:260": "jyeṣṭhānuvartī dharmātmā sānukrośo jitendriyaḥ // Ram_2,4.26 //",
    "GE09ram_02pu:261": "kiṃ tu cittaṃ manuṣyāṇām anityam iti me matiḥ /",
    "GE09ram_02pu:262": "satāṃ ca dharmanityānāṃ kṛtaśobhi ca rāghava // Ram_2,4.27 //",
    "GE09ram_02pu:263": "ity uktaḥ so 'bhyanujñātaḥ śvobhāviny abhiṣecane /",
    "GE09ram_02pu:264": "vrajeti rāmaḥ pitaram abhivādyābhyayād gṛham // Ram_2,4.28 //",
    "GE09ram_02pu:265": "praviśya cātmano veśma rājñoddiṣṭe 'bhiṣecane /",
    "GE09ram_02pu:266": "tasmin kṣaṇe vinirgatya mātur antaḥpuraṃ yayau // Ram_2,4.29 //",
    "GE09ram_02pu:267": "tatra tāṃ pravaṇām eva mātaraṃ kṣaumavāsinīm /",
    "GE09ram_02pu:268": "vāgyatāṃ devatāgāre dadarśa yācatīṃ śriyam // Ram_2,4.30 //",
    "GE09ram_02pu:269": "prāg eva cāgatā tatra sumitrā lakṣmaṇas tathā /",
    "GE09ram_02pu:270": "sītā cānāyitā śrutvā priyaṃ rāmābhiṣecanam // Ram_2,4.31 //",
    "GE09ram_02pu:271": "tasmin kāle hi kausalyā tasthāv āmīlitekṣaṇā /",
    "GE09ram_02pu:272": "sumitrayānvāsyamānā sītayā lakṣmaṇena ca // Ram_2,4.32 //",
    "GE09ram_02pu:273": "śrutvā puṣyeṇa putrasya yauvarājyābhiṣecanam /",
    "GE09ram_02pu:274": "prāṇāyāmena puruṣaṃ dhyāyamānā janārdanam // Ram_2,4.33 //",
    "GE09ram_02pu:275": "tathā saniyamām eva so 'bhigamyābhivādya ca /",
    "GE09ram_02pu:276": "uvāca vacanaṃ rāmo harṣayaṃs tām idaṃ tadā // Ram_2,4.34 //",
    "GE09ram_02pu:277": "amba pitrā niyukto 'smi prajāpālanakarmaṇi /",
    "GE09ram_02pu:278": "bhavitā śvo 'bhiṣeko me yathā me śāsanaṃ pituḥ // Ram_2,4.35 //",
    "GE09ram_02pu:279": "sītayāpy upavastavyā rajanīyaṃ mayā saha /",
    "GE09ram_02pu:280": "evam ṛtvigupādhyāyaiḥ saha mām uktavān pitā // Ram_2,4.36 //",
    "GE09ram_02pu:281": "yāni yāny atra yogyāni śvobhāviny abhiṣecane /",
    "GE09ram_02pu:282": "tāni me maṅgalāny adya vaidehyāś caiva kāraya // Ram_2,4.37 //",
    "GE09ram_02pu:283": "etac chrutvā tu kausalyā cirakālābhikāṅkṣitam /",
    "GE09ram_02pu:284": "harṣabāṣpakalaṃ vākyam idaṃ rāmam abhāṣata // Ram_2,4.38 //",
    "GE09ram_02pu:285": "vatsa rāma ciraṃ jīva hatās te paripanthinaḥ /",
    "GE09ram_02pu:286": "jñātīn me tvaṃ śriyā yuktaḥ sumitrāyāś ca nandaya // Ram_2,4.39 //",
    "GE09ram_02pu:287": "kalyāṇe bata nakṣatre mayi jāto 'si putraka /",
    "GE09ram_02pu:288": "yena tvayā daśaratho guṇair ārādhitaḥ pitā // Ram_2,4.40 //",
    "GE09ram_02pu:289": "amoghaṃ bata me kṣāntaṃ puruṣe puṣkarekṣaṇe /",
    "GE09ram_02pu:290": "yeyam ikṣvākurājyaśrīḥ putra tvāṃ saṃśrayiṣyati // Ram_2,4.41 //",
    "GE09ram_02pu:291": "ity evam ukto mātredaṃ rāmo bhrātaram abravīt /",
    "GE09ram_02pu:292": "prāñjaliṃ prahvam āsīnam abhivīkṣya smayann iva // Ram_2,4.42 //",
    "GE09ram_02pu:293": "lakṣmaṇemāṃ mayā sārdhaṃ praśādhi tvaṃ vasuṃdharām /",
    "GE09ram_02pu:294": "dvitīyaṃ me 'ntarātmānaṃ tvām iyaṃ śrīr upasthitā // Ram_2,4.43 //",
    "GE09ram_02pu:295": "saumitre bhuṅkṣva bhogāṃs tvam iṣṭān rājyaphalāni ca /",
    "GE09ram_02pu:296": "jīvitaṃ ca hi rājyaṃ ca tvadartham abhikāmaye // Ram_2,4.44 //",
    "GE09ram_02pu:297": "ity uktvā lakṣmaṇaṃ rāmo mātarāv abhivādya ca /",
    "GE09ram_02pu:298": "abhyanujñāpya sītāṃ ca jagāma svaṃ niveśanam // Ram_2,4.45 //",
    "GE09ram_02pu:299": "saṃdiśya rāmaṃ nṛpatiḥ śvobhāviny abhiṣecane /",
    "GE09ram_02pu:300": "purohitaṃ samāhūya vasiṣṭham idam abravīt // Ram_2,5.1 //",
    "GE09ram_02pu:301": "gacchopavāsaṃ kākutsthaṃ kārayādya tapodhana /",
    "GE09ram_02pu:302": "śrīyaśorājyalābhāya vadhvā saha yatavratam // Ram_2,5.2 //",
    "GE09ram_02pu:303": "tatheti ca sa rājānam uktvā vedavidāṃ varaḥ /",
    "GE09ram_02pu:304": "svayaṃ vasiṣṭho bhagavān yayau rāmaniveśanam // Ram_2,5.3 //",
    "GE09ram_02pu:305": "sa rāmabhavanaṃ prāpya pāṇḍurābhraghanaprabham /",
    "GE09ram_02pu:306": "tisraḥ kakṣyā rathenaiva viveśa munisattamaḥ // Ram_2,5.4 //",
    "GE09ram_02pu:307": "tam āgatam ṛṣiṃ rāmas tvarann iva sasaṃbhramaḥ /",
    "GE09ram_02pu:308": "mānayiṣyan sa mānārhaṃ niścakrāma niveśanāt // Ram_2,5.5 //",
    "GE09ram_02pu:309": "abhyetya tvaramāṇaś ca rathābhyāśaṃ manīṣiṇaḥ /",
    "GE09ram_02pu:310": "tato 'vatārayāmāsa parigṛhya rathāt svayam // Ram_2,5.6 //",
    "GE09ram_02pu:311": "sa cainaṃ praśritaṃ dṛṣṭvā sambhāṣyābhiprasādya ca /",
    "GE09ram_02pu:312": "priyārhaṃ harṣayan rāmam ity uvāca purohitaḥ // Ram_2,5.7 //",
    "GE09ram_02pu:313": "prasannas te pitā rāma yauvarājyam avāpsyasi /",
    "GE09ram_02pu:314": "upavāsaṃ bhavān adya karotu saha sītayā // Ram_2,5.8 //",
    "GE09ram_02pu:315": "prātas tvām abhiṣektā hi yauvarājye narādhipaḥ /",
    "GE09ram_02pu:316": "pitā daśarathaḥ prītyā yayātiṃ nahuṣo yathā // Ram_2,5.9 //",
    "GE09ram_02pu:317": "ity uktvā sa tadā rāmam upavāsaṃ yatavratam /",
    "GE09ram_02pu:318": "mantravat kārayāmāsa vaidehyā sahitaṃ muniḥ // Ram_2,5.10 //",
    "GE09ram_02pu:319": "tato yathāvad rāmeṇa sa rājño gurur arcitaḥ /",
    "GE09ram_02pu:320": "abhyanujñāpya kākutsthaṃ yayau rāmaniveśanāt // Ram_2,5.11 //",
    "GE09ram_02pu:321": "suhṛdbhis tatra rāmo 'pi tān anujñāpya sarvaśaḥ /",
    "GE09ram_02pu:322": "sabhājito viveśātha tān anujñāpya sarvaśaḥ // Ram_2,5.12 //",
    "GE09ram_02pu:323": "hṛṣṭanārīnarayutaṃ rāmaveśma tadā babhau /",
    "GE09ram_02pu:324": "yathā mattadvijagaṇaṃ praphullanalinaṃ saraḥ // Ram_2,5.13 //",
    "GE09ram_02pu:325": "sa rājabhavanaprakhyāt tasmād rāmaniveśanāt /",
    "GE09ram_02pu:326": "nirgatya dadṛśe mārgaṃ vasiṣṭho janasaṃvṛtam // Ram_2,5.14 //",
    "GE09ram_02pu:327": "vṛndavṛndair ayodhyāyāṃ rājamārgāḥ samantataḥ /",
    "GE09ram_02pu:328": "babhūvur abhisaṃbādhāḥ kutūhalajanair vṛtāḥ // Ram_2,5.15 //",
    "GE09ram_02pu:329": "janavṛndormisaṃgharṣa- harṣasvanavatas tadā /",
    "GE09ram_02pu:330": "babhūva rājamārgasya sāgarasyeva nisvanaḥ // Ram_2,5.16 //",
    "GE09ram_02pu:331": "siktasaṃmṛṣṭarathyā hi tad ahar vanamālinī /",
    "GE09ram_02pu:332": "āsīd ayodhyā nagarī samucchritagṛhadhvajā // Ram_2,5.17 //",
    "GE09ram_02pu:333": "tadā hy ayodhyānilayaḥ sastrībālābalo janaḥ /",
    "GE09ram_02pu:334": "rāmābhiṣekam ākāṅkṣann ākāṅkṣann udayaṃ raveḥ // Ram_2,5.18 //",
    "GE09ram_02pu:335": "prajālaṃkārabhūtaṃ ca janasyānandavardhanam /",
    "GE09ram_02pu:336": "utsuko 'bhūj jano draṣṭuṃ tam ayodhyāmahotsavam // Ram_2,5.19 //",
    "GE09ram_02pu:337": "evaṃ taṃ janasambādhaṃ rājamārgaṃ purohitaḥ /",
    "GE09ram_02pu:338": "vyūhann iva janaughaṃ taṃ śanai rājakulaṃ yayau // Ram_2,5.20 //",
    "GE09ram_02pu:339": "sitābhraśikharaprakhyaṃ prāsādam adhiruhya saḥ /",
    "GE09ram_02pu:340": "samiyāya narendreṇa śakreṇeva bṛhaspatiḥ // Ram_2,5.21 //",
    "GE09ram_02pu:341": "tam āgatam abhiprekṣya hitvā rājāsanaṃ nṛpaḥ /",
    "GE09ram_02pu:342": "papraccha sa ca tasmai tat kṛtam ity abhyavedayat // Ram_2,5.22 //",
    "GE09ram_02pu:343": "guruṇā tv abhyanujñāto manujaughaṃ visṛjya tam /",
    "GE09ram_02pu:344": "viveśāntaḥpuraṃ rājā siṃho giriguhām iva // Ram_2,5.23 //",
    "GE09ram_02pu:345": "tad agryaveṣapramadājanākulaṃ mahendraveśmapratimaṃ niveśanam /",
    "GE09ram_02pu:346": "vidīpayaṃś cāru viveśa pārthivaḥ śaśīva tārāgaṇasaṃkulaṃ nabhaḥ //",
    "GE09ram_02pu:347": "gate purohite rāmaḥ snāto niyatamānasaḥ /",
    "GE09ram_02pu:348": "saha patnyā viśālākṣyā nārāyaṇam upāgamat // Ram_2,6.1 //",
    "GE09ram_02pu:349": "pragṛhya śirasā pātrīṃ haviṣo vidhivat tadā /",
    "GE09ram_02pu:350": "mahate daivatāyājyaṃ juhāva jvalite 'nale // Ram_2,6.2 //",
    "GE09ram_02pu:351": "śeṣaṃ ca haviṣas tasya prāśyāśāsyātmanaḥ priyam /",
    "GE09ram_02pu:352": "dhyāyan nārāyaṇaṃ devaṃ svāstīrṇe kuśasaṃstare // Ram_2,6.3 //",
    "GE09ram_02pu:353": "vāgyataḥ saha vaidehyā bhūtvā niyatamānasaḥ /",
    "GE09ram_02pu:354": "śrīmaty āyatane viṣṇoḥ śiśye naravarātmajaḥ // Ram_2,6.4 //",
    "GE09ram_02pu:355": "ekayāmāvaśiṣṭāyāṃ rātryāṃ prativibudhya saḥ /",
    "GE09ram_02pu:356": "alaṃkāravidhiṃ kṛtsnaṃ kārayāmāsa veśmanaḥ // Ram_2,6.5 //",
    "GE09ram_02pu:357": "tatra śṛṇvan sukhā vācaḥ sūtamāgadhabandinām /",
    "GE09ram_02pu:358": "pūrvāṃ saṃdhyām upāsīno jajāpa yatamānasaḥ // Ram_2,6.6 //",
    "GE09ram_02pu:359": "tuṣṭāva praṇataś caiva śirasā madhusūdanam /",
    "GE09ram_02pu:360": "vimalakṣaumasaṃvīto vācayāmāsa ca dvijān // Ram_2,6.7 //",
    "GE09ram_02pu:361": "teṣāṃ puṇyāhaghoṣo 'tha gambhīramadhuras tadā /",
    "GE09ram_02pu:362": "ayodhyāṃ pūrayāmāsa tūryaghoṣānunāditaḥ // Ram_2,6.8 //",
    "GE09ram_02pu:363": "kṛtopavāsaṃ tu tadā vaidehyā saha rāghavam /",
    "GE09ram_02pu:364": "ayodhyānilayaḥ śrutvā sarvaḥ pramudito janaḥ // Ram_2,6.9 //",
    "GE09ram_02pu:365": "tataḥ paurajanaḥ sarvaḥ śrutvā rāmābhiṣecanam /",
    "GE09ram_02pu:366": "prabhātāṃ rajanīṃ dṛṣṭvā cakre śobhāṃ parāṃ punaḥ // Ram_2,6.10 //",
    "GE09ram_02pu:367": "sitābhraśikharābheṣu devatāyataneṣu ca /",
    "GE09ram_02pu:368": "catuṣpatheṣu rathyāsu caityeṣv aṭṭālakeṣu ca // Ram_2,6.11 //",
    "GE09ram_02pu:369": "nānāpaṇyasamṛddheṣu vaṇijām āpaṇeṣu ca /",
    "GE09ram_02pu:370": "kuṭumbināṃ samṛddheṣu śrīmatsu bhavaneṣu ca // Ram_2,6.12 //",
    "GE09ram_02pu:371": "sabhāsu caiva sarvāsu vṛkṣeṣv ālakṣiteṣu ca /",
    "GE09ram_02pu:372": "dhvajāḥ samucchritāś citrāḥ patākāś cābhavaṃs tadā // Ram_2,6.13 //",
    "GE09ram_02pu:373": "naṭanartakasaṃghānāṃ gāyakānāṃ ca gāyatām /",
    "GE09ram_02pu:374": "manaḥkarṇasukhā vācaḥ śuśruvuś ca tatas tataḥ // Ram_2,6.14 //",
    "GE09ram_02pu:375": "rāmābhiṣekayuktāś ca kathāś cakrur mitho janāḥ /",
    "GE09ram_02pu:376": "rāmābhiṣeke samprāpte catvareṣu gṛheṣu ca // Ram_2,6.15 //",
    "GE09ram_02pu:377": "bālā api krīḍamānā gṛhadvāreṣu saṃghaśaḥ /",
    "GE09ram_02pu:378": "rāmābhiṣekasaṃyuktāś cakrur eva mithaḥ kathāḥ // Ram_2,6.16 //",
    "GE09ram_02pu:379": "kṛtapuṣpopahāraś ca dhūpagandhādhivāsitaḥ /",
    "GE09ram_02pu:380": "rājamārgaḥ kṛtaḥ śrīmān paurai rāmābhiṣecane // Ram_2,6.17 //",
    "GE09ram_02pu:381": "prakāśakaraṇārthaṃ ca niśāgamanaśaṅkayā /",
    "GE09ram_02pu:382": "dīpavṛkṣāṃs tathā cakrur anu rathyāsu sarvaśaḥ // Ram_2,6.18 //",
    "GE09ram_02pu:383": "alaṃkāraṃ purasyaivaṃ kṛtvā tatpuravāsinaḥ /",
    "GE09ram_02pu:384": "ākāṅkṣamāṇā rāmasya yauvarājyābhiṣecanam // Ram_2,6.19 //",
    "GE09ram_02pu:385": "sametya saṃghaśaḥ sarve catvareṣu sabhāsu ca /",
    "GE09ram_02pu:386": "kathayanto mithas tatra praśaśaṃsur janādhipam // Ram_2,6.20 //",
    "GE09ram_02pu:387": "aho mahātmā rājāyam ikṣvākukulanandanaḥ /",
    "GE09ram_02pu:388": "jñātvā yo vṛddham ātmānaṃ rāmaṃ rājye 'hbiṣekṣyati // Ram_2,6.21 //",
    "GE09ram_02pu:389": "sarve hy anugṛhītāḥ sma yan no rāmo mahīpatiḥ /",
    "GE09ram_02pu:390": "cirāya bhavitā goptā dṛṣṭalokaparāvaraḥ // Ram_2,6.22 //",
    "GE09ram_02pu:391": "anuddhatamanā vidvān dharmātmā bhrātṛvatsalaḥ /",
    "GE09ram_02pu:392": "yathā ca bhrātṛṣu snigdhas tathāsmāsv api rāghavaḥ // Ram_2,6.23 //",
    "GE09ram_02pu:393": "ciraṃ jīvatu dharmātmā rājā daśaratho 'naghaḥ /",
    "GE09ram_02pu:394": "yatprasādenābhiṣiktaṃ rāmaṃ drakṣyāmahe vayam // Ram_2,6.24 //",
    "GE09ram_02pu:395": "evaṃvidhaṃ kathayatāṃ paurāṇāṃ śuśruvus tadā /",
    "GE09ram_02pu:396": "digbhyo 'pi śrutavṛttāntāḥ prāptā jānapadā janāḥ // Ram_2,6.25 //",
    "GE09ram_02pu:397": "te tu digbhyaḥ purīṃ prāptā draṣṭuṃ rāmābhiṣecanam /",
    "GE09ram_02pu:398": "rāmasya pūrayāmāsuḥ purīṃ jānapadā janāḥ // Ram_2,6.26 //",
    "GE09ram_02pu:399": "janaughais tair visarpadbhiḥ śuśruve tatra nisvanaḥ /",
    "GE09ram_02pu:400": "parvasūdīrṇavegasya sāgarasyeva nisvanaḥ // Ram_2,6.27 //",
    "GE09ram_02pu:401": "tatas tad indrakṣayasaṃnibhaṃ puraṃ didṛkṣubhir jānapadair upāgataiḥ /",
    "GE09ram_02pu:402": "samantataḥ sasvanam ākulaṃ babhau samudrayādobhir ivārṇavodakam //",
    "GE09ram_02pu:403": "jñātidāsī yato jātā kaikeyyās tu sahoṣitā /",
    "GE09ram_02pu:404": "prāsādaṃ candrasaṃkāśam āruroha yadṛcchayā // Ram_2,7.1 //",
    "GE09ram_02pu:405": "siktarājapathāṃ kṛtsnāṃ prakīrṇakamalotpalām /",
    "GE09ram_02pu:406": "ayodhyāṃ mantharā tasmāt prāsādād anvavaikṣata // Ram_2,7.2 //",
    "GE09ram_02pu:407": "patākābhir varārhābhir dhvajaiś ca samalaṃkṛtām /",
    "GE09ram_02pu:408": "siktāṃ candanatoyaiś ca śiraḥsnātajanair vṛtām // Ram_2,7.3 //",
    "GE09ram_02pu:409": "avidūre sthitāṃ dṛṣṭvā dhātrīṃ papraccha mantharā /",
    "GE09ram_02pu:410": "uttamenābhisaṃyuktā harṣeṇārthaparā satī // Ram_2,7.4 //",
    "GE09ram_02pu:411": "rāmamātā dhanaṃ kiṃ nu janebhyaḥ samprayacchati /",
    "GE09ram_02pu:412": "atimātraṃ praharṣo 'yaṃ kiṃ janasya ca śaṃsa me /",
    "GE09ram_02pu:413": "kārayiṣyati kiṃ vāpi samprahṛṣṭo mahīpatiḥ // Ram_2,7.5 //",
    "GE09ram_02pu:414": "vidīryamāṇā harṣeṇa dhātrī paramayā mudā /",
    "GE09ram_02pu:415": "ācacakṣe 'tha kubjāyai bhūyasīṃ rāghave śriyam // Ram_2,7.6 //",
    "GE09ram_02pu:416": "śvaḥ puṣyeṇa jitakrodhaṃ yauvarājyena rāghavam /",
    "GE09ram_02pu:417": "rājā daśaratho rāmam abhiṣecayitānagham // Ram_2,7.7 //",
    "GE09ram_02pu:418": "dhātryās tu vacanaṃ śrutvā kubjā kṣipram amarṣitā /",
    "GE09ram_02pu:419": "kailāsaśikharākārāt prāsādād avarohata // Ram_2,7.8 //",
    "GE09ram_02pu:420": "sā dahyamānā kopena mantharā pāpadarśinī /",
    "GE09ram_02pu:421": "śayānām etya kaikeyīm idaṃ vacanam abravīt // Ram_2,7.9 //",
    "GE09ram_02pu:422": "uttiṣṭha mūḍhe kiṃ śeṣe bhayaṃ tvām abhivartate /",
    "GE09ram_02pu:423": "upaplutamahaughena kim ātmānaṃ na budhyase // Ram_2,7.10 //",
    "GE09ram_02pu:424": "aniṣṭe subhagākāre saubhāgyena vikatthase /",
    "GE09ram_02pu:425": "calaṃ hi tava saubhāgyaṃ nadyāḥ srota ivoṣṇage // Ram_2,7.11 //",
    "GE09ram_02pu:426": "evam uktā tu kaikeyī ruṣṭayā paruṣaṃ vacaḥ /",
    "GE09ram_02pu:427": "kubjayā pāpadarśinyā viṣādam agamat param // Ram_2,7.12 //",
    "GE09ram_02pu:428": "kaikeyī tv abravīt kubjāṃ kaccit kṣemaṃ na manthare /",
    "GE09ram_02pu:429": "viṣaṇṇavadanāṃ hi tvāṃ lakṣaye bhṛśaduḥkhitām // Ram_2,7.13 //",
    "GE09ram_02pu:430": "mantharā tu vacaḥ śrutvā kaikeyyā madhurākṣaram /",
    "GE09ram_02pu:431": "uvāca krodhasaṃyuktā vākyaṃ vākyaviśāradā // Ram_2,7.14 //",
    "GE09ram_02pu:432": "sā viṣaṇṇatarā bhūtvā kubjā tasyā hitaiṣiṇī /",
    "GE09ram_02pu:433": "viṣādayantī provāca bhedayantī ca rāghavam // Ram_2,7.15 //",
    "GE09ram_02pu:434": "akṣemaṃ sumahad devi pravṛttaṃ tvadvināśanam /",
    "GE09ram_02pu:435": "rāmaṃ daśaratho rājā yauvarājye 'bhiṣekṣyati // Ram_2,7.16 //",
    "GE09ram_02pu:436": "sāsmy agādhe bhaye magnā duḥkhaśokasamanvitā /",
    "GE09ram_02pu:437": "dahyamānānaleneva tvaddhitārtham ihāgatā // Ram_2,7.17 //",
    "GE09ram_02pu:438": "tava duḥkhena kaikeyi mama duḥkhaṃ mahad bhavet /",
    "GE09ram_02pu:439": "tvadvṛddhau mama vṛddhiś ca bhaved atra na saṃśayaḥ // Ram_2,7.18 //",
    "GE09ram_02pu:440": "narādhipakule jātā mahiṣī tvaṃ mahīpateḥ /",
    "GE09ram_02pu:441": "ugratvaṃ rājadharmāṇāṃ kathaṃ devi na budhyase // Ram_2,7.19 //",
    "GE09ram_02pu:442": "dharmavādī śaṭho bhartā ślakṣṇavādī ca dāruṇaḥ /",
    "GE09ram_02pu:443": "śuddhabhāve na jānīṣe tenaivam atisaṃdhitā // Ram_2,7.20 //",
    "GE09ram_02pu:444": "upasthitaṃ prayuñjānas tvayi sāntvam anarthakam /",
    "GE09ram_02pu:445": "arthenaivādya te bhartā kausalyāṃ yojayiṣyati // Ram_2,7.21 //",
    "GE09ram_02pu:446": "apavāhya sa duṣṭātmā bharataṃ tava bandhuṣu /",
    "GE09ram_02pu:447": "kālyaṃ sthāpayitā rāmaṃ rājye nihatakaṇṭake // Ram_2,7.22 //",
    "GE09ram_02pu:448": "śatruḥ patipravādena mātreva hitakāmyayā /",
    "GE09ram_02pu:449": "āśīviṣa ivāṅkena bāle paridhṛtas tvayā // Ram_2,7.23 //",
    "GE09ram_02pu:450": "yathā hi kuryāt sarpo vā śatrur vā pratyupekṣitaḥ /",
    "GE09ram_02pu:451": "rājñā daśarathenādya saputrā tvaṃ tathā kṛtā // Ram_2,7.24 //",
    "GE09ram_02pu:452": "pāpenānṛtasāntvena bāle nityaṃ sukhocite /",
    "GE09ram_02pu:453": "rāmaṃ sthāpayatā rājye sānubandhā hatā hy asi // Ram_2,7.25 //",
    "GE09ram_02pu:454": "sā prāptakālaṃ kaikeyi kṣipraṃ kuru hitaṃ tava /",
    "GE09ram_02pu:455": "trāyasva putram ātmānaṃ māṃ ca vismayadarśane // Ram_2,7.26 //",
    "GE09ram_02pu:456": "mantharāyā vacaḥ śrutvā śayanāt sa śubhānanā /",
    "GE09ram_02pu:457": "evam ābharaṇaṃ tasyai kubjāyai pradadau śubham // Ram_2,7.27 //",
    "GE09ram_02pu:458": "dattvā tv ābharaṇaṃ tasyai kubjāyai pramadottamā /",
    "GE09ram_02pu:459": "kaikeyī mantharāṃ hṛṣṭā punar evābravīd idam // Ram_2,7.28 //",
    "GE09ram_02pu:460": "idaṃ tu manthare mahyam ākhyāsi paramaṃ priyam /",
    "GE09ram_02pu:461": "etan me priyam ākhyātuḥ kiṃ vā bhūyaḥ karomi te // Ram_2,7.29 //",
    "GE09ram_02pu:462": "rāme vā bharate vāhaṃ viśeṣaṃ nopalakṣaye /",
    "GE09ram_02pu:463": "tasmāt tuṣṭāsmi yad rājā rāmaṃ rājye 'bhiṣekṣyati // Ram_2,7.30 //",
    "GE09ram_02pu:464": "na me paraṃ kiṃcid itas tvayā punaḥ priyaṃ priyārhe suvacaṃ vaco varam /",
    "GE09ram_02pu:465": "tathā hy avocas tvam ataḥ priyottaraṃ varaṃ paraṃ te pradadāmi taṃ vṛṇu //",
    "GE09ram_02pu:466": "mantharā tv abhyasūyyainām utsṛjyābharaṇaṃ ca tat /",
    "GE09ram_02pu:467": "uvācedaṃ tato vākyaṃ kopaduḥkhasamanvitā // Ram_2,8.1 //",
    "GE09ram_02pu:468": "harṣaṃ kim idam asthāne kṛtavaty asi bāliśe /",
    "GE09ram_02pu:469": "śokasāgaramadhyastham ātmānaṃ nāvabudhyase // Ram_2,8.2 //",
    "GE09ram_02pu:470": "subhagā khalu kausalyā yasyāḥ putro 'bhiṣekṣyate /",
    "GE09ram_02pu:471": "yauvarājyena mahatā śvaḥ puṣyeṇa dvijottamaiḥ // Ram_2,8.3 //",
    "GE09ram_02pu:472": "prāptāṃ sumahatīṃ prītiṃ pratītāṃ tāṃ hatadviṣam /",
    "GE09ram_02pu:473": "upasthāsyasi kausalyāṃ dāsīva tvaṃ kṛtāñjaliḥ // Ram_2,8.4 //",
    "GE09ram_02pu:474": "hṛṣṭāḥ khalu bhaviṣyanti rāmasya paramāḥ striyaḥ /",
    "GE09ram_02pu:475": "aprahṛṣṭā bhaviṣyanti snuṣās te bharatakṣaye // Ram_2,8.5 //",
    "GE09ram_02pu:476": "tāṃ dṛṣṭvā paramaprītāṃ bruvantīṃ mantharāṃ tataḥ /",
    "GE09ram_02pu:477": "rāmasyaiva guṇān devī kaikeyī praśaśaṃsa ha // Ram_2,8.6 //",
    "GE09ram_02pu:478": "dharmajño gurubhir dāntaḥ kṛtajñaḥ satyavāk śuciḥ /",
    "GE09ram_02pu:479": "rāmo rājñaḥ suto jyeṣṭho yauvarājyam ato 'rhati // Ram_2,8.7 //",
    "GE09ram_02pu:480": "bhrātṝn bhṛtyāṃś ca dīrghāyuḥ pitṛvat pālayiṣyati /",
    "GE09ram_02pu:481": "saṃtapyase kathaṃ kubje śrutvā rāmābhiṣecanam // Ram_2,8.8 //",
    "GE09ram_02pu:482": "bharataś cāpi rāmasya dhruvaṃ varṣaśatāt param /",
    "GE09ram_02pu:483": "pitṛpaitāmahaṃ rājyam avāpsyati nararṣabhaḥ // Ram_2,8.9 //",
    "GE09ram_02pu:484": "sā tvam abhyudaye prāpte vartamāne ca manthare /",
    "GE09ram_02pu:485": "bhaviṣyati ca kalyāṇe kimarthaṃ paritapyase /",
    "GE09ram_02pu:486": "kausalyāto 'tiriktaṃ ca sa tu śuśrūṣate hi mām // Ram_2,8.10 //",
    "GE09ram_02pu:487": "kaikeyyā vacanaṃ śrutvā mantharā bhṛśaduḥkhitā /",
    "GE09ram_02pu:488": "dīrgham uṣṇaṃ viniḥśvasya kaikeyīm idam abravīt // Ram_2,8.11 //",
    "GE09ram_02pu:489": "anarthadarśinī maurkhyān nātmānam avabudhyase /",
    "GE09ram_02pu:490": "śokavyasanavistīrṇe majjantī duḥkhasāgare // Ram_2,8.12 //",
    "GE09ram_02pu:491": "bhavitā rāghavo rājā rāghavasya ca yaḥ sutaḥ /",
    "GE09ram_02pu:492": "rājavaṃśāt tu bharataḥ kaikeyi parihāsyate // Ram_2,8.13 //",
    "GE09ram_02pu:493": "na hi rājñaḥ sutāḥ sarve rājye tiṣṭhanti bhāmini /",
    "GE09ram_02pu:494": "sthāpyamāneṣu sarveṣu sumahān anayo bhavet // Ram_2,8.14 //",
    "GE09ram_02pu:495": "tasmāj jyeṣṭhe hi kaikeyi rājyatantrāṇi pārthivāḥ /",
    "GE09ram_02pu:496": "sthāpayanty anavadyāṅgi guṇavatsv itareṣv api // Ram_2,8.15 //",
    "GE09ram_02pu:497": "asāv atyantanirbhagnas tava putro bhaviṣyati /",
    "GE09ram_02pu:498": "anāthavat sukhebhyaś ca rājavaṃśāc ca vatsale // Ram_2,8.16 //",
    "GE09ram_02pu:499": "sāhaṃ tvadarthe samprāptā tvaṃ tu māṃ nāvabudhyase /",
    "GE09ram_02pu:500": "sapatnivṛddhau yā me tvaṃ pradeyaṃ dātum icchasi // Ram_2,8.17 //",
    "GE09ram_02pu:501": "dhruvaṃ tu bharataṃ rāmaḥ prāpya rājyam akaṇṭakam /",
    "GE09ram_02pu:502": "deśāntaraṃ nāyayitvā lokāntaram athāpi vā // Ram_2,8.18 //",
    "GE09ram_02pu:503": "bāla eva hi mātulyaṃ bharato nāyitas tvayā /",
    "GE09ram_02pu:504": "saṃnikarṣāc ca sauhārdaṃ jāyate sthāvareṣv api // Ram_2,8.19 //",
    "GE09ram_02pu:505": "goptā hi rāmaṃ saumitrir lakṣmaṇaṃ cāpi rāghavaḥ /",
    "GE09ram_02pu:506": "aśvinor iva saubhrātraṃ tayor lokeṣu viśrutam // Ram_2,8.20 //",
    "GE09ram_02pu:507": "tasmān na lakṣmaṇe rāmaḥ pāpaṃ kiṃcit kariṣyati /",
    "GE09ram_02pu:508": "rāmas tu bharate pāpaṃ kuryād iti na saṃśayaḥ // Ram_2,8.21 //",
    "GE09ram_02pu:509": "tasmād rājagṛhād eva vanaṃ gacchatu te sutaḥ /",
    "GE09ram_02pu:510": "etaddhi rocate mahyaṃ bhṛśaṃ cāpi hitaṃ tava // Ram_2,8.22 //",
    "GE09ram_02pu:511": "evaṃ te jñātipakṣasya śreyaś caiva bhaviṣyati /",
    "GE09ram_02pu:512": "yadi ced bharato dharmāt pitryaṃ rājyam avāpsyati // Ram_2,8.23 //",
    "GE09ram_02pu:513": "sa te sukhocito bālo rāmasya sahajo ripuḥ /",
    "GE09ram_02pu:514": "samṛddhārthasya naṣṭārtho jīviṣyati kathaṃ vaśe // Ram_2,8.24 //",
    "GE09ram_02pu:515": "abhidrutam ivāraṇye siṃhena gajayūthapam /",
    "GE09ram_02pu:516": "pracchādyamānaṃ rāmeṇa bharataṃ trātum arhasi // Ram_2,8.25 //",
    "GE09ram_02pu:517": "darpān nirākṛtā pūrvaṃ tvayā saubhāgyavattayā /",
    "GE09ram_02pu:518": "rāmamātā sapatnī te kathaṃ vairaṃ na yātayet // Ram_2,8.26 //",
    "GE09ram_02pu:519": "yadā hi rāmaḥ pṛthivīm avāpsyati dhruvaṃ pranaṣṭo bharato bhaviṣyati /",
    "GE09ram_02pu:520": "ato hi saṃcintaya rājyam ātmaje parasya cādyaiva vivāsakāraṇam //",
    "GE09ram_02pu:521": "evam uktā tu kaikeyī krodhena jvalitānanā /",
    "GE09ram_02pu:522": "dīrgham uṣṇaṃ viniḥśvasya mantharām idam abravīt // Ram_2,9.1 //",
    "GE09ram_02pu:523": "adya rāmam itaḥ kṣipraṃ vanaṃ prasthāpayāmy aham /",
    "GE09ram_02pu:524": "yauvarājyena bharataṃ kṣipram evābhiṣecaye // Ram_2,9.2 //",
    "GE09ram_02pu:525": "idaṃ tv idānīṃ saṃpaśya kenopāyena manthare /",
    "GE09ram_02pu:526": "bharataḥ prāpnuyād rājyaṃ na tu rāmaḥ kathaṃcana // Ram_2,9.3 //",
    "GE09ram_02pu:527": "evam uktā tayā devyā mantharā pāpadarśinī /",
    "GE09ram_02pu:528": "rāmārtham upahiṃsantī kaikeyīm idam abravīt // Ram_2,9.4 //",
    "GE09ram_02pu:529": "hantedānīṃ pravakṣyāmi kaikeyi śrūyatāṃ ca me /",
    "GE09ram_02pu:530": "yathā te bharato rājyaṃ putraḥ prāpsyati kevalam // Ram_2,9.5 //",
    "GE09ram_02pu:531": "śrutvaivaṃ vacanaṃ tasyā mantharāyās tu kaikayī /",
    "GE09ram_02pu:532": "kiṃcid utthāya śayanāt svāstīrṇād idam abravīt // Ram_2,9.6 //",
    "GE09ram_02pu:533": "kathaya tvaṃ mamopāyaṃ kenopāyena manthare /",
    "GE09ram_02pu:534": "bharataḥ prāpnuyād rājyaṃ na tu rāmaḥ kathaṃcana // Ram_2,9.7 //",
    "GE09ram_02pu:535": "evam uktā tayā devyā mantharā pāpadarśinī /",
    "GE09ram_02pu:536": "rāmārtham upahiṃsantī kubjā vacanam abravīt // Ram_2,9.8 //",
    "GE09ram_02pu:537": "tava devāsure yuddhe saha rājarṣibhiḥ patiḥ /",
    "GE09ram_02pu:538": "agacchat tvām upādāya devarājasya sāhyakṛt // Ram_2,9.9 //",
    "GE09ram_02pu:539": "diśam āsthāya kaikeyi dakṣiṇāṃ daṇḍakān prati /",
    "GE09ram_02pu:540": "vaijayantam iti khyātaṃ puraṃ yatra timidhvajaḥ // Ram_2,9.10 //",
    "GE09ram_02pu:541": "sa śambara iti khyātaḥ śatamāyo mahāsuraḥ /",
    "GE09ram_02pu:542": "dadau śakrasya saṃgrāmaṃ devasaṃghair anirjitaḥ // Ram_2,9.11 //",
    "GE09ram_02pu:543": "tasmin mahati saṃgrāme rājā daśarathas tadā /",
    "GE09ram_02pu:544": "apavāhya tvayā devi saṃgrāmān naṣṭacetanaḥ // Ram_2,9.12 //",
    "GE09ram_02pu:545": "tatrāpi vikṣataḥ śastraiḥ patis te rakṣitas tvayā /",
    "GE09ram_02pu:546": "tuṣṭena tena dattau te dvau varau śubhadarśane // Ram_2,9.13 //",
    "GE09ram_02pu:547": "sa tvayoktaḥ patir devi yadeccheyaṃ tadā varau /",
    "GE09ram_02pu:548": "gṛhṇīyām iti tat tena tathety uktaṃ mahātmanā /",
    "GE09ram_02pu:549": "anabhijñā hy ahaṃ devi tvayaiva kathitaṃ purā // Ram_2,9.14 //",
    "GE09ram_02pu:550": "tau varau yāca bhartāraṃ bharatasyābhiṣecanam /",
    "GE09ram_02pu:551": "pravrājanaṃ ca rāmasya tvaṃ varṣāṇi caturdaśa // Ram_2,9.15 //",
    "GE09ram_02pu:552": "krodhāgāraṃ praviśyādya kruddhevāśvapateḥ sute /",
    "GE09ram_02pu:553": "śeṣvān antarhitāyāṃ tvaṃ bhūmau malinavāsinī /",
    "GE09ram_02pu:554": "mā smainaṃ pratyudīkṣethā mā cainam abhibhāṣathāḥ // Ram_2,9.16 //",
    "GE09ram_02pu:555": "dayitā tvaṃ sadā bhartur atra me nāsti saṃśayaḥ /",
    "GE09ram_02pu:556": "tvatkṛte ca mahārājo viśed api hutāśanam // Ram_2,9.17 //",
    "GE09ram_02pu:557": "na tvāṃ krodhayituṃ śakto na kruddhāṃ pratyudīkṣitum /",
    "GE09ram_02pu:558": "tava priyārthaṃ rājā hi prāṇān api parityajet // Ram_2,9.18 //",
    "GE09ram_02pu:559": "na hy atikramituṃ śaktas tava vākyaṃ mahīpatiḥ /",
    "GE09ram_02pu:560": "mandasvabhāve budhyasva saubhāgyabalam ātmanaḥ // Ram_2,9.19 //",
    "GE09ram_02pu:561": "maṇimuktāsuvarṇāni ratnāni vividhāni ca /",
    "GE09ram_02pu:562": "dadyād daśaratho rājā mā sma teṣu manaḥ kṛthāḥ // Ram_2,9.20 //",
    "GE09ram_02pu:563": "yau tau devāsure yuddhe varau daśaratho 'dadāt /",
    "GE09ram_02pu:564": "tau smāraya mahābhāge so 'rtho mā tvām atikramet // Ram_2,9.21 //",
    "GE09ram_02pu:565": "yadā tu te varaṃ dadyāt svayam utthāpya rāghavaḥ /",
    "GE09ram_02pu:566": "vyavasthāpya mahārājaṃ tvam imaṃ vṛṇuyā varam // Ram_2,9.22 //",
    "GE09ram_02pu:567": "rāmaṃ pravrājayāraṇye nava varṣāṇi pañca ca /",
    "GE09ram_02pu:568": "bharataḥ kriyatāṃ rājā pṛthivyāṃ pārthivarṣabhaḥ // Ram_2,9.23 //",
    "GE09ram_02pu:569": "evaṃ pravrājitaś caiva rāmo 'rāmo bhaviṣyati /",
    "GE09ram_02pu:570": "bharataś ca hatāmitras tava rājā bhaviṣyati // Ram_2,9.24 //",
    "GE09ram_02pu:571": "yena kālena rāmaś ca vanāt pratyāgamiṣyati /",
    "GE09ram_02pu:572": "tena kālena putras te kṛtamūlo bhaviṣyati /",
    "GE09ram_02pu:573": "saṃgṛhītamanuṣyaś ca suhṛdbhiḥ sārdham ātmavān // Ram_2,9.25 //",
    "GE09ram_02pu:574": "prāptakālaṃ tu te manye rājānaṃ vītasādhvasā /",
    "GE09ram_02pu:575": "rāmābhiṣekasaṃkalpān nigṛhya vinivartaya // Ram_2,9.26 //",
    "GE09ram_02pu:576": "anartham artharūpeṇa grāhitā sā tatas tayā /",
    "GE09ram_02pu:577": "hṛṣṭā pratītā kaikeyī mantharām idam abravīt // Ram_2,9.27 //",
    "GE09ram_02pu:578": "kubje tvāṃ nābhijānāmi śreṣṭhāṃ śreṣṭhābhidhāyinīm /",
    "GE09ram_02pu:579": "pṛthivyām asi kubjānām uttamā buddhiniścaye // Ram_2,9.28 //",
    "GE09ram_02pu:580": "tvam eva tu mamārtheṣu nityayuktā hitaiṣiṇī /",
    "GE09ram_02pu:581": "nāhaṃ samavabudhyeyaṃ kubje rājñaś cikīrṣitam // Ram_2,9.29 //",
    "GE09ram_02pu:582": "santi duḥsaṃsthitāḥ kubjā vakrāḥ paramapāpikāḥ /",
    "GE09ram_02pu:583": "tvaṃ padmam iva vātena saṃnatā priyadarśanā // Ram_2,9.30 //",
    "GE09ram_02pu:584": "uras te 'bhiniviṣṭaṃ vai yāvat skandhāt samunnatam /",
    "GE09ram_02pu:585": "adhastāc codaraṃ śāntaṃ sunābham iva lajjitam // Ram_2,9.31 //",
    "GE09ram_02pu:586": "jaghanaṃ tava nirghuṣṭaṃ raśanādāmaśobhitam /",
    "GE09ram_02pu:587": "jaṅghe bhṛśam upanyaste pādau cāpy āyatāv ubhau // Ram_2,9.32 //",
    "GE09ram_02pu:588": "tvam āyatābhyāṃ sakthibhyāṃ manthare kṣaumavāsini /",
    "GE09ram_02pu:589": "agrato mama gacchantī rājahaṃsīva rājase // Ram_2,9.33 //",
    "GE09ram_02pu:590": "tavedaṃ sthagu yad dīrghaṃ rathaghoṇam ivāyatam /",
    "GE09ram_02pu:591": "matayaḥ kṣatravidyāś ca māyāś cātra vasanti te // Ram_2,9.34 //",
    "GE09ram_02pu:592": "atra te pratimokṣyāmi mālāṃ kubje hiraṇmayīm /",
    "GE09ram_02pu:593": "abhiṣikte ca bharate rāghave ca vanaṃ gate // Ram_2,9.35 //",
    "GE09ram_02pu:594": "jātyena ca suvarṇena suniṣṭaptena sundari /",
    "GE09ram_02pu:595": "labdhārthā ca pratītā ca lepayiṣyāmi te sthagu // Ram_2,9.36 //",
    "GE09ram_02pu:596": "mukhe ca tilakaṃ citraṃ jātarūpamayaṃ śubham /",
    "GE09ram_02pu:597": "kārayiṣyāmi te kubje śubhāny ābharaṇāni ca // Ram_2,9.37 //",
    "GE09ram_02pu:598": "paridhāya śubhe vastre devateva cariṣyasi /",
    "GE09ram_02pu:599": "candram āhvayamānena mukhenāpratimānanā /",
    "GE09ram_02pu:600": "gamiṣyasi gatiṃ mukhyāṃ garvayantī dviṣajjanam // Ram_2,9.38 //",
    "GE09ram_02pu:601": "tavāpi kubjāḥ kubjāyāḥ sarvābharaṇabhūṣitāḥ /",
    "GE09ram_02pu:602": "pādau paricariṣyanti yathaiva tvaṃ sadā mama // Ram_2,9.39 //",
    "GE09ram_02pu:603": "iti praśasyamānā sā kaikeyīm idam abravīt /",
    "GE09ram_02pu:604": "śayānāṃ śayane śubhre vedyām agniśikhām iva // Ram_2,9.40 //",
    "GE09ram_02pu:605": "gatodake setubandho na kalyāṇi vidhīyate /",
    "GE09ram_02pu:606": "uttiṣṭha kuru kalyāṇaṃ rājānam anudarśaya // Ram_2,9.41 //",
    "GE09ram_02pu:607": "tathā protsāhitā devī gatvā mantharayā saha /",
    "GE09ram_02pu:608": "krodhāgāraṃ viśālākṣī saubhāgyamadagarvitā // Ram_2,9.42 //",
    "GE09ram_02pu:609": "anekaśatasāhasraṃ muktāhāraṃ varāṅganā /",
    "GE09ram_02pu:610": "avamucya varārhāṇi śubhāny ābharaṇāni ca // Ram_2,9.43 //",
    "GE09ram_02pu:611": "tato hemopamā tatra kubjā vākyavaśaṃ gatā /",
    "GE09ram_02pu:612": "saṃviśya bhūmau kaikeyī mantharām idam abravīt // Ram_2,9.44 //",
    "GE09ram_02pu:613": "iha vā māṃ mṛtāṃ kubje nṛpāyāvedayiṣyasi /",
    "GE09ram_02pu:614": "vanaṃ tu rāghave prāpte bharataḥ prāpsyati kṣitim // Ram_2,9.45 //",
    "GE09ram_02pu:615": "athaitad uktvā vacanaṃ sudāruṇaṃ nidhāya sarvābharaṇāni bhāminī /",
    "GE09ram_02pu:616": "asaṃvṛtām āstaraṇena medinīṃ tadādhiśiśye patiteva kiṃnarī // Ram_2,9.46",
    "GE09ram_02pu:617": "udīrṇasaṃrambhatamovṛtānanā tathāvamuktottamamālyabhūṣaṇā /",
    "GE09ram_02pu:618": "narendrapatnī vimanā babhūva sā tamovṛtā dyaur iva magnatārakā //",
    "GE09ram_02pu:619": "ājñāpya tu mahārājo rāghavasyābhiṣecanam /",
    "GE09ram_02pu:620": "priyārhāṃ priyam ākhyātuṃ viveśāntaḥpuraṃ vaśī // Ram_2,10.1 //",
    "GE09ram_02pu:621": "tāṃ tatra patitāṃ bhūmau śayānām atathocitām /",
    "GE09ram_02pu:622": "pratapta iva duḥkhena so 'paśyaj jagatīpatiḥ // Ram_2,10.2 //",
    "GE09ram_02pu:623": "sa vṛddhas taruṇīṃ bhāryāṃ prāṇebhyo 'pi garīyasīm /",
    "GE09ram_02pu:624": "apāpaḥ pāpasaṃkalpāṃ dadarśa dharaṇītale // Ram_2,10.3 //",
    "GE09ram_02pu:625": "kareṇum iva digdhena viddhāṃ mṛgayuṇā vane /",
    "GE09ram_02pu:626": "mahāgaja ivāraṇye snehāt parimamarśa tām // Ram_2,10.4 //",
    "GE09ram_02pu:627": "parimṛśya ca pāṇibhyām abhisaṃtrastacetanaḥ /",
    "GE09ram_02pu:628": "kāmī kamalapattrākṣīm uvāca vanitām idam // Ram_2,10.5 //",
    "GE09ram_02pu:629": "na te 'ham abhijānāmi krodham ātmani saṃśritam /",
    "GE09ram_02pu:630": "devi kenābhiyuktāsi kena vāsi vimānitā // Ram_2,10.6 //",
    "GE09ram_02pu:631": "yad idaṃ mama duḥkhāya śeṣe kalyāṇi pāṃsuṣu /",
    "GE09ram_02pu:632": "bhūmau śeṣe kimarthaṃ tvaṃ mayi kalyāṇacetasi /",
    "GE09ram_02pu:633": "bhūtopahatacitteva mama cittapramāthinī // Ram_2,10.7 //",
    "GE09ram_02pu:634": "santi me kuśalā vaidyā abhituṣṭāś ca sarvaśaḥ /",
    "GE09ram_02pu:635": "sukhitāṃ tvāṃ kariṣyanti vyādhim ācakṣva bhāmini // Ram_2,10.8 //",
    "GE09ram_02pu:636": "kasya vā te priyaṃ kāryaṃ kena vā vipriyaṃ kṛtam /",
    "GE09ram_02pu:637": "kaḥ priyaṃ labhatām adya ko vā sumahad apriyam // Ram_2,10.9 //",
    "GE09ram_02pu:638": "avadhyo vadhyatāṃ ko vā vadhyaḥ ko vā vimucyatām /",
    "GE09ram_02pu:639": "daridraḥ ko bhavatv āḍhyo dravyavān vāpy akiñcanaḥ // Ram_2,10.10 //",
    "GE09ram_02pu:640": "ahaṃ caiva madīyāś ca sarve tava vaśānugāḥ /",
    "GE09ram_02pu:641": "na te kaṃcid abhiprāyaṃ vyāhantum aham utsahe // Ram_2,10.11 //",
    "GE09ram_02pu:642": "ātmano jīvitenāpi brūhi yan manasecchasi /",
    "GE09ram_02pu:643": "yāvad āvartate cakraṃ tāvatī me vasuṃdharā // Ram_2,10.12 //",
    "GE09ram_02pu:644": "tathoktā sā samāśvastā vaktukāmā tad apriyam /",
    "GE09ram_02pu:645": "paripīḍayituṃ bhūyo bhartāram upacakrame // Ram_2,10.13 //",
    "GE09ram_02pu:646": "nāsmi viprakṛtā deva kenacin na vimānitā /",
    "GE09ram_02pu:647": "abhiprāyas tu me kaścit tam icchāmi tvayā kṛtam // Ram_2,10.14 //",
    "GE09ram_02pu:648": "pratijñāṃ pratijānīṣva yadi tvaṃ kartum icchasi /",
    "GE09ram_02pu:649": "atha tad vyāhariṣyāmi yad abhiprārthitaṃ mayā // Ram_2,10.15 //",
    "GE09ram_02pu:650": "evam uktas tayā rājā priyayā strīvaśaṃ gataḥ /",
    "GE09ram_02pu:651": "tām uvāca mahātejāḥ kaikeyīm īṣadutsmitaḥ // Ram_2,10.16 //",
    "GE09ram_02pu:652": "avalipte na jānāsi tvattaḥ priyataro mama /",
    "GE09ram_02pu:653": "manujo manujavyāghrād rāmād anyo na vidyate // Ram_2,10.17 //",
    "GE09ram_02pu:654": "bhadre hṛdayam apy etad anumṛśyoddharasva me /",
    "GE09ram_02pu:655": "etat samīkṣya kaikeyi brūhi yat sādhu manyase // Ram_2,10.18 //",
    "GE09ram_02pu:656": "balam ātmani paśyantī na māṃ śaṅkitum arhasi /",
    "GE09ram_02pu:657": "kariṣyāmi tava prītiṃ sukṛtenāpi te śape // Ram_2,10.19 //",
    "GE09ram_02pu:658": "tena vākyena saṃhṛṣṭā tam abhiprāyam ātmanaḥ /",
    "GE09ram_02pu:659": "vyājahāra mahāghoram abhyāgatam ivāntakam // Ram_2,10.20 //",
    "GE09ram_02pu:660": "yathākrameṇa śapasi varaṃ mama dadāsi ca /",
    "GE09ram_02pu:661": "tac chṛṇvantu trayastriṃśad devāḥ sendrapurogamāḥ // Ram_2,10.21 //",
    "GE09ram_02pu:662": "candrādityau nabhaś caiva grahā rātryahanī diśaḥ /",
    "GE09ram_02pu:663": "jagac ca pṛthivī caiva sagandharvā sarākṣasā // Ram_2,10.22 //",
    "GE09ram_02pu:664": "niśācarāṇi bhūtāni gṛheṣu gṛhadevatāḥ /",
    "GE09ram_02pu:665": "yāni cānyāni bhūtāni jānīyur bhāṣitaṃ tava // Ram_2,10.23 //",
    "GE09ram_02pu:666": "satyasaṃdho mahātejā dharmajñaḥ susamāhitaḥ /",
    "GE09ram_02pu:667": "varaṃ mama dadāty eṣa tan me śṛṇvantu devatāḥ // Ram_2,10.24 //",
    "GE09ram_02pu:668": "iti devī maheṣvāsaṃ parigṛhyābhiśasya ca /",
    "GE09ram_02pu:669": "tataḥ param uvācedaṃ varadaṃ kāmamohitam // Ram_2,10.25 //",
    "GE09ram_02pu:670": "varau yau me tvayā deva tadā dattau mahīpate /",
    "GE09ram_02pu:671": "tau tāvad aham adyaiva vakṣyāmi śṛṇu me vacaḥ // Ram_2,10.26 //",
    "GE09ram_02pu:672": "abhiṣekasamārambho rāghavasyopakalpitaḥ /",
    "GE09ram_02pu:673": "anenaivābhiṣekeṇa bharato me 'bhiṣicyatām // Ram_2,10.27 //",
    "GE09ram_02pu:674": "nava pañca ca varṣāṇi daṇḍakāraṇyam āśritaḥ /",
    "GE09ram_02pu:675": "cīrājinajaṭādhārī rāmo bhavatu tāpasaḥ // Ram_2,10.28 //",
    "GE09ram_02pu:676": "bharato bhajatām adya yauvarājyam akaṇṭakam /",
    "GE09ram_02pu:677": "adya caiva hi paśyeyaṃ prayāntaṃ rāghavaṃ vane // Ram_2,10.29 //",
    "GE09ram_02pu:678": "tataḥ śrutvā mahārāja kaikeyyā dāruṇaṃ vacaḥ /",
    "GE09ram_02pu:679": "vyathito vilavaś caiva vyāghrīṃ dṛṣṭvā yathā mṛgaḥ // Ram_2,10.30 //",
    "GE09ram_02pu:680": "asaṃvṛtāyām āsīno jagatyāṃ dīrgham ucchvasan /",
    "GE09ram_02pu:681": "aho dhig iti sāmarṣo vācam uktvā narādhipaḥ /",
    "GE09ram_02pu:682": "moham āpedivān bhūyaḥ śokopahatacetanaḥ // Ram_2,10.31 //",
    "GE09ram_02pu:683": "cireṇa tu nṛpaḥ saṃjñāṃ pratilabhya suduḥkhitaḥ /",
    "GE09ram_02pu:684": "kaikeyīm abravīt kruddhaḥ pradahann iva cakṣuṣā // Ram_2,10.32 //",
    "GE09ram_02pu:685": "nṛśaṃse duṣṭacāritre kulasyāsya vināśini /",
    "GE09ram_02pu:686": "kiṃ kṛtaṃ tava rāmeṇa pāpe pāpaṃ mayāpi vā // Ram_2,10.33 //",
    "GE09ram_02pu:687": "sadā te jananītulyāṃ vṛttiṃ vahati rāghavaḥ /",
    "GE09ram_02pu:688": "tasyaiva tvam anarthāya kiṃnimittam ihodyatā // Ram_2,10.34 //",
    "GE09ram_02pu:689": "tvaṃ mayātmavināśāya bhavanaṃ svaṃ praveśitā /",
    "GE09ram_02pu:690": "avijñānān nṛpasutā vyālī tīkṣṇaviṣā yathā // Ram_2,10.35 //",
    "GE09ram_02pu:691": "jīvaloko yadā sarvo rāmasyeha guṇastavam /",
    "GE09ram_02pu:692": "aparādhaṃ kam uddiśya tyakṣyāmīṣṭam ahaṃ sutam // Ram_2,10.36 //",
    "GE09ram_02pu:693": "kausalyāṃ vā sumitrāṃ vā tyajeyam api vā śriyam /",
    "GE09ram_02pu:694": "jīvitaṃ vātmano rāmaṃ na tv eva pitṛvatsalam // Ram_2,10.37 //",
    "GE09ram_02pu:695": "parā bhavati me prītir dṛṣṭvā tanayam agrajam /",
    "GE09ram_02pu:696": "apaśyatas tu me rāmaṃ naṣṭā bhavati cetanā // Ram_2,10.38 //",
    "GE09ram_02pu:697": "tiṣṭhel loko vinā sūryaṃ sasyaṃ vā salilaṃ vinā /",
    "GE09ram_02pu:698": "na tu rāmaṃ vinā dehe tiṣṭhet tu mama jīvitam // Ram_2,10.39 //",
    "GE09ram_02pu:699": "tad alaṃ tyajyatām eṣa niścayaḥ pāpaniścaye /",
    "GE09ram_02pu:700": "api te caraṇau mūrdhnā spṛśāmy eṣa prasīda me // Ram_2,10.40 //",
    "GE09ram_02pu:701": "sa bhūmipālo vilapann anāthavat striyā gṛhīto hṛdaye 'timātrayā /",
    "GE09ram_02pu:702": "papāta devyāś caraṇau prasāritāv ubhāv asaṃspṛśya yathāturas tathā //",
    "GE09ram_02pu:703": "atadarhaṃ mahārājaṃ śayānam atathocitam /",
    "GE09ram_02pu:704": "yayātim iva puṇyānte devalokāt paricyutam // Ram_2,11.1 //",
    "GE09ram_02pu:705": "anartharūpā siddhārthā abhītā bhayadarśinī /",
    "GE09ram_02pu:706": "punar ākārayāmāsa tam eva varam aṅganā // Ram_2,11.2 //",
    "GE09ram_02pu:707": "tvaṃ katthase mahārāja satyavādī dṛḍhavrataḥ /",
    "GE09ram_02pu:708": "mama cemaṃ varaṃ kasmād vidhārayitum icchasi // Ram_2,11.3 //",
    "GE09ram_02pu:709": "evam uktas tu kaikeyyā rājā daśarathas tadā /",
    "GE09ram_02pu:710": "pratyuvāca tataḥ kruddho muhūrtaṃ vihvalann iva // Ram_2,11.4 //",
    "GE09ram_02pu:711": "mṛte mayi gate rāme vanaṃ manujapuṃgave /",
    "GE09ram_02pu:712": "hantānārye mamāmitre rāmaḥ pravrājito vanam // Ram_2,11.5 //",
    "GE09ram_02pu:713": "yadi satyaṃ bravīmy etat tad asatyaṃ bhaviṣyati /",
    "GE09ram_02pu:714": "akīrtir atulā loke dhruvaṃ paribhavaś ca me // Ram_2,11.6 //",
    "GE09ram_02pu:715": "tathā vilapatas tasya paribhramitacetasaḥ /",
    "GE09ram_02pu:716": "astam abhyagamat sūryo rajanī cābhyavartata // Ram_2,11.7 //",
    "GE09ram_02pu:717": "sa triyāmā tathārtasya candramaṇḍalamaṇḍitā /",
    "GE09ram_02pu:718": "rājño vilapamānasya na vyabhāsata śarvarī // Ram_2,11.8 //",
    "GE09ram_02pu:719": "tathaivoṣṇaṃ viniḥśvasya vṛddho daśaratho nṛpaḥ /",
    "GE09ram_02pu:720": "vilalāpārtavad duḥkhaṃ gaganāsaktalocanaḥ // Ram_2,11.9 //",
    "GE09ram_02pu:721": "na prabhātaṃ tvayecchāmi mayāyaṃ racito 'ñjaliḥ /",
    "GE09ram_02pu:722": "atha vā gamyatāṃ śīghraṃ nāham icchāmi nirghṛṇām /",
    "GE09ram_02pu:723": "nṛśaṃsāṃ kaikeyīṃ draṣṭuṃ yat kṛte vyasanaṃ mahat // Ram_2,11.10 //",
    "GE09ram_02pu:724": "evam uktvā tato rājā kaikeyīṃ saṃyatāñjaliḥ /",
    "GE09ram_02pu:725": "prasādayāmāsa punaḥ kaikeyīṃ cedam abravīt // Ram_2,11.11 //",
    "GE09ram_02pu:726": "sādhuvṛttasya dīnasya tvadgatasya gatāyuṣaḥ /",
    "GE09ram_02pu:727": "prasādaḥ kriyatāṃ devi bhadre rājño viśeṣataḥ // Ram_2,11.12 //",
    "GE09ram_02pu:728": "śūnyena khalu suśroṇi mayedaṃ samudāhṛtam /",
    "GE09ram_02pu:729": "kuru sādhu prasādaṃ me bāle sahṛdayā hy asi // Ram_2,11.13 //",
    "GE09ram_02pu:730": "viśuddhabhāvasya hi duṣṭabhāvā tāmrekṣaṇasyāśrukalasya rājñaḥ /",
    "GE09ram_02pu:731": "śrutvā vicitraṃ karuṇaṃ vilāpaṃ bhartur nṛśaṃsā na cakāra vākyam //",
    "GE09ram_02pu:732": "tataḥ sa rājā punar eva mūrchitaḥ priyām atuṣṭāṃ pratikūlabhāṣiṇīm /",
    "GE09ram_02pu:733": "samīkṣya putrasya vivāsanaṃ prati kṣitau visaṃjño nipapāta duḥkhitaḥ //",
    "GE09ram_02pu:734": "putraśokārditaṃ pāpā visaṃjñaṃ patitaṃ bhuvi /",
    "GE09ram_02pu:735": "viveṣṭamānam udīkṣya saikṣvākam idam abravīt // Ram_2,12.1 //",
    "GE09ram_02pu:736": "pāpaṃ kṛtveva kim idaṃ mama saṃśrutya saṃśravam /",
    "GE09ram_02pu:737": "śeṣe kṣititale sannaḥ sthityāṃ sthātuṃ tvam arhasi // Ram_2,12.2 //",
    "GE09ram_02pu:738": "āhuḥ satyaṃ hi paramaṃ dharmaṃ dharmavido janāḥ /",
    "GE09ram_02pu:739": "satyam āśritya hi mayā tvaṃ ca dharmaṃ pracoditaḥ // Ram_2,12.3 //",
    "GE09ram_02pu:740": "saṃśrutya śaibyaḥ śyenāya svāṃ tanuṃ jagatīpatiḥ /",
    "GE09ram_02pu:741": "pradāya pakṣiṇo rājañ jagāma gatim uttamām // Ram_2,12.4 //",
    "GE09ram_02pu:742": "tathā hy alarkas tejasvī brāhmaṇe vedapārage /",
    "GE09ram_02pu:743": "yācamāne svake netre uddhṛtyāvimanā dadau // Ram_2,12.5 //",
    "GE09ram_02pu:744": "saritāṃ tu patiḥ svalpāṃ maryādāṃ satyam anvitaḥ /",
    "GE09ram_02pu:745": "satyānurodhāt samaye velāṃ svāṃ nātivartate // Ram_2,12.6 //",
    "GE09ram_02pu:746": "samayaṃ ca mamāryemaṃ yadi tvaṃ na kariṣyasi /",
    "GE09ram_02pu:747": "agratas te parityaktā parityakṣyāmi jīvitam // Ram_2,12.7 //",
    "GE09ram_02pu:748": "evaṃ pracodito rājā kaikeyyā nirviśaṅkayā /",
    "GE09ram_02pu:749": "nāśakat pāśam unmoktuṃ balir indrakṛtaṃ yathā // Ram_2,12.8 //",
    "GE09ram_02pu:750": "udbhrāntahṛdayaś cāpi vivarṇavadano 'bhavat /",
    "GE09ram_02pu:751": "sa dhuryo vai parispandan yugacakrāntaraṃ yathā // Ram_2,12.9 //",
    "GE09ram_02pu:752": "vihvalābhyāṃ ca netrābhyām apaśyann iva bhūmipaḥ /",
    "GE09ram_02pu:753": "kṛcchrād dhairyeṇa saṃstabhya kaikeyīm idam abravīt // Ram_2,12.10 //",
    "GE09ram_02pu:754": "yas te mantrakṛtaḥ pāṇir agnau pāpe mayā dhṛtaḥ /",
    "GE09ram_02pu:755": "taṃ tyajāmi svajaṃ caiva tava putraṃ saha tvayā // Ram_2,12.11 //",
    "GE09ram_02pu:756": "tataḥ pāpasamācārā kaikeyī pārthivaṃ punaḥ /",
    "GE09ram_02pu:757": "uvāca paruṣaṃ vākyaṃ vākyajñā roṣamūrchitā // Ram_2,12.12 //",
    "GE09ram_02pu:758": "kim idaṃ bhāṣase rājan vākyaṃ gararujopamam /",
    "GE09ram_02pu:759": "ānāyayitum akliṣṭaṃ putraṃ rāmam ihārhasi // Ram_2,12.13 //",
    "GE09ram_02pu:760": "sthāpya rājye mama sutaṃ kṛtvā rāmaṃ vanecaram /",
    "GE09ram_02pu:761": "niḥsapatnāṃ ca māṃ kṛtvā kṛtakṛtyo bhaviṣyasi // Ram_2,12.14 //",
    "GE09ram_02pu:762": "sa nunna iva tīkṣṇeṇa pratodena hayottamaḥ /",
    "GE09ram_02pu:763": "rājā pracodito 'bhīkṣṇaṃ kaikeyīm idam abravīt // Ram_2,12.15 //",
    "GE09ram_02pu:764": "dharmabandhena baddho 'smi naṣṭā ca mama cetanā /",
    "GE09ram_02pu:765": "jyeṣṭhaṃ putraṃ priyaṃ rāmaṃ draṣṭum icchāmi dhārmikam // Ram_2,12.16 //",
    "GE09ram_02pu:766": "iti rājño vacaḥ śrutvā kaikeyī tadanantaram /",
    "GE09ram_02pu:767": "svayam evābravīt sūtaṃ gaccha tvaṃ rāmam ānaya // Ram_2,12.17 //",
    "GE09ram_02pu:768": "tataḥ sa rājā taṃ sūtaṃ sannaharṣaḥ sutaṃ prati /",
    "GE09ram_02pu:769": "śokāraktekṣaṇaḥ śrīmān udvīkṣyovāca dhārmikaḥ // Ram_2,12.18 //",
    "GE09ram_02pu:770": "sumantraḥ karuṇaṃ śrutvā dṛṣṭvā dīnaṃ ca pārthivam /",
    "GE09ram_02pu:771": "pragṛhītāñjaliḥ kiṃcit tasmād deśād apākraman // Ram_2,12.19 //",
    "GE09ram_02pu:772": "yadā vaktuṃ svayaṃ dainyān na śaśāka mahīpatiḥ /",
    "GE09ram_02pu:773": "tadā sumantraṃ mantrajñā kaikeyī pratyuvāca ha // Ram_2,12.20 //",
    "GE09ram_02pu:774": "sumantra rāmaṃ drakṣyāmi śīghram ānaya sundaram /",
    "GE09ram_02pu:775": "sa manyamānaḥ kalyāṇaṃ hṛdayena nananda ca // Ram_2,12.21 //",
    "GE09ram_02pu:776": "sumantraś cintayāmāsa tvaritaṃ coditas tayā /",
    "GE09ram_02pu:777": "vyaktaṃ rāmo 'bhiṣekārtham ihāyāsyati dharmavit // Ram_2,12.22 //",
    "GE09ram_02pu:778": "iti sūto matiṃ kṛtvā harṣeṇa mahatā punaḥ /",
    "GE09ram_02pu:779": "nirjagāma mahātejā rāghavasya didṛkṣayā // Ram_2,12.23 //",
    "GE09ram_02pu:780": "tataḥ purastāt sahasā vinirgato mahīpatīn dvāragatān vilokayan /",
    "GE09ram_02pu:781": "dadarśa paurān vividhān mahādhanān upasthitān dvāram upetya viṣṭhitān //",
    "GE09ram_02pu:782": "te tu tāṃ rajanīm uṣya brāhmaṇā vedapāragāḥ /",
    "GE09ram_02pu:783": "upatasthur upasthānaṃ saharājapurohitāḥ // Ram_2,13.1 //",
    "GE09ram_02pu:784": "amātyā balamukhyāś ca mukhyā ye nigamasya ca /",
    "GE09ram_02pu:785": "rāghavasyābhiṣekārthe prīyamāṇās tu saṃgatāḥ // Ram_2,13.2 //",
    "GE09ram_02pu:786": "udite vimale sūrye puṣye cābhyāgate 'hani /",
    "GE09ram_02pu:787": "abhiṣekāya rāmasya dvijendrair upakalpitam // Ram_2,13.3 //",
    "GE09ram_02pu:788": "kāñcanā jalakumbhāś ca bhadrapīṭhaṃ svalaṃkṛtam /",
    "GE09ram_02pu:789": "rāmaś ca samyagāstīrṇo bhāsvatā vyāghracarmaṇā // Ram_2,13.4 //",
    "GE09ram_02pu:790": "gaṅgāyamunayoḥ puṇyāt saṃgamād āhṛtaṃ jalam /",
    "GE09ram_02pu:791": "yāś cānyāḥ saritaḥ puṇyā hradāḥ kūpāḥ sarāṃsi ca // Ram_2,13.5 //",
    "GE09ram_02pu:792": "prāgvāhāś cordhvavāhāś ca tiryagvāhāḥ samāhitāḥ /",
    "GE09ram_02pu:793": "tābhyaś caivāhṛtaṃ toyaṃ samudrebhyaś ca sarvaśaḥ // Ram_2,13.6 //",
    "GE09ram_02pu:794": "kṣaudraṃ dadhighṛtaṃ lājā darbhāḥ sumanasaḥ payaḥ /",
    "GE09ram_02pu:795": "salājāḥ kṣīribhiś channā ghaṭāḥ kāñcanarājatāḥ /",
    "GE09ram_02pu:796": "padmotpalayutā bhānti pūrṇāḥ paramavāriṇā // Ram_2,13.7 //",
    "GE09ram_02pu:797": "candrāṃśuvikacaprakhyaṃ pāṇḍuraṃ ratnabhūṣitam /",
    "GE09ram_02pu:798": "sajjaṃ tiṣṭhati rāmasya vālavyajanam uttamam // Ram_2,13.8 //",
    "GE09ram_02pu:799": "candramaṇḍalasaṃkāśam ātapatraṃ ca pāṇḍuram /",
    "GE09ram_02pu:800": "sajjaṃ dyutikaraṃ śrīmad abhiṣekapuraskṛtam // Ram_2,13.9 //",
    "GE09ram_02pu:801": "pāṇḍuraś ca vṛṣaḥ sajjaḥ pāṇḍurāśvaś ca susthitaḥ /",
    "GE09ram_02pu:802": "prasrutaś ca gajaḥ śrīmān aupavāhyaḥ pratīkṣate // Ram_2,13.10 //",
    "GE09ram_02pu:803": "aṣṭau kanyāś ca maṅgalyāḥ sarvābharaṇabhūṣitāḥ /",
    "GE09ram_02pu:804": "vāditrāṇi ca sarvāṇi bandinaś ca tathāpare // Ram_2,13.11 //",
    "GE09ram_02pu:805": "ikṣvākūṇāṃ yathā rājye saṃbhriyetābhiṣecanam /",
    "GE09ram_02pu:806": "tathā jātīyam ādāya rājaputrābhiṣecanam // Ram_2,13.12 //",
    "GE09ram_02pu:807": "te rājavacanāt tatra samavetā mahīpatim /",
    "GE09ram_02pu:808": "apaśyanto 'bruvan ko nu rājño naḥ prativedayet // Ram_2,13.13 //",
    "GE09ram_02pu:809": "na paśyāmaś ca rājānam uditaś ca divākaraḥ /",
    "GE09ram_02pu:810": "yauvarājyābhiṣekaś ca sajjo rāmasya dhīmataḥ // Ram_2,13.14 //",
    "GE09ram_02pu:811": "iti teṣu bruvāṇeṣu sārvabhaumān mahīpatīn /",
    "GE09ram_02pu:812": "abravīt tān idaṃ sarvān sumantro rājasatkṛtaḥ // Ram_2,13.15 //",
    "GE09ram_02pu:813": "ayaṃ pṛcchāmi vacanāt sukham āyuṣmatām aham /",
    "GE09ram_02pu:814": "rājñaḥ saṃpratibuddhasya yac cāgamanakāraṇam // Ram_2,13.16 //",
    "GE09ram_02pu:815": "ity uktvāntaḥpuradvāram ājagāma purāṇavit /",
    "GE09ram_02pu:816": "āśirbhir guṇayuktābhir abhituṣṭāva rāghavam // Ram_2,13.17 //",
    "GE09ram_02pu:817": "gatā bhagavatī rātrir ahaḥ śivam upasthitam /",
    "GE09ram_02pu:818": "budhyasva nṛpaśārdūla kuru kāryam anantaram // Ram_2,13.18 //",
    "GE09ram_02pu:819": "brāhmaṇā balamukhyāś ca naigamāś cāgatā nṛpa /",
    "GE09ram_02pu:820": "darśanaṃ pratikāṅkṣante pratibudhyasva rāghava // Ram_2,13.19 //",
    "GE09ram_02pu:821": "stuvantaṃ taṃ tadā sūtaṃ sumantraṃ mantrakovidam /",
    "GE09ram_02pu:822": "pratibudhya tato rājā idaṃ vacanam abravīt // Ram_2,13.20 //",
    "GE09ram_02pu:823": "na caiva saṃprasupto 'ham ānayed āśu rāghavam /",
    "GE09ram_02pu:824": "iti rājā daśarathaḥ sūtaṃ tatrānvaśāt punaḥ // Ram_2,13.21 //",
    "GE09ram_02pu:825": "sa rājavacanaṃ śrutvā śirasā pratipūjya tam /",
    "GE09ram_02pu:826": "nirjagāma nṛpāvāsān manyamānaḥ priyaṃ mahat // Ram_2,13.22 //",
    "GE09ram_02pu:827": "prapanno rājamārgaṃ ca patākādhvajaśobhitam /",
    "GE09ram_02pu:828": "sa sūtas tatra śuśrāva rāmādhikaraṇāḥ kathāḥ // Ram_2,13.23 //",
    "GE09ram_02pu:829": "tato dadarśa ruciraṃ kailāsasadṛśaprabham /",
    "GE09ram_02pu:830": "rāmaveśma sumantras tu śakraveśmasamaprabham // Ram_2,13.24 //",
    "GE09ram_02pu:831": "mahākapāṭapihitaṃ vitardiśataśobhitam /",
    "GE09ram_02pu:832": "kāñcanapratimaikāgraṃ maṇividrumatoraṇam // Ram_2,13.25 //",
    "GE09ram_02pu:833": "śāradābhraghanaprakhyaṃ dīptaṃ meruguhopamam /",
    "GE09ram_02pu:834": "dāmabhir varamālyānāṃ sumahadbhir alaṃkṛtam // Ram_2,13.26 //",
    "GE09ram_02pu:835": "sa vājiyuktena rathena sārathir narākulaṃ rājakulaṃ vilokayan /",
    "GE09ram_02pu:836": "tataḥ samāsādya mahādhanaṃ mahat prahṛṣṭaromā sa babhūva sārathiḥ //",
    "GE09ram_02pu:837": "tad adrikūṭācalameghasaṃnibhaṃ mahāvimānottamaveśmasaṃghavat /",
    "GE09ram_02pu:838": "avāryamāṇaḥ praviveśa sārathiḥ prabhūtaratnaṃ makaro yathārṇavam //",
    "GE09ram_02pu:839": "sa tadantaḥpuradvāraṃ samatītya janākulam /",
    "GE09ram_02pu:840": "praviviktāṃ tataḥ kakṣyām āsasāda purāṇavit // Ram_2,14.1 //",
    "GE09ram_02pu:841": "prāsakārmukabibhradbhir yuvabhir mṛṣṭakuṇḍalaiḥ /",
    "GE09ram_02pu:842": "apramādibhir ekāgraiḥ svanuraktair adhiṣṭhitām // Ram_2,14.2 //",
    "GE09ram_02pu:843": "tatra kāṣāyiṇo vṛddhān vetrapāṇīn svalaṃkṛtān /",
    "GE09ram_02pu:844": "dadarśa viṣṭhitān dvāri stryadhyakṣān susamāhitān // Ram_2,14.3 //",
    "GE09ram_02pu:845": "te samīkṣya samāyāntaṃ rāmapriyacikīrṣavaḥ /",
    "GE09ram_02pu:846": "sahabhāryāya rāmāya kṣipram evācacakṣire // Ram_2,14.4 //",
    "GE09ram_02pu:847": "prativeditam ājñāya sūtam abhyantaraṃ pituḥ /",
    "GE09ram_02pu:848": "tatraivānāyayāmāsa rāghavaḥ priyakāmyayā // Ram_2,14.5 //",
    "GE09ram_02pu:849": "taṃ vaiśravaṇasaṃkāśam upaviṣṭaṃ svalaṃkṛtam /",
    "GE09ram_02pu:850": "dadarśa sūtaḥ paryaṅke sauvarṇe sottaracchade // Ram_2,14.6 //",
    "GE09ram_02pu:851": "varāharudhirābheṇa śucinā ca sugandhinā /",
    "GE09ram_02pu:852": "anuliptaṃ parārdhyena candanena paraṃtapam // Ram_2,14.7 //",
    "GE09ram_02pu:853": "sthitayā pārśvataś cāpi vālavyajanahastayā /",
    "GE09ram_02pu:854": "upetaṃ sītayā bhūyaś citrayā śaśinaṃ yathā // Ram_2,14.8 //",
    "GE09ram_02pu:855": "taṃ tapantam ivādityam upapannaṃ svatejasā /",
    "GE09ram_02pu:856": "vavande varadaṃ bandī niyamajño vinītavat // Ram_2,14.9 //",
    "GE09ram_02pu:857": "prāñjalis tu sukhaṃ pṛṣṭvā vihāraśayanāsane /",
    "GE09ram_02pu:858": "rājaputram uvācedaṃ sumantro rājasatkṛtaḥ // Ram_2,14.10 //",
    "GE09ram_02pu:859": "kausalyā suprabhā deva pitā tvāṃ draṣṭum icchati /",
    "GE09ram_02pu:860": "mahiṣyā saha kaikeyyā gamyatāṃ tatra māciram // Ram_2,14.11 //",
    "GE09ram_02pu:861": "evam uktas tu saṃhṛṣṭo narasiṃho mahādyutiḥ /",
    "GE09ram_02pu:862": "tataḥ saṃmānayāmāsa sītām idam uvāca ha // Ram_2,14.12 //",
    "GE09ram_02pu:863": "devi devaś ca devī ca samāgamya madantare /",
    "GE09ram_02pu:864": "mantrayete dhruvaṃ kiṃcid abhiṣecanasaṃhitam // Ram_2,14.13 //",
    "GE09ram_02pu:865": "lakṣayitvā hy abhiprāyaṃ priyakāmā sudakṣiṇā /",
    "GE09ram_02pu:866": "saṃcodayati rājānaṃ madarthaṃ madirekṣaṇā // Ram_2,14.14 //",
    "GE09ram_02pu:867": "yādṛśī pariṣat tatra tādṛśo dūta āgataḥ /",
    "GE09ram_02pu:868": "dhruvam adyaiva māṃ rājā yauvarājye 'bhiṣekṣyati // Ram_2,14.15 //",
    "GE09ram_02pu:869": "hanta śīghram ito gatvā drakṣyāmi ca mahīpatim /",
    "GE09ram_02pu:870": "saha tvaṃ parivāreṇa sukham āsva ramasva ca // Ram_2,14.16 //",
    "GE09ram_02pu:871": "patisaṃmānitā sītā bhartāram asitekṣaṇā /",
    "GE09ram_02pu:872": "ādvāram anuvavrāja maṅgalāny abhidadhyuṣī // Ram_2,14.17 //",
    "GE09ram_02pu:873": "sa sarvān arthino dṛṣṭvā sametya pratinandya ca /",
    "GE09ram_02pu:874": "tataḥ pāvakasaṃkāśam āruroha rathottamam // Ram_2,14.18 //",
    "GE09ram_02pu:875": "muṣṇantam iva cakṣūṃṣi prabhayā hemavarcasam /",
    "GE09ram_02pu:876": "kareṇuśiśukalpaiś ca yuktaṃ paramavājibhiḥ // Ram_2,14.19 //",
    "GE09ram_02pu:877": "hariyuktaṃ sahasrākṣo ratham indra ivāśugam /",
    "GE09ram_02pu:878": "prayayau tūrṇam āsthāya rāghavo jvalitaḥ śriyā // Ram_2,14.20 //",
    "GE09ram_02pu:879": "sa parjanya ivākāśe svanavān abhinādayan /",
    "GE09ram_02pu:880": "niketān niryayau śrīmān mahābhrād iva candramāḥ // Ram_2,14.21 //",
    "GE09ram_02pu:881": "chattracāmarapāṇis tu lakṣmaṇo rāghavānujaḥ /",
    "GE09ram_02pu:882": "jugopa bhrātaraṃ bhrātā ratham āsthāya pṛṣṭhataḥ // Ram_2,14.22 //",
    "GE09ram_02pu:883": "tato halahalāśabdas tumulaḥ samajāyata /",
    "GE09ram_02pu:884": "tasya niṣkramamāṇasya janaughasya samantataḥ // Ram_2,14.23 //",
    "GE09ram_02pu:885": "sa rāghavas tatra kathāpralāpaṃ śuśrāva lokasya samāgatasya /",
    "GE09ram_02pu:886": "ātmādhikārā vividhāś ca vācaḥ prahṛṣṭarūpasya pure janasya // Ram_2,14.24",
    "GE09ram_02pu:887": "eṣa śriyaṃ gacchati rāghavo 'dya rājaprasādād vipulāṅgam iṣyan /",
    "GE09ram_02pu:888": "ete vayaṃ sarvasamṛddhakāmā yeṣām ayaṃ no bhavitā praśāstā /",
    "GE09ram_02pu:889": "lābho janasyāsya yad eṣa sarvaṃ prapatsyate rāṣṭram idaṃ cirāya //",
    "GE09ram_02pu:890": "sa ghoṣavadbhiś ca hayaiḥ sanāgaiḥ puraḥsaraiḥ svastikasūtamāgadhaiḥ /",
    "GE09ram_02pu:891": "mahīyamānaḥ pravaraiś ca vādakair abhiṣṭuto vaiśravaṇo yathā yayau //",
    "GE09ram_02pu:892": "kareṇumātaṃgarathāśvasaṃkulaṃ mahājanaughaiḥ paripūrṇacatvaram /",
    "GE09ram_02pu:893": "prabhūtaratnaṃ bahupaṇyasaṃcayaṃ dadarśa rāmo ruciraṃ mahāpatham //",
    "GE09ram_02pu:894": "sa rāmo ratham āsthāya samprahṛṣṭasuhṛjjanaḥ /",
    "GE09ram_02pu:895": "apaśyan nagaraṃ śrīmān nānājanasamākulam // Ram_2,15.1 //",
    "GE09ram_02pu:896": "sa gṛhair abhrasaṃkāśaiḥ pāṇḍurair upaśobhitam /",
    "GE09ram_02pu:897": "rājamārgaṃ yayau rāmo madhyenāgarudhūpitam // Ram_2,15.2 //",
    "GE09ram_02pu:898": "śobhamānam asaṃbādhaṃ taṃ rājapatham uttamam /",
    "GE09ram_02pu:899": "saṃvṛtaṃ vividhaiḥ paṇyair bhakṣyair uccāvacair api // Ram_2,15.3 //",
    "GE09ram_02pu:900": "āśīrvādān bahūñ śṛṇvan suhṛdbhiḥ samudīritān /",
    "GE09ram_02pu:901": "yathārhaṃ cāpi sampūjya sarvān eva narān yayau // Ram_2,15.4 //",
    "GE09ram_02pu:902": "pitāmahair ācaritaṃ tathaiva prapitāmahaiḥ /",
    "GE09ram_02pu:903": "adyopādāya taṃ mārgam abhiṣikto 'nupālaya // Ram_2,15.5 //",
    "GE09ram_02pu:904": "yathā sma lālitāḥ pitrā yathā pūrvaiḥ pitāmahaiḥ /",
    "GE09ram_02pu:905": "tataḥ sukhataraṃ sarve rāme vatsyāma rājani // Ram_2,15.6 //",
    "GE09ram_02pu:906": "alam adya hi bhuktena paramārthair alaṃ ca naḥ /",
    "GE09ram_02pu:907": "yathā paśyāma niryāntaṃ rāmaṃ rājye pratiṣṭhitam // Ram_2,15.7 //",
    "GE09ram_02pu:908": "ato hi na priyataraṃ nānyat kiṃcid bhaviṣyati /",
    "GE09ram_02pu:909": "yathābhiṣeko rāmasya rājyenāmitatejasaḥ // Ram_2,15.8 //",
    "GE09ram_02pu:910": "etāś cānyāś ca suhṛdām udāsīnaḥ kathāḥ śubhāḥ /",
    "GE09ram_02pu:911": "ātmasaṃpūjanīḥ śṛṇvan yayau rāmo mahāpatham // Ram_2,15.9 //",
    "GE09ram_02pu:912": "na hi tasmān manaḥ kaścic cakṣuṣī vā narottamāt /",
    "GE09ram_02pu:913": "naraḥ śaknoty apākraṣṭum atikrānte 'pi rāghave // Ram_2,15.10 //",
    "GE09ram_02pu:914": "sarveṣāṃ sa hi dharmātmā varṇānāṃ kurute dayām /",
    "GE09ram_02pu:915": "caturṇāṃ hi vayaḥsthānāṃ tena te tam anuvratāḥ // Ram_2,15.11 //",
    "GE09ram_02pu:916": "sa rājakulam āsādya mahendrabhavanopamam /",
    "GE09ram_02pu:917": "rājaputraḥ pitur veśma praviveśa śriyā jvalan // Ram_2,15.12 //",
    "GE09ram_02pu:918": "sa sarvāḥ samatikramya kakṣyā daśarathātmajaḥ /",
    "GE09ram_02pu:919": "saṃnivartya janaṃ sarvaṃ śuddhāntaḥpuram abhyagāt // Ram_2,15.13 //",
    "GE09ram_02pu:920": "tataḥ praviṣṭe pitur antikaṃ tadā janaḥ sa sarvo mudito nṛpātmaje /",
    "GE09ram_02pu:921": "pratīkṣate tasya punaḥ sma nirgamaṃ yathodayaṃ candramasaḥ saritpatiḥ //",
    "GE09ram_02pu:922": "sa dadarśāsane rāmo niṣaṇṇaṃ pitaraṃ śubhe /",
    "GE09ram_02pu:923": "kaikeyīsahitaṃ dīnaṃ mukhena pariśuṣyatā // Ram_2,16.1 //",
    "GE09ram_02pu:924": "sa pituś caraṇau pūrvam abhivādya vinītavat /",
    "GE09ram_02pu:925": "tato vavande caraṇau kaikeyyāḥ susamāhitaḥ // Ram_2,16.2 //",
    "GE09ram_02pu:926": "rāmety uktvā ca vacanaṃ bāṣpaparyākulekṣaṇaḥ /",
    "GE09ram_02pu:927": "śaśāka nṛpatir dīno nekṣituṃ nābhibhāṣitum // Ram_2,16.3 //",
    "GE09ram_02pu:928": "tad apūrvaṃ narapater dṛṣṭvā rūpaṃ bhayāvaham /",
    "GE09ram_02pu:929": "rāmo 'pi bhayam āpannaḥ padā spṛṣṭveva pannagam // Ram_2,16.4 //",
    "GE09ram_02pu:930": "indriyair aprahṛṣṭais taṃ śokasaṃtāpakarśitam /",
    "GE09ram_02pu:931": "niḥśvasantaṃ mahārājaṃ vyathitākulacetasam // Ram_2,16.5 //",
    "GE09ram_02pu:932": "ūrmimālinam akṣobhyaṃ kṣubhyantam iva sāgaram /",
    "GE09ram_02pu:933": "upaplutam ivādityam uktānṛtam ṛṣiṃ yathā // Ram_2,16.6 //",
    "GE09ram_02pu:934": "acintyakalpaṃ hi pitus taṃ śokam upadhārayan /",
    "GE09ram_02pu:935": "babhūva saṃrabdhataraḥ samudra iva parvaṇi // Ram_2,16.7 //",
    "GE09ram_02pu:936": "cintayāmāsa ca tadā rāmaḥ pitṛhite rataḥ /",
    "GE09ram_02pu:937": "kiṃsvid adyaiva nṛpatir na māṃ pratyabhinandati // Ram_2,16.8 //",
    "GE09ram_02pu:938": "anyadā māṃ pitā dṛṣṭvā kupito 'pi prasīdati /",
    "GE09ram_02pu:939": "tasya mām adya samprekṣya kimāyāsaḥ pravartate // Ram_2,16.9 //",
    "GE09ram_02pu:940": "sa dīna iva śokārto viṣaṇṇavadanadyutiḥ /",
    "GE09ram_02pu:941": "kaikeyīm abhivādyaiva rāmo vacanam abravīt // Ram_2,16.10 //",
    "GE09ram_02pu:942": "kaccin mayā nāparādham ajñānād yena me pitā /",
    "GE09ram_02pu:943": "kupitas tan mamācakṣva tvaṃ caivainaṃ prasādaya // Ram_2,16.11 //",
    "GE09ram_02pu:944": "vivarṇavadano dīno na hi mām abhibhāṣate /",
    "GE09ram_02pu:945": "śārīro mānaso vāpi kaccid enaṃ na bādhate /",
    "GE09ram_02pu:946": "saṃtāpo vābhitāpo vā durlabhaṃ hi sadā sukham // Ram_2,16.12 //",
    "GE09ram_02pu:947": "kaccin na kiṃcid bharate kumāre priyadarśane /",
    "GE09ram_02pu:948": "śatrughne vā mahāsattve mātṝṇāṃ vā mamāśubham // Ram_2,16.13 //",
    "GE09ram_02pu:949": "atoṣayan mahārājam akurvan vā pitur vacaḥ /",
    "GE09ram_02pu:950": "muhūrtam api neccheyaṃ jīvituṃ kupite nṛpe // Ram_2,16.14 //",
    "GE09ram_02pu:951": "yatomūlaṃ naraḥ paśyet prādurbhāvam ihātmanaḥ /",
    "GE09ram_02pu:952": "kathaṃ tasmin na varteta pratyakṣe sati daivate // Ram_2,16.15 //",
    "GE09ram_02pu:953": "kaccit te paruṣaṃ kiṃcid abhimānāt pitā mama /",
    "GE09ram_02pu:954": "ukto bhavatyā kopena yatrāsya lulitaṃ manaḥ // Ram_2,16.16 //",
    "GE09ram_02pu:955": "etad ācakṣva me devi tattvena paripṛcchataḥ /",
    "GE09ram_02pu:956": "kiṃnimittam apūrvo 'yaṃ vikāro manujādhipe // Ram_2,16.17 //",
    "GE09ram_02pu:957": "ahaṃ hi vacanād rājñaḥ pateyam api pāvake /",
    "GE09ram_02pu:958": "bhakṣayeyaṃ viṣaṃ tīkṣṇaṃ majjeyam api cārṇave /",
    "GE09ram_02pu:959": "niyukto guruṇā pitrā nṛpeṇa ca hitena ca // Ram_2,16.18 //",
    "GE09ram_02pu:960": "tad brūhi vacanaṃ devi rājño yad abhikāṅkṣitam /",
    "GE09ram_02pu:961": "kariṣye pratijāne ca rāmo dvir nābhibhāṣate // Ram_2,16.19 //",
    "GE09ram_02pu:962": "tam ārjavasamāyuktam anāryā satyavādinam /",
    "GE09ram_02pu:963": "uvāca rāmaṃ kaikeyī vacanaṃ bhṛśadāruṇam // Ram_2,16.20 //",
    "GE09ram_02pu:964": "purā devāsure yuddhe pitrā te mama rāghava /",
    "GE09ram_02pu:965": "rakṣitena varau dattau saśalyena mahāraṇe // Ram_2,16.21 //",
    "GE09ram_02pu:966": "tatra me yācito rājā bharatasyābhiṣecanam /",
    "GE09ram_02pu:967": "gamanaṃ daṇḍakāraṇye tava cādyaiva rāghava // Ram_2,16.22 //",
    "GE09ram_02pu:968": "yadi satyapratijñaṃ tvaṃ pitaraṃ kartum icchasi /",
    "GE09ram_02pu:969": "ātmānaṃ ca naraśreṣṭha mama vākyam idaṃ śṛṇu // Ram_2,16.23 //",
    "GE09ram_02pu:970": "sa nideśe pitus tiṣṭha yathā tena pratiśrutam /",
    "GE09ram_02pu:971": "tvayāraṇyaṃ praveṣṭavyaṃ nava varṣāṇi pañca ca // Ram_2,16.24 //",
    "GE09ram_02pu:972": "sapta sapta ca varṣāṇi daṇḍakāraṇyam āśritaḥ /",
    "GE09ram_02pu:973": "abhiṣekam imaṃ tyaktvā jaṭācīradharo vasa // Ram_2,16.25 //",
    "GE09ram_02pu:974": "bharataḥ kosalapure praśāstu vasudhām imām /",
    "GE09ram_02pu:975": "nānāratnasamākīrṇāṃ savājirathakuñjarām // Ram_2,16.26 //",
    "GE09ram_02pu:976": "tad apriyam amitraghno vacanaṃ maraṇopamam /",
    "GE09ram_02pu:977": "śrutvā na vivyathe rāmaḥ kaikeyīṃ cedam abravīt // Ram_2,16.27 //",
    "GE09ram_02pu:978": "evam astu gamiṣyāmi vanaṃ vastum ahaṃ tv ataḥ /",
    "GE09ram_02pu:979": "jaṭācīradharo rājñaḥ pratijñām anupālayan // Ram_2,16.28 //",
    "GE09ram_02pu:980": "idaṃ tu jñātum icchāmi kimarthaṃ māṃ mahīpatiḥ /",
    "GE09ram_02pu:981": "nābhinandati durdharṣo yathāpuram ariṃdamaḥ // Ram_2,16.29 //",
    "GE09ram_02pu:982": "manyur na ca tvayā kāryo devi brūhi tavāgrataḥ /",
    "GE09ram_02pu:983": "yāsyāmi bhava suprītā vanaṃ cīrajaṭādharaḥ // Ram_2,16.30 //",
    "GE09ram_02pu:984": "hitena guruṇā pitrā kṛtajñena nṛpeṇa ca /",
    "GE09ram_02pu:985": "niyujyamāno viśrabdhaṃ kiṃ na kuryād ahaṃ priyam // Ram_2,16.31 //",
    "GE09ram_02pu:986": "alīkaṃ mānasaṃ tv ekaṃ hṛdayaṃ dahatīva me /",
    "GE09ram_02pu:987": "svayaṃ yan nāha māṃ rājā bharatasyābhiṣecanam // Ram_2,16.32 //",
    "GE09ram_02pu:988": "ahaṃ hi sītāṃ rājyaṃ ca prāṇān iṣṭān dhanāni ca /",
    "GE09ram_02pu:989": "hṛṣṭo bhrātre svayaṃ dadyāṃ bharatāyāpracoditaḥ // Ram_2,16.33 //",
    "GE09ram_02pu:990": "kiṃ punar manujendreṇa svayaṃ pitrā pracoditaḥ /",
    "GE09ram_02pu:991": "tava ca priyakāmārthaṃ pratijñām anupālayan // Ram_2,16.34 //",
    "GE09ram_02pu:992": "tad āśvāsaya hīmaṃ tvaṃ kiṃ nv idaṃ yan mahīpatiḥ /",
    "GE09ram_02pu:993": "vasudhāsaktanayano mandam aśrūṇi muñcati // Ram_2,16.35 //",
    "GE09ram_02pu:994": "gacchantu caivānayituṃ dūtāḥ śīghrajavair hayaiḥ /",
    "GE09ram_02pu:995": "bharataṃ mātulakulād adyaiva nṛpaśāsanāt // Ram_2,16.36 //",
    "GE09ram_02pu:996": "daṇḍakāraṇyam eṣo 'ham ito gacchāmi satvaraḥ /",
    "GE09ram_02pu:997": "avicārya pitur vākyaṃ samāvastuṃ caturdaśa // Ram_2,16.37 //",
    "GE09ram_02pu:998": "sā hṛṣṭā tasya tadvākyaṃ śrutvā rāmasya kaikeyī /",
    "GE09ram_02pu:999": "prasthānaṃ śraddadhānā hi tvarayāmāsa rāghavam // Ram_2,16.38 //",
    "GE09ram_02pu:1000": "evaṃ bhavatu yāsyanti dūtāḥ śīghrajavair hayaiḥ /",
    "GE09ram_02pu:1001": "bharataṃ mātulakulād upāvartayituṃ narāḥ // Ram_2,16.39 //",
    "GE09ram_02pu:1002": "tava tv ahaṃ kṣamaṃ manye notsukasya vilambanam /",
    "GE09ram_02pu:1003": "rāma tasmād itaḥ śīghraṃ vanaṃ tvaṃ gantum arhasi // Ram_2,16.40 //",
    "GE09ram_02pu:1004": "vrīḍānvitaḥ svayaṃ yac ca nṛpas tvāṃ nābhibhāṣate /",
    "GE09ram_02pu:1005": "naitat kiṃcin naraśreṣṭha manyur eṣo 'panīyatām // Ram_2,16.41 //",
    "GE09ram_02pu:1006": "yāvat tvaṃ na vanaṃ yātaḥ purād asmād abhitvaran /",
    "GE09ram_02pu:1007": "pitā tāvan na te rāma snāsyate bhokṣyate 'pi vā // Ram_2,16.42 //",
    "GE09ram_02pu:1008": "dhik kaṣṭam iti niḥśvasya rājā śokapariplutaḥ /",
    "GE09ram_02pu:1009": "mūrchito nyapatat tasmin paryaṅke hemabhūṣite // Ram_2,16.43 //",
    "GE09ram_02pu:1010": "rāmo 'py utthāpya rājānaṃ kaikeyyābhipracoditaḥ /",
    "GE09ram_02pu:1011": "kaśayevāhato vājī vanaṃ gantuṃ kṛtatvaraḥ // Ram_2,16.44 //",
    "GE09ram_02pu:1012": "tad apriyam anāryāyā vacanaṃ dāruṇodaram /",
    "GE09ram_02pu:1013": "śrutvā gatavyatho rāmaḥ kaikeyīṃ vākyam abravīt // Ram_2,16.45 //",
    "GE09ram_02pu:1014": "nāham arthaparo devi lokam āvastum utsahe /",
    "GE09ram_02pu:1015": "viddhi mām ṛṣibhis tulyaṃ kevalaṃ dharmam āsthitam // Ram_2,16.46 //",
    "GE09ram_02pu:1016": "yad atrabhavataḥ kiṃcic chakyaṃ kartuṃ priyaṃ mayā /",
    "GE09ram_02pu:1017": "prāṇān api parityajya sarvathā kṛtam eva tat // Ram_2,16.47 //",
    "GE09ram_02pu:1018": "na hy ato dharmacaraṇaṃ kiṃcid asti mahattaram /",
    "GE09ram_02pu:1019": "yathā pitari śuśrūṣā tasya vā vacanakriyā // Ram_2,16.48 //",
    "GE09ram_02pu:1020": "anukto 'py atrabhavatā bhavatyā vacanād aham /",
    "GE09ram_02pu:1021": "vane vatsyāmi vijane varṣāṇīha caturdaśa // Ram_2,16.49 //",
    "GE09ram_02pu:1022": "na nūnaṃ mayi kaikeyi kiṃcid āśaṃsase guṇam /",
    "GE09ram_02pu:1023": "yad rājānam avocas tvaṃ mameśvaratarā satī // Ram_2,16.50 //",
    "GE09ram_02pu:1024": "yāvan mātaram āpṛcche sītāṃ cānunayāmy aham /",
    "GE09ram_02pu:1025": "tato 'dyaiva gamiṣyāmi daṇḍakānāṃ mahad vanam // Ram_2,16.51 //",
    "GE09ram_02pu:1026": "bharataḥ pālayed rājyaṃ śuśrūṣec ca pitur yathā /",
    "GE09ram_02pu:1027": "tathā bhavatyā kartavyaṃ sa hi dharmaḥ sanātanaḥ // Ram_2,16.52 //",
    "GE09ram_02pu:1028": "sa rāmasya vacaḥ śrutvā bhṛśaṃ duḥkhahataḥ pitā /",
    "GE09ram_02pu:1029": "śokād aśaknuvan bāṣpaṃ praruroda mahāsvanam // Ram_2,16.53 //",
    "GE09ram_02pu:1030": "vanditvā caraṇau rāmo visaṃjñasya pitus tadā /",
    "GE09ram_02pu:1031": "kaikeyyāś cāpy anāryāyā niṣpapāta mahādyutiḥ // Ram_2,16.54 //",
    "GE09ram_02pu:1032": "sa rāmaḥ pitaraṃ kṛtvā kaikeyīṃ ca pradakṣiṇam /",
    "GE09ram_02pu:1033": "niṣkramyāntaḥpurāt tasmāt svaṃ dadarśa suhṛjjanam // Ram_2,16.55 //",
    "GE09ram_02pu:1034": "taṃ bāṣpaparipūrṇākṣaḥ pṛṣṭhato 'nujagāma ha /",
    "GE09ram_02pu:1035": "lakṣmaṇaḥ paramakruddhaḥ sumitrānandavardhanaḥ // Ram_2,16.56 //",
    "GE09ram_02pu:1036": "ābhiṣecanikaṃ bhāṇḍaṃ kṛtvā rāmaḥ pradakṣiṇam /",
    "GE09ram_02pu:1037": "śanair jagāma sāpekṣo dṛṣṭiṃ tatrāvicālayan // Ram_2,16.57 //",
    "GE09ram_02pu:1038": "na cāsya mahatīṃ lakṣmīṃ rājyanāśo 'pakarṣati /",
    "GE09ram_02pu:1039": "lokakāntasya kāntatvaṃ śītaraśmer iva kṣapā // Ram_2,16.58 //",
    "GE09ram_02pu:1040": "na vanaṃ gantukāmasya tyajataś ca vasuṃdharām /",
    "GE09ram_02pu:1041": "sarvalokātigasyeva lakṣyate cittavikriyā // Ram_2,16.59 //",
    "GE09ram_02pu:1042": "dhārayan manasā duḥkham indriyāṇi nigṛhya ca /",
    "GE09ram_02pu:1043": "praviveśātmavān veśma mātur apriyaśaṃsivān // Ram_2,16.60 //",
    "GE09ram_02pu:1044": "praviśya veśmātibhṛśaṃ mudānvitaṃ samīkṣya tāṃ cārthavipattim āgatām /",
    "GE09ram_02pu:1045": "na caiva rāmo 'tra jagāma vikriyāṃ suhṛjjanasyātmavipattiśaṅkayā //",
    "GE09ram_02pu:1046": "rāmas tu bhṛśam āyasto niḥśvasann iva kuñjaraḥ /",
    "GE09ram_02pu:1047": "jagāma sahito bhrātrā mātur antaḥpuraṃ vaśī // Ram_2,17.1 //",
    "GE09ram_02pu:1048": "so 'paśyat puruṣaṃ tatra vṛddhaṃ paramapūjitam /",
    "GE09ram_02pu:1049": "upaviṣṭaṃ gṛhadvāri tiṣṭhataś cāparān bahūn // Ram_2,17.2 //",
    "GE09ram_02pu:1050": "praviśya prathamāṃ kakṣyāṃ dvitīyāyāṃ dadarśa saḥ /",
    "GE09ram_02pu:1051": "brāhmaṇān vedasampannān vṛddhān rājñābhisatkṛtān // Ram_2,17.3 //",
    "GE09ram_02pu:1052": "praṇamya rāmas tān vṛddhāṃs tṛtīyāyāṃ dadarśa saḥ /",
    "GE09ram_02pu:1053": "striyo vṛddhāś ca bālāś ca dvārarakṣaṇatatparāḥ // Ram_2,17.4 //",
    "GE09ram_02pu:1054": "vardhayitvā prahṛṣṭās tāḥ praviśya ca gṛhaṃ striyaḥ /",
    "GE09ram_02pu:1055": "nyavedayanta tvaritā rāmamātuḥ priyaṃ tadā // Ram_2,17.5 //",
    "GE09ram_02pu:1056": "kausalyāpi tadā devī rātriṃ sthitvā samāhitā /",
    "GE09ram_02pu:1057": "prabhāte tv akarot pūjāṃ viṣṇoḥ putrahitaiṣiṇī // Ram_2,17.6 //",
    "GE09ram_02pu:1058": "sā kṣaumavasanā hṛṣṭā nityaṃ vrataparāyaṇā /",
    "GE09ram_02pu:1059": "agniṃ juhoti sma tadā mantravat kṛtamaṅgalā // Ram_2,17.7 //",
    "GE09ram_02pu:1060": "praviśya ca tadā rāmo mātur antaḥpuraṃ śubham /",
    "GE09ram_02pu:1061": "dadarśa mātaraṃ tatra hāvayantīṃ hutāśanam // Ram_2,17.8 //",
    "GE09ram_02pu:1062": "sā cirasyātmajaṃ dṛṣṭvā mātṛnandanam āgatam /",
    "GE09ram_02pu:1063": "abhicakrāma saṃhṛṣṭā kiśoraṃ vaḍabā yathā // Ram_2,17.9 //",
    "GE09ram_02pu:1064": "tam uvāca durādharṣaṃ rāghavaṃ sutam ātmanaḥ /",
    "GE09ram_02pu:1065": "kausalyā putravātsalyād idaṃ priyahitaṃ vacaḥ // Ram_2,17.10 //",
    "GE09ram_02pu:1066": "vṛddhānāṃ dharmaśīlānāṃ rājarṣīṇāṃ mahātmanām /",
    "GE09ram_02pu:1067": "prāpnuhy āyuś ca kīrtiṃ ca dharmaṃ copahitaṃ kule // Ram_2,17.11 //",
    "GE09ram_02pu:1068": "satyapratijñaṃ pitaraṃ rājānaṃ paśya rāghava /",
    "GE09ram_02pu:1069": "adyaiva hi tvāṃ dharmātmā yauvarājye 'bhiṣekṣyati // Ram_2,17.12 //",
    "GE09ram_02pu:1070": "mātaraṃ rāghavaḥ kiṃcit prasāryāñjalim abravīt /",
    "GE09ram_02pu:1071": "sa svabhāvavinītaś ca gauravāc ca tadānataḥ // Ram_2,17.13 //",
    "GE09ram_02pu:1072": "devi nūnaṃ na jānīṣe mahad bhayam upasthitam /",
    "GE09ram_02pu:1073": "idaṃ tava ca duḥkhāya vaidehyā lakṣmaṇasya ca // Ram_2,17.14 //",
    "GE09ram_02pu:1074": "caturdaśa hi varṣāṇi vatsyāmi vijane vane /",
    "GE09ram_02pu:1075": "madhumūlaphalair jīvan hitvā munivad āmiṣam // Ram_2,17.15 //",
    "GE09ram_02pu:1076": "bharatāya mahārājo yauvarājyaṃ prayacchati /",
    "GE09ram_02pu:1077": "māṃ punar daṇḍakāraṇyaṃ vivāsayati tāpasam // Ram_2,17.16 //",
    "GE09ram_02pu:1078": "tām aduḥkhocitāṃ dṛṣṭvā patitāṃ kadalīm iva /",
    "GE09ram_02pu:1079": "rāmas tūtthāpayāmāsa mātaraṃ gatacetasam // Ram_2,17.17 //",
    "GE09ram_02pu:1080": "upāvṛtyotthitāṃ dīnāṃ vaḍabām iva vāhitām /",
    "GE09ram_02pu:1081": "pāṃśuguṇṭhitasarvāṅgīṃ vimamarśa ca pāṇinā // Ram_2,17.18 //",
    "GE09ram_02pu:1082": "sā rāghavam upāsīnam asukhārtā sukhocitā /",
    "GE09ram_02pu:1083": "uvāca puruṣavyāghram upaśṛṇvati lakṣmaṇe // Ram_2,17.19 //",
    "GE09ram_02pu:1084": "yadi putra na jāyethā mama śokāya rāghava /",
    "GE09ram_02pu:1085": "na sma duḥkham ato bhūyaḥ paśyeyam aham aprajā // Ram_2,17.20 //",
    "GE09ram_02pu:1086": "eka eva hi vandhyāyāḥ śoko bhavati mānavaḥ /",
    "GE09ram_02pu:1087": "aprajāsmīti saṃtāpo na hy anyaḥ putra vidyate // Ram_2,17.21 //",
    "GE09ram_02pu:1088": "na dṛṣṭapūrvaṃ kalyāṇaṃ sukhaṃ vā patipauruṣe /",
    "GE09ram_02pu:1089": "api putre vipaśyeyam iti rāmāsthitaṃ mayā // Ram_2,17.22 //",
    "GE09ram_02pu:1090": "sā bahūny amanojñāni vākyāni hṛdayacchidām /",
    "GE09ram_02pu:1091": "ahaṃ śroṣye sapatnīnām avarāṇāṃ varā satī /",
    "GE09ram_02pu:1092": "ato duḥkhataraṃ kiṃ nu pramadānāṃ bhaviṣyati // Ram_2,17.23 //",
    "GE09ram_02pu:1093": "tvayi saṃnihite 'py evam aham āsaṃ nirākṛtā /",
    "GE09ram_02pu:1094": "kiṃ punaḥ proṣite tāta dhruvaṃ maraṇam eva me // Ram_2,17.24 //",
    "GE09ram_02pu:1095": "yo hi māṃ sevate kaścid atha vāpy anuvartate /",
    "GE09ram_02pu:1096": "kaikeyyāḥ putram anvīkṣya sa jano nābhibhāṣate // Ram_2,17.25 //",
    "GE09ram_02pu:1097": "daśa sapta ca varṣāṇi tava jātasya rāghava /",
    "GE09ram_02pu:1098": "atītāni prakāṅkṣantyā mayā duḥkhaparikṣayam // Ram_2,17.26 //",
    "GE09ram_02pu:1099": "upavāsaiś ca yogaiś ca bahubhiś ca pariśramaiḥ /",
    "GE09ram_02pu:1100": "duḥkhaṃ saṃvardhito moghaṃ tvaṃ hi durgatayā mayā // Ram_2,17.27 //",
    "GE09ram_02pu:1101": "sthiraṃ tu hṛdayaṃ manye mamedaṃ yan na dīryate /",
    "GE09ram_02pu:1102": "prāvṛṣīva mahānadyāḥ spṛṣṭaṃ kūlaṃ navāmbhasā // Ram_2,17.28 //",
    "GE09ram_02pu:1103": "mamaiva nūnaṃ maraṇaṃ na vidyate na cāvakāśo 'sti yamakṣaye mama /",
    "GE09ram_02pu:1104": "yad antako 'dyaiva na māṃ jihīrṣati prasahya siṃho rudatīṃ mṛgīm iva //",
    "GE09ram_02pu:1105": "sthiraṃ hi nūnaṃ hṛdayaṃ mamāyasaṃ na bhidyate yad bhuvi nāvadīryate /",
    "GE09ram_02pu:1106": "anena duḥkhena ca deham arpitaṃ dhruvaṃ hy akāle maraṇaṃ na vidyate //",
    "GE09ram_02pu:1107": "idaṃ tu duḥkhaṃ yad anarthakāni me vratāni dānāni ca saṃyamāś ca hi /",
    "GE09ram_02pu:1108": "tapaś ca taptaṃ yad apatyakāraṇāt suniṣphalaṃ bījam ivoptam ūṣare //",
    "GE09ram_02pu:1109": "yadi hy akāle maraṇaṃ svayecchayā labheta kaścid guruduḥkhakarśitaḥ /",
    "GE09ram_02pu:1110": "gatāham adyaiva paretasaṃsadaṃ vinā tvayā dhenur ivātmajena vai //",
    "GE09ram_02pu:1111": "bhṛśam asukham amarṣitā tadā bahu vilalāpa samīkṣya rāghavam /",
    "GE09ram_02pu:1112": "vyasanam upaniśāmya sā mahat sutam iva baddham avekṣya kiṃnarī //",
    "GE09ram_02pu:1113": "tathā tu vilapantīṃ tāṃ kausalyāṃ rāmamātaram /",
    "GE09ram_02pu:1114": "uvāca lakṣmaṇo dīnas tat kālasadṛśaṃ vacaḥ // Ram_2,18.1 //",
    "GE09ram_02pu:1115": "na rocate mamāpy etad ārye yad rāghavo vanam /",
    "GE09ram_02pu:1116": "tyaktvā rājyaśriyaṃ gacchet striyā vākyavaśaṃ gataḥ // Ram_2,18.2 //",
    "GE09ram_02pu:1117": "viparītaś ca vṛddhaś ca viṣayaiś ca pradharṣitaḥ /",
    "GE09ram_02pu:1118": "nṛpaḥ kim iva na brūyāc codyamānaḥ samanmathaḥ // Ram_2,18.3 //",
    "GE09ram_02pu:1119": "nāsyāparādhaṃ paśyāmi nāpi doṣaṃ tathāvidham /",
    "GE09ram_02pu:1120": "yena nirvāsyate rāṣṭrād vanavāsāya rāghavaḥ // Ram_2,18.4 //",
    "GE09ram_02pu:1121": "na taṃ paśyāmy ahaṃ loke parokṣam api yo naraḥ /",
    "GE09ram_02pu:1122": "amitro 'pi nirasto 'pi yo 'sya doṣam udāharet // Ram_2,18.5 //",
    "GE09ram_02pu:1123": "devakalpam ṛjuṃ dāntaṃ ripūṇām api vatsalam /",
    "GE09ram_02pu:1124": "avekṣamāṇaḥ ko dharmaṃ tyajet putram akāraṇāt // Ram_2,18.6 //",
    "GE09ram_02pu:1125": "tad idaṃ vacanaṃ rājñaḥ punar bālyam upeyuṣaḥ /",
    "GE09ram_02pu:1126": "putraḥ ko hṛdaye kuryād rājavṛttam anusmaran // Ram_2,18.7 //",
    "GE09ram_02pu:1127": "yāvad eva na jānāti kaścid artham imaṃ naraḥ /",
    "GE09ram_02pu:1128": "tāvad eva mayā sārdham ātmasthaṃ kuru śāsanam // Ram_2,18.8 //",
    "GE09ram_02pu:1129": "mayā pārśve sadhanuṣā tava guptasya rāghava /",
    "GE09ram_02pu:1130": "kaḥ samartho 'dhikaṃ kartuṃ kṛtāntasyeva tiṣṭhataḥ // Ram_2,18.9 //",
    "GE09ram_02pu:1131": "nirmanuṣyām imāṃ sarvām ayodhyāṃ manujarṣabha /",
    "GE09ram_02pu:1132": "kariṣyāmi śarais tīkṣṇair yadi sthāsyati vipriye // Ram_2,18.10 //",
    "GE09ram_02pu:1133": "bharatasyātha pakṣyo vā yo vāsya hitam icchati /",
    "GE09ram_02pu:1134": "sarvān etān vadhiṣyāmi mṛdur hi paribhūyate // Ram_2,18.11 //",
    "GE09ram_02pu:1135": "tvayā caiva mayā caiva kṛtvā vairam anuttamam /",
    "GE09ram_02pu:1136": "kasya śaktiḥ śriyaṃ dātuṃ bharatāyāriśāsana // Ram_2,18.12 //",
    "GE09ram_02pu:1137": "anurakto 'smi bhāvena bhrātaraṃ devi tattvataḥ /",
    "GE09ram_02pu:1138": "satyena dhanuṣā caiva datteneṣṭena te śape // Ram_2,18.13 //",
    "GE09ram_02pu:1139": "dīptam agnim araṇyaṃ vā yadi rāmaḥ pravekṣyate /",
    "GE09ram_02pu:1140": "praviṣṭaṃ tatra māṃ devi tvaṃ pūrvam avadhāraya // Ram_2,18.14 //",
    "GE09ram_02pu:1141": "harāmi vīryād duḥkhaṃ te tamaḥ sūrya ivoditaḥ /",
    "GE09ram_02pu:1142": "devī paśyatu me vīryaṃ rāghavaś caiva paśyatu // Ram_2,18.15 //",
    "GE09ram_02pu:1143": "etat tu vacanaṃ śrutvā lakṣmaṇasya mahātmanaḥ /",
    "GE09ram_02pu:1144": "uvāca rāmaṃ kausalyā rudantī śokalālasā // Ram_2,18.16 //",
    "GE09ram_02pu:1145": "bhrātus te vadataḥ putra lakṣmaṇasya śrutaṃ tvayā /",
    "GE09ram_02pu:1146": "yad atrānantaraṃ tat tvaṃ kuruṣva yadi rocate // Ram_2,18.17 //",
    "GE09ram_02pu:1147": "na cādharmyaṃ vacaḥ śrutvā sapatnyā mama bhāṣitam /",
    "GE09ram_02pu:1148": "vihāya śokasaṃtaptāṃ gantum arhasi mām itaḥ // Ram_2,18.18 //",
    "GE09ram_02pu:1149": "dharmajña yadi dharmiṣṭho dharmaṃ caritum icchasi /",
    "GE09ram_02pu:1150": "śuśrūṣa mām ihasthas tvaṃ cara dharmam anuttamam // Ram_2,18.19 //",
    "GE09ram_02pu:1151": "śuśrūṣur jananīṃ putra svagṛhe niyato vasan /",
    "GE09ram_02pu:1152": "pareṇa tapasā yuktaḥ kāśyapas tridivaṃ gataḥ // Ram_2,18.20 //",
    "GE09ram_02pu:1153": "yathaiva rājā pūjyas te gauraveṇa tathā hy aham /",
    "GE09ram_02pu:1154": "tvāṃ nāham anujānāmi na gantavyam ito vanam // Ram_2,18.21 //",
    "GE09ram_02pu:1155": "tvadviyogān na me kāryaṃ jīvitena sukhena vā /",
    "GE09ram_02pu:1156": "tvayā saha mama śreyas tṛṇānām api bhakṣaṇam // Ram_2,18.22 //",
    "GE09ram_02pu:1157": "yadi tvaṃ yāsyasi vanaṃ tyaktvā māṃ śokalālasām /",
    "GE09ram_02pu:1158": "ahaṃ prāyam ihāsiṣye na hi śakṣyāmi jīvitum // Ram_2,18.23 //",
    "GE09ram_02pu:1159": "tatas tvaṃ prāpsyase putra nirayaṃ lokaviśrutam /",
    "GE09ram_02pu:1160": "brahmahatyām ivādharmāt samudraḥ saritāṃ patiḥ // Ram_2,18.24 //",
    "GE09ram_02pu:1161": "vilapantīṃ tathā dīnāṃ kausalyāṃ jananīṃ tataḥ /",
    "GE09ram_02pu:1162": "uvāca rāmo dharmātmā vacanaṃ dharmasaṃhitam // Ram_2,18.25 //",
    "GE09ram_02pu:1163": "nāsti śaktiḥ pitur vākyaṃ samatikramituṃ mama /",
    "GE09ram_02pu:1164": "prasādaye tvāṃ śirasā gantum icchāmy ahaṃ vanam // Ram_2,18.26 //",
    "GE09ram_02pu:1165": "ṛṣiṇā ca pitur vākyaṃ kurvatā vratacāriṇā /",
    "GE09ram_02pu:1166": "gaur hatā jānatā dharmaṃ kaṇḍunāpi vipaścitā // Ram_2,18.27 //",
    "GE09ram_02pu:1167": "asmākaṃ ca kule pūrvaṃ sagarasyājñayā pituḥ /",
    "GE09ram_02pu:1168": "khanadbhiḥ sāgarair bhūtim avāptaḥ sumahān vadhaḥ // Ram_2,18.28 //",
    "GE09ram_02pu:1169": "jāmadagnyena rāmeṇa reṇukā jananī svayam /",
    "GE09ram_02pu:1170": "kṛttā paraśunāraṇye pitur vacanakāriṇā // Ram_2,18.29 //",
    "GE09ram_02pu:1171": "na khalv etan mayaikena kriyate pitṛśāsanam /",
    "GE09ram_02pu:1172": "pūrvair ayam abhipreto gato mārgo 'nugamyate // Ram_2,18.30 //",
    "GE09ram_02pu:1173": "tad etat tu mayā kāryaṃ kriyate bhuvi nānyathā /",
    "GE09ram_02pu:1174": "pitur hi vacanaṃ kurvan na kaścin nāma hīyate // Ram_2,18.31 //",
    "GE09ram_02pu:1175": "tām evam uktvā jananīṃ lakṣmaṇaṃ punar abravīt /",
    "GE09ram_02pu:1176": "tava lakṣmaṇa jānāmi mayi sneham anuttamam /",
    "GE09ram_02pu:1177": "abhiprāyam avijñāya satyasya ca śamasya ca // Ram_2,18.32 //",
    "GE09ram_02pu:1178": "dharmo hi paramo loke dharme satyaṃ pratiṣṭhitam /",
    "GE09ram_02pu:1179": "dharmasaṃśritam etac ca pitur vacanam uttamam // Ram_2,18.33 //",
    "GE09ram_02pu:1180": "saṃśrutya ca pitur vākyaṃ mātur vā brāhmaṇasya vā /",
    "GE09ram_02pu:1181": "na kartavyaṃ vṛthā vīra dharmam āśritya tiṣṭhatā // Ram_2,18.34 //",
    "GE09ram_02pu:1182": "so 'haṃ na śakṣyāmi pitur niyogam ativartitum /",
    "GE09ram_02pu:1183": "pitur hi vacanād vīra kaikeyyāhaṃ pracoditaḥ // Ram_2,18.35 //",
    "GE09ram_02pu:1184": "tad enāṃ visṛjānāryāṃ kṣatradharmāśritāṃ matim /",
    "GE09ram_02pu:1185": "dharmam āśraya mā taikṣṇyaṃ madbuddhir anugamyatām // Ram_2,18.36 //",
    "GE09ram_02pu:1186": "tam evam uktvā sauhārdād bhrātaraṃ lakṣmaṇāgrajaḥ /",
    "GE09ram_02pu:1187": "uvāca bhūyaḥ kausalyāṃ prāñjaliḥ śirasānataḥ // Ram_2,18.37 //",
    "GE09ram_02pu:1188": "anumanyasva māṃ devi gamiṣyantam ito vanam /",
    "GE09ram_02pu:1189": "śāpitāsi mama prāṇaiḥ kuru svastyayanāni me /",
    "GE09ram_02pu:1190": "tīrṇapratijñaś ca vanāt punar eṣyāmy ahaṃ purīm // Ram_2,18.38 //",
    "GE09ram_02pu:1191": "yaśo hy ahaṃ kevalarājyakāraṇān na pṛṣṭhataḥ kartum alaṃ mahodayam /",
    "GE09ram_02pu:1192": "adīrghakāle na tu devi jīvite vṛṇe 'varām adya mahīm adharmataḥ //",
    "GE09ram_02pu:1193": "prasādayan naravṛṣabhaḥ sa mātaraṃ parākramāj jigamiṣur eva daṇḍakān /",
    "GE09ram_02pu:1194": "athānujaṃ bhṛśam anuśāsya darśanaṃ cakāra tāṃ hṛdi jananīṃ pradakṣiṇam //",
    "GE09ram_02pu:1195": "atha taṃ vyathayā dīnaṃ saviśeṣam amarṣitam /",
    "GE09ram_02pu:1196": "śvasantam iva nāgendraṃ roṣavisphāritekṣaṇam // Ram_2,19.1 //",
    "GE09ram_02pu:1197": "āsādya rāmaḥ saumitriṃ suhṛdaṃ bhrātaraṃ priyam /",
    "GE09ram_02pu:1198": "uvācedaṃ sa dhairyeṇa dhārayan sattvam ātmavān // Ram_2,19.2 //",
    "GE09ram_02pu:1199": "saumitre yo 'bhiṣekārthe mama sambhārasambhramaḥ /",
    "GE09ram_02pu:1200": "abhiṣekanivṛttyarthe so 'stu sambhārasambhramaḥ // Ram_2,19.3 //",
    "GE09ram_02pu:1201": "yasyā madabhiṣekārthaṃ mānasaṃ paritapyate /",
    "GE09ram_02pu:1202": "mātā naḥ sā yathā na syāt saviśaṅkā tathā kuru // Ram_2,19.4 //",
    "GE09ram_02pu:1203": "tasyāḥ śaṅkāmayaṃ duḥkhaṃ muhūrtam api notsahe /",
    "GE09ram_02pu:1204": "manasi pratisaṃjātaṃ saumitre 'ham upekṣitum // Ram_2,19.5 //",
    "GE09ram_02pu:1205": "na buddhipūrvaṃ nābuddhaṃ smarāmīha kadācana /",
    "GE09ram_02pu:1206": "mātṝṇāṃ vā pitur vāhaṃ kṛtam alpaṃ ca vipriyam // Ram_2,19.6 //",
    "GE09ram_02pu:1207": "satyaḥ satyābhisaṃdhaś ca nityaṃ satyaparākramaḥ /",
    "GE09ram_02pu:1208": "paralokabhayād bhīto nirbhayo 'stu pitā mama // Ram_2,19.7 //",
    "GE09ram_02pu:1209": "tasyāpi hi bhaved asmin karmaṇy apratisaṃhṛte /",
    "GE09ram_02pu:1210": "satyaṃ neti manastāpas tasya tāpas tapec ca mām // Ram_2,19.8 //",
    "GE09ram_02pu:1211": "abhiṣekavidhānaṃ tu tasmāt saṃhṛtya lakṣmaṇa /",
    "GE09ram_02pu:1212": "anvag evāham icchāmi vanaṃ gantum itaḥ punaḥ // Ram_2,19.9 //",
    "GE09ram_02pu:1213": "mama pravrājanād adya kṛtakṛtyā nṛpātmajā /",
    "GE09ram_02pu:1214": "sutaṃ bharatam avyagram abhiṣecayitā tataḥ // Ram_2,19.10 //",
    "GE09ram_02pu:1215": "mayi cīrājinadhare jaṭāmaṇḍaladhāriṇi /",
    "GE09ram_02pu:1216": "gate 'raṇyaṃ ca kaikeyyā bhaviṣyati manaḥsukham // Ram_2,19.11 //",
    "GE09ram_02pu:1217": "buddhiḥ praṇītā yeneyaṃ manaś ca susamāhitam /",
    "GE09ram_02pu:1218": "tat tu nārhāmi saṃkleṣṭuṃ pravrajiṣyāmi māciram // Ram_2,19.12 //",
    "GE09ram_02pu:1219": "kṛtāntas tv eva saumitre draṣṭavyo matpravāsane /",
    "GE09ram_02pu:1220": "rājyasya ca vitīrṇasya punar eva nivartane // Ram_2,19.13 //",
    "GE09ram_02pu:1221": "kaikeyyāḥ pratipattir hi kathaṃ syān mama pīḍane /",
    "GE09ram_02pu:1222": "yadi bhāvo na daivo 'yaṃ kṛtāntavihito bhavet // Ram_2,19.14 //",
    "GE09ram_02pu:1223": "jānāsi hi yathā saumya na mātṛṣu mamāntaram /",
    "GE09ram_02pu:1224": "bhūtapūrvaṃ viśeṣo vā tasyā mayi sute 'pi vā // Ram_2,19.15 //",
    "GE09ram_02pu:1225": "so 'bhiṣekanivṛttyarthaiḥ pravāsārthaiś ca durvacaiḥ /",
    "GE09ram_02pu:1226": "ugrair vākyair ahaṃ tasyā nānyad daivāt samarthaye // Ram_2,19.16 //",
    "GE09ram_02pu:1227": "kathaṃ prakṛtisampannā rājaputrī tathāguṇā /",
    "GE09ram_02pu:1228": "brūyāt sā prākṛteva strī matpīḍāṃ bhartṛsaṃnidhau // Ram_2,19.17 //",
    "GE09ram_02pu:1229": "yad acintyaṃ tu tad daivaṃ bhūteṣv api na hanyate /",
    "GE09ram_02pu:1230": "vyaktaṃ mayi ca tasyāṃ ca patito hi viparyayaḥ // Ram_2,19.18 //",
    "GE09ram_02pu:1231": "kaścid daivena saumitre yoddhum utsahate pumān /",
    "GE09ram_02pu:1232": "yasya na grahaṇaṃ kiṃcit karmaṇo 'nyatra dṛśyate // Ram_2,19.19 //",
    "GE09ram_02pu:1233": "sukhaduḥkhe bhayakrodhau lābhālābhau bhavābhavau /",
    "GE09ram_02pu:1234": "yasya kiṃcit tathā bhūtaṃ nanu daivasya karma tat // Ram_2,19.20 //",
    "GE09ram_02pu:1235": "vyāhate 'py abhiṣeke me paritāpo na vidyate /",
    "GE09ram_02pu:1236": "tasmād aparitāpaḥ saṃs tvam apy anuvidhāya mām /",
    "GE09ram_02pu:1237": "pratisaṃhāraya kṣipram ābhiṣecanikīṃ kriyām // Ram_2,19.21 //",
    "GE09ram_02pu:1238": "na lakṣmaṇāsmin mama rājyavighne mātā yavīyasy atiśaṅkanīyā /",
    "GE09ram_02pu:1239": "daivābhipannā hi vadanty aniṣṭaṃ jānāsi daivaṃ ca tathā prabhāvam //",
    "GE09ram_02pu:1240": "iti bruvati rāme tu lakṣmaṇo 'dhaḥśirā muhuḥ /",
    "GE09ram_02pu:1241": "śrutvā madhyaṃ jagāmeva manasā duḥkhaharṣayoḥ // Ram_2,20.1 //",
    "GE09ram_02pu:1242": "tadā tu baddhvā bhrukuṭīṃ bhruvor madhye nararṣabhaḥ /",
    "GE09ram_02pu:1243": "niśaśvāsa mahāsarpo bilastha iva roṣitaḥ // Ram_2,20.2 //",
    "GE09ram_02pu:1244": "tasya duṣprativīkṣyaṃ tad bhrukuṭīsahitaṃ tadā /",
    "GE09ram_02pu:1245": "babhau kruddhasya siṃhasya mukhasya sadṛśaṃ mukham // Ram_2,20.3 //",
    "GE09ram_02pu:1246": "agrahas taṃ vidhunvaṃs tu hastī hastam ivātmanaḥ /",
    "GE09ram_02pu:1247": "tiryag ūrdhvaṃ śarīre ca pātayitvā śirodharām // Ram_2,20.4 //",
    "GE09ram_02pu:1248": "agrākṣṇā vīkṣamāṇas tu tiryag bhrātaram abravīt /",
    "GE09ram_02pu:1249": "asthāne sambhramo yasya jāto vai sumahān ayam // Ram_2,20.5 //",
    "GE09ram_02pu:1250": "dharmadoṣaprasaṅgena lokasyānatiśaṅkayā /",
    "GE09ram_02pu:1251": "kathaṃ hy etad asambhrāntas tvadvidho vaktum arhati // Ram_2,20.6 //",
    "GE09ram_02pu:1252": "yathā daivam aśauṇḍīraṃ śauṇḍīraḥ kṣatriyarṣabhaḥ /",
    "GE09ram_02pu:1253": "kiṃ nāma kṛpaṇaṃ daivam aśaktam abhiśaṃsasi // Ram_2,20.7 //",
    "GE09ram_02pu:1254": "pāpayos tu kathaṃ nāma tayoḥ śaṅkā na vidyate /",
    "GE09ram_02pu:1255": "santi dharmopadhāḥ ślakṣṇā dharmātman kiṃ na budhyase // Ram_2,20.8 //",
    "GE09ram_02pu:1256": "lokavidviṣṭam ārabdhaṃ tvadanyasyābhiṣecanam /",
    "GE09ram_02pu:1257": "yeneyam āgatā dvaidhaṃ tava buddhir mahīpate /",
    "GE09ram_02pu:1258": "sa hi dharmo mama dveṣyaḥ prasaṅgād yasya muhyasi // Ram_2,20.9 //",
    "GE09ram_02pu:1259": "yady api pratipattis te daivī cāpi tayor matam /",
    "GE09ram_02pu:1260": "tathāpy upekṣaṇīyaṃ te na me tad api rocate // Ram_2,20.10 //",
    "GE09ram_02pu:1261": "viklavo vīryahīno yaḥ sa daivam anuvartate /",
    "GE09ram_02pu:1262": "vīrāḥ saṃbhāvitātmāno na daivaṃ paryupāsate // Ram_2,20.11 //",
    "GE09ram_02pu:1263": "daivaṃ puruṣakāreṇa yaḥ samarthaḥ prabādhitum /",
    "GE09ram_02pu:1264": "na daivena vipannārthaḥ puruṣaḥ so 'vasīdati // Ram_2,20.12 //",
    "GE09ram_02pu:1265": "drakṣyanti tv adya daivasya pauruṣaṃ puruṣasya ca /",
    "GE09ram_02pu:1266": "daivamānuṣayor adya vyaktā vyaktir bhaviṣyati // Ram_2,20.13 //",
    "GE09ram_02pu:1267": "adya matpauruṣahataṃ daivaṃ drakṣyanti vai janāḥ /",
    "GE09ram_02pu:1268": "yad daivād āhataṃ te 'dya dṛṣṭaṃ rājyābhiṣecanam // Ram_2,20.14 //",
    "GE09ram_02pu:1269": "atyaṅkuśam ivoddāmaṃ gajaṃ madabaloddhatam /",
    "GE09ram_02pu:1270": "pradhāvitam ahaṃ daivaṃ pauruṣeṇa nivartaye // Ram_2,20.15 //",
    "GE09ram_02pu:1271": "lokapālāḥ samastās te nādya rāmābhiṣecanam /",
    "GE09ram_02pu:1272": "na ca kṛtsnās trayo lokā vihanyuḥ kiṃ punaḥ pitā // Ram_2,20.16 //",
    "GE09ram_02pu:1273": "yair vivāsas tavāraṇye mitho rājan samarthitaḥ /",
    "GE09ram_02pu:1274": "araṇye te vivatsyanti caturdaśa samās tathā // Ram_2,20.17 //",
    "GE09ram_02pu:1275": "ahaṃ tadāśāṃ chetsyāmi pitus tasyāś ca yā tava /",
    "GE09ram_02pu:1276": "abhiṣekavighātena putrarājyāya vartate // Ram_2,20.18 //",
    "GE09ram_02pu:1277": "madbalena viruddhāya na syād daivabalaṃ tathā /",
    "GE09ram_02pu:1278": "prabhaviṣyati duḥkhāya yathograṃ pauruṣaṃ mama // Ram_2,20.19 //",
    "GE09ram_02pu:1279": "ūrdhvaṃ varṣasahasrānte prajāpālyam anantaram /",
    "GE09ram_02pu:1280": "āryaputrāḥ kariṣyanti vanavāsaṃ gate tvayi // Ram_2,20.20 //",
    "GE09ram_02pu:1281": "pūrvarājarṣivṛttyā hi vanavāso vidhīyate /",
    "GE09ram_02pu:1282": "prajā nikṣipya putreṣu putravat paripālane // Ram_2,20.21 //",
    "GE09ram_02pu:1283": "sa ced rājany anekāgre rājyavibhramaśaṅkayā /",
    "GE09ram_02pu:1284": "naivam icchasi dharmātman rājyaṃ rāma tvam ātmani // Ram_2,20.22 //",
    "GE09ram_02pu:1285": "pratijāne ca te vīra mā bhūvaṃ vīralokabhāk /",
    "GE09ram_02pu:1286": "rājyaṃ ca tava rakṣeyam ahaṃ veleva sāgaram // Ram_2,20.23 //",
    "GE09ram_02pu:1287": "maṅgalair abhiṣiñcasva tatra tvaṃ vyāpṛto bhava /",
    "GE09ram_02pu:1288": "aham eko mahīpālān alaṃ vārayituṃ balāt // Ram_2,20.24 //",
    "GE09ram_02pu:1289": "na śobhārthāv imau bāhū na dhanur bhūṣaṇāya me /",
    "GE09ram_02pu:1290": "nāsirābandhanārthāya na śarāḥ stambhahetavaḥ // Ram_2,20.25 //",
    "GE09ram_02pu:1291": "amitradamanārthaṃ me sarvam etac catuṣṭayam /",
    "GE09ram_02pu:1292": "na cāhaṃ kāmaye 'tyarthaṃ yaḥ syāc chatrur mato mama // Ram_2,20.26 //",
    "GE09ram_02pu:1293": "asinā tīkṣṇadhāreṇa vidyuccalitavarcasā /",
    "GE09ram_02pu:1294": "pragṛhītena vai śatruṃ vajriṇaṃ vā na kalpaye // Ram_2,20.27 //",
    "GE09ram_02pu:1295": "khaḍganiṣpeṣaniṣpiṣṭair gahanā duścarā ca me /",
    "GE09ram_02pu:1296": "hastyaśvanarahastoru- śirobhir bhavitā mahī // Ram_2,20.28 //",
    "GE09ram_02pu:1297": "khaḍgadhārā hatā me 'dya dīpyamānā ivādrayaḥ /",
    "GE09ram_02pu:1298": "patiṣyanti dvipā bhūmau meghā iva savidyutaḥ // Ram_2,20.29 //",
    "GE09ram_02pu:1299": "baddhagodhāṅgulitrāṇe pragṛhītaśarāsane /",
    "GE09ram_02pu:1300": "kathaṃ puruṣamānī syāt puruṣāṇāṃ mayi sthite // Ram_2,20.30 //",
    "GE09ram_02pu:1301": "bahubhiś caikam atyasyann ekena ca bahūñ janān /",
    "GE09ram_02pu:1302": "viniyokṣyāmy ahaṃ bāṇān nṛvājigajamarmasu // Ram_2,20.31 //",
    "GE09ram_02pu:1303": "adya me 'straprabhāvasya prabhāvaḥ prabhaviṣyati /",
    "GE09ram_02pu:1304": "rājñaś cāprabhutāṃ kartuṃ prabhutvaṃ ca tava prabho // Ram_2,20.32 //",
    "GE09ram_02pu:1305": "adya candanasārasya keyūrāmokṣaṇasya ca /",
    "GE09ram_02pu:1306": "vasūnāṃ ca vimokṣasya suhṛdāṃ pālanasya ca // Ram_2,20.33 //",
    "GE09ram_02pu:1307": "anurūpāv imau bāhū rāma karma kariṣyataḥ /",
    "GE09ram_02pu:1308": "abhiṣecanavighnasya kartṝṇāṃ te nivāraṇe // Ram_2,20.34 //",
    "GE09ram_02pu:1309": "bravīhi ko 'dyaiva mayā viyujyatāṃ tavāsuhṛt prāṇayaśaḥ suhṛjjanaiḥ /",
    "GE09ram_02pu:1310": "yathā taveyaṃ vasudhā vaśe bhavet tathaiva māṃ śādhi tavāsmi kiṃkaraḥ //",
    "GE09ram_02pu:1311": "vimṛjya bāṣpaṃ parisāntvya cāsakṛt sa lakṣmaṇaṃ rāghavavaṃśavardhanaḥ /",
    "GE09ram_02pu:1312": "uvāca pitrye vacane vyavasthitaṃ nibodha mām eṣa hi saumya satpathaḥ //",
    "GE09ram_02pu:1313": "taṃ samīkṣya tv avahitaṃ pitur nirdeśapālane /",
    "GE09ram_02pu:1314": "kausalyā bāṣpasaṃruddhā vaco dharmiṣṭham abravīt // Ram_2,21.1 //",
    "GE09ram_02pu:1315": "adṛṣṭaduḥkho dharmātmā sarvabhūtapriyaṃvadaḥ /",
    "GE09ram_02pu:1316": "mayi jāto daśarathāt katham uñchena vartayet // Ram_2,21.2 //",
    "GE09ram_02pu:1317": "yasya bhṛtyāś ca dāsāś ca mṛṣṭāny annāni bhuñjate /",
    "GE09ram_02pu:1318": "kathaṃ sa bhokṣyate nātho vane mūlaphalāny ayam // Ram_2,21.3 //",
    "GE09ram_02pu:1319": "ka etacchraddadhecchrutvā kasya vā na bhaved bhayam /",
    "GE09ram_02pu:1320": "guṇavān dayito rājño rāghavo yad vivāsyate // Ram_2,21.4 //",
    "GE09ram_02pu:1321": "tvayā vihīnām iha māṃ śokāgnir atulo mahān /",
    "GE09ram_02pu:1322": "pradhakṣyati yathā kakṣaṃ citrabhānur himātyaye // Ram_2,21.5 //",
    "GE09ram_02pu:1323": "kathaṃ hi dhenuḥ svaṃ vatsaṃ gacchantaṃ nānugacchati /",
    "GE09ram_02pu:1324": "ahaṃ tvānugamiṣyāmi yatra putra gamiṣyasi // Ram_2,21.6 //",
    "GE09ram_02pu:1325": "tathā nigaditaṃ mātrā tad vākyaṃ puruṣarṣabhaḥ /",
    "GE09ram_02pu:1326": "śrutvā rāmo 'bravīd vākyaṃ mātaraṃ bhṛśaduḥkhitām // Ram_2,21.7 //",
    "GE09ram_02pu:1327": "kaikeyyā vañcito rājā mayi cāraṇyam āśrite /",
    "GE09ram_02pu:1328": "bhavatyā ca parityakto na nūnaṃ vartayiṣyati // Ram_2,21.8 //",
    "GE09ram_02pu:1329": "bhartuḥ kila parityāgo nṛśaṃsaḥ kevalaṃ striyāḥ /",
    "GE09ram_02pu:1330": "sa bhavatyā na kartavyo manasāpi vigarhitaḥ // Ram_2,21.9 //",
    "GE09ram_02pu:1331": "yāvaj jīvati kākutsthaḥ pitā me jagatīpatiḥ /",
    "GE09ram_02pu:1332": "śuśrūṣā kriyatāṃ tāvat sa hi dharmaḥ sanātanaḥ // Ram_2,21.10 //",
    "GE09ram_02pu:1333": "evam uktā tu rāmeṇa kausalyā śubhadarśanā /",
    "GE09ram_02pu:1334": "tathety uvāca suprītā rāmam akliṣṭakāriṇam // Ram_2,21.11 //",
    "GE09ram_02pu:1335": "evam uktas tu vacanaṃ rāmo dharmabhṛtāṃ varaḥ /",
    "GE09ram_02pu:1336": "bhūyas tām abravīd vākyaṃ mātaraṃ bhṛśaduḥkhitām // Ram_2,21.12 //",
    "GE09ram_02pu:1337": "mayā caiva bhavatyā ca kartavyaṃ vacanaṃ pituḥ /",
    "GE09ram_02pu:1338": "rājā bhartā guruḥ śreṣṭhaḥ sarveṣām īśvaraḥ prabhuḥ // Ram_2,21.13 //",
    "GE09ram_02pu:1339": "imāni tu mahāraṇye vihṛtya nava pañca ca /",
    "GE09ram_02pu:1340": "varṣāṇi paramaprītaḥ sthāsyāmi vacane tava // Ram_2,21.14 //",
    "GE09ram_02pu:1341": "evam uktā priyaṃ putraṃ bāṣpapūrṇānanā tadā /",
    "GE09ram_02pu:1342": "uvāca paramārtā tu kausalyā putravatsalā // Ram_2,21.15 //",
    "GE09ram_02pu:1343": "āsāṃ rāma sapatnīnāṃ vastuṃ madhye na me kṣamam /",
    "GE09ram_02pu:1344": "naya mām api kākutstha vanaṃ vanyāṃ mṛgīṃ yathā /",
    "GE09ram_02pu:1345": "yadi te gamane buddhiḥ kṛtā pitur apekṣayā // Ram_2,21.16 //",
    "GE09ram_02pu:1346": "tāṃ tathā rudatīṃ rāmo rudan vacanam abravīt /",
    "GE09ram_02pu:1347": "jīvantyā hi striyā bhartā daivataṃ prabhur eva ca /",
    "GE09ram_02pu:1348": "bhavatyā mama caivādya rājā prabhavati prabhuḥ // Ram_2,21.17 //",
    "GE09ram_02pu:1349": "bharataś cāpi dharmātmā sarvabhūtapriyaṃvadaḥ /",
    "GE09ram_02pu:1350": "bhavatīm anuvarteta sa hi dharmarataḥ sadā // Ram_2,21.18 //",
    "GE09ram_02pu:1351": "yathā mayi tu niṣkrānte putraśokena pārthivaḥ /",
    "GE09ram_02pu:1352": "śramaṃ nāvāpnuyāt kiṃcid apramattā tathā kuru // Ram_2,21.19 //",
    "GE09ram_02pu:1353": "vratopavāsaniratā yā nārī paramottamā /",
    "GE09ram_02pu:1354": "bhartāraṃ nānuvarteta sā ca pāpagatir bhavet // Ram_2,21.20 //",
    "GE09ram_02pu:1355": "śuśrūṣām eva kurvīta bhartuḥ priyahite ratā /",
    "GE09ram_02pu:1356": "eṣa dharmaḥ purā dṛṣṭo loke vede śrutaḥ smṛtaḥ // Ram_2,21.21 //",
    "GE09ram_02pu:1357": "pūjyās te matkṛte devi brāhmaṇāś caiva suvratāḥ /",
    "GE09ram_02pu:1358": "evaṃ kālaṃ pratīkṣasva mamāgamanakāṅkṣiṇī // Ram_2,21.22 //",
    "GE09ram_02pu:1359": "prāpsyase paramaṃ kāmaṃ mayi pratyāgate sati /",
    "GE09ram_02pu:1360": "yadi dharmabhṛtāṃ śreṣṭho dhārayiṣyati jīvitam // Ram_2,21.23 //",
    "GE09ram_02pu:1361": "evam uktā tu rāmeṇa bāṣpaparyākulekṣaṇā /",
    "GE09ram_02pu:1362": "kausalyā putraśokārtā rāmaṃ vacanam abravīt /",
    "GE09ram_02pu:1363": "gaccha putra tvam ekāgro bhadraṃ te 'stu sadā vibho // Ram_2,21.24 //",
    "GE09ram_02pu:1364": "tathā hi rāmaṃ vanavāsaniścitaṃ samīkṣya devī parameṇa cetasā /",
    "GE09ram_02pu:1365": "uvāca rāmaṃ śubhalakṣaṇaṃ vaco babhūva ca svastyayanābhikāṅkṣiṇī //",
    "GE09ram_02pu:1366": "sāpanīya tam āyāsam upaspṛśya jalaṃ śuci /",
    "GE09ram_02pu:1367": "cakāra mātā rāmasya maṅgalāni manasvinī // Ram_2,22.1 //",
    "GE09ram_02pu:1368": "svasti sādhyāś ca viśve ca marutaś ca maharṣayaḥ /",
    "GE09ram_02pu:1369": "svasti dhātā vidhātā ca svasti pūṣā bhago 'ryamā // Ram_2,22.2 //",
    "GE09ram_02pu:1370": "ṛtavaś caiva pakṣāś ca māsāḥ saṃvatsarāḥ kṣapāḥ /",
    "GE09ram_02pu:1371": "dināni ca muhūrtāś ca svasti kurvantu te sadā // Ram_2,22.3 //",
    "GE09ram_02pu:1372": "smṛtir dhṛtiś ca dharmaś ca pāntu tvāṃ putra sarvataḥ /",
    "GE09ram_02pu:1373": "skandaś ca bhagavān devaḥ somaś ca sabṛhaspatiḥ // Ram_2,22.4 //",
    "GE09ram_02pu:1374": "saptarṣayo nāradaś ca te tvāṃ rakṣantu sarvataḥ /",
    "GE09ram_02pu:1375": "nakṣatrāṇi ca sarvāṇi grahāś ca sahadevatāḥ /",
    "GE09ram_02pu:1376": "mahāvanāni carato muniveṣasya dhīmataḥ // Ram_2,22.5 //",
    "GE09ram_02pu:1377": "plavagā vṛścikā daṃśā maśakāś caiva kānane /",
    "GE09ram_02pu:1378": "sarīsṛpāś ca kīṭāś ca mā bhūvan gahane tava // Ram_2,22.6 //",
    "GE09ram_02pu:1379": "mahādvipāś ca siṃhāś ca vyāghrā ṛkṣāś ca daṃṣṭriṇaḥ /",
    "GE09ram_02pu:1380": "mahiṣāḥ śṛṅgiṇo raudrā na te druhyantu putraka // Ram_2,22.7 //",
    "GE09ram_02pu:1381": "nṛmāṃsabhojanā raudrā ye cānye sattvajātayaḥ /",
    "GE09ram_02pu:1382": "mā ca tvāṃ hiṃsiṣuḥ putra mayā sampūjitās tv iha // Ram_2,22.8 //",
    "GE09ram_02pu:1383": "āgamās te śivāḥ santu sidhyantu ca parākramāḥ /",
    "GE09ram_02pu:1384": "sarvasampattayo rāma svastimān gaccha putraka // Ram_2,22.9 //",
    "GE09ram_02pu:1385": "svasti te 'stv āntarikṣebhyaḥ pārthivebhyaḥ punaḥ punaḥ /",
    "GE09ram_02pu:1386": "sarvebhyaś caiva devebhyo ye ca te paripanthinaḥ // Ram_2,22.10 //",
    "GE09ram_02pu:1387": "sarvalokaprabhur brahmā bhūtabhartā tatharṣayaḥ /",
    "GE09ram_02pu:1388": "ye ca śeṣāḥ surās te tvāṃ rakṣantu vanavāsinam // Ram_2,22.11 //",
    "GE09ram_02pu:1389": "iti mālyaiḥ suragaṇān gandhaiś cāpi yaśasvinī /",
    "GE09ram_02pu:1390": "stutibhiś cānurūpābhir ānarcāyatalocanā // Ram_2,22.12 //",
    "GE09ram_02pu:1391": "yan maṅgalaṃ sahasrākṣe sarvadevanamaskṛte /",
    "GE09ram_02pu:1392": "vṛtranāśe samabhavat tat te bhavatu maṅgalam // Ram_2,22.13 //",
    "GE09ram_02pu:1393": "yan maṅgalaṃ suparṇasya vinatākalpayat purā /",
    "GE09ram_02pu:1394": "amṛtaṃ prārthayānasya tat te bhavatu maṅgalam // Ram_2,22.14 //",
    "GE09ram_02pu:1395": "oṣadhīṃ cāpi siddhārthāṃ viśalyakaraṇīṃ śubhām /",
    "GE09ram_02pu:1396": "cakāra rakṣāṃ kausalyā mantrair abhijajāpa ca // Ram_2,22.15 //",
    "GE09ram_02pu:1397": "ānamya mūrdhni cāghrāya pariṣvajya yaśasvinī /",
    "GE09ram_02pu:1398": "avadat putra siddhārtho gaccha rāma yathāsukham // Ram_2,22.16 //",
    "GE09ram_02pu:1399": "arogaṃ sarvasiddhārtham ayodhyāṃ punar āgatam /",
    "GE09ram_02pu:1400": "paśyāmi tvāṃ sukhaṃ vatsa susthitaṃ rājaveśmani // Ram_2,22.17 //",
    "GE09ram_02pu:1401": "mayārcitā devagaṇāḥ śivādayo maharṣayo bhūtamahāsuroragāḥ /",
    "GE09ram_02pu:1402": "abhiprayātasya vanaṃ cirāya te hitāni kāṅkṣantu diśaś ca rāghava //",
    "GE09ram_02pu:1403": "itīva cāśrupratipūrṇalocanā samāpya ca svastyayanaṃ yathāvidhi /",
    "GE09ram_02pu:1404": "pradakṣiṇaṃ caiva cakāra rāghavaṃ punaḥ punaś cāpi nipīḍya sasvaje //",
    "GE09ram_02pu:1405": "tathā tu devyā sa kṛtapradakṣiṇo nipīḍya mātuś caraṇau punaḥ punaḥ /",
    "GE09ram_02pu:1406": "jagāma sītānilayaṃ mahāyaśāḥ sa rāghavaḥ prajvalitaḥ svayā śriyā //",
    "GE09ram_02pu:1407": "abhivādya tu kausalyāṃ rāmaḥ samprasthito vanam /",
    "GE09ram_02pu:1408": "kṛtasvastyayano mātrā dharmiṣṭhe vartmani sthitaḥ // Ram_2,23.1 //",
    "GE09ram_02pu:1409": "virājayan rājasuto rājamārgaṃ narair vṛtam /",
    "GE09ram_02pu:1410": "hṛdayāny āmamantheva janasya guṇavattayā // Ram_2,23.2 //",
    "GE09ram_02pu:1411": "vaidehī cāpi tat sarvaṃ na śuśrāva tapasvinī /",
    "GE09ram_02pu:1412": "tad eva hṛdi tasyāś ca yauvarājyābhiṣecanam // Ram_2,23.3 //",
    "GE09ram_02pu:1413": "devakāryaṃ sma sā kṛtvā kṛtajñā hṛṣṭacetanā /",
    "GE09ram_02pu:1414": "abhijñā rājadharmāṇāṃ rājaputraṃ pratīkṣate // Ram_2,23.4 //",
    "GE09ram_02pu:1415": "praviveśātha rāmas tu svaveśma suvibhūṣitam /",
    "GE09ram_02pu:1416": "prahṛṣṭajanasampūrṇaṃ hriyā kiṃcid avāṅmukhaḥ // Ram_2,23.5 //",
    "GE09ram_02pu:1417": "atha sītā samutpatya vepamānā ca taṃ patim /",
    "GE09ram_02pu:1418": "apaśyac chokasaṃtaptaṃ cintāvyākulitendriyam // Ram_2,23.6 //",
    "GE09ram_02pu:1419": "vivarṇavadanaṃ dṛṣṭvā taṃ prasvinnam amarṣaṇam /",
    "GE09ram_02pu:1420": "āha duḥkhābhisaṃtaptā kim idānīm idaṃ prabho // Ram_2,23.7 //",
    "GE09ram_02pu:1421": "adya bārhaspataḥ śrīmān yuktaḥ puṣyo na rāghava /",
    "GE09ram_02pu:1422": "procyate brāhmaṇaiḥ prājñaiḥ kena tvam asi durmanāḥ // Ram_2,23.8 //",
    "GE09ram_02pu:1423": "na te śataśalākena jalaphenanibhena ca /",
    "GE09ram_02pu:1424": "āvṛtaṃ vadanaṃ valgu chattreṇābhivirājate // Ram_2,23.9 //",
    "GE09ram_02pu:1425": "vyajanābhyāṃ ca mukhyābhyāṃ śatapattranibhekṣaṇam /",
    "GE09ram_02pu:1426": "candrahaṃsaprakāśābhyāṃ vījyate na tavānanam // Ram_2,23.10 //",
    "GE09ram_02pu:1427": "vāgmino bandinaś cāpi prahṛṣṭās tvāṃ nararṣabha /",
    "GE09ram_02pu:1428": "stuvanto nādya dṛśyante maṅgalaiḥ sūtamāgadhāḥ // Ram_2,23.11 //",
    "GE09ram_02pu:1429": "na te kṣaudraṃ ca dadhi ca brāhmaṇā vedapāragāḥ /",
    "GE09ram_02pu:1430": "mūrdhni mūrdhāvasiktasya dadhati sma vidhānataḥ // Ram_2,23.12 //",
    "GE09ram_02pu:1431": "na tvāṃ prakṛtayaḥ sarvā śreṇīmukhyāś ca bhūṣitāḥ /",
    "GE09ram_02pu:1432": "anuvrajitum icchanti paurajānapadās tathā // Ram_2,23.13 //",
    "GE09ram_02pu:1433": "caturbhir vegasampannair hayaiḥ kāñcanabhūṣaṇaiḥ /",
    "GE09ram_02pu:1434": "mukhyaḥ puṣyaratho yuktaḥ kiṃ na gacchati te 'grataḥ // Ram_2,23.14 //",
    "GE09ram_02pu:1435": "na hastī cāgrataḥ śrīmāṃs tava lakṣaṇapūjitaḥ /",
    "GE09ram_02pu:1436": "prayāṇe lakṣyate vīra kṛṣṇameghagiriprabhaḥ // Ram_2,23.15 //",
    "GE09ram_02pu:1437": "na ca kāñcanacitraṃ te paśyāmi priyadarśana /",
    "GE09ram_02pu:1438": "bhadrāsanaṃ puraskṛtya yāntaṃ vīrapuraḥsaram // Ram_2,23.16 //",
    "GE09ram_02pu:1439": "abhiṣeko yadā sajjaḥ kim idānīm idaṃ tava /",
    "GE09ram_02pu:1440": "apūrvo mukhavarṇaś ca na praharṣaś ca lakṣyate // Ram_2,23.17 //",
    "GE09ram_02pu:1441": "itīva vilapantīṃ tāṃ provāca raghunandanaḥ /",
    "GE09ram_02pu:1442": "sīte tatrabhavāṃs tātaḥ pravrājayati māṃ vanam // Ram_2,23.18 //",
    "GE09ram_02pu:1443": "kule mahati sambhūte dharmajñe dharmacāriṇi /",
    "GE09ram_02pu:1444": "śṛṇu jānaki yenedaṃ krameṇābhyāgataṃ mama // Ram_2,23.19 //",
    "GE09ram_02pu:1445": "rājñā satyapratijñena pitrā daśarathena me /",
    "GE09ram_02pu:1446": "kaikeyyai prītamanasā purā dattau mahāvarau // Ram_2,23.20 //",
    "GE09ram_02pu:1447": "tayādya mama sajje 'sminn abhiṣeke nṛpodyate /",
    "GE09ram_02pu:1448": "pracoditaḥ sa samayo dharmeṇa pratinirjitaḥ // Ram_2,23.21 //",
    "GE09ram_02pu:1449": "caturdaśa hi varṣāṇi vastavyaṃ daṇḍake mayā /",
    "GE09ram_02pu:1450": "pitrā me bharataś cāpi yauvarājye niyojitaḥ /",
    "GE09ram_02pu:1451": "so 'haṃ tvām āgato draṣṭuṃ prasthito vijanaṃ vanam // Ram_2,23.22 //",
    "GE09ram_02pu:1452": "bharatasya samīpe te nāhaṃ kathyaḥ kadācana /",
    "GE09ram_02pu:1453": "ṛddhiyuktā hi puruṣā na sahante parastavam /",
    "GE09ram_02pu:1454": "tasmān na te guṇāḥ kathyā bharatasyāgrato mama // Ram_2,23.23 //",
    "GE09ram_02pu:1455": "nāpi tvaṃ tena bhartavyā viśeṣeṇa kadācana /",
    "GE09ram_02pu:1456": "anukūlatayā śakyaṃ samīpe tasya vartitum // Ram_2,23.24 //",
    "GE09ram_02pu:1457": "ahaṃ cāpi pratijñāṃ tāṃ guroḥ samanupālayan /",
    "GE09ram_02pu:1458": "vanam adyaiva yāsyāmi sthirā bhava manasvini // Ram_2,23.25 //",
    "GE09ram_02pu:1459": "yāte ca mayi kalyāṇi vanaṃ muniniṣevitam /",
    "GE09ram_02pu:1460": "vratopavāsaratayā bhavitavyaṃ tvayānaghe // Ram_2,23.26 //",
    "GE09ram_02pu:1461": "kālyam utthāya devānāṃ kṛtvā pūjāṃ yathāvidhi /",
    "GE09ram_02pu:1462": "vanditavyo daśarathaḥ pitā mama nareśvaraḥ // Ram_2,23.27 //",
    "GE09ram_02pu:1463": "mātā ca mama kausalyā vṛddhā saṃtāpakarśitā /",
    "GE09ram_02pu:1464": "dharmam evāgrataḥ kṛtvā tvattaḥ sammānam arhati // Ram_2,23.28 //",
    "GE09ram_02pu:1465": "vanditavyāś ca te nityaṃ yāḥ śeṣā mama mātaraḥ /",
    "GE09ram_02pu:1466": "snehapraṇayasambhogaiḥ samā hi mama mātaraḥ // Ram_2,23.29 //",
    "GE09ram_02pu:1467": "bhrātṛputrasamau cāpi draṣṭavyau ca viśeṣataḥ /",
    "GE09ram_02pu:1468": "tvayā lakṣmaṇaśatrughnau prāṇaiḥ priyatarau mama // Ram_2,23.30 //",
    "GE09ram_02pu:1469": "vipriyaṃ na ca kartavyaṃ bharatasya kadācana /",
    "GE09ram_02pu:1470": "sa hi rājā prabhuś caiva deśasya ca kulasya ca // Ram_2,23.31 //",
    "GE09ram_02pu:1471": "ārādhitā hi śīlena prayatnaiś copasevitāḥ /",
    "GE09ram_02pu:1472": "rājānaḥ samprasīdanti prakupyanti viparyaye // Ram_2,23.32 //",
    "GE09ram_02pu:1473": "aurasān api putrān hi tyajanty ahitakāriṇaḥ /",
    "GE09ram_02pu:1474": "samarthān sampragṛhṇanti janān api narādhipāḥ // Ram_2,23.33 //",
    "GE09ram_02pu:1475": "ahaṃ gamiṣyāmi mahāvanaṃ priye tvayā hi vastavyam ihaiva bhāmini /",
    "GE09ram_02pu:1476": "yathā vyalīkaṃ kuruṣe na kasyacit tathā tvayā kāryam idaṃ vaco mama //",
    "GE09ram_02pu:1477": "evam uktā tu vaidehī priyārhā priyavādinī /",
    "GE09ram_02pu:1478": "praṇayād eva saṃkruddhā bhartāram idam abravīt // Ram_2,24.1 //",
    "GE09ram_02pu:1479": "āryaputra pitā mātā bhrātā putras tathā snuṣā /",
    "GE09ram_02pu:1480": "svāni puṇyāni bhuñjānāḥ svaṃ svaṃ bhāgyam upāsate // Ram_2,24.2 //",
    "GE09ram_02pu:1481": "bhartur bhāgyaṃ tu bhāryaikā prāpnoti puruṣarṣabha /",
    "GE09ram_02pu:1482": "ataś caivāham ādiṣṭā vane vastavyam ity api // Ram_2,24.3 //",
    "GE09ram_02pu:1483": "na pitā nātmajo nātmā na mātā na sakhījanaḥ /",
    "GE09ram_02pu:1484": "iha pretya ca nārīṇāṃ patir eko gatiḥ sadā // Ram_2,24.4 //",
    "GE09ram_02pu:1485": "yadi tvaṃ prasthito durgaṃ vanam adyaiva rāghava /",
    "GE09ram_02pu:1486": "agratas te gamiṣyāmi mṛdnantī kuśakaṇṭakān // Ram_2,24.5 //",
    "GE09ram_02pu:1487": "īrṣyāroṣau bahiṣkṛtya bhuktaśeṣam ivodakam /",
    "GE09ram_02pu:1488": "naya māṃ vīra viśrabdhaḥ pāpaṃ mayi na vidyate // Ram_2,24.6 //",
    "GE09ram_02pu:1489": "prāsādāgrair vimānair vā vaihāyasagatena vā /",
    "GE09ram_02pu:1490": "sarvāvasthāgatā bhartuḥ pādacchāyā viśiṣyate // Ram_2,24.7 //",
    "GE09ram_02pu:1491": "anuśiṣṭāsmi mātrā ca pitrā ca vividhāśrayam /",
    "GE09ram_02pu:1492": "nāsmi samprati vaktavyā vartitavyaṃ yathā mayā // Ram_2,24.8 //",
    "GE09ram_02pu:1493": "sukhaṃ vane nivatsyāmi yathaiva bhavane pituḥ /",
    "GE09ram_02pu:1494": "acintayantī trīṃl lokāṃś cintayantī pativratam // Ram_2,24.9 //",
    "GE09ram_02pu:1495": "śuśrūṣamāṇā te nityaṃ niyatā brahmacāriṇī /",
    "GE09ram_02pu:1496": "saha raṃsye tvayā vīra vaneṣu madhugandhiṣu // Ram_2,24.10 //",
    "GE09ram_02pu:1497": "tvaṃ hi kartuṃ vane śakto rāma samparipālanam /",
    "GE09ram_02pu:1498": "anyasyāpi janasyeha kiṃ punar mama mānada // Ram_2,24.11 //",
    "GE09ram_02pu:1499": "phalamūlāśanā nityaṃ bhaviṣyāmi na saṃśayaḥ /",
    "GE09ram_02pu:1500": "na te duḥkhaṃ kariṣyāmi nivasantī saha tvayā // Ram_2,24.12 //",
    "GE09ram_02pu:1501": "icchāmi saritaḥ śailān palvalāni vanāni ca /",
    "GE09ram_02pu:1502": "draṣṭuṃ sarvatra nirbhītā tvayā nāthena dhīmatā // Ram_2,24.13 //",
    "GE09ram_02pu:1503": "haṃsakāraṇḍavākīrṇāḥ padminīḥ sādhupuṣpitāḥ /",
    "GE09ram_02pu:1504": "iccheyaṃ sukhinī draṣṭuṃ tvayā vīreṇa saṃgatā // Ram_2,24.14 //",
    "GE09ram_02pu:1505": "saha tvayā viśālākṣa raṃsye paramanandinī /",
    "GE09ram_02pu:1506": "evaṃ varṣasahasrāṇāṃ śataṃ vāhaṃ tvayā saha // Ram_2,24.15 //",
    "GE09ram_02pu:1507": "svarge 'pi ca vinā vāso bhavitā yadi rāghava /",
    "GE09ram_02pu:1508": "tvayā mama naravyāghra nāhaṃ tam api rocaye // Ram_2,24.16 //",
    "GE09ram_02pu:1509": "ahaṃ gamiṣyāmi vanaṃ sudurgamaṃ mṛgāyutaṃ vānaravāraṇair yutam /",
    "GE09ram_02pu:1510": "vane nivatsyāmi yathā pitur gṛhe tavaiva pādāv upagṛhya saṃmatā //",
    "GE09ram_02pu:1511": "ananyabhāvām anuraktacetasaṃ tvayā viyuktāṃ maraṇāya niścitām /",
    "GE09ram_02pu:1512": "nayasva māṃ sādhu kuruṣva yācanāṃ na te mayāto gurutā bhaviṣyati //",
    "GE09ram_02pu:1513": "tathā bruvāṇām api dharmavatsalo na ca sma sītāṃ nṛvaro ninīṣati /",
    "GE09ram_02pu:1514": "uvāca caināṃ bahu saṃnivartane vane nivāsasya ca duḥkhitāṃ prati //",
    "GE09ram_02pu:1515": "sa evaṃ bruvatīṃ sītāṃ dharmajño dharmavatsalaḥ /",
    "GE09ram_02pu:1516": "nivartanārthe dharmātmā vākyam etad uvāca ha // Ram_2,25.1 //",
    "GE09ram_02pu:1517": "sīte mahākulīnāsi dharme ca niratā sadā /",
    "GE09ram_02pu:1518": "ihācara svadharmaṃ tvaṃ mā yathā manasaḥ sukham // Ram_2,25.2 //",
    "GE09ram_02pu:1519": "sīte yathā tvāṃ vakṣyāmi tathā kāryaṃ tvayābale /",
    "GE09ram_02pu:1520": "vane doṣā hi bahavo vadatas tān nibodha me // Ram_2,25.3 //",
    "GE09ram_02pu:1521": "sīte vimucyatām eṣā vanavāsakṛtā matiḥ /",
    "GE09ram_02pu:1522": "bahudoṣaṃ hi kāntāraṃ vanam ity abhidhīyate // Ram_2,25.4 //",
    "GE09ram_02pu:1523": "hitabuddhyā khalu vaco mayaitad abhidhīyate /",
    "GE09ram_02pu:1524": "sadā sukhaṃ na jānāmi duḥkham eva sadā vanam // Ram_2,25.5 //",
    "GE09ram_02pu:1525": "girinirjharasambhūtā girikandaravāsinām /",
    "GE09ram_02pu:1526": "siṃhānāṃ ninadā duḥkhāḥ śrotuṃ duḥkham ato vanam // Ram_2,25.6 //",
    "GE09ram_02pu:1527": "supyate parṇaśayyāsu svayaṃ bhagnāsu bhūtale /",
    "GE09ram_02pu:1528": "rātriṣu śramakhinnena tasmād duḥkhataraṃ vanam // Ram_2,25.7 //",
    "GE09ram_02pu:1529": "upavāsaś ca kartavyo yathāprāṇena maithili /",
    "GE09ram_02pu:1530": "jaṭābhāraś ca kartavyo valkalāmbaradhāriṇā // Ram_2,25.8 //",
    "GE09ram_02pu:1531": "atīva vātas timiraṃ bubhukṣā cātra nityaśaḥ /",
    "GE09ram_02pu:1532": "bhayāni ca mahānty atra tato duḥkhataraṃ vanam // Ram_2,25.9 //",
    "GE09ram_02pu:1533": "sarīsṛpāś ca bahavo bahurūpāś ca bhāmini /",
    "GE09ram_02pu:1534": "caranti pṛthivīṃ darpād ato duḥkhataraṃ vanam // Ram_2,25.10 //",
    "GE09ram_02pu:1535": "nadīnilayanāḥ sarpā nadīkuṭilagāminaḥ /",
    "GE09ram_02pu:1536": "tiṣṭhanty āvṛtya panthānam ato duḥkhataraṃ vanam // Ram_2,25.11 //",
    "GE09ram_02pu:1537": "pataṃgā vṛścikāḥ kīṭā daṃśāś ca maśakaiḥ saha /",
    "GE09ram_02pu:1538": "bādhante nityam abale sarvaṃ duḥkham ato vanam // Ram_2,25.12 //",
    "GE09ram_02pu:1539": "drumāḥ kaṇṭakinaś caiva kuśakāśāś ca bhāmini /",
    "GE09ram_02pu:1540": "vane vyākulaśākhāgrās tena duḥkhataraṃ vanam // Ram_2,25.13 //",
    "GE09ram_02pu:1541": "tad alaṃ te vanaṃ gatvā kṣamaṃ na hi vanaṃ tava /",
    "GE09ram_02pu:1542": "vimṛśann iha paśyāmi bahudoṣataraṃ vanam // Ram_2,25.14 //",
    "GE09ram_02pu:1543": "vanaṃ tu netuṃ na kṛtā matis tadā babhūva rāmeṇa yadā mahātmanā /",
    "GE09ram_02pu:1544": "na tasya sītā vacanaṃ cakāra tat tato 'bravīd rāmam idaṃ suduḥkhitā //",
    "GE09ram_02pu:1545": "etat tu vacanaṃ śrutvā sītā rāmasya duḥkhitā /",
    "GE09ram_02pu:1546": "prasaktāśrumukhī mandam idaṃ vacanam abravīt // Ram_2,26.1 //",
    "GE09ram_02pu:1547": "ye tvayā kīrtitā doṣā vane vastavyatāṃ prati /",
    "GE09ram_02pu:1548": "guṇān ity eva tān viddhi tava snehapuraskṛtān // Ram_2,26.2 //",
    "GE09ram_02pu:1549": "tvayā ca saha gantavyaṃ mayā gurujanājñayā /",
    "GE09ram_02pu:1550": "tvadviyogena me rāma tyaktavyam iha jīvitam // Ram_2,26.3 //",
    "GE09ram_02pu:1551": "na ca māṃ tvatsamīpasthām api śaknoti rāghava /",
    "GE09ram_02pu:1552": "surāṇām īśvaraḥ śakraḥ pradharṣayitum ojasā // Ram_2,26.4 //",
    "GE09ram_02pu:1553": "patihīnā tu yā nārī na sā śakṣyati jīvitum /",
    "GE09ram_02pu:1554": "kāmam evaṃvidhaṃ rāma tvayā mama vidarśitam // Ram_2,26.5 //",
    "GE09ram_02pu:1555": "atha cāpi mahāprājña brāhmaṇānāṃ mayā śrutam /",
    "GE09ram_02pu:1556": "purā pitṛgṛhe satyaṃ vastavyaṃ kila me vane // Ram_2,26.6 //",
    "GE09ram_02pu:1557": "lakṣaṇibhyo dvijātibhyaḥ śrutvāhaṃ vacanaṃ gṛhe /",
    "GE09ram_02pu:1558": "vanavāsakṛtotsāhā nityam eva mahābala // Ram_2,26.7 //",
    "GE09ram_02pu:1559": "ādeśo vanavāsasya prāptavyaḥ sa mayā kila /",
    "GE09ram_02pu:1560": "sā tvayā saha tatrāhaṃ yāsyāmi priya nānyathā // Ram_2,26.8 //",
    "GE09ram_02pu:1561": "kṛtādeśā bhaviṣyāmi gamiṣyāmi saha tvayā /",
    "GE09ram_02pu:1562": "kālaś cāyaṃ samutpannaḥ satyavāg bhavatu dvijaḥ // Ram_2,26.9 //",
    "GE09ram_02pu:1563": "vanavāse hi jānāmi duḥkhāni bahudhā kila /",
    "GE09ram_02pu:1564": "prāpyante niyataṃ vīra puruṣair akṛtātmabhiḥ // Ram_2,26.10 //",
    "GE09ram_02pu:1565": "kanyayā ca pitur gehe vanavāsaḥ śruto mayā /",
    "GE09ram_02pu:1566": "bhikṣiṇyāḥ sādhuvṛttāyā mama mātur ihāgrataḥ // Ram_2,26.11 //",
    "GE09ram_02pu:1567": "prasāditaś ca vai pūrvaṃ tvaṃ vai bahuvidhaṃ prabho /",
    "GE09ram_02pu:1568": "gamanaṃ vanavāsasya kāṅkṣitaṃ hi saha tvayā // Ram_2,26.12 //",
    "GE09ram_02pu:1569": "kṛtakṣaṇāhaṃ bhadraṃ te gamanaṃ prati rāghava /",
    "GE09ram_02pu:1570": "vanavāsasya śūrasya caryā hi mama rocate // Ram_2,26.13 //",
    "GE09ram_02pu:1571": "śuddhātman premabhāvād dhi bhaviṣyāmi vikalmaṣā /",
    "GE09ram_02pu:1572": "bhartāram anugacchantī bhartā hi mama daivatam // Ram_2,26.14 //",
    "GE09ram_02pu:1573": "pretyabhāve 'pi kalyāṇaḥ saṃgamo me saha tvayā /",
    "GE09ram_02pu:1574": "śrutir hi śrūyate puṇyā brāhmaṇānāṃ yaśasvinām // Ram_2,26.15 //",
    "GE09ram_02pu:1575": "iha loke ca pitṛbhir yā strī yasya mahāmate /",
    "GE09ram_02pu:1576": "adbhir dattā svadharmeṇa pretyabhāve 'pi tasya sā // Ram_2,26.16 //",
    "GE09ram_02pu:1577": "evam asmāt svakāṃ nārīṃ suvṛttāṃ hi pativratām /",
    "GE09ram_02pu:1578": "nābhirocayase netuṃ tvaṃ māṃ keneha hetunā // Ram_2,26.17 //",
    "GE09ram_02pu:1579": "bhaktāṃ pativratāṃ dīnāṃ māṃ samāṃ sukhaduḥkhayoḥ /",
    "GE09ram_02pu:1580": "netum arhasi kākutstha samānasukhaduḥkhinīm // Ram_2,26.18 //",
    "GE09ram_02pu:1581": "yadi māṃ duḥkhitām evaṃ vanaṃ netuṃ na cecchasi /",
    "GE09ram_02pu:1582": "viṣam agniṃ jalaṃ vāham āsthāsye mṛtyukāraṇāt // Ram_2,26.19 //",
    "GE09ram_02pu:1583": "evaṃ bahuvidhaṃ taṃ sā yācate gamanaṃ prati /",
    "GE09ram_02pu:1584": "nānumene mahābāhus tāṃ netuṃ vijanaṃ vanam // Ram_2,26.20 //",
    "GE09ram_02pu:1585": "evam uktā tu sā cintāṃ maithilī samupāgatā /",
    "GE09ram_02pu:1586": "snāpayantīva gām uṣṇair aśrubhir nayanacyutaiḥ // Ram_2,26.21 //",
    "GE09ram_02pu:1587": "cintayantīṃ tathā tāṃ tu nivartayitum ātmavān /",
    "GE09ram_02pu:1588": "krodhāviṣṭāṃ tu vaidehīṃ kākutstho bahv asāntvayat // Ram_2,26.22 //",
    "GE09ram_02pu:1589": "sāntvyamānā tu rāmeṇa maithilī janakātmajā /",
    "GE09ram_02pu:1590": "vanavāsanimittāya bhartāram idam abravīt // Ram_2,27.1 //",
    "GE09ram_02pu:1591": "sā tam uttamasaṃvignā sītā vipulavakṣasam /",
    "GE09ram_02pu:1592": "praṇayāc cābhimānāc ca paricikṣepa rāghavam // Ram_2,27.2 //",
    "GE09ram_02pu:1593": "kiṃ tvāmanyata vaidehaḥ pitā me mithilādhipaḥ /",
    "GE09ram_02pu:1594": "rāma jāmātaraṃ prāpya striyaṃ puruṣavigraham // Ram_2,27.3 //",
    "GE09ram_02pu:1595": "anṛtaṃ balaloko 'yam ajñānād yaddhi vakṣyati /",
    "GE09ram_02pu:1596": "tejo nāsti paraṃ rāme tapatīva divākare // Ram_2,27.4 //",
    "GE09ram_02pu:1597": "kiṃ hi kṛtvā viṣaṇṇas tvaṃ kuto vā bhayam asti te /",
    "GE09ram_02pu:1598": "yat parityaktukāmas tvaṃ mām ananyaparāyaṇām // Ram_2,27.5 //",
    "GE09ram_02pu:1599": "dyumatsenasutaṃ vīra satyavantam anuvratām /",
    "GE09ram_02pu:1600": "sāvitrīm iva māṃ viddhi tvam ātmavaśavartinīm // Ram_2,27.6 //",
    "GE09ram_02pu:1601": "na tv ahaṃ manasāpy anyaṃ draṣṭāsmi tvadṛte 'nagha /",
    "GE09ram_02pu:1602": "tvayā rāghava gaccheyaṃ yathānyā kulapāṃsanī // Ram_2,27.7 //",
    "GE09ram_02pu:1603": "svayaṃ tu bhāryāṃ kaumārīṃ ciram adhyuṣitāṃ satīm /",
    "GE09ram_02pu:1604": "śailūṣa iva māṃ rāma parebhyo dātum icchasi // Ram_2,27.8 //",
    "GE09ram_02pu:1605": "sa mām anādāya vanaṃ na tvaṃ prasthātum arhasi /",
    "GE09ram_02pu:1606": "tapo vā yadi vāraṇyaṃ svargo vā syāt saha tvayā // Ram_2,27.9 //",
    "GE09ram_02pu:1607": "na ca me bhavitā tatra kaścit pathi pariśramaḥ /",
    "GE09ram_02pu:1608": "pṛṣṭhatas tava gacchantyā vihāraśayaneṣv api // Ram_2,27.10 //",
    "GE09ram_02pu:1609": "kuśakāśaśareṣīkā ye ca kaṇṭakino drumāḥ /",
    "GE09ram_02pu:1610": "tūlājinasamasparśā mārge mama saha tvayā // Ram_2,27.11 //",
    "GE09ram_02pu:1611": "mahāvātasamuddhūtaṃ yan mām avakariṣyati /",
    "GE09ram_02pu:1612": "rajo ramaṇa tan manye parārdhyam iva candanam // Ram_2,27.12 //",
    "GE09ram_02pu:1613": "śādvaleṣu yad āsiṣye vanānte vanagocarā /",
    "GE09ram_02pu:1614": "kuthāstaraṇatalpeṣu kiṃ syāt sukhataraṃ tataḥ // Ram_2,27.13 //",
    "GE09ram_02pu:1615": "pattraṃ mūlaṃ phalaṃ yat tvam alpaṃ vā yadi vā bahu /",
    "GE09ram_02pu:1616": "dāsyasi svayam āhṛtya tan me 'mṛtarasopamam // Ram_2,27.14 //",
    "GE09ram_02pu:1617": "na mātur na pitus tatra smariṣyāmi na veśmanaḥ /",
    "GE09ram_02pu:1618": "ārtavāny upabhuñjānā puṣpāṇi ca phalāni ca // Ram_2,27.15 //",
    "GE09ram_02pu:1619": "na ca tatra gataḥ kiṃcid draṣṭum arhasi vipriyam /",
    "GE09ram_02pu:1620": "matkṛte na ca te śoko na bhaviṣyāmi durbharā // Ram_2,27.16 //",
    "GE09ram_02pu:1621": "yas tvayā saha sa svargo nirayo yas tvayā vinā /",
    "GE09ram_02pu:1622": "iti jānan parāṃ prītiṃ gaccha rāma mayā saha // Ram_2,27.17 //",
    "GE09ram_02pu:1623": "atha mām evam avyagrāṃ vanaṃ naiva nayiṣyasi /",
    "GE09ram_02pu:1624": "viṣam adyaiva pāsyāmi mā viśaṃ dviṣatāṃ vaśam // Ram_2,27.18 //",
    "GE09ram_02pu:1625": "paścād api hi duḥkhena mama naivāsti jīvitam /",
    "GE09ram_02pu:1626": "ujjhitāyās tvayā nātha tadaiva maraṇaṃ varam // Ram_2,27.19 //",
    "GE09ram_02pu:1627": "idaṃ hi sahituṃ śokaṃ muhūrtam api notsahe /",
    "GE09ram_02pu:1628": "kiṃ punar daśavarṣāṇi trīṇi caikaṃ ca duḥkhitā // Ram_2,27.20 //",
    "GE09ram_02pu:1629": "iti sā śokasaṃtaptā vilapya karuṇaṃ bahu /",
    "GE09ram_02pu:1630": "cukrośa patim āyastā bhṛśam āliṅgya sasvaram // Ram_2,27.21 //",
    "GE09ram_02pu:1631": "sā viddhā bahubhir vākyair digdhair iva gajāṅganā /",
    "GE09ram_02pu:1632": "cirasaṃniyataṃ bāṣpaṃ mumocāgnim ivāraṇiḥ // Ram_2,27.22 //",
    "GE09ram_02pu:1633": "tasyāḥ sphaṭikasaṃkāśaṃ vāri saṃtāpasambhavam /",
    "GE09ram_02pu:1634": "netrābhyāṃ parisusrāva paṅkajābhyām ivodakam // Ram_2,27.23 //",
    "GE09ram_02pu:1635": "tāṃ pariṣvajya bāhubhyāṃ visaṃjñām iva duḥkhitām /",
    "GE09ram_02pu:1636": "uvāca vacanaṃ rāmaḥ pariviśvāsayaṃs tadā // Ram_2,27.24 //",
    "GE09ram_02pu:1637": "na devi tava duḥkhena svargam apy abhirocaye /",
    "GE09ram_02pu:1638": "na hi me 'sti bhayaṃ kiṃcit svayambhor iva sarvataḥ // Ram_2,27.25 //",
    "GE09ram_02pu:1639": "tava sarvam abhiprāyam avijñāya śubhānane /",
    "GE09ram_02pu:1640": "vāsaṃ na rocaye 'raṇye śaktimān api rakṣaṇe // Ram_2,27.26 //",
    "GE09ram_02pu:1641": "yat sṛṣṭāsi mayā sārdhaṃ vanavāsāya maithili /",
    "GE09ram_02pu:1642": "na vihātuṃ mayā śakyā kīrtir ātmavatā yathā // Ram_2,27.27 //",
    "GE09ram_02pu:1643": "dharmas tu gajanāsoru sadbhir ācaritaḥ purā /",
    "GE09ram_02pu:1644": "taṃ cāham anuvarte 'dya yathā sūryaṃ suvarcalā // Ram_2,27.28 //",
    "GE09ram_02pu:1645": "eṣa dharmas tu suśroṇi pitur mātuś ca vaśyatā /",
    "GE09ram_02pu:1646": "ataś cājñāṃ vyatikramya nāhaṃ jīvitum utsahe // Ram_2,27.29 //",
    "GE09ram_02pu:1647": "sa māṃ pitā yathā śāsti satyadharmapathe sthitaḥ /",
    "GE09ram_02pu:1648": "tathā vartitum icchāmi sa hi dharmaḥ sanātanaḥ /",
    "GE09ram_02pu:1649": "anugacchasva māṃ bhīru sahadharmacarī bhava // Ram_2,27.30 //",
    "GE09ram_02pu:1650": "brāhmaṇebhyaś ca ratnāni bhikṣukebhyaś ca bhojanam /",
    "GE09ram_02pu:1651": "dehi cāśaṃsamānebhyaḥ saṃtvarasva ca māciram // Ram_2,27.31 //",
    "GE09ram_02pu:1652": "anukūlaṃ tu sā bhartur jñātvā gamanam ātmanaḥ /",
    "GE09ram_02pu:1653": "kṣipraṃ pramuditā devī dātum evopacakrame // Ram_2,27.32 //",
    "GE09ram_02pu:1654": "tataḥ prahṛṣṭā paripūrṇamānasā yaśasvinī bhartur avekṣya bhāṣitam /",
    "GE09ram_02pu:1655": "dhanāni ratnāni ca dātum aṅganā pracakrame dharmabhṛtāṃ manasvinī //",
    "GE09ram_02pu:1656": "tato 'bravīn mahātejā rāmo lakṣmaṇam agrataḥ /",
    "GE09ram_02pu:1657": "sthitaṃ prāggāminaṃ vīraṃ yācamānaṃ kṛtāñjalim // Ram_2,28.1 //",
    "GE09ram_02pu:1658": "mayādya saha saumitre tvayi gacchati tad vanam /",
    "GE09ram_02pu:1659": "ko bhariṣyati kausalyāṃ sumitrāṃ vā yaśasvinīm // Ram_2,28.2 //",
    "GE09ram_02pu:1660": "abhivarṣati kāmair yaḥ parjanyaḥ pṛthivīm iva /",
    "GE09ram_02pu:1661": "sa kāmapāśaparyasto mahātejā mahīpatiḥ // Ram_2,28.3 //",
    "GE09ram_02pu:1662": "sā hi rājyam idaṃ prāpya nṛpasyāśvapateḥ sutā /",
    "GE09ram_02pu:1663": "duḥkhitānāṃ sapatnīnāṃ na kariṣyati śobhanam // Ram_2,28.4 //",
    "GE09ram_02pu:1664": "evam uktas tu rāmeṇa lakṣmaṇaḥ ślakṣṇayā girā /",
    "GE09ram_02pu:1665": "pratyuvāca tadā rāmaṃ vākyajño vākyakovidam // Ram_2,28.5 //",
    "GE09ram_02pu:1666": "tavaiva tejasā vīra bharataḥ pūjayiṣyati /",
    "GE09ram_02pu:1667": "kausalyāṃ ca sumitrāṃ ca prayato nātra saṃśayaḥ // Ram_2,28.6 //",
    "GE09ram_02pu:1668": "kausalyā bibhṛyād āryā sahasram api madvidhān /",
    "GE09ram_02pu:1669": "yasyāḥ sahasraṃ grāmāṇāṃ samprāptam upajīvanam // Ram_2,28.7 //",
    "GE09ram_02pu:1670": "dhanur ādāya saśaraṃ khanitrapiṭakādharaḥ /",
    "GE09ram_02pu:1671": "agratas te gamiṣyāmi panthānam anudarśayan // Ram_2,28.8 //",
    "GE09ram_02pu:1672": "āhariṣyāmi te nityaṃ mūlāni ca phalāni ca /",
    "GE09ram_02pu:1673": "vanyāni yāni cānyāni svāhārāṇi tapasvinām // Ram_2,28.9 //",
    "GE09ram_02pu:1674": "bhavāṃs tu saha vaidehyā girisānuṣu raṃsyate /",
    "GE09ram_02pu:1675": "ahaṃ sarvaṃ kariṣyāmi jāgrataḥ svapataś ca te // Ram_2,28.10 //",
    "GE09ram_02pu:1676": "rāmas tv anena vākyena suprītaḥ pratyuvāca tam /",
    "GE09ram_02pu:1677": "vrajāpṛcchasva saumitre sarvam eva suhṛjjanam // Ram_2,28.11 //",
    "GE09ram_02pu:1678": "ye ca rājño dadau divye mahātmā varuṇaḥ svayam /",
    "GE09ram_02pu:1679": "janakasya mahāyajñe dhanuṣī raudradarśane // Ram_2,28.12 //",
    "GE09ram_02pu:1680": "abhedyakavace divye tūṇī cākṣayasāyakau /",
    "GE09ram_02pu:1681": "ādityavimalau cobhau khaḍgau hemapariṣkṛtau // Ram_2,28.13 //",
    "GE09ram_02pu:1682": "satkṛtya nihitaṃ sarvam etad ācāryasadmani /",
    "GE09ram_02pu:1683": "sa tvam āyudham ādāya kṣipram āvraja lakṣmaṇa // Ram_2,28.14 //",
    "GE09ram_02pu:1684": "sa suhṛjjanam āmantrya vanavāsāya niścitaḥ /",
    "GE09ram_02pu:1685": "ikṣvākugurum āmantrya jagrāhāyudham uttamam // Ram_2,28.15 //",
    "GE09ram_02pu:1686": "tad divyaṃ rājaśārdūlaḥ satkṛtaṃ mālyabhūṣitam /",
    "GE09ram_02pu:1687": "rāmāya darśayāmāsa saumitriḥ sarvam āyudham // Ram_2,28.16 //",
    "GE09ram_02pu:1688": "tam uvācātmavān rāmaḥ prītyā lakṣmaṇam āgatam /",
    "GE09ram_02pu:1689": "kāle tvam āgataḥ saumya kāṅkṣite mama lakṣmaṇa // Ram_2,28.17 //",
    "GE09ram_02pu:1690": "ahaṃ pradātum icchāmi yad idaṃ māmakaṃ dhanam /",
    "GE09ram_02pu:1691": "brāhmaṇebhyas tapasvibhyas tvayā saha paraṃtapa // Ram_2,28.18 //",
    "GE09ram_02pu:1692": "vasantīha dṛḍhaṃ bhaktyā guruṣu dvijasattamāḥ /",
    "GE09ram_02pu:1693": "teṣām api ca me bhūyaḥ sarveṣāṃ copajīvinām // Ram_2,28.19 //",
    "GE09ram_02pu:1694": "vasiṣṭhaputraṃ tu suyajñam āryaṃ tvam ānayāśu pravaraṃ dvijānām /",
    "GE09ram_02pu:1695": "abhiprayāsyāmi vanaṃ samastān abhyarcya śiṣṭān aparān dvijātīn //",
    "GE09ram_02pu:1696": "tataḥ śāsanam ājñāya bhrātuḥ śubhataraṃ priyam /",
    "GE09ram_02pu:1697": "gatvā sa praviveśāśu suyajñasya niveśanam // Ram_2,29.1 //",
    "GE09ram_02pu:1698": "taṃ vipram agnyagārasthaṃ vanditvā lakṣmaṇo 'bravīt /",
    "GE09ram_02pu:1699": "sakhe 'bhyāgaccha paśya tvaṃ veśma duṣkarakāriṇaḥ // Ram_2,29.2 //",
    "GE09ram_02pu:1700": "tataḥ saṃdhyām upāsyāśu gatvā saumitriṇā saha /",
    "GE09ram_02pu:1701": "juṣṭaṃ tat prāviśal lakṣmyā ramyaṃ rāmaniveśanam // Ram_2,29.3 //",
    "GE09ram_02pu:1702": "tam āgataṃ vedavidaṃ prāñjaliḥ sītayā saha /",
    "GE09ram_02pu:1703": "suyajñam abhicakrāma rāghavo 'gnim ivārcitam // Ram_2,29.4 //",
    "GE09ram_02pu:1704": "jātarūpamayair mukhyair aṅgadaiḥ kuṇḍalaiḥ śubhaiḥ /",
    "GE09ram_02pu:1705": "sahemasūtrair maṇibhiḥ keyūrair valayair api // Ram_2,29.5 //",
    "GE09ram_02pu:1706": "anyaiś ca ratnair bahubhiḥ kākutsthaḥ pratyapūjayat /",
    "GE09ram_02pu:1707": "suyajñaṃ sa tadovāca rāmaḥ sītāpracoditaḥ // Ram_2,29.6 //",
    "GE09ram_02pu:1708": "hāraṃ ca hemasūtraṃ ca bhāryāyai saumya hāraya /",
    "GE09ram_02pu:1709": "raśanāṃ cādhunā sītā dātum icchati te sakhe // Ram_2,29.7 //",
    "GE09ram_02pu:1710": "paryaṅkam agryāstaraṇaṃ nānāratnavibhūṣitam /",
    "GE09ram_02pu:1711": "tam apīcchati vaidehī pratiṣṭhāpayituṃ tvayi // Ram_2,29.8 //",
    "GE09ram_02pu:1712": "nāgaḥ śatruṃjayo nāma mātulo yaṃ dadau mama /",
    "GE09ram_02pu:1713": "taṃ te gajasahasreṇa dadāmi dvijapuṃgava // Ram_2,29.9 //",
    "GE09ram_02pu:1714": "ity uktaḥ sa hi rāmeṇa suyajñaḥ pratigṛhya tat /",
    "GE09ram_02pu:1715": "rāmalakṣmaṇasītānāṃ prayuyojāśiṣaḥ śivāḥ // Ram_2,29.10 //",
    "GE09ram_02pu:1716": "atha bhrātaram avyagraṃ priyaṃ rāmaḥ priyaṃvadaḥ /",
    "GE09ram_02pu:1717": "saumitriṃ tam uvācedaṃ brahmeva tridaśeśvaram // Ram_2,29.11 //",
    "GE09ram_02pu:1718": "agastyaṃ kauśikaṃ caiva tāv ubhau brāhmaṇottamau /",
    "GE09ram_02pu:1719": "arcayāhūya saumitre ratnaiḥ sasyam ivāmbubhiḥ // Ram_2,29.12 //",
    "GE09ram_02pu:1720": "kausalyāṃ ca ya āśīrbhir bhaktaḥ paryupatiṣṭhati /",
    "GE09ram_02pu:1721": "ācāryas taittirīyāṇām abhirūpaś ca vedavit // Ram_2,29.13 //",
    "GE09ram_02pu:1722": "tasya yānaṃ ca dāsīś ca saumitre saṃpradāpaya /",
    "GE09ram_02pu:1723": "kauśeyāni ca vastrāṇi yāvat tuṣyati sa dvijaḥ // Ram_2,29.14 //",
    "GE09ram_02pu:1724": "sūtaś citrarathaś cāryaḥ sacivaḥ suciroṣitaḥ /",
    "GE09ram_02pu:1725": "toṣayainaṃ mahārhaiś ca ratnair vastrair dhanais tathā // Ram_2,29.15 //",
    "GE09ram_02pu:1726": "śālivāhasahasraṃ ca dve śate bhadrakāṃs tathā /",
    "GE09ram_02pu:1727": "vyañjanārthaṃ ca saumitre gosahasram upākuru // Ram_2,29.16 //",
    "GE09ram_02pu:1728": "tataḥ sa puruṣavyāghras tad dhanaṃ lakṣmaṇaḥ svayam /",
    "GE09ram_02pu:1729": "yathoktaṃ brāhmaṇendrāṇām adadād dhanado yathā // Ram_2,29.17 //",
    "GE09ram_02pu:1730": "athābravīd bāṣpakalāṃs tiṣṭhataś copajīvinaḥ /",
    "GE09ram_02pu:1731": "sampradāya bahu dravyam ekaikasyopajīvinaḥ // Ram_2,29.18 //",
    "GE09ram_02pu:1732": "lakṣmaṇasya ca yad veśma gṛhaṃ ca yad idaṃ mama /",
    "GE09ram_02pu:1733": "aśūnyaṃ kāryam ekaikaṃ yāvadāgamanaṃ mama // Ram_2,29.19 //",
    "GE09ram_02pu:1734": "ity uktvā duḥkhitaṃ sarvaṃ janaṃ tam upajīvinam /",
    "GE09ram_02pu:1735": "uvācedaṃ dhanādhyakṣaṃ dhanam ānīyatām iti /",
    "GE09ram_02pu:1736": "tato 'sya dhanam ājahruḥ sarvam evopajīvinaḥ // Ram_2,29.20 //",
    "GE09ram_02pu:1737": "tataḥ sa puruṣavyāghras tad dhanaṃ sahalakṣmaṇaḥ /",
    "GE09ram_02pu:1738": "dvijebhyo bālavṛddhebhyaḥ kṛpaṇebhyo 'bhyadāpayat // Ram_2,29.21 //",
    "GE09ram_02pu:1739": "tatrāsīt piṅgalo gārgyas trijaṭo nāma vai dvijaḥ /",
    "GE09ram_02pu:1740": "ā pañcamāyāḥ kakṣyāyā nainaṃ kaścid avārayat // Ram_2,29.22 //",
    "GE09ram_02pu:1741": "sa rājaputram āsādya trijaṭo vākyam abravīt /",
    "GE09ram_02pu:1742": "nirdhano bahuputro 'smi rājaputra mahāyaśaḥ /",
    "GE09ram_02pu:1743": "uñchavṛttir vane nityaṃ pratyavekṣasva mām iti // Ram_2,29.23 //",
    "GE09ram_02pu:1744": "tam uvāca tato rāmaḥ parihāsasamanvitam /",
    "GE09ram_02pu:1745": "gavāṃ sahasram apy ekaṃ na tu viśrāṇitaṃ mayā /",
    "GE09ram_02pu:1746": "parikṣipasi daṇḍena yāvat tāvad avāpsyasi // Ram_2,29.24 //",
    "GE09ram_02pu:1747": "sa śāṭīṃ tvaritaḥ kaṭyāṃ saṃbhrāntaḥ pariveṣṭya tām /",
    "GE09ram_02pu:1748": "āvidhya daṇḍaṃ cikṣepa sarvaprāṇena vegitaḥ // Ram_2,29.25 //",
    "GE09ram_02pu:1749": "uvāca ca tato rāmas taṃ gārgyam abhisāntvayan /",
    "GE09ram_02pu:1750": "manyur na khalu kartavyaḥ parihāso hy ayaṃ mama // Ram_2,29.26 //",
    "GE09ram_02pu:1751": "tataḥ sabhāryas trijaṭo mahāmunir gavām anīkaṃ pratigṛhya moditaḥ /",
    "GE09ram_02pu:1752": "yaśobalaprītisukhopabṛṃhiṇīs tad āśiṣaḥ pratyavadan mahātmanaḥ //",
    "GE09ram_02pu:1753": "dattvā tu saha vaidehyā brāhmaṇebhyo dhanaṃ bahu /",
    "GE09ram_02pu:1754": "jagmatuḥ pitaraṃ draṣṭuṃ sītayā saha rāghavau // Ram_2,30.1 //",
    "GE09ram_02pu:1755": "tato gṛhīte duṣprekṣye aśobhetāṃ tadāyudhe /",
    "GE09ram_02pu:1756": "mālādāmabhir āsakte sītayā samalaṃkṛte // Ram_2,30.2 //",
    "GE09ram_02pu:1757": "tataḥ prāsādaharmyāṇi vimānaśikharāṇi ca /",
    "GE09ram_02pu:1758": "adhiruhya janaḥ śrīmān udāsīno vyalokayat // Ram_2,30.3 //",
    "GE09ram_02pu:1759": "na hi rathyāḥ sma śakyante gantuṃ bahujanākulāḥ /",
    "GE09ram_02pu:1760": "āruhya tasmāt prāsādān dīnāḥ paśyanti rāghavam // Ram_2,30.4 //",
    "GE09ram_02pu:1761": "padātiṃ varjitacchattraṃ rāmaṃ dṛṣṭvā tadā janāḥ /",
    "GE09ram_02pu:1762": "ūcur bahuvidhā vācaḥ śokopahatacetasaḥ // Ram_2,30.5 //",
    "GE09ram_02pu:1763": "yaṃ yāntam anuyāti sma caturaṅgabalaṃ mahat /",
    "GE09ram_02pu:1764": "tam ekaṃ sītayā sārdham anuyāti sma lakṣmaṇaḥ // Ram_2,30.6 //",
    "GE09ram_02pu:1765": "aiśvaryasya rasajñaḥ san kāmināṃ caiva kāmadaḥ /",
    "GE09ram_02pu:1766": "necchaty evānṛtaṃ kartuṃ pitaraṃ dharmagauravāt // Ram_2,30.7 //",
    "GE09ram_02pu:1767": "yā na śakyā purā draṣṭuṃ bhūtair ākāśagair api /",
    "GE09ram_02pu:1768": "tām adya sītāṃ paśyanti rājamārgagatā janāḥ // Ram_2,30.8 //",
    "GE09ram_02pu:1769": "aṅgarāgocitāṃ sītāṃ raktacandanasevinīm /",
    "GE09ram_02pu:1770": "varṣam uṣṇaṃ ca śītaṃ ca neṣyaty āśu vivarṇatām // Ram_2,30.9 //",
    "GE09ram_02pu:1771": "adya nūnaṃ daśarathaḥ sattvam āviśya bhāṣate /",
    "GE09ram_02pu:1772": "na hi rājā priyaṃ putraṃ vivāsayitum arhati // Ram_2,30.10 //",
    "GE09ram_02pu:1773": "nirguṇasyāpi putrasya kathaṃ syād vipravāsanam /",
    "GE09ram_02pu:1774": "kiṃ punar yasya loko 'yaṃ jito vṛttena kevalam // Ram_2,30.11 //",
    "GE09ram_02pu:1775": "ānṛśaṃsyam anukrośaḥ śrutaṃ śīlaṃ damaḥ śamaḥ /",
    "GE09ram_02pu:1776": "rāghavaṃ śobhayanty ete ṣaḍguṇāḥ puruṣottamam // Ram_2,30.12 //",
    "GE09ram_02pu:1777": "tasmāt tasyopaghātena prajāḥ paramapīḍitāḥ /",
    "GE09ram_02pu:1778": "audakānīva sattvāni grīṣme salilasaṃkṣayāt // Ram_2,30.13 //",
    "GE09ram_02pu:1779": "pīḍayā pīḍitaṃ sarvaṃ jagad asya jagatpateḥ /",
    "GE09ram_02pu:1780": "mūlasyevopaghātena vṛkṣaḥ puṣpaphalopagaḥ // Ram_2,30.14 //",
    "GE09ram_02pu:1781": "te lakṣmaṇa iva kṣipraṃ sapatnyaḥ sahabāndhavāḥ /",
    "GE09ram_02pu:1782": "gacchantam anugacchāmo yena gacchati rāghavaḥ // Ram_2,30.15 //",
    "GE09ram_02pu:1783": "udyānāni parityajya kṣetrāṇi ca gṛhāṇi ca /",
    "GE09ram_02pu:1784": "ekaduḥkhasukhā rāmam anugacchāma dhārmikam // Ram_2,30.16 //",
    "GE09ram_02pu:1785": "samuddhṛtanidhānāni paridhvastājirāṇi ca /",
    "GE09ram_02pu:1786": "upāttadhanadhānyāni hṛtasārāṇi sarvaśaḥ // Ram_2,30.17 //",
    "GE09ram_02pu:1787": "rajasābhyavakīrṇāni parityaktāni daivataiḥ /",
    "GE09ram_02pu:1788": "asmattyaktāni veśmāni kaikeyī pratipadyatām // Ram_2,30.18 //",
    "GE09ram_02pu:1789": "vanaṃ nagaram evāstu yena gacchati rāghavaḥ /",
    "GE09ram_02pu:1790": "asmābhiś ca parityaktaṃ puraṃ saṃpadyatāṃ vanam // Ram_2,30.19 //",
    "GE09ram_02pu:1791": "bilāni daṃṣṭriṇaḥ sarve sānūni mṛgapakṣiṇaḥ /",
    "GE09ram_02pu:1792": "asmattyaktaṃ prapadyantāṃ sevyamānaṃ tyajantu ca // Ram_2,30.20 //",
    "GE09ram_02pu:1793": "ity evaṃ vividhā vāco nānājanasamīritāḥ /",
    "GE09ram_02pu:1794": "śuśrāva rāmaḥ śrutvā ca na vicakre 'sya mānasam // Ram_2,30.21 //",
    "GE09ram_02pu:1795": "pratīkṣamāṇo 'bhijanaṃ tadārtam anārtarūpaḥ prahasann ivātha /",
    "GE09ram_02pu:1796": "jagāma rāmaḥ pitaraṃ didṛkṣuḥ pitur nideśaṃ vidhivac cikīrṣuḥ //",
    "GE09ram_02pu:1797": "tat pūrvam aikṣvākasuto mahātmā rāmo gamiṣyan vanam ārtarūpam /",
    "GE09ram_02pu:1798": "vyatiṣṭhata prekṣya tadā sumantraṃ pitur mahātmā pratihāraṇārtham //",
    "GE09ram_02pu:1799": "pitur nideśena tu dharmavatsalo vanapraveśe kṛtabuddhiniścayaḥ /",
    "GE09ram_02pu:1800": "sa rāghavaḥ prekṣya sumantram abravīn nivedayasvāgamanaṃ nṛpāya me //",
    "GE09ram_02pu:1801": "sa rāmapreṣitaḥ kṣipraṃ saṃtāpakaluṣendriyaḥ /",
    "GE09ram_02pu:1802": "praviśya nṛpatiṃ sūto niḥśvasantaṃ dadarśa ha // Ram_2,31.1 //",
    "GE09ram_02pu:1803": "ālokya tu mahāprājñaḥ paramākulacetasaṃ /",
    "GE09ram_02pu:1804": "rāmam evānuśocantaṃ sūtaḥ prāñjalir āsadat // Ram_2,31.2 //",
    "GE09ram_02pu:1805": "ayaṃ sa puruṣavyāghra dvāri tiṣṭhati te sutaḥ /",
    "GE09ram_02pu:1806": "brāhmaṇebhyo dhanaṃ dattvā sarvaṃ caivopajīvinām // Ram_2,31.3 //",
    "GE09ram_02pu:1807": "sa tvā paśyatu bhadraṃ te rāmaḥ satyaparākramaḥ /",
    "GE09ram_02pu:1808": "sarvān suhṛda āpṛcchya tvām idānīṃ didṛkṣate // Ram_2,31.4 //",
    "GE09ram_02pu:1809": "gamiṣyati mahāraṇyaṃ taṃ paśya jagatīpate /",
    "GE09ram_02pu:1810": "vṛtaṃ rājaguṇaiḥ sarvair ādityam iva raśmibhiḥ // Ram_2,31.5 //",
    "GE09ram_02pu:1811": "sa satyavādī dharmātmā gāmbhīryāt sāgaropamaḥ /",
    "GE09ram_02pu:1812": "ākāśa iva niṣpaṅko narendraḥ pratyuvāca tam // Ram_2,31.6 //",
    "GE09ram_02pu:1813": "sumantrānaya me dārān ye kecid iha māmakāḥ /",
    "GE09ram_02pu:1814": "dāraiḥ parivṛtaḥ sarvair draṣṭum icchāmi rāghavam // Ram_2,31.7 //",
    "GE09ram_02pu:1815": "so 'ntaḥpuram atītyaiva striyas tā vākyam abravīt /",
    "GE09ram_02pu:1816": "āryo hvayati vo rājā gamyatāṃ tatra māciram // Ram_2,31.8 //",
    "GE09ram_02pu:1817": "evam uktāḥ striyaḥ sarvāḥ sumantreṇa nṛpājñayā /",
    "GE09ram_02pu:1818": "pracakramus tad bhavanaṃ bhartur ājñāya śāsanam // Ram_2,31.9 //",
    "GE09ram_02pu:1819": "ardhasaptaśatās tās tu pramadās tāmralocanāḥ /",
    "GE09ram_02pu:1820": "kausalyāṃ parivāryātha śanair jagmur dhṛtavratāḥ // Ram_2,31.10 //",
    "GE09ram_02pu:1821": "āgateṣu ca dāreṣu samavekṣya mahīpatiḥ /",
    "GE09ram_02pu:1822": "uvāca rājā taṃ sūtaṃ sumantrānaya me sutam // Ram_2,31.11 //",
    "GE09ram_02pu:1823": "sa sūto rāmam ādāya lakṣmaṇaṃ maithilīṃ tadā /",
    "GE09ram_02pu:1824": "jagāmābhimukhas tūrṇaṃ sakāśaṃ jagatīpateḥ // Ram_2,31.12 //",
    "GE09ram_02pu:1825": "sa rājā putram āyāntaṃ dṛṣṭvā dūrāt kṛtāñjalim /",
    "GE09ram_02pu:1826": "utpapātāsanāt tūrṇam ārtaḥ strījanasaṃvṛtaḥ // Ram_2,31.13 //",
    "GE09ram_02pu:1827": "so 'bhidudrāva vegena rāmaṃ dṛṣṭvā viśāṃpatiḥ /",
    "GE09ram_02pu:1828": "tam asaṃprāpya duḥkhārtaḥ papāta bhuvi mūrchitaḥ // Ram_2,31.14 //",
    "GE09ram_02pu:1829": "taṃ rāmo 'bhyapatat kṣipraṃ lakṣmaṇaś ca mahārathaḥ /",
    "GE09ram_02pu:1830": "visaṃjñam iva duḥkhena saśokaṃ nṛpatiṃ tadā // Ram_2,31.15 //",
    "GE09ram_02pu:1831": "strīsahasraninādaś ca saṃjajñe rājaveśmani /",
    "GE09ram_02pu:1832": "hā hā rāmeti sahasā bhūṣaṇadhvanimūrchitaḥ // Ram_2,31.16 //",
    "GE09ram_02pu:1833": "taṃ pariṣvajya bāhubhyāṃ tāv ubhau rāmalakṣmaṇau /",
    "GE09ram_02pu:1834": "paryaṅke sītayā sārdhaṃ rudantaḥ samaveśayan // Ram_2,31.17 //",
    "GE09ram_02pu:1835": "atha rāmo muhūrtena labdhasaṃjñaṃ mahīpatim /",
    "GE09ram_02pu:1836": "uvāca prāñjalir bhūtvā śokārṇavapariplutam // Ram_2,31.18 //",
    "GE09ram_02pu:1837": "āpṛcche tvāṃ mahārāja sarveṣām īśvaro 'si naḥ /",
    "GE09ram_02pu:1838": "prasthitaṃ daṇḍakāraṇyaṃ paśya tvaṃ kuśalena mām // Ram_2,31.19 //",
    "GE09ram_02pu:1839": "lakṣmaṇaṃ cānujānīhi sītā cānveti māṃ vanam /",
    "GE09ram_02pu:1840": "kāraṇair bahubhis tathyair vāryamāṇau na cecchataḥ // Ram_2,31.20 //",
    "GE09ram_02pu:1841": "anujānīhi sarvān naḥ śokam utsṛjya mānada /",
    "GE09ram_02pu:1842": "lakṣmaṇaṃ māṃ ca sītāṃ ca prajāpatir iva prajāḥ // Ram_2,31.21 //",
    "GE09ram_02pu:1843": "pratīkṣamāṇam avyagram anujñāṃ jagatīpateḥ /",
    "GE09ram_02pu:1844": "uvāca rājā samprekṣya vanavāsāya rāghavam // Ram_2,31.22 //",
    "GE09ram_02pu:1845": "ahaṃ rāghava kaikeyyā varadānena mohitaḥ /",
    "GE09ram_02pu:1846": "ayodhyāyās tvam evādya bhava rājā nigṛhya mām // Ram_2,31.23 //",
    "GE09ram_02pu:1847": "evam ukto nṛpatinā rāmo dharmabhṛtāṃ varaḥ /",
    "GE09ram_02pu:1848": "pratyuvācāñjaliṃ kṛtvā pitaraṃ vākyakovidaḥ // Ram_2,31.24 //",
    "GE09ram_02pu:1849": "bhavān varṣasahasrāya pṛthivyā nṛpate patiḥ /",
    "GE09ram_02pu:1850": "ahaṃ tv araṇye vatsyāmi na me kāryaṃ tvayānṛtam // Ram_2,31.25 //",
    "GE09ram_02pu:1851": "śreyase vṛddhaye tāta punarāgamanāya ca /",
    "GE09ram_02pu:1852": "gacchasvāriṣṭam avyagraḥ panthānam akutobhayam // Ram_2,31.26 //",
    "GE09ram_02pu:1853": "adya tv idānīṃ rajanīṃ putra mā gaccha sarvathā /",
    "GE09ram_02pu:1854": "mātaraṃ māṃ ca saṃpaśyan vasemām adya śarvarīm /",
    "GE09ram_02pu:1855": "tarpitaḥ sarvakāmais tvaṃ śvaḥkāle sādhayiṣyasi // Ram_2,31.27 //",
    "GE09ram_02pu:1856": "atha rāmas tathā śrutvā pitur ārtasya bhāṣitam /",
    "GE09ram_02pu:1857": "lakṣmaṇena saha bhrātrā dīno vacanam abravīt // Ram_2,31.28 //",
    "GE09ram_02pu:1858": "prāpsyāmi yān adya guṇān ko me śvastān pradāsyati /",
    "GE09ram_02pu:1859": "apakramaṇam evātaḥ sarvakāmair ahaṃ vṛṇe // Ram_2,31.29 //",
    "GE09ram_02pu:1860": "iyaṃ sarāṣṭrā sajanā dhanadhānyasamākulā /",
    "GE09ram_02pu:1861": "mayā visṛṣṭā vasudhā bharatāya pradīyatām // Ram_2,31.30 //",
    "GE09ram_02pu:1862": "apagacchatu te duḥkhaṃ mā bhūr bāṣpapariplutaḥ /",
    "GE09ram_02pu:1863": "na hi kṣubhyati durdharṣaḥ samudraḥ saritāṃ patiḥ // Ram_2,31.31 //",
    "GE09ram_02pu:1864": "naivāhaṃ rājyam icchāmi na sukhaṃ na ca maithilīm /",
    "GE09ram_02pu:1865": "tvām ahaṃ satyam icchāmi nānṛtaṃ puruṣarṣabha // Ram_2,31.32 //",
    "GE09ram_02pu:1866": "puraṃ ca rāṣṭraṃ ca mahī ca kevalā mayā nisṛṣṭā bharatāya dīyatām /",
    "GE09ram_02pu:1867": "ahaṃ nideśaṃ bhavato 'nupālayan vanaṃ gamiṣyāmi cirāya sevitum //",
    "GE09ram_02pu:1868": "mayā nisṛṣṭāṃ bharato mahīm imāṃ saśailakhaṇḍāṃ sapurāṃ sakānanām /",
    "GE09ram_02pu:1869": "śivāṃ susīmām anuśāstu kevalaṃ tvayā yad uktaṃ nṛpate yathāstu tat //",
    "GE09ram_02pu:1870": "na me tathā pārthiva dhīyate mano mahatsu kāmeṣu na cātmanaḥ priye /",
    "GE09ram_02pu:1871": "yathā nideśe tava śiṣṭasaṃmate vyapaitu duḥkhaṃ tava matkṛte 'nagha //",
    "GE09ram_02pu:1872": "tad adya naivānagha rājyam avyayaṃ na sarvakāmān na sukhaṃ na maithilīm /",
    "GE09ram_02pu:1873": "na jīvitaṃ tvām anṛtena yojayan vṛṇīya satyaṃ vratam astu te tathā //",
    "GE09ram_02pu:1874": "phalāni mūlāni ca bhakṣayan vane girīṃś ca paśyan saritaḥ sarāṃsi ca /",
    "GE09ram_02pu:1875": "vanaṃ praviśyaiva vicitrapādapaṃ sukhī bhaviṣyāmi tavāstu nirvṛtiḥ //",
    "GE09ram_02pu:1876": "tataḥ sumantram aikṣvākaḥ pīḍito 'tra pratijñayā /",
    "GE09ram_02pu:1877": "sabāṣpam atiniḥśvasya jagādedaṃ punaḥ punaḥ // Ram_2,32.1 //",
    "GE09ram_02pu:1878": "sūta ratnasusampūrṇā caturvidhabalā camūḥ /",
    "GE09ram_02pu:1879": "rāghavasyānuyātrārthaṃ kṣipraṃ pratividhīyatām // Ram_2,32.2 //",
    "GE09ram_02pu:1880": "rūpājīvāśca śālinyo vaṇijaś ca mahādhanāḥ /",
    "GE09ram_02pu:1881": "śobhayantu kumārasya vāhinīṃ suprasāritāḥ // Ram_2,32.3 //",
    "GE09ram_02pu:1882": "ye cainam upajīvanti ramate yaiś ca vīryataḥ /",
    "GE09ram_02pu:1883": "teṣāṃ bahuvidhaṃ dattvā tān apy atra niyojaya // Ram_2,32.4 //",
    "GE09ram_02pu:1884": "nighnan mṛgān kuñjarāṃś ca pibaṃś cāraṇyakaṃ madhu /",
    "GE09ram_02pu:1885": "nadīś ca vividhāḥ paśyan na rājyaṃ saṃsmariṣyati // Ram_2,32.5 //",
    "GE09ram_02pu:1886": "dhānyakośaś ca yaḥ kaścid dhanakośaś ca māmakaḥ /",
    "GE09ram_02pu:1887": "tau rāmam anugacchetāṃ vasantaṃ nirjane vane // Ram_2,32.6 //",
    "GE09ram_02pu:1888": "yajan puṇyeṣu deśeṣu visṛjaṃś cāptadakṣiṇāḥ /",
    "GE09ram_02pu:1889": "ṛṣibhiś ca samāgamya pravatsyati sukhaṃ vane // Ram_2,32.7 //",
    "GE09ram_02pu:1890": "bharataś ca mahābāhur ayodhyāṃ pālayiṣyati /",
    "GE09ram_02pu:1891": "sarvakāmaiḥ punaḥ śrīmān rāmaḥ saṃsādhyatām iti // Ram_2,32.8 //",
    "GE09ram_02pu:1892": "evaṃ bruvati kākutsthe kaikeyyā bhayam āgatam /",
    "GE09ram_02pu:1893": "mukhaṃ cāpy agamacchoṣaṃ svaraś cāpi nyarudhyata // Ram_2,32.9 //",
    "GE09ram_02pu:1894": "sā viṣaṇṇā ca saṃtrastā kaikeyī vākyam abravīt /",
    "GE09ram_02pu:1895": "rājyaṃ gatajanaṃ sādho pītamaṇḍāṃ surām iva /",
    "GE09ram_02pu:1896": "nirāsvādyatamaṃ śūnyaṃ bharato nābhipatsyate // Ram_2,32.10 //",
    "GE09ram_02pu:1897": "kaikeyyāṃ muktalajjāyāṃ vadantyām atidāruṇam /",
    "GE09ram_02pu:1898": "rājā daśaratho vākyam uvācāyatalocanām /",
    "GE09ram_02pu:1899": "vahantaṃ kiṃ tudasi māṃ niyujya dhuri māhite // Ram_2,32.11 //",
    "GE09ram_02pu:1900": "kaikeyī dviguṇaṃ kruddhā rājānam idam abravīt /",
    "GE09ram_02pu:1901": "tavaiva vaṃśe sagaro jyeṣṭhaṃ putram upārudhat /",
    "GE09ram_02pu:1902": "asamañja iti khyātaṃ tathāyaṃ gantum arhati // Ram_2,32.12 //",
    "GE09ram_02pu:1903": "evam ukto dhig ity eva rājā daśaratho 'bravīt /",
    "GE09ram_02pu:1904": "vrīḍitaś ca janaḥ sarvaḥ sā ca tan nāvabudhyata // Ram_2,32.13 //",
    "GE09ram_02pu:1905": "tatra vṛddho mahāmātraḥ siddhārtho nāma nāmataḥ /",
    "GE09ram_02pu:1906": "śucir bahumato rājñaḥ kaikeyīm idam abravīt // Ram_2,32.14 //",
    "GE09ram_02pu:1907": "asamañjo gṛhītvā tu krīḍitaḥ pathi dārakān /",
    "GE09ram_02pu:1908": "sarayvāḥ prakṣipann apsu ramate tena durmatiḥ // Ram_2,32.15 //",
    "GE09ram_02pu:1909": "taṃ dṛṣṭvā nāgarāḥ sarve kruddhā rājānam abruvan /",
    "GE09ram_02pu:1910": "asamañjaṃ vṛṇīṣvaikam asmān vā rāṣṭravardhana // Ram_2,32.16 //",
    "GE09ram_02pu:1911": "tān uvāca tato rājā kiṃnimittam idaṃ bhayam /",
    "GE09ram_02pu:1912": "tāś cāpi rājñā saṃpṛṣṭā vākyaṃ prakṛtayo 'bruvan // Ram_2,32.17 //",
    "GE09ram_02pu:1913": "krīḍitas tv eṣa naḥ putrān bālān udbhrāntacetanaḥ /",
    "GE09ram_02pu:1914": "sarayvāṃ prakṣipan maurkhyād atulāṃ prītim aśnute // Ram_2,32.18 //",
    "GE09ram_02pu:1915": "sa tāsāṃ vacanaṃ śrutvā prakṛtīnāṃ narādhipa /",
    "GE09ram_02pu:1916": "taṃ tatyājāhitaṃ putraṃ tāsāṃ priyacikīrṣayā // Ram_2,32.19 //",
    "GE09ram_02pu:1917": "ity evam atyajad rājā sagaro vai sudhārmikaḥ /",
    "GE09ram_02pu:1918": "rāmaḥ kim akarot pāpaṃ yenaivam uparudhyate // Ram_2,32.20 //",
    "GE09ram_02pu:1919": "śrutvā tu siddhārthavaco rājā śrāntatarasvanaḥ /",
    "GE09ram_02pu:1920": "śokopahatayā vācā kaikeyīm idam abravīt // Ram_2,32.21 //",
    "GE09ram_02pu:1921": "anuvrajiṣyāmy aham adya rāmaṃ rājyaṃ parityajya sukhaṃ dhanaṃ ca /",
    "GE09ram_02pu:1922": "sahaiva rājñā bharatena ca tvaṃ yathā sukhaṃ bhuṅkṣva cirāya rājyam //",
    "GE09ram_02pu:1923": "mahāmātravacaḥ śrutvā rāmo daśarathaṃ tadā /",
    "GE09ram_02pu:1924": "anvabhāṣata vākyaṃ tu vinayajño vinītavat // Ram_2,33.1 //",
    "GE09ram_02pu:1925": "tyaktabhogasya me rājan vane vanyena jīvataḥ /",
    "GE09ram_02pu:1926": "kiṃ kāryam anuyātreṇa tyaktasaṅgasya sarvataḥ // Ram_2,33.2 //",
    "GE09ram_02pu:1927": "yo hi dattvā dvipaśreṣṭhaṃ kakṣyāyāṃ kurute manaḥ /",
    "GE09ram_02pu:1928": "rajjusnehena kiṃ tasya tyajataḥ kuñjarottamam // Ram_2,33.3 //",
    "GE09ram_02pu:1929": "tathā mama satāṃ śreṣṭha kiṃ dhvajinyā jagatpate /",
    "GE09ram_02pu:1930": "sarvāṇy evānujānāmi cīrāṇy evānayantu me // Ram_2,33.4 //",
    "GE09ram_02pu:1931": "khanitrapiṭake cobhe mamānayata gacchataḥ /",
    "GE09ram_02pu:1932": "caturdaśa vane vāsaṃ varṣāṇi vasato mama // Ram_2,33.5 //",
    "GE09ram_02pu:1933": "atha cīrāṇi kaikeyī svayam āhṛtya rāghavam /",
    "GE09ram_02pu:1934": "uvāca paridhatsveti janaughe nirapatrapā // Ram_2,33.6 //",
    "GE09ram_02pu:1935": "sa cīre puruṣavyāghraḥ kaikeyyāḥ pratigṛhya te /",
    "GE09ram_02pu:1936": "sūkṣmavastram avakṣipya munivastrāṇy avasta ha // Ram_2,33.7 //",
    "GE09ram_02pu:1937": "lakṣmaṇaś cāpi tatraiva vihāya vasane śubhe /",
    "GE09ram_02pu:1938": "tāpasāc chādane caiva jagrāha pitur agrataḥ // Ram_2,33.8 //",
    "GE09ram_02pu:1939": "athātmaparidhānārthaṃ sītā kauśeyavāsinī /",
    "GE09ram_02pu:1940": "samīkṣya cīraṃ saṃtrastā pṛṣatī vāgurām iva // Ram_2,33.9 //",
    "GE09ram_02pu:1941": "sā vyapatrapamāṇeva pratigṛhya ca durmanāḥ /",
    "GE09ram_02pu:1942": "gandharvarājapratimaṃ bhartāram idam abravīt /",
    "GE09ram_02pu:1943": "kathaṃ nu cīraṃ badhnanti munayo vanavāsinaḥ // Ram_2,33.10 //",
    "GE09ram_02pu:1944": "kṛtvā kaṇṭhe ca sā cīram ekam ādāya pāṇinā /",
    "GE09ram_02pu:1945": "tasthau hy akuśalā tatra vrīḍitā janakātmajā // Ram_2,33.11 //",
    "GE09ram_02pu:1946": "tasyās tat kṣipram āgamya rāmo dharmabhṛtāṃ varaḥ /",
    "GE09ram_02pu:1947": "cīraṃ babandha sītāyāḥ kauśeyasyopari svayam // Ram_2,33.12 //",
    "GE09ram_02pu:1948": "tasyāṃ cīraṃ vasānāyāṃ nāthavatyām anāthavat /",
    "GE09ram_02pu:1949": "pracukrośa janaḥ sarvo dhik tvāṃ daśarathaṃ tv iti // Ram_2,33.13 //",
    "GE09ram_02pu:1950": "sa niḥśvasyoṣṇam aikṣvākas tāṃ bhāryām idam abravīt /",
    "GE09ram_02pu:1951": "kaikeyi kuśacīreṇa na sītā gantum arhati // Ram_2,33.14 //",
    "GE09ram_02pu:1952": "nanu paryāptam etat te pāpe rāmavivāsanam /",
    "GE09ram_02pu:1953": "kim ebhiḥ kṛpaṇair bhūyaḥ pātakair api te kṛtaiḥ // Ram_2,33.15 //",
    "GE09ram_02pu:1954": "evaṃ bruvantaṃ pitaraṃ rāmaḥ samprasthito vanam /",
    "GE09ram_02pu:1955": "avākśirasam āsīnam idaṃ vacanam abravīt // Ram_2,33.16 //",
    "GE09ram_02pu:1956": "iyaṃ dhārmika kausalyā mama mātā yaśasvinī /",
    "GE09ram_02pu:1957": "vṛddhā cākṣudraśīlā ca na ca tvāṃ devagarhite // Ram_2,33.17 //",
    "GE09ram_02pu:1958": "mayā vihīnāṃ varada prapannāṃ śokasāgaram /",
    "GE09ram_02pu:1959": "adṛṣṭapūrvavyasanāṃ bhūyaḥ saṃmantum arhasi // Ram_2,33.18 //",
    "GE09ram_02pu:1960": "imāṃ mahendropamajātagarbhiṇīṃ tathā vidhātuṃ jananīṃ mamārhasi /",
    "GE09ram_02pu:1961": "yathā vanasthe mayi śokakarśitā na jīvitaṃ nyasya yamakṣayaṃ vrajet //",
    "GE09ram_02pu:1962": "rāmasya tu vacaḥ śrutvā muniveṣadharaṃ ca tam /",
    "GE09ram_02pu:1963": "samīkṣya saha bhāryābhī rājā vigatacetanaḥ // Ram_2,34.1 //",
    "GE09ram_02pu:1964": "nainaṃ duḥkhena saṃtaptaḥ pratyavaikṣata rāghavam /",
    "GE09ram_02pu:1965": "na cainam abhisamprekṣya pratyabhāṣata durmanāḥ // Ram_2,34.2 //",
    "GE09ram_02pu:1966": "sa muhūrtam ivāsaṃjño duḥkhitaś ca mahīpatiḥ /",
    "GE09ram_02pu:1967": "vilalāpa mahābāhū rāmam evānucintayan // Ram_2,34.3 //",
    "GE09ram_02pu:1968": "manye khalu mayā pūrvaṃ vivatsā bahavaḥ kṛtāḥ /",
    "GE09ram_02pu:1969": "prāṇino hiṃsitā vāpi tasmād idam upasthitam // Ram_2,34.4 //",
    "GE09ram_02pu:1970": "na tv evānāgate kāle dehāc cyavati jīvitam /",
    "GE09ram_02pu:1971": "kaikeyyā kliśyamānasya mṛtyur mama na vidyate // Ram_2,34.5 //",
    "GE09ram_02pu:1972": "yo 'haṃ pāvakasaṃkāśaṃ paśyāmi purataḥ sthitam /",
    "GE09ram_02pu:1973": "vihāya vasane sūkṣme tāpasācchādam ātmajam // Ram_2,34.6 //",
    "GE09ram_02pu:1974": "ekasyāḥ khalu kaikeyyāḥ kṛte 'yaṃ kliśyate janaḥ /",
    "GE09ram_02pu:1975": "svārthe prayatamānāyāḥ saṃśritya nikṛtiṃ tv imām // Ram_2,34.7 //",
    "GE09ram_02pu:1976": "evam uktvā tu vacanaṃ bāṣpeṇa pihitendriyaḥ /",
    "GE09ram_02pu:1977": "rāmeti sakṛd evoktvā vyāhartuṃ na śaśāka ha // Ram_2,34.8 //",
    "GE09ram_02pu:1978": "saṃjñāṃ tu pratilabhyaiva muhūrtāt sa mahīpatiḥ /",
    "GE09ram_02pu:1979": "netrābhyām aśrupūrṇābhyāṃ sumantram idam abravīt // Ram_2,34.9 //",
    "GE09ram_02pu:1980": "aupavāhyaṃ rathaṃ yuktvā tvam āyāhi hayottamaiḥ /",
    "GE09ram_02pu:1981": "prāpayainaṃ mahābhāgam ito janapadāt param // Ram_2,34.10 //",
    "GE09ram_02pu:1982": "evaṃ manye guṇavatāṃ guṇānāṃ phalam ucyate /",
    "GE09ram_02pu:1983": "pitrā mātrā ca yat sādhur vīro nirvāsyate vanam // Ram_2,34.11 //",
    "GE09ram_02pu:1984": "rājño vacanam ājñāya sumantraḥ śīghravikramaḥ /",
    "GE09ram_02pu:1985": "yojayitvāyayau tatra ratham aśvair alaṃkṛtam // Ram_2,34.12 //",
    "GE09ram_02pu:1986": "taṃ rathaṃ rājaputrāya sūtaḥ kanakabhūṣitam /",
    "GE09ram_02pu:1987": "ācacakṣe 'ñjaliṃ kṛtvā yuktaṃ paramavājibhiḥ // Ram_2,34.13 //",
    "GE09ram_02pu:1988": "rājā satvaram āhūya vyāpṛtaṃ vittasaṃcaye /",
    "GE09ram_02pu:1989": "uvāca deśakālajño niścitaṃ sarvataḥ śuci // Ram_2,34.14 //",
    "GE09ram_02pu:1990": "vāsāṃsi ca mahārhāṇi bhūṣaṇāni varāṇi ca /",
    "GE09ram_02pu:1991": "varṣāṇy etāni saṃkhyāya vaidehyāḥ kṣipram ānaya // Ram_2,34.15 //",
    "GE09ram_02pu:1992": "narendreṇaivam uktas tu gatvā kośagṛhaṃ tataḥ /",
    "GE09ram_02pu:1993": "prāyacchat sarvam āhṛtya sītāyai kṣipram eva tat // Ram_2,34.16 //",
    "GE09ram_02pu:1994": "sā sujātā sujātāni vaidehī prasthitā vanam /",
    "GE09ram_02pu:1995": "bhūṣayāmāsa gātrāṇi tair vicitrair vibhūṣaṇaiḥ // Ram_2,34.17 //",
    "GE09ram_02pu:1996": "vyarājayata vaidehī veśma tat suvibhūṣitā /",
    "GE09ram_02pu:1997": "udyato 'ṃśumataḥ kāle khaṃ prabheva vivasvataḥ // Ram_2,34.18 //",
    "GE09ram_02pu:1998": "tāṃ bhujābhyāṃ pariṣvajya śvaśrūr vacanam abravīt /",
    "GE09ram_02pu:1999": "anācarantīṃ kṛpaṇaṃ mūrdhny upāghrāya maithilīm // Ram_2,34.19 //",
    "GE09ram_02pu:2000": "asatyaḥ sarvaloke 'smin satataṃ satkṛtāḥ priyaiḥ /",
    "GE09ram_02pu:2001": "bhartāraṃ nānumanyante vinipātagataṃ striyaḥ // Ram_2,34.20 //",
    "GE09ram_02pu:2002": "sa tvayā nāvamantavyaḥ putraḥ pravrājito mama /",
    "GE09ram_02pu:2003": "tava daivatam astv eṣa nirdhanaḥ sadhano 'pi vā // Ram_2,34.21 //",
    "GE09ram_02pu:2004": "vijñāya vacanaṃ sītā tasyā dharmārthasaṃhitam /",
    "GE09ram_02pu:2005": "kṛtāñjalir uvācedaṃ śvaśrūm abhimukhe sthitā // Ram_2,34.22 //",
    "GE09ram_02pu:2006": "kariṣye sarvam evāham āryā yad anuśāsti mām /",
    "GE09ram_02pu:2007": "abhijñāsmi yathā bhartur vartitavyaṃ śrutaṃ ca me // Ram_2,34.23 //",
    "GE09ram_02pu:2008": "na mām asajjanenāryā samānayitum arhati /",
    "GE09ram_02pu:2009": "dharmād vicalituṃ nāham alaṃ candrād iva prabhā // Ram_2,34.24 //",
    "GE09ram_02pu:2010": "nātantrī vādyate vīṇā nācakro vartate rathaḥ /",
    "GE09ram_02pu:2011": "nāpatiḥ sukham edhate yā syād api śatātmajā // Ram_2,34.25 //",
    "GE09ram_02pu:2012": "mitaṃ dadāti hi pitā mitaṃ mātā mitaṃ sutaḥ /",
    "GE09ram_02pu:2013": "amitasya hi dātāraṃ bhartāraṃ kā na pūjayet // Ram_2,34.26 //",
    "GE09ram_02pu:2014": "sāham evaṃgatā śreṣṭhā śrutadharmaparāvarā /",
    "GE09ram_02pu:2015": "ārye kim avamanyeyaṃ strīṇāṃ bhartā hi daivatam // Ram_2,34.27 //",
    "GE09ram_02pu:2016": "sītāyā vacanaṃ śrutvā kausalyā hṛdayaṃgamam /",
    "GE09ram_02pu:2017": "śuddhasattvā mumocāśru sahasā duḥkhaharṣajam // Ram_2,34.28 //",
    "GE09ram_02pu:2018": "tāṃ prāñjalir abhikramya mātṛmadhye 'tisatkṛtām /",
    "GE09ram_02pu:2019": "rāmaḥ paramadharmajño mātaraṃ vākyam abravīt // Ram_2,34.29 //",
    "GE09ram_02pu:2020": "amba mā duḥkhitā bhūs tvaṃ paśya tvaṃ pitaraṃ mama /",
    "GE09ram_02pu:2021": "kṣayo hi vanavāsasya kṣipram eva bhaviṣyati // Ram_2,34.30 //",
    "GE09ram_02pu:2022": "suptāyās te gamiṣyanti navavarṣāṇi pañca ca /",
    "GE09ram_02pu:2023": "sā samagram iha prāptaṃ māṃ drakṣyasi suhṛdvṛtam // Ram_2,34.31 //",
    "GE09ram_02pu:2024": "etāvad abhinītārtham uktvā sa jananīṃ vacaḥ /",
    "GE09ram_02pu:2025": "trayaḥ śataśatārdhā hi dadarśāvekṣya mātaraḥ // Ram_2,34.32 //",
    "GE09ram_02pu:2026": "tāś cāpi sa tathaivārtā mātṝn daśarathātmajaḥ /",
    "GE09ram_02pu:2027": "dharmayuktam idaṃ vākyaṃ nijagāda kṛtāñjaliḥ // Ram_2,34.33 //",
    "GE09ram_02pu:2028": "saṃvāsāt paruṣaṃ kiṃcid ajñānād vāpi yat kṛtam /",
    "GE09ram_02pu:2029": "tan me samanujānīta sarvāś cāmantrayāmi vaḥ // Ram_2,34.34 //",
    "GE09ram_02pu:2030": "jajñe 'tha tāsāṃ saṃnādaḥ krauñcīnām iva niḥsvanaḥ /",
    "GE09ram_02pu:2031": "mānavendrasya bhāryāṇām evaṃ vadati rāghave // Ram_2,34.35 //",
    "GE09ram_02pu:2032": "murajapaṇavameghaghoṣavad daśarathaveśma babhūva yat purā /",
    "GE09ram_02pu:2033": "vilapitaparidevanākulaṃ vyasanagataṃ tad abhūt suduḥkhitam // Ram_2,34.36",
    "GE09ram_02pu:2034": "atha rāmaś ca sītā ca lakṣmaṇaś ca kṛtāñjaliḥ /",
    "GE09ram_02pu:2035": "upasaṃgṛhya rājānaṃ cakrur dīnāḥ pradakṣiṇam // Ram_2,35.1 //",
    "GE09ram_02pu:2036": "taṃ cāpi samanujñāpya dharmajñaḥ sītayā saha /",
    "GE09ram_02pu:2037": "rāghavaḥ śokasaṃmūḍho jananīm abhyavādayat // Ram_2,35.2 //",
    "GE09ram_02pu:2038": "anvakṣaṃ lakṣmaṇo bhrātuḥ kausalyām abhyavādayat /",
    "GE09ram_02pu:2039": "atha mātuḥ sumitrāyā jagrāha caraṇau punaḥ // Ram_2,35.3 //",
    "GE09ram_02pu:2040": "taṃ vandamānaṃ rudatī mātā saumitrim abravīt /",
    "GE09ram_02pu:2041": "hitakāmā mahābāhuṃ mūrdhny upāghrāya lakṣmaṇam // Ram_2,35.4 //",
    "GE09ram_02pu:2042": "sṛṣṭas tvaṃ vanavāsāya svanuraktaḥ suhṛjjane /",
    "GE09ram_02pu:2043": "rāme pramādaṃ mā kārṣīḥ putra bhrātari gacchati // Ram_2,35.5 //",
    "GE09ram_02pu:2044": "vyasanī vā samṛddho vā gatir eṣa tavānagha /",
    "GE09ram_02pu:2045": "eṣa loke satāṃ dharmo yaj jyeṣṭhavaśago bhavet // Ram_2,35.6 //",
    "GE09ram_02pu:2046": "idaṃ hi vṛttam ucitaṃ kulasyāsya sanātanam /",
    "GE09ram_02pu:2047": "dānaṃ dīkṣā ca yajñeṣu tanutyāgo mṛdheṣu ca // Ram_2,35.7 //",
    "GE09ram_02pu:2048": "rāmaṃ daśarathaṃ viddhi māṃ viddhi janakātmajām /",
    "GE09ram_02pu:2049": "ayodhyām aṭavīṃ viddhi gaccha tāta yathāsukham // Ram_2,35.8 //",
    "GE09ram_02pu:2050": "tataḥ sumantraḥ kākutsthaṃ prāñjalir vākyam abravīt /",
    "GE09ram_02pu:2051": "vinīto vinayajñaś ca mātalir vāsavaṃ yathā // Ram_2,35.9 //",
    "GE09ram_02pu:2052": "ratham āroha bhadraṃ te rājaputra mahāyaśaḥ /",
    "GE09ram_02pu:2053": "kṣipraṃ tvāṃ prāpayiṣyāmi yatra māṃ rāma vakṣyasi // Ram_2,35.10 //",
    "GE09ram_02pu:2054": "caturdaśa hi varṣāṇi vastavyāni vane tvayā /",
    "GE09ram_02pu:2055": "tāny upakramitavyāni yāni devyāsi coditaḥ // Ram_2,35.11 //",
    "GE09ram_02pu:2056": "taṃ rathaṃ sūryasaṃkāśaṃ sītā hṛṣṭena cetasā /",
    "GE09ram_02pu:2057": "āruroha varārohā kṛtvālaṃkāram ātmanaḥ // Ram_2,35.12 //",
    "GE09ram_02pu:2058": "tathaivāyudhajātāni bhrātṛbhyāṃ kavacāni ca /",
    "GE09ram_02pu:2059": "rathopasthe pratinyasya sacarmakaṭhinaṃ ca tat // Ram_2,35.13 //",
    "GE09ram_02pu:2060": "sītātṛtīyān ārūḍhān dṛṣṭvā dhṛṣṭam acodayat /",
    "GE09ram_02pu:2061": "sumantraḥ saṃmatān aśvān vāyuvegasamāñ jave // Ram_2,35.14 //",
    "GE09ram_02pu:2062": "prayāte tu mahāraṇyaṃ cirarātrāya rāghave /",
    "GE09ram_02pu:2063": "babhūva nagare mūrchā balamūrchā janasya ca // Ram_2,35.15 //",
    "GE09ram_02pu:2064": "tat samākulasaṃbhrāntaṃ mattasaṃkupitadvipam /",
    "GE09ram_02pu:2065": "hayaśiñjitanirghoṣaṃ puram āsīn mahāsvanam // Ram_2,35.16 //",
    "GE09ram_02pu:2066": "tataḥ sabālavṛddhā sā purī paramapīḍitā /",
    "GE09ram_02pu:2067": "rāmam evābhidudrāva gharmārtaḥ salilaṃ yathā // Ram_2,35.17 //",
    "GE09ram_02pu:2068": "pārśvataḥ pṛṣṭhataś cāpi lambamānās tadunmukhāḥ /",
    "GE09ram_02pu:2069": "bāṣpapūrṇamukhāḥ sarve tam ūcur bhṛśaduḥkhitāḥ // Ram_2,35.18 //",
    "GE09ram_02pu:2070": "saṃyaccha vājināṃ raśmīn sūta yāhi śanaiḥ śanaiḥ /",
    "GE09ram_02pu:2071": "mukhaṃ drakṣyāmi rāmasya durdarśaṃ no bhaviṣyati // Ram_2,35.19 //",
    "GE09ram_02pu:2072": "āyasaṃ hṛdayaṃ nūnaṃ rāmamātur asaṃśayam /",
    "GE09ram_02pu:2073": "yad devagarbhapratime vanaṃ yāti na bhidyate // Ram_2,35.20 //",
    "GE09ram_02pu:2074": "kṛtakṛtyā hi vaidehī chāyevānugatā patim /",
    "GE09ram_02pu:2075": "na jahāti ratā dharme merum arkaprabhā yathā // Ram_2,35.21 //",
    "GE09ram_02pu:2076": "aho lakṣmaṇa siddhārthaḥ satataṃ priyavādinam /",
    "GE09ram_02pu:2077": "bhrātaraṃ devasaṃkāśaṃ yas tvaṃ paricariṣyasi // Ram_2,35.22 //",
    "GE09ram_02pu:2078": "mahaty eṣā hi te siddhir eṣa cābhyudayo mahān /",
    "GE09ram_02pu:2079": "eṣa svargasya mārgaś ca yad enam anugacchasi /",
    "GE09ram_02pu:2080": "evaṃ vadantas te soḍhuṃ na śekur bāṣpam āgatam // Ram_2,35.23 //",
    "GE09ram_02pu:2081": "atha rājā vṛtaḥ strībhir dīnābhir dīnacetanaḥ /",
    "GE09ram_02pu:2082": "nirjagāma priyaṃ putraṃ drakṣyāmīti bruvan gṛhāt // Ram_2,35.24 //",
    "GE09ram_02pu:2083": "śuśruve cāgrataḥ strīṇāṃ rudantīnāṃ mahāsvanaḥ /",
    "GE09ram_02pu:2084": "yathā nādaḥ kareṇūnāṃ baddhe mahati kuñjare // Ram_2,35.25 //",
    "GE09ram_02pu:2085": "pitā ca rājā kākutsthaḥ śrīmān sannas tadā babhau /",
    "GE09ram_02pu:2086": "paripūrṇaḥ śaśī kāle graheṇopapluto yathā // Ram_2,35.26 //",
    "GE09ram_02pu:2087": "tato halahalāśabdo jajñe rāmasya pṛṣṭhataḥ /",
    "GE09ram_02pu:2088": "narāṇāṃ prekṣya rājānaṃ sīdantaṃ bhṛśaduḥkhitam // Ram_2,35.27 //",
    "GE09ram_02pu:2089": "hā rāmeti janāḥ kecid rāmamāteti cāpare /",
    "GE09ram_02pu:2090": "antaḥpuraṃ samṛddhaṃ ca krośantaṃ paryadevayan // Ram_2,35.28 //",
    "GE09ram_02pu:2091": "anvīkṣamāṇo rāmas tu viṣaṇṇaṃ bhrāntacetasam /",
    "GE09ram_02pu:2092": "rājānaṃ mātaraṃ caiva dadarśānugatau pathi /",
    "GE09ram_02pu:2093": "dharmapāśena saṃkṣiptaḥ prakāśaṃ nābhyudaikṣata // Ram_2,35.29 //",
    "GE09ram_02pu:2094": "padātinau ca yānārhāv aduḥkhārhau sukhocitau /",
    "GE09ram_02pu:2095": "dṛṣṭvā saṃcodayāmāsa śīghraṃ yāhīti sārathim // Ram_2,35.30 //",
    "GE09ram_02pu:2096": "na hi tat puruṣavyāghro duḥkhadaṃ darśanaṃ pituḥ /",
    "GE09ram_02pu:2097": "mātuś ca sahituṃ śaktas totrārdita iva dvipaḥ // Ram_2,35.31 //",
    "GE09ram_02pu:2098": "tathā rudantīṃ kausalyāṃ rathaṃ tam anudhāvatīm /",
    "GE09ram_02pu:2099": "krośantīṃ rāma rāmeti hā sīte lakṣmaṇeti ca /",
    "GE09ram_02pu:2100": "asakṛt praikṣata tadā nṛtyantīm iva mātaram // Ram_2,35.32 //",
    "GE09ram_02pu:2101": "tiṣṭheti rājā cukrośa yāhi yāhīti rāghavaḥ /",
    "GE09ram_02pu:2102": "sumantrasya babhūvātmā cakrayor iva cāntarā // Ram_2,35.33 //",
    "GE09ram_02pu:2103": "nāśrauṣam iti rājānam upālabdho 'pi vakṣyasi /",
    "GE09ram_02pu:2104": "ciraṃ duḥkhasya pāpiṣṭham iti rāmas tam abravīt // Ram_2,35.34 //",
    "GE09ram_02pu:2105": "rāmasya sa vacaḥ kurvann anujñāpya ca taṃ janam /",
    "GE09ram_02pu:2106": "vrajato 'pi hayāñ śīghraṃ codayāmāsa sārathiḥ // Ram_2,35.35 //",
    "GE09ram_02pu:2107": "nyavartata jano rājño rāmaṃ kṛtvā pradakṣiṇam /",
    "GE09ram_02pu:2108": "manasāpy aśruvegaiś ca na nyavartata mānuṣam // Ram_2,35.36 //",
    "GE09ram_02pu:2109": "yam icchet punar āyāntaṃ nainaṃ dūram anuvrajet /",
    "GE09ram_02pu:2110": "ity amātyā mahārājam ūcur daśarathaṃ vacaḥ // Ram_2,35.37 //",
    "GE09ram_02pu:2111": "teṣāṃ vacaḥ sarvaguṇopapannaṃ prasvinnagātraḥ praviṣaṇṇarūpaḥ /",
    "GE09ram_02pu:2112": "niśamya rājā kṛpaṇaḥ sabhāryo vyavasthitas taṃ sutam īkṣamāṇaḥ //",
    "GE09ram_02pu:2113": "tasmiṃs tu puruṣavyāghre niṣkrāmati kṛtāñjalau /",
    "GE09ram_02pu:2114": "ārtaśabdo hi saṃjajñe strīṇām antaḥpure mahān // Ram_2,36.1 //",
    "GE09ram_02pu:2115": "anāthasya janasyāsya durbalasya tapasvinaḥ /",
    "GE09ram_02pu:2116": "yo gatiḥ śaraṇaṃ cāsīt sa nāthaḥ kva nu gacchati // Ram_2,36.2 //",
    "GE09ram_02pu:2117": "na krudhyaty abhiśasto 'pi krodhanīyāni varjayan /",
    "GE09ram_02pu:2118": "kruddhān prasādayan sarvān samaduḥkhaḥ kva gacchati // Ram_2,36.3 //",
    "GE09ram_02pu:2119": "kausalyāyāṃ mahātejā yathā mātari vartate /",
    "GE09ram_02pu:2120": "tathā yo vartate 'smāsu mahātmā kva nu gacchati // Ram_2,36.4 //",
    "GE09ram_02pu:2121": "kaikeyyā kliśyamānena rājñā saṃcodito vanam /",
    "GE09ram_02pu:2122": "paritrātā janasyāsya jagataḥ kva nu gacchati // Ram_2,36.5 //",
    "GE09ram_02pu:2123": "aho niścetano rājā jīvalokasya sampriyam /",
    "GE09ram_02pu:2124": "dharmyaṃ satyavrataṃ rāmaṃ vanavāse pravatsyati // Ram_2,36.6 //",
    "GE09ram_02pu:2125": "iti sarvā mahiṣyas tā vivatsā iva dhenavaḥ /",
    "GE09ram_02pu:2126": "ruruduś caiva duḥkhārtāḥ sasvaraṃ ca vicukruśuḥ // Ram_2,36.7 //",
    "GE09ram_02pu:2127": "sa tam antaḥpure ghoram ārtaśabdaṃ mahīpatiḥ /",
    "GE09ram_02pu:2128": "putraśokābhisaṃtaptaḥ śrutvā cāsīt suduḥkhitaḥ // Ram_2,36.8 //",
    "GE09ram_02pu:2129": "nāgnihotrāṇy ahūyanta sūryaś cāntaradhīyata /",
    "GE09ram_02pu:2130": "vyasṛjan kavalān nāgā gāvo vatsān na pāyayan // Ram_2,36.9 //",
    "GE09ram_02pu:2131": "triśaṅkur lohitāṅgaś ca bṛhaspatibudhāv api /",
    "GE09ram_02pu:2132": "dāruṇāḥ somam abhyetya grahāḥ sarve vyavasthitāḥ // Ram_2,36.10 //",
    "GE09ram_02pu:2133": "nakṣatrāṇi gatārcīṃṣi grahāś ca gatatejasaḥ /",
    "GE09ram_02pu:2134": "viśākhāś ca sadhūmāś ca nabhasi pracakāśire // Ram_2,36.11 //",
    "GE09ram_02pu:2135": "akasmān nāgaraḥ sarvo jano dainyam upāgamat /",
    "GE09ram_02pu:2136": "āhāre vā vihāre vā na kaścid akaron manaḥ // Ram_2,36.12 //",
    "GE09ram_02pu:2137": "bāṣpaparyākulamukho rājamārgagato janaḥ /",
    "GE09ram_02pu:2138": "na hṛṣṭo lakṣyate kaścit sarvaḥ śokaparāyaṇaḥ // Ram_2,36.13 //",
    "GE09ram_02pu:2139": "na vāti pavanaḥ śīto na śaśī saumyadarśanaḥ /",
    "GE09ram_02pu:2140": "na sūryas tapate lokaṃ sarvaṃ paryākulaṃ jagat // Ram_2,36.14 //",
    "GE09ram_02pu:2141": "anarthinaḥ sutāḥ strīṇāṃ bhartāro bhrātaras tathā /",
    "GE09ram_02pu:2142": "sarve sarvaṃ parityajya rāmam evānvacintayan // Ram_2,36.15 //",
    "GE09ram_02pu:2143": "ye tu rāmasya suhṛdaḥ sarve te mūḍhacetasaḥ /",
    "GE09ram_02pu:2144": "śokabhāreṇa cākrāntāḥ śayanaṃ na jahus tadā // Ram_2,36.16 //",
    "GE09ram_02pu:2145": "tatas tv ayodhyā rahitā mahātmanā puraṃdareṇeva mahī saparvatā /",
    "GE09ram_02pu:2146": "cacāla ghoraṃ bhayabhārapīḍitā sanāgayodhāśvagaṇā nanāda ca // Ram_2,36.17",
    "GE09ram_02pu:2147": "yāvat tu niryatas tasya rajorūpam adṛśyata /",
    "GE09ram_02pu:2148": "naivekṣvākuvaras tāvat saṃjahārātmacakṣuṣī // Ram_2,37.1 //",
    "GE09ram_02pu:2149": "yāvad rājā priyaṃ putraṃ paśyaty atyantadhārmikam /",
    "GE09ram_02pu:2150": "tāvad vyavardhatevāsya dharaṇyāṃ putradarśane // Ram_2,37.2 //",
    "GE09ram_02pu:2151": "na paśyati rajo 'py asya yadā rāmasya bhūmipaḥ /",
    "GE09ram_02pu:2152": "tadārtaś ca viṣaṇṇaś ca papāta dharaṇītale // Ram_2,37.3 //",
    "GE09ram_02pu:2153": "tasya dakṣiṇam anvagāt kausalyā bāhum aṅganā /",
    "GE09ram_02pu:2154": "vāmaṃ cāsyānvagāt pārśvaṃ kaikeyī bharatapriyā // Ram_2,37.4 //",
    "GE09ram_02pu:2155": "tāṃ nayena ca sampanno dharmeṇa vinayena ca /",
    "GE09ram_02pu:2156": "uvāca rājā kaikeyīṃ samīkṣya vyathitendriyaḥ // Ram_2,37.5 //",
    "GE09ram_02pu:2157": "kaikeyi mā mamāṅgāni sprākṣīs tvaṃ duṣṭacāriṇī /",
    "GE09ram_02pu:2158": "na hi tvāṃ draṣṭum icchāmi na bhāryā na ca bāndhavī // Ram_2,37.6 //",
    "GE09ram_02pu:2159": "ye ca tvām upajīvanti nāhaṃ teṣāṃ na te mama /",
    "GE09ram_02pu:2160": "kevalārthaparāṃ hi tvāṃ tyaktadharmāṃ tyajāmy aham // Ram_2,37.7 //",
    "GE09ram_02pu:2161": "agṛhṇāṃ yac ca te pāṇim agniṃ paryaṇayaṃ ca yat /",
    "GE09ram_02pu:2162": "anujānāmi tat sarvam asmiṃl loke paratra ca // Ram_2,37.8 //",
    "GE09ram_02pu:2163": "bharataś cet pratītaḥ syād rājyaṃ prāpyedam avyayam /",
    "GE09ram_02pu:2164": "yan me sa dadyāt pitrarthaṃ mā mā tad dattam āgamat // Ram_2,37.9 //",
    "GE09ram_02pu:2165": "atha reṇusamuddhvastaṃ tam utthāpya narādhipam /",
    "GE09ram_02pu:2166": "nyavartata tadā devī kausalyā śokakarśitā // Ram_2,37.10 //",
    "GE09ram_02pu:2167": "hatveva brāhmaṇaṃ kāmāt spṛṣṭvāgnim iva pāṇinā /",
    "GE09ram_02pu:2168": "anvatapyata dharmātmā putraṃ saṃcintya tāpasam // Ram_2,37.11 //",
    "GE09ram_02pu:2169": "nivṛtyaiva nivṛtyaiva sīdato rathavartmasu /",
    "GE09ram_02pu:2170": "rājño nātibabhau rūpaṃ grastasyāṃśumato yathā // Ram_2,37.12 //",
    "GE09ram_02pu:2171": "vilalāpa ca duḥkhārtaḥ priyaṃ putram anusmaran /",
    "GE09ram_02pu:2172": "nagarāntam anuprāptaṃ buddhvā putram athābravīt // Ram_2,37.13 //",
    "GE09ram_02pu:2173": "vāhanānāṃ ca mukhyānāṃ vahatāṃ taṃ mamātmajam /",
    "GE09ram_02pu:2174": "padāni pathi dṛśyante sa mahātmā na dṛśyate // Ram_2,37.14 //",
    "GE09ram_02pu:2175": "sa nūnaṃ kvacid evādya vṛkṣamūlam upāśritaḥ /",
    "GE09ram_02pu:2176": "kāṣṭhaṃ vā yadi vāśmānam upadhāya śayiṣyate // Ram_2,37.15 //",
    "GE09ram_02pu:2177": "utthāsyati ca medinyāḥ kṛpaṇaḥ pāṃśuguṇṭhitaḥ /",
    "GE09ram_02pu:2178": "viniḥśvasan prasravaṇāt kareṇūnām ivarṣabhaḥ // Ram_2,37.16 //",
    "GE09ram_02pu:2179": "drakṣyanti nūnaṃ puruṣā dīrghabāhuṃ vanecarāḥ /",
    "GE09ram_02pu:2180": "rāmam utthāya gacchantaṃ lokanātham anāthavat // Ram_2,37.17 //",
    "GE09ram_02pu:2181": "sakāmā bhava kaikeyi vidhavā rājyam āvasa /",
    "GE09ram_02pu:2182": "na hi taṃ puruṣavyāghraṃ vinā jīvitum utsahe // Ram_2,37.18 //",
    "GE09ram_02pu:2183": "ity evaṃ vilapan rājā janaughenābhisaṃvṛtaḥ /",
    "GE09ram_02pu:2184": "apasnāta ivāriṣṭaṃ praviveśa purottamam // Ram_2,37.19 //",
    "GE09ram_02pu:2185": "śūnyacatvaraveśmāntāṃ saṃvṛtāpaṇadevatām /",
    "GE09ram_02pu:2186": "klāntadurbaladuḥkhārtāṃ nātyākīrṇamahāpathām // Ram_2,37.20 //",
    "GE09ram_02pu:2187": "tām avekṣya purīṃ sarvāṃ rāmam evānucintayan /",
    "GE09ram_02pu:2188": "vilapan prāviśad rājā gṛhaṃ sūrya ivāmbudam // Ram_2,37.21 //",
    "GE09ram_02pu:2189": "mahāhradam ivākṣobhyaṃ suparṇena hṛtoragam /",
    "GE09ram_02pu:2190": "rāmeṇa rahitaṃ veśma vaidehyā lakṣmaṇena ca // Ram_2,37.22 //",
    "GE09ram_02pu:2191": "kausalyāyā gṛhaṃ śīghraṃ rāmamātur nayantu mām /",
    "GE09ram_02pu:2192": "iti bruvantaṃ rājānam anayan dvāradarśinaḥ // Ram_2,37.23 //",
    "GE09ram_02pu:2193": "tatas tatra praviṣṭasya kausalyāyā niveśanam /",
    "GE09ram_02pu:2194": "adhiruhyāpi śayanaṃ babhūva lulitaṃ manaḥ // Ram_2,37.24 //",
    "GE09ram_02pu:2195": "tac ca dṛṣṭvā mahārājo bhujam udyamya vīryavān /",
    "GE09ram_02pu:2196": "uccaiḥ svareṇa cukrośa hā rāghava jahāsi mām // Ram_2,37.25 //",
    "GE09ram_02pu:2197": "sukhitā bata taṃ kālaṃ jīviṣyanti narottamāḥ /",
    "GE09ram_02pu:2198": "pariṣvajanto ye rāmaṃ drakṣyanti punar āgatam // Ram_2,37.26 //",
    "GE09ram_02pu:2199": "na tvāṃ paśyāmi kausalye sādhu māṃ pāṇinā spṛśa /",
    "GE09ram_02pu:2200": "rāmaṃ me 'nugatā dṛṣṭir adyāpi na nivartate // Ram_2,37.27 //",
    "GE09ram_02pu:2201": "taṃ rāmam evānuvicintayantaṃ samīkṣya devī śayane narendram /",
    "GE09ram_02pu:2202": "upopaviśyādhikam ārtarūpā viniḥśvasantī vilalāpa kṛcchram // Ram_2,37.28",
    "GE09ram_02pu:2203": "tataḥ samīkṣya śayane sannaṃ śokena pārthivam /",
    "GE09ram_02pu:2204": "kausalyā putraśokārtā tam uvāca mahīpatim // Ram_2,38.1 //",
    "GE09ram_02pu:2205": "rāghavo naraśārdūla viṣam uptvā dvijihvavat /",
    "GE09ram_02pu:2206": "vicariṣyati kaikeyī nirmukteva hi pannagī // Ram_2,38.2 //",
    "GE09ram_02pu:2207": "vivāsya rāmaṃ subhagā labdhakāmā samāhitā /",
    "GE09ram_02pu:2208": "trāsayiṣyati māṃ bhūyo duṣṭāhir iva veśmani // Ram_2,38.3 //",
    "GE09ram_02pu:2209": "atha sma nagare rāmaś caran bhaikṣaṃ gṛhe vaset /",
    "GE09ram_02pu:2210": "kāmakāro varaṃ dātum api dāsaṃ mamātmajam // Ram_2,38.4 //",
    "GE09ram_02pu:2211": "pātayitvā tu kaikeyyā rāmaṃ sthānād yatheṣṭataḥ /",
    "GE09ram_02pu:2212": "pradiṣṭo rakṣasāṃ bhāgaḥ parvaṇīvāhitāgninā // Ram_2,38.5 //",
    "GE09ram_02pu:2213": "gajarājagatir vīro mahābāhur dhanurdharaḥ /",
    "GE09ram_02pu:2214": "vanam āviśate nūnaṃ sabhāryaḥ sahalakṣmaṇaḥ // Ram_2,38.6 //",
    "GE09ram_02pu:2215": "vane tv adṛṣṭaduḥkhānāṃ kaikeyyānumate tvayā /",
    "GE09ram_02pu:2216": "tyaktānāṃ vanavāsāya kā nv avasthā bhaviṣyati // Ram_2,38.7 //",
    "GE09ram_02pu:2217": "te ratnahīnās taruṇāḥ phalakāle vivāsitāḥ /",
    "GE09ram_02pu:2218": "kathaṃ vatsyanti kṛpaṇāḥ phalamūlaiḥ kṛtāśanāḥ // Ram_2,38.8 //",
    "GE09ram_02pu:2219": "apīdānīṃ sa kālaḥ syān mama śokakṣayaḥ śivaḥ /",
    "GE09ram_02pu:2220": "sabhāryaṃ yat saha bhrātrā paśyeyam iha rāghavam // Ram_2,38.9 //",
    "GE09ram_02pu:2221": "śrutvaivopasthitau vīrau kadāyodhyā bhaviṣyati /",
    "GE09ram_02pu:2222": "yaśasvinī hṛṣṭajanā sūcchritadhvajamālinī // Ram_2,38.10 //",
    "GE09ram_02pu:2223": "kadā prekṣya naravyāghrāv araṇyāt punarāgatau /",
    "GE09ram_02pu:2224": "nandiṣyati purī hṛṣṭā samudra iva parvaṇi // Ram_2,38.11 //",
    "GE09ram_02pu:2225": "kadāyodhyāṃ mahābāhuḥ purīṃ vīraḥ pravekṣyati /",
    "GE09ram_02pu:2226": "puraskṛtya rathe sītāṃ vṛṣabho govadhūm iva // Ram_2,38.12 //",
    "GE09ram_02pu:2227": "kadā prāṇisahasrāṇi rājamārge mamātmajau /",
    "GE09ram_02pu:2228": "lājair avakariṣyanti praviśantāv ariṃdamau // Ram_2,38.13 //",
    "GE09ram_02pu:2229": "kadā sumanasaḥ kanyā dvijātīnāṃ phalāni ca /",
    "GE09ram_02pu:2230": "pradiśantyaḥ purīṃ hṛṣṭāḥ kariṣyanti pradakṣiṇam // Ram_2,38.14 //",
    "GE09ram_02pu:2231": "kadā pariṇato buddhyā vayasā cāmaraprabhaḥ /",
    "GE09ram_02pu:2232": "abhyupaiṣyati dharmajñas trivarṣa iva māṃ lalan // Ram_2,38.15 //",
    "GE09ram_02pu:2233": "niḥsaṃśayaṃ mayā manye purā vīra kadaryayā /",
    "GE09ram_02pu:2234": "pātu kāmeṣu vatseṣu mātṝṇāṃ śātitāḥ stanāḥ // Ram_2,38.16 //",
    "GE09ram_02pu:2235": "sāhaṃ gaur iva siṃhena vivatsā vatsalā kṛtā /",
    "GE09ram_02pu:2236": "kaikeyyā puruṣavyāghra bālavatseva gaur balāt // Ram_2,38.17 //",
    "GE09ram_02pu:2237": "na hi tāvad guṇair juṣṭaṃ sarvaśāstraviśāradam /",
    "GE09ram_02pu:2238": "ekaputrā vinā putram ahaṃ jīvitum utsahe // Ram_2,38.18 //",
    "GE09ram_02pu:2239": "na hi me jīvite kiṃcit sāmarthyam iha kalpyate /",
    "GE09ram_02pu:2240": "apaśyantyāḥ priyaṃ putraṃ mahābāhuṃ mahābalam // Ram_2,38.19 //",
    "GE09ram_02pu:2241": "ayaṃ hi māṃ dīpayate samutthitas tanūjaśokaprabhavo hutāśanaḥ /",
    "GE09ram_02pu:2242": "mahīm imāṃ raśmibhir uttamaprabho yathā nidāghe bhagavān divākaraḥ //",
    "GE09ram_02pu:2243": "vilapantīṃ tathā tāṃ tu kausalyāṃ pramadottamām /",
    "GE09ram_02pu:2244": "idaṃ dharme sthitā dharmyaṃ sumitrā vākyam abravīt // Ram_2,39.1 //",
    "GE09ram_02pu:2245": "tavārye sadguṇair yuktaḥ putraḥ sa puruṣottamaḥ /",
    "GE09ram_02pu:2246": "kiṃ te vilapitenaivaṃ kṛpaṇaṃ ruditena vā // Ram_2,39.2 //",
    "GE09ram_02pu:2247": "yas tavārye gataḥ putras tyaktvā rājyaṃ mahābalaḥ /",
    "GE09ram_02pu:2248": "sādhu kurvan mahātmānaṃ pitaraṃ satyavādinām // Ram_2,39.3 //",
    "GE09ram_02pu:2249": "śiṣṭair ācarite samyak śaśvat pretya phalodaye /",
    "GE09ram_02pu:2250": "rāmo dharme sthitaḥ śreṣṭho na sa śocyaḥ kadācana // Ram_2,39.4 //",
    "GE09ram_02pu:2251": "vartate cottamāṃ vṛttiṃ lakṣmaṇo 'smin sadānaghaḥ /",
    "GE09ram_02pu:2252": "dayāvān sarvabhūteṣu lābhas tasya mahātmanaḥ // Ram_2,39.5 //",
    "GE09ram_02pu:2253": "araṇyavāse yad duḥkhaṃ jānatī vai sukhocitā /",
    "GE09ram_02pu:2254": "anugacchati vaidehī dharmātmānaṃ tavātmajam // Ram_2,39.6 //",
    "GE09ram_02pu:2255": "kīrtibhūtāṃ patākāṃ yo loke bhrāmayati prabhuḥ /",
    "GE09ram_02pu:2256": "damasatyavrataparaḥ kiṃ na prāptas tavātmajaḥ // Ram_2,39.7 //",
    "GE09ram_02pu:2257": "vyaktaṃ rāmasya vijñāya śaucaṃ māhātmyam uttamam /",
    "GE09ram_02pu:2258": "na gātram aṃśubhiḥ sūryaḥ saṃtāpayitum arhati // Ram_2,39.8 //",
    "GE09ram_02pu:2259": "śivaḥ sarveṣu kāleṣu kānanebhyo viniḥsṛtaḥ /",
    "GE09ram_02pu:2260": "rāghavaṃ yuktaśītoṣṇaḥ seviṣyati sukho 'nilaḥ // Ram_2,39.9 //",
    "GE09ram_02pu:2261": "śayānam anaghaṃ rātrau pitevābhipariṣvajan /",
    "GE09ram_02pu:2262": "raśmibhiḥ saṃspṛśañ śītaiś candramā hlādayiṣyati // Ram_2,39.10 //",
    "GE09ram_02pu:2263": "dadau cāstrāṇi divyāni yasmai brahmā mahaujase /",
    "GE09ram_02pu:2264": "dānavendraṃ hataṃ dṛṣṭvā timidhvajasutaṃ raṇe // Ram_2,39.11 //",
    "GE09ram_02pu:2265": "pṛthivyā saha vaidehyā śriyā ca puruṣarṣabhaḥ /",
    "GE09ram_02pu:2266": "kṣipraṃ tisṛbhir etābhiḥ saha rāmo 'bhiṣekṣyate // Ram_2,39.12 //",
    "GE09ram_02pu:2267": "duḥkhajaṃ visṛjanty asraṃ niṣkrāmantam udīkṣya yam /",
    "GE09ram_02pu:2268": "samutsrakṣyasi netrābhyāṃ kṣipram ānandajaṃ payaḥ // Ram_2,39.13 //",
    "GE09ram_02pu:2269": "abhivādayamānaṃ taṃ dṛṣṭvā sasuhṛdaṃ sutam /",
    "GE09ram_02pu:2270": "mudāśru mokṣyase kṣipraṃ meghalekheva vārṣikī // Ram_2,39.14 //",
    "GE09ram_02pu:2271": "putras te varadaḥ kṣipram ayodhyāṃ punar āgataḥ /",
    "GE09ram_02pu:2272": "karābhyāṃ mṛdupīnābhyāṃ caraṇau pīḍayiṣyati // Ram_2,39.15 //",
    "GE09ram_02pu:2273": "niśamya tal lakṣmaṇamātṛvākyaṃ rāmasya mātur naradevapatnyāḥ /",
    "GE09ram_02pu:2274": "sadyaḥ śarīre vinanāśa śokaḥ śaradgato megha ivālpatoyaḥ // Ram_2,39.16 //",
    "GE09ram_02pu:2275": "anuraktā mahātmānaṃ rāmaṃ satyaparākramam /",
    "GE09ram_02pu:2276": "anujagmuḥ prayāntaṃ taṃ vanavāsāya mānavāḥ // Ram_2,40.1 //",
    "GE09ram_02pu:2277": "nivartite 'pi ca balāt suhṛdvarge ca rājani /",
    "GE09ram_02pu:2278": "naiva te saṃnyavartanta rāmasyānugatā ratham // Ram_2,40.2 //",
    "GE09ram_02pu:2279": "ayodhyānilayānāṃ hi puruṣāṇāṃ mahāyaśāḥ /",
    "GE09ram_02pu:2280": "babhūva guṇasampannaḥ pūrṇacandra iva priyaḥ // Ram_2,40.3 //",
    "GE09ram_02pu:2281": "sa yācyamānaḥ kākutsthaḥ svābhiḥ prakṛtibhis tadā /",
    "GE09ram_02pu:2282": "kurvāṇaḥ pitaraṃ satyaṃ vanam evānvapadyata // Ram_2,40.4 //",
    "GE09ram_02pu:2283": "avekṣamāṇaḥ sasnehaṃ cakṣuṣā prapibann iva /",
    "GE09ram_02pu:2284": "uvāca rāmaḥ snehena tāḥ prajāḥ svāḥ prajā iva // Ram_2,40.5 //",
    "GE09ram_02pu:2285": "yā prītir bahumānaś ca mayy ayodhyānivāsinām /",
    "GE09ram_02pu:2286": "matpriyārthaṃ viśeṣeṇa bharate sā niveśyatām // Ram_2,40.6 //",
    "GE09ram_02pu:2287": "sa hi kalyāṇacāritraḥ kaikeyyānandavardhanaḥ /",
    "GE09ram_02pu:2288": "kariṣyati yathāvad vaḥ priyāṇi ca hitāni ca // Ram_2,40.7 //",
    "GE09ram_02pu:2289": "jñānavṛddho vayobālo mṛdur vīryaguṇānvitaḥ /",
    "GE09ram_02pu:2290": "anurūpaḥ sa vo bhartā bhaviṣyati bhayāpahaḥ // Ram_2,40.8 //",
    "GE09ram_02pu:2291": "sa hi rājaguṇair yukto yuvarājaḥ samīkṣitaḥ /",
    "GE09ram_02pu:2292": "api cāpi mayā śiṣṭaiḥ kāryaṃ vo bhartṛśāsanam // Ram_2,40.9 //",
    "GE09ram_02pu:2293": "na ca tapyed yathā cāsau vanavāsaṃ gate mayi /",
    "GE09ram_02pu:2294": "mahārājas tathā kāryo mama priyacikīrṣayā // Ram_2,40.10 //",
    "GE09ram_02pu:2295": "yathā yathā dāśarathir dharmam evāsthito 'bhavat /",
    "GE09ram_02pu:2296": "tathā tathā prakṛtayo rāmaṃ patim akāmayan // Ram_2,40.11 //",
    "GE09ram_02pu:2297": "bāṣpeṇa pihitaṃ dīnaṃ rāmaḥ saumitriṇā saha /",
    "GE09ram_02pu:2298": "cakarṣeva guṇair baddhvā janaṃ punar ivāsanam // Ram_2,40.12 //",
    "GE09ram_02pu:2299": "te dvijās trividhaṃ vṛddhā jñānena vayasaujasā /",
    "GE09ram_02pu:2300": "vayaḥprakampaśiraso dūrād ūcur idaṃ vacaḥ // Ram_2,40.13 //",
    "GE09ram_02pu:2301": "vahanto javanā rāmaṃ bho bho jātyās turaṃgamāḥ /",
    "GE09ram_02pu:2302": "nivartadhvaṃ na gantavyaṃ hitā bhavata bhartari /",
    "GE09ram_02pu:2303": "upavāhyas tu vo bhartā nāpavāhyaḥ purād vanam // Ram_2,40.14 //",
    "GE09ram_02pu:2304": "evam ārtapralāpāṃs tān vṛddhān pralapato dvijān /",
    "GE09ram_02pu:2305": "avekṣya sahasā rāmo rathād avatatāra ha // Ram_2,40.15 //",
    "GE09ram_02pu:2306": "padbhyām eva jagāmātha sasītaḥ sahalakṣmaṇaḥ /",
    "GE09ram_02pu:2307": "saṃnikṛṣṭapadanyāso rāmo vanaparāyaṇaḥ // Ram_2,40.16 //",
    "GE09ram_02pu:2308": "dvijātīṃs tu padātīṃs tān rāmaś cāritravatsalaḥ /",
    "GE09ram_02pu:2309": "na śaśāka ghṛṇācakṣuḥ parimoktuṃ rathena saḥ // Ram_2,40.17 //",
    "GE09ram_02pu:2310": "gacchantam eva taṃ dṛṣṭvā rāmaṃ saṃbhrāntamānasāḥ /",
    "GE09ram_02pu:2311": "ūcuḥ paramasaṃtaptā rāmaṃ vākyam idaṃ dvijāḥ // Ram_2,40.18 //",
    "GE09ram_02pu:2312": "brāhmaṇyaṃ kṛtsnam etat tvāṃ brahmaṇyam anugacchati /",
    "GE09ram_02pu:2313": "dvijaskandhādhirūḍhās tvām agnayo 'py anuyānty amī // Ram_2,40.19 //",
    "GE09ram_02pu:2314": "vājapeyasamutthāni chattrāṇy etāni paśya naḥ /",
    "GE09ram_02pu:2315": "pṛṣṭhato 'nuprayātāni haṃsān iva jalātyaye // Ram_2,40.20 //",
    "GE09ram_02pu:2316": "anavāptātapatrasya raśmisaṃtāpitasya te /",
    "GE09ram_02pu:2317": "ebhiś chāyāṃ kariṣyāmaḥ svaiś chattrair vājapeyikaiḥ // Ram_2,40.21 //",
    "GE09ram_02pu:2318": "yā hi naḥ satataṃ buddhir vedamantrānusāriṇī /",
    "GE09ram_02pu:2319": "tvatkṛte sā kṛtā vatsa vanavāsānusāriṇī // Ram_2,40.22 //",
    "GE09ram_02pu:2320": "hṛdayeṣv avatiṣṭhante vedā ye naḥ paraṃ dhanam /",
    "GE09ram_02pu:2321": "vatsyanty api gṛheṣv eva dārāś cāritrarakṣitāḥ // Ram_2,40.23 //",
    "GE09ram_02pu:2322": "na punar niścayaḥ kāryas tvadgatau sukṛtā matiḥ /",
    "GE09ram_02pu:2323": "tvayi dharmavyapekṣe tu kiṃ syād dharmam avekṣitum // Ram_2,40.24 //",
    "GE09ram_02pu:2324": "yācito no nivartasva haṃsaśuklaśiroruhaiḥ /",
    "GE09ram_02pu:2325": "śirobhir nibhṛtācāra mahīpatanapāṃsulaiḥ // Ram_2,40.25 //",
    "GE09ram_02pu:2326": "bahūnāṃ vitatā yajñā dvijānāṃ ya ihāgatāḥ /",
    "GE09ram_02pu:2327": "teṣāṃ samāptir āyattā tava vatsa nivartane // Ram_2,40.26 //",
    "GE09ram_02pu:2328": "bhaktimanti hi bhūtāni jaṅgamājaṅgamāni ca /",
    "GE09ram_02pu:2329": "yācamāneṣu teṣu tvaṃ bhaktiṃ bhakteṣu darśaya // Ram_2,40.27 //",
    "GE09ram_02pu:2330": "anugantum aśaktās tvāṃ mūlair uddhṛtaveginaḥ /",
    "GE09ram_02pu:2331": "unnatā vāyuvegena vikrośantīva pādapāḥ // Ram_2,40.28 //",
    "GE09ram_02pu:2332": "niśceṣṭāhārasaṃcārā vṛkṣaikasthānaviṣṭhitāḥ /",
    "GE09ram_02pu:2333": "pakṣiṇo 'pi prayācante sarvabhūtānukampinam // Ram_2,40.29 //",
    "GE09ram_02pu:2334": "evaṃ vikrośatāṃ teṣāṃ dvijātīnāṃ nivartane /",
    "GE09ram_02pu:2335": "dadṛśe tamasā tatra vārayantīva rāghavam // Ram_2,40.30 //",
    "GE09ram_02pu:2336": "tatas tu tamasā tīraṃ ramyam āśritya rāghavaḥ /",
    "GE09ram_02pu:2337": "sītām udvīkṣya saumitrim idaṃ vacanam abravīt // Ram_2,41.1 //",
    "GE09ram_02pu:2338": "iyam adya niśā pūrvā saumitre prasthitā vanam /",
    "GE09ram_02pu:2339": "vanavāsasya bhadraṃ te sa notkaṇṭhitum arhasi // Ram_2,41.2 //",
    "GE09ram_02pu:2340": "paśya śūnyāny araṇyāni rudantīva samantataḥ /",
    "GE09ram_02pu:2341": "yathānilayam āyadbhir nilīnāni mṛgadvijaiḥ // Ram_2,41.3 //",
    "GE09ram_02pu:2342": "adyāyodhyā tu nagarī rājadhānī pitur mama /",
    "GE09ram_02pu:2343": "sastrīpuṃsā gatān asmāñ śociṣyati na saṃśayaḥ // Ram_2,41.4 //",
    "GE09ram_02pu:2344": "bharataḥ khalu dharmātmā pitaraṃ mātaraṃ ca me /",
    "GE09ram_02pu:2345": "dharmārthakāmasahitair vākyair āśvāsayiṣyati // Ram_2,41.5 //",
    "GE09ram_02pu:2346": "bharatasyānṛśaṃsatvaṃ saṃcintyāhaṃ punaḥ punaḥ /",
    "GE09ram_02pu:2347": "nānuśocāmi pitaraṃ mātaraṃ cāpi lakṣmaṇa // Ram_2,41.6 //",
    "GE09ram_02pu:2348": "tvayā kāryaṃ naravyāghra mām anuvrajatā kṛtam /",
    "GE09ram_02pu:2349": "anveṣṭavyā hi vaidehyā rakṣaṇārthe sahāyatā // Ram_2,41.7 //",
    "GE09ram_02pu:2350": "adbhir eva tu saumitre vatsyāmy adya niśām imām /",
    "GE09ram_02pu:2351": "etaddhi rocate mahyaṃ vanye 'pi vividhe sati // Ram_2,41.8 //",
    "GE09ram_02pu:2352": "evam uktvā tu saumitraṃ sumantram api rāghavaḥ /",
    "GE09ram_02pu:2353": "apramattas tvam aśveṣu bhava saumyety uvāca ha // Ram_2,41.9 //",
    "GE09ram_02pu:2354": "so 'śvān sumantraḥ saṃyamya sūrye 'staṃ samupāgate /",
    "GE09ram_02pu:2355": "prabhūtayavasān kṛtvā babhūva pratyanantaraḥ // Ram_2,41.10 //",
    "GE09ram_02pu:2356": "upāsyatu śivāṃ saṃdhyāṃ dṛṣṭvā rātrim upasthitām /",
    "GE09ram_02pu:2357": "rāmasya śayanaṃ cakre sūtaḥ saumitriṇā saha // Ram_2,41.11 //",
    "GE09ram_02pu:2358": "tāṃ śayyāṃ tamasātīre vīkṣya vṛkṣadalaiḥ kṛtām /",
    "GE09ram_02pu:2359": "rāmaḥ saumitriṇā sārdhaṃ sabhāryaḥ saṃviveśa ha // Ram_2,41.12 //",
    "GE09ram_02pu:2360": "sabhāryaṃ saṃprasuptaṃ taṃ bhrātaraṃ vīkṣya lakṣmaṇaḥ /",
    "GE09ram_02pu:2361": "kathayāmāsa sūtāya rāmasya vividhān guṇān // Ram_2,41.13 //",
    "GE09ram_02pu:2362": "jāgrato hy eva tāṃ rātriṃ saumitrer udito raviḥ /",
    "GE09ram_02pu:2363": "sūtasya tamasātīre rāmasya bruvato guṇān // Ram_2,41.14 //",
    "GE09ram_02pu:2364": "gokulākulatīrāyās tamasāyā vidūrataḥ /",
    "GE09ram_02pu:2365": "avasat tatra tāṃ rātriṃ rāmaḥ prakṛtibhiḥ saha // Ram_2,41.15 //",
    "GE09ram_02pu:2366": "utthāya tu mahātejāḥ prakṛtīs tā niśāmya ca /",
    "GE09ram_02pu:2367": "abravīd bhrātaraṃ rāmo lakṣmaṇaṃ puṇyalakṣaṇam // Ram_2,41.16 //",
    "GE09ram_02pu:2368": "asmadvyapekṣān saumitre nirapekṣān gṛheṣv api /",
    "GE09ram_02pu:2369": "vṛkṣamūleṣu saṃsuptān paśya lakṣmaṇa sāmpratam // Ram_2,41.17 //",
    "GE09ram_02pu:2370": "yathaite niyamaṃ paurāḥ kurvanty asmannivartane /",
    "GE09ram_02pu:2371": "api prāṇān asiṣyanti na tu tyakṣyanti niścayam // Ram_2,41.18 //",
    "GE09ram_02pu:2372": "yāvad eva tu saṃsuptās tāvad eva vayaṃ laghu /",
    "GE09ram_02pu:2373": "ratham āruhya gacchāmaḥ panthānam akutobhayam // Ram_2,41.19 //",
    "GE09ram_02pu:2374": "ato bhūyo 'pi nedānīm ikṣvākupuravāsinaḥ /",
    "GE09ram_02pu:2375": "svapeyur anuraktā māṃ vṛkṣamūlāni saṃśritāḥ // Ram_2,41.20 //",
    "GE09ram_02pu:2376": "paurā hy ātmakṛtād duḥkhād vipramocyā nṛpātmajaiḥ /",
    "GE09ram_02pu:2377": "na tu khalv ātmanā yojyā duḥkhena puravāsinaḥ // Ram_2,41.21 //",
    "GE09ram_02pu:2378": "abravīl lakṣmaṇo rāmaṃ sākṣād dharmam iva sthitam /",
    "GE09ram_02pu:2379": "rocate me mahāprājña kṣipram āruhyatām iti // Ram_2,41.22 //",
    "GE09ram_02pu:2380": "sūtas tataḥ saṃtvaritaḥ syandanaṃ tair hayottamaiḥ /",
    "GE09ram_02pu:2381": "yojayitvātha rāmāya prāñjaliḥ pratyavedayat // Ram_2,41.23 //",
    "GE09ram_02pu:2382": "mohanārthaṃ tu paurāṇāṃ sūtaṃ rāmo 'bravīd vacaḥ /",
    "GE09ram_02pu:2383": "udaṅmukhaḥ prayāhi tvaṃ ratham āsthāya sārathe // Ram_2,41.24 //",
    "GE09ram_02pu:2384": "muhūrtaṃ tvaritaṃ gatvā nirvartaya rathaṃ punaḥ /",
    "GE09ram_02pu:2385": "yathā na vidyuḥ paurā māṃ tathā kuru samāhitaḥ // Ram_2,41.25 //",
    "GE09ram_02pu:2386": "rāmasya vacanaṃ śrutvā tathā cakre sa sārathiḥ /",
    "GE09ram_02pu:2387": "pratyāgamya ca rāmasya syandanaṃ pratyavedayat // Ram_2,41.26 //",
    "GE09ram_02pu:2388": "taṃ syandanam adhiṣṭhāya rāghavaḥ saparicchadaḥ /",
    "GE09ram_02pu:2389": "śīghragām ākulāvartāṃ tamasām ataran nadīm // Ram_2,41.27 //",
    "GE09ram_02pu:2390": "sa saṃtīrya mahābāhuḥ śrīmāñ śivam akaṇṭakam /",
    "GE09ram_02pu:2391": "prāpadyata mahāmārgam abhayaṃ bhayadarśinām // Ram_2,41.28 //",
    "GE09ram_02pu:2392": "prabhātāyāṃ tu śarvaryāṃ paurās te rāghavaṃ vinā /",
    "GE09ram_02pu:2393": "śokopahataniśceṣṭā babhūvur hatacetasaḥ // Ram_2,41.29 //",
    "GE09ram_02pu:2394": "śokajāśruparidyūnā vīkṣamāṇās tatas tataḥ /",
    "GE09ram_02pu:2395": "ālokam api rāmasya na paśyanti sma duḥkhitāḥ // Ram_2,41.30 //",
    "GE09ram_02pu:2396": "tato mārgānusāreṇa gatvā kiṃcit kṣaṇaṃ punaḥ /",
    "GE09ram_02pu:2397": "mārganāśād viṣādena mahatā samabhiplutaḥ // Ram_2,41.31 //",
    "GE09ram_02pu:2398": "rathasya mārganāśena nyavartanta manasvinaḥ /",
    "GE09ram_02pu:2399": "kim idaṃ kiṃ kariṣyāmo daivenopahatā iti // Ram_2,41.32 //",
    "GE09ram_02pu:2400": "tato yathāgatenaiva mārgeṇa klāntacetasaḥ /",
    "GE09ram_02pu:2401": "ayodhyām agaman sarve purīṃ vyathitasajjanām // Ram_2,41.33 //",
    "GE09ram_02pu:2402": "anugamya nivṛttānāṃ rāmaṃ nagaravāsinām /",
    "GE09ram_02pu:2403": "udgatānīva sattvāni babhūvur amanasvinām // Ram_2,42.1 //",
    "GE09ram_02pu:2404": "svaṃ svaṃ nilayam āgamya putradāraiḥ samāvṛtāḥ /",
    "GE09ram_02pu:2405": "aśrūṇi mumucuḥ sarve bāṣpeṇa pihitānanāḥ // Ram_2,42.2 //",
    "GE09ram_02pu:2406": "na cāhṛṣyan na cāmodan vaṇijo na prasārayan /",
    "GE09ram_02pu:2407": "na cāśobhanta paṇyāni nāpacan gṛhamedhinaḥ // Ram_2,42.3 //",
    "GE09ram_02pu:2408": "naṣṭaṃ dṛṣṭvā nābhyanandan vipulaṃ vā dhanāgamam /",
    "GE09ram_02pu:2409": "putraṃ prathamajaṃ labdhvā jananī nābhyanandata // Ram_2,42.4 //",
    "GE09ram_02pu:2410": "gṛhe gṛhe rudantyaś ca bhartāraṃ gṛham āgatam /",
    "GE09ram_02pu:2411": "vyagarhayanta duḥkhārtā vāgbhis totrair iva dvipān // Ram_2,42.5 //",
    "GE09ram_02pu:2412": "kiṃ nu teṣāṃ gṛhaiḥ kāryaṃ kiṃ dāraiḥ kiṃ dhanena vā /",
    "GE09ram_02pu:2413": "putrair vā kiṃ sukhair vāpi ye na paśyanti rāghavam // Ram_2,42.6 //",
    "GE09ram_02pu:2414": "ekaḥ satpuruṣo loke lakṣmaṇaḥ saha sītayā /",
    "GE09ram_02pu:2415": "yo 'nugacchati kākutsthaṃ rāmaṃ paricaran vane // Ram_2,42.7 //",
    "GE09ram_02pu:2416": "āpagāḥ kṛtapuṇyās tāḥ padminyaś ca sarāṃsi ca /",
    "GE09ram_02pu:2417": "yeṣu snāsyati kākutstho vigāhya salilaṃ śuci // Ram_2,42.8 //",
    "GE09ram_02pu:2418": "śobhayiṣyanti kākutstham aṭavyo ramyakānanāḥ /",
    "GE09ram_02pu:2419": "āpagāś ca mahānūpāḥ sānumantaś ca parvatāḥ // Ram_2,42.9 //",
    "GE09ram_02pu:2420": "kānanaṃ vāpi śailaṃ vā yaṃ rāmo 'bhigamiṣyati /",
    "GE09ram_02pu:2421": "priyātithim iva prāptaṃ nainaṃ śakṣyanty anarcitum // Ram_2,42.10 //",
    "GE09ram_02pu:2422": "vicitrakusumāpīḍā bahumañjaridhāriṇaḥ /",
    "GE09ram_02pu:2423": "akāle cāpi mukhyāni puṣpāṇi ca phalāni ca /",
    "GE09ram_02pu:2424": "darśayiṣyanty anukrośād girayo rāmam āgatam // Ram_2,42.11 //",
    "GE09ram_02pu:2425": "vidarśayanto vividhān bhūyaś citrāṃś ca nirjharān /",
    "GE09ram_02pu:2426": "pādapāḥ parvatāgreṣu ramayiṣyanti rāghavam // Ram_2,42.12 //",
    "GE09ram_02pu:2427": "yatra rāmo bhayaṃ nātra nāsti tatra parābhavaḥ /",
    "GE09ram_02pu:2428": "sa hi śūro mahābāhuḥ putro daśarathasya ca // Ram_2,42.13 //",
    "GE09ram_02pu:2429": "purā bhavati no dūrād anugacchāma rāghavam /",
    "GE09ram_02pu:2430": "pādacchāyā sukhā bhartus tādṛśasya mahātmanaḥ /",
    "GE09ram_02pu:2431": "sa hi nātho janasyāsya sa gatiḥ sa parāyaṇam // Ram_2,42.14 //",
    "GE09ram_02pu:2432": "vayaṃ paricariṣyāmaḥ sītāṃ yūyaṃ tu rāghavam /",
    "GE09ram_02pu:2433": "iti paurastriyo bhartṝn duḥkhārtās tat tad abruvan // Ram_2,42.15 //",
    "GE09ram_02pu:2434": "yuṣmākaṃ rāghavo 'raṇye yogakṣemaṃ vidhāsyati /",
    "GE09ram_02pu:2435": "sītā nārījanasyāsya yogakṣemaṃ kariṣyati // Ram_2,42.16 //",
    "GE09ram_02pu:2436": "ko nv anenāpratītena sotkaṇṭhitajanena ca /",
    "GE09ram_02pu:2437": "saṃprīyetāmanojñena vāsena hṛtacetasā // Ram_2,42.17 //",
    "GE09ram_02pu:2438": "kaikeyyā yadi ced rājyaṃ syād adharmyam anāthavat /",
    "GE09ram_02pu:2439": "na hi no jīvitenārthaḥ kutaḥ putraiḥ kuto dhanaiḥ // Ram_2,42.18 //",
    "GE09ram_02pu:2440": "yayā putraś ca bhartā ca tyaktāv aiśvaryakāraṇāt /",
    "GE09ram_02pu:2441": "kaṃ sā parihared anyaṃ kaikeyī kulapāṃsanī // Ram_2,42.19 //",
    "GE09ram_02pu:2442": "kaikeyyā na vayaṃ rājye bhṛtakā nivasema hi /",
    "GE09ram_02pu:2443": "jīvantyā jātu jīvantyaḥ putrair api śapāmahe // Ram_2,42.20 //",
    "GE09ram_02pu:2444": "yā putraṃ pārthivendrasya pravāsayati nirghṛṇā /",
    "GE09ram_02pu:2445": "kas tāṃ prāpya sukhaṃ jīved adharmyāṃ duṣṭacāriṇīm // Ram_2,42.21 //",
    "GE09ram_02pu:2446": "na hi pravrajite rāme jīviṣyati mahīpatiḥ /",
    "GE09ram_02pu:2447": "mṛte daśarathe vyaktaṃ vilopas tadanantaram // Ram_2,42.22 //",
    "GE09ram_02pu:2448": "te viṣaṃ pibatāloḍya kṣīṇapuṇyāḥ sudurgatāḥ /",
    "GE09ram_02pu:2449": "rāghavaṃ vānugacchadhvam aśrutiṃ vāpi gacchata // Ram_2,42.23 //",
    "GE09ram_02pu:2450": "mithyā pravrājito rāmaḥ sabhāryaḥ sahalakṣmaṇaḥ /",
    "GE09ram_02pu:2451": "bharate saṃnisṛṣṭāḥ smaḥ saunike paśavo yathā // Ram_2,42.24 //",
    "GE09ram_02pu:2452": "tās tathā vilapantyas tu nagare nāgarastriyaḥ /",
    "GE09ram_02pu:2453": "cukruśur bhṛśasaṃtaptā mṛtyor iva bhayāgame // Ram_2,42.25 //",
    "GE09ram_02pu:2454": "tathā striyo rāmanimittam āturā yathā sute bhrātari vā vivāsite /",
    "GE09ram_02pu:2455": "vilapya dīnā rurudur vicetasaḥ sutair hi tāsām adhiko hi so 'bhavat //",
    "GE09ram_02pu:2456": "rāmo 'pi rātriśeṣeṇa tenaiva mahad antaram /",
    "GE09ram_02pu:2457": "jagāma puruṣavyāghraḥ pitur ājñām anusmaran // Ram_2,43.1 //",
    "GE09ram_02pu:2458": "tathaiva gacchatas tasya vyapāyād rajanī śivā /",
    "GE09ram_02pu:2459": "upāsya sa śivāṃ saṃdhyāṃ viṣayāntaṃ vyagāhata // Ram_2,43.2 //",
    "GE09ram_02pu:2460": "grāmān vikṛṣṭasīmāṃs tān puṣpitāni vanāni ca /",
    "GE09ram_02pu:2461": "paśyann atiyayau śīghraṃ śarair iva hayottamaiḥ // Ram_2,43.3 //",
    "GE09ram_02pu:2462": "śṛṇvan vāco manuṣyāṇāṃ grāmasaṃvāsavāsinām /",
    "GE09ram_02pu:2463": "rājānaṃ dhig daśarathaṃ kāmasya vaśam āgatam // Ram_2,43.4 //",
    "GE09ram_02pu:2464": "hā nṛśaṃsādya kaikeyī pāpā pāpānubandhinī /",
    "GE09ram_02pu:2465": "tīkṣṇā saṃbhinnamaryādā tīkṣṇe karmaṇi vartate // Ram_2,43.5 //",
    "GE09ram_02pu:2466": "yā putram īdṛśaṃ rājñaḥ pravāsayati dhārmikam /",
    "GE09ram_02pu:2467": "vanavāse mahāprājñaṃ sānukrośam atandritam // Ram_2,43.6 //",
    "GE09ram_02pu:2468": "etā vāco manuṣyāṇāṃ grāmasaṃvāsavāsinām /",
    "GE09ram_02pu:2469": "śṛṇvann atiyayau vīraḥ kosalān kosaleśvaraḥ // Ram_2,43.7 //",
    "GE09ram_02pu:2470": "tato vedaśrutiṃ nāma śivavārivahāṃ nadīm /",
    "GE09ram_02pu:2471": "uttīryābhimukhaḥ prāyād agastyādhyuṣitāṃ diśam // Ram_2,43.8 //",
    "GE09ram_02pu:2472": "gatvā tu suciraṃ kālaṃ tataḥ śītajalāṃ nadīm /",
    "GE09ram_02pu:2473": "gomatīṃ goyutānūpām atarat sāgaraṃgamām // Ram_2,43.9 //",
    "GE09ram_02pu:2474": "gomatīṃ cāpy atikramya rāghavaḥ śīghragair hayaiḥ /",
    "GE09ram_02pu:2475": "mayūrahaṃsābhirutāṃ tatāra syandikāṃ nadīm // Ram_2,43.10 //",
    "GE09ram_02pu:2476": "sa mahīṃ manunā rājñā dattām ikṣvākave purā /",
    "GE09ram_02pu:2477": "sphītāṃ rāṣṭrāvṛtāṃ rāmo vaidehīm anvadarśayat // Ram_2,43.11 //",
    "GE09ram_02pu:2478": "sūta ity eva cābhāṣya sārathiṃ tam abhīkṣṇaśaḥ /",
    "GE09ram_02pu:2479": "haṃsamattasvaraḥ śrīmān uvāca puruṣarṣabhaḥ // Ram_2,43.12 //",
    "GE09ram_02pu:2480": "kadāhaṃ punar āgamya sarayvāḥ puṣpite vane /",
    "GE09ram_02pu:2481": "mṛgayāṃ paryaṭiṣyāmi mātrā pitrā ca saṃgataḥ // Ram_2,43.13 //",
    "GE09ram_02pu:2482": "nātyartham abhikāṅkṣāmi mṛgayāṃ sarayūvane /",
    "GE09ram_02pu:2483": "ratir hy eṣātulā loke rājarṣigaṇasaṃmatā // Ram_2,43.14 //",
    "GE09ram_02pu:2484": "sa tam adhvānam aikṣvākaḥ sūtaṃ madhurayā girā /",
    "GE09ram_02pu:2485": "taṃ tam artham abhipretya yayau vākyam udīrayan // Ram_2,43.15 //",
    "GE09ram_02pu:2486": "viśālān kosalān ramyān yātvā lakṣmaṇapūrvajaḥ /",
    "GE09ram_02pu:2487": "āsasāda mahābāhuḥ śṛṅgaverapuraṃ prati // Ram_2,44.1 //",
    "GE09ram_02pu:2488": "tatra tripathagāṃ divyāṃ śivatoyām aśaivalām /",
    "GE09ram_02pu:2489": "dadarśa rāghavo gaṅgāṃ puṇyām ṛṣiniṣevitām // Ram_2,44.2 //",
    "GE09ram_02pu:2490": "haṃsasārasasaṃghuṣṭāṃ cakravākopakūjitām /",
    "GE09ram_02pu:2491": "śiśumāraiś ca nakraiś ca bhujaṃgaiś ca niṣevitām // Ram_2,44.3 //",
    "GE09ram_02pu:2492": "tām ūrmikalilāvartām anvavekṣya mahārathaḥ /",
    "GE09ram_02pu:2493": "sumantram abravīt sūtam ihaivādya vasāmahe // Ram_2,44.4 //",
    "GE09ram_02pu:2494": "avidūrād ayaṃ nadyā bahupuṣpapravālavān /",
    "GE09ram_02pu:2495": "sumahān iṅgudīvṛkṣo vasāmo 'traiva sārathe // Ram_2,44.5 //",
    "GE09ram_02pu:2496": "lakṣaṇaś ca sumantraś ca bāḍham ity eva rāghavam /",
    "GE09ram_02pu:2497": "uktvā tam iṅgudīvṛkṣaṃ tadopayayatur hayaiḥ // Ram_2,44.6 //",
    "GE09ram_02pu:2498": "rāmo 'bhiyāya taṃ ramyaṃ vṛkṣam ikṣvākunandanaḥ /",
    "GE09ram_02pu:2499": "rathād avātarat tasmāt sabhāryaḥ sahalakṣmaṇaḥ // Ram_2,44.7 //",
    "GE09ram_02pu:2500": "sumantro 'py avatīryaiva mocayitvā hayottamān /",
    "GE09ram_02pu:2501": "vṛkṣamūlagataṃ rāmam upatasthe kṛtāñjaliḥ // Ram_2,44.8 //",
    "GE09ram_02pu:2502": "tatra rājā guho nāma rāmasyātmasamaḥ sakhā /",
    "GE09ram_02pu:2503": "niṣādajātyo balavān sthapatiś ceti viśrutaḥ // Ram_2,44.9 //",
    "GE09ram_02pu:2504": "sa śrutvā puruṣavyāghraṃ rāmaṃ viṣayam āgatam /",
    "GE09ram_02pu:2505": "vṛddhaiḥ parivṛto 'mātyair jñātibhiś cāpy upāgataḥ // Ram_2,44.10 //",
    "GE09ram_02pu:2506": "tato niṣādādhipatiṃ dṛṣṭvā dūrād avasthitam /",
    "GE09ram_02pu:2507": "saha saumitriṇā rāmaḥ samāgacchad guhena saḥ // Ram_2,44.11 //",
    "GE09ram_02pu:2508": "tam ārtaḥ sampariṣvajya guho rāghavam abravīt /",
    "GE09ram_02pu:2509": "yathāyodhyā tathedaṃ te rāma kiṃ karavāṇi te // Ram_2,44.12 //",
    "GE09ram_02pu:2510": "tato guṇavadannādyam upādāya pṛthagvidham /",
    "GE09ram_02pu:2511": "arghyaṃ copānayat kṣipraṃ vākyaṃ cedam uvāca ha // Ram_2,44.13 //",
    "GE09ram_02pu:2512": "svāgataṃ te mahābāho taveyam akhilā mahī /",
    "GE09ram_02pu:2513": "vayaṃ preṣyā bhavān bhartā sādhu rājyaṃ praśādhi naḥ // Ram_2,44.14 //",
    "GE09ram_02pu:2514": "bhakṣyaṃ bhojyaṃ ca peyaṃ ca lehyaṃ cedam upasthitam /",
    "GE09ram_02pu:2515": "śayanāni ca mukhyāni vājināṃ khādanaṃ ca te // Ram_2,44.15 //",
    "GE09ram_02pu:2516": "guham eva bruvāṇaṃ taṃ rāghavaḥ pratyuvāca ha /",
    "GE09ram_02pu:2517": "arcitāś caiva hṛṣṭāś ca bhavatā sarvathā vayam // Ram_2,44.16 //",
    "GE09ram_02pu:2518": "padbhyām abhigamāc caiva snehasaṃdarśanena ca /",
    "GE09ram_02pu:2519": "bhujābhyāṃ sādhuvṛttābhyāṃ pīḍayan vākyam abravīt // Ram_2,44.17 //",
    "GE09ram_02pu:2520": "diṣṭyā tvāṃ guha paśyāmi arogaṃ saha bāndhavaiḥ /",
    "GE09ram_02pu:2521": "api te kuśalaṃ rāṣṭre mitreṣu ca dhaneṣu ca // Ram_2,44.18 //",
    "GE09ram_02pu:2522": "yat tv idaṃ bhavatā kiṃcit prītyā samupakalpitam /",
    "GE09ram_02pu:2523": "sarvaṃ tad anujānāmi na hi varte pratigrahe // Ram_2,44.19 //",
    "GE09ram_02pu:2524": "kuśacīrājinadharaṃ phalamūlāśanaṃ ca mām /",
    "GE09ram_02pu:2525": "viddhi praṇihitaṃ dharme tāpasaṃ vanagocaram // Ram_2,44.20 //",
    "GE09ram_02pu:2526": "aśvānāṃ khādanenāham arthī nānyena kenacit /",
    "GE09ram_02pu:2527": "etāvatātrabhavatā bhaviṣyāmi supūjitaḥ // Ram_2,44.21 //",
    "GE09ram_02pu:2528": "ete hi dayitā rājñaḥ pitur daśarathasya me /",
    "GE09ram_02pu:2529": "etaiḥ suvihitair aśvair bhaviṣyāmy aham arcitaḥ // Ram_2,44.22 //",
    "GE09ram_02pu:2530": "aśvānāṃ pratipānaṃ ca khādanaṃ caiva so 'nvaśāt /",
    "GE09ram_02pu:2531": "guhas tatraiva puruṣāṃs tvaritaṃ dīyatām iti // Ram_2,44.23 //",
    "GE09ram_02pu:2532": "tataś cīrottarāsaṅgaḥ saṃdhyām anvāsya paścimām /",
    "GE09ram_02pu:2533": "jalam evādade bhojyaṃ lakṣmaṇenāhṛtaṃ svayam // Ram_2,44.24 //",
    "GE09ram_02pu:2534": "tasya bhūmau śayānasya pādau prakṣālya lakṣmaṇaḥ /",
    "GE09ram_02pu:2535": "sabhāryasya tato 'bhyetya tasthau vṛkṣam upāśritaḥ // Ram_2,44.25 //",
    "GE09ram_02pu:2536": "guho 'pi saha sūtena saumitrim anubhāṣayan /",
    "GE09ram_02pu:2537": "anvajāgrat tato rāmam apramatto dhanurdharaḥ // Ram_2,44.26 //",
    "GE09ram_02pu:2538": "tathā śayānasya tato 'sya dhīmato yaśasvino dāśarather mahātmanaḥ /",
    "GE09ram_02pu:2539": "adṛṣṭaduḥkhasya sukhocitasya sā tadā vyatīyāya cireṇa śarvarī //",
    "GE09ram_02pu:2540": "taṃ jāgratam adambhena bhrātur arthāya lakṣmaṇam /",
    "GE09ram_02pu:2541": "guhaḥ saṃtāpasaṃtapto rāghavaṃ vākyam abravīt // Ram_2,45.1 //",
    "GE09ram_02pu:2542": "iyaṃ tāta sukhā śayyā tvadartham upakalpitā /",
    "GE09ram_02pu:2543": "pratyāśvasihi sādhv asyāṃ rājaputra yathāsukham // Ram_2,45.2 //",
    "GE09ram_02pu:2544": "ucito 'yaṃ janaḥ sarvaḥ kleśānāṃ tvaṃ sukhocitaḥ /",
    "GE09ram_02pu:2545": "guptyarthaṃ jāgariṣyāmaḥ kākutsthasya vayaṃ niśām // Ram_2,45.3 //",
    "GE09ram_02pu:2546": "na hi rāmāt priyataro mamāsti bhuvi kaścana /",
    "GE09ram_02pu:2547": "bravīmy etad ahaṃ satyaṃ satyenaiva ca te śape // Ram_2,45.4 //",
    "GE09ram_02pu:2548": "asya prasādād āśaṃse loke 'smin sumahad yaśaḥ /",
    "GE09ram_02pu:2549": "dharmāvāptiṃ ca vipulām arthāvāptiṃ ca kevalām // Ram_2,45.5 //",
    "GE09ram_02pu:2550": "so 'haṃ priyasakhaṃ rāmaṃ śayānaṃ saha sītayā /",
    "GE09ram_02pu:2551": "rakṣiṣyāmi dhanuṣpāṇiḥ sarvato jñātibhiḥ saha // Ram_2,45.6 //",
    "GE09ram_02pu:2552": "na hi me 'viditaṃ kiṃcid vane 'smiṃś carataḥ sadā /",
    "GE09ram_02pu:2553": "caturaṅgaṃ hy api balaṃ sumahat prasahemahi // Ram_2,45.7 //",
    "GE09ram_02pu:2554": "lakṣmaṇas taṃ tadovāca rakṣyamāṇās tvayānagha /",
    "GE09ram_02pu:2555": "nātra bhītā vayaṃ sarve dharmam evānupaśyatā // Ram_2,45.8 //",
    "GE09ram_02pu:2556": "kathaṃ dāśarathau bhūmau śayāne saha sītayā /",
    "GE09ram_02pu:2557": "śakyā nidrā mayā labdhuṃ jīvitaṃ vā sukhāni vā // Ram_2,45.9 //",
    "GE09ram_02pu:2558": "yo na devāsuraiḥ sarvaiḥ śakyaḥ prasahituṃ yudhi /",
    "GE09ram_02pu:2559": "taṃ paśya sukhasaṃviṣṭaṃ tṛṇeṣu saha sītayā // Ram_2,45.10 //",
    "GE09ram_02pu:2560": "yo mantratapasā labdho vividhaiś ca pariśramaiḥ /",
    "GE09ram_02pu:2561": "eko daśarathasyaiṣa putraḥ sadṛśalakṣaṇaḥ // Ram_2,45.11 //",
    "GE09ram_02pu:2562": "asmin pravrajito rājā na ciraṃ vartayiṣyati /",
    "GE09ram_02pu:2563": "vidhavā medinī nūnaṃ kṣipram eva bhaviṣyati // Ram_2,45.12 //",
    "GE09ram_02pu:2564": "vinadya sumahānādaṃ śrameṇoparatāḥ striyaḥ /",
    "GE09ram_02pu:2565": "nirghoṣoparataṃ tāta manye rājaniveśanam // Ram_2,45.13 //",
    "GE09ram_02pu:2566": "kausalyā caiva rājā ca tathaiva jananī mama /",
    "GE09ram_02pu:2567": "nāśaṃse yadi jīvanti sarve te śarvarīm imām // Ram_2,45.14 //",
    "GE09ram_02pu:2568": "jīved api hi me mātā śatrughnasyānvavekṣayā /",
    "GE09ram_02pu:2569": "tad duḥkhaṃ yat tu kausalyā vīrasūr vinaśiṣyati // Ram_2,45.15 //",
    "GE09ram_02pu:2570": "anuraktajanākīrṇā sukhālokapriyāvahā /",
    "GE09ram_02pu:2571": "rājavyasanasaṃsṛṣṭā sā purī vinaśiṣyati // Ram_2,45.16 //",
    "GE09ram_02pu:2572": "atikrāntam atikrāntam anavāpya manoratham /",
    "GE09ram_02pu:2573": "rājye rāmam anikṣipya pitā me vinaśiṣyati // Ram_2,45.17 //",
    "GE09ram_02pu:2574": "siddhārthāḥ pitaraṃ vṛttaṃ tasmin kāle hy upasthite /",
    "GE09ram_02pu:2575": "pretakāryeṣu sarveṣu saṃskariṣyanti bhūmipam // Ram_2,45.18 //",
    "GE09ram_02pu:2576": "ramyacatvarasaṃsthānāṃ suvibhaktamahāpathām /",
    "GE09ram_02pu:2577": "harmyaprāsādasampannāṃ gaṇikāvaraśobhitām // Ram_2,45.19 //",
    "GE09ram_02pu:2578": "rathāśvagajasambādhāṃ tūryanādavināditām /",
    "GE09ram_02pu:2579": "sarvakalyāṇasampūrṇāṃ hṛṣṭapuṣṭajanākulām // Ram_2,45.20 //",
    "GE09ram_02pu:2580": "ārāmodyānasampannāṃ samājotsavaśālinīm /",
    "GE09ram_02pu:2581": "sukhitā vicariṣyanti rājadhānīṃ pitur mama // Ram_2,45.21 //",
    "GE09ram_02pu:2582": "api satyapratijñena sārdhaṃ kuśalinā vayam /",
    "GE09ram_02pu:2583": "nivṛtte vanavāse 'sminn ayodhyāṃ praviśemahi // Ram_2,45.22 //",
    "GE09ram_02pu:2584": "paridevayamānasya duḥkhārtasya mahātmanaḥ /",
    "GE09ram_02pu:2585": "tiṣṭhato rājaputrasya śarvarī sātyavartata // Ram_2,45.23 //",
    "GE09ram_02pu:2586": "tathā hi satyaṃ bruvati prajāhite narendraputre gurusauhṛdād guhaḥ /",
    "GE09ram_02pu:2587": "mumoca bāṣpaṃ vyasanābhipīḍito jvarāturo nāga iva vyathāturaḥ //",
    "GE09ram_02pu:2588": "prabhātāyāṃ tu śarvaryāṃ pṛthuvṛkṣā mahāyaśāḥ /",
    "GE09ram_02pu:2589": "uvāca rāmaḥ saumitriṃ lakṣmaṇaṃ śubhalakṣaṇam // Ram_2,46.1 //",
    "GE09ram_02pu:2590": "bhāskarodayakālo 'yaṃ gatā bhagavatī niśā /",
    "GE09ram_02pu:2591": "asau sukṛṣṇo vihagaḥ kokilas tāta kūjati // Ram_2,46.2 //",
    "GE09ram_02pu:2592": "barhiṇānāṃ ca nirghoṣaḥ śrūyate nadatāṃ vane /",
    "GE09ram_02pu:2593": "tarāma jāhnavīṃ saumya śīghragāṃ sāgaraṃgamām // Ram_2,46.3 //",
    "GE09ram_02pu:2594": "vijñāya rāmasya vacaḥ saumitrir mitranandanaḥ /",
    "GE09ram_02pu:2595": "guham āmantrya sūtaṃ ca so 'tiṣṭhad bhrātur agrataḥ // Ram_2,46.4 //",
    "GE09ram_02pu:2596": "tataḥ kalāpān saṃnahya khaḍgau baddhvā ca dhanvinau /",
    "GE09ram_02pu:2597": "jagmatur yena tau gaṅgāṃ sītayā saha rāghavau // Ram_2,46.5 //",
    "GE09ram_02pu:2598": "rāmam eva tu dharmajñam upagamya vinītavat /",
    "GE09ram_02pu:2599": "kim ahaṃ karavāṇīti sūtaḥ prāñjalir abravīt // Ram_2,46.6 //",
    "GE09ram_02pu:2600": "nivartasvety uvācainam etāvaddhi kṛtaṃ mama /",
    "GE09ram_02pu:2601": "yānaṃ vihāya padbhyāṃ tu gamiṣyāmo mahāvanam // Ram_2,46.7 //",
    "GE09ram_02pu:2602": "ātmānaṃ tv abhyanujñātam avekṣyārtaḥ sa sārathiḥ /",
    "GE09ram_02pu:2603": "sumantraḥ puruṣavyāghram aikṣvākam idam abravīt // Ram_2,46.8 //",
    "GE09ram_02pu:2604": "nātikrāntam idaṃ loke puruṣeṇeha kenacit /",
    "GE09ram_02pu:2605": "tava sabhrātṛbhāryasya vāsaḥ prākṛtavad vane // Ram_2,46.9 //",
    "GE09ram_02pu:2606": "na manye brahmacarye 'sti svadhīte vā phalodayaḥ /",
    "GE09ram_02pu:2607": "mārdavārjavayor vāpi tvāṃ ced vyasanam āgatam // Ram_2,46.10 //",
    "GE09ram_02pu:2608": "saha rāghava vaidehyā bhrātrā caiva vane vasan /",
    "GE09ram_02pu:2609": "tvaṃ gatiṃ prāpsyase vīra trīṃl lokāṃs tu jayann iva // Ram_2,46.11 //",
    "GE09ram_02pu:2610": "vayaṃ khalu hatā rāma ye tayāpy upavañcitāḥ /",
    "GE09ram_02pu:2611": "kaikeyyā vaśam eṣyāmaḥ pāpāyā duḥkhabhāginaḥ // Ram_2,46.12 //",
    "GE09ram_02pu:2612": "iti bruvann ātmasamaṃ sumantraḥ sārathis tadā /",
    "GE09ram_02pu:2613": "dṛṣṭvā dūragataṃ rāmaṃ duḥkhārto rurude ciram // Ram_2,46.13 //",
    "GE09ram_02pu:2614": "tatas tu vigate bāṣpe sūtaṃ spṛṣṭodakaṃ śucim /",
    "GE09ram_02pu:2615": "rāmas tu madhuraṃ vākyaṃ punaḥ punar uvāca tam // Ram_2,46.14 //",
    "GE09ram_02pu:2616": "ikṣvākūṇāṃ tvayā tulyaṃ suhṛdaṃ nopalakṣaye /",
    "GE09ram_02pu:2617": "yathā daśaratho rājā māṃ na śocet tathā kuru // Ram_2,46.15 //",
    "GE09ram_02pu:2618": "śokopahatacetāś ca vṛddhaś ca jagatīpatiḥ /",
    "GE09ram_02pu:2619": "kāmabhārāvasannaś ca tasmād etad bravīmi te // Ram_2,46.16 //",
    "GE09ram_02pu:2620": "yad yad ājñāpayet kiṃcit sa mahātmā mahīpatiḥ /",
    "GE09ram_02pu:2621": "kaikeyyāḥ priyakāmārthaṃ kāryaṃ tad avikāṅkṣayā // Ram_2,46.17 //",
    "GE09ram_02pu:2622": "etadarthaṃ hi rājyāni praśāsati nareśvarāḥ /",
    "GE09ram_02pu:2623": "yad eṣāṃ sarvakṛtyeṣu mano na pratihanyate // Ram_2,46.18 //",
    "GE09ram_02pu:2624": "tad yathā sa mahārājo nālīkam adhigacchati /",
    "GE09ram_02pu:2625": "na ca tāmyati duḥkhena sumantra kuru tat tathā // Ram_2,46.19 //",
    "GE09ram_02pu:2626": "adṛṣṭaduḥkhaṃ rājānaṃ vṛddham āryaṃ jitendriyam /",
    "GE09ram_02pu:2627": "brūyās tvam abhivādyaiva mama hetor idaṃ vacaḥ // Ram_2,46.20 //",
    "GE09ram_02pu:2628": "naivāham anuśocāmi lakṣmaṇo na ca maithilī /",
    "GE09ram_02pu:2629": "ayodhyāyāś cyutāś ceti vane vatsyāmaheti vā // Ram_2,46.21 //",
    "GE09ram_02pu:2630": "caturdaśasu varṣeṣu nivṛtteṣu punaḥ punaḥ /",
    "GE09ram_02pu:2631": "lakṣmaṇaṃ māṃ ca sītāṃ ca drakṣyasi kṣipram āgatān // Ram_2,46.22 //",
    "GE09ram_02pu:2632": "evam uktvā tu rājānaṃ mātaraṃ ca sumantra me /",
    "GE09ram_02pu:2633": "anyāś ca devīḥ sahitāḥ kaikeyīṃ ca punaḥ punaḥ // Ram_2,46.23 //",
    "GE09ram_02pu:2634": "ārogyaṃ brūhi kausalyām atha pādābhivandanam /",
    "GE09ram_02pu:2635": "sītāyā mama cāryasya vacanāl lakṣmaṇasya ca // Ram_2,46.24 //",
    "GE09ram_02pu:2636": "brūyāś ca hi mahārājaṃ bharataṃ kṣipram ānaya /",
    "GE09ram_02pu:2637": "āgataś cāpi bharataḥ sthāpyo nṛpamate pade // Ram_2,46.25 //",
    "GE09ram_02pu:2638": "bharataṃ ca pariṣvajya yauvarājye 'bhiṣicya ca /",
    "GE09ram_02pu:2639": "asmatsaṃtāpajaṃ duḥkhaṃ na tvām abhibhaviṣyati // Ram_2,46.26 //",
    "GE09ram_02pu:2640": "bharataś cāpi vaktavyo yathā rājani vartase /",
    "GE09ram_02pu:2641": "tathā mātṛṣu vartethāḥ sarvāsv evāviśeṣataḥ // Ram_2,46.27 //",
    "GE09ram_02pu:2642": "yathā ca tava kaikeyī sumitrā cāviśeṣataḥ /",
    "GE09ram_02pu:2643": "tathaiva devī kausalyā mama mātā viśeṣataḥ // Ram_2,46.28 //",
    "GE09ram_02pu:2644": "nivartyamāno rāmeṇa sumantraḥ śokakarśitaḥ /",
    "GE09ram_02pu:2645": "tat sarvaṃ vacanaṃ śrutvā snehāt kākutstham abravīt // Ram_2,46.29 //",
    "GE09ram_02pu:2646": "yad ahaṃ nopacāreṇa brūyāṃ snehād aviklavaḥ /",
    "GE09ram_02pu:2647": "bhaktimān iti tat tāvad vākyaṃ tvaṃ kṣantum arhasi // Ram_2,46.30 //",
    "GE09ram_02pu:2648": "kathaṃ hi tvadvihīno 'haṃ pratiyāsyāmi tāṃ purīm /",
    "GE09ram_02pu:2649": "tava tāta viyogena putraśokākulām iva // Ram_2,46.31 //",
    "GE09ram_02pu:2650": "sarāmam api tāvan me rathaṃ dṛṣṭvā tadā janaḥ /",
    "GE09ram_02pu:2651": "vinā rāmaṃ rathaṃ dṛṣṭvā vidīryetāpi sā purī // Ram_2,46.32 //",
    "GE09ram_02pu:2652": "dainyaṃ hi nagarī gacched dṛṣṭvā śūnyam imaṃ ratham /",
    "GE09ram_02pu:2653": "sūtāvaśeṣaṃ svaṃ sainyaṃ hatavīram ivāhave // Ram_2,46.33 //",
    "GE09ram_02pu:2654": "dūre 'pi nivasantaṃ tvāṃ mānasenāgrataḥ sthitam /",
    "GE09ram_02pu:2655": "cintayantyo 'dya nūnaṃ tvāṃ nirāhārāḥ kṛtāḥ prajāḥ // Ram_2,46.34 //",
    "GE09ram_02pu:2656": "ārtanādo hi yaḥ paurair muktas tadvipravāsane /",
    "GE09ram_02pu:2657": "rathasthaṃ māṃ niśāmyaiva kuryuḥ śataguṇaṃ tataḥ // Ram_2,46.35 //",
    "GE09ram_02pu:2658": "ahaṃ kiṃ cāpi vakṣyāmi devīṃ tava suto mayā /",
    "GE09ram_02pu:2659": "nīto 'sau mātulakulaṃ saṃtāpaṃ mā kṛthā iti // Ram_2,46.36 //",
    "GE09ram_02pu:2660": "asatyam api naivāhaṃ brūyāṃ vacanam īdṛśam /",
    "GE09ram_02pu:2661": "katham apriyam evāhaṃ brūyāṃ satyam idaṃ vacaḥ // Ram_2,46.37 //",
    "GE09ram_02pu:2662": "mama tāvan niyogasthās tvadbandhujanavāhinaḥ /",
    "GE09ram_02pu:2663": "kathaṃ rathaṃ tvayā hīnaṃ pravakṣyanti hayottamāḥ // Ram_2,46.38 //",
    "GE09ram_02pu:2664": "yadi me yācamānasya tyāgam eva kariṣyasi /",
    "GE09ram_02pu:2665": "saratho 'gniṃ pravekṣyāmi tyaktamātra iha tvayā // Ram_2,46.39 //",
    "GE09ram_02pu:2666": "bhaviṣyanti vane yāni tapovighnakarāṇi te /",
    "GE09ram_02pu:2667": "rathena pratibādhiṣye tāni sattvāni rāghava // Ram_2,46.40 //",
    "GE09ram_02pu:2668": "tvatkṛte na mayā prāptaṃ rathacaryākṛtaṃ sukham /",
    "GE09ram_02pu:2669": "āśaṃse tvatkṛtenāhaṃ vanavāsakṛtaṃ sukham // Ram_2,46.41 //",
    "GE09ram_02pu:2670": "prasīdecchāmi te 'raṇye bhavituṃ pratyanantaraḥ /",
    "GE09ram_02pu:2671": "prītyābhihitam icchāmi bhava me patyanantaraḥ // Ram_2,46.42 //",
    "GE09ram_02pu:2672": "tava śuśrūṣaṇaṃ mūrdhnā kariṣyāmi vane vasan /",
    "GE09ram_02pu:2673": "ayodhyāṃ devalokaṃ vā sarvathā prajahāmy aham // Ram_2,46.43 //",
    "GE09ram_02pu:2674": "na hi śakyā praveṣṭuṃ sā mayāyodhyā tvayā vinā /",
    "GE09ram_02pu:2675": "rājadhānī mahendrasya yathā duṣkṛtakarmaṇā // Ram_2,46.44 //",
    "GE09ram_02pu:2676": "ime cāpi hayā vīra yadi te vanavāsinaḥ /",
    "GE09ram_02pu:2677": "paricaryāṃ kariṣyanti prāpsyanti paramāṃ gatim // Ram_2,46.45 //",
    "GE09ram_02pu:2678": "vanavāse kṣayaṃ prāpte mamaiṣa hi manorathaḥ /",
    "GE09ram_02pu:2679": "yad anena rathenaiva tvāṃ vaheyaṃ purīṃ punaḥ // Ram_2,46.46 //",
    "GE09ram_02pu:2680": "caturdaśa hi varṣāṇi sahitasya tvayā vane /",
    "GE09ram_02pu:2681": "kṣaṇabhūtāni yāsyanti śataśas tu tato 'nyathā // Ram_2,46.47 //",
    "GE09ram_02pu:2682": "bhṛtyavatsala tiṣṭhantaṃ bhartṛputragate pathi /",
    "GE09ram_02pu:2683": "bhaktaṃ bhṛtyaṃ sthitaṃ sthityāṃ tvaṃ na māṃ hātum arhasi // Ram_2,46.48",
    "GE09ram_02pu:2684": "evaṃ bahuvidhaṃ dīnaṃ yācamānaṃ punaḥ punaḥ /",
    "GE09ram_02pu:2685": "rāmo bhṛtyānukampī tu sumantram idam abravīt // Ram_2,46.49 //",
    "GE09ram_02pu:2686": "jānāmi paramāṃ bhaktiṃ mayi te bhartṛvatsala /",
    "GE09ram_02pu:2687": "śṛṇu cāpi yadarthaṃ tvāṃ preṣayāmi purīm itaḥ // Ram_2,46.50 //",
    "GE09ram_02pu:2688": "nagarīṃ tvāṃ gataṃ dṛṣṭvā jananī me yavīyasī /",
    "GE09ram_02pu:2689": "kaikeyī pratyayaṃ gacched iti rāmo vanaṃ gataḥ // Ram_2,46.51 //",
    "GE09ram_02pu:2690": "parituṣṭā hi sā devī vanavāsaṃ gate mayi /",
    "GE09ram_02pu:2691": "rājānaṃ nātiśaṅketa mithyāvādīti dhārmikam // Ram_2,46.52 //",
    "GE09ram_02pu:2692": "eṣa me prathamaḥ kalpo yad ambā me yavīyasī /",
    "GE09ram_02pu:2693": "bharatārakṣitaṃ sphītaṃ putrarājyam avāpnuyāt // Ram_2,46.53 //",
    "GE09ram_02pu:2694": "mama priyārthaṃ rājñaś ca sarathas tvaṃ purīṃ vraja /",
    "GE09ram_02pu:2695": "saṃdiṣṭaś cāsi yānarthāṃs tāṃs tān brūyās tathātathā // Ram_2,46.54 //",
    "GE09ram_02pu:2696": "ity uktvā vacanaṃ sūtaṃ sāntvayitvā punaḥ punaḥ /",
    "GE09ram_02pu:2697": "guhaṃ vacanam aklībaṃ rāmo hetumad abravīt /",
    "GE09ram_02pu:2698": "jaṭāḥ kṛtvā gamiṣyāmi nyagrodhakṣīram ānaya // Ram_2,46.55 //",
    "GE09ram_02pu:2699": "tat kṣīraṃ rājaputrāya guhaḥ kṣipram upāharat /",
    "GE09ram_02pu:2700": "lakṣmaṇasyātmanaś caiva rāmas tenākaroj jaṭāḥ // Ram_2,46.56 //",
    "GE09ram_02pu:2701": "tau tadā cīravasanau jaṭāmaṇḍaladhāriṇau /",
    "GE09ram_02pu:2702": "aśobhetām ṛṣisamau bhrātarau rāmalakṣmaṇau // Ram_2,46.57 //",
    "GE09ram_02pu:2703": "tato vaikhānasaṃ mārgam āsthitaḥ sahalakṣmaṇaḥ /",
    "GE09ram_02pu:2704": "vratam ādiṣṭavān rāmaḥ sahāyaṃ guham abravīt // Ram_2,46.58 //",
    "GE09ram_02pu:2705": "apramatto bale kośe durge janapade tathā /",
    "GE09ram_02pu:2706": "bhavethā guha rājyaṃ hi durārakṣatamaṃ matam // Ram_2,46.59 //",
    "GE09ram_02pu:2707": "tatas taṃ samanujñāya guham ikṣvākunandanaḥ /",
    "GE09ram_02pu:2708": "jagāma tūrṇam avyagraḥ sabhāryaḥ sahalakṣmaṇaḥ // Ram_2,46.60 //",
    "GE09ram_02pu:2709": "sa tu dṛṣṭvā nadītīre nāvam ikṣvākunandanaḥ /",
    "GE09ram_02pu:2710": "titīrṣuḥ śīghragāṃ gaṅgām idaṃ lakṣmaṇam abravīt // Ram_2,46.61 //",
    "GE09ram_02pu:2711": "āroha tvaṃ naravyāghra sthitāṃ nāvam imāṃ śanaiḥ /",
    "GE09ram_02pu:2712": "sītāṃ cāropayānvakṣaṃ parigṛhya manasvinīm // Ram_2,46.62 //",
    "GE09ram_02pu:2713": "sa bhrātuḥ śāsanaṃ śrutvā sarvam apratikūlayan /",
    "GE09ram_02pu:2714": "āropya maithilīṃ pūrvam ārurohātmavāṃs tataḥ // Ram_2,46.63 //",
    "GE09ram_02pu:2715": "athāruroha tejasvī svayaṃ lakṣmaṇapūrvajaḥ /",
    "GE09ram_02pu:2716": "tato niṣādādhipatir guho jñātīn acodayat // Ram_2,46.64 //",
    "GE09ram_02pu:2717": "anujñāya sumantraṃ ca sabalaṃ caiva taṃ guham /",
    "GE09ram_02pu:2718": "āsthāya nāvaṃ rāmas tu codayāmāsa nāvikān // Ram_2,46.65 //",
    "GE09ram_02pu:2719": "tatas taiś coditā sā nauḥ karṇadhārasamāhitā /",
    "GE09ram_02pu:2720": "śubhasphyavegābhihatā śīghraṃ salilam atyagāt // Ram_2,46.66 //",
    "GE09ram_02pu:2721": "madhyaṃ tu samanuprāpya bhāgīrathyās tv aninditā /",
    "GE09ram_02pu:2722": "vaidehī prāñjalir bhūtvā tāṃ nadīm idam abravīt // Ram_2,46.67 //",
    "GE09ram_02pu:2723": "putro daśarathasyāyaṃ mahārājasya dhīmataḥ /",
    "GE09ram_02pu:2724": "nideśaṃ pālayatv enaṃ gaṅge tvadabhirakṣitaḥ // Ram_2,46.68 //",
    "GE09ram_02pu:2725": "caturdaśa hi varṣāṇi samagrāṇy uṣya kānane /",
    "GE09ram_02pu:2726": "bhrātrā saha mayā caiva punaḥ pratyāgamiṣyati // Ram_2,46.69 //",
    "GE09ram_02pu:2727": "tatas tvāṃ devi subhage kṣemeṇa punar āgatā /",
    "GE09ram_02pu:2728": "yakṣye pramuditā gaṅge sarvakāmasamṛddhaye // Ram_2,46.70 //",
    "GE09ram_02pu:2729": "tvaṃ hi tripathagā devi brahmalokaṃ samīkṣase /",
    "GE09ram_02pu:2730": "bhāryā codadhirājasya loke 'smin sampradṛśyase // Ram_2,46.71 //",
    "GE09ram_02pu:2731": "sā tvāṃ devi namasyāmi praśaṃsāmi ca śobhane /",
    "GE09ram_02pu:2732": "prāptarājye naravyāghre śivena punar āgate // Ram_2,46.72 //",
    "GE09ram_02pu:2733": "gavāṃ śatasahasrāṇi vastrāṇy annaṃ ca peśalam /",
    "GE09ram_02pu:2734": "brāhmaṇebhyaḥ pradāsyāmi tava priyacikīrṣayā // Ram_2,46.73 //",
    "GE09ram_02pu:2735": "tathā saṃbhāṣamāṇā sā sītā gaṅgām aninditā /",
    "GE09ram_02pu:2736": "dakṣiṇā dakṣiṇaṃ tīraṃ kṣipram evābhyupāgamat // Ram_2,46.74 //",
    "GE09ram_02pu:2737": "tīraṃ tu samanuprāpya nāvaṃ hitvā nararṣabhaḥ /",
    "GE09ram_02pu:2738": "prātiṣṭhata saha bhrātrā vaidehyā ca paraṃtapaḥ // Ram_2,46.75 //",
    "GE09ram_02pu:2739": "athābravīn mahābāhuḥ sumitrānandavardhanam /",
    "GE09ram_02pu:2740": "agrato gaccha saumitre sītā tvām anugacchatu // Ram_2,46.76 //",
    "GE09ram_02pu:2741": "pṛṣṭhato 'haṃ gamiṣyāmi tvāṃ ca sītāṃ ca pālayan /",
    "GE09ram_02pu:2742": "adya duḥkhaṃ tu vaidehī vanavāsasya vetsyati // Ram_2,46.77 //",
    "GE09ram_02pu:2743": "gataṃ tu gaṅgāparapāram āśu rāmaṃ sumantraḥ pratataṃ nirīkṣya /",
    "GE09ram_02pu:2744": "adhvaprakarṣād vinivṛttadṛṣṭir mumoca bāṣpaṃ vyathitas tapasvī //",
    "GE09ram_02pu:2745": "tau tatra hatvā caturo mahāmṛgān varāham ṛśyaṃ pṛṣataṃ mahārurum /",
    "GE09ram_02pu:2746": "ādāya medhyaṃ tvaritaṃ bubhukṣitau vāsāya kāle yayatur vanaspatim //",
    "GE09ram_02pu:2747": "sa taṃ vṛkṣaṃ samāsādya saṃdhyām anvāsya paścimām /",
    "GE09ram_02pu:2748": "rāmo ramayatāṃ śreṣṭha iti hovāca lakṣmaṇam // Ram_2,47.1 //",
    "GE09ram_02pu:2749": "adyeyaṃ prathamā rātrir yātā janapadād bahiḥ /",
    "GE09ram_02pu:2750": "yā sumantreṇa rahitā tāṃ notkaṇṭhitum arhasi // Ram_2,47.2 //",
    "GE09ram_02pu:2751": "jāgartavyam atandribhyām adya prabhṛti rātriṣu /",
    "GE09ram_02pu:2752": "yogakṣemo hi sītāyā vartate lakṣmaṇāvayoḥ // Ram_2,47.3 //",
    "GE09ram_02pu:2753": "rātriṃ kathaṃcid evemāṃ saumitre vartayāmahe /",
    "GE09ram_02pu:2754": "upāvartāmahe bhūmāv āstīrya svayam ārjitaiḥ // Ram_2,47.4 //",
    "GE09ram_02pu:2755": "sa tu saṃviśya medinyāṃ mahārhaśayanocitaḥ /",
    "GE09ram_02pu:2756": "imāḥ saumitraye rāmo vyājahāra kathāḥ śubhāḥ // Ram_2,47.5 //",
    "GE09ram_02pu:2757": "dhruvam adya mahārājo duḥkhaṃ svapiti lakṣmaṇa /",
    "GE09ram_02pu:2758": "kṛtakāmā tu kaikeyī tuṣṭā bhavitum arhati // Ram_2,47.6 //",
    "GE09ram_02pu:2759": "sā hi devī mahārājaṃ kaikeyī rājyakāraṇāt /",
    "GE09ram_02pu:2760": "api na cyāvayet prāṇān dṛṣṭvā bharatam āgatam // Ram_2,47.7 //",
    "GE09ram_02pu:2761": "anāthaś caiva vṛddhaś ca mayā caiva vinākṛtaḥ /",
    "GE09ram_02pu:2762": "kiṃ kariṣyati kāmātmā kaikeyyā vaśam āgataḥ // Ram_2,47.8 //",
    "GE09ram_02pu:2763": "idaṃ vyasanam ālokya rājñaś ca mativibhramam /",
    "GE09ram_02pu:2764": "kāma evārdhadharmābhyāṃ garīyān iti me matiḥ // Ram_2,47.9 //",
    "GE09ram_02pu:2765": "ko hy avidvān api pumān pramadāyāḥ kṛte tyajet /",
    "GE09ram_02pu:2766": "chandānuvartinaṃ putraṃ tāto mām iva lakṣmaṇa // Ram_2,47.10 //",
    "GE09ram_02pu:2767": "sukhī bata sabhāryaś ca bharataḥ kekayīsutaḥ /",
    "GE09ram_02pu:2768": "muditān kosalān eko yo bhokṣyaty adhirājavat // Ram_2,47.11 //",
    "GE09ram_02pu:2769": "sa hi sarvasya rājyasya mukham ekaṃ bhaviṣyati /",
    "GE09ram_02pu:2770": "tāte ca vayasātīte mayi cāraṇyam āśrite // Ram_2,47.12 //",
    "GE09ram_02pu:2771": "arthadharmau parityajya yaḥ kāmam anuvartate /",
    "GE09ram_02pu:2772": "evam āpadyate kṣipraṃ rājā daśaratho yathā // Ram_2,47.13 //",
    "GE09ram_02pu:2773": "manye daśarathāntāya mama pravrājanāya ca /",
    "GE09ram_02pu:2774": "kaikeyī saumya samprāptā rājyāya bharatasya ca // Ram_2,47.14 //",
    "GE09ram_02pu:2775": "apīdānīṃ na kaikeyī saubhāgyamadamohitā /",
    "GE09ram_02pu:2776": "kausalyāṃ ca sumitrāṃ ca samprabādheta matkṛte // Ram_2,47.15 //",
    "GE09ram_02pu:2777": "mā sma matkāraṇād devī sumitrā duḥkham āvaset /",
    "GE09ram_02pu:2778": "ayodhyām ita eva tvaṃ kāle praviśa lakṣmaṇa // Ram_2,47.16 //",
    "GE09ram_02pu:2779": "aham eko gamiṣyāmi sītayā saha daṇḍakān /",
    "GE09ram_02pu:2780": "anāthāyā hi nāthas tvaṃ kausalyāyā bhaviṣyasi // Ram_2,47.17 //",
    "GE09ram_02pu:2781": "kṣudrakarmā hi kaikeyī dveṣād anyāyyam ācaret /",
    "GE09ram_02pu:2782": "paridadyā hi dharmajñe bharate mama mātaram // Ram_2,47.18 //",
    "GE09ram_02pu:2783": "nūnaṃ jātyantare kasmin striyaḥ putrair viyojitāḥ /",
    "GE09ram_02pu:2784": "jananyā mama saumitre tad apy etad upasthitam // Ram_2,47.19 //",
    "GE09ram_02pu:2785": "mayā hi cirapuṣṭena duḥkhasaṃvardhitena ca /",
    "GE09ram_02pu:2786": "viprāyujyata kausalyā phalakāle dhig astu mām // Ram_2,47.20 //",
    "GE09ram_02pu:2787": "mā sma sīmantinī kācij janayet putram īdṛśam /",
    "GE09ram_02pu:2788": "saumitre yo 'ham ambāyā dadmi śokam anantakam // Ram_2,47.21 //",
    "GE09ram_02pu:2789": "manye prītiviśiṣṭā sā matto lakṣmaṇa śārikā /",
    "GE09ram_02pu:2790": "yasyās tac chrūyate vākyaṃ śuka pādam arer daśa // Ram_2,47.22 //",
    "GE09ram_02pu:2791": "śocantyāś cālpabhāgyāyā na kiṃcid upakurvatā /",
    "GE09ram_02pu:2792": "putreṇa kim aputrāyā mayā kāryam ariṃdama // Ram_2,47.23 //",
    "GE09ram_02pu:2793": "alpabhāgyā hi me mātā kausalyā rahitā mayā /",
    "GE09ram_02pu:2794": "śete paramaduḥkhārtā patitā śokasāgare // Ram_2,47.24 //",
    "GE09ram_02pu:2795": "eko hy aham ayodhyāṃ ca pṛthivīṃ cāpi lakṣmaṇa /",
    "GE09ram_02pu:2796": "tareyam iṣubhiḥ kruddho nanu vīryam akāraṇam // Ram_2,47.25 //",
    "GE09ram_02pu:2797": "adharmabhayabhītaś ca paralokasya cānagha /",
    "GE09ram_02pu:2798": "tena lakṣmaṇa nādyāham ātmānam abhiṣecaye // Ram_2,47.26 //",
    "GE09ram_02pu:2799": "etad anyac ca karuṇaṃ vilapya vijane bahu /",
    "GE09ram_02pu:2800": "aśrupūrṇamukho rāmo niśi tūṣṇīm upāviśat // Ram_2,47.27 //",
    "GE09ram_02pu:2801": "vilapyoparataṃ rāmaṃ gatārciṣam ivānalam /",
    "GE09ram_02pu:2802": "samudram iva nirvegam āśvāsayata lakṣmaṇaḥ // Ram_2,47.28 //",
    "GE09ram_02pu:2803": "dhruvam adya purī rāma ayodhyāyudhināṃ vara /",
    "GE09ram_02pu:2804": "niṣprabhā tvayi niṣkrānte gatacandreva śarvarī // Ram_2,47.29 //",
    "GE09ram_02pu:2805": "naitad aupayikaṃ rāma yad idaṃ paritapyase /",
    "GE09ram_02pu:2806": "viṣādayasi sītāṃ ca māṃ caiva puruṣarṣabha // Ram_2,47.30 //",
    "GE09ram_02pu:2807": "na ca sītā tvayā hīnā na cāham api rāghava /",
    "GE09ram_02pu:2808": "muhūrtam api jīvāvo jalān matsyāv ivoddhṛtau // Ram_2,47.31 //",
    "GE09ram_02pu:2809": "na hi tātaṃ na śatrughnaṃ na sumitrāṃ paraṃtapa /",
    "GE09ram_02pu:2810": "draṣṭum iccheyam adyāhaṃ svargaṃ vāpi tvayā vinā // Ram_2,47.32 //",
    "GE09ram_02pu:2811": "sa lakṣmaṇasyottamapuṣkalaṃ vaco niśamya caivaṃ vanavāsam ādarāt /",
    "GE09ram_02pu:2812": "samāḥ samastā vidadhe paraṃtapaḥ prapadya dharmaṃ sucirāya rāghavaḥ //",
    "GE09ram_02pu:2813": "te tu tasmin mahāvṛkṣa uṣitvā rajanīṃ śivām /",
    "GE09ram_02pu:2814": "vimale 'bhyudite sūrye tasmād deśāt pratasthire // Ram_2,48.1 //",
    "GE09ram_02pu:2815": "yatra bhāgīrathī gaṅgā yamunām abhivartate /",
    "GE09ram_02pu:2816": "jagmus taṃ deśam uddiśya vigāhya sumahad vanam // Ram_2,48.2 //",
    "GE09ram_02pu:2817": "te bhūmim āgān vividhān deśāṃś cāpi manoramān /",
    "GE09ram_02pu:2818": "adṛṣṭapūrvān paśyantas tatra tatra yaśasvinaḥ // Ram_2,48.3 //",
    "GE09ram_02pu:2819": "yathākṣemeṇa gacchan sa paśyaṃś ca vividhān drumān /",
    "GE09ram_02pu:2820": "nivṛttamātre divase rāmaḥ saumitrim abravīt // Ram_2,48.4 //",
    "GE09ram_02pu:2821": "prayāgam abhitaḥ paśya saumitre dhūmam unnatam /",
    "GE09ram_02pu:2822": "agner bhagavataḥ ketuṃ manye saṃnihito muniḥ // Ram_2,48.5 //",
    "GE09ram_02pu:2823": "nūnaṃ prāptāḥ sma sambhedaṃ gaṅgāyamunayor vayam /",
    "GE09ram_02pu:2824": "tathā hi śrūyate śabdo vāriṇo vārighaṭṭitaḥ // Ram_2,48.6 //",
    "GE09ram_02pu:2825": "dārūṇi paribhinnāni vanajair upajīvibhiḥ /",
    "GE09ram_02pu:2826": "bharadvājāśrame caite dṛśyante vividhā drumāḥ // Ram_2,48.7 //",
    "GE09ram_02pu:2827": "dhanvinau tau sukhaṃ gatvā lambamāne divākare /",
    "GE09ram_02pu:2828": "gaṅgāyamunayoḥ saṃdhau prāpatur nilayaṃ muneḥ // Ram_2,48.8 //",
    "GE09ram_02pu:2829": "rāmas tv āśramam āsādya trāsayan mṛgapakṣiṇaḥ /",
    "GE09ram_02pu:2830": "gatvā muhūrtam adhvānaṃ bharadvājam upāgamat // Ram_2,48.9 //",
    "GE09ram_02pu:2831": "tatas tv āśramam āsādya muner darśanakāṅkṣiṇau /",
    "GE09ram_02pu:2832": "sītayānugatau vīrau dūrād evāvatasthatuḥ // Ram_2,48.10 //",
    "GE09ram_02pu:2833": "hutāgnihotraṃ dṛṣṭvaiva mahābhāgaṃ kṛtāñjaliḥ /",
    "GE09ram_02pu:2834": "rāmaḥ saumitriṇā sārdhaṃ sītayā cābhyavādayat // Ram_2,48.11 //",
    "GE09ram_02pu:2835": "nyavedayata cātmānaṃ tasmai lakṣmaṇapūrvajaḥ /",
    "GE09ram_02pu:2836": "putrau daśarathasyāvāṃ bhagavan rāmalakṣmaṇau // Ram_2,48.12 //",
    "GE09ram_02pu:2837": "bhāryā mameyaṃ vaidehī kalyāṇī janakātmajā /",
    "GE09ram_02pu:2838": "māṃ cānuyātā vijanaṃ tapovanam aninditā // Ram_2,48.13 //",
    "GE09ram_02pu:2839": "pitrā pravrājyamānaṃ māṃ saumitrir anujaḥ priyaḥ /",
    "GE09ram_02pu:2840": "ayam anvagamad bhrātā vanam eva dṛḍhavrataḥ // Ram_2,48.14 //",
    "GE09ram_02pu:2841": "pitrā niyuktā bhagavan pravekṣyāmas tapovanam /",
    "GE09ram_02pu:2842": "dharmam evācariṣyāmas tatra mūlaphalāśanāḥ // Ram_2,48.15 //",
    "GE09ram_02pu:2843": "tasya tadvacanaṃ śrutvā rājaputrasya dhīmataḥ /",
    "GE09ram_02pu:2844": "upānayata dharmātmā gām arghyam udakaṃ tataḥ // Ram_2,48.16 //",
    "GE09ram_02pu:2845": "mṛgapakṣibhir āsīno munibhiś ca samantataḥ /",
    "GE09ram_02pu:2846": "rāmam āgatam abhyarcya svāgatenāha taṃ muniḥ // Ram_2,48.17 //",
    "GE09ram_02pu:2847": "pratigṛhya ca tām arcām upaviṣṭaṃ sarāghavam /",
    "GE09ram_02pu:2848": "bharadvājo 'bravīd vākyaṃ dharmayuktam idaṃ tadā // Ram_2,48.18 //",
    "GE09ram_02pu:2849": "cirasya khalu kākutstha paśyāmi tvām ihāgatam /",
    "GE09ram_02pu:2850": "śrutaṃ tava mayā cedaṃ vivāsanam akāraṇam // Ram_2,48.19 //",
    "GE09ram_02pu:2851": "avakāśo vivikto 'yaṃ mahānadyoḥ samāgame /",
    "GE09ram_02pu:2852": "puṇyaś ca ramaṇīyaś ca vasatv iha bhavān sukham // Ram_2,48.20 //",
    "GE09ram_02pu:2853": "evam uktas tu vacanaṃ bharadvājena rāghavaḥ /",
    "GE09ram_02pu:2854": "pratyuvāca śubhaṃ vākyaṃ rāmaḥ sarvahite rataḥ // Ram_2,48.21 //",
    "GE09ram_02pu:2855": "bhagavann ita āsannaḥ paurajānapado janaḥ /",
    "GE09ram_02pu:2856": "āgamiṣyati vaidehīṃ māṃ cāpi prekṣako janaḥ /",
    "GE09ram_02pu:2857": "anena kāraṇenāham iha vāsaṃ na rocaye // Ram_2,48.22 //",
    "GE09ram_02pu:2858": "ekānte paśya bhagavann āśramasthānam uttamam /",
    "GE09ram_02pu:2859": "ramate yatra vaidehī sukhārhā janakātmajā // Ram_2,48.23 //",
    "GE09ram_02pu:2860": "etac chrutvā śubhaṃ vākyaṃ bharadvājo mahāmuniḥ /",
    "GE09ram_02pu:2861": "rāghavasya tato vākyam arthagrāhakam abravīt // Ram_2,48.24 //",
    "GE09ram_02pu:2862": "daśakrośa itas tāta girir yasmin nivatsyasi /",
    "GE09ram_02pu:2863": "maharṣisevitaḥ puṇyaḥ sarvataḥ sukhadarśanaḥ // Ram_2,48.25 //",
    "GE09ram_02pu:2864": "golāṅgūlānucarito vānararkṣaniṣevitaḥ /",
    "GE09ram_02pu:2865": "citrakūṭa iti khyāto gandhamādanasaṃnibhaḥ // Ram_2,48.26 //",
    "GE09ram_02pu:2866": "yāvatā citrakūṭasya naraḥ śṛṅgāṇy avekṣate /",
    "GE09ram_02pu:2867": "kalyāṇāni samādhatte na pāpe kurute manaḥ // Ram_2,48.27 //",
    "GE09ram_02pu:2868": "ṛṣayas tatra bahavo vihṛtya śaradāṃ śatam /",
    "GE09ram_02pu:2869": "tapasā divam ārūḍhāḥ kapālaśirasā saha // Ram_2,48.28 //",
    "GE09ram_02pu:2870": "praviviktam ahaṃ manye taṃ vāsaṃ bhavataḥ sukham /",
    "GE09ram_02pu:2871": "iha vā vanavāsāya vasa rāma mayā saha // Ram_2,48.29 //",
    "GE09ram_02pu:2872": "sa rāmaṃ sarvakāmais taṃ bharadvājaḥ priyātithim /",
    "GE09ram_02pu:2873": "sabhāryaṃ saha ca bhrātrā pratijagrāha dharmavit // Ram_2,48.30 //",
    "GE09ram_02pu:2874": "tasya prayāge rāmasya taṃ maharṣim upeyuṣaḥ /",
    "GE09ram_02pu:2875": "prapannā rajanī puṇyā citrāḥ kathayataḥ kathāḥ // Ram_2,48.31 //",
    "GE09ram_02pu:2876": "prabhātāyāṃ rajanyāṃ tu bharadvājam upāgamat /",
    "GE09ram_02pu:2877": "uvāca naraśārdūlo muniṃ jvalitatejasam // Ram_2,48.32 //",
    "GE09ram_02pu:2878": "śarvarīṃ bhagavann adya satyaśīla tavāśrame /",
    "GE09ram_02pu:2879": "uṣitāḥ smeha vasatim anujānātu no bhavān // Ram_2,48.33 //",
    "GE09ram_02pu:2880": "rātryāṃ tu tasyāṃ vyuṣṭāyāṃ bharadvājo 'bravīd idam /",
    "GE09ram_02pu:2881": "madhumūlaphalopetaṃ citrakūṭaṃ vrajeti ha // Ram_2,48.34 //",
    "GE09ram_02pu:2882": "tatra kuñjarayūthāni mṛgayūthāni cābhitaḥ /",
    "GE09ram_02pu:2883": "vicaranti vanānteṣu tāni drakṣyasi rāghava // Ram_2,48.35 //",
    "GE09ram_02pu:2884": "prahṛṣṭakoyaṣṭikakokilasvanair vināditaṃ taṃ vasudhādharaṃ śivam /",
    "GE09ram_02pu:2885": "mṛgaiś ca mattair bahubhiś ca kuñjaraiḥ suramyam āsādya samāvasāśramam //",
    "GE09ram_02pu:2886": "uṣitvā rajanīṃ tatra rājaputrāv ariṃdamau /",
    "GE09ram_02pu:2887": "maharṣim abhivādyātha jagmatus taṃ giriṃ prati // Ram_2,49.1 //",
    "GE09ram_02pu:2888": "prasthitāṃś caiva tān prekṣya pitā putrān ivānvagāt /",
    "GE09ram_02pu:2889": "tataḥ pracakrame vaktuṃ vacanaṃ sa mahāmuniḥ // Ram_2,49.2 //",
    "GE09ram_02pu:2890": "athāsādya tu kālindīṃ śīghrasrotasamāpagām /",
    "GE09ram_02pu:2891": "tatra yūyaṃ plavaṃ kṛtvā taratāṃśumatīṃ nadīm // Ram_2,49.3 //",
    "GE09ram_02pu:2892": "tato nyagrodham āsādya mahāntaṃ haritacchadam /",
    "GE09ram_02pu:2893": "vivṛddhaṃ bahubhir vṛkṣaiḥ śyāmaṃ siddhopasevitam // Ram_2,49.4 //",
    "GE09ram_02pu:2894": "krośamātraṃ tato gatvā nīlaṃ drakṣyatha kānanam /",
    "GE09ram_02pu:2895": "palāśabadarīmiśraṃ rāma vaṃśaiś ca yāmunaiḥ // Ram_2,49.5 //",
    "GE09ram_02pu:2896": "sa panthāś citrakūṭasya gataḥ subahuśo mayā /",
    "GE09ram_02pu:2897": "ramyo mārdavayuktaś ca vanadāvair vivarjitaḥ /",
    "GE09ram_02pu:2898": "iti panthānam āvedya maharṣiḥ sa nyavartata // Ram_2,49.6 //",
    "GE09ram_02pu:2899": "upāvṛtte munau tasmin rāmo lakṣmaṇam abravīt /",
    "GE09ram_02pu:2900": "kṛtapuṇyāḥ sma saumitre munir yan no 'nukampate // Ram_2,49.7 //",
    "GE09ram_02pu:2901": "iti tau puruṣavyāghrau mantrayitvā manasvinau /",
    "GE09ram_02pu:2902": "sītām evāgrataḥ kṛtvā kālindīṃ jagmatur nadīm // Ram_2,49.8 //",
    "GE09ram_02pu:2903": "tau kāṣṭhasaṃghāṭam atho cakratuḥ sumahāplavam /",
    "GE09ram_02pu:2904": "cakāra lakṣmaṇaś chittvā sītāyāḥ sukham āsanam // Ram_2,49.9 //",
    "GE09ram_02pu:2905": "tatra śriyam ivācintyāṃ rāmo dāśarathiḥ priyām /",
    "GE09ram_02pu:2906": "īṣat saṃlajjamānāṃ tām adhyāropayata plavam // Ram_2,49.10 //",
    "GE09ram_02pu:2907": "tataḥ plavenāṃśumatīṃ śīghragām ūrmimālinīm /",
    "GE09ram_02pu:2908": "tīrajair bahubhir vṛkṣaiḥ saṃterur yamunāṃ nadīm // Ram_2,49.11 //",
    "GE09ram_02pu:2909": "te tīrṇāḥ plavam utsṛjya prasthāya yamunāvanāt /",
    "GE09ram_02pu:2910": "śyāmaṃ nyagrodham āseduḥ śītalaṃ haritacchadam // Ram_2,49.12 //",
    "GE09ram_02pu:2911": "kausalyāṃ caiva paśyeyaṃ sumitrāṃ ca yaśasvinīm /",
    "GE09ram_02pu:2912": "iti sītāñjaliṃ kṛtvā paryagacchad vanaspatim // Ram_2,49.13 //",
    "GE09ram_02pu:2913": "krośamātraṃ tato gatvā bhrātarau rāmalakṣmaṇau /",
    "GE09ram_02pu:2914": "bahūn medhyān mṛgān hatvā ceratur yamunāvane // Ram_2,49.14 //",
    "GE09ram_02pu:2915": "vihṛtya te barhiṇapūganādite śubhe vane vāraṇavānarāyute /",
    "GE09ram_02pu:2916": "samaṃ nadīvapram upetya saṃmataṃ nivāsam ājagmur adīnadarśanāḥ //",
    "GE09ram_02pu:2917": "atha rātryāṃ vyatītāyām avasuptam anantaram /",
    "GE09ram_02pu:2918": "prabodhayāmāsa śanair lakṣmaṇaṃ raghunandanaḥ // Ram_2,50.1 //",
    "GE09ram_02pu:2919": "saumitre śṛṇu vanyānāṃ valgu vyāharatāṃ svanam /",
    "GE09ram_02pu:2920": "sampratiṣṭhāmahe kālaḥ prasthānasya paraṃtapa // Ram_2,50.2 //",
    "GE09ram_02pu:2921": "sa suptaḥ samaye bhrātrā lakṣmaṇaḥ pratibodhitaḥ /",
    "GE09ram_02pu:2922": "jahau nidrāṃ ca tandrīṃ ca prasaktaṃ ca pathi śramam // Ram_2,50.3 //",
    "GE09ram_02pu:2923": "tata utthāya te sarve spṛṣṭvā nadyāḥ śivaṃ jalam /",
    "GE09ram_02pu:2924": "panthānam ṛṣiṇoddiṣṭaṃ citrakūṭasya taṃ yayuḥ // Ram_2,50.4 //",
    "GE09ram_02pu:2925": "tataḥ samprasthitaḥ kāle rāmaḥ saumitriṇā saha /",
    "GE09ram_02pu:2926": "sītāṃ kamalapattrākṣīm idaṃ vacanam abravīt // Ram_2,50.5 //",
    "GE09ram_02pu:2927": "ādīptān iva vaidehi sarvataḥ puṣpitān nagān /",
    "GE09ram_02pu:2928": "svaiḥ puṣpaiḥ kiṃśukān paśya mālinaḥ śiśirātyaye // Ram_2,50.6 //",
    "GE09ram_02pu:2929": "paśya bhallātakān phullān narair anupasevitān /",
    "GE09ram_02pu:2930": "phalapattrair avanatān nūnaṃ śakṣyāmi jīvitum // Ram_2,50.7 //",
    "GE09ram_02pu:2931": "paśya droṇapramāṇāni lambamānāni lakṣmaṇa /",
    "GE09ram_02pu:2932": "madhūni madhukārībhiḥ saṃbhṛtāni nage nage // Ram_2,50.8 //",
    "GE09ram_02pu:2933": "eṣa krośati natyūhas taṃ śikhī pratikūjati /",
    "GE09ram_02pu:2934": "ramaṇīye vanoddeśe puṣpasaṃstarasaṃkaṭe // Ram_2,50.9 //",
    "GE09ram_02pu:2935": "mātaṃgayūthānusṛtaṃ pakṣisaṃghānunāditam /",
    "GE09ram_02pu:2936": "citrakūṭam imaṃ paśya pravṛddhaśikharaṃ girim // Ram_2,50.10 //",
    "GE09ram_02pu:2937": "tatas tau pādacāreṇa gacchantau saha sītayā /",
    "GE09ram_02pu:2938": "ramyam āsedatuḥ śailaṃ citrakūṭaṃ manoramam // Ram_2,50.11 //",
    "GE09ram_02pu:2939": "taṃ tu parvatam āsādya nānāpakṣigaṇāyutam /",
    "GE09ram_02pu:2940": "ayaṃ vāso bhavet tāvad atra saumya ramemahi // Ram_2,50.12 //",
    "GE09ram_02pu:2941": "lakṣmaṇānaya dārūṇi dṛḍhāni ca varāṇi ca /",
    "GE09ram_02pu:2942": "kuruṣvāvasathaṃ saumya vāse me 'bhirataṃ manaḥ // Ram_2,50.13 //",
    "GE09ram_02pu:2943": "tasya tadvacanaṃ śrutvā saumitrir vividhān drumān /",
    "GE09ram_02pu:2944": "ājahāra tataś cakre parṇaśālām ariṃdamaḥ // Ram_2,50.14 //",
    "GE09ram_02pu:2945": "śuśrūṣamāṇam ekāgram idaṃ vacanam abravīt /",
    "GE09ram_02pu:2946": "aiṇeyaṃ māṃsam āhṛtya śālāṃ yakṣyāmahe vayam // Ram_2,50.15 //",
    "GE09ram_02pu:2947": "sa lakṣmaṇaḥ kṛṣṇamṛgaṃ hatvā medhyaṃ pratāpavān /",
    "GE09ram_02pu:2948": "atha cikṣepa saumitriḥ samiddhe jātavedasi // Ram_2,50.16 //",
    "GE09ram_02pu:2949": "taṃ tu pakvaṃ samājñāya niṣṭaptaṃ chinnaśoṇitam /",
    "GE09ram_02pu:2950": "lakṣmaṇaḥ puruṣavyāghram atha rāghavam abravīt // Ram_2,50.17 //",
    "GE09ram_02pu:2951": "ayaṃ kṛṣṇaḥ samāptāṅgaḥ śṛtaḥ kṛṣṇamṛgo yathā /",
    "GE09ram_02pu:2952": "devatā devasaṃkāśa yajasva kuśalo hy asi // Ram_2,50.18 //",
    "GE09ram_02pu:2953": "rāmaḥ snātvā tu niyato guṇavāñ japyakovidaḥ /",
    "GE09ram_02pu:2954": "pāpasaṃśamanaṃ rāmaś cakāra balim uttamam // Ram_2,50.19 //",
    "GE09ram_02pu:2955": "tāṃ vṛkṣaparṇacchadanāṃ manojñāṃ yathāpradeśaṃ sukṛtāṃ nivātām /",
    "GE09ram_02pu:2956": "vāsāya sarve viviśuḥ sametāḥ sabhāṃ yathā devagaṇāḥ sudharmām //",
    "GE09ram_02pu:2957": "anekanānāmṛgapakṣisaṃkule vicitrapuṣpastabakair drumair yute /",
    "GE09ram_02pu:2958": "vanottame vyālamṛgānunādite tathā vijahruḥ susukhaṃ jitendriyāḥ //",
    "GE09ram_02pu:2959": "suramyam āsādya tu citrakūṭaṃ nadīṃ ca tāṃ mālyavatīṃ sutīrthām /",
    "GE09ram_02pu:2960": "nananda hṛṣṭo mṛgapakṣijuṣṭāṃ jahau ca duḥkhaṃ puravipravāsāt //",
    "GE09ram_02pu:2961": "kathayitvā suduḥkhārtaḥ sumantreṇa ciraṃ saha /",
    "GE09ram_02pu:2962": "rāme dakṣiṇakūlasthe jagāma svagṛhaṃ guhaḥ // Ram_2,51.1 //",
    "GE09ram_02pu:2963": "anujñātaḥ sumantro 'tha yojayitvā hayottamān /",
    "GE09ram_02pu:2964": "ayodhyām eva nagarīṃ prayayau gāḍhadurmanāḥ // Ram_2,51.2 //",
    "GE09ram_02pu:2965": "sa vanāni sugandhīni saritaś ca sarāṃsi ca /",
    "GE09ram_02pu:2966": "paśyann atiyayau śīghraṃ grāmāṇi nagarāṇi ca // Ram_2,51.3 //",
    "GE09ram_02pu:2967": "tataḥ sāyāhnasamaye tṛtīye 'hani sārathiḥ /",
    "GE09ram_02pu:2968": "ayodhyāṃ samanuprāpya nirānandāṃ dadarśa ha // Ram_2,51.4 //",
    "GE09ram_02pu:2969": "sa śūnyām iva niḥśabdāṃ dṛṣṭvā paramadurmanāḥ /",
    "GE09ram_02pu:2970": "sumantraś cintayāmāsa śokavegasamāhataḥ // Ram_2,51.5 //",
    "GE09ram_02pu:2971": "kaccin na sagajā sāśvā sajanā sajanādhipā /",
    "GE09ram_02pu:2972": "rāmasaṃtāpaduḥkhena dagdhā śokāgninā purī /",
    "GE09ram_02pu:2973": "iti cintāparaḥ sūtas tvaritaḥ praviveśa ha // Ram_2,51.6 //",
    "GE09ram_02pu:2974": "sumantram abhiyāntaṃ taṃ śataśo 'tha sahasraśaḥ /",
    "GE09ram_02pu:2975": "kva rāma iti pṛcchantaḥ sūtam abhyadravan narāḥ // Ram_2,51.7 //",
    "GE09ram_02pu:2976": "teṣāṃ śaśaṃsa gaṅgāyām aham āpṛcchya rāghavam /",
    "GE09ram_02pu:2977": "anujñāto nivṛtto 'smi dhārmikeṇa mahātmanā // Ram_2,51.8 //",
    "GE09ram_02pu:2978": "te tīrṇā iti vijñāya bāṣpapūrṇamukhā janāḥ /",
    "GE09ram_02pu:2979": "aho dhig iti niḥśvasya hā rāmeti ca cukruśuḥ // Ram_2,51.9 //",
    "GE09ram_02pu:2980": "śuśrāva ca vacas teṣāṃ vṛndaṃ vṛndaṃ ca tiṣṭhatām /",
    "GE09ram_02pu:2981": "hatāḥ sma khalu ye neha paśyāma iti rāghavam // Ram_2,51.10 //",
    "GE09ram_02pu:2982": "dānayajñavivāheṣu samājeṣu mahatsu ca /",
    "GE09ram_02pu:2983": "na drakṣyāmaḥ punar jātu dhārmikaṃ rāmam antarā // Ram_2,51.11 //",
    "GE09ram_02pu:2984": "kiṃ samarthaṃ janasyāsya kiṃ priyaṃ kiṃ sukhāvaham /",
    "GE09ram_02pu:2985": "iti rāmeṇa nagaraṃ pitṛvat paripālitam // Ram_2,51.12 //",
    "GE09ram_02pu:2986": "vātāyanagatānāṃ ca strīṇām anvantarāpaṇam /",
    "GE09ram_02pu:2987": "rāmaśokābhitaptānāṃ śuśrāva paridevanam // Ram_2,51.13 //",
    "GE09ram_02pu:2988": "sa rājamārgamadhyena sumantraḥ pihitānanaḥ /",
    "GE09ram_02pu:2989": "yatra rājā daśarathas tad evopayayau gṛham // Ram_2,51.14 //",
    "GE09ram_02pu:2990": "so 'vatīrya rathāc chīghraṃ rājaveśma praviśya ca /",
    "GE09ram_02pu:2991": "kakṣyāḥ saptābhicakrāma mahājanasamākulāḥ // Ram_2,51.15 //",
    "GE09ram_02pu:2992": "tato daśarathastrīṇāṃ prāsādebhyas tatas tataḥ /",
    "GE09ram_02pu:2993": "rāmaśokābhitaptānāṃ mandaṃ śuśrāva jalpitam // Ram_2,51.16 //",
    "GE09ram_02pu:2994": "saha rāmeṇa niryāto vinā rāmam ihāgataḥ /",
    "GE09ram_02pu:2995": "sūtaḥ kiṃ nāma kausalyāṃ śocantīṃ prativakṣyati // Ram_2,51.17 //",
    "GE09ram_02pu:2996": "yathā ca manye durjīvam evaṃ na sukaraṃ dhruvam /",
    "GE09ram_02pu:2997": "ācchidya putre niryāte kausalyā yatra jīvati // Ram_2,51.18 //",
    "GE09ram_02pu:2998": "satyarūpaṃ tu tadvākyaṃ rājñaḥ strīṇāṃ niśāmayan /",
    "GE09ram_02pu:2999": "pradīptam iva śokena viveśa sahasā gṛham // Ram_2,51.19 //",
    "GE09ram_02pu:3000": "sa praviśyāṣṭamīṃ kakṣyāṃ rājānaṃ dīnam āturam /",
    "GE09ram_02pu:3001": "putraśokaparidyūnam apaśyat pāṇḍure gṛhe // Ram_2,51.20 //",
    "GE09ram_02pu:3002": "abhigamya tam āsīnaṃ narendram abhivādya ca /",
    "GE09ram_02pu:3003": "sumantro rāmavacanaṃ yathoktaṃ pratyavedayat // Ram_2,51.21 //",
    "GE09ram_02pu:3004": "sa tūṣṇīm eva tac chrutvā rājā vibhrāntacetanaḥ /",
    "GE09ram_02pu:3005": "mūrchito nyapatad bhūmau rāmaśokābhipīḍitaḥ // Ram_2,51.22 //",
    "GE09ram_02pu:3006": "tato 'ntaḥpuram āviddhaṃ mūrchite pṛthivīpatau /",
    "GE09ram_02pu:3007": "uddhṛtya bāhū cukrośa nṛpatau patite kṣitau // Ram_2,51.23 //",
    "GE09ram_02pu:3008": "sumitrayā tu sahitā kausalyā patitaṃ patim /",
    "GE09ram_02pu:3009": "utthāpayāmāsa tadā vacanaṃ cedam abravīt // Ram_2,51.24 //",
    "GE09ram_02pu:3010": "imaṃ tasya mahābhāga dūtaṃ duṣkarakāriṇaḥ /",
    "GE09ram_02pu:3011": "vanavāsād anuprāptaṃ kasmān na pratibhāṣase // Ram_2,51.25 //",
    "GE09ram_02pu:3012": "adyemam anayaṃ kṛtvā vyapatrapasi rāghava /",
    "GE09ram_02pu:3013": "uttiṣṭha sukṛtaṃ te 'stu śoke na syāt sahāyatā // Ram_2,51.26 //",
    "GE09ram_02pu:3014": "deva yasyā bhayād rāmaṃ nānupṛcchasi sārathim /",
    "GE09ram_02pu:3015": "neha tiṣṭhati kaikeyī viśrabdhaṃ pratibhāṣyatām // Ram_2,51.27 //",
    "GE09ram_02pu:3016": "sā tathoktvā mahārājaṃ kausalyā śokalālasā /",
    "GE09ram_02pu:3017": "dharaṇyāṃ nipapātāśu bāṣpaviplutabhāṣiṇī // Ram_2,51.28 //",
    "GE09ram_02pu:3018": "evaṃ vilapatīṃ dṛṣṭvā kausalyāṃ patitāṃ bhuvi /",
    "GE09ram_02pu:3019": "patiṃ cāvekṣya tāḥ sarvāḥ sasvaraṃ ruruduḥ striyaḥ // Ram_2,51.29 //",
    "GE09ram_02pu:3020": "tatas tam antaḥpuranādam utthitaṃ samīkṣya vṛddhās taruṇāś ca mānavāḥ /",
    "GE09ram_02pu:3021": "striyaś ca sarvā ruruduḥ samantataḥ puraṃ tadāsīt punar eva saṃkulam //",
    "GE09ram_02pu:3022": "pratyāśvasto yadā rājā mohāt pratyāgataḥ punaḥ /",
    "GE09ram_02pu:3023": "athājuhāva taṃ sūtaṃ rāmavṛttāntakāraṇāt // Ram_2,52.1 //",
    "GE09ram_02pu:3024": "vṛddhaṃ paramasaṃtaptaṃ navagraham iva dvipam /",
    "GE09ram_02pu:3025": "viniḥśvasantaṃ dhyāyantam asvastham iva kuñjaram // Ram_2,52.2 //",
    "GE09ram_02pu:3026": "rājā tu rajasā sūtaṃ dhvastāṅgaṃ samupasthitam /",
    "GE09ram_02pu:3027": "aśrupūrṇamukhaṃ dīnam uvāca paramārtavat // Ram_2,52.3 //",
    "GE09ram_02pu:3028": "kva nu vatsyati dharmātmā vṛkṣamūlam upāśritaḥ /",
    "GE09ram_02pu:3029": "so 'tyantasukhitaḥ sūta kim aśiṣyati rāghavaḥ /",
    "GE09ram_02pu:3030": "bhūmipālātmajo bhūmau śete katham anāthavat // Ram_2,52.4 //",
    "GE09ram_02pu:3031": "yaṃ yāntam anuyānti sma padātirathakuñjarāḥ /",
    "GE09ram_02pu:3032": "sa vatsyati kathaṃ rāmo vijanaṃ vanam āśritaḥ // Ram_2,52.5 //",
    "GE09ram_02pu:3033": "vyālair mṛgair ācaritaṃ kṛṣṇasarpaniṣevitam /",
    "GE09ram_02pu:3034": "kathaṃ kumārau vaidehyā sārdhaṃ vanam upasthitau // Ram_2,52.6 //",
    "GE09ram_02pu:3035": "sukumāryā tapasvinyā sumantra saha sītayā /",
    "GE09ram_02pu:3036": "rājaputrau kathaṃ pādair avaruhya rathād gatau // Ram_2,52.7 //",
    "GE09ram_02pu:3037": "siddhārthaḥ khalu sūta tvaṃ yena dṛṣṭau mamātmajau /",
    "GE09ram_02pu:3038": "vanāntaṃ praviśantau tāv aśvināv iva mandaram // Ram_2,52.8 //",
    "GE09ram_02pu:3039": "kim uvāca vaco rāmaḥ kim uvāca ca lakṣmaṇaḥ /",
    "GE09ram_02pu:3040": "sumantra vanam āsādya kim uvāca ca maithilī /",
    "GE09ram_02pu:3041": "āsitaṃ śayitaṃ bhuktaṃ sūta rāmasya kīrtaya // Ram_2,52.9 //",
    "GE09ram_02pu:3042": "iti sūto narendreṇa coditaḥ sajjamānayā /",
    "GE09ram_02pu:3043": "uvāca vācā rājānaṃ sabāṣpaparirabdhayā // Ram_2,52.10 //",
    "GE09ram_02pu:3044": "abravīn māṃ mahārāja dharmam evānupālayan /",
    "GE09ram_02pu:3045": "añjaliṃ rāghavaḥ kṛtvā śirasābhipraṇamya ca // Ram_2,52.11 //",
    "GE09ram_02pu:3046": "sūta madvacanāt tasya tātasya viditātmanaḥ /",
    "GE09ram_02pu:3047": "śirasā vandanīyasya vandyau pādau mahātmanaḥ // Ram_2,52.12 //",
    "GE09ram_02pu:3048": "sarvam antaḥpuraṃ vācyaṃ sūta madvacanāt tvayā /",
    "GE09ram_02pu:3049": "ārogyam aviśeṣeṇa yathārhaṃ cābhivādanam // Ram_2,52.13 //",
    "GE09ram_02pu:3050": "mātā ca mama kausalyā kuśalaṃ cābhivādanam /",
    "GE09ram_02pu:3051": "devi devasya pādau ca devavat paripālaya // Ram_2,52.14 //",
    "GE09ram_02pu:3052": "bharataḥ kuśalaṃ vācyo vācyo madvacanena ca /",
    "GE09ram_02pu:3053": "sarvāsv eva yathānyāyaṃ vṛttiṃ vartasva mātṛṣu // Ram_2,52.15 //",
    "GE09ram_02pu:3054": "vaktavyaś ca mahābāhur ikṣvākukulanandanaḥ /",
    "GE09ram_02pu:3055": "pitaraṃ yauvarājyastho rājyastham anupālaya // Ram_2,52.16 //",
    "GE09ram_02pu:3056": "ity evaṃ māṃ mahārāja bruvann eva mahāyaśāḥ /",
    "GE09ram_02pu:3057": "rāmo rājīvatāmrākṣo bhṛśam aśrūṇy avartayat // Ram_2,52.17 //",
    "GE09ram_02pu:3058": "lakṣmaṇas tu susaṃkruddho niḥśvasan vākyam abravīt /",
    "GE09ram_02pu:3059": "kenāyam aparādhena rājaputro vivāsitaḥ // Ram_2,52.18 //",
    "GE09ram_02pu:3060": "yadi pravrājito rāmo lobhakāraṇakāritam /",
    "GE09ram_02pu:3061": "varadānanimittaṃ vā sarvathā duṣkṛtaṃ kṛtam /",
    "GE09ram_02pu:3062": "rāmasya tu parityāge na hetum upalakṣaye // Ram_2,52.19 //",
    "GE09ram_02pu:3063": "asamīkṣya samārabdhaṃ viruddhaṃ buddhilāghavāt /",
    "GE09ram_02pu:3064": "janayiṣyati saṃkrośaṃ rāghavasya vivāsanam // Ram_2,52.20 //",
    "GE09ram_02pu:3065": "ahaṃ tāvan mahārāje pitṛtvaṃ nopalakṣaye /",
    "GE09ram_02pu:3066": "bhrātā bhartā ca bandhuś ca pitā ca mama rāghavaḥ // Ram_2,52.21 //",
    "GE09ram_02pu:3067": "sarvalokapriyaṃ tyaktvā sarvalokahite ratam /",
    "GE09ram_02pu:3068": "sarvaloko 'nurajyeta kathaṃ tvānena karmaṇā // Ram_2,52.22 //",
    "GE09ram_02pu:3069": "jānakī tu mahārāja niḥśvasantī tapasvinī /",
    "GE09ram_02pu:3070": "bhūtopahatacitteva viṣṭhitā vismṛtā sthitā // Ram_2,52.23 //",
    "GE09ram_02pu:3071": "adṛṣṭapūrvavyasanā rājaputrī yaśasvinī /",
    "GE09ram_02pu:3072": "tena duḥkhena rudatī naiva māṃ kiṃcid abravīt // Ram_2,52.24 //",
    "GE09ram_02pu:3073": "udvīkṣamāṇā bhartāraṃ mukhena pariśuṣyatā /",
    "GE09ram_02pu:3074": "mumoca sahasā bāṣpaṃ māṃ prayāntam udīkṣya sā // Ram_2,52.25 //",
    "GE09ram_02pu:3075": "tathaiva rāmo 'śrumukhaḥ kṛtāñjaliḥ sthito 'bhaval lakṣmaṇabāhupālitaḥ /",
    "GE09ram_02pu:3076": "tathaiva sītā rudatī tapasvinī nirīkṣate rājarathaṃ tathaiva mām //",
    "GE09ram_02pu:3077": "mama tv aśvā nivṛttasya na prāvartanta vartmani /",
    "GE09ram_02pu:3078": "uṣṇam aśru vimuñcanto rāme samprasthite vanam // Ram_2,53.1 //",
    "GE09ram_02pu:3079": "ubhābhyāṃ rājaputrābhyām atha kṛtvāham añjalim /",
    "GE09ram_02pu:3080": "prasthito ratham āsthāya tad duḥkham api dhārayan // Ram_2,53.2 //",
    "GE09ram_02pu:3081": "guhena sārdhaṃ tatraiva sthito 'smi divasān bahūn /",
    "GE09ram_02pu:3082": "āśayā yadi māṃ rāmaḥ punaḥ śabdāpayed iti // Ram_2,53.3 //",
    "GE09ram_02pu:3083": "viṣaye te mahārāja rāmavyasanakarśitāḥ /",
    "GE09ram_02pu:3084": "api vṛkṣāḥ parimlānaḥ sapuṣpāṅkurakorakāḥ // Ram_2,53.4 //",
    "GE09ram_02pu:3085": "na ca sarpanti sattvāni vyālā na prasaranti ca /",
    "GE09ram_02pu:3086": "rāmaśokābhibhūtaṃ tan niṣkūjam abhavad vanam // Ram_2,53.5 //",
    "GE09ram_02pu:3087": "līnapuṣkarapattrāś ca narendra kaluṣodakāḥ /",
    "GE09ram_02pu:3088": "saṃtaptapadmāḥ padminyo līnamīnavihaṃgamāḥ // Ram_2,53.6 //",
    "GE09ram_02pu:3089": "jalajāni ca puṣpāṇi mālyāni sthalajāni ca /",
    "GE09ram_02pu:3090": "nādya bhānty alpagandhīni phalāni ca yathā puram // Ram_2,53.7 //",
    "GE09ram_02pu:3091": "praviśantam ayodhyāṃ māṃ na kaścid abhinandati /",
    "GE09ram_02pu:3092": "narā rāmam apaśyanto niḥśvasanti muhur muhuḥ // Ram_2,53.8 //",
    "GE09ram_02pu:3093": "harmyair vimānaiḥ prāsādair avekṣya ratham āgatam /",
    "GE09ram_02pu:3094": "hāhākārakṛtā nāryo rāmādarśanakarśitāḥ // Ram_2,53.9 //",
    "GE09ram_02pu:3095": "āyatair vimalair netrair aśruvegapariplutaiḥ /",
    "GE09ram_02pu:3096": "anyonyam abhivīkṣante vyaktam ārtatarāḥ striyaḥ // Ram_2,53.10 //",
    "GE09ram_02pu:3097": "nāmitrāṇāṃ na mitrāṇām udāsīnajanasya ca /",
    "GE09ram_02pu:3098": "aham ārtatayā kaṃcid viśeṣaṃ nopalakṣaye // Ram_2,53.11 //",
    "GE09ram_02pu:3099": "aprahṛṣṭamanuṣyā ca dīnanāgaturaṃgamā /",
    "GE09ram_02pu:3100": "ārtasvaraparimlānā viniḥśvasitaniḥsvanā // Ram_2,53.12 //",
    "GE09ram_02pu:3101": "nirānandā mahārāja rāmapravrājanāturā /",
    "GE09ram_02pu:3102": "kausalyā putrahīneva ayodhyā pratibhāti mā // Ram_2,53.13 //",
    "GE09ram_02pu:3103": "sūtasya vacanaṃ śrutvā vācā paramadīnayā /",
    "GE09ram_02pu:3104": "bāṣpopahatayā rājā taṃ sūtam idam abravīt // Ram_2,53.14 //",
    "GE09ram_02pu:3105": "kaikeyyā viniyuktena pāpābhijanabhāvayā /",
    "GE09ram_02pu:3106": "mayā na mantrakuśalair vṛddhaiḥ saha samarthitam // Ram_2,53.15 //",
    "GE09ram_02pu:3107": "na suhṛdbhir na cāmātyair mantrayitvā na naigamaiḥ /",
    "GE09ram_02pu:3108": "mayāyam arthaḥ sammohāt strīhetoḥ sahasā kṛtaḥ // Ram_2,53.16 //",
    "GE09ram_02pu:3109": "bhavitavyatayā nūnam idaṃ vā vyasanaṃ mahat /",
    "GE09ram_02pu:3110": "kulasyāsya vināśāya prāptaṃ sūta yadṛcchayā // Ram_2,53.17 //",
    "GE09ram_02pu:3111": "sūta yady asti te kiṃcin mayāpi sukṛtaṃ kṛtam /",
    "GE09ram_02pu:3112": "tvaṃ prāpayāśu māṃ rāmaṃ prāṇāḥ saṃtvarayanti mām // Ram_2,53.18 //",
    "GE09ram_02pu:3113": "yad yad yāpi mamaivājñā nivartayatu rāghavam /",
    "GE09ram_02pu:3114": "na śakṣyāmi vinā rāmaṃ muhūrtam api jīvitum // Ram_2,53.19 //",
    "GE09ram_02pu:3115": "atha vāpi mahābāhur gato dūraṃ bhaviṣyati /",
    "GE09ram_02pu:3116": "mām eva ratham āropya śīghraṃ rāmāya darśaya // Ram_2,53.20 //",
    "GE09ram_02pu:3117": "vṛttadaṃṣṭro maheṣvāsaḥ kvāsau lakṣmaṇapūrvajaḥ /",
    "GE09ram_02pu:3118": "yadi jīvāmi sādhv enaṃ paśyeyaṃ saha sītayā // Ram_2,53.21 //",
    "GE09ram_02pu:3119": "lohitākṣaṃ mahābāhum āmuktamaṇikuṇḍalam /",
    "GE09ram_02pu:3120": "rāmaṃ yadi na paśyāmi gamiṣyāmi yamakṣayam // Ram_2,53.22 //",
    "GE09ram_02pu:3121": "ato nu kiṃ duḥkhataraṃ yo 'ham ikṣvākunandanam /",
    "GE09ram_02pu:3122": "imām avasthām āpanno neha paśyāmi rāghavam // Ram_2,53.23 //",
    "GE09ram_02pu:3123": "hā rāma rāmānuja hā hā vaidehi tapasvini /",
    "GE09ram_02pu:3124": "na māṃ jānīta duḥkhena mriyamāṇam anāthavat /",
    "GE09ram_02pu:3125": "dustaro jīvatā devi mayāyaṃ śokasāgaraḥ // Ram_2,53.24 //",
    "GE09ram_02pu:3126": "aśobhanaṃ yo 'ham ihādya rāghavaṃ didṛkṣamāṇo na labhe salakṣmaṇam /",
    "GE09ram_02pu:3127": "itīva rājā vilapan mahāyaśāḥ papāta tūrṇaṃ śayane sa mūrchitaḥ //",
    "GE09ram_02pu:3128": "iti vilapati pārthive pranaṣṭe karuṇataraṃ dviguṇaṃ ca rāmahetoḥ /",
    "GE09ram_02pu:3129": "vacanam anuniśamya tasya devī bhayam agamat punar eva rāmamātā //",
    "GE09ram_02pu:3130": "tato bhūtopasṛṣṭeva vepamānā punaḥ punaḥ /",
    "GE09ram_02pu:3131": "dharaṇyāṃ gatasattveva kausalyā sūtam abravīt // Ram_2,54.1 //",
    "GE09ram_02pu:3132": "naya māṃ yatra kākutsthaḥ sītā yatra ca lakṣmaṇaḥ /",
    "GE09ram_02pu:3133": "tān vinā kṣaṇam apy atra jīvituṃ notsahe hy aham // Ram_2,54.2 //",
    "GE09ram_02pu:3134": "nivartaya rathaṃ śīghraṃ daṇḍakān naya mām api /",
    "GE09ram_02pu:3135": "atha tān nānugacchāmi gamiṣyāmi yamakṣayam // Ram_2,54.3 //",
    "GE09ram_02pu:3136": "bāṣpavegopahatayā sa vācā sajjamānayā /",
    "GE09ram_02pu:3137": "idam āśvāsayan devīṃ sūtaḥ prāñjalir abravīt // Ram_2,54.4 //",
    "GE09ram_02pu:3138": "tyaja śokaṃ ca mohaṃ ca sambhramaṃ duḥkhajaṃ tathā /",
    "GE09ram_02pu:3139": "vyavadhūya ca saṃtāpaṃ vane vatsyati rāghavaḥ // Ram_2,54.5 //",
    "GE09ram_02pu:3140": "lakṣmaṇaś cāpi rāmasya pādau paricaran vane /",
    "GE09ram_02pu:3141": "ārādhayati dharmajñaḥ paralokaṃ jitendriyaḥ // Ram_2,54.6 //",
    "GE09ram_02pu:3142": "vijane 'pi vane sītā vāsaṃ prāpya gṛheṣv iva /",
    "GE09ram_02pu:3143": "visrambhaṃ labhate 'bhītā rāme saṃnyastamānasā // Ram_2,54.7 //",
    "GE09ram_02pu:3144": "nāsyā dainyaṃ kṛtaṃ kiṃcit susūkṣmam api lakṣaye /",
    "GE09ram_02pu:3145": "uciteva pravāsānāṃ vaidehī pratibhāti mā // Ram_2,54.8 //",
    "GE09ram_02pu:3146": "nagaropavanaṃ gatvā yathā sma ramate purā /",
    "GE09ram_02pu:3147": "tathaiva ramate sītā nirjaneṣu vaneṣv api // Ram_2,54.9 //",
    "GE09ram_02pu:3148": "bāleva ramate sītā bālacandranibhānanā /",
    "GE09ram_02pu:3149": "rāmā rāme hy adhīnātmā vijane 'pi vane satī // Ram_2,54.10 //",
    "GE09ram_02pu:3150": "tadgataṃ hṛdayaṃ hy asyās tadadhīnaṃ ca jīvitam /",
    "GE09ram_02pu:3151": "ayodhyāpi bhavet tasyā rāmahīnā tathā vanam // Ram_2,54.11 //",
    "GE09ram_02pu:3152": "pathi pṛcchati vaidehī grāmāṃś ca nagarāṇi ca /",
    "GE09ram_02pu:3153": "gatiṃ dṛṣṭvā nadīnāṃ ca pādapān vividhān api // Ram_2,54.12 //",
    "GE09ram_02pu:3154": "adhvanā vātavegena sambhrameṇātapena ca /",
    "GE09ram_02pu:3155": "na hi gacchati vaidehyāś candrāṃśusadṛśī prabhā // Ram_2,54.13 //",
    "GE09ram_02pu:3156": "sadṛśaṃ śatapattrasya pūrṇacandropamaprabham /",
    "GE09ram_02pu:3157": "vadanaṃ tadvadānyāyā vaidehyā na vikampate // Ram_2,54.14 //",
    "GE09ram_02pu:3158": "alaktarasaraktābhāv alaktarasavarjitau /",
    "GE09ram_02pu:3159": "adyāpi caraṇau tasyāḥ padmakośasamaprabhau // Ram_2,54.15 //",
    "GE09ram_02pu:3160": "nūpurodghuṣṭaheleva khelaṃ gacchati bhāminī /",
    "GE09ram_02pu:3161": "idānīm api vaidehī tadrāgā nyastabhūṣaṇā // Ram_2,54.16 //",
    "GE09ram_02pu:3162": "gajaṃ vā vīkṣya siṃhaṃ vā vyāghraṃ vā vanam āśritā /",
    "GE09ram_02pu:3163": "nāhārayati saṃtrāsaṃ bāhū rāmasya saṃśritā // Ram_2,54.17 //",
    "GE09ram_02pu:3164": "na śocyās te na cātmā te śocyo nāpi janādhipaḥ /",
    "GE09ram_02pu:3165": "idaṃ hi caritaṃ loke pratiṣṭhāsyati śāśvatam // Ram_2,54.18 //",
    "GE09ram_02pu:3166": "vidhūya śokaṃ parihṛṣṭamānasā maharṣiyāte pathi suvyavasthitāḥ /",
    "GE09ram_02pu:3167": "vane ratā vanyaphalāśanāḥ pituḥ śubhāṃ pratijñāṃ paripālayanti te //",
    "GE09ram_02pu:3168": "tathāpi sūtena suyuktavādinā nivāryamāṇā sutaśokakarśitā /",
    "GE09ram_02pu:3169": "na caiva devī virarāma kūjitāt priyeti putreti ca rāghaveti ca //",
    "GE09ram_02pu:3170": "vanaṃ gate dharmapare rāme ramayatāṃ vare /",
    "GE09ram_02pu:3171": "kausalyā rudatī svārtā bhartāram idam abravīt // Ram_2,55.1 //",
    "GE09ram_02pu:3172": "yadyapi triṣu lokeṣu prathitaṃ te mahad yaśaḥ /",
    "GE09ram_02pu:3173": "sānukrośo vadānyaś ca priyavādī ca rāghavaḥ // Ram_2,55.2 //",
    "GE09ram_02pu:3174": "kathaṃ naravaraśreṣṭha putrau tau saha sītayā /",
    "GE09ram_02pu:3175": "duḥkhitau sukhasaṃvṛddhau vane duḥkhaṃ sahiṣyataḥ // Ram_2,55.3 //",
    "GE09ram_02pu:3176": "sā nūnaṃ taruṇī śyāmā sukumārī sukhocitā /",
    "GE09ram_02pu:3177": "katham uṣṇaṃ ca śītaṃ ca maithilī prasahiṣyate // Ram_2,55.4 //",
    "GE09ram_02pu:3178": "bhuktvāśanaṃ viśālākṣī sūpadaṃśānvitaṃ śubham /",
    "GE09ram_02pu:3179": "vanyaṃ naivāram āhāraṃ kathaṃ sītopabhokṣyate // Ram_2,55.5 //",
    "GE09ram_02pu:3180": "gītavāditranirghoṣaṃ śrutvā śubham aninditā /",
    "GE09ram_02pu:3181": "kathaṃ kravyādasiṃhānāṃ śabdaṃ śroṣyaty aśobhanam // Ram_2,55.6 //",
    "GE09ram_02pu:3182": "mahendradhvajasaṃkāśaḥ kva nu śete mahābhujaḥ /",
    "GE09ram_02pu:3183": "bhujaṃ parighasaṃkāśam upadhāya mahābalaḥ // Ram_2,55.7 //",
    "GE09ram_02pu:3184": "padmavarṇaṃ sukeśāntaṃ padmaniḥśvāsam uttamam /",
    "GE09ram_02pu:3185": "kadā drakṣyāmi rāmasya vadanaṃ puṣkarekṣaṇam // Ram_2,55.8 //",
    "GE09ram_02pu:3186": "vajrasāramayaṃ nūnaṃ hṛdayaṃ me na saṃśayaḥ /",
    "GE09ram_02pu:3187": "apaśyantyā na taṃ yad vai phalatīdaṃ sahasradhā // Ram_2,55.9 //",
    "GE09ram_02pu:3188": "yadi pañcadaśe varṣe rāghavaḥ punar eṣyati /",
    "GE09ram_02pu:3189": "jahyād rājyaṃ ca kośaṃ ca bharatenopabhokṣyate // Ram_2,55.10 //",
    "GE09ram_02pu:3190": "evaṃ kanīyasā bhrātrā bhuktaṃ rājyaṃ viśāṃ pate /",
    "GE09ram_02pu:3191": "bhrātā jyeṣṭho variṣṭhaś ca kimarthaṃ nāvamaṃsyate // Ram_2,55.11 //",
    "GE09ram_02pu:3192": "na pareṇāhṛtaṃ bhakṣyaṃ vyāghraḥ khāditum icchati /",
    "GE09ram_02pu:3193": "evam eva naravyāghraḥ paralīḍhaṃ na maṃsyate // Ram_2,55.12 //",
    "GE09ram_02pu:3194": "havir ājyaṃ puroḍāśāḥ kuśā yūpāś ca khādirāḥ /",
    "GE09ram_02pu:3195": "naitāni yātayāmāni kurvanti punar adhvare // Ram_2,55.13 //",
    "GE09ram_02pu:3196": "tathā hy āttam idaṃ rājyaṃ hṛtasārāṃ surām iva /",
    "GE09ram_02pu:3197": "nābhimantum alaṃ rāmo naṣṭasomam ivādhvaram // Ram_2,55.14 //",
    "GE09ram_02pu:3198": "naivaṃvidham asatkāraṃ rāghavo marṣayiṣyati /",
    "GE09ram_02pu:3199": "balavān iva śārdūlo vāladher abhimarśanam // Ram_2,55.15 //",
    "GE09ram_02pu:3200": "sa tādṛśaḥ siṃhabalo vṛṣabhākṣo nararṣabhaḥ /",
    "GE09ram_02pu:3201": "svayam eva hataḥ pitrā jalajenātmajo yathā // Ram_2,55.16 //",
    "GE09ram_02pu:3202": "dvijāticarito dharmaḥ śāstradṛṣṭaḥ sanātanaḥ /",
    "GE09ram_02pu:3203": "yadi te dharmanirate tvayā putre vivāsite // Ram_2,55.17 //",
    "GE09ram_02pu:3204": "gatir ekā patir nāryā dvitīyā gatir ātmajaḥ /",
    "GE09ram_02pu:3205": "tṛtīyā jñātayo rājaṃś caturthī neha vidyate // Ram_2,55.18 //",
    "GE09ram_02pu:3206": "tatra tvaṃ caiva me nāsti rāmaś ca vanam āśritaḥ /",
    "GE09ram_02pu:3207": "na vanaṃ gantum icchāmi sarvathā hi hatā tvayā // Ram_2,55.19 //",
    "GE09ram_02pu:3208": "hataṃ tvayā rājyam idaṃ sarāṣṭraṃ hatas tathātmā saha mantribhiś ca /",
    "GE09ram_02pu:3209": "hatā saputrāsmi hatāś ca paurāḥ sutaś ca bhāryā ca tava prahṛṣṭau //",
    "GE09ram_02pu:3210": "imāṃ giraṃ dāruṇaśabdasaṃśritāṃ niśamya rājāpi mumoha duḥkhitaḥ /",
    "GE09ram_02pu:3211": "tataḥ sa śokaṃ praviveśa pārthivaḥ svaduṣkṛtaṃ cāpi punas tadāsmarat //",
    "GE09ram_02pu:3212": "evaṃ tu kruddhayā rājā rāmamātrā saśokayā /",
    "GE09ram_02pu:3213": "śrāvitaḥ paruṣaṃ vākyaṃ cintayāmāsa duḥkhitaḥ // Ram_2,56.1 //",
    "GE09ram_02pu:3214": "tasya cintayamānasya pratyabhāt karma duṣkṛtam /",
    "GE09ram_02pu:3215": "yad anena kṛtaṃ pūrvam ajñānāc chabdavedhinā // Ram_2,56.2 //",
    "GE09ram_02pu:3216": "amanās tena śokena rāmaśokena ca prabhuḥ /",
    "GE09ram_02pu:3217": "dahyamānas tu śokābhyāṃ kausalyām āha bhūpatiḥ // Ram_2,56.3 //",
    "GE09ram_02pu:3218": "prasādaye tvāṃ kausalye racito 'yaṃ mayāñjaliḥ /",
    "GE09ram_02pu:3219": "vatsalā cānṛśaṃsā ca tvaṃ hi nityaṃ pareṣv api // Ram_2,56.4 //",
    "GE09ram_02pu:3220": "bhartā tu khalu nārīṇāṃ guṇavān nirguṇo 'pi vā /",
    "GE09ram_02pu:3221": "dharmaṃ vimṛśamānānāṃ pratyakṣaṃ devi daivatam // Ram_2,56.5 //",
    "GE09ram_02pu:3222": "sā tvaṃ dharmaparā nityaṃ dṛṣṭalokaparāvarā /",
    "GE09ram_02pu:3223": "nārhase vipriyaṃ vaktuṃ duḥkhitāpi suduḥkhitam // Ram_2,56.6 //",
    "GE09ram_02pu:3224": "tad vākyaṃ karuṇaṃ rājñaḥ śrutvā dīnasya bhāṣitam /",
    "GE09ram_02pu:3225": "kausalyā vyasṛjad bāṣpaṃ praṇālīva navodakam // Ram_2,56.7 //",
    "GE09ram_02pu:3226": "sa mūrdhni baddhvā rudatī rājñaḥ padmam ivāñjalim /",
    "GE09ram_02pu:3227": "sambhramād abravīt trastā tvaramāṇākṣaraṃ vacaḥ // Ram_2,56.8 //",
    "GE09ram_02pu:3228": "prasīda śirasā yāce bhūmau nipatitāsmi te /",
    "GE09ram_02pu:3229": "yācitāsmi hatā deva hantavyāhaṃ na hi tvayā // Ram_2,56.9 //",
    "GE09ram_02pu:3230": "naiṣā hi sā strī bhavati ślāghanīyena dhīmatā /",
    "GE09ram_02pu:3231": "ubhayor lokayor vīra patyā yā saṃprasādyate // Ram_2,56.10 //",
    "GE09ram_02pu:3232": "jānāmi dharmaṃ dharmajña tvāṃ jāne satyavādinam /",
    "GE09ram_02pu:3233": "putraśokārtayā tat tu mayā kim api bhāṣitam // Ram_2,56.11 //",
    "GE09ram_02pu:3234": "śoko nāśayate dhairyaṃ śoko nāśayate śrutam /",
    "GE09ram_02pu:3235": "śoko nāśayate sarvaṃ nāsti śokasamo ripuḥ // Ram_2,56.12 //",
    "GE09ram_02pu:3236": "śayam āpatitaḥ soḍhuṃ praharo ripuhastataḥ /",
    "GE09ram_02pu:3237": "soḍhum āpatitaḥ śokaḥ susūkṣmo 'pi na śakyate // Ram_2,56.13 //",
    "GE09ram_02pu:3238": "vanavāsāya rāmasya pañcarātro 'dya gaṇyate /",
    "GE09ram_02pu:3239": "yaḥ śokahataharṣāyāḥ pañcavarṣopamo mama // Ram_2,56.14 //",
    "GE09ram_02pu:3240": "taṃ hi cintayamānāyāḥ śoko 'yaṃ hṛdi vardhate /",
    "GE09ram_02pu:3241": "adīnām iva vegena samudrasalilaṃ mahat // Ram_2,56.15 //",
    "GE09ram_02pu:3242": "evaṃ hi kathayantyās tu kausalyāyāḥ śubhaṃ vacaḥ /",
    "GE09ram_02pu:3243": "mandaraśmir abhūt suryo rajanī cābhyavartata // Ram_2,56.16 //",
    "GE09ram_02pu:3244": "atha prahlādito vākyair devyā kausalyayā nṛpaḥ /",
    "GE09ram_02pu:3245": "śokena ca samākrānto nidrāyā vaśam eyivān // Ram_2,56.17 //",
    "GE09ram_02pu:3246": "ratibuddho muhūrtena śokopahatacetanaḥ /",
    "GE09ram_02pu:3247": "atha rājā daśarathaḥ sa cintām abhyapadyata // Ram_2,57.1 //",
    "GE09ram_02pu:3248": "rāmalakṣmaṇayoś caiva vivāsād vāsavopamam /",
    "GE09ram_02pu:3249": "āviveśopasargas taṃ tamaḥ sūryam ivāsuram // Ram_2,57.2 //",
    "GE09ram_02pu:3250": "sa rājā rajanīṃ ṣaṣṭhīṃ rāme pravrajite vanam /",
    "GE09ram_02pu:3251": "ardharātre daśarathaḥ saṃsmaran duṣkṛtaṃ kṛtam /",
    "GE09ram_02pu:3252": "kausalyāṃ putraśokārtām idaṃ vacanam abravīt // Ram_2,57.3 //",
    "GE09ram_02pu:3253": "yad ācarati kalyāṇi śubhaṃ vā yadi vāśubham /",
    "GE09ram_02pu:3254": "tad eva labhate bhadre kartā karmajam ātmanaḥ // Ram_2,57.4 //",
    "GE09ram_02pu:3255": "gurulāghavam arthānām ārambhe karmaṇāṃ phalam /",
    "GE09ram_02pu:3256": "doṣaṃ vā yo na jānāti sa bāla iti hocyate // Ram_2,57.5 //",
    "GE09ram_02pu:3257": "kaścid āmravaṇaṃ chittvā palāśāṃś ca niṣiñcati /",
    "GE09ram_02pu:3258": "puṣpaṃ dṛṣṭvā phale gṛdhnuḥ sa śocati phalāgame // Ram_2,57.6 //",
    "GE09ram_02pu:3259": "so 'ham āmravaṇaṃ chittvā palāśāṃś ca nyaṣecayam /",
    "GE09ram_02pu:3260": "rāmaṃ phalāgame tyaktvā paścāc chocāmi durmatiḥ // Ram_2,57.7 //",
    "GE09ram_02pu:3261": "labdhaśabdena kausalye kumāreṇa dhanuṣmatā /",
    "GE09ram_02pu:3262": "kumāraḥ śabdavedhīti mayā pāpam idaṃ kṛtam /",
    "GE09ram_02pu:3263": "tad idaṃ me 'nusaṃprāptaṃ devi duḥkhaṃ svayaṃ kṛtam // Ram_2,57.8 //",
    "GE09ram_02pu:3264": "sammohād iha bālena yathā syād bhakṣitaṃ viṣam /",
    "GE09ram_02pu:3265": "evaṃ mamāpy avijñātaṃ śabdavedhyamayaṃ phalam // Ram_2,57.9 //",
    "GE09ram_02pu:3266": "devy anūḍhā tvam abhavo yuvarājo bhavāmy aham /",
    "GE09ram_02pu:3267": "tataḥ prāvṛḍ anuprāptā madakāmavivardhinī // Ram_2,57.10 //",
    "GE09ram_02pu:3268": "upāsya hi rasān bhaumāṃs taptvā ca jagad aṃśubhiḥ /",
    "GE09ram_02pu:3269": "paretācaritāṃ bhīmāṃ ravir āviśate diśam // Ram_2,57.11 //",
    "GE09ram_02pu:3270": "uṣṇam antardadhe sadyaḥ snigdhā dadṛśire ghanāḥ /",
    "GE09ram_02pu:3271": "tato jahṛṣire sarve bhekasāraṅgabarhiṇaḥ // Ram_2,57.12 //",
    "GE09ram_02pu:3272": "patitenāmbhasā channaḥ patamānena cāsakṛt /",
    "GE09ram_02pu:3273": "ābabhau mattasāraṅgas toyarāśir ivācalaḥ // Ram_2,57.13 //",
    "GE09ram_02pu:3274": "tasminn atisukhe kāle dhanuṣmān iṣumān rathī /",
    "GE09ram_02pu:3275": "vyāyāmakṛtasaṃkalpaḥ sarayūm anvagāṃ nadīm // Ram_2,57.14 //",
    "GE09ram_02pu:3276": "nipāne mahiṣaṃ rātrau gajaṃ vābhyāgataṃ nadīm /",
    "GE09ram_02pu:3277": "anyaṃ vā śvāpadaṃ kaṃcij jighāṃsur ajitendriyaḥ // Ram_2,57.15 //",
    "GE09ram_02pu:3278": "athāndhakāre tv aśrauṣaṃ jale kumbhasya pūryataḥ /",
    "GE09ram_02pu:3279": "acakṣur viṣaye ghoṣaṃ vāraṇasyeva nardataḥ // Ram_2,57.16 //",
    "GE09ram_02pu:3280": "tato 'haṃ śaram uddhṛtya dīptam āśīviṣopamam /",
    "GE09ram_02pu:3281": "amuñcaṃ niśitaṃ bāṇam aham āśīviṣopamam // Ram_2,57.17 //",
    "GE09ram_02pu:3282": "tatra vāg uṣasi vyaktā prādurāsīd vanaukasaḥ /",
    "GE09ram_02pu:3283": "hā heti patatas toye vāg abhūt tatra mānuṣī /",
    "GE09ram_02pu:3284": "katham asmadvidhe śastraṃ nipatet tu tapasvini // Ram_2,57.18 //",
    "GE09ram_02pu:3285": "praviviktāṃ nadīṃ rātrāv udāhāro 'ham āgataḥ /",
    "GE09ram_02pu:3286": "iṣuṇābhihataḥ kena kasya vā kiṃ kṛtaṃ mayā // Ram_2,57.19 //",
    "GE09ram_02pu:3287": "ṛṣer hi nyastadaṇḍasya vane vanyena jīvataḥ /",
    "GE09ram_02pu:3288": "kathaṃ nu śastreṇa vadho madvidhasya vidhīyate // Ram_2,57.20 //",
    "GE09ram_02pu:3289": "jaṭābhāradharasyaiva valkalājinavāsasaḥ /",
    "GE09ram_02pu:3290": "ko vadhena mamārthī syāt kiṃ vāsyāpakṛtaṃ mayā // Ram_2,57.21 //",
    "GE09ram_02pu:3291": "evaṃ niṣphalam ārabdhaṃ kevalānarthasaṃhitam /",
    "GE09ram_02pu:3292": "na kaścit sādhu manyeta yathaiva gurutalpagam // Ram_2,57.22 //",
    "GE09ram_02pu:3293": "nemaṃ tathānuśocāmi jīvitakṣayam ātmanaḥ /",
    "GE09ram_02pu:3294": "mātaraṃ pitaraṃ cobhāv anuśocāmi madvidhe // Ram_2,57.23 //",
    "GE09ram_02pu:3295": "tad etan mithunaṃ vṛddhaṃ cirakālabhṛtaṃ mayā /",
    "GE09ram_02pu:3296": "mayi pañcatvam āpanne kāṃ vṛttiṃ vartayiṣyati // Ram_2,57.24 //",
    "GE09ram_02pu:3297": "vṛddhau ca mātāpitarāv ahaṃ caikeṣuṇā hataḥ /",
    "GE09ram_02pu:3298": "kena sma nihatāḥ sarve subālenākṛtātmanā // Ram_2,57.25 //",
    "GE09ram_02pu:3299": "tāṃ giraṃ karuṇāṃ śrutvā mama dharmānukāṅkṣiṇaḥ /",
    "GE09ram_02pu:3300": "karābhyāṃ saśaraṃ cāpaṃ vyathitasyāpatad bhuvi // Ram_2,57.26 //",
    "GE09ram_02pu:3301": "taṃ deśam aham āgamya dīnasattvaḥ sudurmanāḥ /",
    "GE09ram_02pu:3302": "apaśyam iṣuṇā tīre sarayvās tāpasaṃ hatam // Ram_2,57.27 //",
    "GE09ram_02pu:3303": "sa mām udvīkṣya netrābhyāṃ trastam asvasthacetasam /",
    "GE09ram_02pu:3304": "ity uvāca vacaḥ krūraṃ didhakṣann iva tejasā // Ram_2,57.28 //",
    "GE09ram_02pu:3305": "kiṃ tavāpakṛtaṃ rājan vane nivasatā mayā /",
    "GE09ram_02pu:3306": "jihīrṣur ambho gurvarthaṃ yad ahaṃ tāḍitas tvayā // Ram_2,57.29 //",
    "GE09ram_02pu:3307": "ekena khalu bāṇena marmaṇy abhihate mayi /",
    "GE09ram_02pu:3308": "dvāv andhau nihatau vṛddhau mātā janayitā ca me // Ram_2,57.30 //",
    "GE09ram_02pu:3309": "tau nūnaṃ durbalāv andhau matpratīkṣau pipāsitau /",
    "GE09ram_02pu:3310": "ciram āśākṛtāṃ tṛṣṇāṃ kaṣṭāṃ saṃdhārayiṣyataḥ // Ram_2,57.31 //",
    "GE09ram_02pu:3311": "na nūnaṃ tapaso vāsti phalayogaḥ śrutasya vā /",
    "GE09ram_02pu:3312": "pitā yan māṃ na jānāti śayānaṃ patitaṃ bhuvi // Ram_2,57.32 //",
    "GE09ram_02pu:3313": "jānann api ca kiṃ kuryād aśaktir aparikramaḥ /",
    "GE09ram_02pu:3314": "bhidyamānam ivāśaktas trātum anyo nago nagam // Ram_2,57.33 //",
    "GE09ram_02pu:3315": "pitus tvam eva me gatvā śīghram ācakṣva rāghava /",
    "GE09ram_02pu:3316": "na tvām anudahet kruddho vanaṃ vahnir ivaidhitaḥ // Ram_2,57.34 //",
    "GE09ram_02pu:3317": "iyam ekapadī rājan yato me pitur āśramaḥ /",
    "GE09ram_02pu:3318": "taṃ prasādaya gatvā tvaṃ na tvāṃ sa kupitaḥ śapet // Ram_2,57.35 //",
    "GE09ram_02pu:3319": "viśalyaṃ kuru māṃ rājan marma me niśitaḥ śaraḥ /",
    "GE09ram_02pu:3320": "ruṇaddhi mṛdu sotsedhaṃ tīram amburayo yathā // Ram_2,57.36 //",
    "GE09ram_02pu:3321": "na dvijātir ahaṃ rājan mā bhūt te manaso vyathā /",
    "GE09ram_02pu:3322": "śūdrāyām asmi vaiśyena jāto janapadādhipa // Ram_2,57.37 //",
    "GE09ram_02pu:3323": "itīva vadataḥ kṛcchrād bāṇābhihatamarmaṇaḥ /",
    "GE09ram_02pu:3324": "tasya tv ānamyamānasya taṃ bāṇam aham uddharam // Ram_2,57.38 //",
    "GE09ram_02pu:3325": "jalārdragātraṃ tu vilapya kṛcchrān marmavraṇaṃ saṃtatam ucchvasantam /",
    "GE09ram_02pu:3326": "tataḥ sarayvāṃ tam ahaṃ śayānaṃ samīkṣya bhadre subhṛśaṃ viṣaṇṇaḥ //",
    "GE09ram_02pu:3327": "tad ajñānān mahat pāpaṃ kṛtvā saṃkulitendriyaḥ /",
    "GE09ram_02pu:3328": "ekas tv acintayaṃ buddhyā kathaṃ nu sukṛtaṃ bhavet // Ram_2,58.1 //",
    "GE09ram_02pu:3329": "tatas taṃ ghaṭam ādāya pūrṇaṃ paramavāriṇā /",
    "GE09ram_02pu:3330": "āśramaṃ tam ahaṃ prāpya yathākhyātapathaṃ gataḥ // Ram_2,58.2 //",
    "GE09ram_02pu:3331": "tatrāhaṃ durbalāv andhau vṛddhāv apariṇāyakau /",
    "GE09ram_02pu:3332": "apaśyaṃ tasya pitarau lūnapakṣāv iva dvijau // Ram_2,58.3 //",
    "GE09ram_02pu:3333": "tannimittābhir āsīnau kathābhir aparikramau /",
    "GE09ram_02pu:3334": "tām āśāṃ matkṛte hīnāv udāsīnāv anāthavat // Ram_2,58.4 //",
    "GE09ram_02pu:3335": "padaśabdaṃ tu me śrutvā munir vākyam abhāṣata /",
    "GE09ram_02pu:3336": "kiṃ cirāyasi me putra pānīyaṃ kṣipram ānaya // Ram_2,58.5 //",
    "GE09ram_02pu:3337": "yannimittam idaṃ tāta salile krīḍitaṃ tvayā /",
    "GE09ram_02pu:3338": "utkaṇṭhitā te māteyaṃ praviśa kṣipram āśramam // Ram_2,58.6 //",
    "GE09ram_02pu:3339": "yad vyalīkaṃ kṛtaṃ putra mātrā te yadi vā mayā /",
    "GE09ram_02pu:3340": "na tan manasi kartavyaṃ tvayā tāta tapasvinā // Ram_2,58.7 //",
    "GE09ram_02pu:3341": "tvaṃ gatis tv agatīnāṃ ca cakṣus tvaṃ hīnacakṣuṣām /",
    "GE09ram_02pu:3342": "samāsaktās tvayi prāṇāḥ kiṃcin nau nābhibhāṣase // Ram_2,58.8 //",
    "GE09ram_02pu:3343": "munim avyaktayā vācā tam ahaṃ sajjamānayā /",
    "GE09ram_02pu:3344": "hīnavyañjanayā prekṣya bhīto bhīta ivābruvam // Ram_2,58.9 //",
    "GE09ram_02pu:3345": "manasaḥ karma ceṣṭābhir abhisaṃstabhya vāgbalam /",
    "GE09ram_02pu:3346": "ācacakṣe tv ahaṃ tasmai putravyasanajaṃ bhayam // Ram_2,58.10 //",
    "GE09ram_02pu:3347": "kṣatriyo 'haṃ daśaratho nāhaṃ putro mahātmanaḥ /",
    "GE09ram_02pu:3348": "sajjanāvamataṃ duḥkham idaṃ prāptaṃ svakarmajam // Ram_2,58.11 //",
    "GE09ram_02pu:3349": "bhagavaṃś cāpahasto 'haṃ sarayūtīram āgataḥ /",
    "GE09ram_02pu:3350": "jighāṃsuḥ śvāpadaṃ kiṃcin nipāne vāgataṃ gajam // Ram_2,58.12 //",
    "GE09ram_02pu:3351": "tatra śruto mayā śabdo jale kumbhasya pūryataḥ /",
    "GE09ram_02pu:3352": "dvipo 'yam iti matvā hi bāṇenābhihato mayā // Ram_2,58.13 //",
    "GE09ram_02pu:3353": "gatvā nadyās tatas tīram apaśyam iṣuṇā hṛdi /",
    "GE09ram_02pu:3354": "vinirbhinnaṃ gataprāṇaṃ śayānaṃ bhuvi tāpasam // Ram_2,58.14 //",
    "GE09ram_02pu:3355": "bhagavañ śabdam ālakṣya mayā gajajighāṃsunā /",
    "GE09ram_02pu:3356": "visṛṣṭo 'mbhasi nārācas tena te nihataḥ sutaḥ // Ram_2,58.15 //",
    "GE09ram_02pu:3357": "sa coddhṛtena bāṇena tatraiva svargam āsthitaḥ /",
    "GE09ram_02pu:3358": "bhagavantāv ubhau śocann andhāv iti vilapya ca // Ram_2,58.16 //",
    "GE09ram_02pu:3359": "ajñānād bhavataḥ putraḥ sahasābhihato mayā /",
    "GE09ram_02pu:3360": "śeṣam evaṃgate yat syāt tat prasīdatu me muniḥ // Ram_2,58.17 //",
    "GE09ram_02pu:3361": "sa tac chrutvā vacaḥ krūraṃ niḥśvasañ śokakarśitaḥ /",
    "GE09ram_02pu:3362": "mām uvāca mahātejāḥ kṛtāñjalim upasthitam // Ram_2,58.18 //",
    "GE09ram_02pu:3363": "yady etad aśubhaṃ karma na sma me kathayeḥ svayam /",
    "GE09ram_02pu:3364": "phalen mūrdhā sma te rājan sadyaḥ śatasahasradhā // Ram_2,58.19 //",
    "GE09ram_02pu:3365": "kṣatriyeṇa vadho rājan vānaprasthe viśeṣataḥ /",
    "GE09ram_02pu:3366": "jñānapūrvaṃ kṛtaḥ sthānāc cyāvayed api vajriṇam // Ram_2,58.20 //",
    "GE09ram_02pu:3367": "ajñānāddhi kṛtaṃ yasmād idaṃ tenaiva jīvasi /",
    "GE09ram_02pu:3368": "api hy adya kulaṃ na syād rāghavāṇāṃ kuto bhavān // Ram_2,58.21 //",
    "GE09ram_02pu:3369": "naya nau nṛpa taṃ deśam iti māṃ cābhyabhāṣata /",
    "GE09ram_02pu:3370": "adya taṃ draṣṭum icchāvaḥ putraṃ paścimadarśanam // Ram_2,58.22 //",
    "GE09ram_02pu:3371": "rudhireṇāvasitāṅgaṃ prakīrṇājinavāsasam /",
    "GE09ram_02pu:3372": "śayānaṃ bhuvi niḥsaṃjñaṃ dharmarājavaśaṃ gatam // Ram_2,58.23 //",
    "GE09ram_02pu:3373": "athāham ekas taṃ deśaṃ nītvā tau bhṛśaduḥkhitau /",
    "GE09ram_02pu:3374": "asparśayam ahaṃ putraṃ taṃ muniṃ saha bhāryayā // Ram_2,58.24 //",
    "GE09ram_02pu:3375": "tau putram ātmanaḥ spṛṣṭvā tam āsādya tapasvinau /",
    "GE09ram_02pu:3376": "nipetatuḥ śarīre 'sya pitā cāsyedam abravīt // Ram_2,58.25 //",
    "GE09ram_02pu:3377": "na nv ahaṃ te priyaḥ putra mātaraṃ paśya dhārmika /",
    "GE09ram_02pu:3378": "kiṃ nu nāliṅgase putra sukumāra vaco vada // Ram_2,58.26 //",
    "GE09ram_02pu:3379": "kasya vāpararātre 'haṃ śroṣyāmi hṛdayaṃgamam /",
    "GE09ram_02pu:3380": "adhīyānasya madhuraṃ śāstraṃ vānyad viśeṣataḥ // Ram_2,58.27 //",
    "GE09ram_02pu:3381": "ko māṃ saṃdhyām upāsyaiva snātvā hutahutāśanaḥ /",
    "GE09ram_02pu:3382": "ślāghayiṣyaty upāsīnaḥ putraśokabhayārditam // Ram_2,58.28 //",
    "GE09ram_02pu:3383": "kandamūlaphalaṃ hṛtvā ko māṃ priyam ivātithim /",
    "GE09ram_02pu:3384": "bhojayiṣyaty akarmaṇyam apragraham anāyakam // Ram_2,58.29 //",
    "GE09ram_02pu:3385": "imām andhāṃ ca vṛddhāṃ ca mātaraṃ te tapasvinīm /",
    "GE09ram_02pu:3386": "kathaṃ putra bhariṣyāmi kṛpaṇāṃ putragardhinīm // Ram_2,58.30 //",
    "GE09ram_02pu:3387": "tiṣṭha mā mā gamaḥ putra yamasya sadanaṃ prati /",
    "GE09ram_02pu:3388": "śvo mayā saha gantāsi jananyā ca samedhitaḥ // Ram_2,58.31 //",
    "GE09ram_02pu:3389": "ubhāv api ca śokārtāv anāthau kṛpaṇau vane /",
    "GE09ram_02pu:3390": "kṣipram eva gamiṣyāvas tvayā hīnau yamakṣayam // Ram_2,58.32 //",
    "GE09ram_02pu:3391": "tato vaivasvataṃ dṛṣṭvā taṃ pravakṣyāmi bhāratīm /",
    "GE09ram_02pu:3392": "kṣamatāṃ dharmarājo me bibhṛyāt pitarāv ayam // Ram_2,58.33 //",
    "GE09ram_02pu:3393": "apāpo 'si yathā putra nihataḥ pāpakarmaṇā /",
    "GE09ram_02pu:3394": "tena satyena gacchāśu ye lokāḥ śastrayodhinām // Ram_2,58.34 //",
    "GE09ram_02pu:3395": "yānti śūrā gatiṃ yāṃ ca saṃgrāmeṣv anivartinaḥ /",
    "GE09ram_02pu:3396": "hatās tv abhimukhāḥ putra gatiṃ tāṃ paramāṃ vraja // Ram_2,58.35 //",
    "GE09ram_02pu:3397": "yāṃ gatiṃ sagaraḥ śaibyo dilīpo janamejayaḥ /",
    "GE09ram_02pu:3398": "nahuṣo dhundhumāraś ca prāptās tāṃ gaccha putraka // Ram_2,58.36 //",
    "GE09ram_02pu:3399": "yā gatiḥ sarvasādhūnāṃ svādhyāyāt tapasā ca yā /",
    "GE09ram_02pu:3400": "bhūmidasyāhitāgneś ca ekapatnīvratasya ca // Ram_2,58.37 //",
    "GE09ram_02pu:3401": "gosahasrapradātṝṇāṃ yā yā gurubhṛtām api /",
    "GE09ram_02pu:3402": "dehanyāsakṛtāṃ yā ca tāṃ gatiṃ gaccha putraka /",
    "GE09ram_02pu:3403": "na hi tv asmin kule jāto gacchaty akuśalāṃ gatim // Ram_2,58.38 //",
    "GE09ram_02pu:3404": "evaṃ sa kṛpaṇaṃ tatra paryadevayatāsakṛt /",
    "GE09ram_02pu:3405": "tato 'smai kartum udakaṃ pravṛttaḥ saha bhāryayā // Ram_2,58.39 //",
    "GE09ram_02pu:3406": "sa tu divyena rūpeṇa muniputraḥ svakarmabhiḥ /",
    "GE09ram_02pu:3407": "āśvāsya ca muhūrtaṃ tu pitarau vākyam abravīt // Ram_2,58.40 //",
    "GE09ram_02pu:3408": "sthānam asmi mahat prāpto bhavatoḥ paricāraṇāt /",
    "GE09ram_02pu:3409": "bhavantāv api ca kṣipraṃ mama mūlam upaiṣyataḥ // Ram_2,58.41 //",
    "GE09ram_02pu:3410": "evam uktvā tu divyena vimānena vapuṣmatā /",
    "GE09ram_02pu:3411": "āruroha divaṃ kṣipraṃ muniputro jitendriyaḥ // Ram_2,58.42 //",
    "GE09ram_02pu:3412": "sa kṛtvā tūdakaṃ tūrṇaṃ tāpasaḥ saha bhāryayā /",
    "GE09ram_02pu:3413": "mām uvāca mahātejāḥ kṛtāñjalim upasthitam // Ram_2,58.43 //",
    "GE09ram_02pu:3414": "adyaiva jahi māṃ rājan maraṇe nāsti me vyathā /",
    "GE09ram_02pu:3415": "yac chareṇaikaputraṃ māṃ tvam akārṣīr aputrakam // Ram_2,58.44 //",
    "GE09ram_02pu:3416": "tvayā tu yad avijñānān nihato me sutaḥ śuciḥ /",
    "GE09ram_02pu:3417": "tena tvām abhiśapsyāmi suduḥkham atidāruṇam // Ram_2,58.45 //",
    "GE09ram_02pu:3418": "putravyasanajaṃ duḥkhaṃ yad etan mama sāmpratam /",
    "GE09ram_02pu:3419": "evaṃ tvaṃ putraśokena rājan kālaṃ kariṣyasi // Ram_2,58.46 //",
    "GE09ram_02pu:3420": "tasmān mām āgataṃ bhadre tasyodārasya tadvacaḥ /",
    "GE09ram_02pu:3421": "yad ahaṃ putraśokena saṃtyakṣyāmy adya jīvitam // Ram_2,58.47 //",
    "GE09ram_02pu:3422": "yadi māṃ saṃspṛśed rāmaḥ sakṛd adyālabheta vā /",
    "GE09ram_02pu:3423": "na tan me sadṛśaṃ devi yan mayā rāghave kṛtam // Ram_2,58.48 //",
    "GE09ram_02pu:3424": "cakṣuṣā tvāṃ na paśyāmi smṛtir mama vilupyate /",
    "GE09ram_02pu:3425": "dūtā vaivasvatasyaite kausalye tvarayanti mām // Ram_2,58.49 //",
    "GE09ram_02pu:3426": "atas tu kiṃ duḥkhataraṃ yad ahaṃ jīvitakṣaye /",
    "GE09ram_02pu:3427": "na hi paśyāmi dharmajñaṃ rāmaṃ satyaparākramam // Ram_2,58.50 //",
    "GE09ram_02pu:3428": "na te manuṣyā devās te ye cāruśubhakuṇḍalam /",
    "GE09ram_02pu:3429": "mukhaṃ drakṣyanti rāmasya varṣe pañcadaśe punaḥ // Ram_2,58.51 //",
    "GE09ram_02pu:3430": "padmapattrekṣaṇaṃ subhru sudaṃṣṭraṃ cārunāsikam /",
    "GE09ram_02pu:3431": "dhanyā drakṣyanti rāmasya tārādhipanibhaṃ mukham // Ram_2,58.52 //",
    "GE09ram_02pu:3432": "sadṛśaṃ śāradasyendoḥ phullasya kamalasya ca /",
    "GE09ram_02pu:3433": "sugandhi mama nāthasya dhanyā drakṣyanti tanmukham // Ram_2,58.53 //",
    "GE09ram_02pu:3434": "nivṛttavanavāsaṃ tam ayodhyāṃ punar āgatam /",
    "GE09ram_02pu:3435": "drakṣyanti sukhino rāmaṃ śukraṃ mārgagataṃ yathā // Ram_2,58.54 //",
    "GE09ram_02pu:3436": "ayam ātmabhavaḥ śoko mām anātham acetanam /",
    "GE09ram_02pu:3437": "saṃsādayati vegena yathā kūlaṃ nadīrayaḥ // Ram_2,58.55 //",
    "GE09ram_02pu:3438": "hā rāghava mahābāho hā mamāyāsanāśana /",
    "GE09ram_02pu:3439": "rājā daśarathaḥ śocañ jīvitāntam upāgamat // Ram_2,58.56 //",
    "GE09ram_02pu:3440": "tathā tu dīnaṃ kathayan narādhipaḥ priyasya putrasya vivāsanāturaḥ /",
    "GE09ram_02pu:3441": "gate 'rdharātre bhṛśaduḥkhapīḍitas tadā jahau prāṇam udāradarśanaḥ //",
    "GE09ram_02pu:3442": "atha rātryāṃ vyatītāyāṃ prātar evāpare 'hani /",
    "GE09ram_02pu:3443": "bandinaḥ paryupātiṣṭhaṃs tat pārthivaniveśanam // Ram_2,59.1 //",
    "GE09ram_02pu:3444": "tataḥ śucisamācārāḥ paryupasthānakovidāḥ /",
    "GE09ram_02pu:3445": "strīvarṣavarabhūyiṣṭhā upatasthur yathāpuram // Ram_2,59.2 //",
    "GE09ram_02pu:3446": "haricandanasaṃpṛktam udakaṃ kāñcanair ghaṭaiḥ /",
    "GE09ram_02pu:3447": "āninyuḥ snānaśikṣājñā yathākālaṃ yathāvidhi // Ram_2,59.3 //",
    "GE09ram_02pu:3448": "maṅgalālambhanīyāni prāśanīyān upaskarān /",
    "GE09ram_02pu:3449": "upaninyus tathāpy anyāḥ kumārībahulāḥ striyaḥ // Ram_2,59.4 //",
    "GE09ram_02pu:3450": "atha yāḥ kosalendrasya śayanaṃ pratyanantarāḥ /",
    "GE09ram_02pu:3451": "tāḥ striyas tu samāgamya bhartāraṃ pratyabodhayan // Ram_2,59.5 //",
    "GE09ram_02pu:3452": "tā vepathuparītāś ca rājñaḥ prāṇeṣu śaṅkitāḥ /",
    "GE09ram_02pu:3453": "pratisrotas tṛṇāgrāṇāṃ sadṛśaṃ saṃcakampire // Ram_2,59.6 //",
    "GE09ram_02pu:3454": "atha saṃvepamānānāṃ strīṇāṃ dṛṣṭvā ca pārthivam /",
    "GE09ram_02pu:3455": "yat tad āśaṅkitaṃ pāpaṃ tasya jajñe viniścayaḥ // Ram_2,59.7 //",
    "GE09ram_02pu:3456": "tataḥ pracukruśur dīnāḥ sasvaraṃ tā varāṅganāḥ /",
    "GE09ram_02pu:3457": "kareṇava ivāraṇye sthānapracyutayūthapāḥ // Ram_2,59.8 //",
    "GE09ram_02pu:3458": "tāsām ākrandaśabdena sahasodgatacetane /",
    "GE09ram_02pu:3459": "kausalyā ca sumitrā ca tyaktanidre babhūvatuḥ // Ram_2,59.9 //",
    "GE09ram_02pu:3460": "kausalyā ca sumitrā ca dṛṣṭvā spṛṣṭvā ca pārthivam /",
    "GE09ram_02pu:3461": "hā nātheti parikruśya petatur dharaṇītale // Ram_2,59.10 //",
    "GE09ram_02pu:3462": "sā kosalendraduhitā veṣṭamānā mahītale /",
    "GE09ram_02pu:3463": "na babhrāja rajodhvastā tāreva gaganacyutā // Ram_2,59.11 //",
    "GE09ram_02pu:3464": "tat samuttrastasaṃbhrāntaṃ paryutsukajanākulam /",
    "GE09ram_02pu:3465": "sarvatas tumulākrandaṃ paritāpārtabāndhavam // Ram_2,59.12 //",
    "GE09ram_02pu:3466": "sadyo nipatitānandaṃ dīnaviklavadarśanam /",
    "GE09ram_02pu:3467": "babhūva naradevasya sadma diṣṭāntam īyuṣaḥ // Ram_2,59.13 //",
    "GE09ram_02pu:3468": "atītam ājñāya tu pārthivarṣabhaṃ yaśasvinaṃ saṃparivārya patnayaḥ /",
    "GE09ram_02pu:3469": "bhṛśaṃ rudantyaḥ karuṇaṃ suduḥkhitāḥ pragṛhya bāhū vyalapann anāthavat //",
    "GE09ram_02pu:3470": "tam agnim iva saṃśāntam ambuhīnam ivārṇavam /",
    "GE09ram_02pu:3471": "hataprabham ivādityaṃ svargasthaṃ prekṣya bhūmipam // Ram_2,60.1 //",
    "GE09ram_02pu:3472": "kausalyā bāṣpapūrṇākṣī vividhaṃ śokakarśitā /",
    "GE09ram_02pu:3473": "upagṛhya śiro rājñaḥ kaikeyīṃ pratyabhāṣata // Ram_2,60.2 //",
    "GE09ram_02pu:3474": "sakāmā bhava kaikeyi bhuṅkṣva rājyam akaṇṭakam /",
    "GE09ram_02pu:3475": "tyaktvā rājānam ekāgrā nṛśaṃse duṣṭacāriṇi // Ram_2,60.3 //",
    "GE09ram_02pu:3476": "vihāya māṃ gato rāmo bhartā ca svargato mama /",
    "GE09ram_02pu:3477": "vipathe sārthahīneva nāhaṃ jīvitum utsahe // Ram_2,60.4 //",
    "GE09ram_02pu:3478": "bhartāraṃ taṃ parityajya kā strī daivatam ātmanaḥ /",
    "GE09ram_02pu:3479": "icchej jīvitum anyatra kaikeyyās tyaktadharmaṇaḥ // Ram_2,60.5 //",
    "GE09ram_02pu:3480": "na lubdho budhyate doṣān kiṃ pākam iva bhakṣayan /",
    "GE09ram_02pu:3481": "kubjānimittaṃ kaikeyyā rāghavāṇāṃ kulaṃ hatam // Ram_2,60.6 //",
    "GE09ram_02pu:3482": "aniyoge niyuktena rājñā rāmaṃ vivāsitam /",
    "GE09ram_02pu:3483": "sabhāryaṃ janakaḥ śrutvā paritapsyaty ahaṃ yathā // Ram_2,60.7 //",
    "GE09ram_02pu:3484": "rāmaḥ kamalapattrākṣo jīvanāśam ito gataḥ /",
    "GE09ram_02pu:3485": "videharājasya sutā tathā sītā tapasvinī /",
    "GE09ram_02pu:3486": "duḥkhasyānucitā duḥkhaṃ vane paryudvijiṣyati // Ram_2,60.8 //",
    "GE09ram_02pu:3487": "nadatāṃ bhīmaghoṣāṇāṃ niśāsu mṛgapakṣiṇām /",
    "GE09ram_02pu:3488": "niśamya nūnaṃ saṃtrastā rāghavaṃ saṃśrayiṣyati // Ram_2,60.9 //",
    "GE09ram_02pu:3489": "vṛddhaś caivālpaputraś ca vaidehīm anucintayan /",
    "GE09ram_02pu:3490": "so 'pi śokasamāviṣṭo nanu tyakṣyati jīvitam // Ram_2,60.10 //",
    "GE09ram_02pu:3491": "tāṃ tataḥ sampariṣvajya vilapantīṃ tapasvinīm /",
    "GE09ram_02pu:3492": "vyapaninyuḥ suduḥkhārtāṃ kausalyāṃ vyāvahārikāḥ // Ram_2,60.11 //",
    "GE09ram_02pu:3493": "tailadroṇyām athāmātyāḥ saṃveśya jagatīpatim /",
    "GE09ram_02pu:3494": "rājñaḥ sarvāṇy athādiṣṭāś cakruḥ karmāṇy anantaram // Ram_2,60.12 //",
    "GE09ram_02pu:3495": "na tu saṃkālanaṃ rājño vinā putreṇa mantriṇaḥ /",
    "GE09ram_02pu:3496": "sarvajñāḥ kartum īṣus te tato rakṣanti bhūmipam // Ram_2,60.13 //",
    "GE09ram_02pu:3497": "tailadroṇyāṃ tu sacivaiḥ śāyitaṃ taṃ narādhipam /",
    "GE09ram_02pu:3498": "hā mṛto 'yam iti jñātvā striyas tāḥ paryadevayan // Ram_2,60.14 //",
    "GE09ram_02pu:3499": "bāhūn udyamya kṛpaṇā netraprasravaṇair mukhaiḥ /",
    "GE09ram_02pu:3500": "rudantyaḥ śokasaṃtaptāḥ kṛpaṇaṃ paryadevayan // Ram_2,60.15 //",
    "GE09ram_02pu:3501": "niśā nakṣatrahīneva strīva bhartṛvivarjitā /",
    "GE09ram_02pu:3502": "purī nārājatāyodhyā hīnā rājñā mahātmanā // Ram_2,60.16 //",
    "GE09ram_02pu:3503": "bāṣpaparyākulajanā hāhābhūtakulāṅganā /",
    "GE09ram_02pu:3504": "śūnyacatvaraveśmāntā na babhrāja yathāpuram // Ram_2,60.17 //",
    "GE09ram_02pu:3505": "gataprabhā dyaur iva bhāskaraṃ vinā vyapetanakṣatragaṇeva śarvarī /",
    "GE09ram_02pu:3506": "purī babhāse rahitā mahātmanā na cāsrakaṇṭhākulamārgacatvarā //",
    "GE09ram_02pu:3507": "narāś ca nāryaś ca sametya saṃghaśo vigarhamāṇā bharatasya mātaram /",
    "GE09ram_02pu:3508": "tadā nagaryāṃ naradevasaṃkṣaye babhūvur ārtā na ca śarma lebhire //",
    "GE09ram_02pu:3509": "vyatītāyāṃ tu śarvaryām ādityasyodaye tataḥ /",
    "GE09ram_02pu:3510": "sametya rājakartāraḥ sabhām īyur dvijātayaḥ // Ram_2,61.1 //",
    "GE09ram_02pu:3511": "mārkaṇḍeyo 'tha maudgalyo vāmadevaś ca kāśyapaḥ /",
    "GE09ram_02pu:3512": "kātyāyano gautamaś ca jābāliś ca mahāyaśāḥ // Ram_2,61.2 //",
    "GE09ram_02pu:3513": "ete dvijāḥ sahāmātyaiḥ pṛthag vācam udīrayan /",
    "GE09ram_02pu:3514": "vasiṣṭham evābhimukhāḥ śreṣṭhaṃ rājapurohitam // Ram_2,61.3 //",
    "GE09ram_02pu:3515": "atītā śarvarī duḥkhaṃ yā no varṣaśatopamā /",
    "GE09ram_02pu:3516": "asmin pañcatvam āpanne putraśokena pārthive // Ram_2,61.4 //",
    "GE09ram_02pu:3517": "svargataś ca mahārājo rāmaś cāraṇyam āśritaḥ /",
    "GE09ram_02pu:3518": "lakṣmaṇaś cāpi tejasvī rāmeṇaiva gataḥ saha // Ram_2,61.5 //",
    "GE09ram_02pu:3519": "ubhau bharataśatrughnau kekayeṣu paraṃtapau /",
    "GE09ram_02pu:3520": "pure rājagṛhe ramye mātāmahaniveśane // Ram_2,61.6 //",
    "GE09ram_02pu:3521": "ikṣvākūṇām ihādyaiva kaścid rājā vidhīyatām /",
    "GE09ram_02pu:3522": "arājakaṃ hi no rāṣṭraṃ na vināśam avāpnuyāt // Ram_2,61.7 //",
    "GE09ram_02pu:3523": "nārājake janapade vidyunmālī mahāsvanaḥ /",
    "GE09ram_02pu:3524": "abhivarṣati parjanyo mahīṃ divyena vāriṇā // Ram_2,61.8 //",
    "GE09ram_02pu:3525": "nārājake janapade bījamuṣṭiḥ prakīryate /",
    "GE09ram_02pu:3526": "nārājake pituḥ putro bhāryā vā vartate vaśe // Ram_2,61.9 //",
    "GE09ram_02pu:3527": "arājake dhanaṃ nāsti nāsti bhāryāpy arājake /",
    "GE09ram_02pu:3528": "idam atyāhitaṃ cānyat kutaḥ satyam arājake // Ram_2,61.10 //",
    "GE09ram_02pu:3529": "nārājake janapade kārayanti sabhāṃ narāḥ /",
    "GE09ram_02pu:3530": "udyānāni ca ramyāṇi hṛṣṭāḥ puṇyagṛhāṇi ca // Ram_2,61.11 //",
    "GE09ram_02pu:3531": "nārājake janapade yajñaśīlā dvijātayaḥ /",
    "GE09ram_02pu:3532": "sattrāṇy anvāsate dāntā brāhmaṇāḥ saṃśitavratāḥ // Ram_2,61.12 //",
    "GE09ram_02pu:3533": "nārājake janapade prabhūtanaṭanartakāḥ /",
    "GE09ram_02pu:3534": "utsavāś ca samājāś ca vardhante rāṣṭravardhanāḥ // Ram_2,61.13 //",
    "GE09ram_02pu:3535": "nārājake janapade siddhārthā vyavahāriṇaḥ /",
    "GE09ram_02pu:3536": "kathābhir anurajyante kathāśīlāḥ kathāpriyaiḥ // Ram_2,61.14 //",
    "GE09ram_02pu:3537": "nārājake janapade vāhanaiḥ śīghragāmibhiḥ /",
    "GE09ram_02pu:3538": "narā niryānty araṇyāni nārībhiḥ saha kāminaḥ // Ram_2,61.15 //",
    "GE09ram_02pu:3539": "nārājake janapade dhanavantaḥ surakṣitāḥ /",
    "GE09ram_02pu:3540": "śerate vivṛtadvārāḥ kṛṣigorakṣajīvinaḥ // Ram_2,61.16 //",
    "GE09ram_02pu:3541": "nārājake janapade vaṇijo dūragāminaḥ /",
    "GE09ram_02pu:3542": "gacchanti kṣemam adhvānaṃ bahupuṇyasamācitāḥ // Ram_2,61.17 //",
    "GE09ram_02pu:3543": "nārājake janapade caraty ekacaro vaśī /",
    "GE09ram_02pu:3544": "bhāvayann ātmanātmānaṃ yatra sāyaṃgṛho muniḥ // Ram_2,61.18 //",
    "GE09ram_02pu:3545": "nārājake janapade yogakṣemaṃ pravartate /",
    "GE09ram_02pu:3546": "na cāpy arājake senā śatrūn viṣahate yudhi // Ram_2,61.19 //",
    "GE09ram_02pu:3547": "yathā hy anudakā nadyo yathā vāpy atṛṇaṃ vanam /",
    "GE09ram_02pu:3548": "agopālā yathā gāvas tathā rāṣṭram arājakam // Ram_2,61.20 //",
    "GE09ram_02pu:3549": "nārājake janapade svakaṃ bhavati kasyacit /",
    "GE09ram_02pu:3550": "matsyā iva narā nityaṃ bhakṣayanti parasparam // Ram_2,61.21 //",
    "GE09ram_02pu:3551": "ye hi saṃbhinnamaryādā nāstikāś chinnasaṃśayāḥ /",
    "GE09ram_02pu:3552": "te 'pi bhāvāya kalpante rājadaṇḍanipīḍitāḥ // Ram_2,61.22 //",
    "GE09ram_02pu:3553": "aho tama ivedaṃ syān na prajñāyeta kiṃcana /",
    "GE09ram_02pu:3554": "rājā cen na bhavel loke vibhajan sādhvasādhunī // Ram_2,61.23 //",
    "GE09ram_02pu:3555": "jīvaty api mahārāje tavaiva vacanaṃ vayam /",
    "GE09ram_02pu:3556": "nātikramāmahe sarve velāṃ prāpyeva sāgaraḥ // Ram_2,61.24 //",
    "GE09ram_02pu:3557": "sa naḥ samīkṣya dvijavaryavṛttaṃ nṛpaṃ vinā rājyam araṇyabhūtam /",
    "GE09ram_02pu:3558": "kumāram ikṣvākusutaṃ vadānyaṃ tvam eva rājānam ihābhiṣiñca // Ram_2,61.25",
    "GE09ram_02pu:3559": "teṣāṃ tadvacanaṃ śrutvā vasiṣṭhaḥ pratyuvāca ha /",
    "GE09ram_02pu:3560": "mitrāmātyagaṇān sarvān brāhmaṇāṃs tān idaṃ vacaḥ // Ram_2,62.1 //",
    "GE09ram_02pu:3561": "yad asau mātulakule pure rājagṛhe sukhī /",
    "GE09ram_02pu:3562": "bharato vasati bhrātrā śatrughnena samanvitaḥ // Ram_2,62.2 //",
    "GE09ram_02pu:3563": "tac chīghraṃ javanā dūtā gacchantu tvaritair hayaiḥ /",
    "GE09ram_02pu:3564": "ānetuṃ bhrātarau vīrau kiṃ samīkṣāmahe vayam // Ram_2,62.3 //",
    "GE09ram_02pu:3565": "gacchantv iti tataḥ sarve vasiṣṭhaṃ vākyam abruvan /",
    "GE09ram_02pu:3566": "teṣāṃ tadvacanaṃ śrutvā vasiṣṭho vākyam abravīt // Ram_2,62.4 //",
    "GE09ram_02pu:3567": "ehi siddhārtha vijaya jayantāśokanandana /",
    "GE09ram_02pu:3568": "śrūyatām itikartavyaṃ sarvān eva bravīmi vaḥ // Ram_2,62.5 //",
    "GE09ram_02pu:3569": "puraṃ rājagṛhaṃ gatvā śīghraṃ śīghrajavair hayaiḥ /",
    "GE09ram_02pu:3570": "tyaktaśokair idaṃ vācyaḥ śāsanād bharato mama // Ram_2,62.6 //",
    "GE09ram_02pu:3571": "purohitas tvāṃ kuśalaṃ prāha sarve ca mantriṇaḥ /",
    "GE09ram_02pu:3572": "tvaramāṇaś ca niryāhi kṛtyam ātyayikaṃ tvayā // Ram_2,62.7 //",
    "GE09ram_02pu:3573": "mā cāsmai proṣitaṃ rāmaṃ mā cāsmai pitaraṃ mṛtam /",
    "GE09ram_02pu:3574": "bhavantaḥ śaṃsiṣur gatvā rāghavāṇām imaṃ kṣayam // Ram_2,62.8 //",
    "GE09ram_02pu:3575": "kauśeyāni ca vastrāṇi bhūṣaṇāni varāṇi ca /",
    "GE09ram_02pu:3576": "kṣipram ādāya rājñaś ca bharatasya ca gacchata /",
    "GE09ram_02pu:3577": "vasiṣṭhenābhyanujñātā dūtāḥ saṃtvaritā yayuḥ // Ram_2,62.9 //",
    "GE09ram_02pu:3578": "te hastinapure gaṅgāṃ tīrtvā pratyaṅmukhā yayuḥ /",
    "GE09ram_02pu:3579": "pāñcāladeśam āsādya madhyena kurujāṅgalam // Ram_2,62.10 //",
    "GE09ram_02pu:3580": "te prasannodakāṃ divyāṃ nānāvihagasevitām /",
    "GE09ram_02pu:3581": "upātijagmur vegena śaradaṇḍāṃ janākulām // Ram_2,62.11 //",
    "GE09ram_02pu:3582": "nikūlavṛkṣam āsādya divyaṃ satyopayācanam /",
    "GE09ram_02pu:3583": "abhigamyābhivādyaṃ taṃ kuliṅgāṃ prāviśan purīm // Ram_2,62.12 //",
    "GE09ram_02pu:3584": "abhikālaṃ tataḥ prāpya tejo'bhibhavanāc cyutāḥ /",
    "GE09ram_02pu:3585": "yayur madhyena vāhlīkān sudāmānaṃ ca parvatam /",
    "GE09ram_02pu:3586": "viṣṇoḥ padaṃ prekṣamāṇā vipāśāṃ cāpi śālmalīm // Ram_2,62.13 //",
    "GE09ram_02pu:3587": "te śrāntavāhanā dūtā vikṛṣṭena satā pathā /",
    "GE09ram_02pu:3588": "girivrajaṃ puravaraṃ śīghram āsedur añjasā // Ram_2,62.14 //",
    "GE09ram_02pu:3589": "bhartuḥ priyārthaṃ kularakṣaṇārthaṃ bhartuś ca vaṃśasya parigrahārtham /",
    "GE09ram_02pu:3590": "aheḍamānās tvarayā sma dūtā rātryāṃ tu te tat puram eva yātāḥ //",
    "GE09ram_02pu:3591": "yām eva rātriṃ te dūtāḥ praviśanti sma tāṃ purīm /",
    "GE09ram_02pu:3592": "bharatenāpi tāṃ rātriṃ svapno dṛṣṭo 'yam apriyaḥ // Ram_2,63.1 //",
    "GE09ram_02pu:3593": "vyuṣṭām eva tu tāṃ rātriṃ dṛṣṭvā taṃ svapnam apriyam /",
    "GE09ram_02pu:3594": "putro rājādhirājasya subhṛśaṃ paryatapyata // Ram_2,63.2 //",
    "GE09ram_02pu:3595": "tapyamānaṃ samājñāya vayasyāḥ priyavādinaḥ /",
    "GE09ram_02pu:3596": "āyāsaṃ hi vineṣyantaḥ sabhāyāṃ cakrire kathāḥ // Ram_2,63.3 //",
    "GE09ram_02pu:3597": "vādayanti tathā śāntiṃ lāsayanty api cāpare /",
    "GE09ram_02pu:3598": "nāṭakāny apare prāhur hāsyāni vividhāni ca // Ram_2,63.4 //",
    "GE09ram_02pu:3599": "sa tair mahātmā bharataḥ sakhibhiḥ priyavādibhiḥ /",
    "GE09ram_02pu:3600": "goṣṭhīhāsyāni kurvadbhir na prāhṛṣyata rāghavaḥ // Ram_2,63.5 //",
    "GE09ram_02pu:3601": "tam abravīt priyasakho bharataṃ sakhibhir vṛtam /",
    "GE09ram_02pu:3602": "suhṛdbhiḥ paryupāsīnaḥ kiṃ sakhe nānumodase // Ram_2,63.6 //",
    "GE09ram_02pu:3603": "evaṃ bruvāṇaṃ suhṛdaṃ bharataḥ pratyuvāca ha /",
    "GE09ram_02pu:3604": "śṛṇu tvaṃ yannimittaṃ me dainyam etad upāgatam // Ram_2,63.7 //",
    "GE09ram_02pu:3605": "svapne pitaram adrākṣaṃ malinaṃ muktamūrdhajam /",
    "GE09ram_02pu:3606": "patantam adriśikharāt kaluṣe gomayahrade // Ram_2,63.8 //",
    "GE09ram_02pu:3607": "plavamānaś ca me dṛṣṭaḥ sa tasmin gomayahrade /",
    "GE09ram_02pu:3608": "pibann añjalinā tailaṃ hasann iva muhur muhuḥ // Ram_2,63.9 //",
    "GE09ram_02pu:3609": "tatas tilodanaṃ bhuktvā punaḥ punar adhaḥśirāḥ /",
    "GE09ram_02pu:3610": "tailenābhyaktasarvāṅgas tailam evāvagāhata // Ram_2,63.10 //",
    "GE09ram_02pu:3611": "svapne 'pi sāgaraṃ śuṣkaṃ candraṃ ca patitaṃ bhuvi /",
    "GE09ram_02pu:3612": "sahasā cāpi saṃśāntaṃ jvalitaṃ jātavedasam // Ram_2,63.11 //",
    "GE09ram_02pu:3613": "avadīrṇāṃ ca pṛthivīṃ śuṣkāṃś ca vividhān drumān /",
    "GE09ram_02pu:3614": "ahaṃ paśyāmi vidhvastān sadhūmāṃś caiva parvatān // Ram_2,63.12 //",
    "GE09ram_02pu:3615": "pīṭhe kārṣṇāyase cainaṃ niṣaṇṇaṃ kṛṣṇavāsasam /",
    "GE09ram_02pu:3616": "prahasanti sma rājānaṃ pramadāḥ kṛṣṇapiṅgalāḥ // Ram_2,63.13 //",
    "GE09ram_02pu:3617": "tvaramāṇaś ca dharmātmā raktamālyānulepanaḥ /",
    "GE09ram_02pu:3618": "rathena kharayuktena prayāto dakṣiṇāmukhaḥ // Ram_2,63.14 //",
    "GE09ram_02pu:3619": "evam etan mayā dṛṣṭam imāṃ rātriṃ bhayāvahām /",
    "GE09ram_02pu:3620": "ahaṃ rāmo 'tha vā rājā lakṣmaṇo vā mariṣyati // Ram_2,63.15 //",
    "GE09ram_02pu:3621": "naro yānena yaḥ svapne kharayuktena yāti hi /",
    "GE09ram_02pu:3622": "acirāt tasya dhūmāgraṃ citāyāṃ sampradṛśyate /",
    "GE09ram_02pu:3623": "etannimittaṃ dīno 'haṃ tan na vaḥ pratipūjaye // Ram_2,63.16 //",
    "GE09ram_02pu:3624": "śuṣyatīva ca me kaṇṭho na svastham iva me manaḥ /",
    "GE09ram_02pu:3625": "jugupsann iva cātmānaṃ na ca paśyāmi kāraṇam // Ram_2,63.17 //",
    "GE09ram_02pu:3626": "imāṃ hi duḥsvapnagatiṃ niśāmya tām anekarūpām avitarkitāṃ purā /",
    "GE09ram_02pu:3627": "bhayaṃ mahat taddhṛdayān na yāti me vicintya rājānam acintyadarśanam //",
    "GE09ram_02pu:3628": "bharate bruvati svapnaṃ dūtās te klāntavāhanāḥ /",
    "GE09ram_02pu:3629": "praviśyāsahyaparikhaṃ ramyaṃ rājagṛhaṃ puram // Ram_2,64.1 //",
    "GE09ram_02pu:3630": "samāgamya tu rājñā ca rājaputreṇa cārcitāḥ /",
    "GE09ram_02pu:3631": "rājñaḥ pādau gṛhītvā tu tam ūcur bharataṃ vacaḥ // Ram_2,64.2 //",
    "GE09ram_02pu:3632": "purohitas tvā kuśalaṃ prāha sarve ca mantriṇaḥ /",
    "GE09ram_02pu:3633": "tvaramāṇaś ca niryāhi kṛtyam ātyayikaṃ tvayā // Ram_2,64.3 //",
    "GE09ram_02pu:3634": "atra viṃśatikoṭyas tu nṛpater mātulasya te /",
    "GE09ram_02pu:3635": "daśakoṭyas tu sampūrṇās tathaiva ca nṛpātmaja // Ram_2,64.4 //",
    "GE09ram_02pu:3636": "pratigṛhya ca tat sarvaṃ svanuraktaḥ suhṛjjane /",
    "GE09ram_02pu:3637": "dūtān uvāca bharataḥ kāmaiḥ sampratipūjya tān // Ram_2,64.5 //",
    "GE09ram_02pu:3638": "kaccit sukuśalī rājā pitā daśaratho mama /",
    "GE09ram_02pu:3639": "kaccic cārogatā rāme lakṣmaṇe vā mahātmani // Ram_2,64.6 //",
    "GE09ram_02pu:3640": "āryā ca dharmaniratā dharmajñā dharmadarśinī /",
    "GE09ram_02pu:3641": "arogā cāpi kausalyā mātā rāmasya dhīmataḥ // Ram_2,64.7 //",
    "GE09ram_02pu:3642": "kaccit sumitrā dharmajñā jananī lakṣmaṇasya yā /",
    "GE09ram_02pu:3643": "śatrughnasya ca vīrasya sārogā cāpi madhyamā // Ram_2,64.8 //",
    "GE09ram_02pu:3644": "ātmakāmā sadā caṇḍī krodhanā prājñamāninī /",
    "GE09ram_02pu:3645": "arogā cāpi kaikeyī mātā me kim uvāca ha // Ram_2,64.9 //",
    "GE09ram_02pu:3646": "evam uktās tu te dūtā bharatena mahātmanā /",
    "GE09ram_02pu:3647": "ūcuḥ sampraśritaṃ vākyam idaṃ taṃ bharataṃ tadā /",
    "GE09ram_02pu:3648": "kuśalās te naravyāghra yeṣāṃ kuśalam icchasi // Ram_2,64.10 //",
    "GE09ram_02pu:3649": "bharataś cāpi tān dūtān evam ukto 'bhyabhāṣata /",
    "GE09ram_02pu:3650": "āpṛcche 'haṃ mahārājaṃ dūtāḥ saṃtvarayanti mām // Ram_2,64.11 //",
    "GE09ram_02pu:3651": "evam uktvā tu tān dūtān bharataḥ pārthivātmajaḥ /",
    "GE09ram_02pu:3652": "dūtaiḥ saṃcodito vākyaṃ mātāmaham uvāca ha // Ram_2,64.12 //",
    "GE09ram_02pu:3653": "rājan pitur gamiṣyāmi sakāśaṃ dūtacoditaḥ /",
    "GE09ram_02pu:3654": "punar apy aham eṣyāmi yadā me tvaṃ smariṣyasi // Ram_2,64.13 //",
    "GE09ram_02pu:3655": "bharatenaivam uktas tu nṛpo mātāmahas tadā /",
    "GE09ram_02pu:3656": "tam uvāca śubhaṃ vākyaṃ śirasy āghrāya rāghavam // Ram_2,64.14 //",
    "GE09ram_02pu:3657": "gaccha tātānujāne tvāṃ kaikeyī suprajās tvayā /",
    "GE09ram_02pu:3658": "mātaraṃ kuśalaṃ brūyāḥ pitaraṃ ca paraṃtapa // Ram_2,64.15 //",
    "GE09ram_02pu:3659": "purohitaṃ ca kuśalaṃ ye cānye dvijasattamāḥ /",
    "GE09ram_02pu:3660": "tau ca tāta maheṣvāsau bhrātarau rāmalakṣmaṇau // Ram_2,64.16 //",
    "GE09ram_02pu:3661": "tasmai hastyuttamāṃś citrān kambalān ajināni ca /",
    "GE09ram_02pu:3662": "abhisatkṛtya kaikeyo bharatāya dhanaṃ dadau // Ram_2,64.17 //",
    "GE09ram_02pu:3663": "rukmaniṣkasahasre dve ṣoḍaśāśvaśatāni ca /",
    "GE09ram_02pu:3664": "satkṛtya kaikeyī putraṃ kekayo dhanam ādiśat // Ram_2,64.18 //",
    "GE09ram_02pu:3665": "tathāmātyān abhipretān viśvāsyāṃś ca guṇānvitān /",
    "GE09ram_02pu:3666": "dadāv aśvapatiḥ śīghraṃ bharatāyānuyāyinaḥ // Ram_2,64.19 //",
    "GE09ram_02pu:3667": "airāvatān aindraśirān nāgān vai priyadarśanān /",
    "GE09ram_02pu:3668": "kharāñ śīghrān susaṃyuktān mātulo 'smai dhanaṃ dadau // Ram_2,64.20 //",
    "GE09ram_02pu:3669": "antaḥpure 'tisaṃvṛddhān vyāghravīryabalānvitān /",
    "GE09ram_02pu:3670": "daṃṣṭrāyudhān mahākāyāñ śunaś copāyanaṃ dadau // Ram_2,64.21 //",
    "GE09ram_02pu:3671": "sa mātāmaham āpṛcchya mātulaṃ ca yudhājitam /",
    "GE09ram_02pu:3672": "ratham āruhya bharataḥ śatrughnasahito yayau // Ram_2,64.22 //",
    "GE09ram_02pu:3673": "rathān maṇḍalacakrāṃś ca yojayitvā paraḥśatam /",
    "GE09ram_02pu:3674": "uṣṭrago'śvakharair bhṛtyā bharataṃ yāntam anvayuḥ // Ram_2,64.23 //",
    "GE09ram_02pu:3675": "balena gupto bharato mahātmā sahāryakasyātmasamair amātyaiḥ /",
    "GE09ram_02pu:3676": "ādāya śatrughnam apetaśatrur gṛhād yayau siddha ivendralokāt //",
    "GE09ram_02pu:3677": "sa prāṅmukho rājagṛhād abhiniryāya vīryavān /",
    "GE09ram_02pu:3678": "hrādinīṃ dūrapārāṃ ca pratyaksrotastaraṃgiṇīm /",
    "GE09ram_02pu:3679": "śatadrūm atarac chrīmān nadīm ikṣvākunandanaḥ // Ram_2,65.1 //",
    "GE09ram_02pu:3680": "elādhāne nadīṃ tīrtvā prāpya cāparaparpaṭān /",
    "GE09ram_02pu:3681": "śilām ākurvatīṃ tīrtvā āgneyaṃ śalyakartanam // Ram_2,65.2 //",
    "GE09ram_02pu:3682": "satyasaṃdhaḥ śuciḥ śrīmān prekṣamāṇaḥ śilāvahām /",
    "GE09ram_02pu:3683": "atyayāt sa mahāśailān vanaṃ caitrarathaṃ prati // Ram_2,65.3 //",
    "GE09ram_02pu:3684": "veginīṃ ca kuliṅgākhyāṃ hrādinīṃ parvatāvṛtām /",
    "GE09ram_02pu:3685": "yamunāṃ prāpya saṃtīrṇo balam āśvāsayat tadā // Ram_2,65.4 //",
    "GE09ram_02pu:3686": "śītīkṛtya tu gātrāṇi klāntān āśvāsya vājinaḥ /",
    "GE09ram_02pu:3687": "tatra snātvā ca pītvā ca prāyād ādāya codakam // Ram_2,65.5 //",
    "GE09ram_02pu:3688": "rājaputro mahāraṇyam anabhīkṣṇopasevitam /",
    "GE09ram_02pu:3689": "bhadro bhadreṇa yānena mārutaḥ kham ivātyayāt // Ram_2,65.6 //",
    "GE09ram_02pu:3690": "toraṇaṃ dakṣiṇārdhena jambūprastham upāgamat /",
    "GE09ram_02pu:3691": "varūthaṃ ca yayau ramyaṃ grāmaṃ daśarathātmajaḥ // Ram_2,65.7 //",
    "GE09ram_02pu:3692": "tatra ramye vane vāsaṃ kṛtvāsau prāṅmukho yayau /",
    "GE09ram_02pu:3693": "udyānam ujjihānāyāḥ priyakā yatra pādapāḥ // Ram_2,65.8 //",
    "GE09ram_02pu:3694": "sālāṃs tu priyakān prāpya śīghrān āsthāya vājinaḥ /",
    "GE09ram_02pu:3695": "anujñāpyātha bharato vāhinīṃ tvarito yayau // Ram_2,65.9 //",
    "GE09ram_02pu:3696": "vāsaṃ kṛtvā sarvatīrthe tīrtvā cottānikāṃ nadīm /",
    "GE09ram_02pu:3697": "anyā nadīś ca vividhāḥ pārvatīyais turaṃgamaiḥ // Ram_2,65.10 //",
    "GE09ram_02pu:3698": "hastipṛṣṭhakam āsādya kuṭikām atyavartata /",
    "GE09ram_02pu:3699": "tatāra ca naravyāghro lauhitye sa kapīvatīm /",
    "GE09ram_02pu:3700": "ekasāle sthāṇumatīṃ vinate gomatīṃ nadīm // Ram_2,65.11 //",
    "GE09ram_02pu:3701": "kaliṅganagare cāpi prāpya sālavanaṃ tadā /",
    "GE09ram_02pu:3702": "bharataḥ kṣipram āgacchat supariśrāntavāhanaḥ // Ram_2,65.12 //",
    "GE09ram_02pu:3703": "vanaṃ ca samatītyāśu śarvaryām aruṇodaye /",
    "GE09ram_02pu:3704": "ayodhyāṃ manunā rājñā nirmitāṃ sa dadarśa ha // Ram_2,65.13 //",
    "GE09ram_02pu:3705": "tāṃ purīṃ puruṣavyāghraḥ saptarātroṣiṭaḥ pathi /",
    "GE09ram_02pu:3706": "ayodhyām agrato dṛṣṭvā rathe sārathim abravīt // Ram_2,65.14 //",
    "GE09ram_02pu:3707": "eṣā nātipratītā me puṇyodyānā yaśasvinī /",
    "GE09ram_02pu:3708": "ayodhyā dṛśyate dūrāt sārathe pāṇḍumṛttikā // Ram_2,65.15 //",
    "GE09ram_02pu:3709": "yajvabhir guṇasampannair brāhmaṇair vedapāragaiḥ /",
    "GE09ram_02pu:3710": "bhūyiṣṭham ṛddhair ākīrṇā rājarṣivarapālitā // Ram_2,65.16 //",
    "GE09ram_02pu:3711": "ayodhyāyāṃ purā śabdaḥ śrūyate tumulo mahān /",
    "GE09ram_02pu:3712": "samantān naranārīṇāṃ tam adya na śṛṇomy aham // Ram_2,65.17 //",
    "GE09ram_02pu:3713": "udyānāni hi sāyāhne krīḍitvoparatair naraiḥ /",
    "GE09ram_02pu:3714": "samantād vipradhāvadbhiḥ prakāśante mamānyadā // Ram_2,65.18 //",
    "GE09ram_02pu:3715": "tāny adyānurudantīva parityaktāni kāmibhiḥ /",
    "GE09ram_02pu:3716": "araṇyabhūteva purī sārathe pratibhāti me // Ram_2,65.19 //",
    "GE09ram_02pu:3717": "na hy atra yānair dṛśyante na gajair na ca vājibhiḥ /",
    "GE09ram_02pu:3718": "niryānto vābhiyānto vā naramukhyā yathāpuram // Ram_2,65.20 //",
    "GE09ram_02pu:3719": "aniṣṭāni ca pāpāni paśyāmi vividhāni ca /",
    "GE09ram_02pu:3720": "nimittāny amanojñāni tena sīdati me manaḥ // Ram_2,65.21 //",
    "GE09ram_02pu:3721": "dvāreṇa vaijayantena prāviśac chrāntavāhanaḥ /",
    "GE09ram_02pu:3722": "dvāḥsthair utthāya vijayaṃ pṛṣṭas taiḥ sahito yayau // Ram_2,65.22 //",
    "GE09ram_02pu:3723": "sa tv anekāgrahṛdayo dvāḥsthaṃ pratyarcya taṃ janam /",
    "GE09ram_02pu:3724": "sūtam aśvapateḥ klāntam abravīt tatra rāghavaḥ // Ram_2,65.23 //",
    "GE09ram_02pu:3725": "śrutā no yādṛśāḥ pūrvaṃ nṛpatīnāṃ vināśane /",
    "GE09ram_02pu:3726": "ākārās tān ahaṃ sarvān iha paśyāmi sārathe // Ram_2,65.24 //",
    "GE09ram_02pu:3727": "malinaṃ cāśrupūrṇākṣaṃ dīnaṃ dhyānaparaṃ kṛśam /",
    "GE09ram_02pu:3728": "sastrīpuṃsaṃ ca paśyāmi janam utkaṇṭhitaṃ pure // Ram_2,65.25 //",
    "GE09ram_02pu:3729": "ity evam uktvā bharataḥ sūtaṃ taṃ dīnamānasaḥ /",
    "GE09ram_02pu:3730": "tāny aniṣṭāny ayodhyāyāṃ prekṣya rājagṛhaṃ yayau /",
    "GE09ram_02pu:3731": "tāṃ śūnyaśṛṅgāṭakaveśmarathyāṃ rajo'ruṇadvārakapāṭayantrām // Ram_2,65.26",
    "GE09ram_02pu:3732": "dṛṣṭvā purīm indrapurīprakāśāṃ duḥkhena sampūrṇataro babhūva /",
    "GE09ram_02pu:3733": "bahūni paśyan manaso 'priyāṇi yāny anyadā nāsya pure babhūvuḥ /",
    "GE09ram_02pu:3734": "avākśirā dīnamanā na hṛṣṭaḥ pitur mahātmā praviveśa veśma // Ram_2,65.27",
    "GE09ram_02pu:3735": "apaśyaṃs tu tatas tatra pitaraṃ pitur ālaye /",
    "GE09ram_02pu:3736": "jagāma bharato draṣṭuṃ mātaraṃ mātur ālaye // Ram_2,66.1 //",
    "GE09ram_02pu:3737": "anuprāptaṃ tu taṃ dṛṣṭvā kaikeyī proṣitaṃ sutam /",
    "GE09ram_02pu:3738": "utpapāta tadā hṛṣṭā tyaktvā sauvarṇamānasam // Ram_2,66.2 //",
    "GE09ram_02pu:3739": "sa praviśyaiva dharmātmā svagṛhaṃ śrīvivarjitam /",
    "GE09ram_02pu:3740": "bharataḥ prekṣya jagrāha jananyāś caraṇau śubhau // Ram_2,66.3 //",
    "GE09ram_02pu:3741": "taṃ mūrdhni samupāghrāya pariṣvajya yaśasvinam /",
    "GE09ram_02pu:3742": "aṅke bharatam āropya praṣṭuṃ samupacakrame // Ram_2,66.4 //",
    "GE09ram_02pu:3743": "adya te katicid rātryaś cyutasyāryakaveśmanaḥ /",
    "GE09ram_02pu:3744": "api nādhvaśramaḥ śīghraṃ rathenāpatatas tava // Ram_2,66.5 //",
    "GE09ram_02pu:3745": "āryakas te sukuśalī yudhājin mātulas tava /",
    "GE09ram_02pu:3746": "pravāsāc ca sukhaṃ putra sarvaṃ me vaktum arhasi // Ram_2,66.6 //",
    "GE09ram_02pu:3747": "evaṃ pṛṣṭas tu kaikeyyā priyaṃ pārthivanandanaḥ /",
    "GE09ram_02pu:3748": "ācaṣṭa bharataḥ sarvaṃ mātre rājīvalocanaḥ // Ram_2,66.7 //",
    "GE09ram_02pu:3749": "adya me saptamī rātriś cyutasyāryakaveśmanaḥ /",
    "GE09ram_02pu:3750": "ambāyāḥ kuśalī tāto yudhājin mātulaś ca me // Ram_2,66.8 //",
    "GE09ram_02pu:3751": "yan me dhanaṃ ca ratnaṃ ca dadau rājā paraṃtapaḥ /",
    "GE09ram_02pu:3752": "pariśrāntaṃ pathy abhavat tato 'haṃ pūrvam āgataḥ // Ram_2,66.9 //",
    "GE09ram_02pu:3753": "rājavākyaharair dūtais tvaryamāṇo 'ham āgataḥ /",
    "GE09ram_02pu:3754": "yad ahaṃ praṣṭum icchāmi tad ambā vaktum arhati // Ram_2,66.10 //",
    "GE09ram_02pu:3755": "śūnyo 'yaṃ śayanīyas te paryaṅko hemabhūṣitaḥ /",
    "GE09ram_02pu:3756": "na cāyam ikṣvākujanaḥ prahṛṣṭaḥ pratibhāti me // Ram_2,66.11 //",
    "GE09ram_02pu:3757": "rājā bhavati bhūyiṣṭham ihāmbāyā niveśane /",
    "GE09ram_02pu:3758": "tam ahaṃ nādya paśyāmi draṣṭum icchann ihāgataḥ // Ram_2,66.12 //",
    "GE09ram_02pu:3759": "pitur grahīṣye caraṇau taṃ mamākhyāhi pṛcchataḥ /",
    "GE09ram_02pu:3760": "āhosvid amba jyeṣṭhāyāḥ kausalyāyā niveśane // Ram_2,66.13 //",
    "GE09ram_02pu:3761": "taṃ pratyuvāca kaikeyī priyavad ghoram apriyam /",
    "GE09ram_02pu:3762": "ajānantaṃ prajānantī rājyalobhena mohitā /",
    "GE09ram_02pu:3763": "yā gatiḥ sarvabhūtānāṃ tāṃ gatiṃ te pitā gataḥ // Ram_2,66.14 //",
    "GE09ram_02pu:3764": "tac chrutvā bharato vākyaṃ dharmābhijanavāñ śuciḥ /",
    "GE09ram_02pu:3765": "papāta sahasā bhūmau pitṛśokabalārditaḥ // Ram_2,66.15 //",
    "GE09ram_02pu:3766": "tataḥ śokena saṃvītaḥ pitur maraṇaduḥkhitaḥ /",
    "GE09ram_02pu:3767": "vilalāpa mahātejā bhrāntākulitacetanaḥ // Ram_2,66.16 //",
    "GE09ram_02pu:3768": "etat suruciraṃ bhāti pitur me śayanaṃ purā /",
    "GE09ram_02pu:3769": "tad idaṃ na vibhāty adya vihīnaṃ tena dhīmatā // Ram_2,66.17 //",
    "GE09ram_02pu:3770": "tam ārtaṃ devasaṃkāśaṃ samīkṣya patitaṃ bhuvi /",
    "GE09ram_02pu:3771": "utthāpayitvā śokārtaṃ vacanaṃ cedam abravīt // Ram_2,66.18 //",
    "GE09ram_02pu:3772": "uttiṣṭhottiṣṭha kiṃ śeṣe rājaputra mahāyaśaḥ /",
    "GE09ram_02pu:3773": "tvadvidhā na hi śocanti santaḥ sadasi saṃmatāḥ // Ram_2,66.19 //",
    "GE09ram_02pu:3774": "sa ruditvā ciraṃ kālaṃ bhūmau viparivṛtya ca /",
    "GE09ram_02pu:3775": "jananīṃ pratyuvācedaṃ śokair bahubhir āvṛtaḥ // Ram_2,66.20 //",
    "GE09ram_02pu:3776": "abhiṣekṣyati rāmaṃ tu rājā yajñaṃ nu yakṣyati /",
    "GE09ram_02pu:3777": "ity ahaṃ kṛtasaṃkalpo hṛṣṭo yātrām ayāsiṣam // Ram_2,66.21 //",
    "GE09ram_02pu:3778": "tad idaṃ hy anyathā bhūtaṃ vyavadīrṇaṃ mano mama /",
    "GE09ram_02pu:3779": "pitaraṃ yo na paśyāmi nityaṃ priyahite ratam // Ram_2,66.22 //",
    "GE09ram_02pu:3780": "amba kenātyagād rājā vyādhinā mayy anāgate /",
    "GE09ram_02pu:3781": "dhanyā rāmādayaḥ sarve yaiḥ pitā saṃskṛtaḥ svayam // Ram_2,66.23 //",
    "GE09ram_02pu:3782": "na nūnaṃ māṃ mahārājaḥ prāptaṃ jānāti kīrtimān /",
    "GE09ram_02pu:3783": "upajighreddhi māṃ mūrdhni tātaḥ saṃnamya satvaram // Ram_2,66.24 //",
    "GE09ram_02pu:3784": "kva sa pāṇiḥ sukhasparśas tātasyākliṣṭakarmaṇaḥ /",
    "GE09ram_02pu:3785": "yena māṃ rajasā dhvastam abhīkṣṇaṃ parimārjati // Ram_2,66.25 //",
    "GE09ram_02pu:3786": "yo me bhrātā pitā bandhur yasya dāso 'smi dhīmataḥ /",
    "GE09ram_02pu:3787": "tasya māṃ śīghram ākhyāhi rāmasyākliṣṭakarmaṇaḥ // Ram_2,66.26 //",
    "GE09ram_02pu:3788": "pitā hi bhavati jyeṣṭho dharmam āryasya jānataḥ /",
    "GE09ram_02pu:3789": "tasya pādau grahīṣyāmi sa hīdānīṃ gatir mama // Ram_2,66.27 //",
    "GE09ram_02pu:3790": "ārye kim abravīd rājā pitā me satyavikramaḥ /",
    "GE09ram_02pu:3791": "paścimaṃ sādhusaṃdeśam icchāmi śrotum ātmanaḥ // Ram_2,66.28 //",
    "GE09ram_02pu:3792": "iti pṛṣṭā yathātattvaṃ kaikeyī vākyam abravīt /",
    "GE09ram_02pu:3793": "rāmeti rājā vilapan hā sīte lakṣmaṇeti ca /",
    "GE09ram_02pu:3794": "sa mahātmā paraṃ lokaṃ gato gatimatāṃ varaḥ // Ram_2,66.29 //",
    "GE09ram_02pu:3795": "imāṃ tu paścimāṃ vācaṃ vyājahāra pitā tava /",
    "GE09ram_02pu:3796": "kāladharmaparikṣiptaḥ pāśair iva mahāgajaḥ // Ram_2,66.30 //",
    "GE09ram_02pu:3797": "siddhārthās tu narā rāmam āgataṃ sītayā saha /",
    "GE09ram_02pu:3798": "lakṣmaṇaṃ ca mahābāhuṃ drakṣyanti punar āgatam // Ram_2,66.31 //",
    "GE09ram_02pu:3799": "tac chrutvā viṣasādaiva dvitīyāpriyaśaṃsanāt /",
    "GE09ram_02pu:3800": "viṣaṇṇavadano bhūtvā bhūyaḥ papraccha mātaram // Ram_2,66.32 //",
    "GE09ram_02pu:3801": "kva cedānīṃ sa dharmātmā kausalyānandavardhanaḥ /",
    "GE09ram_02pu:3802": "lakṣmaṇena saha bhrātrā sītayā ca samaṃ gataḥ // Ram_2,66.33 //",
    "GE09ram_02pu:3803": "tathā pṛṣṭā yathātattvam ākhyātum upacakrame /",
    "GE09ram_02pu:3804": "mātāsya yugapad vākyaṃ vipriyaṃ priyaśaṅkayā // Ram_2,66.34 //",
    "GE09ram_02pu:3805": "sa hi rājasutaḥ putra cīravāsā mahāvanam /",
    "GE09ram_02pu:3806": "daṇḍakān saha vaidehyā lakṣmaṇānucaro gataḥ // Ram_2,66.35 //",
    "GE09ram_02pu:3807": "tac chrutvā bharatas trasto bhrātuś cāritraśaṅkayā /",
    "GE09ram_02pu:3808": "svasya vaṃśasya māhātmyāt praṣṭuṃ samupacakrame // Ram_2,66.36 //",
    "GE09ram_02pu:3809": "kaccin na brāhmaṇadhanaṃ hṛtaṃ rāmeṇa kasyacit /",
    "GE09ram_02pu:3810": "kaccin nāḍhyo daridro vā tenāpāpo vihiṃsitaḥ // Ram_2,66.37 //",
    "GE09ram_02pu:3811": "kaccin na paradārān vā rājaputro 'bhimanyate /",
    "GE09ram_02pu:3812": "kasmāt sa daṇḍakāraṇye bhrūṇaheva vivāsitaḥ // Ram_2,66.38 //",
    "GE09ram_02pu:3813": "athāsya capalā mātā tat svakarma yathātatham /",
    "GE09ram_02pu:3814": "tenaiva strīsvabhāvena vyāhartum upacakrame // Ram_2,66.39 //",
    "GE09ram_02pu:3815": "na brāhmaṇadhanaṃ kiṃcid dhṛtaṃ rāmeṇa kasyacit /",
    "GE09ram_02pu:3816": "kaścin nāḍhyo daridro vā tenāpāpo vihiṃsitaḥ /",
    "GE09ram_02pu:3817": "na rāmaḥ paradārāṃś ca cakṣurbhyām api paśyati // Ram_2,66.40 //",
    "GE09ram_02pu:3818": "mayā tu putra śrutvaiva rāmasyaivābhiṣecanam /",
    "GE09ram_02pu:3819": "yācitas te pitā rājyaṃ rāmasya ca vivāsanam // Ram_2,66.41 //",
    "GE09ram_02pu:3820": "sa svavṛttiṃ samāsthāya pitā te tat tathākarot /",
    "GE09ram_02pu:3821": "rāmaś ca sahasaumitriḥ preṣitaḥ saha sītayā // Ram_2,66.42 //",
    "GE09ram_02pu:3822": "tam apaśyan priyaṃ putraṃ mahīpālo mahāyaśāḥ /",
    "GE09ram_02pu:3823": "putraśokaparidyūnaḥ pañcatvam upapedivān // Ram_2,66.43 //",
    "GE09ram_02pu:3824": "tvayā tv idānīṃ dharmajña rājatvam avalambyatām /",
    "GE09ram_02pu:3825": "tvatkṛte hi mayā sarvam idam evaṃvidhaṃ kṛtam // Ram_2,66.44 //",
    "GE09ram_02pu:3826": "tat putra śīghraṃ vidhinā vidhijñair vasiṣṭhamukhyaiḥ sahito dvijendraiḥ /",
    "GE09ram_02pu:3827": "saṃkālya rājānam adīnasattvam ātmānam urvyām abhiṣecayasva // Ram_2,66.45",
    "GE09ram_02pu:3828": "śrutvā tu pitaraṃ vṛttaṃ bhrātarau ca vivāsitau /",
    "GE09ram_02pu:3829": "bharato duḥkhasaṃtapta idaṃ vacanam abravīt // Ram_2,67.1 //",
    "GE09ram_02pu:3830": "kiṃ nu kāryaṃ hatasyeha mama rājyena śocataḥ /",
    "GE09ram_02pu:3831": "vihīnasyātha pitrā ca bhrātrā pitṛsamena ca // Ram_2,67.2 //",
    "GE09ram_02pu:3832": "duḥkhe me duḥkham akaror vraṇe kṣāram ivādadhāḥ /",
    "GE09ram_02pu:3833": "rājānaṃ pretabhāvasthaṃ kṛtvā rāmaṃ ca tāpasam // Ram_2,67.3 //",
    "GE09ram_02pu:3834": "kulasya tvam abhāvāya kālarātrir ivāgatā /",
    "GE09ram_02pu:3835": "aṅgāram upagūhya sma pitā me nāvabuddhavān // Ram_2,67.4 //",
    "GE09ram_02pu:3836": "kausalyā ca sumitrā ca putraśokābhipīḍite /",
    "GE09ram_02pu:3837": "duṣkaraṃ yadi jīvetāṃ prāpya tvāṃ jananīṃ mama // Ram_2,67.5 //",
    "GE09ram_02pu:3838": "nanu tv āryo 'pi dharmātmā tvayi vṛttim anuttamām /",
    "GE09ram_02pu:3839": "vartate guruvṛttijño yathā mātari vartate // Ram_2,67.6 //",
    "GE09ram_02pu:3840": "tathā jyeṣṭhā hi me mātā kausalyā dīrghadarśinī /",
    "GE09ram_02pu:3841": "tvayi dharmaṃ samāsthāya bhaginyām iva vartate // Ram_2,67.7 //",
    "GE09ram_02pu:3842": "tasyāḥ putraṃ kṛtātmānaṃ cīravalkalavāsasam /",
    "GE09ram_02pu:3843": "prasthāpya vanavāsāya kathaṃ pāpe na śocasi // Ram_2,67.8 //",
    "GE09ram_02pu:3844": "apāpadarśinaṃ śūraṃ kṛtātmānaṃ yaśasvinam /",
    "GE09ram_02pu:3845": "pravrājya cīravasanaṃ kiṃ nu paśyasi kāraṇam // Ram_2,67.9 //",
    "GE09ram_02pu:3846": "lubdhāyā vidito manye na te 'haṃ rāghavaṃ prati /",
    "GE09ram_02pu:3847": "tathā hy anartho rājyārthaṃ tvayā nīto mahān ayam // Ram_2,67.10 //",
    "GE09ram_02pu:3848": "ahaṃ hi puruṣavyāghrāv apaśyan rāmalakṣmaṇau /",
    "GE09ram_02pu:3849": "kena śaktiprabhāvena rājyaṃ rakṣitum utsahe // Ram_2,67.11 //",
    "GE09ram_02pu:3850": "taṃ hi nityaṃ mahārājo balavantaṃ mahābalaḥ /",
    "GE09ram_02pu:3851": "apāśrito 'bhūd dharmātmā merur meruvanaṃ yathā // Ram_2,67.12 //",
    "GE09ram_02pu:3852": "so 'haṃ katham imaṃ bhāraṃ mahādhuryasamudyatam /",
    "GE09ram_02pu:3853": "damyo dhuram ivāsādya saheyaṃ kena caujasā // Ram_2,67.13 //",
    "GE09ram_02pu:3854": "atha vā me bhavec chaktir yogair buddhibalena vā /",
    "GE09ram_02pu:3855": "sakāmāṃ na kariṣyāmi tvām ahaṃ putragardhinīm /",
    "GE09ram_02pu:3856": "nivartayiṣyāmi vanād bhrātaraṃ svajanapriyam // Ram_2,67.14 //",
    "GE09ram_02pu:3857": "ity evam uktvā bharato mahātmā priyetarair vākyagaṇais tudaṃs tām /",
    "GE09ram_02pu:3858": "śokāturaś cāpi nanāda bhūyaḥ siṃho yathā parvatagahvarasthaḥ //",
    "GE09ram_02pu:3859": "tāṃ tathā garhayitvā tu mātaraṃ bharatas tadā /",
    "GE09ram_02pu:3860": "roṣeṇa mahatāviṣṭaḥ punar evābravīd vacaḥ // Ram_2,68.1 //",
    "GE09ram_02pu:3861": "rājyād bhraṃśasva kaikeyi nṛśaṃse duṣṭacāriṇi /",
    "GE09ram_02pu:3862": "parityaktā ca dharmeṇa mā mṛtaṃ rudatī bhava // Ram_2,68.2 //",
    "GE09ram_02pu:3863": "kiṃ nu te 'dūṣayad rājā rāmo vā bhṛśadhārmikaḥ /",
    "GE09ram_02pu:3864": "yayor mṛtyur vivāsaś ca tvatkṛte tulyam āgatau // Ram_2,68.3 //",
    "GE09ram_02pu:3865": "bhrūṇahatyām asi prāptā kulasyāsya vināśanāt /",
    "GE09ram_02pu:3866": "kaikeyi narakaṃ gaccha mā ca bhartuḥ salokatām // Ram_2,68.4 //",
    "GE09ram_02pu:3867": "yat tvayā hīdṛśaṃ pāpaṃ kṛtaṃ ghoreṇa karmaṇā /",
    "GE09ram_02pu:3868": "sarvalokapriyaṃ hitvā mamāpy āpāditaṃ bhayam // Ram_2,68.5 //",
    "GE09ram_02pu:3869": "tvatkṛte me pitā vṛtto rāmaś cāraṇyam āśritaḥ /",
    "GE09ram_02pu:3870": "ayaśo jīvaloke ca tvayāhaṃ pratipāditaḥ // Ram_2,68.6 //",
    "GE09ram_02pu:3871": "mātṛrūpe mamāmitre nṛśaṃse rājyakāmuke /",
    "GE09ram_02pu:3872": "na te 'ham abhibhāṣyo 'smi durvṛtte patighātini // Ram_2,68.7 //",
    "GE09ram_02pu:3873": "kausalyā ca sumitrā ca yāś cānyā mama mātaraḥ /",
    "GE09ram_02pu:3874": "duḥkhena mahatāviṣṭās tvāṃ prāpya kuladūṣiṇīm // Ram_2,68.8 //",
    "GE09ram_02pu:3875": "na tvam aśvapateḥ kanyā dharmarājasya dhīmataḥ /",
    "GE09ram_02pu:3876": "rākṣasī tatra jātāsi kulapradhvaṃsinī pituḥ // Ram_2,68.9 //",
    "GE09ram_02pu:3877": "yat tvayā dhārmiko rāmo nityaṃ satyaparāyaṇaḥ /",
    "GE09ram_02pu:3878": "vanaṃ prasthāpito duḥkhāt pitā ca tridivaṃ gataḥ // Ram_2,68.10 //",
    "GE09ram_02pu:3879": "yatpradhānāsi tat pāpaṃ mayi pitrā vinākṛte /",
    "GE09ram_02pu:3880": "bhrātṛbhyāṃ ca parityakte sarvalokasya cāpriye // Ram_2,68.11 //",
    "GE09ram_02pu:3881": "kausalyāṃ dharmasaṃyuktāṃ viyuktāṃ pāpaniścaye /",
    "GE09ram_02pu:3882": "kṛtvā kaṃ prāpsyase tv adya lokaṃ nirayagāminī // Ram_2,68.12 //",
    "GE09ram_02pu:3883": "kiṃ nāvabudhyase krūre niyataṃ bandhusaṃśrayam /",
    "GE09ram_02pu:3884": "jyeṣṭhaṃ pitṛsamaṃ rāmaṃ kausalyāyātmasambhavam // Ram_2,68.13 //",
    "GE09ram_02pu:3885": "aṅgapratyaṅgajaḥ putro hṛdayāc cāpi jāyate /",
    "GE09ram_02pu:3886": "tasmāt priyataro mātuḥ priyatvān na tu bāndhavaḥ // Ram_2,68.14 //",
    "GE09ram_02pu:3887": "anyadā kila dharmajñā surabhiḥ surasaṃmatā /",
    "GE09ram_02pu:3888": "vahamānau dadarśorvyāṃ putrau vigatacetasau // Ram_2,68.15 //",
    "GE09ram_02pu:3889": "tāv ardhadivase śrāntau dṛṣṭvā putrau mahītale /",
    "GE09ram_02pu:3890": "ruroda putraśokena bāṣpaparyākulekṣaṇā // Ram_2,68.16 //",
    "GE09ram_02pu:3891": "adhastād vrajatas tasyāḥ surarājño mahātmanaḥ /",
    "GE09ram_02pu:3892": "bindavaḥ patitā gātre sūkṣmāḥ surabhigandhinaḥ // Ram_2,68.17 //",
    "GE09ram_02pu:3893": "tāṃ dṛṣṭvā śokasaṃtaptāṃ vajrapāṇir yaśasvinīm /",
    "GE09ram_02pu:3894": "indraḥ prāñjalir udvignaḥ surarājo 'bravīd vacaḥ // Ram_2,68.18 //",
    "GE09ram_02pu:3895": "bhayaṃ kaccin na cāsmāsu kutaścid vidyate mahat /",
    "GE09ram_02pu:3896": "kutonimittaḥ śokas te brūhi sarvahitaiṣiṇi // Ram_2,68.19 //",
    "GE09ram_02pu:3897": "evam uktā tu surabhiḥ surarājena dhīmatā /",
    "GE09ram_02pu:3898": "pratyuvāca tato dhīrā vākyaṃ vākyaviśāradā // Ram_2,68.20 //",
    "GE09ram_02pu:3899": "śāntaṃ pāpaṃ na vaḥ kiṃcit kutaścid amarādhipa /",
    "GE09ram_02pu:3900": "ahaṃ tu magnau śocāmi svaputrau viṣame sthitau // Ram_2,68.21 //",
    "GE09ram_02pu:3901": "etau dṛṣṭvā kṛṣau dīnau sūryaraśmipratāpinau /",
    "GE09ram_02pu:3902": "ardyamānau balīvardau karṣakeṇa surādhipa // Ram_2,68.22 //",
    "GE09ram_02pu:3903": "mama kāyāt prasūtau hi duḥkhitau bhārapīḍitau /",
    "GE09ram_02pu:3904": "yau dṛṣṭvā paritapye 'haṃ nāsti putrasamaḥ priyaḥ // Ram_2,68.23 //",
    "GE09ram_02pu:3905": "yasyāḥ putrasahasrāṇi sāpi śocati kāmadhuk /",
    "GE09ram_02pu:3906": "kiṃ punar yā vinā rāmaṃ kausalyā vartayiṣyati // Ram_2,68.24 //",
    "GE09ram_02pu:3907": "ekaputrā ca sādhvī ca vivatseyaṃ tvayā kṛtā /",
    "GE09ram_02pu:3908": "tasmāt tvaṃ satataṃ duḥkhaṃ pretya ceha ca lapsyase // Ram_2,68.25 //",
    "GE09ram_02pu:3909": "ahaṃ hy apacitiṃ bhrātuḥ pituś ca sakalām imām /",
    "GE09ram_02pu:3910": "vardhanaṃ yaśasaś cāpi kariṣyāmi na saṃśayaḥ // Ram_2,68.26 //",
    "GE09ram_02pu:3911": "ānāyayitvā tanayaṃ kausalyāyā mahādyutim /",
    "GE09ram_02pu:3912": "svayam eva pravekṣyāmi vanaṃ muniniṣevitam // Ram_2,68.27 //",
    "GE09ram_02pu:3913": "iti nāga ivāraṇye tomarāṅkuśacoditaḥ /",
    "GE09ram_02pu:3914": "papāta bhuvi saṃkruddho niḥśvasann iva pannagaḥ // Ram_2,68.28 //",
    "GE09ram_02pu:3915": "saṃraktanetraḥ śithilāmbaras tadā vidhūtasarvābharaṇaḥ paraṃtapaḥ /",
    "GE09ram_02pu:3916": "babhūva bhūmau patito nṛpātmajaḥ śacīpateḥ ketur ivotsavakṣaye //",
    "GE09ram_02pu:3917": "tathaiva krośatas tasya bharatasya mahātmanaḥ /",
    "GE09ram_02pu:3918": "kausalyā śabdam ājñāya sumitrām idam abravīt // Ram_2,69.1 //",
    "GE09ram_02pu:3919": "āgataḥ krūrakāryāyāḥ kaikeyyā bharataḥ sutaḥ /",
    "GE09ram_02pu:3920": "tam ahaṃ draṣṭum icchāmi bharataṃ dīrghadarśinam // Ram_2,69.2 //",
    "GE09ram_02pu:3921": "evam uktvā sumitrāṃ sā vivarṇā malināmbarā /",
    "GE09ram_02pu:3922": "pratasthe bharato yatra vepamānā vicetanā // Ram_2,69.3 //",
    "GE09ram_02pu:3923": "sa tu rāmānujaś cāpi śatrughnasahitas tadā /",
    "GE09ram_02pu:3924": "pratasthe bharato yatra kausalyāyā niveśanam // Ram_2,69.4 //",
    "GE09ram_02pu:3925": "tataḥ śatrughnabharatau kausalyāṃ prekṣya duḥkhitau /",
    "GE09ram_02pu:3926": "paryaṣvajetāṃ duḥkhārtāṃ patitāṃ naṣṭacetanām // Ram_2,69.5 //",
    "GE09ram_02pu:3927": "bharataṃ pratyuvācedaṃ kausalyā bhṛśaduḥkhitā /",
    "GE09ram_02pu:3928": "idaṃ te rājyakāmasya rājyaṃ prāptam akaṇṭakam /",
    "GE09ram_02pu:3929": "samprāptaṃ bata kaikeyyā śīghraṃ krūreṇa karmaṇā // Ram_2,69.6 //",
    "GE09ram_02pu:3930": "prasthāpya cīravasanaṃ putraṃ me vanavāsinam /",
    "GE09ram_02pu:3931": "kaikeyī kaṃ guṇaṃ tatra paśyati krūradarśinī // Ram_2,69.7 //",
    "GE09ram_02pu:3932": "kṣipraṃ mām api kaikeyī prasthāpayitum arhati /",
    "GE09ram_02pu:3933": "hiraṇyanābho yatrāste suto me sumahāyaśāḥ // Ram_2,69.8 //",
    "GE09ram_02pu:3934": "atha vā svayam evāhaṃ sumitrānucarā sukham /",
    "GE09ram_02pu:3935": "agnihotraṃ puraskṛtya prasthāsye yatra rāghavaḥ // Ram_2,69.9 //",
    "GE09ram_02pu:3936": "kāmaṃ vā svayam evādya tatra māṃ netum arhasi /",
    "GE09ram_02pu:3937": "yatrāsau puruṣavyāghras tapyate me tapaḥ sutaḥ // Ram_2,69.10 //",
    "GE09ram_02pu:3938": "idaṃ hi tava vistīrṇaṃ dhanadhānyasamācitam /",
    "GE09ram_02pu:3939": "hastyaśvarathasampūrṇaṃ rājyaṃ niryātitaṃ tayā // Ram_2,69.11 //",
    "GE09ram_02pu:3940": "evaṃ vilapamānāṃ tāṃ bharataḥ prāñjalis tadā /",
    "GE09ram_02pu:3941": "kausalyāṃ pratyuvācedaṃ śokair bahubhir āvṛtām // Ram_2,69.12 //",
    "GE09ram_02pu:3942": "ārye kasmād ajānantaṃ garhase mām akilbiṣam /",
    "GE09ram_02pu:3943": "vipulāṃ ca mama prītiṃ sthirāṃ jānāsi rāghave // Ram_2,69.13 //",
    "GE09ram_02pu:3944": "kṛtā śāstrānugā buddhir mā bhūt tasya kadācana /",
    "GE09ram_02pu:3945": "satyasaṃdhaḥ satāṃ śreṣṭho yasyāryo 'numate gataḥ // Ram_2,69.14 //",
    "GE09ram_02pu:3946": "praiṣyaṃ pāpīyasāṃ yātu sūryaṃ ca prati mehatu /",
    "GE09ram_02pu:3947": "hantu pādena gāṃ suptāṃ yasyāryo 'numate gataḥ // Ram_2,69.15 //",
    "GE09ram_02pu:3948": "kārayitvā mahat karma bhartā bhṛtyam anarthakam /",
    "GE09ram_02pu:3949": "adharmo yo 'sya so 'syās tu yasyāryo 'numate gataḥ // Ram_2,69.16 //",
    "GE09ram_02pu:3950": "paripālayamānasya rājño bhūtāni putravat /",
    "GE09ram_02pu:3951": "tatas tu druhyatāṃ pāpaṃ yasyāryo 'numate gataḥ // Ram_2,69.17 //",
    "GE09ram_02pu:3952": "baliṣaḍbhāgam uddhṛtya nṛpasyārakṣataḥ prajāḥ /",
    "GE09ram_02pu:3953": "adharmo yo 'sya so 'syāstu yasyāryo 'numate gataḥ // Ram_2,69.18 //",
    "GE09ram_02pu:3954": "saṃśrutya ca tapasvibhyaḥ sattre vai yajñadakṣiṇām /",
    "GE09ram_02pu:3955": "tāṃ vipralapatāṃ pāpaṃ yasyāryo 'numate gataḥ // Ram_2,69.19 //",
    "GE09ram_02pu:3956": "hastyaśvarathasambādhe yuddhe śastrasamākule /",
    "GE09ram_02pu:3957": "mā sma kārṣīt satāṃ dharmaṃ yasyāryo 'numate gataḥ // Ram_2,69.20 //",
    "GE09ram_02pu:3958": "upadiṣṭaṃ susūkṣmārthaṃ śāstraṃ yatnena dhīmatā /",
    "GE09ram_02pu:3959": "sa nāśayatu duṣṭātmā yasyāryo 'numate gataḥ // Ram_2,69.21 //",
    "GE09ram_02pu:3960": "pāyasaṃ kṛsaraṃ chāgaṃ vṛthā so 'śnātu nirghṛṇaḥ /",
    "GE09ram_02pu:3961": "gurūṃś cāpy avajānātu yasyāryo 'numate gataḥ // Ram_2,69.22 //",
    "GE09ram_02pu:3962": "putrair dāraiś ca bhṛtyaiś ca svagṛhe parivāritaḥ /",
    "GE09ram_02pu:3963": "sa eko mṛṣṭam aśnātu yasyāryo 'numate gataḥ // Ram_2,69.23 //",
    "GE09ram_02pu:3964": "rājastrībālavṛddhānāṃ vadhe yat pāpam ucyate /",
    "GE09ram_02pu:3965": "bhṛtyatyāge ca yat pāpaṃ tat pāpaṃ pratipadyatām // Ram_2,69.24 //",
    "GE09ram_02pu:3966": "ubhe saṃdhye śayānasya yat pāpaṃ parikalpyate /",
    "GE09ram_02pu:3967": "tac ca pāpaṃ bhavet tasya yasyāryo 'numate gataḥ // Ram_2,69.25 //",
    "GE09ram_02pu:3968": "yad agnidāyake pāpaṃ yat pāpaṃ gurutalpage /",
    "GE09ram_02pu:3969": "mitradrohe ca yat pāpaṃ tat pāpaṃ pratipadyatām // Ram_2,69.26 //",
    "GE09ram_02pu:3970": "devatānāṃ pitṝṇāṃ ca mātāpitros tathaiva ca /",
    "GE09ram_02pu:3971": "mā sma kārṣīt sa śuśrūṣāṃ yasyāryo 'numate gataḥ // Ram_2,69.27 //",
    "GE09ram_02pu:3972": "satāṃ lokāt satāṃ kīrtyāḥ sajjuṣṭāt karmaṇas tathā /",
    "GE09ram_02pu:3973": "bhraśyatu kṣipram adyaiva yasyāryo 'numate gataḥ // Ram_2,69.28 //",
    "GE09ram_02pu:3974": "vihīnāṃ patiputrābhyāṃ kausalyāṃ pārthivātmajaḥ /",
    "GE09ram_02pu:3975": "evam āśvāsayann eva duḥkhārto nipapāta ha // Ram_2,69.29 //",
    "GE09ram_02pu:3976": "tathā tu śapathaiḥ kaṣṭaiḥ śapamānam acetanam /",
    "GE09ram_02pu:3977": "bharataṃ śokasaṃtaptaṃ kausalyā vākyam abravīt // Ram_2,69.30 //",
    "GE09ram_02pu:3978": "mama duḥkham idaṃ putra bhūyaḥ samupajāyate /",
    "GE09ram_02pu:3979": "śapathaiḥ śapamāno hi prāṇān uparuṇatsi me // Ram_2,69.31 //",
    "GE09ram_02pu:3980": "diṣṭyā na calito dharmād ātmā te sahalakṣmaṇaḥ /",
    "GE09ram_02pu:3981": "vatsa satyapratijño me satāṃ lokān avāpsyasi // Ram_2,69.32 //",
    "GE09ram_02pu:3982": "evaṃ vilapamānasya duḥkhārtasya mahātmanaḥ /",
    "GE09ram_02pu:3983": "mohāc ca śokasaṃrodhād babhūva lulitaṃ manaḥ // Ram_2,69.33 //",
    "GE09ram_02pu:3984": "lālapyamānasya vicetanasya pranaṣṭabuddheḥ patitasya bhūmau /",
    "GE09ram_02pu:3985": "muhur muhur niḥśvasataś ca dīrghaṃ sā tasya śokena jagāma rātriḥ //",
    "GE09ram_02pu:3986": "tam evaṃ śokasaṃtaptaṃ bharataṃ kekayīsutam /",
    "GE09ram_02pu:3987": "uvāca vadatāṃ śreṣṭho vasiṣṭhaḥ śreṣṭhavāg ṛṣiḥ // Ram_2,70.1 //",
    "GE09ram_02pu:3988": "alaṃ śokena bhadraṃ te rājaputra mahāyaśaḥ /",
    "GE09ram_02pu:3989": "prāptakālaṃ narapateḥ kuru saṃyānam uttaram // Ram_2,70.2 //",
    "GE09ram_02pu:3990": "vasiṣṭhasya vacaḥ śrutvā bharato dhāraṇāṃ gataḥ /",
    "GE09ram_02pu:3991": "pretakāryāṇi sarvāṇi kārayāmāsa dharmavit // Ram_2,70.3 //",
    "GE09ram_02pu:3992": "uddhṛtaṃ tailasaṃkledāt sa tu bhūmau niveśitam /",
    "GE09ram_02pu:3993": "āpītavarṇavadanaṃ prasuptam iva bhūmipam // Ram_2,70.4 //",
    "GE09ram_02pu:3994": "niveśya śayane cāgrye nānāratnapariṣkṛte /",
    "GE09ram_02pu:3995": "tato daśarathaṃ putro vilalāpa suduḥkhitaḥ // Ram_2,70.5 //",
    "GE09ram_02pu:3996": "kiṃ te vyavasitaṃ rājan proṣite mayy anāgate /",
    "GE09ram_02pu:3997": "vivāsya rāmaṃ dharmajñaṃ lakṣmaṇaṃ ca mahābalam // Ram_2,70.6 //",
    "GE09ram_02pu:3998": "kva yāsyasi mahārāja hitvemaṃ duḥkhitaṃ janam /",
    "GE09ram_02pu:3999": "hīnaṃ puruṣasiṃhena rāmeṇākliṣṭakarmaṇā // Ram_2,70.7 //",
    "GE09ram_02pu:4000": "yogakṣemaṃ tu te rājan ko 'smin kalpayitā pure /",
    "GE09ram_02pu:4001": "tvayi prayāte svas tāta rāme ca vanam āśrite // Ram_2,70.8 //",
    "GE09ram_02pu:4002": "vidhavā pṛthivī rājaṃs tvayā hīnā na rājate /",
    "GE09ram_02pu:4003": "hīnacandreva rajanī nagarī pratibhāti mām // Ram_2,70.9 //",
    "GE09ram_02pu:4004": "evaṃ vilapamānaṃ taṃ bharataṃ dīnamānasam /",
    "GE09ram_02pu:4005": "abravīd vacanaṃ bhūyo vasiṣṭhas tu mahān ṛṣiḥ // Ram_2,70.10 //",
    "GE09ram_02pu:4006": "pretakāryāṇi yāny asya kartavyāni viśāṃpateḥ /",
    "GE09ram_02pu:4007": "tāny avyagraṃ mahābāho kriyantām avicāritam // Ram_2,70.11 //",
    "GE09ram_02pu:4008": "tatheti bharato vākyaṃ vasiṣṭhasyābhipūjya tat /",
    "GE09ram_02pu:4009": "ṛtvikpurohitācāryāṃs tvarayāmāsa sarvaśaḥ // Ram_2,70.12 //",
    "GE09ram_02pu:4010": "ye tv agrato narendrasya agnyagārād bahiṣkṛtāḥ /",
    "GE09ram_02pu:4011": "ṛtvigbhir yājakaiś caiva te hriyante yathāvidhi // Ram_2,70.13 //",
    "GE09ram_02pu:4012": "śibikāyām athāropya rājānaṃ gatacetanam /",
    "GE09ram_02pu:4013": "bāṣpakaṇṭhā vimanasas tam ūhuḥ paricārakāḥ // Ram_2,70.14 //",
    "GE09ram_02pu:4014": "hiraṇyaṃ ca suvarṇaṃ ca vāsāṃsi vividhāni ca /",
    "GE09ram_02pu:4015": "prakiranto janā mārgaṃ nṛpater agrato yayuḥ // Ram_2,70.15 //",
    "GE09ram_02pu:4016": "candanāguruniryāsān saralaṃ padmakaṃ tathā /",
    "GE09ram_02pu:4017": "devadārūṇi cāhṛtya citāṃ cakrus tathāpare // Ram_2,70.16 //",
    "GE09ram_02pu:4018": "gandhān uccāvacāṃś cānyāṃs tatra dattvātha bhūmipam /",
    "GE09ram_02pu:4019": "tataḥ saṃveśayāmāsuś citāmadhye tam ṛtvijaḥ // Ram_2,70.17 //",
    "GE09ram_02pu:4020": "tathā hutāśanaṃ hutvā jepus tasya tadartvijaḥ /",
    "GE09ram_02pu:4021": "jaguś ca te yathāśāstraṃ tatra sāmāni sāmagāḥ // Ram_2,70.18 //",
    "GE09ram_02pu:4022": "śibikābhiś ca yānaiś ca yathārhaṃ tasya yoṣitaḥ /",
    "GE09ram_02pu:4023": "nagarān niryayus tatra vṛddhaiḥ parivṛtās tadā // Ram_2,70.19 //",
    "GE09ram_02pu:4024": "prasavyaṃ cāpi taṃ cakrur ṛtvijo 'gnicitaṃ nṛpam /",
    "GE09ram_02pu:4025": "striyaś ca śokasaṃtaptāḥ kausalyāpramukhās tadā // Ram_2,70.20 //",
    "GE09ram_02pu:4026": "krauñcīnām iva nārīṇāṃ ninādas tatra śuśruve /",
    "GE09ram_02pu:4027": "ārtānāṃ karuṇaṃ kāle krośantīnāṃ sahasraśaḥ // Ram_2,70.21 //",
    "GE09ram_02pu:4028": "tato rudantyo vivaśā vilapya ca punaḥ punaḥ /",
    "GE09ram_02pu:4029": "yānebhyaḥ sarayūtīram avaterur varāṅganāḥ // Ram_2,70.22 //",
    "GE09ram_02pu:4030": "kṛtodakaṃ te bharatena sārdhaṃ nṛpāṅganā mantripurohitāś ca /",
    "GE09ram_02pu:4031": "puraṃ praviśyāśruparītanetrā bhūmau daśāhaṃ vyanayanta duḥkham //",
    "GE09ram_02pu:4032": "tato daśāhe 'tigate kṛtaśauco nṛpātmajaḥ /",
    "GE09ram_02pu:4033": "dvādaśe 'hani samprāpte śrāddhakarmāṇy akārayat // Ram_2,71.1 //",
    "GE09ram_02pu:4034": "brāhmaṇebhyo dadau ratnaṃ dhanam annaṃ ca puṣkalam /",
    "GE09ram_02pu:4035": "bāstikaṃ bahuśuklaṃ ca gāś cāpi śataśas tathā // Ram_2,71.2 //",
    "GE09ram_02pu:4036": "dāsīdāsaṃ ca yānaṃ ca veśmāni sumahānti ca /",
    "GE09ram_02pu:4037": "brāhmaṇebhyo dadau putro rājñas tasyaurdhvadaihikam // Ram_2,71.3 //",
    "GE09ram_02pu:4038": "tataḥ prabhātasamaye divase 'tha trayodaśe /",
    "GE09ram_02pu:4039": "vilalāpa mahābāhur bharataḥ śokamūrchitaḥ // Ram_2,71.4 //",
    "GE09ram_02pu:4040": "śabdāpihitakaṇṭhaś ca śodhanārtham upāgataḥ /",
    "GE09ram_02pu:4041": "citāmūle pitur vākyam idam āha suduḥkhitaḥ // Ram_2,71.5 //",
    "GE09ram_02pu:4042": "tāta yasmin nisṛṣṭo 'haṃ tvayā bhrātari rāghave /",
    "GE09ram_02pu:4043": "tasmin vanaṃ pravrajite śūnye tyakto 'smy ahaṃ tvayā // Ram_2,71.6 //",
    "GE09ram_02pu:4044": "yathāgatir anāthāyāḥ putraḥ pravrājito vanam /",
    "GE09ram_02pu:4045": "tām ambāṃ tāta kausalyāṃ tyaktvā tvaṃ kva gato nṛpa // Ram_2,71.7 //",
    "GE09ram_02pu:4046": "dṛṣṭvā bhasmāruṇaṃ tac ca dagdhāsthisthānamaṇḍalam /",
    "GE09ram_02pu:4047": "pituḥ śarīranirvāṇaṃ niṣṭanan viṣasāda ha // Ram_2,71.8 //",
    "GE09ram_02pu:4048": "sa tu dṛṣṭvā rudan dīnaḥ papāta dharaṇītale /",
    "GE09ram_02pu:4049": "utthāpyamānaḥ śakrasya yantradhvaja iva cyutaḥ // Ram_2,71.9 //",
    "GE09ram_02pu:4050": "abhipetus tataḥ sarve tasyāmātyāḥ śucivratam /",
    "GE09ram_02pu:4051": "antakāle nipatitaṃ yayātim ṛṣayo yathā // Ram_2,71.10 //",
    "GE09ram_02pu:4052": "śatrughnaś cāpi bharataṃ dṛṣṭvā śokapariplutam /",
    "GE09ram_02pu:4053": "visaṃjño nyapatad bhūmau bhūmipālam anusmaran // Ram_2,71.11 //",
    "GE09ram_02pu:4054": "unmatta iva niścetā vilalāpa suduḥkhitaḥ /",
    "GE09ram_02pu:4055": "smṛtvā pitur guṇāṅgāni tāni tāni tadā tadā // Ram_2,71.12 //",
    "GE09ram_02pu:4056": "mantharāprabhavas tīvraḥ kaikeyīgrāhasaṃkulaḥ /",
    "GE09ram_02pu:4057": "varadānamayo 'kṣobhyo 'majjayac chokasāgaraḥ // Ram_2,71.13 //",
    "GE09ram_02pu:4058": "sukumāraṃ ca bālaṃ ca satataṃ lālitaṃ tvayā /",
    "GE09ram_02pu:4059": "kva tāta bharataṃ hitvā vilapantaṃ gato bhavān // Ram_2,71.14 //",
    "GE09ram_02pu:4060": "nanu bhojyeṣu pāneṣu vastreṣv ābharaṇeṣu ca /",
    "GE09ram_02pu:4061": "pravārayasi naḥ sarvāṃs tan naḥ ko 'dya kariṣyati // Ram_2,71.15 //",
    "GE09ram_02pu:4062": "avadāraṇakāle tu pṛthivī nāvadīryate /",
    "GE09ram_02pu:4063": "vihīnā yā tvayā rājñā dharmajñena mahātmanā // Ram_2,71.16 //",
    "GE09ram_02pu:4064": "pitari svargam āpanne rāme cāraṇyam āśrite /",
    "GE09ram_02pu:4065": "kiṃ me jīvitasāmarthyaṃ pravekṣyāmi hutāśanam // Ram_2,71.17 //",
    "GE09ram_02pu:4066": "hīno bhrātrā ca pitrā ca śūnyām ikṣvākupālitām /",
    "GE09ram_02pu:4067": "ayodhyāṃ na pravekṣyāmi pravekṣyāmi tapovanam // Ram_2,71.18 //",
    "GE09ram_02pu:4068": "tayor vilapitaṃ śrutvā vyasanaṃ cānvavekṣya tat /",
    "GE09ram_02pu:4069": "bhṛśam ārtatarā bhūyaḥ sarva evānugāminaḥ // Ram_2,71.19 //",
    "GE09ram_02pu:4070": "tato viṣaṇṇau śrāntau ca śatrughnabharatāv ubhau /",
    "GE09ram_02pu:4071": "dharaṇyāṃ saṃvyaceṣṭetāṃ bhagnaśṛṅgāv ivarṣabhau // Ram_2,71.20 //",
    "GE09ram_02pu:4072": "tataḥ prakṛtimān vaidyaḥ pitur eṣāṃ purohitaḥ /",
    "GE09ram_02pu:4073": "vasiṣṭho bharataṃ vākyam utthāpya tam uvāca ha // Ram_2,71.21 //",
    "GE09ram_02pu:4074": "trīṇi dvaṃdvāni bhūteṣu pravṛttāny aviśeṣataḥ /",
    "GE09ram_02pu:4075": "teṣu cāparihāryeṣu naivaṃ bhavitum arhati // Ram_2,71.22 //",
    "GE09ram_02pu:4076": "sumantraś cāpi śatrughnam utthāpyābhiprasādya ca /",
    "GE09ram_02pu:4077": "śrāvayāmāsa tattvajñaḥ sarvabhūtabhavābhavau // Ram_2,71.23 //",
    "GE09ram_02pu:4078": "utthitau tau naravyāghrau prakāśete yaśasvinau /",
    "GE09ram_02pu:4079": "varṣātapapariklinnau pṛthag indradhvajāv iva // Ram_2,71.24 //",
    "GE09ram_02pu:4080": "aśrūṇi parimṛdnantau raktākṣau dīnabhāṣiṇau /",
    "GE09ram_02pu:4081": "amātyās tvarayanti sma tanayau cāparāḥ kriyāḥ // Ram_2,71.25 //",
    "GE09ram_02pu:4082": "atra yātrāṃ samīhantaṃ śatrughno lakṣmaṇānujaḥ /",
    "GE09ram_02pu:4083": "bharataṃ śokasaṃtaptam idaṃ vacanam abravīt // Ram_2,72.1 //",
    "GE09ram_02pu:4084": "gatir yaḥ sarvabhūtānāṃ duḥkhe kiṃ punar ātmanaḥ /",
    "GE09ram_02pu:4085": "sa rāmaḥ sattvasampannaḥ striyā pravrājito vanam // Ram_2,72.2 //",
    "GE09ram_02pu:4086": "balavān vīryasampanno lakṣmaṇo nāma yo 'py asau /",
    "GE09ram_02pu:4087": "kiṃ na mocayate rāmaṃ kṛtvāpi pitṛnigraham // Ram_2,72.3 //",
    "GE09ram_02pu:4088": "pūrvam eva tu nigrāhyaḥ samavekṣya nayānayau /",
    "GE09ram_02pu:4089": "utpathaṃ yaḥ samārūḍho nāryā rājā vaśaṃ gataḥ // Ram_2,72.4 //",
    "GE09ram_02pu:4090": "iti sambhāṣamāṇe tu śatrughne lakṣmaṇānuje /",
    "GE09ram_02pu:4091": "prāgdvāre 'bhūt tadā kubjā sarvābharaṇabhūṣitā // Ram_2,72.5 //",
    "GE09ram_02pu:4092": "liptā candanasāreṇa rājavastrāṇi bibhratī /",
    "GE09ram_02pu:4093": "mekhalādāmabhiś citrai rajjubaddheva vānarī // Ram_2,72.6 //",
    "GE09ram_02pu:4094": "tāṃ samīkṣya tadā dvāḥstho bhṛśaṃ pāpasya kāriṇīm /",
    "GE09ram_02pu:4095": "gṛhītvākaruṇāṃ kubjāṃ śatrughnāya nyavedayat // Ram_2,72.7 //",
    "GE09ram_02pu:4096": "yasyāḥ kṛte vane rāmo nyastadehaś ca vaḥ pitā /",
    "GE09ram_02pu:4097": "seyaṃ pāpā nṛśaṃsā ca tasyāḥ kuru yathāmati // Ram_2,72.8 //",
    "GE09ram_02pu:4098": "śatrughnaś ca tad ājñāya vacanaṃ bhṛśaduḥkhitaḥ /",
    "GE09ram_02pu:4099": "antaḥpuracarān sarvān ity uvāca dhṛtavrataḥ // Ram_2,72.9 //",
    "GE09ram_02pu:4100": "tīvram utpāditaṃ duḥkhaṃ bhrātṝṇāṃ me tathā pituḥ /",
    "GE09ram_02pu:4101": "yayā seyaṃ nṛśaṃsasya karmaṇaḥ phalam aśnutām // Ram_2,72.10 //",
    "GE09ram_02pu:4102": "evam uktā ca tenāśu sakhījanasamāvṛtā /",
    "GE09ram_02pu:4103": "gṛhītā balavat kubjā sā tadgṛham anādayat // Ram_2,72.11 //",
    "GE09ram_02pu:4104": "tataḥ subhṛśasaṃtaptas tasyāḥ sarvaḥ sakhījanaḥ /",
    "GE09ram_02pu:4105": "kruddham ājñāya śatrughnaṃ vyapalāyata sarvaśaḥ // Ram_2,72.12 //",
    "GE09ram_02pu:4106": "amantrayata kṛtsnaś ca tasyāḥ sarvasakhījanaḥ /",
    "GE09ram_02pu:4107": "yathāyaṃ samupakrānto niḥśeṣaṃ naḥ kariṣyati // Ram_2,72.13 //",
    "GE09ram_02pu:4108": "sānukrośāṃ vadānyāṃ ca dharmajñāṃ ca yaśasvinīm /",
    "GE09ram_02pu:4109": "kausalyāṃ śaraṇaṃ yāmaḥ sā hi no 'stu dhruvā gatiḥ // Ram_2,72.14 //",
    "GE09ram_02pu:4110": "sa ca roṣeṇa tāmrākṣaḥ śatrughnaḥ śatrutāpanaḥ /",
    "GE09ram_02pu:4111": "vicakarṣa tadā kubjāṃ krośantīṃ pṛthivītale // Ram_2,72.15 //",
    "GE09ram_02pu:4112": "tasyā hy ākṛṣyamāṇāyā mantharāyās tatas tataḥ /",
    "GE09ram_02pu:4113": "citraṃ bahuvidhaṃ bhāṇḍaṃ pṛthivyāṃ tad vyaśīryata // Ram_2,72.16 //",
    "GE09ram_02pu:4114": "tena bhāṇḍena saṃkīrṇaṃ śrīmadrājaniveśanam /",
    "GE09ram_02pu:4115": "aśobhata tadā bhūyaḥ śāradaṃ gaganaṃ yathā // Ram_2,72.17 //",
    "GE09ram_02pu:4116": "sa balī balavat krodhād gṛhītvā puruṣarṣabhaḥ /",
    "GE09ram_02pu:4117": "kaikeyīm abhinirbhartsya babhāṣe paruṣaṃ vacaḥ // Ram_2,72.18 //",
    "GE09ram_02pu:4118": "tair vākyaiḥ paruṣair duḥkhaiḥ kaikeyī bhṛśaduḥkhitā /",
    "GE09ram_02pu:4119": "śatrughnabhayasaṃtrastā putraṃ śaraṇam āgatā // Ram_2,72.19 //",
    "GE09ram_02pu:4120": "tāṃ prekṣya bharataḥ kruddhaṃ śatrughnam idam abravīt /",
    "GE09ram_02pu:4121": "avadhyāḥ sarvabhūtānāṃ pramadāḥ kṣamyatām iti // Ram_2,72.20 //",
    "GE09ram_02pu:4122": "hanyām aham imāṃ pāpāṃ kaikeyīṃ duṣṭacāriṇīm /",
    "GE09ram_02pu:4123": "yadi māṃ dhārmiko rāmo nāsūyen mātṛghātakam // Ram_2,72.21 //",
    "GE09ram_02pu:4124": "imām api hatāṃ kubjāṃ yadi jānāti rāghavaḥ /",
    "GE09ram_02pu:4125": "tvāṃ ca māṃ caiva dharmātmā nābhibhāṣiṣyate dhruvam // Ram_2,72.22 //",
    "GE09ram_02pu:4126": "bharatasya vacaḥ śrutvā śatrughno lakṣmaṇānujaḥ /",
    "GE09ram_02pu:4127": "nyavartata tato roṣāt tāṃ mumoca ca mantharām // Ram_2,72.23 //",
    "GE09ram_02pu:4128": "sā pādamūle kaikeyyā mantharā nipapāta ha /",
    "GE09ram_02pu:4129": "niḥśvasantī suduḥkhārtā kṛpaṇaṃ vilalāpa ca // Ram_2,72.24 //",
    "GE09ram_02pu:4130": "śatrughnavikṣepavimūḍhasaṃjñāṃ samīkṣya kubjāṃ bharatasya mātā /",
    "GE09ram_02pu:4131": "śanaiḥ samāśvāsayad ārtarūpāṃ krauñcīṃ vilagnām iva vīkṣamāṇām //",
    "GE09ram_02pu:4132": "tataḥ prabhātasamaye divase 'tha caturdaśe /",
    "GE09ram_02pu:4133": "sametya rājakartāro bharataṃ vākyam abruvan // Ram_2,73.1 //",
    "GE09ram_02pu:4134": "gato daśarathaḥ svargaṃ yo no gurutaro guruḥ /",
    "GE09ram_02pu:4135": "rāmaṃ pravrājya vai jyeṣṭhaṃ lakṣmaṇaṃ ca mahābalam // Ram_2,73.2 //",
    "GE09ram_02pu:4136": "tvam adya bhava no rājā rājaputra mahāyaśaḥ /",
    "GE09ram_02pu:4137": "saṃgatyā nāparādhnoti rājyam etad anāyakam // Ram_2,73.3 //",
    "GE09ram_02pu:4138": "ābhiṣecanikaṃ sarvam idam ādāya rāghava /",
    "GE09ram_02pu:4139": "pratīkṣate tvāṃ svajanaḥ śreṇayaś ca nṛpātmaja // Ram_2,73.4 //",
    "GE09ram_02pu:4140": "rājyaṃ gṛhāṇa bharata pitṛpaitāmahaṃ mahat /",
    "GE09ram_02pu:4141": "abhiṣecaya cātmānaṃ pāhi cāsmān nararṣabha // Ram_2,73.5 //",
    "GE09ram_02pu:4142": "ābhiṣecanikaṃ bhāṇḍaṃ kṛtvā sarvaṃ pradakṣiṇam /",
    "GE09ram_02pu:4143": "bharatas taṃ janaṃ sarvaṃ pratyuvāca dhṛtavrataḥ // Ram_2,73.6 //",
    "GE09ram_02pu:4144": "jyeṣṭhasya rājatā nityam ucitā hi kulasya naḥ /",
    "GE09ram_02pu:4145": "naivaṃ bhavanto māṃ vaktum arhanti kuśalā janāḥ // Ram_2,73.7 //",
    "GE09ram_02pu:4146": "rāmaḥ pūrvo hi no bhrātā bhaviṣyati mahīpatiḥ /",
    "GE09ram_02pu:4147": "ahaṃ tv araṇye vatsyāmi varṣāṇi nava pañca ca // Ram_2,73.8 //",
    "GE09ram_02pu:4148": "yujyatāṃ mahatī senā caturaṅgamahābalā /",
    "GE09ram_02pu:4149": "ānayiṣyāmy ahaṃ jyeṣṭhaṃ bhrātaraṃ rāghavaṃ vanāt // Ram_2,73.9 //",
    "GE09ram_02pu:4150": "ābhiṣecanikaṃ caiva sarvam etad upaskṛtam /",
    "GE09ram_02pu:4151": "puraskṛtya gamiṣyāmi rāmahetor vanaṃ prati // Ram_2,73.10 //",
    "GE09ram_02pu:4152": "tatraiva taṃ naravyāghram abhiṣicya puraskṛtam /",
    "GE09ram_02pu:4153": "āneṣyāmi tu vai rāmaṃ havyavāham ivādhvarāt // Ram_2,73.11 //",
    "GE09ram_02pu:4154": "na sakāmāṃ kariṣyāmi svām imāṃ mātṛgandhinīm /",
    "GE09ram_02pu:4155": "vane vatsyāmy ahaṃ durge rāmo rājā bhaviṣyati // Ram_2,73.12 //",
    "GE09ram_02pu:4156": "kriyatāṃ śilpibhiḥ panthāḥ samāni viṣamāṇi ca /",
    "GE09ram_02pu:4157": "rakṣiṇaś cānusaṃyāntu pathi durgavicārakāḥ // Ram_2,73.13 //",
    "GE09ram_02pu:4158": "evaṃ sambhāṣamāṇaṃ taṃ rāmahetor nṛpātmajam /",
    "GE09ram_02pu:4159": "pratyuvāca janaḥ sarvaḥ śrīmadvākyam anuttamam // Ram_2,73.14 //",
    "GE09ram_02pu:4160": "evaṃ te bhāṣamāṇasya padmā śrīr upatiṣṭhatām /",
    "GE09ram_02pu:4161": "yas tvaṃ jyeṣṭhe nṛpasute pṛthivīṃ dātum icchasi // Ram_2,73.15 //",
    "GE09ram_02pu:4162": "anuttamaṃ tad vacanaṃ nṛpātmaja prabhāṣitaṃ saṃśravaṇe niśamya ca /",
    "GE09ram_02pu:4163": "praharṣajās taṃ prati bāṣpabindavo nipetur āryānananetrasambhavāḥ //",
    "GE09ram_02pu:4164": "ūcus te vacanam idaṃ niśamya hṛṣṭāḥ sāmātyāḥ sapariṣado viyātaśokāḥ /",
    "GE09ram_02pu:4165": "panthānaṃ naravarabhaktimāñ janaś ca vyādiṣṭas tava vacanāc ca śilpivargaḥ",
    "GE09ram_02pu:4166": "atha bhūmipradeśajñāḥ sūtrakarmaviśāradāḥ /",
    "GE09ram_02pu:4167": "svakarmābhiratāḥ śūrāḥ khanakā yantrakās tathā // Ram_2,74.1 //",
    "GE09ram_02pu:4168": "karmāntikāḥ sthapatayaḥ puruṣā yantrakovidāḥ /",
    "GE09ram_02pu:4169": "tathā vardhakayaś caiva mārgiṇo vṛkṣatakṣakāḥ // Ram_2,74.2 //",
    "GE09ram_02pu:4170": "kūpakārāḥ sudhākārā vaṃśakarmakṛtas tathā /",
    "GE09ram_02pu:4171": "samarthā ye ca draṣṭāraḥ puratas te pratasthire // Ram_2,74.3 //",
    "GE09ram_02pu:4172": "sa tu harṣāt tam uddeśaṃ janaugho vipulaḥ prayān /",
    "GE09ram_02pu:4173": "aśobhata mahāvegaḥ sāgarasyeva parvaṇi // Ram_2,74.4 //",
    "GE09ram_02pu:4174": "te svavāraṃ samāsthāya vartmakarmāṇi kovidāḥ /",
    "GE09ram_02pu:4175": "karaṇair vividhopetaiḥ purastāt sampratasthire // Ram_2,74.5 //",
    "GE09ram_02pu:4176": "latāvallīś ca gulmāṃś ca sthāṇūn aśmana eva ca /",
    "GE09ram_02pu:4177": "janās te cakrire mārgaṃ chindanto vividhān drumān // Ram_2,74.6 //",
    "GE09ram_02pu:4178": "avṛkṣeṣu ca deśeṣu kecid vṛkṣān aropayan /",
    "GE09ram_02pu:4179": "kecit kuṭhāraiṣ ṭaṅkaiś ca dātraiś chindan kvacit kvacit // Ram_2,74.7 //",
    "GE09ram_02pu:4180": "apare vīraṇastambān balino balavattarāḥ /",
    "GE09ram_02pu:4181": "vidhamanti sma durgāṇi sthalāni ca tatas tataḥ // Ram_2,74.8 //",
    "GE09ram_02pu:4182": "apare 'pūrayan kūpān pāṃsubhiḥ śvabhram āyatam /",
    "GE09ram_02pu:4183": "nimnabhāgāṃs tathā kecit samāṃś cakruḥ samantataḥ // Ram_2,74.9 //",
    "GE09ram_02pu:4184": "babandhur bandhanīyāṃś ca kṣodyān saṃcukṣudus tadā /",
    "GE09ram_02pu:4185": "bibhidur bhedanīyāṃś ca tāṃs tān deśān narās tadā // Ram_2,74.10 //",
    "GE09ram_02pu:4186": "acireṇaiva kālena parivāhān bahūdakān /",
    "GE09ram_02pu:4187": "cakrur bahuvidhākārān sāgarapratimān bahūn /",
    "GE09ram_02pu:4188": "udapānān bahuvidhān vedikāparimaṇḍitān // Ram_2,74.11 //",
    "GE09ram_02pu:4189": "sa sudhākuṭṭimatalaḥ prapuṣpitamahīruhaḥ /",
    "GE09ram_02pu:4190": "mattodghuṣṭadvijagaṇaḥ patākābhir alaṃkṛtaḥ // Ram_2,74.12 //",
    "GE09ram_02pu:4191": "candanodakasaṃsikto nānākusumabhūṣitaḥ /",
    "GE09ram_02pu:4192": "bahv aśobhata senāyāḥ panthāḥ svargapathopamaḥ // Ram_2,74.13 //",
    "GE09ram_02pu:4193": "ājñāpyātha yathājñapti yuktās te 'dhikṛtā narāḥ /",
    "GE09ram_02pu:4194": "ramaṇīyeṣu deśeṣu bahusvāduphaleṣu ca // Ram_2,74.14 //",
    "GE09ram_02pu:4195": "yo niveśas tv abhipreto bharatasya mahātmanaḥ /",
    "GE09ram_02pu:4196": "bhūyas taṃ śobhayāmāsur bhūṣābhir bhūṣaṇopamam // Ram_2,74.15 //",
    "GE09ram_02pu:4197": "nakṣatreṣu praśasteṣu muhūrteṣu ca tadvidaḥ /",
    "GE09ram_02pu:4198": "niveśaṃ sthāpayāmāsur bharatasya mahātmanaḥ // Ram_2,74.16 //",
    "GE09ram_02pu:4199": "bahupāṃsucayāś cāpi parikhāparivāritāḥ /",
    "GE09ram_02pu:4200": "tatrendrakīlapratimāḥ pratolīvaraśobhitāḥ // Ram_2,74.17 //",
    "GE09ram_02pu:4201": "prāsādamālāsaṃyuktāḥ saudhaprākārasaṃvṛtāḥ /",
    "GE09ram_02pu:4202": "patākāśobhitāḥ sarve sunirmitamahāpathāḥ // Ram_2,74.18 //",
    "GE09ram_02pu:4203": "visarpadbhir ivākāśe viṭaṅkāgravimānakaiḥ /",
    "GE09ram_02pu:4204": "samucchritair niveśās te babhuḥ śakrapuropamāḥ // Ram_2,74.19 //",
    "GE09ram_02pu:4205": "jāhnavīṃ tu samāsādya vividhadrumakānanām /",
    "GE09ram_02pu:4206": "śītalāmalapānīyāṃ mahāmīnasamākulām // Ram_2,74.20 //",
    "GE09ram_02pu:4207": "sacandratārāgaṇamaṇḍitaṃ yathā nabhaḥ kṣapāyām amalaṃ virājate /",
    "GE09ram_02pu:4208": "narendramārgaḥ sa tathā vyarājata krameṇa ramyaḥ śubhaśilpinirmitaḥ //",
    "GE09ram_02pu:4209": "tato nāndīmukhīṃ rātriṃ bharataṃ sūtamāgadhāḥ /",
    "GE09ram_02pu:4210": "tuṣṭuvur vāgviśeṣajñāḥ stavair maṅgalasaṃhitaiḥ // Ram_2,75.1 //",
    "GE09ram_02pu:4211": "suvarṇakoṇābhihataḥ prāṇadad yāmadundubhiḥ /",
    "GE09ram_02pu:4212": "dadhmuḥ śaṅkhāṃś ca śataśo vādyāṃś coccāvacasvarān // Ram_2,75.2 //",
    "GE09ram_02pu:4213": "sa tūryaghoṣaḥ sumahān divam āpūrayann iva /",
    "GE09ram_02pu:4214": "bharataṃ śokasaṃtaptaṃ bhūyaḥ śokair arandhrayat // Ram_2,75.3 //",
    "GE09ram_02pu:4215": "tataḥ prabuddho bharatas taṃ ghoṣaṃ saṃnivartya ca /",
    "GE09ram_02pu:4216": "nāhaṃ rājeti cāpy uktvā śatrughnam idam abravīt // Ram_2,75.4 //",
    "GE09ram_02pu:4217": "paśya śatrughna kaikeyyā lokasyāpakṛtaṃ mahat /",
    "GE09ram_02pu:4218": "visṛjya mayi duḥkhāni rājā daśaratho gataḥ // Ram_2,75.5 //",
    "GE09ram_02pu:4219": "tasyaiṣā dharmarājasya dharmamūlā mahātmanaḥ /",
    "GE09ram_02pu:4220": "paribhramati rājaśrīr naur ivākarṇikā jale // Ram_2,75.6 //",
    "GE09ram_02pu:4221": "ity evaṃ bharataṃ prekṣya vilapantaṃ vicetanam /",
    "GE09ram_02pu:4222": "kṛpaṇaṃ ruruduḥ sarvāḥ sasvaraṃ yoṣitas tadā // Ram_2,75.7 //",
    "GE09ram_02pu:4223": "tathā tasmin vilapati vasiṣṭho rājadharmavit /",
    "GE09ram_02pu:4224": "sabhām ikṣvākunāthasya praviveśa mahāyaśāḥ // Ram_2,75.8 //",
    "GE09ram_02pu:4225": "śātakumbhamayīṃ ramyāṃ maṇiratnasamākulām /",
    "GE09ram_02pu:4226": "sudharmām iva dharmātmā sagaṇaḥ pratyapadyata // Ram_2,75.9 //",
    "GE09ram_02pu:4227": "sa kāñcanamayaṃ pīṭhaṃ parārdhyāstaraṇāvṛtam /",
    "GE09ram_02pu:4228": "adhyāsta sarvavedajño dūtān anuśaśāsa ca // Ram_2,75.10 //",
    "GE09ram_02pu:4229": "brāhmaṇān kṣatriyān yodhān amātyān gaṇavallabhān /",
    "GE09ram_02pu:4230": "kṣipram ānayatāvyagrāḥ kṛtyam ātyayikaṃ hi naḥ // Ram_2,75.11 //",
    "GE09ram_02pu:4231": "tato halahalāśabdo mahān samudapadyata /",
    "GE09ram_02pu:4232": "rathair aśvair gajaiś cāpi janānām upagacchatām // Ram_2,75.12 //",
    "GE09ram_02pu:4233": "tato bharatam āyāntaṃ śatakratum ivāmarāḥ /",
    "GE09ram_02pu:4234": "pratyanandan prakṛtayo yathā daśarathaṃ tathā // Ram_2,75.13 //",
    "GE09ram_02pu:4235": "hrada iva timināgasaṃvṛtaḥ stimitajalo maṇiśaṅkhaśarkaraḥ /",
    "GE09ram_02pu:4236": "daśarathasutaśobhitā sabhā sadaśaratheva babhau yathā purā // Ram_2,75.14",
    "GE09ram_02pu:4237": "tām āryagaṇasampūrṇāṃ bharataḥ pragrahāṃ sabhām /",
    "GE09ram_02pu:4238": "dadarśa buddhisampannaḥ pūrṇacandrāṃ niśām iva // Ram_2,76.1 //",
    "GE09ram_02pu:4239": "āsanāni yathānyāyam āryāṇāṃ viśatāṃ tadā /",
    "GE09ram_02pu:4240": "adṛśyata ghanāpāye pūrṇacandreva śarvarī // Ram_2,76.2 //",
    "GE09ram_02pu:4241": "rājñas tu prakṛtīḥ sarvāḥ samagrāḥ prekṣya dharmavit /",
    "GE09ram_02pu:4242": "idaṃ purohito vākyaṃ bharataṃ mṛdu cābravīt // Ram_2,76.3 //",
    "GE09ram_02pu:4243": "tāta rājā daśarathaḥ svargato dharmam ācaran /",
    "GE09ram_02pu:4244": "dhanadhānyavatīṃ sphītāṃ pradāya pṛthivīṃ tava // Ram_2,76.4 //",
    "GE09ram_02pu:4245": "rāmas tathā satyadhṛtiḥ satāṃ dharmam anusmaran /",
    "GE09ram_02pu:4246": "nājahāt pitur ādeśaṃ śaśī jyotsnām ivoditaḥ // Ram_2,76.5 //",
    "GE09ram_02pu:4247": "pitrā bhrātrā ca te dattaṃ rājyaṃ nihatakaṇṭakam /",
    "GE09ram_02pu:4248": "tad bhuṅkṣva muditāmātyaḥ kṣipram evābhiṣecaya // Ram_2,76.6 //",
    "GE09ram_02pu:4249": "udīcyāś ca pratīcyāś ca dākṣiṇātyāś ca kevalāḥ /",
    "GE09ram_02pu:4250": "koṭyāparāntāḥ sāmudrā ratnāny abhiharantu te // Ram_2,76.7 //",
    "GE09ram_02pu:4251": "tac chrutvā bharato vākyaṃ śokenābhipariplutaḥ /",
    "GE09ram_02pu:4252": "jagāma manasā rāmaṃ dharmajño dharmakāṅkṣayā // Ram_2,76.8 //",
    "GE09ram_02pu:4253": "sa bāṣpakalayā vācā kalahaṃsasvaro yuvā /",
    "GE09ram_02pu:4254": "vilalāpa sabhāmadhye jagarhe ca purohitam // Ram_2,76.9 //",
    "GE09ram_02pu:4255": "caritabrahmacaryasya vidyā snātasya dhīmataḥ /",
    "GE09ram_02pu:4256": "dharme prayatamānasya ko rājyaṃ madvidho haret // Ram_2,76.10 //",
    "GE09ram_02pu:4257": "kathaṃ daśarathāj jāto bhaved rājyāpahārakaḥ /",
    "GE09ram_02pu:4258": "rājyaṃ cāhaṃ ca rāmasya dharmaṃ vaktum ihārhasi // Ram_2,76.11 //",
    "GE09ram_02pu:4259": "jyeṣṭhaḥ śreṣṭhaś ca dharmātmā dilīpanahuṣopamaḥ /",
    "GE09ram_02pu:4260": "labdhum arhati kākutstho rājyaṃ daśaratho yathā // Ram_2,76.12 //",
    "GE09ram_02pu:4261": "anāryajuṣṭam asvargyaṃ kuryāṃ pāpam ahaṃ yadi /",
    "GE09ram_02pu:4262": "ikṣvākūṇām ahaṃ loke bhaveyaṃ kulapāṃsanaḥ // Ram_2,76.13 //",
    "GE09ram_02pu:4263": "yaddhi mātrā kṛtaṃ pāpaṃ nāhaṃ tad abhirocaye /",
    "GE09ram_02pu:4264": "ihastho vanadurgasthaṃ namasyāmi kṛtāñjaliḥ // Ram_2,76.14 //",
    "GE09ram_02pu:4265": "rāmam evānugacchāmi sa rājā dvipadāṃ varaḥ /",
    "GE09ram_02pu:4266": "trayāṇām api lokānāṃ rāghavo rājyam arhati // Ram_2,76.15 //",
    "GE09ram_02pu:4267": "tad vākyaṃ dharmasaṃyuktaṃ śrutvā sarve sabhāsadaḥ /",
    "GE09ram_02pu:4268": "harṣān mumucur aśrūṇi rāme nihitacetasaḥ // Ram_2,76.16 //",
    "GE09ram_02pu:4269": "yadi tv āryaṃ na śakṣyāmi vinivartayituṃ vanāt /",
    "GE09ram_02pu:4270": "vane tatraiva vatsyāmi yathāryo lakṣmaṇas tathā // Ram_2,76.17 //",
    "GE09ram_02pu:4271": "sarvopāyaṃ tu vartiṣye vinivartayituṃ balāt /",
    "GE09ram_02pu:4272": "samakṣam āryamiśrāṇāṃ sādhūnāṃ guṇavartinām // Ram_2,76.18 //",
    "GE09ram_02pu:4273": "evam uktvā tu dharmātmā bharato bhrātṛvatsalaḥ /",
    "GE09ram_02pu:4274": "samīpastham uvācedaṃ sumantraṃ mantrakovidam // Ram_2,76.19 //",
    "GE09ram_02pu:4275": "tūrṇam utthāya gaccha tvaṃ sumantra mama śāsanāt /",
    "GE09ram_02pu:4276": "yātrām ājñāpaya kṣipraṃ balaṃ caiva samānaya // Ram_2,76.20 //",
    "GE09ram_02pu:4277": "evam uktaḥ sumantras tu bharatena mahātmanā /",
    "GE09ram_02pu:4278": "prahṛṣṭaḥ so 'diśat sarvaṃ yathā saṃdiṣṭam iṣṭavat // Ram_2,76.21 //",
    "GE09ram_02pu:4279": "tāḥ prahṛṣṭāḥ prakṛtayo balādhyakṣā balasya ca /",
    "GE09ram_02pu:4280": "śrutvā yātrāṃ samājñaptāṃ rāghavasya nivartane // Ram_2,76.22 //",
    "GE09ram_02pu:4281": "tato yodhāṅganāḥ sarvā bhartṝn sarvān gṛhe gṛhe /",
    "GE09ram_02pu:4282": "yātrāgamanam ājñāya tvarayanti sma harṣitāḥ // Ram_2,76.23 //",
    "GE09ram_02pu:4283": "te hayair gorathaiḥ śīghraiḥ syandanaiś ca manojavaiḥ /",
    "GE09ram_02pu:4284": "saha yodhair balādhyakṣā balaṃ sarvam acodayan // Ram_2,76.24 //",
    "GE09ram_02pu:4285": "sajjaṃ tu tad balaṃ dṛṣṭvā bharato gurusaṃnidhau /",
    "GE09ram_02pu:4286": "rathaṃ me tvarayasveti sumantraṃ pārśvato 'bravīt // Ram_2,76.25 //",
    "GE09ram_02pu:4287": "bharatasya tu tasyājñāṃ pratigṛhya praharṣitaḥ /",
    "GE09ram_02pu:4288": "rathaṃ gṛhītvā prayayau yuktaṃ paramavājibhiḥ // Ram_2,76.26 //",
    "GE09ram_02pu:4289": "sa rāghavaḥ satyadhṛtiḥ pratāpavān bruvan suyuktaṃ dṛḍhasatyavikramaḥ /",
    "GE09ram_02pu:4290": "guruṃ mahāraṇyagataṃ yaśasvinaṃ prasādayiṣyan bharato 'bravīt tadā //",
    "GE09ram_02pu:4291": "tūrṇaṃ samutthāya sumantra gaccha balasya yogāya balapradhānān /",
    "GE09ram_02pu:4292": "ānetum icchāmi hi taṃ vanasthaṃ prasādya rāmaṃ jagato hitāya //",
    "GE09ram_02pu:4293": "sa sūtaputro bharatena samyag ājñāpitaḥ saṃparipūrṇakāmaḥ /",
    "GE09ram_02pu:4294": "śaśāsa sarvān prakṛtipradhānān balasya mukhyāṃś ca suhṛjjanaṃ ca //",
    "GE09ram_02pu:4295": "tataḥ samutthāya kule kule te rājanyavaiśyā vṛṣalāś ca viprāḥ /",
    "GE09ram_02pu:4296": "ayūyujann uṣṭrarathān kharāṃś ca nāgān hayāṃś caiva kulaprasūtān //",
    "GE09ram_02pu:4297": "tataḥ samutthitaḥ kālyam āsthāya syandanottamam /",
    "GE09ram_02pu:4298": "prayayau bharataḥ śīghraṃ rāmadarśanakāṅkṣayā // Ram_2,77.1 //",
    "GE09ram_02pu:4299": "agrataḥ prayayus tasya sarve mantripurodhasaḥ /",
    "GE09ram_02pu:4300": "adhiruhya hayair yuktān rathān sūryarathopamān // Ram_2,77.2 //",
    "GE09ram_02pu:4301": "navanāgasahasrāṇi kalpitāni yathāvidhi /",
    "GE09ram_02pu:4302": "anvayur bharataṃ yāntam ikṣvākukulanandanam // Ram_2,77.3 //",
    "GE09ram_02pu:4303": "ṣaṣṭhī rathasahasrāṇi dhanvino vividhāyudhāḥ /",
    "GE09ram_02pu:4304": "anvayur bharataṃ yāntaṃ rājaputraṃ yaśasvinam // Ram_2,77.4 //",
    "GE09ram_02pu:4305": "śataṃ sahasrāṇy aśvānāṃ samārūḍhāni rāghavam /",
    "GE09ram_02pu:4306": "anvayur bharataṃ yāntaṃ rājaputraṃ yaśasvinam // Ram_2,77.5 //",
    "GE09ram_02pu:4307": "kaikeyī ca sumitrā ca kausalyā ca yaśasvinī /",
    "GE09ram_02pu:4308": "rāmānayanasaṃhṛṣṭā yayur yānena bhāsvatā // Ram_2,77.6 //",
    "GE09ram_02pu:4309": "prayātāś cāryasaṃghātā rāmaṃ draṣṭuṃ salakṣmaṇam /",
    "GE09ram_02pu:4310": "tasyaiva ca kathāś citrāḥ kurvāṇā hṛṣṭamānasāḥ // Ram_2,77.7 //",
    "GE09ram_02pu:4311": "meghaśyāmaṃ mahābāhuṃ sthirasattvaṃ dṛḍhavratam /",
    "GE09ram_02pu:4312": "kadā drakṣyāmahe rāmaṃ jagataḥ śokanāśanam // Ram_2,77.8 //",
    "GE09ram_02pu:4313": "dṛṣṭa eva hi naḥ śokam apaneṣyati rāghavaḥ /",
    "GE09ram_02pu:4314": "tamaḥ sarvasya lokasya samudyann iva bhāskaraḥ // Ram_2,77.9 //",
    "GE09ram_02pu:4315": "ity evaṃ kathayantas te samprahṛṣṭāḥ kathāḥ śubhāḥ /",
    "GE09ram_02pu:4316": "pariṣvajānāś cānyonyaṃ yayur nāgarikās tadā // Ram_2,77.10 //",
    "GE09ram_02pu:4317": "ye ca tatrāpare sarve saṃmatā ye ca naigamāḥ /",
    "GE09ram_02pu:4318": "rāmaṃ prati yayur hṛṣṭāḥ sarvāḥ prakṛtayas tadā // Ram_2,77.11 //",
    "GE09ram_02pu:4319": "maṇikārāś ca ye kecit kumbhakārāś ca śobhanāḥ /",
    "GE09ram_02pu:4320": "sūtrakarmakṛtaś caiva ye ca śastropajīvinaḥ // Ram_2,77.12 //",
    "GE09ram_02pu:4321": "māyūrakāḥ krākacikā rocakā vedhakās tathā /",
    "GE09ram_02pu:4322": "dantakārāḥ sudhākārās tathā gandhopajīvinaḥ // Ram_2,77.13 //",
    "GE09ram_02pu:4323": "suvarṇakārāḥ prakhyātās tathā kambaladhāvakāḥ /",
    "GE09ram_02pu:4324": "snāpakācchādakā vaidyā dhūpakāḥ śauṇḍikās tathā // Ram_2,77.14 //",
    "GE09ram_02pu:4325": "rajakās tunnavāyāś ca grāmaghoṣamahattarāḥ /",
    "GE09ram_02pu:4326": "śailūṣāś ca saha strībhir yānti kaivartakās tathā // Ram_2,77.15 //",
    "GE09ram_02pu:4327": "samāhitā vedavido brāhmaṇā vṛttasaṃmatāḥ /",
    "GE09ram_02pu:4328": "gorathair bharataṃ yāntam anujagmuḥ sahasraśaḥ // Ram_2,77.16 //",
    "GE09ram_02pu:4329": "suveṣāḥ śuddhavasanās tāmramṛṣṭānulepanāḥ /",
    "GE09ram_02pu:4330": "sarve te vividhair yānaiḥ śanair bharatam anvayuḥ // Ram_2,77.17 //",
    "GE09ram_02pu:4331": "prahṛṣṭamuditā senā sānvayāt kaikayīsutam /",
    "GE09ram_02pu:4332": "vyavātiṣṭhata sā senā bharatasyānuyāyinī // Ram_2,77.18 //",
    "GE09ram_02pu:4333": "nirīkṣyānugatāṃ senāṃ tāṃ ca gaṅgāṃ śivodakām /",
    "GE09ram_02pu:4334": "bharataḥ sacivān sarvān abravīd vākyakovidaḥ // Ram_2,77.19 //",
    "GE09ram_02pu:4335": "niveśayata me sainyam abhiprāyeṇa sarvaśaḥ /",
    "GE09ram_02pu:4336": "viśrāntāḥ pratariṣyāmaḥ śva idānīṃ mahānadīm // Ram_2,77.20 //",
    "GE09ram_02pu:4337": "dātuṃ ca tāvad icchāmi svar gatasya mahīpateḥ /",
    "GE09ram_02pu:4338": "aurdhvadehanimittārtham avatīryodakaṃ nadīm // Ram_2,77.21 //",
    "GE09ram_02pu:4339": "tasyaivaṃ bruvato 'mātyās tathety uktvā samāhitāḥ /",
    "GE09ram_02pu:4340": "nyaveśayaṃs tāṃś chandena svena svena pṛthakpṛthak // Ram_2,77.22 //",
    "GE09ram_02pu:4341": "niveśya gaṅgām anu tāṃ mahānadīṃ camūṃ vidhānaiḥ paribarhaśobhinīm /",
    "GE09ram_02pu:4342": "uvāsa rāmasya tadā mahātmano vicintayāno bharato nivartanam // Ram_2,77.23",
    "GE09ram_02pu:4343": "tato niviṣṭāṃ dhvajinīṃ gaṅgām anvāśritāṃ nadīm /",
    "GE09ram_02pu:4344": "niṣādarājo dṛṣṭvaiva jñātīn saṃtvarito 'bravīt // Ram_2,78.1 //",
    "GE09ram_02pu:4345": "mahatīyam ataḥ senā sāgarābhā pradṛśyate /",
    "GE09ram_02pu:4346": "nāsyāntam avagacchāmi manasāpi vicintayan // Ram_2,78.2 //",
    "GE09ram_02pu:4347": "sa eṣa hi mahākāyaḥ kovidāradhvajo rathe /",
    "GE09ram_02pu:4348": "bandhayiṣyati vā dāśān atha vāsmān vadhiṣyati // Ram_2,78.3 //",
    "GE09ram_02pu:4349": "atha dāśarathiṃ rāmaṃ pitrā rājyād vivāsitam /",
    "GE09ram_02pu:4350": "bharataḥ kaikeyīputro hantuṃ samadhigacchati // Ram_2,78.4 //",
    "GE09ram_02pu:4351": "bhartā caiva sakhā caiva rāmo dāśarathir mama /",
    "GE09ram_02pu:4352": "tasyārthakāmāḥ saṃnaddhā gaṅgānūpe 'tra tiṣṭhata // Ram_2,78.5 //",
    "GE09ram_02pu:4353": "tiṣṭhantu sarvadāśāś ca gaṅgām anvāśritā nadīm /",
    "GE09ram_02pu:4354": "balayuktā nadīrakṣā māṃsamūlaphalāśanāḥ // Ram_2,78.6 //",
    "GE09ram_02pu:4355": "nāvāṃ śatānāṃ pañcānāṃ kaivartānāṃ śataṃ śatam /",
    "GE09ram_02pu:4356": "saṃnaddhānāṃ tathā yūnāṃ tiṣṭhantv ity abhyacodayat // Ram_2,78.7 //",
    "GE09ram_02pu:4357": "yadā tuṣṭas tu bharato rāmasyeha bhaviṣyati /",
    "GE09ram_02pu:4358": "seyaṃ svastimayī senā gaṅgām adya tariṣyati // Ram_2,78.8 //",
    "GE09ram_02pu:4359": "ity uktvopāyanaṃ gṛhya matsyamāṃsamadhūni ca /",
    "GE09ram_02pu:4360": "abhicakrāma bharataṃ niṣādādhipatir guhaḥ // Ram_2,78.9 //",
    "GE09ram_02pu:4361": "tam āyāntaṃ tu samprekṣya sūtaputraḥ pratāpavān /",
    "GE09ram_02pu:4362": "bharatāyācacakṣe 'tha vinayajño vinītavat // Ram_2,78.10 //",
    "GE09ram_02pu:4363": "eṣa jñātisahasreṇa sthapatiḥ parivāritaḥ /",
    "GE09ram_02pu:4364": "kuśalo daṇḍakāraṇye vṛddho bhrātuś ca te sakhā // Ram_2,78.11 //",
    "GE09ram_02pu:4365": "tasmāt paśyatu kākutstha tvāṃ niṣādādhipo guhaḥ /",
    "GE09ram_02pu:4366": "asaṃśayaṃ vijānīte yatra tau rāmalakṣmaṇau // Ram_2,78.12 //",
    "GE09ram_02pu:4367": "etat tu vacanaṃ śrutvā sumantrād bharataḥ śubham /",
    "GE09ram_02pu:4368": "uvāca vacanaṃ śīghraṃ guhaḥ paśyatu mām iti // Ram_2,78.13 //",
    "GE09ram_02pu:4369": "labdhvābhyanujñāṃ saṃhṛṣṭo jñātibhiḥ parivāritaḥ /",
    "GE09ram_02pu:4370": "āgamya bharataṃ prahvo guho vacanam abravīt // Ram_2,78.14 //",
    "GE09ram_02pu:4371": "niṣkuṭaś caiva deśo 'yaṃ vañcitāś cāpi te vayam /",
    "GE09ram_02pu:4372": "nivedayāmas te sarve svake dāśakule vasa // Ram_2,78.15 //",
    "GE09ram_02pu:4373": "asti mūlaṃ phalaṃ caiva niṣādaiḥ samupāhṛtam /",
    "GE09ram_02pu:4374": "ārdraṃ ca māṃsaṃ śuṣkaṃ ca vanyaṃ coccāvacaṃ mahat // Ram_2,78.16 //",
    "GE09ram_02pu:4375": "āśaṃse svāśitā senā vatsyatīmāṃ vibhāvarīm /",
    "GE09ram_02pu:4376": "arcito vividhaiḥ kāmaiḥ śvaḥ sasainyo gamiṣyasi // Ram_2,78.17 //",
    "GE09ram_02pu:4377": "evam uktas tu bharato niṣādādhipatiṃ guham /",
    "GE09ram_02pu:4378": "pratyuvāca mahāprājño vākyaṃ hetvarthasaṃhitam // Ram_2,79.1 //",
    "GE09ram_02pu:4379": "ūrjitaḥ khalu te kāmaḥ kṛto mama guroḥ sakhe /",
    "GE09ram_02pu:4380": "yo me tvam īdṛśīṃ senām eko 'bhyarcitum icchasi // Ram_2,79.2 //",
    "GE09ram_02pu:4381": "ity uktvā tu mahātejā guhaṃ vacanam uttamam /",
    "GE09ram_02pu:4382": "abravīd bharataḥ śrīmān niṣādādhipatiṃ punaḥ // Ram_2,79.3 //",
    "GE09ram_02pu:4383": "katareṇa gamiṣyāmi bharadvājāśramaṃ guha /",
    "GE09ram_02pu:4384": "gahano 'yaṃ bhṛśaṃ deśo gaṅgānūpo duratyayaḥ // Ram_2,79.4 //",
    "GE09ram_02pu:4385": "tasya tadvacanaṃ śrutvā rājaputrasya dhīmataḥ /",
    "GE09ram_02pu:4386": "abravīt prāñjalir vākyaṃ guho gahanagocaraḥ // Ram_2,79.5 //",
    "GE09ram_02pu:4387": "dāśās tv anugamiṣyanti dhanvinaḥ susamāhitāḥ /",
    "GE09ram_02pu:4388": "ahaṃ cānugamiṣyāmi rājaputra mahāyaśaḥ // Ram_2,79.6 //",
    "GE09ram_02pu:4389": "kaccin na duṣṭo vrajasi rāmasyākliṣṭakarmaṇaḥ /",
    "GE09ram_02pu:4390": "iyaṃ te mahatī senā śaṅkāṃ janayatīva me // Ram_2,79.7 //",
    "GE09ram_02pu:4391": "tam evam abhibhāṣantam ākāśa iva nirmalaḥ /",
    "GE09ram_02pu:4392": "bharataḥ ślakṣṇayā vācā guhaṃ vacanam abravīt // Ram_2,79.8 //",
    "GE09ram_02pu:4393": "mā bhūt sa kālo yat kaṣṭaṃ na māṃ śaṅkitum arhasi /",
    "GE09ram_02pu:4394": "rāghavaḥ sa hi me bhrātā jyeṣṭhaḥ pitṛsamo mama // Ram_2,79.9 //",
    "GE09ram_02pu:4395": "taṃ nivartayituṃ yāmi kākutsthaṃ vanavāsinam /",
    "GE09ram_02pu:4396": "buddhir anyā na te kāryā guha satyaṃ bravīmi te // Ram_2,79.10 //",
    "GE09ram_02pu:4397": "sa tu saṃhṛṣṭavadanaḥ śrutvā bharatabhāṣitam /",
    "GE09ram_02pu:4398": "punar evābravīd vākyaṃ bharataṃ prati harṣitaḥ // Ram_2,79.11 //",
    "GE09ram_02pu:4399": "dhanyas tvaṃ na tvayā tulyaṃ paśyāmi jagatītale /",
    "GE09ram_02pu:4400": "ayatnād āgataṃ rājyaṃ yas tvaṃ tyaktum ihecchasi // Ram_2,79.12 //",
    "GE09ram_02pu:4401": "śāśvatī khalu te kīrtir lokān anucariṣyati /",
    "GE09ram_02pu:4402": "yas tvaṃ kṛcchragataṃ rāmaṃ pratyānayitum icchasi // Ram_2,79.13 //",
    "GE09ram_02pu:4403": "evaṃ sambhāṣamāṇasya guhasya bharataṃ tadā /",
    "GE09ram_02pu:4404": "babhau naṣṭaprabhaḥ sūryo rajanī cābhyavartata // Ram_2,79.14 //",
    "GE09ram_02pu:4405": "saṃniveśya sa tāṃ senāṃ guhena paritoṣitaḥ /",
    "GE09ram_02pu:4406": "śatrughnena saha śrīmāñ śayanaṃ punar āgamat // Ram_2,79.15 //",
    "GE09ram_02pu:4407": "rāmacintāmayaḥ śoko bharatasya mahātmanaḥ /",
    "GE09ram_02pu:4408": "upasthito hy anarhasya dharmaprekṣasya tādṛśaḥ // Ram_2,79.16 //",
    "GE09ram_02pu:4409": "antardāhena dahanaḥ saṃtāpayati rāghavam /",
    "GE09ram_02pu:4410": "vanadāhābhisaṃtaptaṃ gūḍho 'gnir iva pādapam // Ram_2,79.17 //",
    "GE09ram_02pu:4411": "prasrutaḥ sarvagātrebhyaḥ svedaḥ śokāgnisambhavaḥ /",
    "GE09ram_02pu:4412": "yathā sūryāṃśusaṃtapto himavān prasruto himam // Ram_2,79.18 //",
    "GE09ram_02pu:4413": "dhyānanirdaraśailena viniḥśvasitadhātunā /",
    "GE09ram_02pu:4414": "dainyapādapasaṃghena śokāyāsādhiśṛṅgiṇā // Ram_2,79.19 //",
    "GE09ram_02pu:4415": "pramohānantasattvena saṃtāpauṣadhiveṇunā /",
    "GE09ram_02pu:4416": "ākrānto duḥkhaśailena mahatā kaikayīsutaḥ // Ram_2,79.20 //",
    "GE09ram_02pu:4417": "guhena sārdhaṃ bharataḥ samāgato mahānubhāvaḥ sajanaḥ samāhitaḥ /",
    "GE09ram_02pu:4418": "sudurmanās taṃ bharataṃ tadā punar guhaḥ samāśvāsayad agrajaṃ prati //",
    "GE09ram_02pu:4419": "ācacakṣe 'tha sadbhāvaṃ lakṣmaṇasya mahātmanaḥ /",
    "GE09ram_02pu:4420": "bharatāyāprameyāya guho gahanagocaraḥ // Ram_2,80.1 //",
    "GE09ram_02pu:4421": "taṃ jāgrataṃ guṇair yuktaṃ varacāpeṣudhāriṇam /",
    "GE09ram_02pu:4422": "bhrātṛguptyartham atyantam ahaṃ lakṣmaṇam abruvam // Ram_2,80.2 //",
    "GE09ram_02pu:4423": "iyaṃ tāta sukhā śayyā tvadartham upakalpitā /",
    "GE09ram_02pu:4424": "pratyāśvasihi śeṣvāsyāṃ sukhaṃ rāghavanandana // Ram_2,80.3 //",
    "GE09ram_02pu:4425": "ucito 'yaṃ janaḥ sarvo duḥkhānāṃ tvaṃ sukhocitaḥ /",
    "GE09ram_02pu:4426": "dharmātmaṃs tasya guptyarthaṃ jāgariṣyāmahe vayam // Ram_2,80.4 //",
    "GE09ram_02pu:4427": "na hi rāmāt priyataro mamāsti bhuvi kaścana /",
    "GE09ram_02pu:4428": "motsuko bhūr bravīmy etad apy asatyaṃ tavāgrataḥ // Ram_2,80.5 //",
    "GE09ram_02pu:4429": "asya prasādād āśaṃse loke 'smin sumahad yaśaḥ /",
    "GE09ram_02pu:4430": "dharmāvāptiṃ ca vipulām arthāvāptiṃ ca kevalām // Ram_2,80.6 //",
    "GE09ram_02pu:4431": "so 'haṃ priyasakhaṃ rāmaṃ śayānaṃ saha sītayā /",
    "GE09ram_02pu:4432": "rakṣiṣyāmi dhanuṣpāṇiḥ sarvaiḥ svair jñātibhiḥ saha // Ram_2,80.7 //",
    "GE09ram_02pu:4433": "na hi me 'viditaṃ kiṃcid vane 'smiṃś carataḥ sadā /",
    "GE09ram_02pu:4434": "caturaṅgaṃ hy api balaṃ prasahema vayaṃ yudhi // Ram_2,80.8 //",
    "GE09ram_02pu:4435": "evam asmābhir uktena lakṣmaṇena mahātmanā /",
    "GE09ram_02pu:4436": "anunītā vayaṃ sarve dharmam evānupaśyatā // Ram_2,80.9 //",
    "GE09ram_02pu:4437": "kathaṃ dāśarathau bhūmau śayāne saha sītayā /",
    "GE09ram_02pu:4438": "śakyā nidrā mayā labdhuṃ jīvitaṃ vā sukhāni vā // Ram_2,80.10 //",
    "GE09ram_02pu:4439": "yo na devāsuraiḥ sarvaiḥ śakyaḥ prasahituṃ yudhi /",
    "GE09ram_02pu:4440": "taṃ paśya guha saṃviṣṭaṃ tṛṇeṣu saha sītayā // Ram_2,80.11 //",
    "GE09ram_02pu:4441": "mahatā tapasā labdho vividhaiś ca pariśramaiḥ /",
    "GE09ram_02pu:4442": "eko daśarathasyaiṣa putraḥ sadṛśalakṣaṇaḥ // Ram_2,80.12 //",
    "GE09ram_02pu:4443": "asmin pravrājite rājā na ciraṃ vartayiṣyati /",
    "GE09ram_02pu:4444": "vidhavā medinī nūnaṃ kṣipram eva bhaviṣyati // Ram_2,80.13 //",
    "GE09ram_02pu:4445": "vinadya sumahānādaṃ śrameṇoparatāḥ striyaḥ /",
    "GE09ram_02pu:4446": "nirghoṣoparataṃ nūnam adya rājaniveśanam // Ram_2,80.14 //",
    "GE09ram_02pu:4447": "kausalyā caiva rājā ca tathaiva jananī mama /",
    "GE09ram_02pu:4448": "nāśaṃse yadi te sarve jīveyuḥ śarvarīm imām // Ram_2,80.15 //",
    "GE09ram_02pu:4449": "jīved api hi me mātā śatrughnasyānvavekṣayā /",
    "GE09ram_02pu:4450": "duḥkhitā yā tu kausalyā vīrasūr vinaśiṣyati // Ram_2,80.16 //",
    "GE09ram_02pu:4451": "atikrāntam atikrāntam anavāpya manoratham /",
    "GE09ram_02pu:4452": "rājye rāmam anikṣipya pitā me vinaśiṣyati // Ram_2,80.17 //",
    "GE09ram_02pu:4453": "siddhārthāḥ pitaraṃ vṛttaṃ tasmin kāle hy upasthite /",
    "GE09ram_02pu:4454": "pretakāryeṣu sarveṣu saṃskariṣyanti bhūmipam // Ram_2,80.18 //",
    "GE09ram_02pu:4455": "ramyacatvarasaṃsthānāṃ suvibhaktamahāpathām /",
    "GE09ram_02pu:4456": "harmyaprāsādasampannāṃ sarvaratnavibhūṣitām // Ram_2,80.19 //",
    "GE09ram_02pu:4457": "gajāśvarathasambādhāṃ tūryanādavināditām /",
    "GE09ram_02pu:4458": "sarvakalyāṇasampūrṇāṃ hṛṣṭapuṣṭajanākulām // Ram_2,80.20 //",
    "GE09ram_02pu:4459": "ārāmodyānasampūrṇāṃ samājotsavaśālinīm /",
    "GE09ram_02pu:4460": "sukhitā vicariṣyanti rājadhānīṃ pitur mama // Ram_2,80.21 //",
    "GE09ram_02pu:4461": "api satyapratijñena sārdhaṃ kuśalinā vayam /",
    "GE09ram_02pu:4462": "nivṛtte samaye hy asmin sukhitāḥ praviśemahi // Ram_2,80.22 //",
    "GE09ram_02pu:4463": "paridevayamānasya tasyaivaṃ sumahātmanaḥ /",
    "GE09ram_02pu:4464": "tiṣṭhato rājaputrasya śarvarī sātyavartata // Ram_2,80.23 //",
    "GE09ram_02pu:4465": "prabhāte vimale sūrye kārayitvā jaṭā ubhau /",
    "GE09ram_02pu:4466": "asmin bhāgīrathītīre sukhaṃ saṃtāritau mayā // Ram_2,80.24 //",
    "GE09ram_02pu:4467": "jaṭādharau tau drumacīravāsasau mahābalau kuñjarayūthapopamau /",
    "GE09ram_02pu:4468": "vareṣucāpāsidharau paraṃtapau vyavekṣamāṇau saha sītayā gatau //",
    "GE09ram_02pu:4469": "guhasya vacanaṃ śrutvā bharato bhṛśam apriyam /",
    "GE09ram_02pu:4470": "dhyānaṃ jagāma tatraiva yatra tac chrutam apriyam // Ram_2,81.1 //",
    "GE09ram_02pu:4471": "sukumāro mahāsattvaḥ siṃhaskandho mahābhujaḥ /",
    "GE09ram_02pu:4472": "puṇḍarīkaviśālākṣas taruṇaḥ priyadarśanaḥ // Ram_2,81.2 //",
    "GE09ram_02pu:4473": "pratyāśvasya muhūrtaṃ tu kālaṃ paramadurmanāḥ /",
    "GE09ram_02pu:4474": "papāta sahasā totrair hṛdi viddha iva dvipaḥ // Ram_2,81.3 //",
    "GE09ram_02pu:4475": "tadavasthaṃ tu bharataṃ śatrughno 'nantarasthitaḥ /",
    "GE09ram_02pu:4476": "pariṣvajya rurodoccair visaṃjñaḥ śokakarśitaḥ // Ram_2,81.4 //",
    "GE09ram_02pu:4477": "tataḥ sarvāḥ samāpetur mātaro bharatasya tāḥ /",
    "GE09ram_02pu:4478": "upavāsakṛśā dīnā bhartṛvyasanakarśitāḥ // Ram_2,81.5 //",
    "GE09ram_02pu:4479": "tāś ca taṃ patitaṃ bhūmau rudantyaḥ paryavārayan /",
    "GE09ram_02pu:4480": "kausalyā tv anusṛtyainaṃ durmanāḥ pariṣasvaje // Ram_2,81.6 //",
    "GE09ram_02pu:4481": "vatsalā svaṃ yathā vatsam upagūhya tapasvinī /",
    "GE09ram_02pu:4482": "paripapraccha bharataṃ rudantī śokalālasā // Ram_2,81.7 //",
    "GE09ram_02pu:4483": "putra vyādhir na te kaccic charīraṃ paribādhate /",
    "GE09ram_02pu:4484": "adya rājakulasyāsya tvadadhīnaṃ hi jīvitam // Ram_2,81.8 //",
    "GE09ram_02pu:4485": "tvāṃ dṛṣṭvā putra jīvāmi rāme sabhrātṛke gate /",
    "GE09ram_02pu:4486": "vṛtte daśarathe rājñi nātha ekas tvam adya naḥ // Ram_2,81.9 //",
    "GE09ram_02pu:4487": "kaccin na lakṣmaṇe putra śrutaṃ te kiṃcid apriyam /",
    "GE09ram_02pu:4488": "putra vā hy ekaputrāyāḥ sahabhārye vanaṃ gate // Ram_2,81.10 //",
    "GE09ram_02pu:4489": "sa muhūrtaṃ samāśvasya rudann eva mahāyaśāḥ /",
    "GE09ram_02pu:4490": "kausalyāṃ parisāntvyedaṃ guhaṃ vacanam abravīt // Ram_2,81.11 //",
    "GE09ram_02pu:4491": "bhrātā me kvāvasad rātriṃ kva sītā kva ca lakṣmaṇaḥ /",
    "GE09ram_02pu:4492": "asvapac chayane kasmin kiṃ bhuktvā guha śaṃsa me // Ram_2,81.12 //",
    "GE09ram_02pu:4493": "so 'bravīd bharataṃ pṛṣṭo niṣādādhipatir guhaḥ /",
    "GE09ram_02pu:4494": "yadvidhaṃ pratipede ca rāme priyahite 'tithau // Ram_2,81.13 //",
    "GE09ram_02pu:4495": "annam uccāvacaṃ bhakṣāḥ phalāni vividhāni ca /",
    "GE09ram_02pu:4496": "rāmāyābhyavahārārthaṃ bahu copahṛtaṃ mayā // Ram_2,81.14 //",
    "GE09ram_02pu:4497": "tat sarvaṃ pratyanujñāsīd rāmaḥ satyaparākramaḥ /",
    "GE09ram_02pu:4498": "na hi tat pratyagṛhṇāt sa kṣatradharmam anusmaran // Ram_2,81.15 //",
    "GE09ram_02pu:4499": "na hy asmābhiḥ pratigrāhyaṃ sakhe deyaṃ tu sarvadā /",
    "GE09ram_02pu:4500": "iti tena vayaṃ rājann anunītā mahātmanā // Ram_2,81.16 //",
    "GE09ram_02pu:4501": "lakṣmaṇena samānītaṃ pītvā vāri mahāyaśāḥ /",
    "GE09ram_02pu:4502": "aupavāsyaṃ tadākārṣīd rāghavaḥ saha sītayā // Ram_2,81.17 //",
    "GE09ram_02pu:4503": "tatas tu jalaśeṣeṇa lakṣmaṇo 'py akarot tadā /",
    "GE09ram_02pu:4504": "vāgyatās te trayaḥ saṃdhyām upāsata samāhitāḥ // Ram_2,81.18 //",
    "GE09ram_02pu:4505": "saumitris tu tataḥ paścād akarot svāstaraṃ śubham /",
    "GE09ram_02pu:4506": "svayam ānīya barhīṃṣi kṣipraṃ rāghavakāraṇāt // Ram_2,81.19 //",
    "GE09ram_02pu:4507": "tasmin samāviśad rāmaḥ svāstare saha sītayā /",
    "GE09ram_02pu:4508": "prakṣālya ca tayoḥ pādāv apacakrāma lakṣmaṇaḥ // Ram_2,81.20 //",
    "GE09ram_02pu:4509": "etat tad iṅgudīmūlam idam eva ca tat tṛṇam /",
    "GE09ram_02pu:4510": "yasmin rāmaś ca sītā ca rātriṃ tāṃ śayitāv ubhau // Ram_2,81.21 //",
    "GE09ram_02pu:4511": "niyamya pṛṣṭhe tu talāṅgulitravāñ śaraiḥ supūrṇāv iṣudhī paraṃtapaḥ /",
    "GE09ram_02pu:4512": "mahad dhanuḥ sajyam upohya lakṣmaṇo niśām atiṣṭhat parito 'sya kevalam //",
    "GE09ram_02pu:4513": "tatas tv ahaṃ cottamabāṇacāpadhṛk sthito 'bhavaṃ tatra sa yatra lakṣmaṇaḥ",
    "GE09ram_02pu:4514": "atandribhir jñātibhir āttakārmukair mahendrakalpaṃ paripālayaṃs tadā //",
    "GE09ram_02pu:4515": "tac chrutvā nipuṇaṃ sarvaṃ bharataḥ saha mantribhiḥ /",
    "GE09ram_02pu:4516": "iṅgudīmūlam āgamya rāmaśayyām avekṣya tām // Ram_2,82.1 //",
    "GE09ram_02pu:4517": "abravīj jananīḥ sarvā iha tena mahātmanā /",
    "GE09ram_02pu:4518": "śarvarī śayitā bhūmāv idam asya vimarditam // Ram_2,82.2 //",
    "GE09ram_02pu:4519": "mahābhāgakulīnena mahābhāgena dhīmatā /",
    "GE09ram_02pu:4520": "jāto daśarathenorvyāṃ na rāmaḥ svaptum arhati // Ram_2,82.3 //",
    "GE09ram_02pu:4521": "ajinottarasaṃstīrṇe varāstaraṇasaṃcaye /",
    "GE09ram_02pu:4522": "śayitvā puruṣavyāghraḥ kathaṃ śete mahītale // Ram_2,82.4 //",
    "GE09ram_02pu:4523": "prāsādāgravimāneṣu valabhīṣu ca sarvadā /",
    "GE09ram_02pu:4524": "haimarājatabhaumeṣu varāstaraṇaśāliṣu // Ram_2,82.5 //",
    "GE09ram_02pu:4525": "puṣpasaṃcayacitreṣu candanāgarugandhiṣu /",
    "GE09ram_02pu:4526": "pāṇḍurābhraprakāśeṣu śukasaṃgharuteṣu ca // Ram_2,82.6 //",
    "GE09ram_02pu:4527": "gītavāditranirghoṣair varābharaṇaniḥsvanaiḥ /",
    "GE09ram_02pu:4528": "mṛdaṅgavaraśabdaiś ca satataṃ pratibodhitaḥ // Ram_2,82.7 //",
    "GE09ram_02pu:4529": "bandibhir vanditaḥ kāle bahubhiḥ sūtamāgadhaiḥ /",
    "GE09ram_02pu:4530": "gāthābhir anurūpābhiḥ stutibhiś ca paraṃtapaḥ // Ram_2,82.8 //",
    "GE09ram_02pu:4531": "aśraddheyam idaṃ loke na satyaṃ pratibhāti mā /",
    "GE09ram_02pu:4532": "muhyate khalu me bhāvaḥ svapno 'yam iti me matiḥ // Ram_2,82.9 //",
    "GE09ram_02pu:4533": "na nūnaṃ daivataṃ kiṃcit kālena balavattaram /",
    "GE09ram_02pu:4534": "yatra dāśarathī rāmo bhūmāv evaṃ śayīta saḥ // Ram_2,82.10 //",
    "GE09ram_02pu:4535": "videharājasya sutā sītā ca priyadarśanā /",
    "GE09ram_02pu:4536": "dayitā śayitā bhūmau snuṣā daśarathasya ca // Ram_2,82.11 //",
    "GE09ram_02pu:4537": "iyaṃ śayyā mama bhrātur idaṃ hi parivartitam /",
    "GE09ram_02pu:4538": "sthaṇḍile kaṭhine sarvaṃ gātrair vimṛditaṃ tṛṇam // Ram_2,82.12 //",
    "GE09ram_02pu:4539": "manye sābharaṇā suptā sītāsmiñ śayane tadā /",
    "GE09ram_02pu:4540": "tatra tatra hi dṛśyante saktāḥ kanakabindavaḥ // Ram_2,82.13 //",
    "GE09ram_02pu:4541": "uttarīyam ihāsaktaṃ suvyaktaṃ sītayā tadā /",
    "GE09ram_02pu:4542": "tathā hy ete prakāśante saktāḥ kauśeyatantavaḥ // Ram_2,82.14 //",
    "GE09ram_02pu:4543": "manye bhartuḥ sukhā śayyā yena bālā tapasvinī /",
    "GE09ram_02pu:4544": "sukumārī satī duḥkhaṃ na vijānāti maithilī // Ram_2,82.15 //",
    "GE09ram_02pu:4545": "sārvabhaumakule jātaḥ sarvalokasukhāvahaḥ /",
    "GE09ram_02pu:4546": "sarvalokapriyas tyaktvā rājyaṃ priyam anuttamam // Ram_2,82.16 //",
    "GE09ram_02pu:4547": "katham indīvaraśyāmo raktākṣaḥ priyadarśanaḥ /",
    "GE09ram_02pu:4548": "sukhabhāgī ca duḥkhārhaḥ śayito bhuvi rāghavaḥ // Ram_2,82.17 //",
    "GE09ram_02pu:4549": "siddhārthā khalu vaidehī patiṃ yānugatā vanam /",
    "GE09ram_02pu:4550": "vayaṃ saṃśayitāḥ sarve hīnās tena mahātmanā // Ram_2,82.18 //",
    "GE09ram_02pu:4551": "akarṇadhārā pṛthivī śūnyeva pratibhāti mā /",
    "GE09ram_02pu:4552": "gate daśarathe svarge rāme cāraṇyam āśrite // Ram_2,82.19 //",
    "GE09ram_02pu:4553": "na ca prārthayate kaścin manasāpi vasuṃdharām /",
    "GE09ram_02pu:4554": "vane 'pi vasatas tasya bāhuvīryābhirakṣitām // Ram_2,82.20 //",
    "GE09ram_02pu:4555": "śūnyasaṃvaraṇārakṣām ayantritahayadvipām /",
    "GE09ram_02pu:4556": "apāvṛtapuradvārāṃ rājadhānīm arakṣitām // Ram_2,82.21 //",
    "GE09ram_02pu:4557": "aprahṛṣṭabalāṃ nyūnāṃ viṣamasthām anāvṛtām /",
    "GE09ram_02pu:4558": "śatravo nābhimanyante bhakṣān viṣakṛtān iva // Ram_2,82.22 //",
    "GE09ram_02pu:4559": "adya prabhṛti bhūmau tu śayiṣye 'haṃ tṛṇeṣu vā /",
    "GE09ram_02pu:4560": "phalamūlāśano nityaṃ jaṭācīrāṇi dhārayan // Ram_2,82.23 //",
    "GE09ram_02pu:4561": "tasyārtham uttaraṃ kālaṃ nivatsyāmi sukhaṃ vane /",
    "GE09ram_02pu:4562": "taṃ pratiśravam āmucya nāsya mithyā bhaviṣyati // Ram_2,82.24 //",
    "GE09ram_02pu:4563": "vasantaṃ bhrātur arthāya śatrughno mānuvatsyati /",
    "GE09ram_02pu:4564": "lakṣmaṇena saha tv āryo ayodhyāṃ pālayiṣyati // Ram_2,82.25 //",
    "GE09ram_02pu:4565": "abhiṣekṣyanti kākutstham ayodhyāyāṃ dvijātayaḥ /",
    "GE09ram_02pu:4566": "api me devatāḥ kuryur imaṃ satyaṃ manoratham // Ram_2,82.26 //",
    "GE09ram_02pu:4567": "prasādyamānaḥ śirasā mayā svayaṃ bahuprakāraṃ yadi na prapatsyate /",
    "GE09ram_02pu:4568": "tato 'nuvatsyāmi cirāya rāghavaṃ vane vasan nārhati mām upekṣitum //",
    "GE09ram_02pu:4569": "vyuṣya rātriṃ tu tatraiva gaṅgākūle sa rāghavaḥ /",
    "GE09ram_02pu:4570": "bharataḥ kālyam utthāya śatrughnam idam abravīt // Ram_2,83.1 //",
    "GE09ram_02pu:4571": "śatrughottiṣṭha kiṃ śeṣe niṣādādhipatiṃ guham /",
    "GE09ram_02pu:4572": "śīghram ānaya bhadraṃ te tārayiṣyati vāhinīm // Ram_2,83.2 //",
    "GE09ram_02pu:4573": "jāgarmi nāhaṃ svapimi tathaivāryaṃ vicintayan /",
    "GE09ram_02pu:4574": "ity evam abravīd bhrātrā śatrughno 'pi pracoditaḥ // Ram_2,83.3 //",
    "GE09ram_02pu:4575": "iti saṃvadator evam anyonyaṃ narasiṃhayoḥ /",
    "GE09ram_02pu:4576": "āgamya prāñjaliḥ kāle guho bharatam abravīt // Ram_2,83.4 //",
    "GE09ram_02pu:4577": "kaccit sukhaṃ nadītīre 'vātsīḥ kākutstha śarvarīm /",
    "GE09ram_02pu:4578": "kaccic ca saha sainyasya tava sarvam anāmayam // Ram_2,83.5 //",
    "GE09ram_02pu:4579": "guhasya tat tu vacanaṃ śrutvā snehād udīritam /",
    "GE09ram_02pu:4580": "rāmasyānuvaśo vākyaṃ bharato 'pīdam abravīt // Ram_2,83.6 //",
    "GE09ram_02pu:4581": "sukhā naḥ śarvarī rājan pūjitāś cāpi te vayam /",
    "GE09ram_02pu:4582": "gaṅgāṃ tu naubhir bahvībhir dāśāḥ saṃtārayantu naḥ // Ram_2,83.7 //",
    "GE09ram_02pu:4583": "tato guhaḥ saṃtvaritaḥ śrutvā bharataśāsanam /",
    "GE09ram_02pu:4584": "pratipraviśya nagaraṃ taṃ jñātijanam abravīt // Ram_2,83.8 //",
    "GE09ram_02pu:4585": "uttiṣṭhata prabudhyadhvaṃ bhadram astu hi vaḥ sadā /",
    "GE09ram_02pu:4586": "nāvaḥ samanukarṣadhvaṃ tārayiṣyāma vāhinīm // Ram_2,83.9 //",
    "GE09ram_02pu:4587": "te tathoktāḥ samutthāya tvaritā rājaśāsanāt /",
    "GE09ram_02pu:4588": "pañca nāvāṃ śatāny eva samāninyuḥ samantataḥ // Ram_2,83.10 //",
    "GE09ram_02pu:4589": "anyāḥ svastikavijñeyā mahāghaṇṭādharā varāḥ /",
    "GE09ram_02pu:4590": "śobhamānāḥ patākinyo yuktavātāḥ susaṃhatāḥ // Ram_2,83.11 //",
    "GE09ram_02pu:4591": "tataḥ svastikavijñeyāṃ pāṇḍukambalasaṃvṛtām /",
    "GE09ram_02pu:4592": "sanandighoṣāṃ kalyāṇīṃ guho nāvam upāharat // Ram_2,83.12 //",
    "GE09ram_02pu:4593": "tām āruroha bharataḥ śatrughnaś ca mahābalaḥ /",
    "GE09ram_02pu:4594": "kausalyā ca sumitrā ca yāś cānyā rājayoṣitaḥ // Ram_2,83.13 //",
    "GE09ram_02pu:4595": "purohitaś ca tat pūrvaṃ gurave brāhmaṇāś ca ye /",
    "GE09ram_02pu:4596": "anantaraṃ rājadārās tathaiva śakaṭāpaṇāḥ // Ram_2,83.14 //",
    "GE09ram_02pu:4597": "āvāsam ādīpayatāṃ tīrthaṃ cāpy avagāhatām /",
    "GE09ram_02pu:4598": "bhāṇḍāni cādadānānāṃ ghoṣas tridivam aspṛśat // Ram_2,83.15 //",
    "GE09ram_02pu:4599": "patākinyas tu tā nāvaḥ svayaṃ dāśair adhiṣṭhitāḥ /",
    "GE09ram_02pu:4600": "vahantyo janam ārūḍhaṃ tadā saṃpetur āśugāḥ // Ram_2,83.16 //",
    "GE09ram_02pu:4601": "nārīṇām abhipūrṇās tu kāścit kāścit tu vājinām /",
    "GE09ram_02pu:4602": "kaścit tatra vahanti sma yānayugyaṃ mahādhanam // Ram_2,83.17 //",
    "GE09ram_02pu:4603": "tāḥ sma gatvā paraṃ tīram avaropya ca taṃ janam /",
    "GE09ram_02pu:4604": "nivṛttāḥ kāṇḍacitrāṇi kriyante dāśabandhubhiḥ // Ram_2,83.18 //",
    "GE09ram_02pu:4605": "savaijayantās tu gajā gajārohaiḥ pracoditāḥ /",
    "GE09ram_02pu:4606": "tarantaḥ sma prakāśante sadhvajā iva parvatāḥ // Ram_2,83.19 //",
    "GE09ram_02pu:4607": "nāvaś cāruruhus tv anye plavais terus tathāpare /",
    "GE09ram_02pu:4608": "anye kumbhaghaṭais terur anye teruś ca bāhubhiḥ // Ram_2,83.20 //",
    "GE09ram_02pu:4609": "sā puṇyā dhvajinī gaṅgāṃ dāśaiḥ saṃtāritā svayam /",
    "GE09ram_02pu:4610": "maitre muhūrte prayayau prayāgavanam uttamam // Ram_2,83.21 //",
    "GE09ram_02pu:4611": "āśvāsayitvā ca camūṃ mahātmā niveśayitvā ca yathopajoṣam /",
    "GE09ram_02pu:4612": "draṣṭuṃ bharadvājam ṛṣipravaryam ṛtvigvṛtaḥ san bharataḥ pratasthe //",
    "GE09ram_02pu:4613": "bharadvājāśramaṃ dṛṣṭvā krośād eva nararṣabhaḥ /",
    "GE09ram_02pu:4614": "balaṃ sarvam avasthāpya jagāma saha mantribhiḥ // Ram_2,84.1 //",
    "GE09ram_02pu:4615": "padbhyām eva hi dharmajño nyastaśastraparicchadaḥ /",
    "GE09ram_02pu:4616": "vasāno vāsasī kṣaume purodhāya purohitam // Ram_2,84.2 //",
    "GE09ram_02pu:4617": "tataḥ saṃdarśane tasya bharadvājasya rāghavaḥ /",
    "GE09ram_02pu:4618": "mantriṇas tān avasthāpya jagāmānu purohitam // Ram_2,84.3 //",
    "GE09ram_02pu:4619": "vasiṣṭham atha dṛṣṭvaiva bharadvājo mahātapāḥ /",
    "GE09ram_02pu:4620": "saṃcacālāsanāt tūrṇaṃ śiṣyān arghyam iti bruvan // Ram_2,84.4 //",
    "GE09ram_02pu:4621": "samāgamya vasiṣṭhena bharatenābhivāditaḥ /",
    "GE09ram_02pu:4622": "abudhyata mahātejāḥ sutaṃ daśarathasya tam // Ram_2,84.5 //",
    "GE09ram_02pu:4623": "tābhyām arghyaṃ ca pādyaṃ ca dattvā paścāt phalāni ca /",
    "GE09ram_02pu:4624": "ānupūrvyāc ca dharmajñaḥ papraccha kuśalaṃ kule // Ram_2,84.6 //",
    "GE09ram_02pu:4625": "ayodhyāyāṃ bale kośe mitreṣv api ca mantriṣu /",
    "GE09ram_02pu:4626": "jānan daśarathaṃ vṛttaṃ na rājānam udāharat // Ram_2,84.7 //",
    "GE09ram_02pu:4627": "vasiṣṭho bharataś cainaṃ papracchatur anāmayam /",
    "GE09ram_02pu:4628": "śarīre 'gniṣu vṛkṣeṣu śiṣyeṣu mṛgapakṣiṣu // Ram_2,84.8 //",
    "GE09ram_02pu:4629": "tatheti ca pratijñāya bharadvājo mahātapāḥ /",
    "GE09ram_02pu:4630": "bharataṃ pratyuvācedaṃ rāghavasnehabandhanāt // Ram_2,84.9 //",
    "GE09ram_02pu:4631": "kim ihāgamane kāryaṃ tava rājyaṃ praśāsataḥ /",
    "GE09ram_02pu:4632": "etad ācakṣva me sarvaṃ na hi me śudhyate manaḥ // Ram_2,84.10 //",
    "GE09ram_02pu:4633": "suṣuve yamamitraghnaṃ kausalyānandavardhanam /",
    "GE09ram_02pu:4634": "bhrātrā saha sabhāryo yaś ciraṃ pravrājito vanam // Ram_2,84.11 //",
    "GE09ram_02pu:4635": "niyuktaḥ strīniyuktena pitrā yo 'sau mahāyaśāḥ /",
    "GE09ram_02pu:4636": "vanavāsī bhavetīha samāḥ kila caturdaśa // Ram_2,84.12 //",
    "GE09ram_02pu:4637": "kaccin na tasyāpāpasya pāpaṃ kartum ihecchasi /",
    "GE09ram_02pu:4638": "akaṇṭakaṃ bhoktumanā rājyaṃ tasyānujasya ca // Ram_2,84.13 //",
    "GE09ram_02pu:4639": "evam ukto bharadvājaṃ bharataḥ pratyuvāca ha /",
    "GE09ram_02pu:4640": "paryaśrunayano duḥkhād vācā saṃsajjamānayā // Ram_2,84.14 //",
    "GE09ram_02pu:4641": "hato 'smi yadi mām evaṃ bhagavān api manyate /",
    "GE09ram_02pu:4642": "matto na doṣam āśaṅker naivaṃ mām anuśādhi hi // Ram_2,84.15 //",
    "GE09ram_02pu:4643": "na caitad iṣṭaṃ mātā me yad avocan madantare /",
    "GE09ram_02pu:4644": "nāham etena tuṣṭaś ca na tad vacanam ādade // Ram_2,84.16 //",
    "GE09ram_02pu:4645": "ahaṃ tu taṃ naravyāghram upayātaḥ prasādakaḥ /",
    "GE09ram_02pu:4646": "pratinetum ayodhyāṃ ca pādau tasyābhivanditum // Ram_2,84.17 //",
    "GE09ram_02pu:4647": "tvaṃ mām evaṃ gataṃ matvā prasādaṃ kartum arhasi /",
    "GE09ram_02pu:4648": "śaṃsa me bhagavan rāmaḥ kva samprati mahīpatiḥ // Ram_2,84.18 //",
    "GE09ram_02pu:4649": "uvāca taṃ bharadvājaḥ prasādād bharataṃ vacaḥ /",
    "GE09ram_02pu:4650": "tvayy etat puruṣavyāghra yuktaṃ rāghavavaṃśaje /",
    "GE09ram_02pu:4651": "guruvṛttir damaś caiva sādhūnāṃ cānuyāyitā // Ram_2,84.19 //",
    "GE09ram_02pu:4652": "jāne caitan manaḥsthaṃ te dṛḍhīkaraṇam astv iti /",
    "GE09ram_02pu:4653": "apṛcchaṃ tvāṃ tavātyarthaṃ kīrtiṃ samabhivardhayan // Ram_2,84.20 //",
    "GE09ram_02pu:4654": "asau vasati te bhrātā citrakūṭe mahāgirau /",
    "GE09ram_02pu:4655": "śvas tu gantāsi taṃ deśaṃ vasādya saha mantribhiḥ /",
    "GE09ram_02pu:4656": "etaṃ me kuru suprājña kāmaṃ kāmārthakovida // Ram_2,84.21 //",
    "GE09ram_02pu:4657": "tatas tathety evam udāradarśanaḥ pratītarūpo bharato 'bravīd vacaḥ /",
    "GE09ram_02pu:4658": "cakāra buddhiṃ ca tadā mahāśrame niśānivāsāya narādhipātmajaḥ //",
    "GE09ram_02pu:4659": "kṛtabuddhiṃ nivāsāya tathaiva sa munis tadā /",
    "GE09ram_02pu:4660": "bharataṃ kaikayīputram ātithyena nyamantrayat // Ram_2,85.1 //",
    "GE09ram_02pu:4661": "abravīd bharatas tv enaṃ nanv idaṃ bhavatā kṛtam /",
    "GE09ram_02pu:4662": "pādyam arghyaṃ tathātithyaṃ vane yad upapadyate // Ram_2,85.2 //",
    "GE09ram_02pu:4663": "athovāca bharadvājo bharataṃ prahasann iva /",
    "GE09ram_02pu:4664": "jāne tvāṃ prītisaṃyuktaṃ tuṣyes tvaṃ yena kenacit // Ram_2,85.3 //",
    "GE09ram_02pu:4665": "senāyās tu tavaitasyāḥ kartum icchāmi bhojanam /",
    "GE09ram_02pu:4666": "mama prītir yathārūpā tvam arho manujarṣabha // Ram_2,85.4 //",
    "GE09ram_02pu:4667": "kimarthaṃ cāpi nikṣipya dūre balam ihāgataḥ /",
    "GE09ram_02pu:4668": "kasmān nehopayāto 'si sabalaḥ puruṣarṣabha // Ram_2,85.5 //",
    "GE09ram_02pu:4669": "bharataḥ pratyuvācedaṃ prāñjalis taṃ tapodhanam /",
    "GE09ram_02pu:4670": "sasainyo nopayāto 'smi bhagavan bhagavadbhayāt // Ram_2,85.6 //",
    "GE09ram_02pu:4671": "vājimukhyā manuṣyāś ca mattāś ca varavāraṇāḥ /",
    "GE09ram_02pu:4672": "pracchādya mahatīṃ bhūmiṃ bhagavann anuyānti mām // Ram_2,85.7 //",
    "GE09ram_02pu:4673": "te vṛkṣān udakaṃ bhūmim āśrameṣūṭajāṃs tathā /",
    "GE09ram_02pu:4674": "na hiṃsyur iti tenāham eka evāgatas tataḥ // Ram_2,85.8 //",
    "GE09ram_02pu:4675": "ānīyatām itaḥ senety ājñaptaḥ paramarṣiṇā /",
    "GE09ram_02pu:4676": "tathā tu cakre bharataḥ senāyāḥ samupāgamam // Ram_2,85.9 //",
    "GE09ram_02pu:4677": "agniśālāṃ praviśyātha pītvāpaḥ parimṛjya ca /",
    "GE09ram_02pu:4678": "ātithyasya kriyāhetor viśvakarmāṇam āhvayat // Ram_2,85.10 //",
    "GE09ram_02pu:4679": "āhvaye viśvakarmāṇam ahaṃ tvaṣṭāram eva ca /",
    "GE09ram_02pu:4680": "ātithyaṃ kartum icchāmi tatra me saṃvidhīyatām // Ram_2,85.11 //",
    "GE09ram_02pu:4681": "prāksrotasaś ca yā nadyaḥ pratyaksrotasa eva ca /",
    "GE09ram_02pu:4682": "pṛthivyām antarikṣe ca samāyāntv adya sarvaśaḥ // Ram_2,85.12 //",
    "GE09ram_02pu:4683": "anyāḥ sravantu maireyaṃ surām anyāḥ suniṣṭhitām /",
    "GE09ram_02pu:4684": "aparāś codakaṃ śītam ikṣukāṇḍarasopamam // Ram_2,85.13 //",
    "GE09ram_02pu:4685": "āhvaye devagandharvān viśvāvasuhahāhuhūn /",
    "GE09ram_02pu:4686": "tathaivāpsaraso devīr gandharvīś cāpi sarvaśaḥ // Ram_2,85.14 //",
    "GE09ram_02pu:4687": "ghṛtācīm atha viśvācīṃ miśrakeśīm alambusām /",
    "GE09ram_02pu:4688": "śakraṃ yāś copatiṣṭhanti brahmāṇaṃ yāś ca bhāminīḥ /",
    "GE09ram_02pu:4689": "sarvās tumburuṇā sārdham āhvaye saparicchadāḥ // Ram_2,85.15 //",
    "GE09ram_02pu:4690": "vanaṃ kuruṣu yad divyaṃ vāso bhūṣaṇapattravat /",
    "GE09ram_02pu:4691": "divyanārīphalaṃ śaśvat tat kauberam ihaiva tu // Ram_2,85.16 //",
    "GE09ram_02pu:4692": "iha me bhagavān somo vidhattām annam uttamam /",
    "GE09ram_02pu:4693": "bhakṣyaṃ bhojyaṃ ca coṣyaṃ ca lehyaṃ ca vividhaṃ bahu // Ram_2,85.17 //",
    "GE09ram_02pu:4694": "vicitrāṇi ca mālyāni pādapapracyutāni ca /",
    "GE09ram_02pu:4695": "surādīni ca peyāni māṃsāni vividhāni ca // Ram_2,85.18 //",
    "GE09ram_02pu:4696": "evaṃ samādhinā yuktas tejasāpratimena ca /",
    "GE09ram_02pu:4697": "śikṣāsvarasamāyuktaṃ tapasā cābravīn muniḥ // Ram_2,85.19 //",
    "GE09ram_02pu:4698": "manasā dhyāyatas tasya prāṅmukhasya kṛtāñjaleḥ /",
    "GE09ram_02pu:4699": "ājagmus tāni sarvāṇi daivatāni pṛthakpṛthak // Ram_2,85.20 //",
    "GE09ram_02pu:4700": "malayaṃ darduraṃ caiva tataḥ svedanudo 'nilaḥ /",
    "GE09ram_02pu:4701": "upaspṛśya vavau yuktyā supriyātmā sukhaḥ śivaḥ // Ram_2,85.21 //",
    "GE09ram_02pu:4702": "tato 'bhyavartanta ghanā divyāḥ kusumavṛṣṭayaḥ /",
    "GE09ram_02pu:4703": "devadundubhighoṣaś ca dikṣu sarvāsu śuśruve // Ram_2,85.22 //",
    "GE09ram_02pu:4704": "pravavuś cottamā vātā nanṛtuś cāpsarogaṇāḥ /",
    "GE09ram_02pu:4705": "prajagur devagandharvā vīṇāḥ pramumucuḥ svarān // Ram_2,85.23 //",
    "GE09ram_02pu:4706": "sa śabdo dyāṃ ca bhūmiṃ ca prāṇināṃ śravaṇāni ca /",
    "GE09ram_02pu:4707": "viveśoccāritaḥ ślakṣṇaḥ samo layaguṇānvitaḥ // Ram_2,85.24 //",
    "GE09ram_02pu:4708": "tasminn uparate śabde divye śrotrasukhe nṛṇām /",
    "GE09ram_02pu:4709": "dadarśa bhārataṃ sainyaṃ vidhānaṃ viśvakarmaṇaḥ // Ram_2,85.25 //",
    "GE09ram_02pu:4710": "babhūva hi samā bhūmiḥ samantāt pañcayojanam /",
    "GE09ram_02pu:4711": "śādvalair bahubhiś channā nīlavaiḍūryasaṃnibhaiḥ // Ram_2,85.26 //",
    "GE09ram_02pu:4712": "tasmin bilvāḥ kapitthāś ca panasā bījapūrakāḥ /",
    "GE09ram_02pu:4713": "āmalakyo babhūvuś ca cūtāś ca phalabhūṣaṇāḥ // Ram_2,85.27 //",
    "GE09ram_02pu:4714": "uttarebhyaḥ kurubhyaś ca vanaṃ divyopabhogavat /",
    "GE09ram_02pu:4715": "ājagāma nadī divyā tīrajair bahubhir vṛtā // Ram_2,85.28 //",
    "GE09ram_02pu:4716": "catuḥśālāni śubhrāṇi śālāś ca gajavājinām /",
    "GE09ram_02pu:4717": "harmyaprāsādasaṃghātās toraṇāni śubhāni ca // Ram_2,85.29 //",
    "GE09ram_02pu:4718": "sitameghanibhaṃ cāpi rājaveśma sutoraṇam /",
    "GE09ram_02pu:4719": "śuklamālyakṛtākāraṃ divyagandhasamukṣitam // Ram_2,85.30 //",
    "GE09ram_02pu:4720": "caturasram asaṃbādhaṃ śayanāsanayānavat /",
    "GE09ram_02pu:4721": "divyaiḥ sarvarasair yuktaṃ divyabhojanavastravat // Ram_2,85.31 //",
    "GE09ram_02pu:4722": "upakalpitasarvānnaṃ dhautanirmalabhājanam /",
    "GE09ram_02pu:4723": "kḷptasarvāsanaṃ śrīmat svāstīrṇaśayanottamam // Ram_2,85.32 //",
    "GE09ram_02pu:4724": "praviveśa mahābāhur anujñāto maharṣiṇā /",
    "GE09ram_02pu:4725": "veśma tad ratnasampūrṇaṃ bharataḥ kaikayīsutaḥ // Ram_2,85.33 //",
    "GE09ram_02pu:4726": "anujagmuś ca taṃ sarve mantriṇaḥ sapurohitāḥ /",
    "GE09ram_02pu:4727": "babhūvuś ca mudā yuktās taṃ dṛṣṭvā veśmasaṃvidhim // Ram_2,85.34 //",
    "GE09ram_02pu:4728": "tatra rājāsanaṃ divyaṃ vyajanaṃ chattram eva ca /",
    "GE09ram_02pu:4729": "bharato mantribhiḥ sārdham abhyavartata rājavat // Ram_2,85.35 //",
    "GE09ram_02pu:4730": "āsanaṃ pūjayāmāsa rāmāyābhipraṇamya ca /",
    "GE09ram_02pu:4731": "vālavyajanam ādāya nyaṣīdat sacivāsane // Ram_2,85.36 //",
    "GE09ram_02pu:4732": "ānupūrvyān niṣeduś ca sarve mantripurohitāḥ /",
    "GE09ram_02pu:4733": "tataḥ senāpatiḥ paścāt praśāstā ca niṣedatuḥ // Ram_2,85.37 //",
    "GE09ram_02pu:4734": "tatas tatra muhūrtena nadyaḥ pāyasakardamāḥ /",
    "GE09ram_02pu:4735": "upātiṣṭhanta bharataṃ bharadvājasya śāsanāt // Ram_2,85.38 //",
    "GE09ram_02pu:4736": "tāsām ubhayataḥ kūlaṃ pāṇḍumṛttikalepanāḥ /",
    "GE09ram_02pu:4737": "ramyāś cāvasathā divyā brahmaṇas tu prasādajāḥ // Ram_2,85.39 //",
    "GE09ram_02pu:4738": "tenaiva ca muhūrtena divyābharaṇabhūṣitāḥ /",
    "GE09ram_02pu:4739": "āgur viṃśatisāhasrā brahmaṇā prahitāḥ striyaḥ // Ram_2,85.40 //",
    "GE09ram_02pu:4740": "suvarṇamaṇimuktena pravālena ca śobhitāḥ /",
    "GE09ram_02pu:4741": "āgur viṃśatisāhasrāḥ kuberaprahitāḥ striyaḥ // Ram_2,85.41 //",
    "GE09ram_02pu:4742": "yābhir gṛhītaḥ puruṣaḥ sonmāda iva lakṣyate /",
    "GE09ram_02pu:4743": "āgur viṃśatisāhasrā nandanād apsarogaṇāḥ // Ram_2,85.42 //",
    "GE09ram_02pu:4744": "nāradas tumburur gopaḥ parvataḥ sūryavarcasaḥ /",
    "GE09ram_02pu:4745": "ete gandharvarājāno bharatasyāgrato jaguḥ // Ram_2,85.43 //",
    "GE09ram_02pu:4746": "alambusā miśrakeśī puṇḍarīkātha vāmanā /",
    "GE09ram_02pu:4747": "upānṛtyaṃs tu bharataṃ bharadvājasya śāsanāt // Ram_2,85.44 //",
    "GE09ram_02pu:4748": "yāni mālyāni deveṣu yāni caitrarathe vane /",
    "GE09ram_02pu:4749": "prayāge tāny adṛśyanta bharadvājasya śāsanāt // Ram_2,85.45 //",
    "GE09ram_02pu:4750": "bilvā mārdaṅgikā āsañ śamyāgrāhā vibhītakāḥ /",
    "GE09ram_02pu:4751": "aśvatthā nartakāś cāsan bharadvājasya tejasā // Ram_2,85.46 //",
    "GE09ram_02pu:4752": "tataḥ saralatālāś ca tilakā naktamālakāḥ /",
    "GE09ram_02pu:4753": "prahṛṣṭās tatra saṃpetuḥ kubjā bhūtvātha vāmanāḥ // Ram_2,85.47 //",
    "GE09ram_02pu:4754": "śiṃśapāmalakī jambūr yāś cānyāḥ kānane latāḥ /",
    "GE09ram_02pu:4755": "pramadāvigrahaṃ kṛtvā bharadvājāśrame 'vasan // Ram_2,85.48 //",
    "GE09ram_02pu:4756": "surāṃ surāpāḥ pibata pāyasaṃ ca bubhukṣitāḥ /",
    "GE09ram_02pu:4757": "māṃsāni ca sumedhyāni bhakṣyantāṃ yāvad icchatha // Ram_2,85.49 //",
    "GE09ram_02pu:4758": "utsādya snāpayanti sma nadītīreṣu valguṣu /",
    "GE09ram_02pu:4759": "apy ekam ekaṃ puruṣaṃ pramadāḥ sapta cāṣṭa ca // Ram_2,85.50 //",
    "GE09ram_02pu:4760": "saṃvahantyaḥ samāpetur nāryo ruciralocanāḥ /",
    "GE09ram_02pu:4761": "parimṛjya tathā nyāyaṃ pāyayanti varāṅganāḥ // Ram_2,85.51 //",
    "GE09ram_02pu:4762": "hayān gajān kharān uṣṭrāṃs tathaiva surabheḥ sutān /",
    "GE09ram_02pu:4763": "ikṣūṃś ca madhujālāṃś ca bhojayanti sma vāhanān /",
    "GE09ram_02pu:4764": "ikṣvākuvarayodhānāṃ codayanto mahābalāḥ // Ram_2,85.52 //",
    "GE09ram_02pu:4765": "nāśvabandho 'śvam ājānān na gajaṃ kuñjaragrahaḥ /",
    "GE09ram_02pu:4766": "mattapramattamuditā camūḥ sā tatra saṃbabhau // Ram_2,85.53 //",
    "GE09ram_02pu:4767": "tarpitāḥ sarvakāmais te raktacandanarūṣitāḥ /",
    "GE09ram_02pu:4768": "apsarogaṇasaṃyuktāḥ sainyā vācam udairayan // Ram_2,85.54 //",
    "GE09ram_02pu:4769": "naivāyodhyāṃ gamiṣyāmo na gamiṣyāma daṇḍakān /",
    "GE09ram_02pu:4770": "kuśalaṃ bharatasyāstu rāmasyāstu tathā sukham // Ram_2,85.55 //",
    "GE09ram_02pu:4771": "iti pādātayodhāś ca hastyaśvārohabandhakāḥ /",
    "GE09ram_02pu:4772": "anāthās taṃ vidhiṃ labdhvā vācam etām udairayan // Ram_2,85.56 //",
    "GE09ram_02pu:4773": "samprahṛṣṭā vinedus te narās tatra sahasraśaḥ /",
    "GE09ram_02pu:4774": "bharatasyānuyātāraḥ svargo 'yam iti cābruvan // Ram_2,85.57 //",
    "GE09ram_02pu:4775": "tato bhuktavatāṃ teṣāṃ tad annam amṛtopamam /",
    "GE09ram_02pu:4776": "divyān udvīkṣya bhakṣyāṃs tān abhavad bhakṣaṇe matiḥ // Ram_2,85.58 //",
    "GE09ram_02pu:4777": "preṣyāś ceṭyaś ca vadhvaś ca balasthāś cāpi sarvaśaḥ /",
    "GE09ram_02pu:4778": "babhūvus te bhṛśaṃ tṛptāḥ sarve cāhatavāsasaḥ // Ram_2,85.59 //",
    "GE09ram_02pu:4779": "kuñjarāś ca kharoṣṭraś ca go'śvāś ca mṛgapakṣiṇaḥ /",
    "GE09ram_02pu:4780": "babhūvuḥ subhṛtās tatra nānyo hy anyam akalpayat // Ram_2,85.60 //",
    "GE09ram_02pu:4781": "nāśuklavāsās tatrāsīt kṣudhito malino 'pi vā /",
    "GE09ram_02pu:4782": "rajasā dhvastakeśo vā naraḥ kaścid adṛśyata // Ram_2,85.61 //",
    "GE09ram_02pu:4783": "ājaiś cāpi ca vārāhair niṣṭhānavarasaṃcayaiḥ /",
    "GE09ram_02pu:4784": "phalaniryūhasaṃsiddhaiḥ sūpair gandharasānvitaiḥ // Ram_2,85.62 //",
    "GE09ram_02pu:4785": "puṣpadhvajavatīḥ pūrṇāḥ śuklasyānnasya cābhitaḥ /",
    "GE09ram_02pu:4786": "dadṛśur vismitās tatra narā lauhīḥ sahasraśaḥ // Ram_2,85.63 //",
    "GE09ram_02pu:4787": "babhūvur vanapārśveṣu kūpāḥ pāyasakardamāḥ /",
    "GE09ram_02pu:4788": "tāś ca kāmadughā gāvo drumāś cāsan madhuścyutaḥ // Ram_2,85.64 //",
    "GE09ram_02pu:4789": "vāpyo maireyapūrṇāś ca mṛṣṭamāṃsacayair vṛtāḥ /",
    "GE09ram_02pu:4790": "prataptapiṭharaiś cāpi mārgamāyūrakaukkuṭaiḥ // Ram_2,85.65 //",
    "GE09ram_02pu:4791": "pātrīṇāṃ ca sahasrāṇi śātakumbhamayāni ca /",
    "GE09ram_02pu:4792": "sthālyaḥ kumbhyaḥ karambhyaś ca dadhipūrṇāḥ susaṃskṛtāḥ /",
    "GE09ram_02pu:4793": "yauvanasthasya gaurasya kapitthasya sugandhinaḥ // Ram_2,85.66 //",
    "GE09ram_02pu:4794": "hradāḥ pūrṇā rasālasya dadhnaḥ śvetasya cāpare /",
    "GE09ram_02pu:4795": "babhūvuḥ pāyasasyānte śarkarāyāś ca saṃcayāḥ // Ram_2,85.67 //",
    "GE09ram_02pu:4796": "kalkāṃś cūrṇakaṣāyāṃś ca snānāni vividhāni ca /",
    "GE09ram_02pu:4797": "dadṛśur bhājanasthāni tīrtheṣu saritāṃ narāḥ // Ram_2,85.68 //",
    "GE09ram_02pu:4798": "śuklān aṃśumataś cāpi dantadhāvanasaṃcayān /",
    "GE09ram_02pu:4799": "śuklāṃś candanakalkāṃś ca samudgeṣv avatiṣṭhataḥ // Ram_2,85.69 //",
    "GE09ram_02pu:4800": "darpaṇān parimṛṣṭāṃś ca vāsasāṃ cāpi saṃcayān /",
    "GE09ram_02pu:4801": "pādukopānahāṃ caiva yugmān yatra sahasraśaḥ // Ram_2,85.70 //",
    "GE09ram_02pu:4802": "āñjanīḥ kaṅkatān kūrcāṃś chattrāṇi ca dhanūṃṣi ca /",
    "GE09ram_02pu:4803": "marmatrāṇāni citrāṇi śayanāny āsanāni ca // Ram_2,85.71 //",
    "GE09ram_02pu:4804": "pratipānahradān pūrṇān kharoṣṭragajavājinām /",
    "GE09ram_02pu:4805": "avagāhya sutīrthāṃś ca hradān sotpalapuṣkarān // Ram_2,85.72 //",
    "GE09ram_02pu:4806": "nīlavaiḍūryavarṇāṃś ca mṛdūn yavasasaṃcayān /",
    "GE09ram_02pu:4807": "nirvāpārthaṃ paśūnāṃ te dadṛśus tatra sarvaśaḥ // Ram_2,85.73 //",
    "GE09ram_02pu:4808": "vyasmayanta manuṣyās te svapnakalpaṃ tad adbhutam /",
    "GE09ram_02pu:4809": "dṛṣṭvātithyaṃ kṛtaṃ tādṛg bharatasya maharṣiṇā // Ram_2,85.74 //",
    "GE09ram_02pu:4810": "ity evaṃ ramamāṇānāṃ devānām iva nandane /",
    "GE09ram_02pu:4811": "bharadvājāśrame ramye sā rātrir vyatyavartata // Ram_2,85.75 //",
    "GE09ram_02pu:4812": "pratijagmuś ca tā nadyo gandharvāś ca yathāgatam /",
    "GE09ram_02pu:4813": "bharadvājam anujñāpya tāś ca sarvā varāṅganāḥ // Ram_2,85.76 //",
    "GE09ram_02pu:4814": "tathaiva mattā madirotkaṭā narās tathaiva divyāgurucandanokṣitāḥ /",
    "GE09ram_02pu:4815": "tathaiva divyā vividhāḥ sraguttamāḥ pṛthakprakīrṇā manujaiḥ pramarditāḥ //",
    "GE09ram_02pu:4816": "tatas tāṃ rajanīm uṣya bharataḥ saparicchadaḥ /",
    "GE09ram_02pu:4817": "kṛtātithyo bharadvājaṃ kāmād abhijagāma ha // Ram_2,86.1 //",
    "GE09ram_02pu:4818": "tam ṛṣiḥ puruṣavyāghraṃ prekṣya prāñjalim āgatam /",
    "GE09ram_02pu:4819": "hutāgnihotro bharataṃ bharadvājo 'bhyabhāṣata // Ram_2,86.2 //",
    "GE09ram_02pu:4820": "kaccid atra sukhā rātris tavāsmadviṣaye gatā /",
    "GE09ram_02pu:4821": "samagras te janaḥ kaccid ātithye śaṃsa me 'nagha // Ram_2,86.3 //",
    "GE09ram_02pu:4822": "tam uvācāñjaliṃ kṛtvā bharato 'bhipraṇamya ca /",
    "GE09ram_02pu:4823": "āśramād abhiniṣkrāntam ṛṣim uttamatejasam // Ram_2,86.4 //",
    "GE09ram_02pu:4824": "sukhoṣito 'smi bhagavan samagrabalavāhanaḥ /",
    "GE09ram_02pu:4825": "tarpitaḥ sarvakāmaiś ca sāmātyo balavat tvayā // Ram_2,86.5 //",
    "GE09ram_02pu:4826": "apetaklamasaṃtāpāḥ subhikṣāḥ supratiśrayāḥ /",
    "GE09ram_02pu:4827": "api preṣyān upādāya sarve sma susukhoṣitāḥ // Ram_2,86.6 //",
    "GE09ram_02pu:4828": "āmantraye 'haṃ bhagavan kāmaṃ tvām ṛṣisattama /",
    "GE09ram_02pu:4829": "samīpaṃ prasthitaṃ bhrātur maitreṇekṣasva cakṣuṣā // Ram_2,86.7 //",
    "GE09ram_02pu:4830": "āśramaṃ tasya dharmajña dhārmikasya mahātmanaḥ /",
    "GE09ram_02pu:4831": "ācakṣva katamo mārgaḥ kiyān iti ca śaṃsa me // Ram_2,86.8 //",
    "GE09ram_02pu:4832": "iti pṛṣṭas tu bharataṃ bhrātṛdarśanalālasam /",
    "GE09ram_02pu:4833": "pratyuvāca mahātejā bharadvājo mahātapāḥ // Ram_2,86.9 //",
    "GE09ram_02pu:4834": "bharatārdhatṛtīyeṣu yojaneṣv ajane vane /",
    "GE09ram_02pu:4835": "citrakūṭo giris tatra ramyanirdarakānanaḥ // Ram_2,86.10 //",
    "GE09ram_02pu:4836": "uttaraṃ pārśvam āsādya tasya mandākinī nadī /",
    "GE09ram_02pu:4837": "puṣpitadrumasaṃchannā ramyapuṣpitakānanā // Ram_2,86.11 //",
    "GE09ram_02pu:4838": "anantaraṃ tat saritaś citrakūṭaś ca parvataḥ /",
    "GE09ram_02pu:4839": "tayoḥ parṇakuṭī tāta tatra tau vasato dhruvam // Ram_2,86.12 //",
    "GE09ram_02pu:4840": "dakṣiṇenaiva mārgeṇa savyadakṣiṇam eva ca /",
    "GE09ram_02pu:4841": "gajavājirathākīrṇāṃ vāhinīṃ vāhinīpate /",
    "GE09ram_02pu:4842": "vāhayasva mahābhāga tato drakṣyasi rāghavam // Ram_2,86.13 //",
    "GE09ram_02pu:4843": "prayāṇam iti ca śrutvā rājarājasya yoṣitaḥ /",
    "GE09ram_02pu:4844": "hitvā yānāni yānārhā brāhmaṇaṃ paryavārayan // Ram_2,86.14 //",
    "GE09ram_02pu:4845": "vepamānā kṛśā dīnā saha devyā sumitrayā /",
    "GE09ram_02pu:4846": "kausalyā tatra jagrāha karābhyāṃ caraṇau muneḥ // Ram_2,86.15 //",
    "GE09ram_02pu:4847": "asamṛddhena kāmena sarvalokasya garhitā /",
    "GE09ram_02pu:4848": "kaikeyī tasya jagrāha caraṇau savyapatrapā // Ram_2,86.16 //",
    "GE09ram_02pu:4849": "taṃ pradakṣiṇam āgamya bhagavantaṃ mahāmunim /",
    "GE09ram_02pu:4850": "adūrād bharatasyaiva tasthau dīnamanās tadā // Ram_2,86.17 //",
    "GE09ram_02pu:4851": "tataḥ papraccha bharataṃ bharadvājo dṛḍhavrataḥ /",
    "GE09ram_02pu:4852": "viśeṣaṃ jñātum icchāmi mātṝṇāṃ tava rāghava // Ram_2,86.18 //",
    "GE09ram_02pu:4853": "evam uktas tu bharato bharadvājena dhārmikaḥ /",
    "GE09ram_02pu:4854": "uvāca prāñjalir bhūtvā vākyaṃ vacanakovidaḥ // Ram_2,86.19 //",
    "GE09ram_02pu:4855": "yām imāṃ bhagavan dīnāṃ śokānaśanakarśitām /",
    "GE09ram_02pu:4856": "pitur hi mahiṣīṃ devīṃ devatām iva paśyasi // Ram_2,86.20 //",
    "GE09ram_02pu:4857": "eṣā taṃ puruṣavyāghraṃ siṃhavikrāntagāminam /",
    "GE09ram_02pu:4858": "kausalyā suṣuve rāmaṃ dhātāram aditir yathā // Ram_2,86.21 //",
    "GE09ram_02pu:4859": "asyā vāmabhujaṃ śliṣṭā yaiṣā tiṣṭhati durmanāḥ /",
    "GE09ram_02pu:4860": "karṇikārasya śākheva śīrṇapuṣpā vanāntare // Ram_2,86.22 //",
    "GE09ram_02pu:4861": "etasyās tau sutau devyāḥ kumārau devavarṇinau /",
    "GE09ram_02pu:4862": "ubhau lakṣmaṇaśatrughnau vīrau satyaparākramau // Ram_2,86.23 //",
    "GE09ram_02pu:4863": "yasyāḥ kṛte naravyāghrau jīvanāśam ito gatau /",
    "GE09ram_02pu:4864": "rājā putravihīnaś ca svargaṃ daśaratho gataḥ // Ram_2,86.24 //",
    "GE09ram_02pu:4865": "aiśvaryakāmāṃ kaikeyīm anāryām āryarūpiṇīm /",
    "GE09ram_02pu:4866": "mamaitāṃ mātaraṃ viddhi nṛśaṃsāṃ pāpaniścayām /",
    "GE09ram_02pu:4867": "yatomūlaṃ hi paśyāmi vyasanaṃ mahad ātmanaḥ // Ram_2,86.25 //",
    "GE09ram_02pu:4868": "ity uktvā naraśārdūlo bāṣpagadgadayā girā /",
    "GE09ram_02pu:4869": "sa niśaśvāsa tāmrākṣo nāgaḥ kruddha ivāsakṛt // Ram_2,86.26 //",
    "GE09ram_02pu:4870": "bharadvājo maharṣis taṃ bruvantaṃ bharataṃ tadā /",
    "GE09ram_02pu:4871": "pratyuvāca mahābuddhir idaṃ vacanam arthavat // Ram_2,86.27 //",
    "GE09ram_02pu:4872": "na doṣeṇāvagantavyā kaikeyī bharata tvayā /",
    "GE09ram_02pu:4873": "rāmapravrājanaṃ hy etat sukhodarkaṃ bhaviṣyati // Ram_2,86.28 //",
    "GE09ram_02pu:4874": "abhivādya tu saṃsiddhaḥ kṛtvā cainaṃ pradakṣiṇam /",
    "GE09ram_02pu:4875": "āmantrya bharataḥ sainyaṃ yujyatām ity acodayat // Ram_2,86.29 //",
    "GE09ram_02pu:4876": "tato vājirathān yuktvā divyān hemapariṣkṛtān /",
    "GE09ram_02pu:4877": "adhyārohat prayāṇārthī bahūn bahuvidho janaḥ // Ram_2,86.30 //",
    "GE09ram_02pu:4878": "gajakanyāgajāś caiva hemakakṣyāḥ patākinaḥ /",
    "GE09ram_02pu:4879": "jīmūtā iva gharmānte saghoṣāḥ sampratasthire // Ram_2,86.31 //",
    "GE09ram_02pu:4880": "vividhāny api yānāni mahānti ca laghūni ca /",
    "GE09ram_02pu:4881": "prayayuḥ sumahārhāṇi pādair eva padātayaḥ // Ram_2,86.32 //",
    "GE09ram_02pu:4882": "atha yānapravekais tu kausalyāpramukhāḥ striyaḥ /",
    "GE09ram_02pu:4883": "rāmadarśanakāṅkṣiṇyaḥ prayayur muditās tadā // Ram_2,86.33 //",
    "GE09ram_02pu:4884": "sa cārkataruṇābhāsāṃ niyuktāṃ śibikāṃ śubhām /",
    "GE09ram_02pu:4885": "āsthāya prayayau śrīmān bharataḥ saparicchadaḥ // Ram_2,86.34 //",
    "GE09ram_02pu:4886": "sā prayātā mahāsenā gajavājirathākulā /",
    "GE09ram_02pu:4887": "dakṣiṇāṃ diśam āvṛtya mahāmegha ivotthitaḥ /",
    "GE09ram_02pu:4888": "vanāni tu vyatikramya juṣṭāni mṛgapakṣibhiḥ // Ram_2,86.35 //",
    "GE09ram_02pu:4889": "sā samprahṛṣṭadvipavājiyodhā vitrāsayantī mṛgapakṣisaṃghān /",
    "GE09ram_02pu:4890": "mahad vanaṃ tat pravigāhamānā rarāja senā bharatasya tatra // Ram_2,86.36",
    "GE09ram_02pu:4891": "tayā mahatyā yāyinyā dhvajinyā vanavāsinaḥ /",
    "GE09ram_02pu:4892": "arditā yūthapā mattāḥ sayūthāḥ sampradudruvuḥ // Ram_2,87.1 //",
    "GE09ram_02pu:4893": "ṛkṣāḥ pṛṣatasaṃghāś ca ruravaś ca samantataḥ /",
    "GE09ram_02pu:4894": "dṛśyante vanarājīṣu giriṣv api nadīṣu ca // Ram_2,87.2 //",
    "GE09ram_02pu:4895": "sa sampratasthe dharmātmā prīto daśarathātmajaḥ /",
    "GE09ram_02pu:4896": "vṛto mahatyā nādinyā senayā caturaṅgayā // Ram_2,87.3 //",
    "GE09ram_02pu:4897": "sāgaraughanibhā senā bharatasya mahātmanaḥ /",
    "GE09ram_02pu:4898": "mahīṃ saṃchādayāmāsa prāvṛṣi dyām ivāmbudaḥ // Ram_2,87.4 //",
    "GE09ram_02pu:4899": "turaṃgaughair avatatā vāraṇaiś ca mahājavaiḥ /",
    "GE09ram_02pu:4900": "anālakṣyā ciraṃ kālaṃ tasmin kāle babhūva bhūḥ // Ram_2,87.5 //",
    "GE09ram_02pu:4901": "sa yātvā dūram adhvānaṃ supariśrāntavāhanaḥ /",
    "GE09ram_02pu:4902": "uvāca bharataḥ śrīmān vasiṣṭhaṃ mantriṇāṃ varam // Ram_2,87.6 //",
    "GE09ram_02pu:4903": "yādṛśaṃ lakṣyate rūpaṃ yathā caiva śrutaṃ mayā /",
    "GE09ram_02pu:4904": "vyaktaṃ prāptāḥ sma taṃ deśaṃ bharadvājo yam abravīt // Ram_2,87.7 //",
    "GE09ram_02pu:4905": "ayaṃ giriś citrakūṭas tathā mandākinī nadī /",
    "GE09ram_02pu:4906": "etat prakāśate dūrān nīlameghanibhaṃ vanam // Ram_2,87.8 //",
    "GE09ram_02pu:4907": "gireḥ sānūni ramyāṇi citrakūṭasya samprati /",
    "GE09ram_02pu:4908": "vāraṇair avamṛdyante māmakaiḥ parvatopamaiḥ // Ram_2,87.9 //",
    "GE09ram_02pu:4909": "muñcanti kusumāny ete nagāḥ parvatasānuṣu /",
    "GE09ram_02pu:4910": "nīlā ivātapāpāye toyaṃ toyadharā ghanāḥ // Ram_2,87.10 //",
    "GE09ram_02pu:4911": "kiṃnarācaritoddeśaṃ paśya śatrughna parvatam /",
    "GE09ram_02pu:4912": "hayaiḥ samantād ākīrṇaṃ makarair iva sāgaram // Ram_2,87.11 //",
    "GE09ram_02pu:4913": "ete mṛgagaṇā bhānti śīghravegāḥ pracoditāḥ /",
    "GE09ram_02pu:4914": "vāyupraviddhāḥ śaradi megharājir ivāmbare // Ram_2,87.12 //",
    "GE09ram_02pu:4915": "kurvanti kusumāpīḍāñ śiraḥsu surabhīn amī /",
    "GE09ram_02pu:4916": "meghaprakāśaiḥ phalakair dākṣiṇātyā yathā narāḥ // Ram_2,87.13 //",
    "GE09ram_02pu:4917": "niṣkūjam iva bhūtvedaṃ vanaṃ ghorapradarśanam /",
    "GE09ram_02pu:4918": "ayodhyeva janākīrṇā samprati pratibhāti mā // Ram_2,87.14 //",
    "GE09ram_02pu:4919": "khurair udīrito reṇur divaṃ pracchādya tiṣṭhati /",
    "GE09ram_02pu:4920": "taṃ vahaty anilaḥ śīghraṃ kurvann iva mama priyam // Ram_2,87.15 //",
    "GE09ram_02pu:4921": "syandanāṃs turagopetān sūtamukhyair adhiṣṭhitān /",
    "GE09ram_02pu:4922": "etān saṃpatataḥ śīghraṃ paśya śatrughna kānane // Ram_2,87.16 //",
    "GE09ram_02pu:4923": "etān vitrāsitān paśya barhiṇaḥ priyadarśanān /",
    "GE09ram_02pu:4924": "etam āviśataḥ śailam adhivāsaṃ patatriṇām // Ram_2,87.17 //",
    "GE09ram_02pu:4925": "atimātram ayaṃ deśo manojñaḥ pratibhāti mā /",
    "GE09ram_02pu:4926": "tāpasānāṃ nivāso 'yaṃ vyaktaṃ svargapatho yathā // Ram_2,87.18 //",
    "GE09ram_02pu:4927": "mṛgā mṛgībhiḥ sahitā bahavaḥ pṛṣatā vane /",
    "GE09ram_02pu:4928": "manojñarūpā lakṣyante kusumair iva citritāḥ // Ram_2,87.19 //",
    "GE09ram_02pu:4929": "sādhu sainyāḥ pratiṣṭhantāṃ vicinvantu ca kānanam /",
    "GE09ram_02pu:4930": "yathā tau puruṣavyāghrau dṛśyete rāmalakṣmaṇau // Ram_2,87.20 //",
    "GE09ram_02pu:4931": "bharatasya vacaḥ śrutvā puruṣāḥ śastrapāṇayaḥ /",
    "GE09ram_02pu:4932": "viviśus tad vanaṃ śūrā dhūmaṃ ca dadṛśus tataḥ // Ram_2,87.21 //",
    "GE09ram_02pu:4933": "te samālokya dhūmāgram ūcur bharatam āgatāḥ /",
    "GE09ram_02pu:4934": "nāmanuṣye bhavaty agnir vyaktam atraiva rāghavau // Ram_2,87.22 //",
    "GE09ram_02pu:4935": "atha nātra naravyāghrau rājaputrau paraṃtapau /",
    "GE09ram_02pu:4936": "anye rāmopamāḥ santi vyaktam atra tapasvinaḥ // Ram_2,87.23 //",
    "GE09ram_02pu:4937": "tac chrutvā bharatas teṣāṃ vacanaṃ sādhusaṃmatam /",
    "GE09ram_02pu:4938": "sainyān uvāca sarvāṃs tān amitrabalamardanaḥ // Ram_2,87.24 //",
    "GE09ram_02pu:4939": "yattā bhavantas tiṣṭhantu neto gantavyam agrataḥ /",
    "GE09ram_02pu:4940": "aham eva gamiṣyāmi sumantro gurur eva ca // Ram_2,87.25 //",
    "GE09ram_02pu:4941": "evam uktās tataḥ sarve tatra tasthuḥ samantataḥ /",
    "GE09ram_02pu:4942": "bharato yatra dhūmāgraṃ tatra dṛṣṭiṃ samādadhāt // Ram_2,87.26 //",
    "GE09ram_02pu:4943": "vyavasthitā yā bharatena sā camūr nirīkṣamāṇāpi ca dhūmam agrataḥ /",
    "GE09ram_02pu:4944": "babhūva hṛṣṭā nacireṇa jānatī priyasya rāmasya samāgamaṃ tadā //",
    "GE09ram_02pu:4945": "dīrghakāloṣitas tasmin girau girivanapriyaḥ /",
    "GE09ram_02pu:4946": "vaidehyāḥ priyamākāṅkṣan svaṃ ca cittaṃ vilobhayan // Ram_2,88.1 //",
    "GE09ram_02pu:4947": "atha dāśarathiś citraṃ citrakūṭam adarśayat /",
    "GE09ram_02pu:4948": "bhāryām amarasaṃkāśaḥ śacīm iva puraṃdaraḥ // Ram_2,88.2 //",
    "GE09ram_02pu:4949": "na rājyād bhraṃśanaṃ bhadre na suhṛdbhir vinābhavaḥ /",
    "GE09ram_02pu:4950": "mano me bādhate dṛṣṭvā ramaṇīyam imaṃ girim // Ram_2,88.3 //",
    "GE09ram_02pu:4951": "paśyemam acalaṃ bhadre nānādvijagaṇāyutam /",
    "GE09ram_02pu:4952": "śikharaiḥ kham ivodviddhair dhātumadbhir vibhūṣitam // Ram_2,88.4 //",
    "GE09ram_02pu:4953": "kecid rajatasaṃkāśāḥ kecit kṣatajasaṃnibhāḥ /",
    "GE09ram_02pu:4954": "pītamāñjiṣṭhavarṇāś ca kecin maṇivaraprabhāḥ // Ram_2,88.5 //",
    "GE09ram_02pu:4955": "puṣpārkaketakābhāś ca kecij jyotīrasaprabhāḥ /",
    "GE09ram_02pu:4956": "virājante 'calendrasya deśā dhātuvibhūṣitāḥ // Ram_2,88.6 //",
    "GE09ram_02pu:4957": "nānāmṛgagaṇadvīpi- tarakṣvṛkṣagaṇair vṛtaḥ /",
    "GE09ram_02pu:4958": "aduṣṭair bhāty ayaṃ śailo bahupakṣisamākulaḥ // Ram_2,88.7 //",
    "GE09ram_02pu:4959": "āmrajambvasanair lodhraiḥ priyālaiḥ panasair dhavaiḥ /",
    "GE09ram_02pu:4960": "aṅkolair bhavyatiniśair bilvatindukaveṇubhiḥ // Ram_2,88.8 //",
    "GE09ram_02pu:4961": "kāśmaryariṣṭavaraṇair madhūkais tilakais tathā /",
    "GE09ram_02pu:4962": "badaryāmalakair nīpair vetradhanvanabījakaiḥ // Ram_2,88.9 //",
    "GE09ram_02pu:4963": "puṣpavadbhiḥ phalopetaiś chāyāvadbhir manoramaiḥ /",
    "GE09ram_02pu:4964": "evamādibhir ākīrṇaḥ śriyaṃ puṣyaty ayaṃ giriḥ // Ram_2,88.10 //",
    "GE09ram_02pu:4965": "śailaprastheṣu ramyeṣu paśyemān kāmaharṣaṇān /",
    "GE09ram_02pu:4966": "kiṃnarān dvaṃdvaśo bhadre ramamāṇān manasvinaḥ // Ram_2,88.11 //",
    "GE09ram_02pu:4967": "śākhāvasaktān khaḍgāṃś ca pravarāṇy ambarāṇi ca /",
    "GE09ram_02pu:4968": "paśya vidyādharastrīṇāṃ krīḍoddeśān manoramān // Ram_2,88.12 //",
    "GE09ram_02pu:4969": "jalaprapātair udbhedair nisyandaiś ca kvacit kvacit /",
    "GE09ram_02pu:4970": "sravadbhir bhāty ayaṃ śailaḥ sravan mada iva dvipaḥ // Ram_2,88.13 //",
    "GE09ram_02pu:4971": "guhāsamīraṇo gandhān nānāpuṣpabhavān vahan /",
    "GE09ram_02pu:4972": "ghrāṇatarpaṇam abhyetya kaṃ naraṃ na praharṣayet // Ram_2,88.14 //",
    "GE09ram_02pu:4973": "yadīha śarado 'nekās tvayā sārdham anindite /",
    "GE09ram_02pu:4974": "lakṣmaṇena ca vatsyāmi na māṃ śokaḥ pradhakṣyati // Ram_2,88.15 //",
    "GE09ram_02pu:4975": "bahupuṣpaphale ramye nānādvijagaṇāyute /",
    "GE09ram_02pu:4976": "vicitraśikhare hy asmin ratavān asmi bhāmini // Ram_2,88.16 //",
    "GE09ram_02pu:4977": "anena vanavāsena mayā prāptaṃ phaladvayam /",
    "GE09ram_02pu:4978": "pituś cānṛṇatā dharme bharatasya priyaṃ tathā // Ram_2,88.17 //",
    "GE09ram_02pu:4979": "vaidehi ramase kaccic citrakūṭe mayā saha /",
    "GE09ram_02pu:4980": "paśyantī vividhān bhāvān manovākkāyasaṃyatān // Ram_2,88.18 //",
    "GE09ram_02pu:4981": "idam evāmṛtaṃ prāhū rājñāṃ rājarṣayaḥ pare /",
    "GE09ram_02pu:4982": "vanavāsaṃ bhavārthāya pretya me prapitāmahāḥ // Ram_2,88.19 //",
    "GE09ram_02pu:4983": "śilāḥ śailasya śobhante viśālāḥ śataśo 'bhitaḥ /",
    "GE09ram_02pu:4984": "bahulā bahulair varṇair nīlapītasitāruṇaiḥ // Ram_2,88.20 //",
    "GE09ram_02pu:4985": "niśi bhānty acalendrasya hutāśanaśikhā iva /",
    "GE09ram_02pu:4986": "oṣadhyaḥ svaprabhā lakṣmyā bhrājamānāḥ sahasraśaḥ // Ram_2,88.21 //",
    "GE09ram_02pu:4987": "kecit kṣayanibhā deśāḥ kecid udyānasaṃnibhāḥ /",
    "GE09ram_02pu:4988": "kecid ekaśilā bhānti parvatasyāsya bhāmini // Ram_2,88.22 //",
    "GE09ram_02pu:4989": "bhittveva vasudhāṃ bhāti citrakūṭaḥ samutthitaḥ /",
    "GE09ram_02pu:4990": "citrakūṭasya kūṭo 'sau dṛśyate sarvataḥ śivaḥ // Ram_2,88.23 //",
    "GE09ram_02pu:4991": "kuṣṭhapuṃnāgatagara- bhūrjapatrottarachadān /",
    "GE09ram_02pu:4992": "kāmināṃ svāstarān paśya kuśeśayadalāyutān // Ram_2,88.24 //",
    "GE09ram_02pu:4993": "mṛditāś cāpaviddhāś ca dṛśyante kamalasrajaḥ /",
    "GE09ram_02pu:4994": "kāmibhir vanite paśya phalāni vividhāni ca // Ram_2,88.25 //",
    "GE09ram_02pu:4995": "vasvaukasārāṃ nalinīm atyetīvottarān kurūn /",
    "GE09ram_02pu:4996": "parvataś citrakūṭo 'sau bahumūlaphalodakaḥ // Ram_2,88.26 //",
    "GE09ram_02pu:4997": "imaṃ tu kālaṃ vanite vijahrivāṃs tvayā ca sīte saha lakṣmaṇena ca /",
    "GE09ram_02pu:4998": "ratiṃ prapatsye kuladharmavardhinīṃ satāṃ pathi svair niyamaiḥ paraiḥ sthitaḥ // Ram_2,88.27",
    "GE09ram_02pu:4999": "atha śailād viniṣkramya maithilīṃ kosaleśvaraḥ /",
    "GE09ram_02pu:5000": "adarśayac chubhajalāṃ ramyāṃ mandākinīṃ nadīm // Ram_2,89.1 //",
    "GE09ram_02pu:5001": "abravīc ca varārohāṃ cārucandranibhānanām /",
    "GE09ram_02pu:5002": "videharājasya sutāṃ rāmo rājīvalocanaḥ // Ram_2,89.2 //",
    "GE09ram_02pu:5003": "vicitrapulināṃ ramyāṃ haṃsasārasasevitām /",
    "GE09ram_02pu:5004": "kusumair upasaṃpannāṃ paśya mandākinīṃ nadīm // Ram_2,89.3 //",
    "GE09ram_02pu:5005": "nānāvidhais tīraruhair vṛtāṃ puṣpaphaladrumaiḥ /",
    "GE09ram_02pu:5006": "rājantīṃ rājarājasya nalinīm iva sarvataḥ // Ram_2,89.4 //",
    "GE09ram_02pu:5007": "mṛgayūthanipītāni kaluṣāmbhāṃsi sāmpratam /",
    "GE09ram_02pu:5008": "tīrthāni ramaṇīyāni ratiṃ saṃjanayanti me // Ram_2,89.5 //",
    "GE09ram_02pu:5009": "jaṭājinadharāḥ kāle valkalottaravāsasaḥ /",
    "GE09ram_02pu:5010": "ṛṣayas tv avagāhante nadīṃ mandākinīṃ priye // Ram_2,89.6 //",
    "GE09ram_02pu:5011": "ādityam upatiṣṭhante niyamād ūrdhvabāhavaḥ /",
    "GE09ram_02pu:5012": "ete 'pare viśālākṣi munayaḥ saṃśitavratāḥ // Ram_2,89.7 //",
    "GE09ram_02pu:5013": "mārutoddhūtaśikharaiḥ pranṛtta iva parvataḥ /",
    "GE09ram_02pu:5014": "pādapaiḥ pattrapuṣpāṇi sṛjadbhir abhito nadīm // Ram_2,89.8 //",
    "GE09ram_02pu:5015": "kaccin maṇinikāśodāṃ kaccit pulinaśālinīm /",
    "GE09ram_02pu:5016": "kaccit siddhajanākīrṇāṃ paśya mandākinīṃ nadīm // Ram_2,89.9 //",
    "GE09ram_02pu:5017": "nirdhūtān vāyunā paśya vitatān puṣpasaṃcayān /",
    "GE09ram_02pu:5018": "poplūyamānān aparān paśya tvaṃ jalamadhyagān // Ram_2,89.10 //",
    "GE09ram_02pu:5019": "tāṃś cātivalguvacaso rathāṅgāhvayanā dvijāḥ /",
    "GE09ram_02pu:5020": "adhirohanti kalyāṇi niṣkūjantaḥ śubhā giraḥ // Ram_2,89.11 //",
    "GE09ram_02pu:5021": "darśanaṃ citrakūṭasya mandākinyāś ca śobhane /",
    "GE09ram_02pu:5022": "adhikaṃ puravāsāc ca manye ca tava darśanāt // Ram_2,89.12 //",
    "GE09ram_02pu:5023": "vidhūtakaluṣaiḥ siddhais tapodamaśamānvitaiḥ /",
    "GE09ram_02pu:5024": "nityavikṣobhitajalāṃ vigāhasva mayā saha // Ram_2,89.13 //",
    "GE09ram_02pu:5025": "sakhīvac ca vigāhasva sīte mandākinīm imām /",
    "GE09ram_02pu:5026": "kamalāny avamajjantī puṣkarāṇi ca bhāmini // Ram_2,89.14 //",
    "GE09ram_02pu:5027": "tvaṃ paurajanavad vyālān ayodhyām iva parvatam /",
    "GE09ram_02pu:5028": "manyasva vanite nityaṃ sarayūvad imāṃ nadīm // Ram_2,89.15 //",
    "GE09ram_02pu:5029": "lakṣmaṇaś caiva dharmātmā mannideśe vyavasthitaḥ /",
    "GE09ram_02pu:5030": "tvaṃ cānukūlā vaidehi prītiṃ janayatho mama // Ram_2,89.16 //",
    "GE09ram_02pu:5031": "upaspṛśaṃs triṣavaṇaṃ madhumūlaphalāśanaḥ /",
    "GE09ram_02pu:5032": "nāyodhyāyai na rājyāya spṛhaye 'dya tvayā saha // Ram_2,89.17 //",
    "GE09ram_02pu:5033": "imāṃ hi ramyāṃ gajayūthalolitāṃ nipītatoyāṃ gajasiṃhavānaraiḥ /",
    "GE09ram_02pu:5034": "supuṣpitaiḥ puṣpadharair alaṃkṛtāṃ na so 'sti yaḥ syān na gatakramaḥ sukhī // Ram_2,89.18",
    "GE09ram_02pu:5035": "itīva rāmo bahusaṃgataṃ vacaḥ priyāsahāyaḥ saritaṃ prati bruvan /",
    "GE09ram_02pu:5036": "cacāra ramyaṃ nayanāñjanaprabhaṃ sa citrakūṭaṃ raghuvaṃśavardhanaḥ //",
    "GE09ram_02pu:5037": "tathā tatrāsatas tasya bharatasyopayāyinaḥ /",
    "GE09ram_02pu:5038": "sainyareṇuś ca śabdaś ca prādurāstāṃ nabhaḥspṛśau // Ram_2,90.1 //",
    "GE09ram_02pu:5039": "etasminn antare trastāḥ śabdena mahatā tataḥ /",
    "GE09ram_02pu:5040": "arditā yūthapā mattāḥ sayūthā dudruvur diśaḥ // Ram_2,90.2 //",
    "GE09ram_02pu:5041": "sa taṃ sainyasamudbhūtaṃ śabdaṃ śuśrava rāghavaḥ /",
    "GE09ram_02pu:5042": "tāṃś ca vipradrutān sarvān yūthapān anvavaikṣata // Ram_2,90.3 //",
    "GE09ram_02pu:5043": "tāṃś ca vidravato dṛṣṭvā taṃ ca śrutvā sa niḥsvanam /",
    "GE09ram_02pu:5044": "uvāca rāmaḥ saumitriṃ lakṣmaṇaṃ dīptatejasam // Ram_2,90.4 //",
    "GE09ram_02pu:5045": "hanta lakṣmaṇa paśyeha sumitrā suprajās tvayā /",
    "GE09ram_02pu:5046": "bhīmastanitagambhīras tumulaḥ śrūyate svanaḥ // Ram_2,90.5 //",
    "GE09ram_02pu:5047": "rājā vā rājamātro vā mṛgayām aṭate vane /",
    "GE09ram_02pu:5048": "anyad vā śvāpadaṃ kiṃcit saumitre jñātum arhasi /",
    "GE09ram_02pu:5049": "sarvam etad yathātattvam acirāj jñātum arhasi // Ram_2,90.6 //",
    "GE09ram_02pu:5050": "sa lakṣmaṇaḥ saṃtvaritaḥ sālam āruhya puṣpitam /",
    "GE09ram_02pu:5051": "prekṣamāṇo diśaḥ sarvāḥ pūrvāṃ diśam avaikṣata // Ram_2,90.7 //",
    "GE09ram_02pu:5052": "udaṅmukhaḥ prekṣamāṇo dadarśa mahatīṃ camūm /",
    "GE09ram_02pu:5053": "rathāśvagajasambādhāṃ yattair yuktāṃ padātibhiḥ // Ram_2,90.8 //",
    "GE09ram_02pu:5054": "tām aśvagajasampūrṇāṃ rathadhvajavibhūṣitām /",
    "GE09ram_02pu:5055": "śaśaṃsa senāṃ rāmāya vacanaṃ cedam abravīt // Ram_2,90.9 //",
    "GE09ram_02pu:5056": "agniṃ saṃśamayatv āryaḥ sītā ca bhajatāṃ guhām /",
    "GE09ram_02pu:5057": "sajyaṃ kuruṣva cāpaṃ ca śarāṃś ca kavacaṃ tathā // Ram_2,90.10 //",
    "GE09ram_02pu:5058": "taṃ rāmaḥ puruṣavyāghro lakṣmaṇaṃ pratyuvāca ha /",
    "GE09ram_02pu:5059": "aṅgāvekṣasva saumitre kasyaitāṃ manyase camūm // Ram_2,90.11 //",
    "GE09ram_02pu:5060": "evam uktas tu rāmeṇa lakṣmaṇo vākyam abravīt /",
    "GE09ram_02pu:5061": "didhakṣann iva tāṃ senāṃ ruṣitaḥ pāvako yathā // Ram_2,90.12 //",
    "GE09ram_02pu:5062": "sampannaṃ rājyam icchaṃs tu vyaktaṃ prāpyābhiṣecanam /",
    "GE09ram_02pu:5063": "āvāṃ hantuṃ samabhyeti kaikeyyā bharataḥ sutaḥ // Ram_2,90.13 //",
    "GE09ram_02pu:5064": "eṣa vai sumahāñ śrīmān viṭapī saṃprakāśate /",
    "GE09ram_02pu:5065": "virājaty udgataskandhaḥ kovidāradhvajo rathe // Ram_2,90.14 //",
    "GE09ram_02pu:5066": "bhajanty ete yathākāmam aśvān āruhya śīghragān /",
    "GE09ram_02pu:5067": "ete bhrājanti saṃhṛṣṭā gajān āruhya sādinaḥ // Ram_2,90.15 //",
    "GE09ram_02pu:5068": "gṛhītadhanuṣau cāvāṃ giriṃ vīra śrayāvahe /",
    "GE09ram_02pu:5069": "api nau vaśam āgacchet kovidāradhvajo raṇe // Ram_2,90.16 //",
    "GE09ram_02pu:5070": "api drakṣyāmi bharataṃ yatkṛte vyasanaṃ mahat /",
    "GE09ram_02pu:5071": "tvayā rāghava samprāptaṃ sītayā ca mayā tathā // Ram_2,90.17 //",
    "GE09ram_02pu:5072": "yannimittaṃ bhavān rājyāc cyuto rāghava śāśvatāt /",
    "GE09ram_02pu:5073": "samprāpto 'yam arir vīra bharato vadhya eva me // Ram_2,90.18 //",
    "GE09ram_02pu:5074": "bharatasya vadhe doṣaṃ nāhaṃ paśyāmi rāghava /",
    "GE09ram_02pu:5075": "pūrvāpakāriṇāṃ tyāge na hy adharmo vidhīyate /",
    "GE09ram_02pu:5076": "etasmin nihate kṛtsnām anuśādhi vasuṃdharām // Ram_2,90.19 //",
    "GE09ram_02pu:5077": "adya putraṃ hataṃ saṃkhye kaikeyī rājyakāmukā /",
    "GE09ram_02pu:5078": "mayā paśyet suduḥkhārtā hastibhagnam iva drumam // Ram_2,90.20 //",
    "GE09ram_02pu:5079": "kaikeyīṃ ca vadhiṣyāmi sānubandhāṃ sabāndhavām /",
    "GE09ram_02pu:5080": "kaluṣeṇādya mahatā medinī parimucyatām // Ram_2,90.21 //",
    "GE09ram_02pu:5081": "adyemaṃ saṃyataṃ krodham asatkāraṃ ca mānada /",
    "GE09ram_02pu:5082": "mokṣyāmi śatrusainyeṣu kakṣeṣv iva hutāśanam // Ram_2,90.22 //",
    "GE09ram_02pu:5083": "adyaitac citrakūṭasya kānanaṃ niśitaiḥ śaraiḥ /",
    "GE09ram_02pu:5084": "bhindañ śatruśarīrāṇi kariṣye śoṇitokṣitam // Ram_2,90.23 //",
    "GE09ram_02pu:5085": "śarair nirbhinnahṛdayān kuñjarāṃs turagāṃs tathā /",
    "GE09ram_02pu:5086": "śvāpadāḥ parikarṣantu narāṃś ca nihatān mayā // Ram_2,90.24 //",
    "GE09ram_02pu:5087": "śarāṇāṃ dhanuṣaś cāham anṛṇo 'smi mahāvane /",
    "GE09ram_02pu:5088": "sasainyaṃ bharataṃ hatvā bhaviṣyāmi na saṃśayaḥ // Ram_2,90.25 //",
    "GE09ram_02pu:5089": "susaṃrabdhaṃ tu saumitriṃ lakṣmaṇaṃ krodhamūrchitam /",
    "GE09ram_02pu:5090": "rāmas tu parisāntvyātha vacanaṃ cedam abravīt // Ram_2,91.1 //",
    "GE09ram_02pu:5091": "kim atra dhanuṣā kāryam asinā vā sacarmaṇā /",
    "GE09ram_02pu:5092": "maheṣvāse mahāprājñe bharate svayam āgate // Ram_2,91.2 //",
    "GE09ram_02pu:5093": "prāptakālaṃ yad eṣo 'smān bharato draṣṭum icchati /",
    "GE09ram_02pu:5094": "asmāsu manasāpy eṣa nāhitaṃ kiṃcid ācaret // Ram_2,91.3 //",
    "GE09ram_02pu:5095": "vipriyaṃ kṛtapūrvaṃ te bharatena kadā na kim /",
    "GE09ram_02pu:5096": "īdṛśaṃ vā bhayaṃ te 'dya bharataṃ yo 'tra śaṅkase // Ram_2,91.4 //",
    "GE09ram_02pu:5097": "na hi te niṣṭhuraṃ vācyo bharato nāpriyaṃ vacaḥ /",
    "GE09ram_02pu:5098": "ahaṃ hy apriyam uktaḥ syāṃ bharatasyāpriye kṛte // Ram_2,91.5 //",
    "GE09ram_02pu:5099": "kathaṃ nu putrāḥ pitaraṃ hanyuḥ kasyāṃcid āpadi /",
    "GE09ram_02pu:5100": "bhrātā vā bhrātaraṃ hanyāt saumitre prāṇam ātmanaḥ // Ram_2,91.6 //",
    "GE09ram_02pu:5101": "yadi rājyasya hetos tvam imāṃ vācaṃ prabhāṣase /",
    "GE09ram_02pu:5102": "vakṣyāmi bharataṃ dṛṣṭvā rājyam asmai pradīyatām // Ram_2,91.7 //",
    "GE09ram_02pu:5103": "ucyamāno hi bharato mayā lakṣmaṇa tattvataḥ /",
    "GE09ram_02pu:5104": "rājyam asmai prayaccheti bāḍham ity eva vakṣyati // Ram_2,91.8 //",
    "GE09ram_02pu:5105": "tathokto dharmaśīlena bhrātrā tasya hite rataḥ /",
    "GE09ram_02pu:5106": "lakṣmaṇaḥ praviveśeva svāni gātrāṇi lajjayā // Ram_2,91.9 //",
    "GE09ram_02pu:5107": "vrīḍitaṃ lakṣmaṇaṃ dṛṣṭvā rāghavaḥ pratyuvāca ha /",
    "GE09ram_02pu:5108": "eṣa manye mahābāhur ihāsmān draṣṭum āgataḥ // Ram_2,91.10 //",
    "GE09ram_02pu:5109": "vanavāsam anudhyāya gṛhāya pratineṣyati /",
    "GE09ram_02pu:5110": "imāṃ vāpy eṣa vaidehīm atyantasukhasevinīm // Ram_2,91.11 //",
    "GE09ram_02pu:5111": "etau tau saṃprakāśete gotravantau manoramau /",
    "GE09ram_02pu:5112": "vāyuvegasamau vīra javanau turagottamau // Ram_2,91.12 //",
    "GE09ram_02pu:5113": "sa eṣa sumahākāyaḥ kampate vāhinīmukhe /",
    "GE09ram_02pu:5114": "nāgaḥ śatruṃjayo nāma vṛddhas tātasya dhīmataḥ // Ram_2,91.13 //",
    "GE09ram_02pu:5115": "avatīrya tu sālāgrāt tasmāt sa samitiṃjayaḥ /",
    "GE09ram_02pu:5116": "lakṣmaṇaḥ prāñjalir bhūtvā tasthau rāmasya pārśvataḥ // Ram_2,91.14 //",
    "GE09ram_02pu:5117": "bharatenātha saṃdiṣṭā sammardo na bhaved iti /",
    "GE09ram_02pu:5118": "samantāt tasya śailasya senāvāsam akalpayat // Ram_2,91.15 //",
    "GE09ram_02pu:5119": "adhyardham ikṣvākucamūr yojanaṃ parvatasya sā /",
    "GE09ram_02pu:5120": "pārśve nyaviśad āvṛtya gajavājirathākulā // Ram_2,91.16 //",
    "GE09ram_02pu:5121": "sā citrakūṭe bharatena senā dharmaṃ puraskṛtya vidhūya darpam /",
    "GE09ram_02pu:5122": "prasādanārthaṃ raghunandanasya virocate nītimatā praṇītā // Ram_2,91.17 //",
    "GE09ram_02pu:5123": "niveśya senāṃ tu vibhuḥ padbhyāṃ pādavatāṃ varaḥ /",
    "GE09ram_02pu:5124": "abhigantuṃ sa kākutstham iyeṣa guruvartakam // Ram_2,92.1 //",
    "GE09ram_02pu:5125": "niviṣṭamātre sainye tu yathoddeśaṃ vinītavat /",
    "GE09ram_02pu:5126": "bharato bhrātaraṃ vākyaṃ śatrughnam idam abravīt // Ram_2,92.2 //",
    "GE09ram_02pu:5127": "kṣipraṃ vanam idaṃ saumya narasaṃghaiḥ samantataḥ /",
    "GE09ram_02pu:5128": "lubdhaiś ca sahitair ebhis tvam anveṣitum arhasi // Ram_2,92.3 //",
    "GE09ram_02pu:5129": "yāvan na rāmaṃ drakṣyāmi lakṣmaṇaṃ vā mahābalam /",
    "GE09ram_02pu:5130": "vaidehīṃ vā mahābhāgāṃ na me śāntir bhaviṣyati // Ram_2,92.4 //",
    "GE09ram_02pu:5131": "yāvan na candrasaṃkāśaṃ drakṣyāmi śubham ānanam /",
    "GE09ram_02pu:5132": "bhrātuḥ padmapalāśākṣaṃ na me śāntir bhaviṣyati // Ram_2,92.5 //",
    "GE09ram_02pu:5133": "yāvan na caraṇau bhrātuḥ pārthivavyañjanānvitau /",
    "GE09ram_02pu:5134": "śirasā dhārayiṣyāmi na me śāntir bhaviṣyati // Ram_2,92.6 //",
    "GE09ram_02pu:5135": "yāvan na rājye rājyārhaḥ pitṛpaitāmahe sthitaḥ /",
    "GE09ram_02pu:5136": "abhiṣekajalaklinno na me śāntir bhaviṣyati // Ram_2,92.7 //",
    "GE09ram_02pu:5137": "kṛtakṛtyā mahābhāgā vaidehī janakātmajā /",
    "GE09ram_02pu:5138": "bhartāraṃ sāgarāntāyāḥ pṛthivyā yānugacchati // Ram_2,92.8 //",
    "GE09ram_02pu:5139": "subhagaś citrakūṭo 'sau girirājopamo giriḥ /",
    "GE09ram_02pu:5140": "yasmin vasati kākutsthaḥ kubera iva nandane // Ram_2,92.9 //",
    "GE09ram_02pu:5141": "kṛtakāryam idaṃ durgaṃ vanaṃ vyālaniṣevitam /",
    "GE09ram_02pu:5142": "yad adhyāste mahātejā rāmaḥ śastrabhṛtāṃ varaḥ // Ram_2,92.10 //",
    "GE09ram_02pu:5143": "evam uktvā mahātejā bharataḥ puruṣarṣabhaḥ /",
    "GE09ram_02pu:5144": "padbhyām eva mahātejāḥ praviveśa mahad vanam // Ram_2,92.11 //",
    "GE09ram_02pu:5145": "sa tāni drumajālāni jātāni girisānuṣu /",
    "GE09ram_02pu:5146": "puṣpitāgrāṇi madhyena jagāma vadatāṃ varaḥ // Ram_2,92.12 //",
    "GE09ram_02pu:5147": "sa gireś citrakūṭasya sālam āsādya puṣpitam /",
    "GE09ram_02pu:5148": "rāmāśramagatasyāgner dadarśa dhvajam ucchritam // Ram_2,92.13 //",
    "GE09ram_02pu:5149": "taṃ dṛṣṭvā bharataḥ śrīmān mumoda sahabāndhavaḥ /",
    "GE09ram_02pu:5150": "atra rāma iti jñātvā gataḥ pāram ivāmbhasaḥ // Ram_2,92.14 //",
    "GE09ram_02pu:5151": "sa citrakūṭe tu girau niśāmya rāmāśramaṃ puṇyajanopapannam /",
    "GE09ram_02pu:5152": "guhena sārdhaṃ tvarito jagāma punar niveśyaiva camūṃ mahātmā //",
    "GE09ram_02pu:5153": "niviṣṭāyāṃ tu senāyām utsuko bharatas tadā /",
    "GE09ram_02pu:5154": "jagāma bhrātaraṃ draṣṭuṃ śatrughnam anudarśayan // Ram_2,93.1 //",
    "GE09ram_02pu:5155": "ṛṣiṃ vasiṣṭhaṃ saṃdiśya mātṝn me śīghram ānaya /",
    "GE09ram_02pu:5156": "iti tvaritam agre sa jagāma guruvatsalaḥ // Ram_2,93.2 //",
    "GE09ram_02pu:5157": "sumantras tv api śatrughnam adūrād anvapadyata /",
    "GE09ram_02pu:5158": "rāmadarśanajas tarṣo bharatasyeva tasya ca // Ram_2,93.3 //",
    "GE09ram_02pu:5159": "gacchann evātha bharatas tāpasālayasaṃsthitām /",
    "GE09ram_02pu:5160": "bhrātuḥ parṇakuṭīṃ śrīmān uṭajaṃ ca dadarśa ha // Ram_2,93.4 //",
    "GE09ram_02pu:5161": "śālāyās tv agratas tasyā dadarśa bharatas tadā /",
    "GE09ram_02pu:5162": "kāṣṭhāni cāvabhagnāni puṣpāṇy avacitāni ca // Ram_2,93.5 //",
    "GE09ram_02pu:5163": "dadarśa ca vane tasmin mahataḥ saṃcayān kṛtān /",
    "GE09ram_02pu:5164": "mṛgāṇāṃ mahiṣāṇāṃ ca karīṣaiḥ śītakāraṇāt // Ram_2,93.6 //",
    "GE09ram_02pu:5165": "gacchan eva mahābāhur dyutimān bharatas tadā /",
    "GE09ram_02pu:5166": "śatrughnaṃ cābravīd dhṛṣṭas tān amātyāṃś ca sarvaśaḥ // Ram_2,93.7 //",
    "GE09ram_02pu:5167": "manye prāptāḥ sma taṃ deśaṃ bharadvājo yam abravīt /",
    "GE09ram_02pu:5168": "nātidūre hi manye 'haṃ nadīṃ mandākinīm itaḥ // Ram_2,93.8 //",
    "GE09ram_02pu:5169": "uccair baddhāni cīrāṇi lakṣmaṇena bhaved ayam /",
    "GE09ram_02pu:5170": "abhijñānakṛtaḥ panthā vikāle gantum icchatā // Ram_2,93.9 //",
    "GE09ram_02pu:5171": "idaṃ codāttadantānāṃ kuñjarāṇāṃ tarasvinām /",
    "GE09ram_02pu:5172": "śailapārśve parikrāntam anyonyam abhigarjatām // Ram_2,93.10 //",
    "GE09ram_02pu:5173": "yam evādhātum icchanti tāpasāḥ satataṃ vane /",
    "GE09ram_02pu:5174": "tasyāsau dṛśyate dhūmaḥ saṃkulaḥ kṛṣṇavartmanaḥ // Ram_2,93.11 //",
    "GE09ram_02pu:5175": "atrāhaṃ puruṣavyāghraṃ gurusatkārakāriṇam /",
    "GE09ram_02pu:5176": "āryaṃ drakṣyāmi saṃhṛṣṭo maharṣim iva rāghavam // Ram_2,93.12 //",
    "GE09ram_02pu:5177": "atha gatvā muhūrtaṃ tu citrakūṭaṃ sa rāghavaḥ /",
    "GE09ram_02pu:5178": "mandākinīm anuprāptas taṃ janaṃ cedam abravīt // Ram_2,93.13 //",
    "GE09ram_02pu:5179": "jagatyāṃ puruṣavyāghra āste vīrāsane rataḥ /",
    "GE09ram_02pu:5180": "janendro nirjanaṃ prāpya dhin me janma sajīvitam // Ram_2,93.14 //",
    "GE09ram_02pu:5181": "matkṛte vyasanaṃ prāpto lokanātho mahādyutiḥ /",
    "GE09ram_02pu:5182": "sarvān kāmān parityajya vane vasati rāghavaḥ // Ram_2,93.15 //",
    "GE09ram_02pu:5183": "iti lokasamākruṣṭaḥ pādeṣv adya prasādayan /",
    "GE09ram_02pu:5184": "rāmasya nipatiṣyāmi sītāyāś ca punaḥ punaḥ // Ram_2,93.16 //",
    "GE09ram_02pu:5185": "evaṃ sa vilapaṃs tasmin vane daśarathātmajaḥ /",
    "GE09ram_02pu:5186": "dadarśa mahatīṃ puṇyāṃ parṇaśālāṃ manoramām // Ram_2,93.17 //",
    "GE09ram_02pu:5187": "sālatālāśvakarṇānāṃ parṇair bahubhir āvṛtām /",
    "GE09ram_02pu:5188": "viśālāṃ mṛdubhis tīrṇāṃ kuśair vedim ivādhvare // Ram_2,93.18 //",
    "GE09ram_02pu:5189": "śakrāyudhanikāśaiś ca kārmukair bhārasādhanaiḥ /",
    "GE09ram_02pu:5190": "rukmapṛṣṭhair mahāsāraiḥ śobhitāṃ śatrubādhakaiḥ // Ram_2,93.19 //",
    "GE09ram_02pu:5191": "arkaraśmipratīkāśair ghorais tūṇīgataiḥ śaraiḥ /",
    "GE09ram_02pu:5192": "śobhitāṃ dīptavadanaiḥ sarpair bhogavatīm iva // Ram_2,93.20 //",
    "GE09ram_02pu:5193": "mahārajatavāsobhyām asibhyāṃ ca virājitām /",
    "GE09ram_02pu:5194": "rukmabinduvicitrābhyāṃ carmabhyāṃ cāpi śobhitām // Ram_2,93.21 //",
    "GE09ram_02pu:5195": "godhāṅgulitrair āsaktaiś citraiḥ kāñcanabhūṣitaiḥ /",
    "GE09ram_02pu:5196": "arisaṃghair anādhṛṣyāṃ mṛgaiḥ siṃhaguhām iva // Ram_2,93.22 //",
    "GE09ram_02pu:5197": "prāgudaksravaṇāṃ vediṃ viśālāṃ dīptapāvakām /",
    "GE09ram_02pu:5198": "dadarśa bharatas tatra puṇyāṃ rāmaniveśane // Ram_2,93.23 //",
    "GE09ram_02pu:5199": "nirīkṣya sa muhūrtaṃ tu dadarśa bharato gurum /",
    "GE09ram_02pu:5200": "uṭaje rāmam āsīnaṃ jaṭāmaṇḍaladhāriṇam // Ram_2,93.24 //",
    "GE09ram_02pu:5201": "taṃ tu kṛṣṇājinadharaṃ cīravalkalavāsasam /",
    "GE09ram_02pu:5202": "dadarśa rāmam āsīnam abhitaḥ pāvakopamam // Ram_2,93.25 //",
    "GE09ram_02pu:5203": "siṃhaskandhaṃ mahābāhuṃ puṇḍarīkanibhekṣaṇam /",
    "GE09ram_02pu:5204": "pṛthivyāḥ sagarāntāyā bhartāraṃ dharmacāriṇam // Ram_2,93.26 //",
    "GE09ram_02pu:5205": "upaviṣṭaṃ mahābāhuṃ brahmāṇam iva śāśvatam /",
    "GE09ram_02pu:5206": "sthaṇḍile darbhasaṃstīrṇe sītayā lakṣmaṇena ca // Ram_2,93.27 //",
    "GE09ram_02pu:5207": "taṃ dṛṣṭvā bharataḥ śrīmān duḥkhamohapariplutaḥ /",
    "GE09ram_02pu:5208": "abhyadhāvata dharmātmā bharataḥ kaikayīsutaḥ // Ram_2,93.28 //",
    "GE09ram_02pu:5209": "dṛṣṭvā ca vilalāpārto bāṣpasaṃdigdhayā girā /",
    "GE09ram_02pu:5210": "aśaknuvan dhārayituṃ dhairyād vacanam abravīt // Ram_2,93.29 //",
    "GE09ram_02pu:5211": "yaḥ saṃsadi prakṛtibhir bhaved yukta upāsitum /",
    "GE09ram_02pu:5212": "vanyair mṛgair upāsīnaḥ so 'yam āste mamāgrajaḥ // Ram_2,93.30 //",
    "GE09ram_02pu:5213": "vāsobhir bahusāhasrair yo mahātmā purocitaḥ /",
    "GE09ram_02pu:5214": "mṛgājine so 'yam iha pravaste dharmam ācaran // Ram_2,93.31 //",
    "GE09ram_02pu:5215": "adhārayad yo vividhāś citrāḥ sumanasas tadā /",
    "GE09ram_02pu:5216": "so 'yaṃ jaṭābhāram imaṃ sahate rāghavaḥ katham // Ram_2,93.32 //",
    "GE09ram_02pu:5217": "yasya yajñair yathādiṣṭair yukto dharmasya saṃcayaḥ /",
    "GE09ram_02pu:5218": "śarīrakleśasambhūtaṃ sa dharmaṃ parimārgate // Ram_2,93.33 //",
    "GE09ram_02pu:5219": "candanena mahārheṇa yasyāṅgam upasevitam /",
    "GE09ram_02pu:5220": "malena tasyāṅgam idaṃ katham āryasya sevyate // Ram_2,93.34 //",
    "GE09ram_02pu:5221": "mannimittam idaṃ duḥkhaṃ prāpto rāmaḥ sukhocitaḥ /",
    "GE09ram_02pu:5222": "dhig jīvitaṃ nṛśaṃsasya mama lokavigarhitam // Ram_2,93.35 //",
    "GE09ram_02pu:5223": "ity evaṃ vilapan dīnaḥ prasvinnamukhapaṅkajaḥ /",
    "GE09ram_02pu:5224": "pādāv aprāpya rāmasya papāta bharato rudan // Ram_2,93.36 //",
    "GE09ram_02pu:5225": "duḥkhābhitapto bharato rājaputro mahābalaḥ /",
    "GE09ram_02pu:5226": "uktvāryeti sakṛd dīnaṃ punar novāca kiṃcana // Ram_2,93.37 //",
    "GE09ram_02pu:5227": "bāṣpāpihitakaṇṭhaś ca prekṣya rāmaṃ yaśasvinam /",
    "GE09ram_02pu:5228": "āryety evābhisaṃkruśya vyāhartuṃ nāśakat tataḥ // Ram_2,93.38 //",
    "GE09ram_02pu:5229": "śatrughnaś cāpi rāmasya vavande caraṇau rudan /",
    "GE09ram_02pu:5230": "tāv ubhau sa samāliṅgya rāmo 'py aśrūṇy avartayat // Ram_2,93.39 //",
    "GE09ram_02pu:5231": "tataḥ sumantreṇa guhena caiva samīyatū rājasutāv araṇye /",
    "GE09ram_02pu:5232": "divākaraś caiva niśākaraś ca yathāmbare śukrabṛhaspatibhyām // Ram_2,93.40",
    "GE09ram_02pu:5233": "tān pārthivān vāraṇayūthapābhān samāgatāṃs tatra mahaty araṇye /",
    "GE09ram_02pu:5234": "vanaukasas te 'pi samīkṣya sarve 'py aśrūṇy amuñcan pravihāya harṣam //",
    "GE09ram_02pu:5235": "āghrāya rāmas taṃ mūrdhni pariṣvajya ca rāghavaḥ /",
    "GE09ram_02pu:5236": "aṅke bharatam āropya paryapṛcchat samāhitaḥ // Ram_2,94.1 //",
    "GE09ram_02pu:5237": "kva nu te 'bhūt pitā tāta yad araṇyaṃ tvam āgataḥ /",
    "GE09ram_02pu:5238": "na hi tvaṃ jīvatas tasya vanam āgantum arhasi // Ram_2,94.2 //",
    "GE09ram_02pu:5239": "cirasya bata paśyāmi dūrād bharatam āgatam /",
    "GE09ram_02pu:5240": "duṣpratīkam araṇye 'smin kiṃ tāta vanam āgataḥ // Ram_2,94.3 //",
    "GE09ram_02pu:5241": "kaccid daśaratho rājā kuśalī satyasaṃgaraḥ /",
    "GE09ram_02pu:5242": "rājasūyāśvamedhānām āhartā dharmaniścayaḥ // Ram_2,94.4 //",
    "GE09ram_02pu:5243": "sa kaccid brāhmaṇo vidvān dharmanityo mahādyutiḥ /",
    "GE09ram_02pu:5244": "ikṣvākūṇām upādhyāyo yathāvat tāta pūjyate // Ram_2,94.5 //",
    "GE09ram_02pu:5245": "tāta kaccic ca kausalyā sumitrā ca prajāvatī /",
    "GE09ram_02pu:5246": "sukhinī kaccid āryā ca devī nandati kaikayī // Ram_2,94.6 //",
    "GE09ram_02pu:5247": "kaccid vinayasampannaḥ kulaputro bahuśrutaḥ /",
    "GE09ram_02pu:5248": "anasūyur anudraṣṭā satkṛtas te purohitaḥ // Ram_2,94.7 //",
    "GE09ram_02pu:5249": "kaccid agniṣu te yukto vidhijño matimān ṛjuḥ /",
    "GE09ram_02pu:5250": "hutaṃ ca hoṣyamāṇaṃ ca kāle vedayate sadā // Ram_2,94.8 //",
    "GE09ram_02pu:5251": "iṣvastravarasampannam arthaśāstraviśāradam /",
    "GE09ram_02pu:5252": "sudhanvānam upādhyāyaṃ kaccit tvaṃ tāta manyase // Ram_2,94.9 //",
    "GE09ram_02pu:5253": "kaccid ātmasamāḥ śūrāḥ śrutavanto jitendriyāḥ /",
    "GE09ram_02pu:5254": "kulīnāś ceṅgitajñāś ca kṛtās te tāta mantriṇaḥ // Ram_2,94.10 //",
    "GE09ram_02pu:5255": "mantro vijayamūlaṃ hi rājñāṃ bhavati rāghava /",
    "GE09ram_02pu:5256": "susaṃvṛto mantradharair amātyaiḥ śāstrakovidaiḥ // Ram_2,94.11 //",
    "GE09ram_02pu:5257": "kaccin nidrāvaśaṃ naiṣi kaccit kāle vibudhyase /",
    "GE09ram_02pu:5258": "kaccic cāpararātriṣu cintayasy arthanaipuṇam // Ram_2,94.12 //",
    "GE09ram_02pu:5259": "kaccin mantrayase naikaḥ kaccin na bahubhiḥ saha /",
    "GE09ram_02pu:5260": "kaccit te mantrito mantro rāṣṭraṃ na paridhāvati // Ram_2,94.13 //",
    "GE09ram_02pu:5261": "kaccid arthaṃ viniścitya laghumūlaṃ mahodayam /",
    "GE09ram_02pu:5262": "kṣipram ārabhase kartuṃ na dīrghayasi rāghava // Ram_2,94.14 //",
    "GE09ram_02pu:5263": "kaccit tu sukṛtāny eva kṛtarūpāṇi vā punaḥ /",
    "GE09ram_02pu:5264": "vidus te sarvakāryāṇi na kartavyāni pārthivāḥ // Ram_2,94.15 //",
    "GE09ram_02pu:5265": "kaccin na tarkair yuktvā vā ye cāpy aparikīrtitāḥ /",
    "GE09ram_02pu:5266": "tvayā vā tava vāmātyair budhyate tāta mantritam // Ram_2,94.16 //",
    "GE09ram_02pu:5267": "kaccit sahasrān mūrkhāṇām ekam icchasi paṇḍitam /",
    "GE09ram_02pu:5268": "paṇḍito hy arthakṛcchreṣu kuryān niḥśreyasaṃ mahat // Ram_2,94.17 //",
    "GE09ram_02pu:5269": "sahasrāṇy api mūrkhāṇāṃ yady upāste mahīpatiḥ /",
    "GE09ram_02pu:5270": "atha vāpy ayutāny eva nāsti teṣu sahāyatā // Ram_2,94.18 //",
    "GE09ram_02pu:5271": "eko 'py amātyo medhāvī śūro dakṣo vicakṣaṇaḥ /",
    "GE09ram_02pu:5272": "rājānaṃ rājamātraṃ vā prāpayen mahatīṃ śriyam // Ram_2,94.19 //",
    "GE09ram_02pu:5273": "kaccin mukhyā mahatsv eva madhyameṣu ca madhyamāḥ /",
    "GE09ram_02pu:5274": "jaghanyāś ca jaghanyeṣu bhṛtyāḥ karmasu yojitāḥ // Ram_2,94.20 //",
    "GE09ram_02pu:5275": "amātyān upadhātītān pitṛpaitāmahāñ śucīn /",
    "GE09ram_02pu:5276": "śreṣṭhāñ śreṣṭheṣu kaccit tvaṃ niyojayasi karmasu // Ram_2,94.21 //",
    "GE09ram_02pu:5277": "kaccit tvāṃ nāvajānanti yājakāḥ patitaṃ yathā /",
    "GE09ram_02pu:5278": "ugrapratigrahītāraṃ kāmayānam iva striyaḥ // Ram_2,94.22 //",
    "GE09ram_02pu:5279": "upāyakuśalaṃ vaidyaṃ bhṛtyasaṃdūṣaṇe ratam /",
    "GE09ram_02pu:5280": "śūram aiśvaryakāmaṃ ca yo na hanti sa vadhyate // Ram_2,94.23 //",
    "GE09ram_02pu:5281": "kaccid dhṛṣṭaś ca śūraś ca dhṛtimān matimāñ śuciḥ /",
    "GE09ram_02pu:5282": "kulīnaś cānuraktaś ca dakṣaḥ senāpatiḥ kṛtaḥ // Ram_2,94.24 //",
    "GE09ram_02pu:5283": "balavantaś ca kaccit te mukhyā yuddhaviśāradāḥ /",
    "GE09ram_02pu:5284": "dṛṣṭāpadānā vikrāntās tvayā satkṛtya mānitāḥ // Ram_2,94.25 //",
    "GE09ram_02pu:5285": "kaccid balasya bhaktaṃ ca vetanaṃ ca yathocitam /",
    "GE09ram_02pu:5286": "samprāptakālaṃ dātavyaṃ dadāsi na vilambase // Ram_2,94.26 //",
    "GE09ram_02pu:5287": "kālātikramaṇe hy eva bhaktavetanayor bhṛtāḥ /",
    "GE09ram_02pu:5288": "bhartuḥ kupyanti duṣyanti so 'narthaḥ sumahān smṛtaḥ // Ram_2,94.27 //",
    "GE09ram_02pu:5289": "kaccit sarve 'nuraktās tvāṃ kulaputrāḥ pradhānataḥ /",
    "GE09ram_02pu:5290": "kaccit prāṇāṃs tavārtheṣu saṃtyajanti samāhitāḥ // Ram_2,94.28 //",
    "GE09ram_02pu:5291": "kaccij jānapado vidvān dakṣiṇaḥ pratibhānavān /",
    "GE09ram_02pu:5292": "yathoktavādī dūtas te kṛto bharata paṇḍitaḥ // Ram_2,94.29 //",
    "GE09ram_02pu:5293": "kaccid aṣṭādaśāny eṣu svapakṣe daśa pañca ca /",
    "GE09ram_02pu:5294": "tribhis tribhir avijñātair vetsi tīrthāni cārakaiḥ // Ram_2,94.30 //",
    "GE09ram_02pu:5295": "kaccid vyapāstān ahitān pratiyātāṃś ca sarvadā /",
    "GE09ram_02pu:5296": "durbalān anavajñāya vartase ripusūdana // Ram_2,94.31 //",
    "GE09ram_02pu:5297": "kaccin na lokāyatikān brāhmaṇāṃs tāta sevase /",
    "GE09ram_02pu:5298": "anarthakuśalā hy ete bālāḥ paṇḍitamāninaḥ // Ram_2,94.32 //",
    "GE09ram_02pu:5299": "dharmaśāstreṣu mukhyeṣu vidyamāneṣu durbudhāḥ /",
    "GE09ram_02pu:5300": "buddhimān vīkṣikīṃ prāpya nirarthaṃ pravadanti te // Ram_2,94.33 //",
    "GE09ram_02pu:5301": "vīrair adhyuṣitāṃ pūrvam asmākaṃ tāta pūrvakaiḥ /",
    "GE09ram_02pu:5302": "satyanāmāṃ dṛḍhadvārāṃ hastyaśvarathasaṃkulām // Ram_2,94.34 //",
    "GE09ram_02pu:5303": "brāhmaṇaiḥ kṣatriyair vaiśyaiḥ svakarmanirataiḥ sadā /",
    "GE09ram_02pu:5304": "jitendriyair mahotsāhair vṛtām āryaiḥ sahasraśaḥ // Ram_2,94.35 //",
    "GE09ram_02pu:5305": "prāsādair vividhākārair vṛtāṃ vaidyajanākulām /",
    "GE09ram_02pu:5306": "kaccit samuditāṃ sphītām ayodhyāṃ parirakṣasi // Ram_2,94.36 //",
    "GE09ram_02pu:5307": "kaccic caityaśatair juṣṭaḥ suniviṣṭajanākulaḥ /",
    "GE09ram_02pu:5308": "devasthānaiḥ prapābhiś ca taḍāgaiś copaśobhitaḥ // Ram_2,94.37 //",
    "GE09ram_02pu:5309": "prahṛṣṭanaranārīkaḥ samājotsavaśobhitaḥ /",
    "GE09ram_02pu:5310": "sukṛṣṭasīmā paśumān hiṃsābhir parivarjitaḥ // Ram_2,94.38 //",
    "GE09ram_02pu:5311": "adevamātṛko ramyaḥ śvāpadaiḥ parivarjitaḥ /",
    "GE09ram_02pu:5312": "kaccij janapadaḥ sphītaḥ sukhaṃ vasati rāghava // Ram_2,94.39 //",
    "GE09ram_02pu:5313": "kaccit te dayitāḥ sarve kṛṣigorakṣajīvinaḥ /",
    "GE09ram_02pu:5314": "vārttāyāṃ saṃśritas tāta loko hi sukham edhate // Ram_2,94.40 //",
    "GE09ram_02pu:5315": "teṣāṃ guptiparīhāraiḥ kaccit te bharaṇaṃ kṛtam /",
    "GE09ram_02pu:5316": "rakṣyā hi rājñā dharmeṇa sarve viṣayavāsinaḥ // Ram_2,94.41 //",
    "GE09ram_02pu:5317": "kaccit striyaḥ sāntvayasi kaccit tāś ca surakṣitāḥ /",
    "GE09ram_02pu:5318": "kaccin na śraddadhāsyāsāṃ kaccid guhyaṃ na bhāṣase // Ram_2,94.42 //",
    "GE09ram_02pu:5319": "kaccin nāgavanaṃ guptaṃ kuñjarāṇāṃ ca tṛpyasi /",
    "GE09ram_02pu:5320": "kaccid darśayase nityaṃ manuṣyāṇāṃ vibhūṣitam /",
    "GE09ram_02pu:5321": "utthāyotthāya pūrvāhṇe rājaputro mahāpathe // Ram_2,94.43 //",
    "GE09ram_02pu:5322": "kaccit sarvāṇi durgāṇi dhanadhānyāyudhodakaiḥ /",
    "GE09ram_02pu:5323": "yantraiś ca paripūrṇāni tathā śilpidhanurdharaiḥ // Ram_2,94.44 //",
    "GE09ram_02pu:5324": "āyas te vipulaḥ kaccit kaccid alpataro vyayaḥ /",
    "GE09ram_02pu:5325": "apātreṣu na te kaccit kośo gacchati rāghava // Ram_2,94.45 //",
    "GE09ram_02pu:5326": "devatārthe ca pitrarthe brāhmaṇābhyāgateṣu ca /",
    "GE09ram_02pu:5327": "yodheṣu mitravargeṣu kaccid gacchati te vyayaḥ // Ram_2,94.46 //",
    "GE09ram_02pu:5328": "kaccid āryo viśuddhātmā kṣāritaś corakarmaṇā /",
    "GE09ram_02pu:5329": "apṛṣṭaḥ śāstrakuśalair na lobhād badhyate śuciḥ // Ram_2,94.47 //",
    "GE09ram_02pu:5330": "gṛhītaś caiva pṛṣṭaś ca kāle dṛṣṭaḥ sakāraṇaḥ /",
    "GE09ram_02pu:5331": "kaccin na mucyate coro dhanalobhān nararṣabha // Ram_2,94.48 //",
    "GE09ram_02pu:5332": "vyasane kaccid āḍhyasya durgatasya ca rāghava /",
    "GE09ram_02pu:5333": "arthaṃ virāgāḥ paśyanti tavāmātyā bahuśrutāḥ // Ram_2,94.49 //",
    "GE09ram_02pu:5334": "yāni mithyābhiśastānāṃ patanty asrāṇi rāghava /",
    "GE09ram_02pu:5335": "tāni putrapaśūn ghnanti prītyartham anuśāsataḥ // Ram_2,94.50 //",
    "GE09ram_02pu:5336": "kaccid vṛddhāṃś ca bālāṃś ca vaidyamukhyāṃś ca rāghava /",
    "GE09ram_02pu:5337": "dānena manasā vācā tribhir etair bubhūṣase // Ram_2,94.51 //",
    "GE09ram_02pu:5338": "kaccid gurūṃś ca vṛddhāṃś ca tāpasān devatātithīn /",
    "GE09ram_02pu:5339": "caityāṃś ca sarvān siddhārthān brāhmaṇāṃś ca namasyasi // Ram_2,94.52 //",
    "GE09ram_02pu:5340": "kaccid arthena vā dharmaṃ dharmaṃ dharmeṇa vā punaḥ /",
    "GE09ram_02pu:5341": "ubhau vā prītilobhena kāmena na vibādhase // Ram_2,94.53 //",
    "GE09ram_02pu:5342": "kaccid arthaṃ ca dharmaṃ ca kāmaṃ ca jayatāṃ vara /",
    "GE09ram_02pu:5343": "vibhajya kāle kālajña sarvān bharata sevase // Ram_2,94.54 //",
    "GE09ram_02pu:5344": "kaccit te brāhmaṇāḥ śarma sarvaśāstrārthakovidāḥ /",
    "GE09ram_02pu:5345": "āśaṃsante mahāprājña paurajānapadaiḥ saha // Ram_2,94.55 //",
    "GE09ram_02pu:5346": "nāstikyam anṛtaṃ krodhaṃ pramādaṃ dīrghasūtratām /",
    "GE09ram_02pu:5347": "adarśanaṃ jñānavatām ālasyaṃ pañcavṛttitām // Ram_2,94.56 //",
    "GE09ram_02pu:5348": "ekacintanam arthānām anarthajñaiś ca mantraṇam /",
    "GE09ram_02pu:5349": "niścitānām anārambhaṃ mantrasyāparirakṣaṇam // Ram_2,94.57 //",
    "GE09ram_02pu:5350": "maṅgalasyāprayogaṃ ca pratyutthānaṃ ca sarvaśaḥ /",
    "GE09ram_02pu:5351": "kaccit tvaṃ varjayasy etān rājadoṣāṃś caturdaśa // Ram_2,94.58 //",
    "GE09ram_02pu:5352": "kaccit svādukṛtaṃ bhojyam eko nāśnāsi rāghava /",
    "GE09ram_02pu:5353": "kaccid āśaṃsamānebhyo mitrebhyaḥ samprayacchasi // Ram_2,94.59 //",
    "GE09ram_02pu:5354": "rāmasya vacanaṃ śrutvā bharataḥ pratyuvāca ha /",
    "GE09ram_02pu:5355": "kiṃ me dharmād vihīnasya rājadharmaḥ kariṣyati // Ram_2,95.1 //",
    "GE09ram_02pu:5356": "śāśvato 'yaṃ sadā dharmaḥ sthito 'smāsu nararṣabha /",
    "GE09ram_02pu:5357": "jyeṣṭhaputre sthite rājan na kanīyān bhaven nṛpaḥ // Ram_2,95.2 //",
    "GE09ram_02pu:5358": "sa samṛddhāṃ mayā sārdham ayodhyāṃ gaccha rāghava /",
    "GE09ram_02pu:5359": "abhiṣecaya cātmānaṃ kulasyāsya bhavāya naḥ // Ram_2,95.3 //",
    "GE09ram_02pu:5360": "rājānaṃ mānuṣaṃ prāhur devatve saṃmato mama /",
    "GE09ram_02pu:5361": "yasya dharmārthasahitaṃ vṛttam āhur amānuṣam // Ram_2,95.4 //",
    "GE09ram_02pu:5362": "kekayasthe ca mayi tu tvayi cāraṇyam āśrite /",
    "GE09ram_02pu:5363": "divam ārya gato rājā yāyajūkaḥ satāṃ mataḥ // Ram_2,95.5 //",
    "GE09ram_02pu:5364": "uttiṣṭha puruṣavyāghra kriyatām udakaṃ pituḥ /",
    "GE09ram_02pu:5365": "ahaṃ cāyaṃ ca śatrughnaḥ pūrvam eva kṛtodakau // Ram_2,95.6 //",
    "GE09ram_02pu:5366": "priyeṇa kila dattaṃ hi pitṛlokeṣu rāghava /",
    "GE09ram_02pu:5367": "akṣayyaṃ bhavatīty āhur bhavāṃś caiva pituḥ priyaḥ // Ram_2,95.7 //",
    "GE09ram_02pu:5368": "tāṃ śrutvā karuṇāṃ vācaṃ pitur maraṇasaṃhitām /",
    "GE09ram_02pu:5369": "rāghavo bharatenoktāṃ babhūva gatacetanaḥ // Ram_2,95.8 //",
    "GE09ram_02pu:5370": "vāgvajraṃ bharatenoktam amanojñaṃ paraṃtapaḥ /",
    "GE09ram_02pu:5371": "pragṛhya bāhū rāmo vai puṣpitāgro yathā drumaḥ /",
    "GE09ram_02pu:5372": "vane paraśunā kṛttas tathā bhuvi papāta ha // Ram_2,95.9 //",
    "GE09ram_02pu:5373": "tathā hi patitaṃ rāmaṃ jagatyāṃ jagatīpatim /",
    "GE09ram_02pu:5374": "kūlaghātapariśrāntaṃ prasuptam iva kuñjaram // Ram_2,95.10 //",
    "GE09ram_02pu:5375": "bhrātaras te maheṣvāsaṃ sarvataḥ śokakarśitam /",
    "GE09ram_02pu:5376": "rudantaḥ saha vaidehyā siṣicuḥ salilena vai // Ram_2,95.11 //",
    "GE09ram_02pu:5377": "sa tu saṃjñāṃ punar labdhvā netrābhyām āsram utsṛjan /",
    "GE09ram_02pu:5378": "upākrāmata kākutsthaḥ kṛpaṇaṃ bahubhāṣitum // Ram_2,95.12 //",
    "GE09ram_02pu:5379": "kiṃ nu tasya mayā kāryaṃ durjātena mahātmanaḥ /",
    "GE09ram_02pu:5380": "yo mṛto mama śokena na mayā cāpi saṃskṛtaḥ // Ram_2,95.13 //",
    "GE09ram_02pu:5381": "aho bharata siddhārtho yena rājā tvayānagha /",
    "GE09ram_02pu:5382": "śatrugheṇa ca sarveṣu pretakṛtyeṣu satkṛtaḥ // Ram_2,95.14 //",
    "GE09ram_02pu:5383": "niṣpradhānām anekāgrāṃ narendreṇa vinākṛtām /",
    "GE09ram_02pu:5384": "nivṛttavanavāso 'pi nāyodhyāṃ gantum utsahe // Ram_2,95.15 //",
    "GE09ram_02pu:5385": "samāptavanavāsaṃ mām ayodhyāyāṃ paraṃtapa /",
    "GE09ram_02pu:5386": "ko nu śāsiṣyati punas tāte lokāntaraṃ gate // Ram_2,95.16 //",
    "GE09ram_02pu:5387": "purā prekṣya suvṛttaṃ māṃ pitā yāny āha sāntvayan /",
    "GE09ram_02pu:5388": "vākyāni tāni śroṣyāmi kutaḥ karṇasukhāny aham // Ram_2,95.17 //",
    "GE09ram_02pu:5389": "evam uktvā sa bharataṃ bhāryām abhyetya rāghavaḥ /",
    "GE09ram_02pu:5390": "uvāca śokasaṃtaptaḥ pūrṇacandranibhānanām // Ram_2,95.18 //",
    "GE09ram_02pu:5391": "sīte mṛtas te śvaśuraḥ pitrā hīno 'si lakṣmaṇa /",
    "GE09ram_02pu:5392": "bharato duḥkham ācaṣṭe svargataṃ pṛthivīpatim // Ram_2,95.19 //",
    "GE09ram_02pu:5393": "sāntvayitvā tu tāṃ rāmo rudantīṃ janakātmajām /",
    "GE09ram_02pu:5394": "uvāca lakṣmaṇaṃ tatra duḥkhito duḥkhitaṃ vacaḥ // Ram_2,95.20 //",
    "GE09ram_02pu:5395": "ānayeṅgudīpiṇyākaṃ cīram āhara cottaram /",
    "GE09ram_02pu:5396": "jalakriyārthaṃ tātasya gamiṣyāmi mahātmanaḥ // Ram_2,95.21 //",
    "GE09ram_02pu:5397": "sītā purastād vrajatu tvam enām abhito vraja /",
    "GE09ram_02pu:5398": "ahaṃ paścād gamiṣyāmi gatir hy eṣā sudāruṇā // Ram_2,95.22 //",
    "GE09ram_02pu:5399": "tato nityānugas teṣāṃ viditātmā mahāmatiḥ /",
    "GE09ram_02pu:5400": "mṛdur dāntaś ca śāntaś ca rāme ca dṛḍhabhaktimān // Ram_2,95.23 //",
    "GE09ram_02pu:5401": "sumantras tair nṛpasutaiḥ sārdham āśvāsya rāghavam /",
    "GE09ram_02pu:5402": "avātārayad ālambya nadīṃ mandākinīṃ śivām // Ram_2,95.24 //",
    "GE09ram_02pu:5403": "te sutīrthāṃ tataḥ kṛcchrād upāgamya yaśasvinaḥ /",
    "GE09ram_02pu:5404": "nadīṃ mandākinīṃ ramyāṃ sadā puṣpitakānanām // Ram_2,95.25 //",
    "GE09ram_02pu:5405": "śīghrasrotasam āsādya tīrthaṃ śivam akardamam /",
    "GE09ram_02pu:5406": "siṣicus tūdakaṃ rājñe tata etad bhavatv iti // Ram_2,95.26 //",
    "GE09ram_02pu:5407": "pragṛhya ca mahīpālo jalapūritam añjalim /",
    "GE09ram_02pu:5408": "diśaṃ yāmyām abhimukho rudan vacanam abravīt // Ram_2,95.27 //",
    "GE09ram_02pu:5409": "etat te rājaśārdūla vimalaṃ toyam akṣayam /",
    "GE09ram_02pu:5410": "pitṛlokagatasyādya maddattam upatiṣṭhatu // Ram_2,95.28 //",
    "GE09ram_02pu:5411": "tato mandākinītīrāt pratyuttīrya sa rāghavaḥ /",
    "GE09ram_02pu:5412": "pituś cakāra tejasvī nivāpaṃ bhrātṛbhiḥ saha // Ram_2,95.29 //",
    "GE09ram_02pu:5413": "aiṅgudaṃ badarīmiśraṃ piṇyākaṃ darbhasaṃstare /",
    "GE09ram_02pu:5414": "nyasya rāmaḥ suduḥkhārto rudan vacanam abravīt // Ram_2,95.30 //",
    "GE09ram_02pu:5415": "idaṃ bhuṅkṣva mahārāja prīto yadaśanā vayam /",
    "GE09ram_02pu:5416": "yadannaḥ puruṣo bhavati tadannās tasya devatāḥ // Ram_2,95.31 //",
    "GE09ram_02pu:5417": "tatas tenaiva mārgeṇa pratyuttīrya nadītaṭāt /",
    "GE09ram_02pu:5418": "āruroha naravyāghro ramyasānuṃ mahīdharam // Ram_2,95.32 //",
    "GE09ram_02pu:5419": "tataḥ parṇakuṭīdvāram āsādya jagatīpatiḥ /",
    "GE09ram_02pu:5420": "parijagrāha pāṇibhyām ubhau bharatalakṣmaṇau // Ram_2,95.33 //",
    "GE09ram_02pu:5421": "teṣāṃ tu rudatāṃ śabdāt pratiśrutkābhavad girau /",
    "GE09ram_02pu:5422": "bhrātṝṇāṃ saha vaidehyā siṃhānāṃ nardatām iva // Ram_2,95.34 //",
    "GE09ram_02pu:5423": "vijñāya tumulaṃ śabdaṃ trastā bharatasainikāḥ /",
    "GE09ram_02pu:5424": "abruvaṃś cāpi rāmeṇa bharataḥ saṃgato dhruvam /",
    "GE09ram_02pu:5425": "teṣām eva mahāñ śabdaḥ śocatāṃ pitaraṃ mṛtam // Ram_2,95.35 //",
    "GE09ram_02pu:5426": "atha vāsān parityajya taṃ sarve 'bhimukhāḥ svanam /",
    "GE09ram_02pu:5427": "apy ekamanaso jagmur yathāsthānaṃ pradhāvitāḥ // Ram_2,95.36 //",
    "GE09ram_02pu:5428": "hayair anye gajair anye rathair anye svalaṃkṛtaiḥ /",
    "GE09ram_02pu:5429": "sukumārās tathaivānye padbhir eva narā yayuḥ // Ram_2,95.37 //",
    "GE09ram_02pu:5430": "aciraproṣitaṃ rāmaṃ ciraviproṣitaṃ yathā /",
    "GE09ram_02pu:5431": "draṣṭukāmo janaḥ sarvo jagāma sahasāśramam // Ram_2,95.38 //",
    "GE09ram_02pu:5432": "bhrātṝṇāṃ tvaritās te tu draṣṭukāmāḥ samāgamam /",
    "GE09ram_02pu:5433": "yayur bahuvidhair yānaiḥ khuranemisamākulaiḥ // Ram_2,95.39 //",
    "GE09ram_02pu:5434": "sā bhūmir bahubhir yānaiḥ khuranemisamāhatā /",
    "GE09ram_02pu:5435": "mumoca tumulaṃ śabdaṃ dyaur ivābhrasamāgame // Ram_2,95.40 //",
    "GE09ram_02pu:5436": "tena vitrāsitā nāgāḥ kareṇuparivāritāḥ /",
    "GE09ram_02pu:5437": "āvāsayanto gandhena jagmur anyad vanaṃ tataḥ // Ram_2,95.41 //",
    "GE09ram_02pu:5438": "varāhamṛgasiṃhāś ca mahiṣāḥ sarkṣavānarāḥ /",
    "GE09ram_02pu:5439": "vyāghragokarṇagavayā vitreṣuḥ pṛṣataiḥ saha // Ram_2,95.42 //",
    "GE09ram_02pu:5440": "rathāṅgasāhvā natyūhā haṃsāḥ kāraṇḍavāḥ plavāḥ /",
    "GE09ram_02pu:5441": "tathā puṃskokilāḥ krauñcā visaṃjñā bhejire diśaḥ // Ram_2,95.43 //",
    "GE09ram_02pu:5442": "tena śabdena vitrastair ākāśaṃ pakṣibhir vṛtam /",
    "GE09ram_02pu:5443": "manuṣyair āvṛtā bhūmir ubhayaṃ prababhau tadā // Ram_2,95.44 //",
    "GE09ram_02pu:5444": "tān narān bāṣpapūrṇākṣān samīkṣyātha suduḥkhitān /",
    "GE09ram_02pu:5445": "paryaṣvajata dharmajñaḥ pitṛvan mātṛvac ca saḥ // Ram_2,95.45 //",
    "GE09ram_02pu:5446": "sa tatra kāṃścit pariṣasvaje narān narāś ca kecit tu tam abhyavādayan /",
    "GE09ram_02pu:5447": "cakāra sarvān savayasyabāndhavān yathārham āsādya tadā nṛpātmajaḥ //",
    "GE09ram_02pu:5448": "tataḥ sa teṣāṃ rudatāṃ mahātmanāṃ bhuvaṃ ca khaṃ cānuvinādayan svanaḥ /",
    "GE09ram_02pu:5449": "guhā girīṇāṃ ca diśaś ca saṃtataṃ mṛdaṅgaghoṣapratimo viśuśruve //",
    "GE09ram_02pu:5450": "vasiṣṭhaḥ purataḥ kṛtvā dārān daśarathasya ca /",
    "GE09ram_02pu:5451": "abhicakrāma taṃ deśaṃ rāmadarśanatarṣitaḥ // Ram_2,96.1 //",
    "GE09ram_02pu:5452": "rājapatnyaś ca gacchantyo mandaṃ mandākinīṃ prati /",
    "GE09ram_02pu:5453": "dadṛśus tatra tat tīrthaṃ rāmalakṣmaṇasevitam // Ram_2,96.2 //",
    "GE09ram_02pu:5454": "kausalyā bāṣpapūrṇena mukhena pariśuṣyatā /",
    "GE09ram_02pu:5455": "sumitrām abravīd dīnā yāś cānyā rājayoṣitaḥ // Ram_2,96.3 //",
    "GE09ram_02pu:5456": "idaṃ teṣām anāthānāṃ kliṣṭam akliṣṭakarmaṇām /",
    "GE09ram_02pu:5457": "vane prāk kevalaṃ tīrthaṃ ye te nirviṣayīkṛtāḥ // Ram_2,96.4 //",
    "GE09ram_02pu:5458": "itaḥ sumitre putras te sadā jalam atandritaḥ /",
    "GE09ram_02pu:5459": "svayaṃ harati saumitrir mama putrasya kāraṇāt // Ram_2,96.5 //",
    "GE09ram_02pu:5460": "dakṣiṇāgreṣu darbheṣu sā dadarśa mahītale /",
    "GE09ram_02pu:5461": "pitur iṅgudīpiṇyākaṃ nyastam āyatalocanā // Ram_2,96.6 //",
    "GE09ram_02pu:5462": "taṃ bhūmau pitur ārtena nyastaṃ rāmeṇa vīkṣya sā /",
    "GE09ram_02pu:5463": "uvāca devī kausalyā sarvā daśarathastriyaḥ // Ram_2,96.7 //",
    "GE09ram_02pu:5464": "idam ikṣvākunāthasya rāghavasya mahātmanaḥ /",
    "GE09ram_02pu:5465": "rāghaveṇa pitur dattaṃ paśyataitad yathāvidhi // Ram_2,96.8 //",
    "GE09ram_02pu:5466": "tasya devasamānasya pārthivasya mahātmanaḥ /",
    "GE09ram_02pu:5467": "naitad aupayikaṃ manye bhuktabhogasya bhojanam // Ram_2,96.9 //",
    "GE09ram_02pu:5468": "caturantāṃ mahīṃ bhuktvā mahendrasadṛśo vibhuḥ /",
    "GE09ram_02pu:5469": "katham iṅgudīpiṇyākaṃ sa bhuṅkte vasudhādhipaḥ // Ram_2,96.10 //",
    "GE09ram_02pu:5470": "ato duḥkhataraṃ loke na kiṃcit pratibhāti mā /",
    "GE09ram_02pu:5471": "yatra rāmaḥ pitur dadyād iṅgudīkṣodam ṛddhimān // Ram_2,96.11 //",
    "GE09ram_02pu:5472": "rāmeṇeṅgudīpiṇyākaṃ pitur dattaṃ samīkṣya me /",
    "GE09ram_02pu:5473": "kathaṃ duḥkhena hṛdayaṃ na sphoṭati sahasradhā // Ram_2,96.12 //",
    "GE09ram_02pu:5474": "evam ārtāṃ sapatnyas tā jagmur āśvāsya tāṃ tadā /",
    "GE09ram_02pu:5475": "dadṛśuś cāśrame rāmaṃ svargāc cyutam ivāmaram // Ram_2,96.13 //",
    "GE09ram_02pu:5476": "sarvabhogaiḥ parityaktaṃ rāmaṃ samprekṣya mātaraḥ /",
    "GE09ram_02pu:5477": "ārtā mumucur aśrūṇi sasvaraṃ śokakarśitāḥ // Ram_2,96.14 //",
    "GE09ram_02pu:5478": "tāsāṃ rāmaḥ samutthāya jagrāha caraṇāñ śubhān /",
    "GE09ram_02pu:5479": "mātṝṇāṃ manujavyāghraḥ sarvāsāṃ satyasaṃgaraḥ // Ram_2,96.15 //",
    "GE09ram_02pu:5480": "tāḥ pāṇibhiḥ sukhasparśair mṛdvaṅgulitalaiḥ śubhaiḥ /",
    "GE09ram_02pu:5481": "pramamārjū rajaḥ pṛṣṭhād rāmasyāyatalocanāḥ // Ram_2,96.16 //",
    "GE09ram_02pu:5482": "saumitrir api tāḥ sarvā mātṝn samprekṣya duḥkhitaḥ /",
    "GE09ram_02pu:5483": "abhyavādayatāsaktaṃ śanai rāmād anantaram // Ram_2,96.17 //",
    "GE09ram_02pu:5484": "yathā rāme tathā tasmin sarvā vavṛtire striyaḥ /",
    "GE09ram_02pu:5485": "vṛttiṃ daśarathāj jāte lakṣmaṇe śubhalakṣaṇe // Ram_2,96.18 //",
    "GE09ram_02pu:5486": "sītāpi caraṇāṃs tāsām upasaṃgṛhya duḥkhitā /",
    "GE09ram_02pu:5487": "śvaśrūṇām aśrupūrṇākṣī sā babhūvāgrataḥ sthitā // Ram_2,96.19 //",
    "GE09ram_02pu:5488": "tāṃ pariṣvajya duḥkhārtāṃ mātā duhitaraṃ yathā /",
    "GE09ram_02pu:5489": "vanavāsakṛśāṃ dīnāṃ kausalyā vākyam abravīt // Ram_2,96.20 //",
    "GE09ram_02pu:5490": "videharājasya sutā snuṣā daśarathasya ca /",
    "GE09ram_02pu:5491": "rāmapatnī kathaṃ duḥkhaṃ samprāptā nirjane vane // Ram_2,96.21 //",
    "GE09ram_02pu:5492": "padmam ātapasaṃtaptaṃ parikliṣṭam ivotpalam /",
    "GE09ram_02pu:5493": "kāñcanaṃ rajasā dhvastaṃ kliṣṭaṃ candram ivāmbudaiḥ // Ram_2,96.22 //",
    "GE09ram_02pu:5494": "mukhaṃ te prekṣya māṃ śoko dahaty agnir ivāśrayam /",
    "GE09ram_02pu:5495": "bhṛśaṃ manasi vaidehi vyasanāraṇisambhavaḥ // Ram_2,96.23 //",
    "GE09ram_02pu:5496": "bruvantyām evam ārtāyāṃ jananyāṃ bharatāgrajaḥ /",
    "GE09ram_02pu:5497": "pādāv āsādya jagrāha vasiṣṭhasya sa rāghavaḥ // Ram_2,96.24 //",
    "GE09ram_02pu:5498": "purohitasyāgnisamasya tasya vai bṛhaspater indra ivāmarādhipaḥ /",
    "GE09ram_02pu:5499": "pragṛhya pādau susamṛddhatejasaḥ sahaiva tenopaviveśa rāghavaḥ //",
    "GE09ram_02pu:5500": "tato jaghanyaṃ sahitaiḥ sa mantribhiḥ purapradhānaiś ca sahaiva sainikaiḥ",
    "GE09ram_02pu:5501": "janena dharmajñatamena dharmavān upopaviṣṭo bharatas tadāgrajam //",
    "GE09ram_02pu:5502": "upopaviṣṭas tu tadā sa vīryavāṃs tapasviveṣeṇa samīkṣya rāghavam /",
    "GE09ram_02pu:5503": "śriyā jvalantaṃ bharataḥ kṛtāñjalir yathā mahendraḥ prayataḥ prajāpatim //",
    "GE09ram_02pu:5504": "kim eṣa vākyaṃ bharato 'dya rāghavaṃ praṇamya satkṛtya ca sādhu vakṣyati /",
    "GE09ram_02pu:5505": "itīva tasyāryajanasya tattvato babhūva kautūhalam uttamaṃ tadā //",
    "GE09ram_02pu:5506": "sa rāghavaḥ satyadhṛtiś ca lakṣmaṇo mahānubhāvo bharataś ca dhārmikaḥ /",
    "GE09ram_02pu:5507": "vṛtāḥ suhṛdbhiś ca virejur adhvare yathā sadasyaiḥ sahitās trayo 'gnayaḥ",
    "GE09ram_02pu:5508": "taṃ tu rāmaḥ samāśvāsya bhrātaraṃ guruvatsalam /",
    "GE09ram_02pu:5509": "lakṣmaṇena saha bhrātrā praṣṭuṃ samupacakrame // Ram_2,97.1 //",
    "GE09ram_02pu:5510": "kim etad iccheyam ahaṃ śrotuṃ pravyāhṛtaṃ tvayā /",
    "GE09ram_02pu:5511": "yasmāt tvam āgato deśam imaṃ cīrajaṭājinī // Ram_2,97.2 //",
    "GE09ram_02pu:5512": "yannimittam imaṃ deśaṃ kṛṣṇājinajaṭādharaḥ /",
    "GE09ram_02pu:5513": "hitvā rājyaṃ praviṣṭas tvaṃ tat sarvaṃ vaktum arhasi // Ram_2,97.3 //",
    "GE09ram_02pu:5514": "ity uktaḥ kekayīputraḥ kākutsthena mahātmanā /",
    "GE09ram_02pu:5515": "pragṛhya balavad bhūyaḥ prāñjalir vākyam abravīt // Ram_2,97.4 //",
    "GE09ram_02pu:5516": "āryaṃ tātaḥ parityajya kṛtvā karma suduṣkaram /",
    "GE09ram_02pu:5517": "gataḥ svargaṃ mahābāhuḥ putraśokābhipīḍitaḥ // Ram_2,97.5 //",
    "GE09ram_02pu:5518": "striyā niyuktaḥ kaikeyyā mama mātrā paraṃtapa /",
    "GE09ram_02pu:5519": "cakāra sumahat pāpam idam ātmayaśoharam // Ram_2,97.6 //",
    "GE09ram_02pu:5520": "sā rājyaphalam aprāpya vidhavā śokakarśitā /",
    "GE09ram_02pu:5521": "patiṣyati mahāghore niraye jananī mama // Ram_2,97.7 //",
    "GE09ram_02pu:5522": "tasya me dāsabhūtasya prasādaṃ kartum arhasi /",
    "GE09ram_02pu:5523": "abhiṣiñcasva cādyaiva rājyena maghavān iva // Ram_2,97.8 //",
    "GE09ram_02pu:5524": "imāḥ prakṛtayaḥ sarvā vidhavā mātaraś ca yāḥ /",
    "GE09ram_02pu:5525": "tvatsakāśam anuprāptāḥ prasādaṃ kartum arhasi // Ram_2,97.9 //",
    "GE09ram_02pu:5526": "tadānupūrvyā yuktaṃ ca yuktaṃ cātmani mānada /",
    "GE09ram_02pu:5527": "rājyaṃ prāpnuhi dharmeṇa sakāmān suhṛdaḥ kuru // Ram_2,97.10 //",
    "GE09ram_02pu:5528": "bhavatv avidhavā bhūmiḥ samagrā patinā tvayā /",
    "GE09ram_02pu:5529": "śaśinā vimaleneva śāradī rajanī yathā // Ram_2,97.11 //",
    "GE09ram_02pu:5530": "ebhiś ca sacivaiḥ sārdhaṃ śirasā yācito mayā /",
    "GE09ram_02pu:5531": "bhrātuḥ śiṣyasya dāsasya prasādaṃ kartum arhasi // Ram_2,97.12 //",
    "GE09ram_02pu:5532": "tad idaṃ śāśvataṃ pitryaṃ sarvaṃ sacivamaṇḍalam /",
    "GE09ram_02pu:5533": "pūjitaṃ puruṣavyāghra nātikramitum utsahe // Ram_2,97.13 //",
    "GE09ram_02pu:5534": "evam uktvā mahābāhuḥ sabāṣpaḥ kekayīsutaḥ /",
    "GE09ram_02pu:5535": "rāmasya śirasā pādau jagrāha bharataḥ punaḥ // Ram_2,97.14 //",
    "GE09ram_02pu:5536": "taṃ mattam iva mātaṃgaṃ niḥśvasantaṃ punaḥ punaḥ /",
    "GE09ram_02pu:5537": "bhrātaraṃ bharataṃ rāmaḥ pariṣvajyedam abravīt // Ram_2,97.15 //",
    "GE09ram_02pu:5538": "kulīnaḥ sattvasampannas tejasvī caritavrataḥ /",
    "GE09ram_02pu:5539": "rājyahetoḥ kathaṃ pāpam ācaret tvadvidho janaḥ // Ram_2,97.16 //",
    "GE09ram_02pu:5540": "na doṣaṃ tvayi paśyāmi sūkṣmam apy arisūdana /",
    "GE09ram_02pu:5541": "na cāpi jananīṃ bālyāt tvaṃ vigarhitum arhasi // Ram_2,97.17 //",
    "GE09ram_02pu:5542": "yāvat pitari dharmajña gauravaṃ lokasatkṛte /",
    "GE09ram_02pu:5543": "tāvad dharmabhṛtāṃ śreṣṭha jananyām api gauravam // Ram_2,97.18 //",
    "GE09ram_02pu:5544": "etābhyāṃ dharmaśīlābhyāṃ vanaṃ gaccheti rāghava /",
    "GE09ram_02pu:5545": "mātāpitṛbhyām ukto 'haṃ katham anyat samācare // Ram_2,97.19 //",
    "GE09ram_02pu:5546": "tvayā rājyam ayodhyāyāṃ prāptavyaṃ lokasatkṛtam /",
    "GE09ram_02pu:5547": "vastavyaṃ daṇḍakāraṇye mayā valkalavāsasā // Ram_2,97.20 //",
    "GE09ram_02pu:5548": "evaṃ kṛtvā mahārājo vibhāgaṃ lokasaṃnidhau /",
    "GE09ram_02pu:5549": "vyādiśya ca mahātejā divaṃ daśaratho gataḥ // Ram_2,97.21 //",
    "GE09ram_02pu:5550": "sa ca pramāṇaṃ dharmātmā rājā lokagurus tava /",
    "GE09ram_02pu:5551": "pitrā dattaṃ yathābhāgam upabhoktuṃ tvam arhasi // Ram_2,97.22 //",
    "GE09ram_02pu:5552": "caturdaśa samāḥ saumya daṇḍakāraṇyam āśritaḥ /",
    "GE09ram_02pu:5553": "upabhokṣye tv ahaṃ dattaṃ bhāgaṃ pitrā mahātmanā // Ram_2,97.23 //",
    "GE09ram_02pu:5554": "yad abravīn māṃ naralokasatkṛtaḥ pitā mahātmā vibudhādhipopamaḥ /",
    "GE09ram_02pu:5555": "tad eva manye paramātmano hitaṃ na sarvalokeśvarabhāvam avyayam //",
    "GE09ram_02pu:5556": "tataḥ puruṣasiṃhānāṃ vṛtānāṃ taiḥ suhṛdgaṇaiḥ /",
    "GE09ram_02pu:5557": "śocatām eva rajanī duḥkhena vyatyavartata // Ram_2,98.1 //",
    "GE09ram_02pu:5558": "rajanyāṃ suprabhātāyāṃ bhrātaras te suhṛdvṛtāḥ /",
    "GE09ram_02pu:5559": "mandākinyāṃ hutaṃ japyaṃ kṛtvā rāmam upāgaman // Ram_2,98.2 //",
    "GE09ram_02pu:5560": "tūṣṇīṃ te samupāsīnā na kaścit kiṃcid abravīt /",
    "GE09ram_02pu:5561": "bharatas tu suhṛnmadhye rāmaṃ vacanam abravīt // Ram_2,98.3 //",
    "GE09ram_02pu:5562": "sāntvitā māmikā mātā dattaṃ rājyam idaṃ mama /",
    "GE09ram_02pu:5563": "tad dadāmi tavaivāhaṃ bhuṅkṣva rājyam akaṇṭakam // Ram_2,98.4 //",
    "GE09ram_02pu:5564": "mahatevāmbuvegena bhinnaḥ setur jalāgame /",
    "GE09ram_02pu:5565": "durāvāraṃ tvadanyena rājyakhaṇḍam idaṃ mahat // Ram_2,98.5 //",
    "GE09ram_02pu:5566": "gatiṃ khara ivāśvasya tārkṣyasyeva patatriṇaḥ /",
    "GE09ram_02pu:5567": "anugantuṃ na śaktir me gatiṃ tava mahīpate // Ram_2,98.6 //",
    "GE09ram_02pu:5568": "sujīvaṃ nityaśas tasya yaḥ parair upajīvyate /",
    "GE09ram_02pu:5569": "rāma tena tu durjīvaṃ yaḥ parān upajīvati // Ram_2,98.7 //",
    "GE09ram_02pu:5570": "yathā tu ropito vṛkṣaḥ puruṣeṇa vivardhitaḥ /",
    "GE09ram_02pu:5571": "hrasvakena durāroho rūḍhaskandho mahādrumaḥ // Ram_2,98.8 //",
    "GE09ram_02pu:5572": "sa yadā puṣpito bhūtvā phalāni na vidarśayet /",
    "GE09ram_02pu:5573": "sa tāṃ nānubhavet prītiṃ yasya hetoḥ prabhāvitaḥ // Ram_2,98.9 //",
    "GE09ram_02pu:5574": "eṣopamā mahābāho tvam arthaṃ vettum arhasi /",
    "GE09ram_02pu:5575": "yadi tvam asmān ṛṣabho bhartā bhṛtyān na śādhi hi // Ram_2,98.10 //",
    "GE09ram_02pu:5576": "śreṇayas tvāṃ mahārāja paśyantv agryāś ca sarvaśaḥ /",
    "GE09ram_02pu:5577": "pratapantam ivādityaṃ rājye sthitam ariṃdamam // Ram_2,98.11 //",
    "GE09ram_02pu:5578": "tavānuyāne kākutstha mattā nardantu kuñjarāḥ /",
    "GE09ram_02pu:5579": "antaḥpuragatā nāryo nandantu susamāhitāḥ // Ram_2,98.12 //",
    "GE09ram_02pu:5580": "tasya sādhv ity amanyanta nāgarā vividhā janāḥ /",
    "GE09ram_02pu:5581": "bharatasya vacaḥ śrutvā rāmaṃ pratyanuyācataḥ // Ram_2,98.13 //",
    "GE09ram_02pu:5582": "tam evaṃ duḥkhitaṃ prekṣya vilapantaṃ yaśasvinam /",
    "GE09ram_02pu:5583": "rāmaḥ kṛtātmā bharataṃ samāśvāsayad ātmavān // Ram_2,98.14 //",
    "GE09ram_02pu:5584": "nātmanaḥ kāmakāro 'sti puruṣo 'yam anīśvaraḥ /",
    "GE09ram_02pu:5585": "itaś cetarataś cainaṃ kṛtāntaḥ parikarṣati // Ram_2,98.15 //",
    "GE09ram_02pu:5586": "sarve kṣayāntā nicayāḥ patanāntāḥ samucchrayāḥ /",
    "GE09ram_02pu:5587": "saṃyogā viprayogāntā maraṇāntaṃ ca jīvitam // Ram_2,98.16 //",
    "GE09ram_02pu:5588": "yathā phalānāṃ pakvānāṃ nānyatra patanād bhayam /",
    "GE09ram_02pu:5589": "evaṃ narasya jātasya nānyatra maraṇād bhayam // Ram_2,98.17 //",
    "GE09ram_02pu:5590": "yathāgāraṃ dṛḍhasthūṇaṃ jīrṇaṃ bhūtvāvasīdati /",
    "GE09ram_02pu:5591": "tathāvasīdanti narā jarāmṛtyuvaśaṃ gatāḥ // Ram_2,98.18 //",
    "GE09ram_02pu:5592": "ahorātrāṇi gacchanti sarveṣāṃ prāṇinām iha /",
    "GE09ram_02pu:5593": "āyūṃṣi kṣapayanty āśu grīṣme jalam ivāṃśavaḥ // Ram_2,98.19 //",
    "GE09ram_02pu:5594": "ātmānam anuśoca tvaṃ kim anyam anuśocasi /",
    "GE09ram_02pu:5595": "āyus te hīyate yasya sthitasya ca gatasya ca // Ram_2,98.20 //",
    "GE09ram_02pu:5596": "sahaiva mṛtyur vrajati saha mṛtyur niṣīdati /",
    "GE09ram_02pu:5597": "gatvā sudīrgham adhvānaṃ saha mṛtyur nivartate // Ram_2,98.21 //",
    "GE09ram_02pu:5598": "gātreṣu valayaḥ prāptāḥ śvetāś caiva śiroruhāḥ /",
    "GE09ram_02pu:5599": "jarayā puruṣo jīrṇaḥ kiṃ hi kṛtvā prabhāvayet // Ram_2,98.22 //",
    "GE09ram_02pu:5600": "nandanty udita āditye nandanty astam ite ravau /",
    "GE09ram_02pu:5601": "ātmano nāvabudhyante manuṣyā jīvitakṣayam // Ram_2,98.23 //",
    "GE09ram_02pu:5602": "hṛṣyanty ṛtumukhaṃ dṛṣṭvā navaṃ navam ihāgatam /",
    "GE09ram_02pu:5603": "ṛtūnāṃ parivartena prāṇināṃ prāṇasaṃkṣayaḥ // Ram_2,98.24 //",
    "GE09ram_02pu:5604": "yathā kāṣṭhaṃ ca kāṣṭhaṃ ca sameyātāṃ mahārṇave /",
    "GE09ram_02pu:5605": "sametya ca vyapeyātāṃ kālam āsādya kaṃcana // Ram_2,98.25 //",
    "GE09ram_02pu:5606": "evaṃ bhāryāś ca putrāś ca jñātayaś ca vasūni ca /",
    "GE09ram_02pu:5607": "sametya vyavadhāvanti dhruvo hy eṣāṃ vinābhavaḥ // Ram_2,98.26 //",
    "GE09ram_02pu:5608": "nātra kaścid yathā bhāvaṃ prāṇī samabhivartate /",
    "GE09ram_02pu:5609": "tena tasmin na sāmarthyaṃ pretasyāsty anuśocataḥ // Ram_2,98.27 //",
    "GE09ram_02pu:5610": "yathā hi sārthaṃ gacchantaṃ brūyāt kaścit pathi sthitaḥ /",
    "GE09ram_02pu:5611": "aham apy āgamiṣyāmi pṛṣṭhato bhavatām iti // Ram_2,98.28 //",
    "GE09ram_02pu:5612": "evaṃ pūrvair gato mārgaḥ pitṛpaitāmaho dhruvaḥ /",
    "GE09ram_02pu:5613": "tam āpannaḥ kathaṃ śoced yasya nāsti vyatikramaḥ // Ram_2,98.29 //",
    "GE09ram_02pu:5614": "vayasaḥ patamānasya srotaso vānivartinaḥ /",
    "GE09ram_02pu:5615": "ātmā sukhe niyoktavyaḥ sukhabhājaḥ prajāḥ smṛtāḥ // Ram_2,98.30 //",
    "GE09ram_02pu:5616": "dharmātmā sa śubhaiḥ kṛtsnaiḥ kratubhiś cāptadakṣiṇaiḥ /",
    "GE09ram_02pu:5617": "dhūtapāpo gataḥ svargaṃ pitā naḥ pṛthivīpatiḥ // Ram_2,98.31 //",
    "GE09ram_02pu:5618": "bhṛtyānāṃ bharaṇāt samyak prajānāṃ paripālanāt /",
    "GE09ram_02pu:5619": "arthādānāc ca dhārmeṇa pitā nas tridivaṃ gataḥ // Ram_2,98.32 //",
    "GE09ram_02pu:5620": "iṣṭvā bahuvidhair yajñair bhogāṃś cāvāpya puṣkalān /",
    "GE09ram_02pu:5621": "uttamaṃ cāyur āsādya svar gataḥ pṛthivīpatiḥ // Ram_2,98.33 //",
    "GE09ram_02pu:5622": "sa jīrṇaṃ mānuṣaṃ dehaṃ parityajya pitā hi naḥ /",
    "GE09ram_02pu:5623": "daivīm ṛddhim anuprāpto brahmalokavihāriṇīm // Ram_2,98.34 //",
    "GE09ram_02pu:5624": "taṃ tu naivaṃvidhaḥ kaścit prājñaḥ śocitum arhati /",
    "GE09ram_02pu:5625": "tvadvidho yadvidhaś cāpi śrutavān buddhimattaraḥ // Ram_2,98.35 //",
    "GE09ram_02pu:5626": "ete bahuvidhāḥ śokā vilāparudite tathā /",
    "GE09ram_02pu:5627": "varjanīyā hi dhīreṇa sarvāvasthāsu dhīmatā // Ram_2,98.36 //",
    "GE09ram_02pu:5628": "sa svastho bhava mā śoco yātvā cāvasa tāṃ purīm /",
    "GE09ram_02pu:5629": "tathā pitrā niyukto 'si vaśinā vadatāṃ vara // Ram_2,98.37 //",
    "GE09ram_02pu:5630": "yatrāham api tenaiva niyuktaḥ puṇyakarmaṇā /",
    "GE09ram_02pu:5631": "tatraivāhaṃ kariṣyāmi pitur āryasya śāsanam // Ram_2,98.38 //",
    "GE09ram_02pu:5632": "na mayā śāsanaṃ tasya tyaktuṃ nyāyyam ariṃdama /",
    "GE09ram_02pu:5633": "tat tvayāpi sadā mānyaṃ sa vai bandhuḥ sa naḥ pitā // Ram_2,98.39 //",
    "GE09ram_02pu:5634": "evam uktvā tu virate rāme vacanam arthavat /",
    "GE09ram_02pu:5635": "uvāca bharataś citraṃ dhārmiko dhārmikaṃ vacaḥ // Ram_2,98.40 //",
    "GE09ram_02pu:5636": "ko hi syād īdṛśo loke yādṛśas tvam ariṃdama /",
    "GE09ram_02pu:5637": "na tvāṃ pravyathayed duḥkhaṃ prītir vā na praharṣayet // Ram_2,98.41 //",
    "GE09ram_02pu:5638": "saṃmataś cāsi vṛddhānāṃ tāṃś ca pṛcchasi saṃśayān /",
    "GE09ram_02pu:5639": "yathā mṛtas tathā jīvan yathāsati tathā sati // Ram_2,98.42 //",
    "GE09ram_02pu:5640": "yasyaiṣa buddhilābhaḥ syāt paritapyeta kena saḥ /",
    "GE09ram_02pu:5641": "sa evaṃ vyasanaṃ prāpya na viṣīditum arhati // Ram_2,98.43 //",
    "GE09ram_02pu:5642": "amaropamasattvas tvaṃ mahātmā satyasaṃgaraḥ /",
    "GE09ram_02pu:5643": "sarvajñaḥ sarvadarśī ca buddhimāṃś cāsi rāghava // Ram_2,98.44 //",
    "GE09ram_02pu:5644": "na tvām evaṃ guṇair yuktaṃ prabhavābhavakovidam /",
    "GE09ram_02pu:5645": "aviṣahyatamaṃ duḥkham āsādayitum arhati // Ram_2,98.45 //",
    "GE09ram_02pu:5646": "proṣite mayi yat pāpaṃ mātrā matkāraṇāt kṛtam /",
    "GE09ram_02pu:5647": "kṣudrayā tad aniṣṭaṃ me prasīdatu bhavān mama // Ram_2,98.46 //",
    "GE09ram_02pu:5648": "dharmabandhena baddho 'smi tenemāṃ neha mātaram /",
    "GE09ram_02pu:5649": "hanmi tīvreṇa daṇḍena daṇḍārhāṃ pāpakāriṇīm // Ram_2,98.47 //",
    "GE09ram_02pu:5650": "kathaṃ daśarathāj jātaḥ śuddhābhijanakarmaṇaḥ /",
    "GE09ram_02pu:5651": "jānan dharmam adharmiṣṭhaṃ kuryāṃ karma jugupsitam // Ram_2,98.48 //",
    "GE09ram_02pu:5652": "guruḥ kriyāvān vṛddhaś ca rājā pretaḥ piteti ca /",
    "GE09ram_02pu:5653": "tātaṃ na parigarheyaṃ daivataṃ ceti saṃsadi // Ram_2,98.49 //",
    "GE09ram_02pu:5654": "ko hi dharmārthayor hīnam īdṛśaṃ karma kilbiṣam /",
    "GE09ram_02pu:5655": "striyāḥ priyacikīrṣuḥ san kuryād dharmajña dharmavit // Ram_2,98.50 //",
    "GE09ram_02pu:5656": "antakāle hi bhūtāni muhyantīti purāśrutiḥ /",
    "GE09ram_02pu:5657": "rājñaivaṃ kurvatā loke pratyakṣā sā śrutiḥ kṛtā // Ram_2,98.51 //",
    "GE09ram_02pu:5658": "sādhvartham abhisaṃdhāya krodhān mohāc ca sāhasāt /",
    "GE09ram_02pu:5659": "tātasya yad atikrāntaṃ pratyāharatu tad bhavān // Ram_2,98.52 //",
    "GE09ram_02pu:5660": "pitur hi samatikrāntaṃ putro yaḥ sādhu manyate /",
    "GE09ram_02pu:5661": "tad apatyaṃ mataṃ loke viparītam ato 'nyathā // Ram_2,98.53 //",
    "GE09ram_02pu:5662": "tad apatyaṃ bhavān astu mā bhavān duṣkṛtaṃ pituḥ /",
    "GE09ram_02pu:5663": "abhipattā kṛtaṃ karma loke dhīravigarhitam // Ram_2,98.54 //",
    "GE09ram_02pu:5664": "kaikeyīṃ māṃ ca tātaṃ ca suhṛdo bāndhavāṃś ca naḥ /",
    "GE09ram_02pu:5665": "paurajānapadān sarvāṃs trātu sarvam idaṃ bhavān // Ram_2,98.55 //",
    "GE09ram_02pu:5666": "kva cāraṇyaṃ kva ca kṣātraṃ kva jaṭāḥ kva ca pālanam /",
    "GE09ram_02pu:5667": "īdṛśaṃ vyāhataṃ karma na bhavān kartum arhati // Ram_2,98.56 //",
    "GE09ram_02pu:5668": "atha kleśajam eva tvaṃ dharmaṃ caritum icchasi /",
    "GE09ram_02pu:5669": "dharmeṇa caturo varṇān pālayan kleśam āpnuhi // Ram_2,98.57 //",
    "GE09ram_02pu:5670": "caturṇām āśramāṇāṃ hi gārhasthyaṃ śreṣṭham āśramam /",
    "GE09ram_02pu:5671": "āhur dharmajña dharmajñās taṃ kathaṃ tyaktum arhasi // Ram_2,98.58 //",
    "GE09ram_02pu:5672": "śrutena bālaḥ sthānena janmanā bhavato hy aham /",
    "GE09ram_02pu:5673": "sa kathaṃ pālayiṣyāmi bhūmiṃ bhavati tiṣṭhati // Ram_2,98.59 //",
    "GE09ram_02pu:5674": "hīnabuddhiguṇo bālo hīnaḥ sthānena cāpy aham /",
    "GE09ram_02pu:5675": "bhavatā ca vinā bhūto na vartayitum utsahe // Ram_2,98.60 //",
    "GE09ram_02pu:5676": "idaṃ nikhilam avyagraṃ pitryaṃ rājyam akaṇṭakam /",
    "GE09ram_02pu:5677": "anuśādhi svadharmeṇa dharmajña saha bāndhavaiḥ // Ram_2,98.61 //",
    "GE09ram_02pu:5678": "ihaiva tvābhiṣiñcantu dharmajña saha bāndhavaiḥ /",
    "GE09ram_02pu:5679": "ṛtvijaḥ savasiṣṭhāś ca mantravan mantrakovidāḥ // Ram_2,98.62 //",
    "GE09ram_02pu:5680": "abhiṣiktas tvam asmābhir ayodhyāṃ pālane vraja /",
    "GE09ram_02pu:5681": "vijitya tarasā lokān marudbhir iva vāsavaḥ // Ram_2,98.63 //",
    "GE09ram_02pu:5682": "ṛṇāni trīṇy apākurvan durhṛdaḥ sādhu nirdahan /",
    "GE09ram_02pu:5683": "suhṛdas tarpayan kāmais tvam evātrānuśādhi mām // Ram_2,98.64 //",
    "GE09ram_02pu:5684": "adyārya muditāḥ santu suhṛdas te 'bhiṣecane /",
    "GE09ram_02pu:5685": "adya bhītāḥ pālayantāṃ durhṛdas te diśo daśa // Ram_2,98.65 //",
    "GE09ram_02pu:5686": "ākrośaṃ mama mātuś ca pramṛjya puruṣarṣabha /",
    "GE09ram_02pu:5687": "adya tatra bhavantaṃ ca pitaraṃ rakṣa kilbiṣāt // Ram_2,98.66 //",
    "GE09ram_02pu:5688": "śirasā tvābhiyāce 'haṃ kuruṣva karuṇāṃ mayi /",
    "GE09ram_02pu:5689": "bāndhaveṣu ca sarveṣu bhūteṣv iva maheśvaraḥ // Ram_2,98.67 //",
    "GE09ram_02pu:5690": "atha vā pṛṣṭhataḥ kṛtvā vanam eva bhavān itaḥ /",
    "GE09ram_02pu:5691": "gamiṣyati gamiṣyāmi bhavatā sārdham apy aham // Ram_2,98.68 //",
    "GE09ram_02pu:5692": "tathāpi rāmo bharatena tāmyatā prasādyamānaḥ śirasā mahīpatiḥ /",
    "GE09ram_02pu:5693": "na caiva cakre gamanāya sattvavān matiṃ pitus tadvacane pratiṣṭhitaḥ //",
    "GE09ram_02pu:5694": "tad adbhutaṃ sthairyam avekṣya rāghave samaṃ jano harṣam avāpa duḥkhitaḥ /",
    "GE09ram_02pu:5695": "na yāty ayodhyām iti duḥkhito 'bhavat sthirapratijñatvam avekṣya harṣitaḥ",
    "GE09ram_02pu:5696": "tam ṛtvijo naigamayūthavallabhās tathā visaṃjñāśrukalāś ca mātaraḥ /",
    "GE09ram_02pu:5697": "tathā bruvāṇaṃ bharataṃ pratuṣṭuvuḥ praṇamya rāmaṃ ca yayācire saha //",
    "GE09ram_02pu:5698": "punar evaṃ bruvāṇaṃ tu bharataṃ lakṣmaṇāgrajaḥ /",
    "GE09ram_02pu:5699": "pratyuvāca tataḥ śrīmāñ jñātimadhye 'tisatkṛtaḥ // Ram_2,99.1 //",
    "GE09ram_02pu:5700": "upapannam idaṃ vākyaṃ yat tvam evam abhāṣathāḥ /",
    "GE09ram_02pu:5701": "jātaḥ putro daśarathāt kaikeyyāṃ rājasattamāt // Ram_2,99.2 //",
    "GE09ram_02pu:5702": "purā bhrātaḥ pitā naḥ sa mātaraṃ te samudvahan /",
    "GE09ram_02pu:5703": "mātāmahe samāśrauṣīd rājyaśulkam anuttamam // Ram_2,99.3 //",
    "GE09ram_02pu:5704": "devāsure ca saṃgrāme jananyai tava pārthivaḥ /",
    "GE09ram_02pu:5705": "samprahṛṣṭo dadau rājā varam ārādhitaḥ prabhuḥ // Ram_2,99.4 //",
    "GE09ram_02pu:5706": "tataḥ sā saṃpratiśrāvya tava mātā yaśasvinī /",
    "GE09ram_02pu:5707": "ayācata naraśreṣṭhaṃ dvau varau varavarṇinī // Ram_2,99.5 //",
    "GE09ram_02pu:5708": "tava rājyaṃ naravyāghra mama pravrājanaṃ tathā /",
    "GE09ram_02pu:5709": "tac ca rājā tathā tasyai niyuktaḥ pradadau varam // Ram_2,99.6 //",
    "GE09ram_02pu:5710": "tena pitrāham apy atra niyuktaḥ puruṣarṣabha /",
    "GE09ram_02pu:5711": "caturdaśa vane vāsaṃ varṣāṇi varadānikam // Ram_2,99.7 //",
    "GE09ram_02pu:5712": "so 'haṃ vanam idaṃ prāpto nirjanaṃ lakṣmaṇānvitaḥ /",
    "GE09ram_02pu:5713": "śītayā cāpratidvandvaḥ satyavāde sthitaḥ pituḥ // Ram_2,99.8 //",
    "GE09ram_02pu:5714": "bhavān api tathety eva pitaraṃ satyavādinam /",
    "GE09ram_02pu:5715": "kartum arhati rājendraṃ kṣipram evābhiṣecanāt // Ram_2,99.9 //",
    "GE09ram_02pu:5716": "ṛṇān mocaya rājānaṃ matkṛte bharata prabhum /",
    "GE09ram_02pu:5717": "pitaraṃ trāhi dharmajña mātaraṃ cābhinandaya // Ram_2,99.10 //",
    "GE09ram_02pu:5718": "śrūyate hi purā tāta śrutir gītā yaśasvinī /",
    "GE09ram_02pu:5719": "gayena yajamānena gayeṣv eva pitṝn prati // Ram_2,99.11 //",
    "GE09ram_02pu:5720": "puṃnāmnā narakād yasmāt pitaraṃ trāyate sutaḥ /",
    "GE09ram_02pu:5721": "tasmāt putra iti proktaḥ pitṝn yat pāti vā sutaḥ // Ram_2,99.12 //",
    "GE09ram_02pu:5722": "eṣṭavyā bahavaḥ putrā guṇavanto bahuśrutāḥ /",
    "GE09ram_02pu:5723": "teṣāṃ vai samavetānām api kaścid gayāṃ vrajet // Ram_2,99.13 //",
    "GE09ram_02pu:5724": "evaṃ rājarṣayaḥ sarve pratītā rājanandana /",
    "GE09ram_02pu:5725": "tasmāt trāhi naraśreṣṭha pitaraṃ narakāt prabho // Ram_2,99.14 //",
    "GE09ram_02pu:5726": "ayodhyāṃ gaccha bharata prakṛtīr anurañjaya /",
    "GE09ram_02pu:5727": "śatrughnasahito vīra saha sarvair dvijātibhiḥ // Ram_2,99.15 //",
    "GE09ram_02pu:5728": "pravekṣye daṇḍakāraṇyam aham apy avilambayan /",
    "GE09ram_02pu:5729": "ābhyāṃ tu sahito rājan vaidehyā lakṣmaṇena ca // Ram_2,99.16 //",
    "GE09ram_02pu:5730": "tvaṃ rājā bhava bharata svayaṃ narāṇāṃ vanyānām aham api rājarāṇ mṛgāṇām /",
    "GE09ram_02pu:5731": "gaccha tvaṃ puravaram adya samprahṛṣṭaḥ saṃhṛṣṭas tv aham api daṇḍakān pravekṣye // Ram_2,99.17",
    "GE09ram_02pu:5732": "chāyāṃ te dinakarabhāḥ prabādhamānaṃ varṣatraṃ bharata karotu mūrdhni śītām /",
    "GE09ram_02pu:5733": "eteṣām aham api kānanadrumāṇāṃ chāyāṃ tām atiśayinīṃ sukhaṃ śrayiṣye //",
    "GE09ram_02pu:5734": "śatrughnaḥ kuśalamatis tu te sahāyaḥ saumitrir mama viditaḥ pradhānamitram",
    "GE09ram_02pu:5735": "catvāras tanayavarā vayaṃ narendraṃ satyasthaṃ bharata carāma mā viṣādam",
    "GE09ram_02pu:5736": "āśvāsayantaṃ bharataṃ jābālir brāhmaṇottamaḥ /",
    "GE09ram_02pu:5737": "uvāca rāmaṃ dharmajñaṃ dharmāpetam idaṃ vacaḥ // Ram_2,100.1 //",
    "GE09ram_02pu:5738": "sādhu rāghava mā bhūt te buddhir evaṃ nirarthakā /",
    "GE09ram_02pu:5739": "prākṛtasya narasyeva āryabuddhes tapasvinaḥ // Ram_2,100.2 //",
    "GE09ram_02pu:5740": "kaḥ kasya puruṣo bandhuḥ kim āpyaṃ kasya kenacit /",
    "GE09ram_02pu:5741": "yad eko jāyate jantur eka eva vinaśyati // Ram_2,100.3 //",
    "GE09ram_02pu:5742": "tasmān mātā pitā ceti rāma sajjeta yo naraḥ /",
    "GE09ram_02pu:5743": "unmatta iva sa jñeyo nāsti kāciddhi kasyacit // Ram_2,100.4 //",
    "GE09ram_02pu:5744": "yathā grāmāntaraṃ gacchan naraḥ kaścit kvacid vaset /",
    "GE09ram_02pu:5745": "utsṛjya ca tam āvāsaṃ pratiṣṭhetāpare 'hani // Ram_2,100.5 //",
    "GE09ram_02pu:5746": "evam eva manuṣyāṇāṃ pitā mātā gṛhaṃ vasu /",
    "GE09ram_02pu:5747": "āvāsamātraṃ kākutstha sajjante nātra sajjanāḥ // Ram_2,100.6 //",
    "GE09ram_02pu:5748": "pitryaṃ rājyaṃ samutsṛjya sa nārhati narottama /",
    "GE09ram_02pu:5749": "āsthātuṃ kāpathaṃ duḥkhaṃ viṣamaṃ bahukaṇṭakam // Ram_2,100.7 //",
    "GE09ram_02pu:5750": "samṛddhāyām ayodhyāyām ātmānam abhiṣecaya /",
    "GE09ram_02pu:5751": "ekaveṇīdharā hi tvāṃ nagarī sampratīkṣate // Ram_2,100.8 //",
    "GE09ram_02pu:5752": "rājabhogān anubhavan mahārhān pārthivātmaja /",
    "GE09ram_02pu:5753": "vihara tvam ayodhyāyāṃ yathā śakras triviṣṭape // Ram_2,100.9 //",
    "GE09ram_02pu:5754": "na te kaścid daśaratas tvaṃ ca tasya na kaścana /",
    "GE09ram_02pu:5755": "anyo rājā tvam anyaś ca tasmāt kuru yad ucyate // Ram_2,100.10 //",
    "GE09ram_02pu:5756": "gataḥ sa nṛpatis tatra gantavyaṃ yatra tena vai /",
    "GE09ram_02pu:5757": "pravṛttir eṣā martyānāṃ tvaṃ tu mithyā vihanyase // Ram_2,100.11 //",
    "GE09ram_02pu:5758": "arthadharmaparā ye ye tāṃs tāñ śocāmi netarān /",
    "GE09ram_02pu:5759": "te hi duḥkham iha prāpya vināśaṃ pretya bhejire // Ram_2,100.12 //",
    "GE09ram_02pu:5760": "aṣṭakāpitṛdaivatyam ity ayaṃ prasṛto janaḥ /",
    "GE09ram_02pu:5761": "annasyopadravaṃ paśya mṛto hi kim aśiṣyati // Ram_2,100.13 //",
    "GE09ram_02pu:5762": "yadi bhuktam ihānyena deham anyasya gacchati /",
    "GE09ram_02pu:5763": "dadyāt pravasataḥ śrāddhaṃ na tat pathy aśanaṃ bhavet // Ram_2,100.14 //",
    "GE09ram_02pu:5764": "dānasaṃvananā hy ete granthā medhāvibhiḥ kṛtāḥ /",
    "GE09ram_02pu:5765": "yajasva dehi dīkṣasva tapas tapyasva saṃtyaja // Ram_2,100.15 //",
    "GE09ram_02pu:5766": "sa nāsti param ity eva kuru buddhiṃ mahāmate /",
    "GE09ram_02pu:5767": "pratyakṣaṃ yat tad ātiṣṭha parokṣaṃ pṛṣṭhataḥ kuru // Ram_2,100.16 //",
    "GE09ram_02pu:5768": "satāṃ buddhiṃ puraskṛtya sarvalokanidarśinīm /",
    "GE09ram_02pu:5769": "rājyaṃ tvaṃ pratigṛhṇīṣva bharatena prasāditaḥ // Ram_2,100.17 //",
    "GE09ram_02pu:5770": "jābāles tu vacaḥ śrutvā rāmaḥ satyātmanāṃ varaḥ /",
    "GE09ram_02pu:5771": "uvāca parayā yuktyā svabuddhyā cāvipannayā // Ram_2,101.1 //",
    "GE09ram_02pu:5772": "bhavān me priyakāmārthaṃ vacanaṃ yad ihoktavān /",
    "GE09ram_02pu:5773": "akāryaṃ kāryasaṃkāśam apathyaṃ pathyasaṃmitam // Ram_2,101.2 //",
    "GE09ram_02pu:5774": "nirmaryādas tu puruṣaḥ pāpācārasamanvitaḥ /",
    "GE09ram_02pu:5775": "mānaṃ na labhate satsu bhinnacāritradarśanaḥ // Ram_2,101.3 //",
    "GE09ram_02pu:5776": "kulīnam akulīnaṃ vā vīraṃ puruṣamāninam /",
    "GE09ram_02pu:5777": "cāritram eva vyākhyāti śuciṃ vā yadi vāśucim // Ram_2,101.4 //",
    "GE09ram_02pu:5778": "anāryas tv āryasaṃkāśaḥ śaucāddhīnas tathā śuciḥ /",
    "GE09ram_02pu:5779": "lakṣaṇyavad alakṣaṇyo duḥśīlaḥ śīlavān iva // Ram_2,101.5 //",
    "GE09ram_02pu:5780": "adharmaṃ dharmaveṣeṇa yadīmaṃ lokasaṃkaram /",
    "GE09ram_02pu:5781": "abhipatsye śubhaṃ hitvā kriyāvidhivivarjitam // Ram_2,101.6 //",
    "GE09ram_02pu:5782": "kaś cetayānaḥ puruṣaḥ kāryākāryavicakṣaṇaḥ /",
    "GE09ram_02pu:5783": "bahu maṃsyati māṃ loke durvṛttaṃ lokadūṣaṇam // Ram_2,101.7 //",
    "GE09ram_02pu:5784": "kasya yāsyāmy ahaṃ vṛttaṃ kena vā svargam āpnuyām /",
    "GE09ram_02pu:5785": "anayā vartamāno 'haṃ vṛttyā hīnapratijñayā // Ram_2,101.8 //",
    "GE09ram_02pu:5786": "kāmavṛttas tv ayaṃ lokaḥ kṛtsnaḥ samupavartate /",
    "GE09ram_02pu:5787": "yadvṛttāḥ santi rājānas tadvṛttāḥ santi hi prajāḥ // Ram_2,101.9 //",
    "GE09ram_02pu:5788": "satyam evānṛśaṃsyaṃ ca rājavṛttaṃ sanātanam /",
    "GE09ram_02pu:5789": "tasmāt satyātmakaṃ rājyaṃ satye lokaḥ pratiṣṭhitaḥ // Ram_2,101.10 //",
    "GE09ram_02pu:5790": "ṛṣayaś caiva devāś ca satyam eva hi menire /",
    "GE09ram_02pu:5791": "satyavādī hi loke 'smin paramaṃ gacchati kṣayam // Ram_2,101.11 //",
    "GE09ram_02pu:5792": "udvijante yathā sarpān narād anṛtavādinaḥ /",
    "GE09ram_02pu:5793": "dharmaḥ satyaṃ paro loke mūlaṃ svargasya cocyate // Ram_2,101.12 //",
    "GE09ram_02pu:5794": "satyam eveśvaro loke satyaṃ padmā samāśritā /",
    "GE09ram_02pu:5795": "satyamūlāni sarvāṇi satyān nāsti paraṃ padam // Ram_2,101.13 //",
    "GE09ram_02pu:5796": "dattam iṣṭaṃ hutaṃ caiva taptāni ca tapāṃsi ca /",
    "GE09ram_02pu:5797": "vedāḥ satyapratiṣṭhānās tasmāt satyaparo bhavet // Ram_2,101.14 //",
    "GE09ram_02pu:5798": "ekaḥ pālayate lokam ekaḥ pālayate kulam /",
    "GE09ram_02pu:5799": "majjaty eko hi niraya ekaḥ svarge mahīyate // Ram_2,101.15 //",
    "GE09ram_02pu:5800": "so 'haṃ pitur nideśaṃ tu kimarthaṃ nānupālaye /",
    "GE09ram_02pu:5801": "satyapratiśravaḥ satyaṃ satyena samayīkṛtaḥ // Ram_2,101.16 //",
    "GE09ram_02pu:5802": "naiva lobhān na mohād vā na cājñānāt tamo'nvitaḥ /",
    "GE09ram_02pu:5803": "setuṃ satyasya bhetsyāmi guroḥ satyapratiśravaḥ // Ram_2,101.17 //",
    "GE09ram_02pu:5804": "asatyasaṃdhasya sataś calasyāsthiracetasaḥ /",
    "GE09ram_02pu:5805": "naiva devā na pitaraḥ pratīcchantīti naḥ śrutam // Ram_2,101.18 //",
    "GE09ram_02pu:5806": "pratyagātmam imaṃ dharmaṃ satyaṃ paśyāmy ahaṃ svayam /",
    "GE09ram_02pu:5807": "bhāraḥ satpuruṣācīrṇas tadartham abhinandyate // Ram_2,101.19 //",
    "GE09ram_02pu:5808": "kṣātraṃ dharmam ahaṃ tyakṣye hy adharmaṃ dharmasaṃhitam /",
    "GE09ram_02pu:5809": "kṣudrair nṛśaṃsair lubdhaiś ca sevitaṃ pāpakarmabhiḥ // Ram_2,101.20 //",
    "GE09ram_02pu:5810": "kāyena kurute pāpaṃ manasā sampradhārya ca /",
    "GE09ram_02pu:5811": "anṛtaṃ jihvayā cāha trividhaṃ karma pātakam // Ram_2,101.21 //",
    "GE09ram_02pu:5812": "bhūmiḥ kīrtir yaśo lakṣmīḥ puruṣaṃ prārthayanti hi /",
    "GE09ram_02pu:5813": "svargasthaṃ cānubadhnanti satyam eva bhajeta tat // Ram_2,101.22 //",
    "GE09ram_02pu:5814": "śreṣṭhaṃ hy anāryam eva syād yad bhavān avadhārya mām /",
    "GE09ram_02pu:5815": "āha yuktikarair vākyair idaṃ bhadraṃ kuruṣva ha // Ram_2,101.23 //",
    "GE09ram_02pu:5816": "kathaṃ hy ahaṃ pratijñāya vanavāsam imaṃ guroḥ /",
    "GE09ram_02pu:5817": "bharatasya kariṣyāmi vaco hitvā guror vacaḥ // Ram_2,101.24 //",
    "GE09ram_02pu:5818": "sthirā mayā pratijñātā pratijñā gurusaṃnidhau /",
    "GE09ram_02pu:5819": "prahṛṣṭamānasā devī kaikeyī cābhavat tadā // Ram_2,101.25 //",
    "GE09ram_02pu:5820": "vanavāsaṃ vasann evaṃ śucir niyatabhojanaḥ /",
    "GE09ram_02pu:5821": "mūlaiḥ puṣpaiḥ phalaiḥ puṇyaiḥ pitṝn devāṃś ca tarpayan // Ram_2,101.26 //",
    "GE09ram_02pu:5822": "saṃtuṣṭapañcavargo 'haṃ lokayātrāṃ pravartaye /",
    "GE09ram_02pu:5823": "akuhaḥ śraddadhānaḥ san kāryākāryavicakṣaṇaḥ // Ram_2,101.27 //",
    "GE09ram_02pu:5824": "karmabhūmim imāṃ prāpya kartavyaṃ karma yac chubham /",
    "GE09ram_02pu:5825": "agnir vāyuś ca somaś ca karmaṇāṃ phalabhāginaḥ // Ram_2,101.28 //",
    "GE09ram_02pu:5826": "śataṃ kratūnām āhṛtya devarāṭ tridivaṃ gataḥ /",
    "GE09ram_02pu:5827": "tapāṃsy ugrāṇi cāsthāya divaṃ yātā maharṣayaḥ // Ram_2,101.29 //",
    "GE09ram_02pu:5828": "satyaṃ ca dharmaṃ ca parākramaṃ ca bhūtānukampāṃ priyavāditāṃ ca /",
    "GE09ram_02pu:5829": "dvijātidevātithipūjanaṃ ca panthānam āhus tridivasya santaḥ //",
    "GE09ram_02pu:5830": "dharme ratāḥ satpuruṣaiḥ sametās tejasvino dānaguṇapradhānāḥ /",
    "GE09ram_02pu:5831": "ahiṃsakā vītamalāś ca loke bhavanti pūjyā munayaḥ pradhānāḥ //",
    "GE09ram_02pu:5832": "kruddham ājñāya rāmaṃ tu vasiṣṭhaḥ pratyuvāca ha /",
    "GE09ram_02pu:5833": "jābālir api jānīte lokasyāsya gatāgatim /",
    "GE09ram_02pu:5834": "nivartayitukāmas tu tvām etad vākyam abravīt // Ram_2,102.1 //",
    "GE09ram_02pu:5835": "imāṃ lokasamutpattiṃ lokanātha nibodha me /",
    "GE09ram_02pu:5836": "sarvaṃ salilam evāsīt pṛthivī yatra nirmitā /",
    "GE09ram_02pu:5837": "tataḥ samabhavad brahmā svayambhūr daivataiḥ saha // Ram_2,102.2 //",
    "GE09ram_02pu:5838": "sa varāhas tato bhūtvā projjahāra vasuṃdharām /",
    "GE09ram_02pu:5839": "asṛjac ca jagat sarvaṃ saha putraiḥ kṛtātmabhiḥ // Ram_2,102.3 //",
    "GE09ram_02pu:5840": "ākāśaprabhavo brahmā śāśvato nitya avyayaḥ /",
    "GE09ram_02pu:5841": "tasmān marīciḥ saṃjajñe marīceḥ kaśyapaḥ sutaḥ // Ram_2,102.4 //",
    "GE09ram_02pu:5842": "vivasvān kaśyapāj jajñe manur vaivasvataḥ smṛtaḥ /",
    "GE09ram_02pu:5843": "sa tu prajāpatiḥ pūrvam ikṣvākus tu manoḥ sutaḥ // Ram_2,102.5 //",
    "GE09ram_02pu:5844": "yasyeyaṃ prathamaṃ dattā samṛddhā manunā mahī /",
    "GE09ram_02pu:5845": "tam ikṣvākum ayodhyāyāṃ rājānaṃ viddhi pūrvakam // Ram_2,102.6 //",
    "GE09ram_02pu:5846": "ikṣvākos tu sutaḥ śrīmān kukṣir eveti viśrutaḥ /",
    "GE09ram_02pu:5847": "kukṣer athātmajo vīro vikukṣir udapadyata // Ram_2,102.7 //",
    "GE09ram_02pu:5848": "vikukṣes tu mahātejā bāṇaḥ putraḥ pratāpavān /",
    "GE09ram_02pu:5849": "bāṇasya tu mahābāhur anaraṇyo mahāyaśāḥ // Ram_2,102.8 //",
    "GE09ram_02pu:5850": "nānāvṛṣṭir babhūvāsmin na durbhikṣaṃ satāṃ vare /",
    "GE09ram_02pu:5851": "anaraṇye mahārāje taskaro vāpi kaścana // Ram_2,102.9 //",
    "GE09ram_02pu:5852": "anaraṇyān mahābāhuḥ pṛthū rājā babhūva ha /",
    "GE09ram_02pu:5853": "tasmāt pṛthor mahārājas triśaṅkur udapadyata /",
    "GE09ram_02pu:5854": "sa satyavacanād vīraḥ saśarīro divaṃ gataḥ // Ram_2,102.10 //",
    "GE09ram_02pu:5855": "triśaṅkor abhavat sūnur dhundhumāro mahāyaśāḥ /",
    "GE09ram_02pu:5856": "dhundhumārān mahātejā yuvanāśvo vyajāyata // Ram_2,102.11 //",
    "GE09ram_02pu:5857": "yuvanāśvasutaḥ śrīmān māndhātā samapadyata /",
    "GE09ram_02pu:5858": "māndhātus tu mahātejāḥ susaṃdhir udapadyata // Ram_2,102.12 //",
    "GE09ram_02pu:5859": "susaṃdher api putrau dvau dhruvasaṃdhiḥ prasenajit /",
    "GE09ram_02pu:5860": "yaśasvī dhruvasaṃdhes tu bharato ripusūdanaḥ // Ram_2,102.13 //",
    "GE09ram_02pu:5861": "bharatāt tu mahābāhor asito nāma jāyata /",
    "GE09ram_02pu:5862": "yasyaite pratirājāna udapadyanta śatravaḥ /",
    "GE09ram_02pu:5863": "haihayās tālajaṅghāś ca śūrāś ca śaśabindavaḥ // Ram_2,102.14 //",
    "GE09ram_02pu:5864": "tāṃs tu sarvān prativyūhya yuddhe rājā pravāsitaḥ /",
    "GE09ram_02pu:5865": "sa ca śailavare ramye babhūvābhirato muniḥ /",
    "GE09ram_02pu:5866": "dve cāsya bhārye garbhiṇyau babhūvatur iti śrutiḥ // Ram_2,102.15 //",
    "GE09ram_02pu:5867": "bhārgavaś cyavano nāma himavantam upāśritaḥ /",
    "GE09ram_02pu:5868": "tam ṛṣiṃ samupāgamya kālindī tv abhyavādayat // Ram_2,102.16 //",
    "GE09ram_02pu:5869": "sa tām abhyavadad vipro varepsuṃ putrajanmani /",
    "GE09ram_02pu:5870": "tataḥ sā gṛham āgamya devī putraṃ vyajāyata // Ram_2,102.17 //",
    "GE09ram_02pu:5871": "sapatnyā tu garas tasyai datto garbhajighāṃsayā /",
    "GE09ram_02pu:5872": "gareṇa saha tenaiva jātaḥ sa sagaro 'bhavat // Ram_2,102.18 //",
    "GE09ram_02pu:5873": "sa rājā sagaro nāma yaḥ samudram akhānayat /",
    "GE09ram_02pu:5874": "iṣṭvā parvaṇi vegena trāsayantam imāḥ prajāḥ // Ram_2,102.19 //",
    "GE09ram_02pu:5875": "asamañjas tu putro 'bhūt sagarasyeti naḥ śrutam /",
    "GE09ram_02pu:5876": "jīvann eva sa pitrā tu nirastaḥ pāpakarmakṛt // Ram_2,102.20 //",
    "GE09ram_02pu:5877": "aṃśumān iti putro 'bhūd asamañjasya vīryavān /",
    "GE09ram_02pu:5878": "dilīpo 'ṃśumataḥ putro dilīpasya bhagīrathaḥ // Ram_2,102.21 //",
    "GE09ram_02pu:5879": "bhagīrathāt kakutsthas tu kākutsthā yena tu smṛtāḥ /",
    "GE09ram_02pu:5880": "kakutsthasya tu putro 'bhūd raghur yena tu rāghavaḥ // Ram_2,102.22 //",
    "GE09ram_02pu:5881": "raghos tu putras tejasvī pravṛddhaḥ puruṣādakaḥ /",
    "GE09ram_02pu:5882": "kalmāṣapādaḥ saudāsa ity evaṃ prathito bhuvi // Ram_2,102.23 //",
    "GE09ram_02pu:5883": "kalmāṣapādaputro 'bhūc chaṅkhaṇas tv iti viśrutaḥ /",
    "GE09ram_02pu:5884": "yas tu tad vīryam āsādya sahaseno vyanīnaśat // Ram_2,102.24 //",
    "GE09ram_02pu:5885": "śaṅkhaṇasya tu putro 'bhūc chūraḥ śrīmān sudarśanaḥ /",
    "GE09ram_02pu:5886": "sudarśanasyāgnivarṇa agnivarṇasya śīghragaḥ // Ram_2,102.25 //",
    "GE09ram_02pu:5887": "śīghragasya maruḥ putro maroḥ putraḥ praśuśrukaḥ /",
    "GE09ram_02pu:5888": "praśuśrukasya putro 'bhūd ambarīṣo mahādyutiḥ // Ram_2,102.26 //",
    "GE09ram_02pu:5889": "ambarīṣasya putro 'bhūn nahuṣaḥ satyavikramaḥ /",
    "GE09ram_02pu:5890": "nahuṣasya ca nābhāgaḥ putraḥ paramadhārmikaḥ // Ram_2,102.27 //",
    "GE09ram_02pu:5891": "ajaś ca suvrataś caiva nābhāgasya sutāv ubhau /",
    "GE09ram_02pu:5892": "ajasya caiva dharmātmā rājā daśarathaḥ sutaḥ // Ram_2,102.28 //",
    "GE09ram_02pu:5893": "tasya jyeṣṭho 'si dāyādo rāma ity abhiviśrutaḥ /",
    "GE09ram_02pu:5894": "tad gṛhāṇa svakaṃ rājyam avekṣasva jagan nṛpa // Ram_2,102.29 //",
    "GE09ram_02pu:5895": "ikṣvākūṇāṃ hi sarveṣāṃ rājā bhavati pūrvajaḥ /",
    "GE09ram_02pu:5896": "pūrvajenāvaraḥ putro jyeṣṭho rājye 'bhiṣicyate // Ram_2,102.30 //",
    "GE09ram_02pu:5897": "sa rāghavāṇāṃ kuladharmam ātmanaḥ sanātanaṃ nādya vihātum arhasi /",
    "GE09ram_02pu:5898": "prabhūtaratnām anuśādhi medinīṃ prabhūtarāṣṭrāṃ pitṛvan mahāyaśāḥ //",
    "GE09ram_02pu:5899": "vasiṣṭhas tu tadā rāmam uktvā rājapurohitaḥ /",
    "GE09ram_02pu:5900": "abravīd dharmasaṃyuktaṃ punar evāparaṃ vacaḥ // Ram_2,103.1 //",
    "GE09ram_02pu:5901": "puruṣasyeha jātasya bhavanti guravas trayaḥ /",
    "GE09ram_02pu:5902": "ācāryaś caiva kākutstha pitā mātā ca rāghava // Ram_2,103.2 //",
    "GE09ram_02pu:5903": "pitā hy enaṃ janayati puruṣaṃ puruṣarṣabha /",
    "GE09ram_02pu:5904": "prajñāṃ dadāti cācāryas tasmāt sa gurur ucyate // Ram_2,103.3 //",
    "GE09ram_02pu:5905": "sa te 'haṃ pitur ācāryas tava caiva paraṃtapa /",
    "GE09ram_02pu:5906": "mama tvaṃ vacanaṃ kurvan nātivarteḥ satāṃ gatim // Ram_2,103.4 //",
    "GE09ram_02pu:5907": "imā hi te pariṣadaḥ śreṇayaś ca samāgatāḥ /",
    "GE09ram_02pu:5908": "eṣu tāta caran dharmaṃ nātivarteḥ satāṃ gatim // Ram_2,103.5 //",
    "GE09ram_02pu:5909": "vṛddhāyā dharmaśīlāyā mātur nārhasy avartitum /",
    "GE09ram_02pu:5910": "asyās tu vacanaṃ kurvan nātivarteḥ satāṃ gatim // Ram_2,103.6 //",
    "GE09ram_02pu:5911": "bharatasya vacaḥ kurvan yācamānasya rāghava /",
    "GE09ram_02pu:5912": "ātmānaṃ nātivartes tvaṃ satyadharmaparākrama // Ram_2,103.7 //",
    "GE09ram_02pu:5913": "evaṃ madhuram uktas tu guruṇā rāghavaḥ svayam /",
    "GE09ram_02pu:5914": "pratyuvāca samāsīnaṃ vasiṣṭhaṃ puruṣarṣabhaḥ // Ram_2,103.8 //",
    "GE09ram_02pu:5915": "yan mātāpitarau vṛttaṃ tanaye kurutaḥ sadā /",
    "GE09ram_02pu:5916": "na supratikaraṃ tat tu mātrā pitrā ca yat kṛtam // Ram_2,103.9 //",
    "GE09ram_02pu:5917": "yathāśakti pradānena snāpanāc chādanena ca /",
    "GE09ram_02pu:5918": "nityaṃ ca priyavādena tathā saṃvardhanena ca // Ram_2,103.10 //",
    "GE09ram_02pu:5919": "sa hi rājā janayitā pitā daśaratho mama /",
    "GE09ram_02pu:5920": "ājñātaṃ yan mayā tasya na tan mithyā bhaviṣyati // Ram_2,103.11 //",
    "GE09ram_02pu:5921": "evam uktas tu rāmeṇa bharataḥ pratyanantaram /",
    "GE09ram_02pu:5922": "uvāca paramodāraḥ sūtaṃ paramadurmanāḥ // Ram_2,103.12 //",
    "GE09ram_02pu:5923": "iha me sthaṇḍile śīghraṃ kuśān āstara sārathe /",
    "GE09ram_02pu:5924": "āryaṃ pratyupavekṣyāmi yāvan me na prasīdati // Ram_2,103.13 //",
    "GE09ram_02pu:5925": "anāhāro nirāloko dhanahīno yathā dvijaḥ /",
    "GE09ram_02pu:5926": "śeṣye purastāc chālāyā yāvan na pratiyāsyati // Ram_2,103.14 //",
    "GE09ram_02pu:5927": "sa tu rāmam avekṣantaṃ sumantraṃ prekṣya durmanāḥ /",
    "GE09ram_02pu:5928": "kuśottaram upasthāpya bhūmāv evāstarat svayam // Ram_2,103.15 //",
    "GE09ram_02pu:5929": "tam uvāca mahātejā rāmo rājarṣisattamāḥ /",
    "GE09ram_02pu:5930": "kiṃ māṃ bharata kurvāṇaṃ tāta pratyupavekṣyasi // Ram_2,103.16 //",
    "GE09ram_02pu:5931": "brāhmaṇo hy ekapārśvena narān roddhum ihārhati /",
    "GE09ram_02pu:5932": "na tu mūrdhāvasiktānāṃ vidhiḥ pratyupaveśane // Ram_2,103.17 //",
    "GE09ram_02pu:5933": "uttiṣṭha naraśārdūla hitvaitad dāruṇaṃ vratam /",
    "GE09ram_02pu:5934": "puravaryām itaḥ kṣipram ayodhyāṃ yāhi rāghava // Ram_2,103.18 //",
    "GE09ram_02pu:5935": "āsīnas tv eva bharataḥ paurajānapadaṃ janam /",
    "GE09ram_02pu:5936": "uvāca sarvataḥ prekṣya kim āryaṃ nānuśāsatha // Ram_2,103.19 //",
    "GE09ram_02pu:5937": "te tam ūcur mahātmānaṃ paurajānapadā janāḥ /",
    "GE09ram_02pu:5938": "kākutstham abhijānīmaḥ samyag vadati rāghavaḥ // Ram_2,103.20 //",
    "GE09ram_02pu:5939": "eṣo 'pi hi mahābhāgaḥ pitur vacasi tiṣṭhati /",
    "GE09ram_02pu:5940": "ata eva na śaktāḥ smo vyāvartayitum añjasā // Ram_2,103.21 //",
    "GE09ram_02pu:5941": "teṣām ājñāya vacanaṃ rāmo vacanam abravīt /",
    "GE09ram_02pu:5942": "evaṃ nibodha vacanaṃ suhṛdāṃ dharmacakṣuṣām // Ram_2,103.22 //",
    "GE09ram_02pu:5943": "etac caivobhayaṃ śrutvā samyak saṃpaśya rāghava /",
    "GE09ram_02pu:5944": "uttiṣṭha tvaṃ mahābāho māṃ ca spṛśa tathodakam // Ram_2,103.23 //",
    "GE09ram_02pu:5945": "athotthāya jalaṃ spṛṣṭvā bharato vākyam abravīt /",
    "GE09ram_02pu:5946": "śṛṇvantu me pariṣado mantriṇaḥ śreṇayas tathā // Ram_2,103.24 //",
    "GE09ram_02pu:5947": "na yāce pitaraṃ rājyaṃ nānuśāsāmi mātaram /",
    "GE09ram_02pu:5948": "āryaṃ paramadharmajñam abhijānāmi rāghavam // Ram_2,103.25 //",
    "GE09ram_02pu:5949": "yadi tv avaśyaṃ vastavyaṃ kartavyaṃ ca pitur vacaḥ /",
    "GE09ram_02pu:5950": "aham eva nivatsyāmi caturdaśa vane samāḥ // Ram_2,103.26 //",
    "GE09ram_02pu:5951": "dharmātmā tasya tathyena bhrātur vākyena vismitaḥ /",
    "GE09ram_02pu:5952": "uvāca rāmaḥ samprekṣya paurajānapadaṃ janam // Ram_2,103.27 //",
    "GE09ram_02pu:5953": "vikrītam āhitaṃ krītaṃ yat pitrā jīvatā mama /",
    "GE09ram_02pu:5954": "na tal lopayituṃ śakyaṃ mayā vā bharatena vā // Ram_2,103.28 //",
    "GE09ram_02pu:5955": "upadhir na mayā kāryo vanavāse jugupsitaḥ /",
    "GE09ram_02pu:5956": "yuktam uktaṃ ca kaikeyyā pitrā me sukṛtaṃ kṛtam // Ram_2,103.29 //",
    "GE09ram_02pu:5957": "jānāmi bharataṃ kṣāntaṃ gurusatkārakāriṇam /",
    "GE09ram_02pu:5958": "sarvam evātra kalyāṇaṃ satyasaṃdhe mahātmani // Ram_2,103.30 //",
    "GE09ram_02pu:5959": "anena dharmaśīlena vanāt pratyāgataḥ punaḥ /",
    "GE09ram_02pu:5960": "bhrātrā saha bhaviṣyāmi pṛthivyāḥ patir uttamaḥ // Ram_2,103.31 //",
    "GE09ram_02pu:5961": "vṛto rājā hi kaikeyyā mayā tadvacanaṃ kṛtam /",
    "GE09ram_02pu:5962": "anṛtān mocayānena pitaraṃ taṃ mahīpatim // Ram_2,103.32 //",
    "GE09ram_02pu:5963": "tam apratimatejobhyāṃ bhrātṛbhyāṃ romaharṣaṇam /",
    "GE09ram_02pu:5964": "vismitāḥ saṃgamaṃ prekṣya samavetā maharṣayaḥ // Ram_2,104.1 //",
    "GE09ram_02pu:5965": "antarhitās tv ṛṣigaṇāḥ siddhāś ca paramarṣayaḥ /",
    "GE09ram_02pu:5966": "tau bhrātarau mahātmānau kākutsthau praśaśaṃsire // Ram_2,104.2 //",
    "GE09ram_02pu:5967": "sa dhanyo yasya putrau dvau dharmajñau dharmavikramau /",
    "GE09ram_02pu:5968": "śrutvā vayaṃ hi sambhāṣām ubhayoḥ spṛhayāmahe // Ram_2,104.3 //",
    "GE09ram_02pu:5969": "tatas tv ṛṣigaṇāḥ kṣipraṃ daśagrīvavadhaiṣiṇaḥ /",
    "GE09ram_02pu:5970": "bharataṃ rājaśārdūlam ity ūcuḥ saṃgatā vacaḥ // Ram_2,104.4 //",
    "GE09ram_02pu:5971": "kule jāta mahāprājña mahāvṛtta mahāyaśaḥ /",
    "GE09ram_02pu:5972": "grāhyaṃ rāmasya vākyaṃ te pitaraṃ yady avekṣase // Ram_2,104.5 //",
    "GE09ram_02pu:5973": "sadānṛṇam imaṃ rāmaṃ vayam icchāmahe pituḥ /",
    "GE09ram_02pu:5974": "anṛṇatvāc ca kaikeyyāḥ svargaṃ daśaratho gataḥ // Ram_2,104.6 //",
    "GE09ram_02pu:5975": "etāvad uktvā vacanaṃ gandharvāḥ samaharṣayaḥ /",
    "GE09ram_02pu:5976": "rājarṣayaś caiva tathā sarve svāṃ svāṃ gatiṃ gatāḥ // Ram_2,104.7 //",
    "GE09ram_02pu:5977": "hlāditas tena vākyena śubhena śubhadarśanaḥ /",
    "GE09ram_02pu:5978": "rāmaḥ saṃhṛṣṭavadanas tān ṛṣīn abhyapūjayat // Ram_2,104.8 //",
    "GE09ram_02pu:5979": "srastagātras tu bharataḥ sa vācā sajjamānayā /",
    "GE09ram_02pu:5980": "kṛtāñjalir idaṃ vākyaṃ rāghavaṃ punar abravīt // Ram_2,104.9 //",
    "GE09ram_02pu:5981": "rājadharmam anuprekṣya kuladharmānusaṃtatim /",
    "GE09ram_02pu:5982": "kartum arhasi kākutstha mama mātuś ca yācanām // Ram_2,104.10 //",
    "GE09ram_02pu:5983": "rakṣituṃ sumahad rājyam aham ekas tu notsahe /",
    "GE09ram_02pu:5984": "paurajānapadāṃś cāpi raktān rañjayituṃ tathā // Ram_2,104.11 //",
    "GE09ram_02pu:5985": "jñātayaś ca hi yodhāś ca mitrāṇi suhṛdaś ca naḥ /",
    "GE09ram_02pu:5986": "tvām eva pratikāṅkṣante parjanyam iva karṣakāḥ // Ram_2,104.12 //",
    "GE09ram_02pu:5987": "idaṃ rājyaṃ mahāprājña sthāpaya pratipadya hi /",
    "GE09ram_02pu:5988": "śaktimān asi kākutstha lokasya paripālane // Ram_2,104.13 //",
    "GE09ram_02pu:5989": "ity uktvā nyapatad bhrātuḥ pādayor bharatas tadā /",
    "GE09ram_02pu:5990": "bhṛśaṃ samprārthayāmāsa rāmam evaṃ priyaṃvadaḥ // Ram_2,104.14 //",
    "GE09ram_02pu:5991": "tam aṅke bhrātaraṃ kṛtvā rāmo vacanam abravīt /",
    "GE09ram_02pu:5992": "śyāmaṃ nalinapattrākṣaṃ mattahaṃsasvaraṃ svayam // Ram_2,104.15 //",
    "GE09ram_02pu:5993": "āgatā tvām iyaṃ buddhiḥ svajā vainayikī ca yā /",
    "GE09ram_02pu:5994": "bhṛśam utsahase tāta rakṣituṃ pṛthivīm api // Ram_2,104.16 //",
    "GE09ram_02pu:5995": "amātyaiś ca suhṛdbhiś ca buddhimadbhiś ca mantribhiḥ /",
    "GE09ram_02pu:5996": "sarvakāryāṇi saṃmantrya sumahānty api kāraya // Ram_2,104.17 //",
    "GE09ram_02pu:5997": "lakṣmīś candrād apeyād vā himavān vā himaṃ tyajet /",
    "GE09ram_02pu:5998": "atīyāt sāgaro velāṃ na pratijñām ahaṃ pituḥ // Ram_2,104.18 //",
    "GE09ram_02pu:5999": "kāmād vā tāta lobhād vā mātrā tubhyam idaṃ kṛtam /",
    "GE09ram_02pu:6000": "na tan manasi kartavyaṃ vartitavyaṃ ca mātṛvat // Ram_2,104.19 //",
    "GE09ram_02pu:6001": "evaṃ bruvāṇaṃ bharataḥ kausalyāsutam abravīt /",
    "GE09ram_02pu:6002": "tejasādityasaṃkāśaṃ pratipaccandradarśanam // Ram_2,104.20 //",
    "GE09ram_02pu:6003": "adhirohārya pādābhyāṃ pāduke hemabhūṣite /",
    "GE09ram_02pu:6004": "ete hi sarvalokasya yogakṣemaṃ vidhāsyataḥ // Ram_2,104.21 //",
    "GE09ram_02pu:6005": "so 'dhiruhya naravyāghraḥ pāduke hy avaruhya ca /",
    "GE09ram_02pu:6006": "prāyacchat sumahātejā bharatāya mahātmane // Ram_2,104.22 //",
    "GE09ram_02pu:6007": "sa pāduke te bharataḥ pratāpavān svalaṃkṛte samparigṛhya dharmavit /",
    "GE09ram_02pu:6008": "pradakṣiṇaṃ caiva cakāra rāghavaṃ cakāra caivottamanāgamūrdhani //",
    "GE09ram_02pu:6009": "athānupūrvyāt pratipūjya taṃ janaṃ gurūṃś ca mantriprakṛtīs tathānujau /",
    "GE09ram_02pu:6010": "vyasarjayad rāghavavaṃśavardhanaḥ sthitaḥ svadharme himavān ivācalaḥ //",
    "GE09ram_02pu:6011": "taṃ mātaro bāṣpagṛhītakaṇṭhyo duḥkhena nāmantrayituṃ hi śekuḥ /",
    "GE09ram_02pu:6012": "sa tv eva mātṝn abhivādya sarvā rudan kuṭīṃ svāṃ praviveśa rāmaḥ //",
    "GE09ram_02pu:6013": "tataḥ śirasi kṛtvā tu pāduke bharatas tadā /",
    "GE09ram_02pu:6014": "āruroha rathaṃ hṛṣṭaḥ śatrughnena samanvitaḥ // Ram_2,105.1 //",
    "GE09ram_02pu:6015": "vasiṣṭho vāmadevaś ca jābāliś ca dṛḍhavrataḥ /",
    "GE09ram_02pu:6016": "agrataḥ prayayuḥ sarve mantriṇo mantrapūjitāḥ // Ram_2,105.2 //",
    "GE09ram_02pu:6017": "mandākinīṃ nadīṃ ramyāṃ prāṅmukhās te yayus tadā /",
    "GE09ram_02pu:6018": "pradakṣiṇaṃ ca kurvāṇāś citrakūṭaṃ mahāgirim // Ram_2,105.3 //",
    "GE09ram_02pu:6019": "paśyan dhātusahasrāṇi ramyāṇi vividhāni ca /",
    "GE09ram_02pu:6020": "prayayau tasya pārśvena sasainyo bharatas tadā // Ram_2,105.4 //",
    "GE09ram_02pu:6021": "adūrāc citrakūṭasya dadarśa bharatas tadā /",
    "GE09ram_02pu:6022": "āśramaṃ yatra sa munir bharadvājaḥ kṛtālayaḥ // Ram_2,105.5 //",
    "GE09ram_02pu:6023": "sa tam āśramam āgamya bharadvājasya buddhimān /",
    "GE09ram_02pu:6024": "avatīrya rathāt pādau vavande kulanandanaḥ // Ram_2,105.6 //",
    "GE09ram_02pu:6025": "tato hṛṣṭo bharadvājo bharataṃ vākyam abravīt /",
    "GE09ram_02pu:6026": "api kṛtyaṃ kṛtaṃ tāta rāmeṇa ca samāgatam // Ram_2,105.7 //",
    "GE09ram_02pu:6027": "evam uktas tu bharato bharadvājena dhīmatā /",
    "GE09ram_02pu:6028": "pratyuvāca bharadvājaṃ bharato dharmavatsalaḥ // Ram_2,105.8 //",
    "GE09ram_02pu:6029": "sa yācyamāno guruṇā mayā ca dṛḍhavikramaḥ /",
    "GE09ram_02pu:6030": "rāghavaḥ paramaprīto vasiṣṭhaṃ vākyam abravīt // Ram_2,105.9 //",
    "GE09ram_02pu:6031": "pituḥ pratijñāṃ tām eva pālayiṣyāmi tattvataḥ /",
    "GE09ram_02pu:6032": "caturdaśa hi varṣāṇi yā pratijñā pitur mama // Ram_2,105.10 //",
    "GE09ram_02pu:6033": "evam ukto mahāprājño vasiṣṭhaḥ pratyuvāca ha /",
    "GE09ram_02pu:6034": "vākyajño vākyakuśalaṃ rāghavaṃ vacanaṃ mahat // Ram_2,105.11 //",
    "GE09ram_02pu:6035": "ete prayaccha saṃhṛṣṭaḥ pāduke hemabhūṣite /",
    "GE09ram_02pu:6036": "ayodhyāyāṃ mahāprājña yogakṣemakare tava // Ram_2,105.12 //",
    "GE09ram_02pu:6037": "evam ukto vasiṣṭhena rāghavaḥ prāṅmukhaḥ sthitaḥ /",
    "GE09ram_02pu:6038": "pāduke hemavikṛte mama rājyāya te dadau // Ram_2,105.13 //",
    "GE09ram_02pu:6039": "nivṛtto 'ham anujñāto rāmeṇa sumahātmanā /",
    "GE09ram_02pu:6040": "ayodhyām eva gacchāmi gṛhītvā pāduke śubhe // Ram_2,105.14 //",
    "GE09ram_02pu:6041": "etac chrutvā śubhaṃ vākyaṃ bharatasya mahātmanaḥ /",
    "GE09ram_02pu:6042": "bharadvājaḥ śubhataraṃ munir vākyam udāharat // Ram_2,105.15 //",
    "GE09ram_02pu:6043": "naitac citraṃ naravyāghra śīlavṛttavatāṃ vara /",
    "GE09ram_02pu:6044": "yad āryaṃ tvayi tiṣṭhet tu nimne vṛṣṭim ivodakam // Ram_2,105.16 //",
    "GE09ram_02pu:6045": "amṛtaḥ sa mahābāhuḥ pitā daśarathas tava /",
    "GE09ram_02pu:6046": "yasya tvam īdṛśaḥ putro dharmātmā dharmavatsalaḥ // Ram_2,105.17 //",
    "GE09ram_02pu:6047": "tam ṛṣiṃ tu mahātmānam uktavākyaṃ kṛtāñjaliḥ /",
    "GE09ram_02pu:6048": "āmantrayitum ārebhe caraṇāv upagṛhya ca // Ram_2,105.18 //",
    "GE09ram_02pu:6049": "tataḥ pradakṣiṇaṃ kṛtvā bharadvājaṃ punaḥ punaḥ /",
    "GE09ram_02pu:6050": "bharatas tu yayau śrīmān ayodhyāṃ saha mantribhiḥ // Ram_2,105.19 //",
    "GE09ram_02pu:6051": "yānaiś ca śakaṭaiś caiva hayair nāgaiś ca sā camūḥ /",
    "GE09ram_02pu:6052": "punar nivṛttā vistīrṇā bharatasyānuyāyinī // Ram_2,105.20 //",
    "GE09ram_02pu:6053": "tatas te yamunāṃ divyāṃ nadīṃ tīrtvormimālinīm /",
    "GE09ram_02pu:6054": "dadṛśus tāṃ punaḥ sarve gaṅgāṃ śivajalāṃ nadīm // Ram_2,105.21 //",
    "GE09ram_02pu:6055": "tāṃ ramyajalasampūrṇāṃ saṃtīrya sahabāndhavaḥ /",
    "GE09ram_02pu:6056": "śṛṅgaverapuraṃ ramyaṃ praviveśa sasainikaḥ // Ram_2,105.22 //",
    "GE09ram_02pu:6057": "śṛṅgaverapurād bhūya ayodhyāṃ saṃdadarśa ha /",
    "GE09ram_02pu:6058": "bharato duḥkhasaṃtaptaḥ sārathiṃ cedam abravīt // Ram_2,105.23 //",
    "GE09ram_02pu:6059": "sārathe paśya vidhvastā ayodhyā na prakāśate /",
    "GE09ram_02pu:6060": "nirākārā nirānandā dīnā pratihatasvanā // Ram_2,105.24 //",
    "GE09ram_02pu:6061": "snigdhagambhīraghoṣeṇa syandanenopayān prabhuḥ /",
    "GE09ram_02pu:6062": "ayodhyāṃ bharataḥ kṣipraṃ praviveśa mahāyaśāḥ // Ram_2,106.1 //",
    "GE09ram_02pu:6063": "biḍālolūkacaritām ālīnanaravāraṇām /",
    "GE09ram_02pu:6064": "timirābhyāhatāṃ kālīm aprakāśāṃ niśām iva // Ram_2,106.2 //",
    "GE09ram_02pu:6065": "rāhuśatroḥ priyāṃ patnīṃ śriyā prajvalitaprabhām /",
    "GE09ram_02pu:6066": "graheṇābhyutthitenaikāṃ rohiṇīm iva pīḍitām // Ram_2,106.3 //",
    "GE09ram_02pu:6067": "alpoṣṇakṣubdhasalilāṃ gharmottaptavihaṃgamām /",
    "GE09ram_02pu:6068": "līnamīnajhaṣagrāhāṃ kṛśāṃ girinadīm iva // Ram_2,106.4 //",
    "GE09ram_02pu:6069": "vidhūmām iva hemābhām adhvarāgnisamutthitām /",
    "GE09ram_02pu:6070": "havirabhyukṣitāṃ paścāc chikhāṃ vipralayaṃ gatām // Ram_2,106.5 //",
    "GE09ram_02pu:6071": "vidhvastakavacāṃ rugṇa- gajavājirathadhvajām /",
    "GE09ram_02pu:6072": "hatapravīrām āpannāṃ camūm iva mahāhave // Ram_2,106.6 //",
    "GE09ram_02pu:6073": "saphenāṃ sasvanāṃ bhūtvā sāgarasya samutthitām /",
    "GE09ram_02pu:6074": "praśāntamārutoddhūtāṃ jalormim iva niḥsvanām // Ram_2,106.7 //",
    "GE09ram_02pu:6075": "tyaktāṃ yajñāyudhaiḥ sarvair abhirūpaiś ca yājakaiḥ /",
    "GE09ram_02pu:6076": "sutyākāle vinirvṛtte vediṃ gataravām iva // Ram_2,106.8 //",
    "GE09ram_02pu:6077": "goṣṭhamadhye sthitām ārtām acarantīṃ navaṃ tṛṇam /",
    "GE09ram_02pu:6078": "govṛṣeṇa parityaktāṃ gavāṃ patnīm ivotsukām // Ram_2,106.9 //",
    "GE09ram_02pu:6079": "prabhākarālaiḥ susnigdhaiḥ prajvaladbhir ivottamaiḥ /",
    "GE09ram_02pu:6080": "viyuktāṃ maṇibhir jātyair navāṃ muktāvalīm iva // Ram_2,106.10 //",
    "GE09ram_02pu:6081": "sahasā calitāṃ sthānān mahīṃ puṇyakṣayād gatām /",
    "GE09ram_02pu:6082": "saṃhṛtadyutivistārāṃ tārām iva divaś cyutām // Ram_2,106.11 //",
    "GE09ram_02pu:6083": "puṣpanaddhāṃ vasantānte mattabhramaraśālinīm /",
    "GE09ram_02pu:6084": "drutadāvāgnivipruṣṭāṃ klāntāṃ vanalatām iva // Ram_2,106.12 //",
    "GE09ram_02pu:6085": "saṃmūḍhanigamāṃ sarvāṃ saṃkṣiptavipaṇāpaṇām /",
    "GE09ram_02pu:6086": "pracchannaśaśinakṣatrāṃ dyām ivāmbudharair vṛtām // Ram_2,106.13 //",
    "GE09ram_02pu:6087": "kṣīṇapānottamair bhinnaiḥ śarāvair abhisaṃvṛtām /",
    "GE09ram_02pu:6088": "hataśauṇḍām ivākāśe pānabhūmim asaṃskṛtām // Ram_2,106.14 //",
    "GE09ram_02pu:6089": "vṛkṇabhūmitalāṃ nimnāṃ vṛkṇapātraiḥ samāvṛtām /",
    "GE09ram_02pu:6090": "upayuktodakāṃ bhagnāṃ prapāṃ nipatitām iva // Ram_2,106.15 //",
    "GE09ram_02pu:6091": "vipulāṃ vitatāṃ caiva yuktapāśāṃ tarasvinām /",
    "GE09ram_02pu:6092": "bhūmau bāṇair viniṣkṛttāṃ patitāṃ jyām ivāyudhāt // Ram_2,106.16 //",
    "GE09ram_02pu:6093": "sahasā yuddhaśauṇḍena hayāroheṇa vāhitām /",
    "GE09ram_02pu:6094": "nikṣiptabhāṇḍām utsṛṣṭāṃ kiśorīm iva durbalām // Ram_2,106.17 //",
    "GE09ram_02pu:6095": "prāvṛṣi pravigāḍhāyāṃ praviṣṭasyābhramaṇḍalam /",
    "GE09ram_02pu:6096": "pracchannāṃ nīlajīmūtair bhāskarasya prabhām iva // Ram_2,106.18 //",
    "GE09ram_02pu:6097": "bharatas tu rathasthaḥ sañ śrīmān daśarathātmajaḥ /",
    "GE09ram_02pu:6098": "vāhayantaṃ rathaśreṣṭhaṃ sārathiṃ vākyam abravīt // Ram_2,106.19 //",
    "GE09ram_02pu:6099": "kiṃ nu khalv adya gambhīro mūrchito na niśamyate /",
    "GE09ram_02pu:6100": "yathāpuram ayodhyāyāṃ gītavāditraniḥsvanaḥ // Ram_2,106.20 //",
    "GE09ram_02pu:6101": "vāruṇīmadagandhāś ca mālyagandhaś ca mūrchitaḥ /",
    "GE09ram_02pu:6102": "dhūpitāgarugandhaś ca na pravāti samantataḥ // Ram_2,106.21 //",
    "GE09ram_02pu:6103": "yānapravaraghoṣaś ca snigdhaś ca hayaniḥsvanaḥ /",
    "GE09ram_02pu:6104": "pramattagajanādaś ca mahāṃś ca rathaniḥsvanaḥ /",
    "GE09ram_02pu:6105": "nedānīṃ śrūyate puryām asyāṃ rāme vivāsite // Ram_2,106.22 //",
    "GE09ram_02pu:6106": "taruṇaiś cāruveṣaiś ca narair unnatagāmibhiḥ /",
    "GE09ram_02pu:6107": "saṃpatadbhir ayodhyāyāṃ na vibhānti mahāpathāḥ // Ram_2,106.23 //",
    "GE09ram_02pu:6108": "evaṃ bahuvidhaṃ jalpan viveśa vasatiṃ pituḥ /",
    "GE09ram_02pu:6109": "tena hīnāṃ narendreṇa siṃhahīnāṃ guhām iva // Ram_2,106.24 //",
    "GE09ram_02pu:6110": "tato nikṣipya mātṝn sa ayodhyāyāṃ dṛḍhavrataḥ /",
    "GE09ram_02pu:6111": "bharataḥ śokasaṃtapto gurūn idam athābravīt // Ram_2,107.1 //",
    "GE09ram_02pu:6112": "nandigrāmaṃ gamiṣyāmi sarvān āmantraye 'dya vaḥ /",
    "GE09ram_02pu:6113": "tatra duḥkham idaṃ sarvaṃ sahiṣye rāghavaṃ vinā // Ram_2,107.2 //",
    "GE09ram_02pu:6114": "gataś ca hi divaṃ rājā vanasthaś ca gurur mama /",
    "GE09ram_02pu:6115": "rāmaṃ pratīkṣe rājyāya sa hi rājā mahāyaśāḥ // Ram_2,107.3 //",
    "GE09ram_02pu:6116": "etac chrutvā śubhaṃ vākyaṃ bharatasya mahātmanaḥ /",
    "GE09ram_02pu:6117": "abruvan mantriṇaḥ sarve vasiṣṭhaś ca purohitaḥ // Ram_2,107.4 //",
    "GE09ram_02pu:6118": "sadṛśaṃ ślāghanīyaṃ ca yad uktaṃ bharata tvayā /",
    "GE09ram_02pu:6119": "vacanaṃ bhrātṛvātsalyād anurūpaṃ tavaiva tat // Ram_2,107.5 //",
    "GE09ram_02pu:6120": "nityaṃ te bandhulubdhasya tiṣṭhato bhrātṛsauhṛde /",
    "GE09ram_02pu:6121": "āryamārgaṃ prapannasya nānumanyeta kaḥ pumān // Ram_2,107.6 //",
    "GE09ram_02pu:6122": "mantriṇāṃ vacanaṃ śrutvā yathābhilaṣitaṃ priyam /",
    "GE09ram_02pu:6123": "abravīt sārathiṃ vākyaṃ ratho me yujyatām iti // Ram_2,107.7 //",
    "GE09ram_02pu:6124": "prahṛṣṭavadanaḥ sarvā mātṝn samabhivādya saḥ /",
    "GE09ram_02pu:6125": "āruroha rathaṃ śrīmāñ śatrughnena samanvitaḥ // Ram_2,107.8 //",
    "GE09ram_02pu:6126": "āruhya tu rathaṃ śīghraṃ śatrughnabharatāv ubhau /",
    "GE09ram_02pu:6127": "yayatuḥ paramaprītau vṛtau mantripurohitaiḥ // Ram_2,107.9 //",
    "GE09ram_02pu:6128": "agrato guravas tatra vasiṣṭhapramukhā dvijāḥ /",
    "GE09ram_02pu:6129": "prayayuḥ prāṅmukhāḥ sarve nandigrāmo yato 'bhavat // Ram_2,107.10 //",
    "GE09ram_02pu:6130": "balaṃ ca tad anāhūtaṃ gajāśvarathasaṃkulam /",
    "GE09ram_02pu:6131": "prayayau bharate yāte sarve ca puravāsinaḥ // Ram_2,107.11 //",
    "GE09ram_02pu:6132": "rathasthaḥ sa tu dharmātmā bharato bhrātṛvatsalaḥ /",
    "GE09ram_02pu:6133": "nandigrāmaṃ yayau tūrṇaṃ śirasy ādhāya pāduke // Ram_2,107.12 //",
    "GE09ram_02pu:6134": "tatas tu bharataḥ kṣipraṃ nandigrāmaṃ praviśya saḥ /",
    "GE09ram_02pu:6135": "avatīrya rathāt tūrṇaṃ gurūn idam uvāca ha // Ram_2,107.13 //",
    "GE09ram_02pu:6136": "etad rājyaṃ mama bhrātrā dattaṃ saṃnyāsavat svayam /",
    "GE09ram_02pu:6137": "yogakṣemavahe ceme pāduke hemabhūṣite /",
    "GE09ram_02pu:6138": "tam imaṃ pālayiṣyāmi rāghavāgamanaṃ prati // Ram_2,107.14 //",
    "GE09ram_02pu:6139": "kṣipraṃ saṃyojayitvā tu rāghavasya punaḥ svayam /",
    "GE09ram_02pu:6140": "caraṇau tau tu rāmasya drakṣyāmi sahapādukau // Ram_2,107.15 //",
    "GE09ram_02pu:6141": "tato nikṣiptabhāro 'haṃ rāghaveṇa samāgataḥ /",
    "GE09ram_02pu:6142": "nivedya gurave rājyaṃ bhajiṣye guruvṛttitām // Ram_2,107.16 //",
    "GE09ram_02pu:6143": "rāghavāya ca saṃnyāsaṃ dattveme varapāduke /",
    "GE09ram_02pu:6144": "rājyaṃ cedam ayodhyāṃ ca dhūtapāpo bhavāmi ca // Ram_2,107.17 //",
    "GE09ram_02pu:6145": "abhiṣikte tu kākutsthe prahṛṣṭamudite jane /",
    "GE09ram_02pu:6146": "prītir mama yaśaś caiva bhaved rājyāc caturguṇam // Ram_2,107.18 //",
    "GE09ram_02pu:6147": "evaṃ tu vilapan dīno bharataḥ sa mahāyaśāḥ /",
    "GE09ram_02pu:6148": "nandigrāme 'karod rājyaṃ duḥkhito mantribhiḥ saha // Ram_2,107.19 //",
    "GE09ram_02pu:6149": "sa valkalajaṭādhārī muniveṣadharaḥ prabhuḥ /",
    "GE09ram_02pu:6150": "nandigrāme 'vasad vīraḥ sasainyo bharatas tadā // Ram_2,107.20 //",
    "GE09ram_02pu:6151": "rāmāgamanam ākāṅkṣan bharato bhrātṛvatsalaḥ /",
    "GE09ram_02pu:6152": "bhrātur vacanakārī ca pratijñāpāragas tadā // Ram_2,107.21 //",
    "GE09ram_02pu:6153": "pāduke tv abhiṣicyātha nandigrāme 'vasat tadā /",
    "GE09ram_02pu:6154": "bharataḥ śāsanaṃ sarvaṃ pādukābhyāṃ nyavedayat // Ram_2,107.22 //",
    "GE09ram_02pu:6155": "pratiprayāte bharate vasan rāmas tapovane /",
    "GE09ram_02pu:6156": "lakṣayāmāsa sodvegam athautsukyaṃ tapasvinām // Ram_2,108.1 //",
    "GE09ram_02pu:6157": "ye tatra citrakūṭasya purastāt tāpasāśrame /",
    "GE09ram_02pu:6158": "rāmam āśritya niratās tān alakṣayad utsukān // Ram_2,108.2 //",
    "GE09ram_02pu:6159": "nayanair bhṛkuṭībhiś ca rāmaṃ nirdiśya śaṅkitāḥ /",
    "GE09ram_02pu:6160": "anyonyam upajalpantaḥ śanaiś cakrur mithaḥ kathāḥ // Ram_2,108.3 //",
    "GE09ram_02pu:6161": "teṣām autsukyam ālakṣya rāmas tv ātmani śaṅkitaḥ /",
    "GE09ram_02pu:6162": "kṛtāñjalir uvācedam ṛṣiṃ kulapatiṃ tataḥ // Ram_2,108.4 //",
    "GE09ram_02pu:6163": "na kaccid bhagavan kiṃcit pūrvavṛttam idaṃ mayi /",
    "GE09ram_02pu:6164": "dṛśyate vikṛtaṃ yena vikriyante tapasvinaḥ // Ram_2,108.5 //",
    "GE09ram_02pu:6165": "pramādāc caritaṃ kaccit kiṃcin nāvarajasya me /",
    "GE09ram_02pu:6166": "lakṣmaṇasyarṣibhir dṛṣṭaṃ nānurūpam ivātmanaḥ // Ram_2,108.6 //",
    "GE09ram_02pu:6167": "kaccic chuśrūṣamāṇā vaḥ śuśrūṣaṇaparā mayi /",
    "GE09ram_02pu:6168": "pramadābhyucitāṃ vṛttiṃ sītā yuktaṃ na vartate // Ram_2,108.7 //",
    "GE09ram_02pu:6169": "atharṣir jarayā vṛddhas tapasā ca jarāṃ gataḥ /",
    "GE09ram_02pu:6170": "vepamāna ivovāca rāmaṃ bhūtadayāparam // Ram_2,108.8 //",
    "GE09ram_02pu:6171": "kutaḥ kalyāṇasattvāyāḥ kalyāṇābhirates tathā /",
    "GE09ram_02pu:6172": "calanaṃ tāta vaidehyās tapasviṣu viśeṣataḥ // Ram_2,108.9 //",
    "GE09ram_02pu:6173": "tvannimittam idaṃ tāvat tāpasān prati vartate /",
    "GE09ram_02pu:6174": "rakṣobhyas tena saṃvignāḥ kathayanti mithaḥ kathāḥ // Ram_2,108.10 //",
    "GE09ram_02pu:6175": "rāvaṇāvarajaḥ kaścit kharo nāmeha rākṣasaḥ /",
    "GE09ram_02pu:6176": "utpāṭya tāpasān sarvāñ janasthānaniketanān // Ram_2,108.11 //",
    "GE09ram_02pu:6177": "dhṛṣṭaś ca jitakāśī ca nṛśaṃsaḥ puruṣādakaḥ /",
    "GE09ram_02pu:6178": "avaliptaś ca pāpaś ca tvāṃ ca tāta na mṛṣyate // Ram_2,108.12 //",
    "GE09ram_02pu:6179": "tvaṃ yadā prabhṛti hy asminn āśrame tāta vartase /",
    "GE09ram_02pu:6180": "tadā prabhṛti rakṣāṃsi viprakurvanti tāpasān // Ram_2,108.13 //",
    "GE09ram_02pu:6181": "darśayanti hi bībhatsaiḥ krūrair bhīṣaṇakair api /",
    "GE09ram_02pu:6182": "nānā rūpair virūpaiś ca rūpair asukhadarśanaiḥ // Ram_2,108.14 //",
    "GE09ram_02pu:6183": "apraśastair aśucibhiḥ saṃprayojya ca tāpasān /",
    "GE09ram_02pu:6184": "pratighnanty aparān kṣipram anāryāḥ purataḥ sthitāḥ // Ram_2,108.15 //",
    "GE09ram_02pu:6185": "teṣu teṣv āśramasthāneṣv abuddham avalīya ca /",
    "GE09ram_02pu:6186": "ramante tāpasāṃs tatra nāśayanto 'lpacetasaḥ // Ram_2,108.16 //",
    "GE09ram_02pu:6187": "apakṣipanti srugbhāṇḍān agnīn siñcanti vāriṇā /",
    "GE09ram_02pu:6188": "kalaśāṃś ca pramṛdnanti havane samupasthite // Ram_2,108.17 //",
    "GE09ram_02pu:6189": "tair durātmabhir āviṣṭān āśramān prajihāsavaḥ /",
    "GE09ram_02pu:6190": "gamanāyānyadeśasya codayanty ṛṣayo 'dya mām // Ram_2,108.18 //",
    "GE09ram_02pu:6191": "tat purā rāma śārīrām upahiṃsāṃ tapasviṣu /",
    "GE09ram_02pu:6192": "darśayanti hi duṣṭās te tyakṣyāma imam āśramam // Ram_2,108.19 //",
    "GE09ram_02pu:6193": "bahumūlaphalaṃ citram avidūrād ito vanam /",
    "GE09ram_02pu:6194": "purāṇāśramam evāhaṃ śrayiṣye sagaṇaḥ punaḥ // Ram_2,108.20 //",
    "GE09ram_02pu:6195": "kharas tvayy api cāyuktaṃ purā tāta pravartate /",
    "GE09ram_02pu:6196": "sahāsmābhir ito gaccha yadi buddhiḥ pravartate // Ram_2,108.21 //",
    "GE09ram_02pu:6197": "sakalatrasya saṃdeho nityaṃ yat tasya rāghava /",
    "GE09ram_02pu:6198": "samarthasyāpi hi sato vāso duḥkham ihādya te // Ram_2,108.22 //",
    "GE09ram_02pu:6199": "ity uktavantaṃ rāmas taṃ rājaputras tapasvinam /",
    "GE09ram_02pu:6200": "na śaśākottarair vākyair avaroddhuṃ samutsukam // Ram_2,108.23 //",
    "GE09ram_02pu:6201": "abhinandya samāpṛcchya samādhāya ca rāghavam /",
    "GE09ram_02pu:6202": "sa jagāmāśramaṃ tyaktvā kulaiḥ kulapatiḥ saha // Ram_2,108.24 //",
    "GE09ram_02pu:6203": "rāmaḥ saṃsādhya tv ṛṣigaṇam anugamanād deśāt tasmāccit kulapatim abhivādya rṣim /",
    "GE09ram_02pu:6204": "samyakprītais tair anumata upadiṣṭārthaḥ puṇyaṃ vāsāya svanilayam upasaṃpede // Ram_2,108.25",
    "GE09ram_02pu:6205": "āśramaṃ tv ṛṣivirahitaṃ prabhuḥ kṣaṇam api na jahau sa rāghavaḥ /",
    "GE09ram_02pu:6206": "rāghavaṃ hi satatam anugatās tāpasāś cārṣicaritadhṛtaguṇāḥ // Ram_2,108.26",
    "GE09ram_02pu:6207": "rāghavas tv apayāteṣu tapasviṣu vicintayan /",
    "GE09ram_02pu:6208": "na tatrārocayad vāsaṃ kāraṇair bahubhis tadā // Ram_2,109.1 //",
    "GE09ram_02pu:6209": "iha me bharato dṛṣṭo mātaraś ca sanāgarāḥ /",
    "GE09ram_02pu:6210": "sā ca me smṛtir anveti tān nityam anuśocataḥ // Ram_2,109.2 //",
    "GE09ram_02pu:6211": "skandhāvāraniveśena tena tasya mahātmanaḥ /",
    "GE09ram_02pu:6212": "hayahastikarīṣaiś ca upamardaḥ kṛto bhṛśam // Ram_2,109.3 //",
    "GE09ram_02pu:6213": "tasmād anyatra gacchāma iti saṃcintya rāghavaḥ /",
    "GE09ram_02pu:6214": "prātiṣṭhata sa vaidehyā lakṣmaṇena ca saṃgataḥ // Ram_2,109.4 //",
    "GE09ram_02pu:6215": "so 'trer āśramam āsādya taṃ vavande mahāyaśāḥ /",
    "GE09ram_02pu:6216": "taṃ cāpi bhagavān atriḥ putravat pratyapadyata // Ram_2,109.5 //",
    "GE09ram_02pu:6217": "svayam ātithyam ādiśya sarvam asya susatkṛtam /",
    "GE09ram_02pu:6218": "saumitriṃ ca mahābhāgāṃ sītāṃ ca samasāntvayat // Ram_2,109.6 //",
    "GE09ram_02pu:6219": "patnīṃ ca samanuprāptāṃ vṛddhām āmantrya satkṛtām /",
    "GE09ram_02pu:6220": "sāntvayāmāsa dharmajñaḥ sarvabhūtahite rataḥ // Ram_2,109.7 //",
    "GE09ram_02pu:6221": "anasūyāṃ mahābhāgāṃ tāpasīṃ dharmacāriṇīm /",
    "GE09ram_02pu:6222": "pratigṛhṇīṣva vaidehīm abravīd ṛṣisattamaḥ // Ram_2,109.8 //",
    "GE09ram_02pu:6223": "rāmāya cācacakṣe tāṃ tāpasīṃ dharmacāriṇīm /",
    "GE09ram_02pu:6224": "daśa varṣāṇy anāvṛṣṭyā dagdhe loke nirantaram // Ram_2,109.9 //",
    "GE09ram_02pu:6225": "yayā mūlaphale sṛṣṭe jāhnavī ca pravartitā /",
    "GE09ram_02pu:6226": "ugreṇa tapasā yuktā niyamaiś cāpy alaṃkṛtā // Ram_2,109.10 //",
    "GE09ram_02pu:6227": "daśavarṣasahasrāṇi yayā taptaṃ mahat tapaḥ /",
    "GE09ram_02pu:6228": "anasūyāvratais tāta pratyūhāś ca nibarhitāḥ // Ram_2,109.11 //",
    "GE09ram_02pu:6229": "devakāryanimittaṃ ca yayā saṃtvaramāṇayā /",
    "GE09ram_02pu:6230": "daśarātraṃ kṛtvā rātriḥ seyaṃ māteva te 'nagha // Ram_2,109.12 //",
    "GE09ram_02pu:6231": "tām imāṃ sarvabhūtānāṃ namaskāryāṃ yaśasvinīm /",
    "GE09ram_02pu:6232": "abhigacchatu vaidehī vṛddhām akrodhanāṃ sadā // Ram_2,109.13 //",
    "GE09ram_02pu:6233": "evaṃ bruvāṇaṃ tam ṛṣiṃ tathety uktvā sa rāghavaḥ /",
    "GE09ram_02pu:6234": "sītām uvāca dharmajñām idaṃ vacanam uttamam // Ram_2,109.14 //",
    "GE09ram_02pu:6235": "rājaputri śrutaṃ tv etan muner asya samīritam /",
    "GE09ram_02pu:6236": "śreyo'rtham ātmanaḥ śīghram abhigaccha tapasvinīm // Ram_2,109.15 //",
    "GE09ram_02pu:6237": "anasūyeti yā loke karmabhiḥ khyātim āgatā /",
    "GE09ram_02pu:6238": "tāṃ śīghram abhigaccha tvam abhigamyāṃ tapasvinīm // Ram_2,109.16 //",
    "GE09ram_02pu:6239": "sītā tv etad vacaḥ śrutvā rāghavasya hitaiṣiṇī /",
    "GE09ram_02pu:6240": "tām atripatnīṃ dharmajñām abhicakrāma maithilī // Ram_2,109.17 //",
    "GE09ram_02pu:6241": "śithilāṃ valitāṃ vṛddhāṃ jarāpāṇḍuramūrdhajām /",
    "GE09ram_02pu:6242": "satataṃ vepamānāṅgīṃ pravāte kadalī yathā // Ram_2,109.18 //",
    "GE09ram_02pu:6243": "tāṃ tu sītā mahābhāgām anasūyāṃ pativratām /",
    "GE09ram_02pu:6244": "abhyavādayad avyagrā svaṃ nāma samudāharat // Ram_2,109.19 //",
    "GE09ram_02pu:6245": "abhivādya ca vaidehī tāpasīṃ tām aninditām /",
    "GE09ram_02pu:6246": "baddhāñjalipuṭā hṛṣṭā paryapṛcchad anāmayam // Ram_2,109.20 //",
    "GE09ram_02pu:6247": "tataḥ sītāṃ mahābhāgāṃ dṛṣṭvā tāṃ dharmacāriṇīm /",
    "GE09ram_02pu:6248": "sāntvayanty abravīd dhṛṣṭā diṣṭyā dharmam avekṣase // Ram_2,109.21 //",
    "GE09ram_02pu:6249": "tyaktvā jñātijanaṃ sīte mānam ṛddhiṃ ca mānini /",
    "GE09ram_02pu:6250": "avaruddhaṃ vane rāmaṃ diṣṭyā tvam anugacchasi // Ram_2,109.22 //",
    "GE09ram_02pu:6251": "nagarastho vanastho vā pāpo vā yadi vāśubhaḥ /",
    "GE09ram_02pu:6252": "yāsāṃ strīṇāṃ priyo bhartā tāsāṃ lokā mahodayāḥ // Ram_2,109.23 //",
    "GE09ram_02pu:6253": "duḥśīlaḥ kāmavṛtto vā dhanair vā parivarjitaḥ /",
    "GE09ram_02pu:6254": "strīṇām āryasvabhāvānāṃ paramaṃ daivataṃ patiḥ // Ram_2,109.24 //",
    "GE09ram_02pu:6255": "nāto viśiṣṭaṃ paśyāmi bāndhavaṃ vimṛśanty aham /",
    "GE09ram_02pu:6256": "sarvatra yogyaṃ vaidehi tapaḥ kṛtam ivāvyayam // Ram_2,109.25 //",
    "GE09ram_02pu:6257": "na tv evam avagacchanti guṇadoṣam asatstriyaḥ /",
    "GE09ram_02pu:6258": "kāmavaktavyahṛdayā bhartṛnāthāś caranti yāḥ // Ram_2,109.26 //",
    "GE09ram_02pu:6259": "prāpnuvanty ayaśaś caiva dharmabhraṃśaṃ ca maithili /",
    "GE09ram_02pu:6260": "akāryavaśam āpannāḥ striyo yāḥ khalu tadvidhāḥ // Ram_2,109.27 //",
    "GE09ram_02pu:6261": "tvadvidhās tu guṇair yuktā dṛṣṭalokaparāvarāḥ /",
    "GE09ram_02pu:6262": "striyaḥ svarge cariṣyanti yathā puṇyakṛtas tathā // Ram_2,109.28 //",
    "GE09ram_02pu:6263": "sā tv evam uktā vaidehī anasūyānasūyayā /",
    "GE09ram_02pu:6264": "pratipūjya vaco mandaṃ pravaktum upacakrame // Ram_2,110.1 //",
    "GE09ram_02pu:6265": "naitad āścaryam āryāyā yan māṃ tvam anubhāṣase /",
    "GE09ram_02pu:6266": "viditaṃ tu mamāpy etad yathā nāryāḥ patir guruḥ // Ram_2,110.2 //",
    "GE09ram_02pu:6267": "yady apy eṣa bhaved bhartā mamārye vṛttavarjitaḥ /",
    "GE09ram_02pu:6268": "advaidham upacartavyas tathāpy eṣa mayā bhavet // Ram_2,110.3 //",
    "GE09ram_02pu:6269": "kiṃ punar yo guṇaślāghyaḥ sānukrośo jitendriyaḥ /",
    "GE09ram_02pu:6270": "sthirānurāgo dharmātmā mātṛvartī pitṛpriyaḥ // Ram_2,110.4 //",
    "GE09ram_02pu:6271": "yāṃ vṛttiṃ vartate rāmaḥ kausalyāyāṃ mahābalaḥ /",
    "GE09ram_02pu:6272": "tām eva nṛpanārīṇām anyāsām api vartate // Ram_2,110.5 //",
    "GE09ram_02pu:6273": "sakṛd dṛṣṭāsv api strīṣu nṛpeṇa nṛpavatsalaḥ /",
    "GE09ram_02pu:6274": "mātṛvad vartate vīro mānam utsṛjya dharmavit // Ram_2,110.6 //",
    "GE09ram_02pu:6275": "āgacchantyāś ca vijanaṃ vanam evaṃ bhayāvaham /",
    "GE09ram_02pu:6276": "samāhitaṃ hi me śvaśrvā hṛdaye yat sthitaṃ mama // Ram_2,110.7 //",
    "GE09ram_02pu:6277": "pāṇipradānakāle ca yat purā tv agnisaṃnidhau /",
    "GE09ram_02pu:6278": "anuśiṣṭā jananyāsmi vākyaṃ tad api me dhṛtam // Ram_2,110.8 //",
    "GE09ram_02pu:6279": "navīkṛtaṃ tu tat sarvaṃ vākyais te dharmacāriṇi /",
    "GE09ram_02pu:6280": "patiśuśrūṣaṇān nāryās tapo nānyad vidhīyate // Ram_2,110.9 //",
    "GE09ram_02pu:6281": "sāvitrī patiśuśrūṣāṃ kṛtvā svarge mahīyate /",
    "GE09ram_02pu:6282": "tathā vṛttiś ca yātā tvaṃ patiśuśrūṣayā divam // Ram_2,110.10 //",
    "GE09ram_02pu:6283": "variṣṭhā sarvanārīṇām eṣā ca divi devatā /",
    "GE09ram_02pu:6284": "rohiṇī ca vinā candraṃ muhūrtam api dṛśyate // Ram_2,110.11 //",
    "GE09ram_02pu:6285": "evaṃvidhāś ca pravarāḥ striyo bhartṛdṛḍhavratāḥ /",
    "GE09ram_02pu:6286": "devaloke mahīyante puṇyena svena karmaṇā // Ram_2,110.12 //",
    "GE09ram_02pu:6287": "tato 'nasūyā saṃhṛṣṭā śrutvoktaṃ sītayā vacaḥ /",
    "GE09ram_02pu:6288": "śirasy āghrāya covāca maithilīṃ harṣayanty uta // Ram_2,110.13 //",
    "GE09ram_02pu:6289": "niyamair vividhair āptaṃ tapo hi mahad asti me /",
    "GE09ram_02pu:6290": "tat saṃśritya balaṃ sīte chandaye tvāṃ śucivrate // Ram_2,110.14 //",
    "GE09ram_02pu:6291": "upapannaṃ ca yuktaṃ ca vacanaṃ tava maithili /",
    "GE09ram_02pu:6292": "prītā cāsmy ucitaṃ kiṃ te karavāṇi bravīhi me /",
    "GE09ram_02pu:6293": "kṛtam ity abravīt sītā tapobalasamanvitām // Ram_2,110.15 //",
    "GE09ram_02pu:6294": "sā tv evam uktā dharmajñā tayā prītatarābhavat /",
    "GE09ram_02pu:6295": "saphalaṃ ca praharṣaṃ te hanta sīte karomy aham // Ram_2,110.16 //",
    "GE09ram_02pu:6296": "idaṃ divyaṃ varaṃ mālyaṃ vastram ābharaṇāni ca /",
    "GE09ram_02pu:6297": "aṅgarāgaṃ ca vaidehi mahārham anulepanam // Ram_2,110.17 //",
    "GE09ram_02pu:6298": "mayā dattam idaṃ sīte tava gātrāṇi śobhayet /",
    "GE09ram_02pu:6299": "anurūpam asaṃkliṣṭaṃ nityam eva bhaviṣyati // Ram_2,110.18 //",
    "GE09ram_02pu:6300": "aṅgarāgeṇa divyena liptāṅgī janakātmaje /",
    "GE09ram_02pu:6301": "śobhayiṣyāmi bhartāraṃ yathā śrīr viṣṇum avyayam // Ram_2,110.19 //",
    "GE09ram_02pu:6302": "sā vastram aṅgarāgaṃ ca bhūṣaṇāni srajas tathā /",
    "GE09ram_02pu:6303": "maithilī pratijagrāha prītidānam anuttamam // Ram_2,110.20 //",
    "GE09ram_02pu:6304": "pratigṛhya ca tat sītā prītidānaṃ yaśasvinī /",
    "GE09ram_02pu:6305": "śliṣṭāñjalipuṭā dhīrā samupāsta tapodhanām // Ram_2,110.21 //",
    "GE09ram_02pu:6306": "tathā sītām upāsīnām anasūyā dṛḍhavratā /",
    "GE09ram_02pu:6307": "vacanaṃ praṣṭum ārebhe kathāṃ kāṃcid anupriyām // Ram_2,110.22 //",
    "GE09ram_02pu:6308": "svayaṃvare kila prāptā tvam anena yaśasvinā /",
    "GE09ram_02pu:6309": "rāghaveṇeti me sīte kathā śrutim upāgatā // Ram_2,110.23 //",
    "GE09ram_02pu:6310": "tāṃ kathāṃ śrotum icchāmi vistareṇa ca maithili /",
    "GE09ram_02pu:6311": "yathānubhūtaṃ kārtsnyena tan me tvaṃ vaktum arhasi // Ram_2,110.24 //",
    "GE09ram_02pu:6312": "evam uktā tu sā sītā tāṃ tato dharmacāriṇīm /",
    "GE09ram_02pu:6313": "śrūyatām iti coktvā vai kathayāmāsa tāṃ kathām // Ram_2,110.25 //",
    "GE09ram_02pu:6314": "mithilādhipatir vīro janako nāma dharmavit /",
    "GE09ram_02pu:6315": "kṣatradharmaṇy abhirato nyāyataḥ śāsti medinīm // Ram_2,110.26 //",
    "GE09ram_02pu:6316": "tasya lāṅgalahastasya karṣataḥ kṣetramaṇḍalam /",
    "GE09ram_02pu:6317": "ahaṃ kilotthitā bhittvā jagatīṃ nṛpateḥ sutā // Ram_2,110.27 //",
    "GE09ram_02pu:6318": "sa māṃ dṛṣṭvā narapatir muṣṭivikṣepatatparaḥ /",
    "GE09ram_02pu:6319": "pāṃśuguṇṭhitasarvāṅgīṃ vismito janako 'bhavat // Ram_2,110.28 //",
    "GE09ram_02pu:6320": "anapatyena ca snehād aṅkam āropya ca svayam /",
    "GE09ram_02pu:6321": "mameyaṃ tanayety uktvā sneho mayi nipātitaḥ // Ram_2,110.29 //",
    "GE09ram_02pu:6322": "antarikṣe ca vāg uktā pratimāmānuṣī kila /",
    "GE09ram_02pu:6323": "evam etan narapate dharmeṇa tanayā tava // Ram_2,110.30 //",
    "GE09ram_02pu:6324": "tataḥ prahṛṣṭo dharmātmā pitā me mithilādhipaḥ /",
    "GE09ram_02pu:6325": "avāpto vipulām ṛddhiṃ mām avāpya narādhipaḥ // Ram_2,110.31 //",
    "GE09ram_02pu:6326": "dattā cāsmīṣṭavad devyai jyeṣṭhāyai puṇyakarmaṇā /",
    "GE09ram_02pu:6327": "tayā saṃbhāvitā cāsmi snigdhayā mātṛsauhṛdāt // Ram_2,110.32 //",
    "GE09ram_02pu:6328": "patisaṃyogasulabhaṃ vayo dṛṣṭvā tu me pitā /",
    "GE09ram_02pu:6329": "cintām abhyagamad dīno vittanāśād ivādhanaḥ // Ram_2,110.33 //",
    "GE09ram_02pu:6330": "sadṛśāc cāpakṛṣṭāc ca loke kanyāpitā janāt /",
    "GE09ram_02pu:6331": "pradharṣaṇām avāpnoti śakreṇāpi samo bhuvi // Ram_2,110.34 //",
    "GE09ram_02pu:6332": "tāṃ dharṣaṇām adūrasthāṃ saṃdṛśyātmani pārthivaḥ /",
    "GE09ram_02pu:6333": "cintārṇavagataḥ pāraṃ nāsasādāplavo yathā // Ram_2,110.35 //",
    "GE09ram_02pu:6334": "ayonijāṃ hi māṃ jñātvā nādhyagacchat sa cintayan /",
    "GE09ram_02pu:6335": "sadṛśaṃ cānurūpaṃ ca mahīpālaḥ patiṃ mama // Ram_2,110.36 //",
    "GE09ram_02pu:6336": "tasya buddhir iyaṃ jātā cintayānasya saṃtatam /",
    "GE09ram_02pu:6337": "svayaṃ varaṃ tanūjāyāḥ kariṣyāmīti dhīmataḥ // Ram_2,110.37 //",
    "GE09ram_02pu:6338": "mahāyajñe tadā tasya varuṇena mahātmanā /",
    "GE09ram_02pu:6339": "dattaṃ dhanurvaraṃ prītyā tūṇī cākṣayasāyakau // Ram_2,110.38 //",
    "GE09ram_02pu:6340": "asaṃcālyaṃ manuṣyaiś ca yatnenāpi ca gauravāt /",
    "GE09ram_02pu:6341": "tan na śaktā namayituṃ svapneṣv api narādhipāḥ // Ram_2,110.39 //",
    "GE09ram_02pu:6342": "tad dhanuḥ prāpya me pitrā vyāhṛtaṃ satyavādinā /",
    "GE09ram_02pu:6343": "samavāye narendrāṇāṃ pūrvam āmantrya pārthivān // Ram_2,110.40 //",
    "GE09ram_02pu:6344": "idaṃ ca dhanur udyamya sajyaṃ yaḥ kurute naraḥ /",
    "GE09ram_02pu:6345": "tasya me duhitā bhāryā bhaviṣyati na saṃśayaḥ // Ram_2,110.41 //",
    "GE09ram_02pu:6346": "tac ca dṛṣṭvā dhanuḥśreṣṭhaṃ gauravād girisaṃnibham /",
    "GE09ram_02pu:6347": "abhivādya nṛpā jagmur aśaktās tasya tolane // Ram_2,110.42 //",
    "GE09ram_02pu:6348": "sudīrghasya tu kālasya rāghavo 'yaṃ mahādyutiḥ /",
    "GE09ram_02pu:6349": "viśvāmitreṇa sahito yajñaṃ draṣṭuṃ samāgataḥ // Ram_2,110.43 //",
    "GE09ram_02pu:6350": "lakṣmaṇena saha bhrātrā rāmaḥ satyaparākramaḥ /",
    "GE09ram_02pu:6351": "viśvāmitras tu dharmātmā mama pitrā supūjitaḥ // Ram_2,110.44 //",
    "GE09ram_02pu:6352": "provāca pitaraṃ tatra bhrātarau rāmalakṣmaṇau /",
    "GE09ram_02pu:6353": "sutau daśarathasyemau dhanurdarśanakāṅkṣiṇau /",
    "GE09ram_02pu:6354": "ity uktas tena vipreṇa tad dhanuḥ samupānayat // Ram_2,110.45 //",
    "GE09ram_02pu:6355": "nimeṣāntaramātreṇa tad ānamya sa vīryavān /",
    "GE09ram_02pu:6356": "jyāṃ samāropya jhaṭiti pūrayāmāsa vīryavān // Ram_2,110.46 //",
    "GE09ram_02pu:6357": "tena pūrayatā vegān madhye bhagnaṃ dvidhā dhanuḥ /",
    "GE09ram_02pu:6358": "tasya śabdo 'bhavad bhīmaḥ patitasyāśaner iva // Ram_2,110.47 //",
    "GE09ram_02pu:6359": "tato 'haṃ tatra rāmāya pitrā satyābhisaṃdhinā /",
    "GE09ram_02pu:6360": "udyatā dātum udyamya jalabhājanam uttamam // Ram_2,110.48 //",
    "GE09ram_02pu:6361": "dīyamānāṃ na tu tadā pratijagrāha rāghavaḥ /",
    "GE09ram_02pu:6362": "avijñāya pituś chandam ayodhyādhipateḥ prabhoḥ // Ram_2,110.49 //",
    "GE09ram_02pu:6363": "tataḥ śvaśuram āmantrya vṛddhaṃ daśarathaṃ nṛpam /",
    "GE09ram_02pu:6364": "mama pitrā ahaṃ dattā rāmāya viditātmane // Ram_2,110.50 //",
    "GE09ram_02pu:6365": "mama caivānujā sādhvī ūrmilā priyadarśanā /",
    "GE09ram_02pu:6366": "bhāryārthe lakṣmaṇasyāpi dattā pitrā mama svayam // Ram_2,110.51 //",
    "GE09ram_02pu:6367": "evaṃ dattāsmi rāmāya tadā tasmin svayaṃvare /",
    "GE09ram_02pu:6368": "anuraktā ca dharmeṇa patiṃ vīryavatāṃ varam // Ram_2,110.52 //",
    "GE09ram_02pu:6369": "anasūyā tu dharmajñā śrutvā tāṃ mahatīṃ kathām /",
    "GE09ram_02pu:6370": "paryaṣvajata bāhubhyāṃ śirasy āghrāya maithilīm // Ram_2,111.1 //",
    "GE09ram_02pu:6371": "vyaktākṣarapadaṃ citraṃ bhāṣitaṃ madhuraṃ tvayā /",
    "GE09ram_02pu:6372": "yathā svayaṃvaraṃ vṛttaṃ tat sarvaṃ hi śrutaṃ mayā // Ram_2,111.2 //",
    "GE09ram_02pu:6373": "rame 'haṃ kathayā te tu dṛḍhaṃ madhurabhāṣiṇi /",
    "GE09ram_02pu:6374": "ravir astaṃ gataḥ śrīmān upohya rajanīṃ śivām // Ram_2,111.3 //",
    "GE09ram_02pu:6375": "divasaṃ pratikīrṇānām āhārārthaṃ patatriṇām /",
    "GE09ram_02pu:6376": "saṃdhyākāle nilīnānāṃ nidrārthaṃ śrūyate dhvaniḥ // Ram_2,111.4 //",
    "GE09ram_02pu:6377": "ete cāpy abhiṣekārdrā munayaḥ phalaśodhanāḥ /",
    "GE09ram_02pu:6378": "sahitā upavartante salilāplutavalkalāḥ // Ram_2,111.5 //",
    "GE09ram_02pu:6379": "ṛṣīṇām agnihotreṣu huteṣu vidhipurvakam /",
    "GE09ram_02pu:6380": "kapotāṅgāruṇo dhūmo dṛśyate pavanoddhataḥ // Ram_2,111.6 //",
    "GE09ram_02pu:6381": "alpaparṇā hi taravo ghanībhūtāḥ samantataḥ /",
    "GE09ram_02pu:6382": "viprakṛṣṭe 'pi ye deśe na prakāśanti vai diśaḥ // Ram_2,111.7 //",
    "GE09ram_02pu:6383": "rajanīcarasattvāni pracaranti samantataḥ /",
    "GE09ram_02pu:6384": "tapovanamṛgā hy ete veditīrtheṣu śerate // Ram_2,111.8 //",
    "GE09ram_02pu:6385": "sampravṛttā niśā sīte nakṣatrasamalaṃkṛtā /",
    "GE09ram_02pu:6386": "jyotsnāprāvaraṇaś candro dṛśyate 'bhyudito 'mbare // Ram_2,111.9 //",
    "GE09ram_02pu:6387": "gamyatām anujānāmi rāmasyānucarī bhava /",
    "GE09ram_02pu:6388": "kathayantyā hi madhuraṃ tvayāhaṃ paritoṣitā // Ram_2,111.10 //",
    "GE09ram_02pu:6389": "alaṃkuru ca tāvat tvaṃ pratyakṣaṃ mama maithili /",
    "GE09ram_02pu:6390": "prītiṃ janaya me vatsa divyālaṃkāraśobhinī // Ram_2,111.11 //",
    "GE09ram_02pu:6391": "sā tadā samalaṃkṛtya sītā surasutopamā /",
    "GE09ram_02pu:6392": "praṇamya śirasā tasyai rāmaṃ tv abhimukhī yayau // Ram_2,111.12 //",
    "GE09ram_02pu:6393": "tathā tu bhūṣitāṃ sītāṃ dadarśa vadatāṃ varaḥ /",
    "GE09ram_02pu:6394": "rāghavaḥ prītidānena tapasvinyā jaharṣa ca // Ram_2,111.13 //",
    "GE09ram_02pu:6395": "nyavedayat tataḥ sarvaṃ sītā rāmāya maithilī /",
    "GE09ram_02pu:6396": "prītidānaṃ tapasvinyā vasanābharaṇasrajām // Ram_2,111.14 //",
    "GE09ram_02pu:6397": "prahṛṣṭas tv abhavad rāmo lakṣmaṇaś ca mahārathaḥ /",
    "GE09ram_02pu:6398": "maithilyāḥ satkriyāṃ dṛṣṭvā mānuṣeṣu sudurlabhām // Ram_2,111.15 //",
    "GE09ram_02pu:6399": "tatas tāṃ śarvarīṃ prītaḥ puṇyāṃ śaśinibhānanaḥ /",
    "GE09ram_02pu:6400": "arcitas tāpasaiḥ siddhair uvāsa raghunandanaḥ // Ram_2,111.16 //",
    "GE09ram_02pu:6401": "tasyāṃ rātryāṃ vyatītāyām abhiṣicya hutāgnikān /",
    "GE09ram_02pu:6402": "āpṛcchetāṃ naravyāghrau tāpasān vanagocarān // Ram_2,111.17 //",
    "GE09ram_02pu:6403": "tāv ūcus te vanacarās tāpasā dharmacāriṇaḥ /",
    "GE09ram_02pu:6404": "vanasya tasya saṃcāraṃ rākṣasaiḥ samabhiplutam // Ram_2,111.18 //",
    "GE09ram_02pu:6405": "eṣa panthā maharṣīṇāṃ phalāny āharatāṃ vane /",
    "GE09ram_02pu:6406": "anena tu vanaṃ durgaṃ gantuṃ rāghava te kṣamam // Ram_2,111.19 //",
    "GE09ram_02pu:6407": "itīva taiḥ prāñjalibhis tapasvibhir dvijaiḥ kṛtasvastyayanaḥ paraṃtapaḥ /",
    "GE09ram_02pu:6408": "vanaṃ sabhāryaḥ praviveśa rāghavaḥ salakṣmaṇaḥ sūrya ivābhramaṇḍalam //"
}