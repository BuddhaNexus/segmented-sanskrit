{
    "GSP29snyayvau:0": " * tarka-pañcānana-śrī-siddhasena-mahāmati-viracitaḥ *",
    "GSP29snyayvau:1": " nyāyâvatāraḥ",
    "GSP29snyayvau:2": " śrī-devabhadra-sūri-kṛta-ṭippana-saṃvalita-śrī-siddharṣi-gaṇi-kṛta-ṭīkā-sahitaḥ",
    "GSP29snyayvau:3": " aviyuta-sāmānya-viśeṣa-deśinaṃ vardhamānam ānamya /",
    "GSP29snyayvau:4": " nyāyâvatāra-vivṛtiḥ smṛti-bīja-vivṛddhaye kriyate // NAV_0:0 //",
    "GSP29snyayvau:5": " [NAV_0.0] asya cêdam ādi-vākyam:",
    "GSP29snyayvau:6": " [NAV_0] pramāṇa-vyutpādanârtham idam ārabhyate.",
    "GSP29snyayvau:7": " [NAV_0.1] pramāṇêty-ādi anena ca tādātmya-tad-utpatti-lakṣaṇa-saṃbandha-vikalatayā dhvaner",
    "GSP29snyayvau:8": " prati prāmāṇyâyogād abhidheyâdi-sūcana-dvarôtpannârtha-saṃśaya-mukhenaśrotāraḥ śravaṇaṃ prati protsāhyanta iti dharmottaro manyate. tad ayuktam. yadi hi śabdasyârtha-prakāśanaṃ prati sāmarthyaṃ na samasti, tat katham asāv",
    "GSP29snyayvau:9": " abhidheyâdi-sūcane 'pi paṭiṣṭhaḥ syāt? na ca tasyâprāmāṇya etac-chravaṇād",
    "GSP29snyayvau:10": " artha-saṃśayaṃ kurvanti prekṣāvantaḥ, tad-vattā-hāner mithyā-jñānād api",
    "GSP29snyayvau:11": " pravṛtty-avirāma-prasaṅgāc ca. arcaṭas tv āha: \"na śrāvakôtsāhakam etat,",
    "GSP29snyayvau:12": " prāmāṇyâbhāvāt, teṣāṃ câpramāṇād apravṛtter, anyathā prekṣāvattā-kṣateḥ,",
    "GSP29snyayvau:13": " kiṃ tarhi prakaraṇârtha-kathanâvasarôpasthita-parôpanyasta-hetv-asiddhatôdbhāvanârtham.",
    "GSP29snyayvau:14": " tathā hi: sambhavaty evaṃ-vādī -- nârabdhavyam idam abhidheyâdi-śūnyatvāt,",
    "GSP29snyayvau:15": " kāka-danta-parīkṣâdivad iti; tad anenâsya tadvattā-prakāśakena vacasā",
    "GSP29snyayvau:16": " tad-dhetūnām asiddhatôdbhāvyata\" iti. tad ayuktataram: yato yadîdam",
    "GSP29snyayvau:17": " apramāṇam iti nâbhidheyâdīni sākṣāl lakṣayat pravartayati, tataḥ",
    "GSP29snyayvau:18": " parôpanyasta-hetv-asiddhatāṃ kathayatîti yukti-riktaṃ paśyāmaḥ,",
    "GSP29snyayvau:19": " apramāṇasyâkiñcit-karatvād, anyathā pramāṇa-vicāraṇam ānarthakyam",
    "GSP29snyayvau:20": " aśnuvīta. tasmād idaṃ pramāṇa-bhūtaṃ sad-abhidheyâdīni pratipādayat prekṣāvataḥ pravartayatîti prakaraṇâdāv upanyastam.",
    "GSP29snyayvau:21": " [NAV_0.2] sambandha-śūnyatvād asya katham arthe pramāṇatêti cet, pratyakṣe",
    "GSP29snyayvau:22": " 'pi kathaṃ tarhi sêti vācyam. grāhya-grāhaka-bhāva-sambandha-balād iti",
    "GSP29snyayvau:23": " ced, atrâpi vācya-vācaka-bhāvād iti brūmaḥ. sa eva katham iti ced,",
    "GSP29snyayvau:24": " adhyakṣe 'pi vedya-vedaka-bhāvaḥ katham iti vācyam.",
    "GSP29snyayvau:25": " tad-utpatti-tad-ākāratābhyām iti cet, kêyaṃ tad-utpattir nāma?",
    "GSP29snyayvau:26": " taj-janyatêti cet, pratikṣaṇa-bhaṅguratve sâiva durupapādêty ācakṣmahe.",
    "GSP29snyayvau:27": " tathā hi: kṣaṇa-naśvaro 'rthaḥ sva-kṣaṇe pūrvaṃ paścād vā kāryaṃ kuryād iti trayī gatiḥ. tatra na tāvad ādyaḥ pakṣaḥ kakṣī-karaṇīyaḥ,",
    "GSP29snyayvau:28": " sama-kāla-bhāvini vyāpārâbhāvāt, itarathâika-kṣaṇa-vartināṃ",
    "GSP29snyayvau:29": " samastârtha-kṣaṇānām itarêtaraṃ kārya-kāraṇa-bhāvaḥ prasajyeta, tathā ca tat-prayukto grāhya-grāhaka-bhāvaś cêty asamañjasam āpanīpadyeta. atha",
    "GSP29snyayvau:30": " sva-kṣaṇāt pūrvam -- acārv etad api, svayam asato bhaviṣyac-chaṅkha-cakravarty-āder iva pūrva-kāla-vartini kārye",
    "GSP29snyayvau:31": " vyāpārâbhāvāt. atha sva-kṣaṇād ūrdhvaṃ kāryaṃ vidhatta iti manyethāḥ, etad apy asādhīyo, vinaṣṭasya kārya-karaṇâkṣamatvād, anyathā mṛtasya śikhinaḥ",
    "GSP29snyayvau:32": " kekāyitaṃ syāt. tad-ākāratâpi kim arthâkāra-saṅkrāntyā? atha",
    "GSP29snyayvau:33": " tat-sadṛśatayôtpatter jñānasyêti? yady ādyaḥ kalpas tad ayuktaṃ, jñāne svâkārârpaṇād arthasya",
    "GSP29snyayvau:34": " sva-deha-pṛthutarârthâdarśana-prasaṅgāt,",
    "GSP29snyayvau:35": " śiraḥ-sphoṭana-plāvanâdy-anartha-prasakteś ca. uta dvitīyas: tathā sati sādṛśya-vaśād artha-vyavasthêty āyātam. na ca sādṛśyaṃ bhavatāṃ darśane tāttvikam asti, vivikta-kṣaṇa-kṣayi-paramâṇu-lakṣaṇa-svalakṣaṇānāṃ",
    "GSP29snyayvau:36": " pāramārthikatvâbhyupagamāt.",
    "GSP29snyayvau:37": " anādi-kālâlīna-vāsanā-prabodha-sampādita-sattāka-nirvikalpaka-vivikta-darśanôttara-kāla-bhāvi-vikalpa-vyavasthāpita-sādṛśya-vaśād",
    "GSP29snyayvau:38": " artha-grahaṇa-niyame saty eka-nīla-svalakṣaṇe kṣaṇe",
    "GSP29snyayvau:39": " sakala-kāla-kalāpa-vyāpi-kāka-kuvalayâdi-gata-nīlatāyā vyavasthitir",
    "GSP29snyayvau:40": " aviśeṣeṇânuṣajeta, tathā ca pratiniyato grāhya-grāhaka-bhāvo na",
    "GSP29snyayvau:41": " ghaṭām-aṭāṭyeta.",
    "GSP29snyayvau:42": " aṅguly-agra-nirdiśyamāna-puro-varti-nīla-svalakṣaṇa-darśana-balâyātatvān",
    "GSP29snyayvau:43": " nailya-vikalpasya tad evâdhyavasyati, na bhūtaṃ bhāvi",
    "GSP29snyayvau:44": " kāka-kuvalayâdi-gataṃ vêti cet, tarhi vikalpaḥ svalakṣaṇa-niṣṭhaḥ prāpto,",
    "GSP29snyayvau:45": " niyata-deśa-daśâvacchinnârtha-kriyā-samarthârtha-grahaṇāt. tathā hi:",
    "GSP29snyayvau:46": " tad-adhyavasāyaḥ kiṃ tad-vikalpanaṃ uta tad-grahaṇaṃ? na tāvat tad-vikalpanam, vikalpānāṃ",
    "GSP29snyayvau:47": " svalakṣaṇântaḥ-praveśâbhāvāt. tad uktam:",
    "GSP29snyayvau:48": " \"tenânyâpoha-viṣayāḥ proktāḥ sāmānya-gocarāḥ /",
    "GSP29snyayvau:49": " śabdāś ca buddhayaś câiva vastuny eṣām asambhavāt\" // NAV_0:1 //",
    "GSP29snyayvau:50": " [NAV_0.3] atha brūyād: yady api vikalpāḥ sāmānyaṃ gocarayanti tattvatas,",
    "GSP29snyayvau:51": " tathâpi pratyakṣa-vikalpayor yaugapadyena pravṛtter vimūḍhaḥ pratipattā vikalpasya svalakṣaṇa-niṣṭhatāṃ vyavasyati, tathā côktam:",
    "GSP29snyayvau:52": " \"manasor yugapad-vṛtteḥ savikalpâvikalpayoḥ /",
    "GSP29snyayvau:53": " vimūḍho laghu-vṛtter vā tayor aikyaṃ vyavasyati\" // NAV_0:2 //",
    "GSP29snyayvau:54": " tat kim idaṃ śapathaiḥ pratyeyaṃ, yad uta mohād vikalpena svalakṣaṇam adhyavasyati, na punar viśada-nirbhāsena sākṣāt-karoti? evaṃ câdhyakṣam api sakalârtha-vyaktīr gocarayati, vikalpa-mohāt tu sannihita-viṣayaṃ",
    "GSP29snyayvau:55": " lakṣyata iti paro 'nuṣañjayan durnivāraḥ syāt. uta tad-grahaṇam",
    "GSP29snyayvau:56": " adhyavasāyaḥ, tadā svalakṣaṇa-niṣṭhatā vikalpasya sva-vācā bhavadbhiḥ pratipannā syāt. evaṃ ca vikalpa-yugalake 'py",
    "GSP29snyayvau:57": " artha-kriyā-samarthârtha-paryavasita-sattākatā vikalpasyâḍhaukate. yadā ca vikalpaḥ svalakṣaṇa-saudha-madhyam adhyāsta ity abhidadhyās, tathā sati dhvaner api tad-antaḥ-praveśo durnivāraḥ syāt, tat-saha-caratvāt. yad āha bhavad-ācāryaḥ: \"sa eva śabdānāṃ viṣayo yo vikalpānām\" iti. na ca vikalpaṃ",
    "GSP29snyayvau:58": " vyatiricya sādṛśya-vyavasthāpakam anyad asti, pratyakṣasya",
    "GSP29snyayvau:59": " sakala-jagad-vilakṣaṇa-svalakṣaṇa-grahaṇa-pravaṇatvāt. tad yadi tat-sadṛśatayôtpattis tad-ākāratā, tadā pratipādita-nyāyād vikalpasya",
    "GSP29snyayvau:60": " sannihitârtha-gocaratôrarī-kartavyā, tathā ca dhvanir api tad-viṣayaḥ",
    "GSP29snyayvau:61": " sidhyatîti siddhaṃ naḥ samīhitam. anyathā tad-ākāratā na samasti,",
    "GSP29snyayvau:62": " gaty-antarâbhāvāt. tan na tad-utpatti-tad-ākārate",
    "GSP29snyayvau:63": " grāhya-grāhaka-bhāva-hetū saṃstaḥ.",
    "GSP29snyayvau:64": " [NAV_0.4] saṃstāṃ vā, tathâpi vikalpataḥ paryanuyojyo bhavān: kim ete grahaṇa-kāraṇaṃ pārthakyena uta sāmastyena? tad yady ādyaḥ pakṣaḥ,",
    "GSP29snyayvau:65": " kapāla-kṣaṇo ghaṭântya-kṣaṇasya grāhakaḥ prāpnoti, taj-janyatvāt,",
    "GSP29snyayvau:66": " jala-candro vā nabhaś-candrasya grāhakaḥ syāt, tad-ākāratvāt. atha",
    "GSP29snyayvau:67": " dvitīyas, tathā sati ghaṭôttara-kṣaṇaḥ pūrva-kṣaṇasya grāhakaḥ prasajati,",
    "GSP29snyayvau:68": " tad-utpattes tad-ākāratvāc ca. jaḍatvād arthasya na grāhakatvam, api tu jñānasya tad-utpatti-tad-ākāratayoḥ satyor iti ced, idam idānīṃ viditam",
    "GSP29snyayvau:69": " asmābhir, etad api samānârtha-grāhi-prācīna-saṃvedana-kṣaṇa-lakṣaṇa-manaskārôtpādya-jñāne",
    "GSP29snyayvau:70": " grāhaka-lakṣaṇaṃ vyabhicaraty,",
    "GSP29snyayvau:71": " utpādaka-prāktana-kṣaṇa-varti-manaskārâgrāhakatvāt.",
    "GSP29snyayvau:72": " tad-adhyavasāya-sāhityena tad-utpatti-tad-ākāratayor grahaṇa-kāraṇatvaṃ",
    "GSP29snyayvau:73": " sampūrṇaṃ, manaskāre tan nâstîti cet, kim idaṃ bhinna-gocareṇa saha",
    "GSP29snyayvau:74": " sāhityam? tathā hy: \"adhyavasāyo vāsanā-prabodha-vaśād utpannaḥ sāmānyam anartha-rūpaṃ vikalpayati, pratyakṣaṃ bahir-arthāl labdhâtma-lābhaṃ",
    "GSP29snyayvau:75": " tad-ākāraṃ tam eva sākṣāt-karotîti\" bhavatāṃ darśanam. tan na vikalpa-sāhityaṃ pratyakṣasya kañcana viśeṣaṃ puṣṇāti. tad idam grāhya-grāhaka-bhāva-kāraṇaṃ pratyakṣe 'pi yad bhavadbhir abhyadhāyi, tad yathā yathā vicāryate tathā tathā viśīryata ity anapekṣaṇīyam. tad --",
    "GSP29snyayvau:76": " yathā kathañcit pratyakṣasya",
    "GSP29snyayvau:77": " pratipādita-grāhya-grāhaka-bhāva-lakṣaṇa-vaikalye 'pi grāhakatvam arthasya grāhyatvaṃ, tathā dṛṣṭatvāt, anyathā nikhila-vyavahārôccheda-prasaṅgād",
    "GSP29snyayvau:78": " bhavadbhir api pratyapādi, tathā śabdasya vācakatvam arthasya vācyatvaṃ pratipadyadhvaṃ yūyam; atrâpi dṛṣṭa-hāner vyavahārôcchedasya samānatvāt.",
    "GSP29snyayvau:79": " athêttham ācakṣīthāḥ: yathā \"nadyās tīre guḍa-śakaṭaṃ paryastaṃ, dhāvata",
    "GSP29snyayvau:80": " dhāvataḍimbhakā\" ity-ādi-vipratāraka-puruṣa-vacana-śravaṇāt pravartamānā",
    "GSP29snyayvau:81": " vipralambha-bhājo jāyante, 'taḥ sakala-vacaneṣv anāśvāsa iti -- evaṃ tarhi cikicikāyamāna-maru-marīcikā-cakra-cumbi yaj jalôllekhi viśada-darśanam",
    "GSP29snyayvau:82": " udaya-padavīṃ samāsādayati tad alīkam avalokitam iti; sakalâdhyakṣeṣv anāśvāsa ity abhidadhmahe.",
    "GSP29snyayvau:83": " pāścātya-viparītârthôpasthāpaka-pramāṇa-bādhitatvād maru-marīcikāsu",
    "GSP29snyayvau:84": " jala-jñānam apramāṇaṃ, na śeṣa-satya-stambhâdi-jñānāni, bādhā-rahitatvād",
    "GSP29snyayvau:85": " iti cet, tarhi dhvanāv apy ayaṃ nyāyaḥ kiṃ kākair bhakṣitaḥ? na hi vayaṃ",
    "GSP29snyayvau:86": " sarva-śabdānāṃ prāmāṇyaṃ pratipadyemahi; kiṃ tarhi suniścitâpta-praṇetṛkāṇām eva. tan na prāmāṇyaṃ prati pratyakṣa-śabdayor",
    "GSP29snyayvau:87": " viśeṣam upalabhāmahe. eṣa tu viśeṣaḥ syāt, pratyakṣaṃ",
    "GSP29snyayvau:88": " cakṣur-ādi-sāmagrī-viśeṣa-janyatvāt sannihita-niyatârtha-grāhi",
    "GSP29snyayvau:89": " spaṣṭa-pratibhāsaṃ, śābdaṃ tu tathā-vidha-kāraṇa-vikalatvān",
    "GSP29snyayvau:90": " niyatâniyatârtha-grāhy aspaṣṭa-pratibhāsam. na câiṣa viśeṣaḥ",
    "GSP29snyayvau:91": " prāmāṇya-kṣati-kārī, itarathânumānasyâpy aprāmāṇyam āsajyeta, tasyâpy",
    "GSP29snyayvau:92": " aviśadâniyatârtha-grāhitvāt. paramârthatas tu tri-kāla-vyāpinaḥ",
    "GSP29snyayvau:93": " sarvârtha-grahaṇa-svabhāvatve 'py āvaraṇa-tiras-kṛtasya jīva-dravyasya",
    "GSP29snyayvau:94": " cakṣur-ādi-sāmagrī-sāpekṣâvaraṇa-kṣayôpaśama-vaśāt",
    "GSP29snyayvau:95": " sannihita-spaṣṭârtha-grahaṇa-pariṇāmaḥ pratyakṣam ity ucyate.",
    "GSP29snyayvau:96": " śabda-sāpekṣa-kṣayôpaśamān niyatâniyatâviśadârtha-grahaṇa-pariṇāmas tu śābdam iti. tan na tad-utpatti-tad-ākārate pratyakṣe śābde 'nyasmin vā jñāne vāstavyau staḥ. tasmāt",
    "GSP29snyayvau:97": " pāramārthikâbhidheya-prayojana-sambandha-pratipādakam etad ādi-vākyam iti",
    "GSP29snyayvau:98": " sthitam.",
    "GSP29snyayvau:99": " [NAV_0.5] tatrâbhidheyaṃ vācyaṃ, tac cêha pramāṇam, tasyâiva prakaraṇena pratipādyatvāt; tat pramāṇêty avayavena lakṣayati. prayojanaṃ dvedhā:",
    "GSP29snyayvau:100": " śrotuḥ kartuś ca. punar api dvividham: anantaraṃ vyavahitaṃ ca. tatra śrotur anantara-prayojanaṃ pramāṇa-viṣayā vyutpattiḥ, kartur vyutpadyamānasya prājñatvāc chiṣyasya vyutpādanam. tatrâtma-prayojanaṃ",
    "GSP29snyayvau:101": " darśayann ā[hâ]rabhyata iti asya mayêti-pada-savyapekṣatvāt.",
    "GSP29snyayvau:102": " śiṣya-prayojanaṃ tu vyut-pad-ity anenôpasarga-dhātu-samudāyenâiva",
    "GSP29snyayvau:103": " tad-antar-agataṃ lapsyata ity abhiprāyavān kartâtma-vyāpāraṃ ṇij-antena",
    "GSP29snyayvau:104": " nirdiśati: pramāṇa-vyutpādanârtham iti. vyavahita-prayojanaṃ dvedhā:",
    "GSP29snyayvau:105": " vyāvahārikaṃ pāramārthikaṃ ca. vyāvahārikaṃ heyôpādeyôpekṣaṇīyeṣv artheṣu",
    "GSP29snyayvau:106": " hānôpādānôpekṣā-lakṣaṇam. pāramārthikaṃ abhyudaya-niḥśreyasâvāptir iti.",
    "GSP29snyayvau:107": " etat tu sākṣād anuktam apy anantara-prayojana-phalatvāt",
    "GSP29snyayvau:108": " tad-vacanenâivâkṣiptam avagantavyam. sambandhas tûpāyôpeya-lakṣaṇaḥ;",
    "GSP29snyayvau:109": " tatrôpeyaṃ prakaraṇârtha-parijñānam, prakaraṇam upāyas, tatas",
    "GSP29snyayvau:110": " tad-abhilaṣatā prakaraṇam idam ārambhaṇīyam ity anukto 'pi vacanena sambandho 'rthād gamyata iti tātparyârthaḥ.",
    "GSP29snyayvau:111": " [NAV_0.6] adhunâkṣarârtho vivriyate: tatra yady api pramāṇa-śabdasya",
    "GSP29snyayvau:112": " sarva-kārakair bhāvena ca vyutpatteḥ sukaratvāt \"kṛtya-lyuṭo bahulam\"",
    "GSP29snyayvau:113": " anyatrâpîti-vacanād yathā-kramam amī kartr-arthâdi-kāraka-bhāva-vyutpattyā",
    "GSP29snyayvau:114": " pramāṇa-śabda-vācyāḥ, tad yathā ātmârtha-jñānârtha-kriyā-kāraṇa-kalāpa-kṣayôpaśama-kriyā-rūpāḥ",
    "GSP29snyayvau:115": " jñānam evâdhikriyate, tasyâiva parīkṣā-kṣamatvād; itareṣāṃ parīkṣāyās tat-puraḥsaratvād vaiyarthāc ca. tathā hi: nârthas tāvad ātmanaḥ",
    "GSP29snyayvau:116": " parīkṣayā, tasya bhrāntâbhrānta-jñāneṣu samānatvāt. nâpy arthasya,",
    "GSP29snyayvau:117": " tasyôpeyatvād, upāya-bhūta-jñāna-parīkṣaṇenâiva gatatvāt. nârtha-kriyāyās,",
    "GSP29snyayvau:118": " tad-avagatau parīkṣā-vaiyarthyāt. nâpi kāraṇa-kalāpasya, jñānôtpatteḥ prāk",
    "GSP29snyayvau:119": " svarūpânavagateḥ, paścāt tat-svarūpa-nirṇayād eva",
    "GSP29snyayvau:120": " tat-sādguṇya-vaiguṇyâvagater nairarthakyāt. nâpi kṣayôpaśamasya, tasya",
    "GSP29snyayvau:121": " jñānôtpādônnīyamāna-rūpatvāt. nâpi pramiti-mātrasya, tasya",
    "GSP29snyayvau:122": " pramāṇa-sādhyatayā tac-cārutā-dvāreṇâiva samīcīnatā-siddher iti. tad ayam abhiprāyo: yady apy ananta-dharmâdhyāsite vastuni sarva eva śabdârthā nirupacaritā ghaṭante, tathâpi yenârthaṃ paricchidyârtha-kriyā-samarthârtha-prārthanayā pravartante pramātāras tad",
    "GSP29snyayvau:123": " evêha jñānam ātmanā saha dharmi-rūpatayā tādātmye 'pi dharma-rūpatayā",
    "GSP29snyayvau:124": " vyatiriktaṃ pramīyate 'nenêti pramāṇam ity ucyate. tasya vyutpādanaṃ para-parikalpita-lakṣaṇâdi-vyudāsena",
    "GSP29snyayvau:125": " svâbhipreta-lakṣaṇâdi-svarūpa-prakāśanam. tad-artham: artha-śabdaḥ",
    "GSP29snyayvau:126": " prayojana-paryāyaḥ. idam ity artha-rūpatayā sva-cetasi vivartamānaṃ",
    "GSP29snyayvau:127": " prakaraṇa-śarīraṃ parāmṛśati; dvividhaṃ hi prakaraṇa-śarīraṃ: śabdo 'rthaś",
    "GSP29snyayvau:128": " cêti, bahiḥ śabda-rūpatayā prakāśayiṣyamāṇatve 'py antas tattvârthâkāreṇa pratyakṣatvāt. ārabhyata iti pada-vākya-ślokâdi-racanayā prakriyata iti yāvat.",
    "GSP29snyayvau:129": " [NAV_0.7] iha ca lakṣaṇa-saṃkhyā-gocara-phaleṣu pramāṇaṃ prati vipratipadyante pare. tathā hi: lakṣaṇe tāvat pramāṇam avisaṃvādi jñānam iti saugatāḥ. anadhigatârthâdhigantṛ pramāṇam iti mīmāṃsakāḥ.",
    "GSP29snyayvau:130": " arthôpalabdhi-hetuḥ pramāṇam iti naiyāyikâdayaḥ. tathā saṃkhyāyāṃ:",
    "GSP29snyayvau:131": " pratyakṣânumāne dve eva pramāṇe iti saugatāḥ.",
    "GSP29snyayvau:132": " pratyakṣânumāna-śabdôpamānârthâpatty-abhāvāḥ pramāṇānîti mīmāṃsakāḥ.",
    "GSP29snyayvau:133": " pratyakṣânumāna-śabdôpamānāni pramāṇānîti naiyāyikāḥ.",
    "GSP29snyayvau:134": " pratyakṣânumāna-śabdāni pramāṇānîti vaiśeṣikāḥ. etāny eva sāṃkhyāḥ.",
    "GSP29snyayvau:135": " pratyakṣam evâikaṃ pramāṇam iti cārvākāḥ. tathā gocare:",
    "GSP29snyayvau:136": " paraspara-vinirluṭhita-kṣaṇa-kṣayi-paramânu-lakṣaṇāni svalakṣaṇāni",
    "GSP29snyayvau:137": " pramāṇa-gocaras tāttvika iti bauddhāḥ. sāmānya-viśeṣâtmakaṃ vastv iti mīmāṃsakāḥ. paraspara-vibhaktau sāmānya-viśeṣāv iti naiyāyika-vaiśeṣikāḥ.",
    "GSP29snyayvau:138": " traiguṇya-rūpaṃ sāmānyam iti sāṃkhyāḥ. bhūta-caṭuṣṭayaṃ pramāṇa-bhūmîti",
    "GSP29snyayvau:139": " cārvākāḥ. tathā phale 'pi vipratipadyante: arthâdhigatiḥ pramāṇa-phalam",
    "GSP29snyayvau:140": " iti saugatāḥ. pūrvaṃ pūrvaṃ pramāṇam uttaram uttaraṃ tu phalam iti mīmāṃsakâdayaḥ.",
    "GSP29snyayvau:141": " [NAV_1.0] tatra tāval lakṣaṇa-saṃkhyā-vipratipattī nirācikīrṣur āha:",
    "GSP29snyayvau:142": " pramāṇaṃ sva-parâbhāsi jñānaṃ, bādha-vivarjitam /",
    "GSP29snyayvau:143": " pratyakṣaṃ ca parokṣaṃ ca dvidhā, meya-viniścayāt // NA_1 //",
    "GSP29snyayvau:144": " [NAV_1.1] tatrâpi pūrvârdhena lakṣaṇa-vipratipattim uttarârdhena tu saṃkhyā-vipratipattiṃ nirācaṣṭe. lakṣaṇaṃ ca para-rūpebhyo",
    "GSP29snyayvau:145": " vyāvartana-kṣamo 'sādhāraṇa-dharmaḥ. lakṣyate paricchidyate vijātīyebhyo",
    "GSP29snyayvau:146": " vyāvṛttaṃ lakṣyaṃ yena tal lakṣaṇam ity ucyate. tac cêha dvaye pratyāyyāḥ,",
    "GSP29snyayvau:147": " sva-darśanânuraktântaḥ-karaṇās tīrthântarīyā vipratipannās, tathā",
    "GSP29snyayvau:148": " mugdha-buddhayo laukikā avyutpannāś cêti. tataś ca yadâdau vipratipannān prati lakṣaṇaṃ tadâivaṃ lakṣya-lakṣaṇa-bhāvo draṣṭavyo: yad idaṃ bhavatām",
    "GSP29snyayvau:149": " asmākaṃ ca pramāṇam iti prasiddham, tat sva-parâbhāsi jñānaṃ",
    "GSP29snyayvau:150": " bādha-vivarjitaṃ mantavyam; prasiddhaṃ pramāṇam anūdyâprasiddhaṃ",
    "GSP29snyayvau:151": " sva-parâbhāsitvâdi vidhīyate. yadā tv avyutpanna-matīn pratîdaṃ lakṣaṇam,",
    "GSP29snyayvau:152": " tadā pratiprāṇi sva-para-prakāśino jñānasya bādha-rahitasya kasyacit",
    "GSP29snyayvau:153": " siddhatvād, anyathā pratiniyata-vyavahārôccheda-prasaṅgād, evaṃ te bodhyante: yad ado bhavatāṃ kvacin niyatârtha-grāhi sva-para-prakāśakaṃ",
    "GSP29snyayvau:154": " bādha-rahitaṃ jñānaṃ prasiddhaṃ tat pramāṇam iti budhyantām. atrâpi siddhasyânuvādo 'siddhasya vidhānaṃ yojyam.",
    "GSP29snyayvau:155": " [NAV_1.2] adhunâkṣarârthas: tatra pramāṇam iti pūrvavat. sva ātmā svarūpaṃ, paro 'rthas, tāv ābhāsayituṃ prakāśayituṃ śīlam yasya tat-tathā.",
    "GSP29snyayvau:156": " jñāyate nirṇīyate tattvaṃ yena taj jñānam. bādhyate 'nenêti bādhaḥ;",
    "GSP29snyayvau:157": " viparītârthôpasthāpaka-pramāṇa-pravṛttir iti yāvat. tena viśeṣeṇa varjitaṃ",
    "GSP29snyayvau:158": " rahitaṃ yaj jñānaṃ tat pramāṇam iti saṇṭaṅkaḥ.",
    "GSP29snyayvau:159": " [NAV_1.3] iha ca vyavacchedyâpekṣayā lakṣaṇe viśeṣaṇa-pravṛtteḥ",
    "GSP29snyayvau:160": " sva-parâbhāsîty anena ye svâbhāsy eva jñānaṃ manyante jñāna-vādino",
    "GSP29snyayvau:161": " bauddha-viśeṣāḥ, ye ca parâbhāsy eva mīmāṃsaka-naiyāyikâdayas te nirastāḥ.",
    "GSP29snyayvau:162": " te hi bahir-arthâbhāvāj jñānaṃ svâṃśa-paryavasita-sattākam ity ācakṣīran,",
    "GSP29snyayvau:163": " tad ayuktam, jñeyârthâbhāve jñānâbhāva-prasaṅgāt. athârthâbhāve 'pi",
    "GSP29snyayvau:164": " svapna-daśāyāṃ vana-deva-kulâdi-nānā-pratibhāsaṃ jñānam avalokitam iti",
    "GSP29snyayvau:165": " tathā-bhūtaṃ sakalaṃ brūṣe, tan na, tasyâpi",
    "GSP29snyayvau:166": " jāgrad-avasthā-bhāvi-sadbhūtârtha-darśana-sampāditâtma-saṃskāra-middhâdi-kāraṇa-kalāpa-sannidhāna-prabodha-savyapekṣatvād;",
    "GSP29snyayvau:167": " itarathâtyantânanubhūta-bhūta-pañcakâtirikta-ṣaṣṭha-bhūta-pratibhāsaḥ",
    "GSP29snyayvau:168": " syāt. kiṃ ca, katham ekaṃ jñānaṃ sita-pītâdy-anekâkāra-vivartam iti praṣṭavyo bhavān. anādy-avidyā-vāsanād iti ced, atrâpi vikalpa-yugalam",
    "GSP29snyayvau:169": " amalam avatarati: tato jñānāt sā vāsanā vyabhaitsīd vā na vā?",
    "GSP29snyayvau:170": " vyatyaraikṣīc ced, evaṃ sati tad-grāhaka-pramāṇam abhidhānīyam,",
    "GSP29snyayvau:171": " jñāna-vyatiriktāyāḥ saṃvedanâbhāvāt, tat-saṃvedane cârthasyâpi vyatiriktasya saṃvedanam iti sa duṣpratiṣedhaḥ syāt.",
    "GSP29snyayvau:172": " vedya-vedakâkāra-kaluṣitāj jñānād eva vyatiriktā tat-kāraṇa-bhūtā",
    "GSP29snyayvau:173": " jñāna-rūpâiva sânumīyata iti cen, na, tayā saha sambandha-grahaṇâbhāvād,",
    "GSP29snyayvau:174": " dṛṣṭa-hāny-adṛṣṭa-parikalpanā-prasaṅgāc ca. kiṃ ca, yathā",
    "GSP29snyayvau:175": " vyatirikta-vāsanā-vaśād ekam api jñānaṃ nānâkāram, tathā jaḍam api",
    "GSP29snyayvau:176": " tad-vaśād eva bodha-rūpaṃ prakāśata iti viparītâpatter artha eva siddhim",
    "GSP29snyayvau:177": " āskanden, na jñānam. athâvyatiriktā, hanta jñānam eva tan, na vāsanā tad-avyatiriktatvāt tat-svarūpavad ity āstāṃ tāvat. parâbhāsy api sva-prakāśâbhāvād abhidadhīraṃs, tad apy asambaddham, sva-prakāśâbhāve",
    "GSP29snyayvau:178": " para-prakāśâyogāt. na hi pradīpaḥ svarūpam anuddyotayan ghaṭâdy-uddyotane",
    "GSP29snyayvau:179": " vyāpriyate. svayaṃ câpratītam api yady arthaṃ grāhayati jñānaṃ,",
    "GSP29snyayvau:180": " devadattasyôtpannaṃ yajñadattaṃ grāhayed, viśeṣâbhāvāt. anyac ca,",
    "GSP29snyayvau:181": " para-prakāśana-mātre dūrâsannâdi-bhedaḥ prathamānānām arthānāṃ kim-apekṣaś",
    "GSP29snyayvau:182": " cakāsti? śarīrâpekṣa iti cen, na, tasyâpi prakāśyatâviśeṣāt, tasmād",
    "GSP29snyayvau:183": " antar-mukhâkārasya bahir-artha-grahaṇe saty ayaṃ ghaṭām āṭīkate nânyathā.",
    "GSP29snyayvau:184": " athârthâpatty-ādinā pramāṇântareṇa tad antar-niviṣṭaṃ gṛhyate, tatas",
    "GSP29snyayvau:185": " tad-apekṣayā yokṣyate dūrâsannâdi-bheda iti cen, na, tatrâpi",
    "GSP29snyayvau:186": " vikalpa-yugalakânativṛtteḥ; tathā hi: tat pramāṇântaraṃ sva-prakāśam",
    "GSP29snyayvau:187": " anya-prakāśaṃ vā? sva-prakāśaṃ cet, prathamasya kiṃ kṣūṇam?! anya-prakāśaṃ",
    "GSP29snyayvau:188": " cet, tatrâpîyam eva vārtêty anavasthā. tasmāt svarūpam avabhāsayad eva jñānam artha-grahaṇāya vyāpriyata iti sthitam.",
    "GSP29snyayvau:189": " [NAV_1.4] jñānam ity anena tu yan naiyāyikâdibhiḥ paryakalpi sannikarṣaḥ pramāṇam iti tasya prāmāṇyaṃ nirasyati. yataḥ",
    "GSP29snyayvau:190": " snāna-pānâvagāhanâdy-artha-kriyā-nirvartana-kṣamam arthaṃ niścityâvyavadhānena pravartante pramātāras tad eva jñānaṃ pramāṇam, na sannikarṣo jaḍatayâsti, avyavahita-nirṇayâbhāvād ity ākūtam.",
    "GSP29snyayvau:191": " arthôpalabdhi-hetutvāt tasya prāmāṇyam iti ced, viśīrṇêdānīṃ pramāṇêyattā,",
    "GSP29snyayvau:192": " dehâder api tat-kāraṇatayā prāmāṇyâpatter ity āstāṃ tāvat.",
    "GSP29snyayvau:193": " [NAV_1.5] bādha-vivarjitam ity amunā tu yat",
    "GSP29snyayvau:194": " timirâdi-tiras-kṛta-nayana-dīdhiti-prasarâdīnāṃ",
    "GSP29snyayvau:195": " nabhas-talâvalambi-niśīthinī-nātha-dvayâdi-pratibhāsaṃ, yac ca kutarka-bhrānta-cetasāṃ",
    "GSP29snyayvau:196": " kṣaṇa-kṣayi-sāmānya-viśeṣâikântêśvarâdikṛta-bhuvana-pratibhāsaṃ jñānaṃ",
    "GSP29snyayvau:197": " tat-pratyanīkârtha-pratyāyaka-pramāṇântarôpanipāta-plāvitatvāt",
    "GSP29snyayvau:198": " pratikṣipati. viśeṣârtha-vi-śabdôpādānāt tu yaḥ khalu",
    "GSP29snyayvau:199": " bahula-kāmalâvalepa-lupta-locana-balānāṃ dhavale jalaje pītimānam ādadhāno bodhaḥ samullasati, sa yady api sakala-kālaṃ tad-doṣâvyuparame pramātur",
    "GSP29snyayvau:200": " nija-darśanena na bādhyate, tathâpi taj-jalaja-dhavalatā-grāhinā",
    "GSP29snyayvau:201": " janântara-darśanena bādhitatvān na pramāṇam ity uktaṃ bhavati.",
    "GSP29snyayvau:202": " [NAV_1.6] samasta-lakṣaṇena tu yat pare pratyapīpadann",
    "GSP29snyayvau:203": " \"anadhigatârthâdhigantṛ pramāṇam\", \"avisaṃvādakaṃ pramāṇam\",",
    "GSP29snyayvau:204": " \"arthôpalabdhi-hetuḥ pramāṇam\" ity-ādi tan nirāsthat. tathā hy:",
    "GSP29snyayvau:205": " anadhigatârthâdhigantṛtvaṃ kim abhidhīyate? jñānântareṇânadhigatam arthaṃ yad adhigacchati tat pramāṇam iti cet, tarhi taj jñānântaraṃ parakīyaṃ svakīyaṃ vā? tad yadi parakīyaṃ, tad ayuktaṃ, sarva-jña-jñānasya",
    "GSP29snyayvau:206": " sakalârtha-gocaratayā sarva-prākṛta-loka-jñānānām",
    "GSP29snyayvau:207": " adhigatârthâdhigantṛtvenâprāmāṇya-prasaṅgāt,",
    "GSP29snyayvau:208": " tad-artha-grāhi-janântara-darśana-sambhavāc ca. atha svakīyaṃ, tatrâpi so 'dhigamyo 'rthaḥ kiṃ dravyam uta paryāyo yad vā, dravya-viśiṣṭaḥ paryāyaḥ",
    "GSP29snyayvau:209": " paryāya-viśiṣṭaṃ vā dravyam iti, tathā kiṃ sāmānyam uta viśeṣa, āhosvit",
    "GSP29snyayvau:210": " sāmānya-viśiṣṭo viśeṣaḥ, viśeṣa-viśiṣṭaṃ vā sāmānyam ity aṣṭau pakṣāḥ.",
    "GSP29snyayvau:211": " tatra yady ādyam urarī-kuruṣe, tad ayuktaṃ, dravyasya nityatvâikatvābhyām anadhigatâṃśâbhāvāt. atha dvitīyaṃ, tad apy acāru, paryāyasya",
    "GSP29snyayvau:212": " prācīna-saṃvedanôdaya-samaya-dhvastasya saṃvedanântara-prabhava-kālaṃ",
    "GSP29snyayvau:213": " yāvat pratīkṣaṇâsambhavena viśeṣaṇânarthakyāt. uta tṛtīyaṃ, tad apy asādhīyo, vikalpa-dvayânatikramāt. sa hi dravya-viśiṣṭaḥ paryāyaḥ",
    "GSP29snyayvau:214": " sama-kāla-bhāvinā jñānenânadhigato 'dhigamyate, yad vā kālântara-bhāvinêti. na tāvat sama-kāla-bhāvinā,",
    "GSP29snyayvau:215": " viśeṣaṇa-vaiphalyāt. na hi sambhavo 'sty ekasya pramātur eka-kālaṃ",
    "GSP29snyayvau:216": " dravya-kroḍī-kṛtâika-paryāya-viṣaya-saṃvedana-dvaya-vṛtteḥ,",
    "GSP29snyayvau:217": " tathânubhavâbhavāt, parasparam adhigatârthâdhigantṛtvenâprāmāṇya-prasaṅgāc",
    "GSP29snyayvau:218": " ca. nâpi kālântara-bhāvinā, gṛhyamāṇa-paryāyasya kālântarânāskandanāt,",
    "GSP29snyayvau:219": " pūrvôttara-kṣaṇa-truṭita-vartamāna-kṣaṇa-mātra-sambaddhatvāt tasya. etena",
    "GSP29snyayvau:220": " paryāya-viśiṣṭa-dravya-pakṣo 'pi prativyūḍhaḥ, samāna-yoga-kṣematvāt. atha",
    "GSP29snyayvau:221": " sāmānyaṃ, tad apy asambaddhaṃ, tad-ekatayā prathama-jñānena",
    "GSP29snyayvau:222": " sākalya-grahaṇād uttareṣāṃ sāmānya-jñānānām",
    "GSP29snyayvau:223": " adhigatârtha-gocaratayâprāmāṇya-prasaṅgāt. atha viśeṣaḥ, sa nityo 'nityo",
    "GSP29snyayvau:224": " vêti vaktavyam. nityaś ced, evaṃ saty ādya-saṃvedanenâiva tasya",
    "GSP29snyayvau:225": " sāmastya-grahaṇād uttareṣāṃ tad-viṣayāṇām",
    "GSP29snyayvau:226": " adhigata-gocaratvenâprāmāṇya-prasaktiḥ. anityaś cet, paryāya-dūṣaṇena",
    "GSP29snyayvau:227": " pratikṣiptiḥ. atha sāmānya-viśiṣṭo viśeṣaḥ, kâsya viśiṣṭatā: kiṃ tādātmyam uta tat-sannidhi-mātram? tādātmyaṃ cet, prathama-jñānena sāmānyavat tasyâpi grahaḥāt, anyathā tādātmya-kṣates, tad-viṣayânya-jñānānām",
    "GSP29snyayvau:228": " aprāmāṇyaṃ prasajyeta. tat-sānnidhya-pakṣe tu dvayor api parasparaṃ",
    "GSP29snyayvau:229": " viśakalita-rūpatvāt pakṣa-dvayôditaṃ dūṣaṇaṃ paścāl-lagnaṃ dhāvati.",
    "GSP29snyayvau:230": " viśeṣa-viśiṣṭa-sāmānya-pakṣe punar etad eva viparītaṃ yojyam. tan nânadhigatârthâdhigantṛtvaṃ jñānasya kathañcid vicāra-bhāra-gauravaṃ",
    "GSP29snyayvau:231": " sahata ity alakṣaṇam iti sthitam. avisaṃvādakatvam adhunā vicāryate: tat kiṃ pradarśitârtha-prāptyâhosvid",
    "GSP29snyayvau:232": " utâvicalitârtha-viṣayatvena bhavān jñānasya prāmāṇyaṃ kathayati? yadi prathamaḥ kalpas, tad",
    "GSP29snyayvau:233": " jala-budbud-ādi-mumūrṣu-padârthôtpādita-saṃvedanasyâpramāṇatôtpatteḥ,",
    "GSP29snyayvau:234": " prāpti-kāle tasya dhvastatvāt. atha dvitīyas, tad apy acāru,",
    "GSP29snyayvau:235": " prāpty-ayogya-deśa-sthita-graha-nakṣatrâdi-gocara-jñānasyâprāmāṇya-prasakter,",
    "GSP29snyayvau:236": " anucita-deśâvasthānenâiva prāpty-anarhatvāt teṣām. atha tṛtīyaḥ pakṣas,",
    "GSP29snyayvau:237": " tatrâpy avicalita-viṣayatāṃ katham avaiṣi? jñānântareṇa",
    "GSP29snyayvau:238": " tad-viṣaya-nirākaraṇâbhāvād iti ced, etad evâsmābhir uditaṃ; kiṃ bhavataḥ paruṣam ābhāti? na hi sva-para-prakāśi jñānaṃ bādhā-rahitaṃ vimucyânyasya viṣayânirākaraṇaṃ jñānântareṇa prekṣāmahe. tat tad eva nyāyāt pramāṇaṃ bhavadbhir abhyupagatam iti. \"arthôpalabdhi-hetuḥ pramāṇam\" ity etad api",
    "GSP29snyayvau:239": " na parīkṣāṃ kṣamate, śarīrâder api tat-kāraṇatayā prāmāṇya-prasaṅgāt.",
    "GSP29snyayvau:240": " avyavahitam arthôpalambha-kāraṇaṃ pramāṇaṃ, na dehâdikam iti ced, evaṃ tarhi jñānam eva sva-parâvir-bhāvakaṃ nirbādhakaṃ ca pramāṇaṃ, na",
    "GSP29snyayvau:241": " sannikarṣâdi, tad-sadbhāve 'py artha-paricchedâbhāvāt. tasmād etad eva",
    "GSP29snyayvau:242": " cāru pramāṇa-lakṣaṇam iti.",
    "GSP29snyayvau:243": " [NAV_1.7] adhunā tat-saṃkhyām āha: pratyakṣaṃ cêty-ādi; tatra",
    "GSP29snyayvau:244": " siddhânta-prasiddha-pāramārthika-pratyakṣâpekṣayâkṣa-śabdo",
    "GSP29snyayvau:245": " jīva-paryāyatayā prasiddhaḥ. iha tu vyāvahārika-pratyakṣa-prastāvād",
    "GSP29snyayvau:246": " akṣa-dhvanir indriya-vacano gṛhyate. tataś câkṣaṃ pratigataṃ pratyakṣaṃ.",
    "GSP29snyayvau:247": " yad indriyam āśrityôjjihīte 'rtha-sākṣāt-kāri jñānaṃ tat pratyakṣam ity",
    "GSP29snyayvau:248": " arthaḥ. etac ca pratyakṣa-śabda-vyutpatti-nimittaṃ, na tu pravṛtti-nimittam. sa hy evaṃ vyutpāditaḥ sākṣād grāhya-grāhakaṃ",
    "GSP29snyayvau:249": " jñāna-viśeṣaṃ lakṣayati, tatrâiva rūḍhatvāt, yathā gamana-kriyāyāṃ",
    "GSP29snyayvau:250": " vyutpādito 'pi go-śabdaḥ kakud-ādimantaṃ piṇḍa-viśeṣaṃ gacchantam agacchantaṃ vā gocarayati, tatrâiva tasya prasiddhatvāt, na",
    "GSP29snyayvau:251": " gamana-kriyā-yuktam api puruṣâdikaṃ, viparyayād iti. tataś ca sarva-jñānānāṃ yat svarūpa-saṃvedanaṃ tad api pratyakṣam ity uktaṃ bhavati, tatrâpi svarūpasya grāhyasya sākṣāt-karaṇa-sadbhāvād iti.",
    "GSP29snyayvau:252": " akṣebhyaḥ parato vartata iti parokṣam. akṣa-vyāpāra-nirapekṣaṃ",
    "GSP29snyayvau:253": " mano-vyāpāreṇâsākṣād-artha-paricchedakaṃ yaj jñānaṃ tat parokṣam",
    "GSP29snyayvau:254": " iti-bhāvaḥ.",
    "GSP29snyayvau:255": " [NAV_1.8] ca-śabdau pratyakṣa-parokṣayos tulya-kakṣatāṃ lakṣayataḥ. tena yat pare prāhuḥ: \"pratyakṣaṃ sakala-pramāṇa-jyeṣṭham\" ityâdi tad apāstam",
    "GSP29snyayvau:256": " bhavati, dvayor api prāmāṇyaṃ praty aviśeṣāt,",
    "GSP29snyayvau:257": " viśadâviśada-pratibhāsa-viśeṣasya sato 'pi jyeṣṭhatāṃ praty anaṅgatvāt.",
    "GSP29snyayvau:258": " pratyakṣasya puraḥsaratvāt parokṣasya kaniṣṭhatêti cen, nâyam ekântaḥ,",
    "GSP29snyayvau:259": " sarvatrânyathânupapannatâvadhāritôcchvāsa-niḥśvāsâdi-jīva-liṅga-sadbhāvâsadbhāvābhyāṃ",
    "GSP29snyayvau:260": " jīva-sākṣāt-kāri-pratyakṣa-kṣūṇe 'pi jīvan-mṛta-pratīti-darśanād, anyathā",
    "GSP29snyayvau:261": " loka-vyavahārâbhāva-prasaṅgāt. kvacit pratyakṣa-parigṛhīta-sambandha-balāt",
    "GSP29snyayvau:262": " parokṣaṃ pravartata iti pratyakṣasya jyeṣṭhatva-kalpane \"paśya mṛgo",
    "GSP29snyayvau:263": " dhāvatîty\"-ādi-śabda-balāt kṛkâṭikā-moṭana-dvāreṇa mṛga-viṣayam, tathā smaraṇāt saṅketa-grahaṇād",
    "GSP29snyayvau:264": " vana-deva-kulâdi-gocaraṃ parokṣa-pūrvaṃ pratyakṣaṃ dṛṣṭam iti parokṣasya",
    "GSP29snyayvau:265": " jyeṣṭhatâsajyeta.",
    "GSP29snyayvau:266": " [NAV_1.9] dvidhêti. \"sarvaṃ vākyaṃ sâvadhāraṇaṃ pravartata\" iti nyāyād,",
    "GSP29snyayvau:267": " anyathā niyatârthâpradarśakatvena tad-uccāraṇa-vaiyarthya-prasaṅgād,",
    "GSP29snyayvau:268": " viparītâkāra-nirākaraṇa-cāturyâyogena nirākāṅkṣa-pravṛtty-asiddher",
    "GSP29snyayvau:269": " dvidhâivêty avadhāraṇena para-parikalpita-viparīta-saṃkhyântaraṃ",
    "GSP29snyayvau:270": " tiras-kurute, tasya yukti-bādhitatvāt.",
    "GSP29snyayvau:271": " [NAV_1.10] tathā hi: pratyakṣam evâikaṃ pramāṇam ity asat, parokṣâbhāve tasyâiva prāmāṇyâyogāt. sa hi kāścit pratyakṣa-vyaktīr",
    "GSP29snyayvau:272": " artha-kriyā-samarthârtha-prāpakatvenâvyabhicāriṇīr upalabhyânyās",
    "GSP29snyayvau:273": " tad-viparītatayā vyabhicāriṇīś ca, tataḥ kālântare punar api tādṛśêtarāṇāṃ pratyakṣa-vyaktīnāṃ pramāṇatêtarate samācakṣīta. na ca pūrvâpara-parāmarśa-śūnyaṃ puro-varty-artha-grahaṇa-paryavasita-sattākaṃ",
    "GSP29snyayvau:274": " pratyakṣaṃ pūrvâpara-kāla-bhāvinīnāṃ pratyakṣa-vyaktīnāṃ sādṛśyaṃ",
    "GSP29snyayvau:275": " prāmāṇya-nibandhanam upalakṣayituṃ kṣamate. na câyaṃ sva-pratīti-gocarāṇām",
    "GSP29snyayvau:276": " api pratyakṣa-vyaktīnāṃ prāmāṇyaṃ paraṃ pratipādayitum īśaḥ. tasmād avaśyantayā yathâdṛṣṭa-pratyakṣa-vyakti-sādharmya-dvāreṇâdhunātana-pratyakṣa-vyaktīnāṃ",
    "GSP29snyayvau:277": " prāmāṇya-pratyāyakaṃ para-paripādakaṃ ca parokṣântar-gatam anumāna-rūpaṃ",
    "GSP29snyayvau:278": " pramāṇântaram urarī-kartavyam. parâvabodhârthaṃ ca pratyakṣam evâikaṃ pramāṇaṃ nânyad astîty ullapann unmattatām ātmano lakṣayati, pratyakṣeṇa",
    "GSP29snyayvau:279": " para-ceto-vṛtti-sākṣāt-karaṇâbhāvād vyāpāra-vyāhāra-ceṣṭā-viśeṣa-darśanād",
    "GSP29snyayvau:280": " bodha-viśeṣâvagatau parokṣasya prāmāṇyaṃ balād āpatatîti nyāyāt.",
    "GSP29snyayvau:281": " svargâdṛṣṭa-devatâdi-pratiṣedhaṃ na pratyakṣeṇa kartum arhati, tasya",
    "GSP29snyayvau:282": " sannihita-mātra-viṣayatvāt. na câyaṃ tad-pratiṣedhena",
    "GSP29snyayvau:283": " khara-kharaka-cārvākatām āpnoti, pramāṇântaraṃ ca tat-pratiṣedhârthaṃ",
    "GSP29snyayvau:284": " nêcchatîti viṣamam etat kathaṃ kuryād iti savismayaṃ naś cetaḥ. kiṃ ca,",
    "GSP29snyayvau:285": " pratyakṣam api kathaṃ pramāṇatāṃ svī-karotîti vaktavyam,",
    "GSP29snyayvau:286": " gṛhyamāṇa-padârthânvaya-vyatirekânukaraṇāt. tathā hi: tat",
    "GSP29snyayvau:287": " samagra-sāmagrīka-padârtha-balenônmajjati, tat-abhāve",
    "GSP29snyayvau:288": " visphāritêkṣaṇa-yugalasyâpi pramātur nôdīyata iti yadi brūṣe, parokṣe 'pi",
    "GSP29snyayvau:289": " tarhi samānam evâitat, tad api bahir-artha-sāmarthyād evôllasati,",
    "GSP29snyayvau:290": " tat-sambaddha-liṅga-śabda-dvāreṇa tasyôtpatter, anyathā",
    "GSP29snyayvau:291": " parokṣâbhāsatā-prasaṅgāt, tasya câlīkatve pāramārthika-parokṣa-prāmāṇya-kṣater ayogād, anyathā pratyakṣam api",
    "GSP29snyayvau:292": " gagana-talâvalambi-śaśa-dhara-yugalâvalokana-caturam alīkam avalokitam iti",
    "GSP29snyayvau:293": " sakala-viśada-darśanāni satyatâbhimatāny apy alīkatām aśnuvīran. tan na pramāṇa-bhūtaṃ parokṣaṃ kadācana gṛhyamāṇa-padârtha-sattāṃ vihāyôtpattum",
    "GSP29snyayvau:294": " utsahata iti pratyakṣavat pramāṇa-koṭim ārohati balād iti sthitam.",
    "GSP29snyayvau:295": " [NAV_1.11] tathā yad api parair ukta-dvayâtiriktaṃ pramāṇa-saṃkhyântaraṃ",
    "GSP29snyayvau:296": " pratyajñāyi, tatrâpi yat paryālocyamānam upamānârthâpattivat pramāṇatām ātmasāt-karoti, tad anayor eva pratyakṣa-parokṣayor antar-bhāvanīyam. yat punar vicāryamāṇaṃ mīmāṃsaka-parikalpitâbhāvavat prāmāṇyam eva nâskandati,",
    "GSP29snyayvau:297": " na tena bahir-bhūtenântar-bhūtena vā kiñcin naḥ prayojanam avastutvād ity",
    "GSP29snyayvau:298": " apakarṇanīyam.",
    "GSP29snyayvau:299": " [NAV_1.12] atha katham upamānasya prāmāṇyam iti brūṣe, tad ucyate:",
    "GSP29snyayvau:300": " prathamaṃ hi viśada-darśanâdhigata-go-piṇḍa-viśeṣasya \"yathā gaus tathā gavaya\" iti vākyâkarṇanâhitâtma-saṃskārasya puṃso 'ṭavyāṃ paryaṭato",
    "GSP29snyayvau:301": " gavaya-piṇḍa-viśeṣa-viṣaya-vivikta-darśana-puraḥsaraṃ yat",
    "GSP29snyayvau:302": " pūrvâpara-go-gavaya-piṇḍa-gocara-darśana-vyāpāra-sampādita-janmakam ayaṃ tena sadṛśo 'nayor vā sādṛśyam iti sādṛśya-viśiṣṭaṃ piṇḍaṃ piṇḍa-viśiṣṭaṃ",
    "GSP29snyayvau:303": " sādṛśyaṃ vā gocarayat saṃvedanam udīyate tad upamānam iti. yathâhus",
    "GSP29snyayvau:304": " tad-vādinaḥ:",
    "GSP29snyayvau:305": " \"tasmād yad dṛśyate tat syāt sādṛśyena viśeṣitaṃ /",
    "GSP29snyayvau:306": " prameyam upamānasya sādṛśyaṃ vā tad-anvitam\" // NAV_1.12:1 //",
    "GSP29snyayvau:307": " iti.",
    "GSP29snyayvau:308": " [NAV_1.13] tataś ca pūrvâpara-darśanayoḥ",
    "GSP29snyayvau:309": " puro-varti-go-gavaya-piṇḍa-grahaṇa-paryavasita-sattākatvāt",
    "GSP29snyayvau:310": " pūrvâpara-parāmarśa-śūnyatvād viśada-nirbhāsitayā śabdôllekha-rahitatvāt",
    "GSP29snyayvau:311": " tad-adhikam avyabhicaritaṃ vyavahāra-kāri sādṛśyam avasyad upamānaṃ",
    "GSP29snyayvau:312": " sva-para-prakāśitayā nirbādhakatvāc ca pramāṇam. pūrvâpara-piṇḍâtiriktam",
    "GSP29snyayvau:313": " aparaṃ sādṛśyaṃ nôpalabhyata iti cet, ko 'yam upalambho yena nôpalabhyate",
    "GSP29snyayvau:314": " sādṛśyaṃ yadi pratyakṣaṃ tat? yadi pratyakṣe sādṛśyam upamāna-gocaratvān",
    "GSP29snyayvau:315": " na pratibhāti, ko 'syâparādhaḥ? na hi jñānântare tad-gocaro na",
    "GSP29snyayvau:316": " pratibhātîti nirgocaraṃ tad iti vaktuṃ śakyam, itarathôpamāne 'pi",
    "GSP29snyayvau:317": " pratyakṣa-nirgrāhyā vyaktir na bhātîti nirgocaram adhyakṣam anuṣajyeta.",
    "GSP29snyayvau:318": " tad yathā sva-viṣaye 'dhyakṣaṃ pramāṇaṃ tathôpamānam api. na hi dvayoḥ",
    "GSP29snyayvau:319": " prathamānayor ekaṃ prati viśeṣâbhāve pakṣa-pātaḥ kartuṃ yuktaḥ. etena",
    "GSP29snyayvau:320": " pratyabhijñā-jñāna-smṛty-ūhâdīnām avisaṃvādakānāṃ parokṣa-viśeṣāṇāṃ",
    "GSP29snyayvau:321": " prāmāṇyaṃ vyākhyātam avagantavyaṃ, samāna-nyāyânupātitvāt. tathā hi:",
    "GSP29snyayvau:322": " prathamam artha-darśanam ātmani saṃskāram ādhatte, tādṛśa-darśanād asau saṃskāraḥ prabudhyate, prabuddhaḥ pūrvârtha-viṣayaṃ sa evâyaṃ taj-jātīyo",
    "GSP29snyayvau:323": " vêty ullekhena pratyabhijñā-jñānam utthāpayati,",
    "GSP29snyayvau:324": " tasyôrdhva-tiraścīna-bheda-sāmānya-dvayâvasthāpakatvād,",
    "GSP29snyayvau:325": " asañjāta-pūrvârtha-gocara-darśanasya tad-udayâbhāvāt. tathā sa eva",
    "GSP29snyayvau:326": " saṃskāras tādṛśârtha-darśanenâbhogâdinā vā prabuddho 'nubhūta-viṣayâsampramoṣa-lakṣaṇaṃ smaraṇam upajanayaty, adṛṣṭârthasya puṃsaḥ smaraṇânupapatter iti. ūho 'pi",
    "GSP29snyayvau:327": " pratyakṣânumānâsaṃvedya-sādhyârthânyathânupapannatva-lakṣaṇa-liṅga-sambandha-grahaṇa-pravaṇaḥ",
    "GSP29snyayvau:328": " pramāṇântaram iti kathayiṣyate.",
    "GSP29snyayvau:329": " [NAV_1.14] arthâpattis tu pratyakṣâdi-gocarī-kṛta-sphoṭâdi-padârthânyathânupapattyā",
    "GSP29snyayvau:330": " dahana-śakty-ādikaṃ pāvakâder arthântaraṃ pūrva-darśana-gocarāt samadhikam avyabhicaritaṃ parikalpayantîti pramāṇatāṃ svī-karoty eva,",
    "GSP29snyayvau:331": " tal-lakṣaṇa-yogāt. evam anyad api pratyakṣa-gocarâdhikya-sampādakaṃ",
    "GSP29snyayvau:332": " nirākāṅkṣatayā vyavahāra-kāri yad yat saṃvedanaṃ tat tat pramāṇam iti",
    "GSP29snyayvau:333": " samarthanīyaṃ, sva-para-prakāśi-nirbādhatvāt,",
    "GSP29snyayvau:334": " pūrvâpara-sopāna-paddhati-darśanôttara-kāla-bhāvi-tat-saṃkhyā-saṃvedanavat.",
    "GSP29snyayvau:335": " sarveṣāṃ câiteṣāṃ parokṣe 'ntar-bhāvo,",
    "GSP29snyayvau:336": " 'nyathânupapannârthântara-darśana-dvāreṇa",
    "GSP29snyayvau:337": " prastutârtha-saṃvedana-caturatvād iti. kiñcid-viśeṣāt tu",
    "GSP29snyayvau:338": " pramāṇântara-parikalpane pramāṇêyattā",
    "GSP29snyayvau:339": " viśīryetânantya-prāpter,āvaraṇa-kṣayôpaśama-vicitratayā jñāna-pravṛtter",
    "GSP29snyayvau:340": " vicitratvād iti. nanu câivaṃ sati yat parokṣasya dvaividhyaṃ vakṣyamāṇam",
    "GSP29snyayvau:341": " anumāna-śābda-bhedena tad api katham upapatsyate, tatrâpi hy āpta-praṇīta-vacana-prabhava-jñānasyârthânyathânupapannatvenânumānântar-bhāvo",
    "GSP29snyayvau:342": " na durupapādaḥ? tataś cânumānam evâikam avaśiṣyate, tad eva parokṣa-śabdena, yady ucyate yuktam āste, viduṣām abhidhānaṃ praty",
    "GSP29snyayvau:343": " anādarāt; satyam etad, evaṃ tu manyate: yady api kayācit prakriyayânumāne śābdam antar-bhāvayituṃ śakyaṃ, tathâpi tat prati vipratipadyante pare;",
    "GSP29snyayvau:344": " 'tas tasyâhatya prāmāṇyaṃ samarthanīyam. na câpṛthag-bhūtasya tad-viviktaṃ",
    "GSP29snyayvau:345": " vaktuṃ śakyam iti, ataḥ pārthakyenôpanyāsaḥ. anena câitad upalakṣayaty",
    "GSP29snyayvau:346": " anyeṣām api parokṣa-viśeṣāṇām anumānântar-bhāva-sambhave 'pi yaṃ yaṃ prati",
    "GSP29snyayvau:347": " pareṣāṃ vipratipattis taṃ taṃ parokṣān niṣkṛṣya vivikta-yukty-upanyāsena",
    "GSP29snyayvau:348": " tasya tasya prāmāṇyam āvedanīyam. tathā ca śāstrântare yad ūhâdīnāṃ lakṣaṇam akāry ācāryais tad yuktam evêty uktam bhavati.",
    "GSP29snyayvau:349": " [NAV_1.15] kathaṃ tarhi mīmāṃsaka-parikalpito 'bhāvo na pramāṇam?",
    "GSP29snyayvau:350": " nirgocaratvād iti brūmaḥ. tathā hi: pratyakṣam evânvaya-vyatireka-dvārena",
    "GSP29snyayvau:351": " \"bhū-talam evêdaṃ, ghaṭâdir nâstîti\" vastu-pariccheda-prāvīṇyam ābibhrāṇaṃ",
    "GSP29snyayvau:352": " tad-adhika-grāhyârthâbhāvāt pramāṇântaraṃ parikalpyamānaṃ nirasyatîti kiṃ naś cintayā, tasya sad-asad-rūpa-vastu-grāhiṇaḥ pratiprāṇi-prasiddhatvāt.",
    "GSP29snyayvau:353": " atha kadācid abhidadhyād: adhyakṣaṃ bhāvâṃśam evâkalayatîndriya-dvāreṇôtpattes, tasya ca bhāvâṃśa eva vyāpārān;",
    "GSP29snyayvau:354": " nâstitā-jñānaṃ tu vastu-grahaṇôttara-kālaṃ pratiyogi-smaraṇa-sadbhāve",
    "GSP29snyayvau:355": " mānasam akṣa-vyāpāra-nirapekṣam unmajjati. tad uktam:",
    "GSP29snyayvau:356": " \"na tāvad indriyeṇâiṣā nâstîty utpādyate matiḥ /",
    "GSP29snyayvau:357": " bhāvâṃśenâiva saṃyogo yogyatvād indriyasya hi\" // NAV_1.15:1 //",
    "GSP29snyayvau:358": " \"gṛḥītvāvastu-sadbhāvaṃ smṛtvā ca pratiyoginaṃ /",
    "GSP29snyayvau:359": " mānasaṃ nâstitā-jñānaṃ jāyate 'kṣânapekṣayā\" // NAV_1.15:2 //",
    "GSP29snyayvau:360": " [NAV_1.16] atrôcyate bhāvâṃśād abhāvâṃśas tarhy abhinno bhinno vā?",
    "GSP29snyayvau:361": " abhinnaś cet, katham agrahaṇam, bhāvâṃśād avyatiriktatvād eva,",
    "GSP29snyayvau:362": " tat-svarūpavat. bhinnaś ced, ghaṭâdy-abhāva-vinirluṭhitaṃ bhū-talam",
    "GSP29snyayvau:363": " ādya-darśanena gṛhyata iti ghaṭâdayo gṛhyanta iti prāptaṃ,",
    "GSP29snyayvau:364": " tad-abhāvâgrahaṇasya tad-bhāva-grahaṇanântarīyakatvāt. tathā câbhāvo 'pi",
    "GSP29snyayvau:365": " paścāt pravartamānas tān utsārayitum apaṭiṣṭhaḥ syād, anyathā pratyakṣam asaṅkīrṇasya saṅkīrṇatā-grahaṇād bhrāntam āpanīpadyeta. kiṃ ca,",
    "GSP29snyayvau:366": " pramāṇâbhāvād arthâbhāvo 'bhāva-pramāṇena sādhyata iti bhavato 'bhiprāyaḥ:",
    "GSP29snyayvau:367": " \"pramāṇa-pañcakaṃ yatra vastu-rūpe na jāyate /",
    "GSP29snyayvau:368": " vastu-sattâvabodhârthaṃ tatrâbhāva-pramāṇatā\" // NAV_1.16:1 //",
    "GSP29snyayvau:369": " [NAV_1.17] iti-vacanāt, tad ayuktam, yataḥ pramāṇâbhāvaḥ kathaṃ grāhyaḥ?",
    "GSP29snyayvau:370": " tad-grāhaka-pramāṇântarâbhāvād iti cet, tasyâpy abhāva-grahaṇe",
    "GSP29snyayvau:371": " tad-grāhaka-pramāṇântarâbhāvo grāhya ity anavasthā. atha arthâbhāvāt pramāṇasya pramāṇâbhāvāc cârthasyâbhāvaḥ pratipadyeta iti manyethās, tad etad itarêtarâśrayaṃ durghaṭam āpadyeta: na yāvad arthâbhāvo 'gṛhītas",
    "GSP29snyayvau:372": " tāvat pramāṇâbhāvaḥ sidhyaty, arthâbhāvaś ca pramāṇâbhāvāt setsyatîty",
    "GSP29snyayvau:373": " āvartanāt. athêndriyavat svayam avijñāto 'pi pramāṇâbhāvo 'rthâbhāvaṃ",
    "GSP29snyayvau:374": " jñāpayiṣyatîty abhidadhīthās, tad ayuktam, tasya tucchatayā sakala-śakti-viraha-lakṣaṇatvād, indriyasya tu tad-viparyastatayā",
    "GSP29snyayvau:375": " jñānôtpādana-dakṣatvāt. tasmāt pratyakṣam evam",
    "GSP29snyayvau:376": " bhū-talâdi-pratiniyata-vastu-grāhitāṃ bibharti, yadi",
    "GSP29snyayvau:377": " tad-viparīta-ghaṭâdi-pratiyogi-vastv-antara-vaiviktyaṃ tasyâkalayati",
    "GSP29snyayvau:378": " nânyathā, vijātīya-vyavacchedâbhāve tasyâiva pratiniyatatvâsiddheḥ,",
    "GSP29snyayvau:379": " sakala-saṅkīrṇatayā grahaṇa-prasaṅgāt. ato 'dhika-grāhyâbhāvān",
    "GSP29snyayvau:380": " nirviṣayatayâbhāvâkhyaṃ pramāṇaṃ yat paraiḥ paryakalpi tad apramāṇam iti sthitam.",
    "GSP29snyayvau:381": " [NAV_1.18] dvidhêty asmin saty api pratyakṣaṃ ca parokṣaṃ cêti niyata-dvaividhya-pradarśanena saugata-parikalpitaṃ ‘pratyakṣam anumānaṃ",
    "GSP29snyayvau:382": " cêti'; dvaividhyam apakṣipati, tad-ākūtena tasyâyogāt. pratyakṣâtiriktaṃ hi tādātmya-tad-utpatti-lakṣaṇa-sambandhôpalakṣita-kārya-svabhāvânupalabdhi-rūpa-liṅga-traya-sampādita-janmakam",
    "GSP29snyayvau:383": " anumānam eva pramāṇaṃ, na śābdôhâdikaṃ, sambandha-vikalatvād iti",
    "GSP29snyayvau:384": " tad-ākūtam. ayuktaṃ câitat,",
    "GSP29snyayvau:385": " pratyakṣânumānâtirikta-pramāṇântarâbhāva-grahaṇôpāyâbhāvāt. na tāvat pratyakṣāt pramāṇântarâbhāvâvagatis,",
    "GSP29snyayvau:386": " svalakṣaṇa-viṣayatvenâbhāva-grāhitā-virodhāt. nâpi",
    "GSP29snyayvau:387": " svabhāva-kāryânumānābhyāṃ, tayor vastu-sādhakatvāt. nâpy anupalabdhes,",
    "GSP29snyayvau:388": " tasyā apy atyantâbhāva-sādhana-virodhāt. sā hi catur-vidhā varṇyate",
    "GSP29snyayvau:389": " mūla-bhedâpekṣayā, tad yathā -- viruddhôpalabdhir viruddha-kāryôpalabdhiḥ",
    "GSP29snyayvau:390": " kāraṇânupalabdhiḥ svabhāvânupalabdhiś cêti. na tāvad viruddhôpalabdheḥ",
    "GSP29snyayvau:391": " pramāṇântarasyâtyantâbhāvo, dṛśyâtmano viruddhasya vidhānenêtarâbhāva-sādhanāt, sannihita-deśa eva pratiyogy-abhāva-siddheḥ.",
    "GSP29snyayvau:392": " etena viruddha-kāryôpalabdhir api vyākhyātā, tasyā api pratiṣedhya-virodhi-sannidhāpana-dvāreṇâbhāva-sādhakatvāt.",
    "GSP29snyayvau:393": " kāraṇânupalabdhir api tad-deśâśaṅkita-kāryasyâivâbhāvaṃ sādhayati na sarvatra, svayam asiddhatvāt. svabhāvânupalabdhir apy eka-jñāna-saṃsargi-padârthôpalambha-rūpā tad-deśa eva pratidvandvy-abhāvaṃ",
    "GSP29snyayvau:394": " gamayati. ataḥ pramāṇântarasyâpi kvacin niṣedhaḥ syān, na sarvatra. tan na pramāṇântara-bādhakaṃ",
    "GSP29snyayvau:395": " [NAV_1.19] pratyakṣânumānayoś ca prāmāṇyaṃ kuta iti cintyam. na tāvat pratyakṣāt, tasya nirvikalpakatayā sato 'py asat-kalpatvāt.",
    "GSP29snyayvau:396": " tat-pṛṣṭha-bhāvī vikalpas tu na svalakṣaṇâmbhodhi-madhyam avagāhate; tat kathaṃ tatrâpraviṣṭas tat-svarūpaṃ niścinuyāt. apramāṇa-bhūtāc ca tasmāt prāmāṇya-nirṇaya iti nibiḍa-jaḍimâviṣkaraṇaṃ bhavatām. anumānāt",
    "GSP29snyayvau:397": " prāmāṇya-nirṇaya iti cen, na, tasyâpi svalakṣaṇād bahiḥ plavanāt.",
    "GSP29snyayvau:398": " aprāmāṇya-vyavacchedas tena sādhyata iti cen, na, vyavacchedasya",
    "GSP29snyayvau:399": " vyavacchinnâvyatirekād, itarathândhakāra-nartana-kalpam anumānam āsajyeta,",
    "GSP29snyayvau:400": " nirviṣayatvāt. kiṃ ca, tat-prāmāṇya-nirṇāyakam anumānaṃ pramāṇam apramāṇaṃ",
    "GSP29snyayvau:401": " vā? na tāvad apramāṇam, tataḥ prāmāṇyâsiddheḥ. nâpi pramāṇaṃ,",
    "GSP29snyayvau:402": " tat-prāmāṇya-sādhakâbhāvāt. na hi pratyakṣāt tat-siddhir,",
    "GSP29snyayvau:403": " vikalpa-śūnyatayâkiñcit-karatvād ity uktam. anumānāt tu tat-sādhane",
    "GSP29snyayvau:404": " vikalpa-yugalaṃ tad-avastham evâvatiṣṭheta, tat-prāmāṇya-sādhane 'py",
    "GSP29snyayvau:405": " anumāna-kalpanêty anavasthā. kiṃ ca, gṛhīta-sambandhasyânumānaṃ",
    "GSP29snyayvau:406": " pravarteta, sambandhas tri-kāla-gocaro grāhyo, na ca pratyakṣaṃ taṃ lakṣayituṃ kṣamate,",
    "GSP29snyayvau:407": " pūrvâpara-kṣaṇa-truṭita-rūpa-vārtamānika-kṣaṇa-grahaṇa-paryavasita-sattākatvāt,",
    "GSP29snyayvau:408": " tad-uttara-kāla-bhāvino vikalpasyâpi vyāvahārikâbhiprāyeṇa tan-niṣṭhatâbhyupagamāt. anumānād grahīṣyatîti cen nanu tad api",
    "GSP29snyayvau:409": " sambandha-pūrvakaṃ pravarteta, tad-grahaṇe 'pîyaṃ vārtêty anavasthā.",
    "GSP29snyayvau:410": " tasmād anumānam abhilaṣatā gaty-antarâbhāvāt",
    "GSP29snyayvau:411": " tat-sambandha-grahaṇa-pravaṇas tri-kāla-gocaro 'vyabhicārī vitarko",
    "GSP29snyayvau:412": " 'bhyupagantavyaḥ. tathā ca prastuta-tad-dvaividhyasya vighaṭitatvād, anyad api yad evaṃ-vidham avisaṃvādi jñānaṃ tat pramāṇam astv ity alaṃ",
    "GSP29snyayvau:413": " śuṣkâbhimānenêti. yadi punaḥ sādhyârthânyathânupapanna-hetu-sampāditam",
    "GSP29snyayvau:414": " anumānam iṣyeta, tadā pratyakṣam anumānaṃ cêty api dvaividhyaṃ ghaṭām aṭed eva; pratyakṣa-vyatirikta-jñānasya sāmastyenânumāne 'ntar-bhāva-sambhavāt,",
    "GSP29snyayvau:415": " anyathânupapannârthântaram antareṇa parokṣârtha-viṣaya-pratīter abhāvād",
    "GSP29snyayvau:416": " iti.",
    "GSP29snyayvau:417": " [NAV_1.20] sāmpratam anyathā sūtrâvayavenâiva prakṛta-niyama-kāraṇam āha:",
    "GSP29snyayvau:418": " meya-viniścayād iti dvidhaivêti ca kākâkṣi-golaka-nyāyenâtrâpi",
    "GSP29snyayvau:419": " sambandhanīyam. tataś câyam artho: dvābhyām eva prakārābhyāṃ meyasya grāhyârthasya viniścayāt svarūpa-nirṇayād; dve eva yathôkte pramāṇe na nyūnam adhikaṃ cêti. ayam atrâbhiprāyaḥ: sva-saṃvedanaṃ prati",
    "GSP29snyayvau:420": " nikhila-jñānānām eka-rūpatayā sākṣāt-karaṇa-caturatvān nâsty eva bhedaḥ;",
    "GSP29snyayvau:421": " bahir-arthaṃ punar apekṣya kaścic cakṣurâdi-sāmagrī-bala-labdha-sattākaḥ",
    "GSP29snyayvau:422": " svâvayava-vyāpinaṃ kālântara-saṃcariṣṇuṃ sthagita-kṣaṇa-vivartam",
    "GSP29snyayvau:423": " alakṣita-paramâṇu-pārimāṇḍalyaṃ sannihitaṃ viśada-nirbhāsaṃ sāmānyam ākāraṃ sākṣāt-kurvāṇaḥ prakāśaḥ prathate, tatra pratyakṣa-vyavahāraḥ",
    "GSP29snyayvau:424": " pravartate. yaḥ punar liṅga-śabdâdi-dvāreṇa niyatâniyata-sāmānyâkārâvalokī",
    "GSP29snyayvau:425": " parisphuṭatā-rahitaḥ khalv ātmano 'rtha-grahaṇa-pariṇāmaḥ samullasati sa parokṣatāṃ svī-karoti. na câitau prakārau vihāya prakārântareṇa jñāna-pravṛttiṃ paśyāmo, na câpaśyantaḥ pramāṇântara-parikalpanaṃ",
    "GSP29snyayvau:426": " kṣamāmahe, na ca dvayoḥ prathamānayor ekaṃ nihnuvānam apekṣāmahe,",
    "GSP29snyayvau:427": " viśeṣâbhāvāt. tasmād etad eva dvaividhyam urarī-kartavyam iti sthitam.",
    "GSP29snyayvau:428": " [NAV_2.0] sāmprataṃ yad asmābhiḥ prāg vivṛṇvadbhir vyudapādi, yad uta vipratipannâvyutpanna-vyāmohâpoha-saham ihêdaṃ pramāṇa-lakṣaṇam iti",
    "GSP29snyayvau:429": " tat-sūtra-mātra-darśanād eva vimala-buddhayo 'vagaccheyuḥ. manda-matayas",
    "GSP29snyayvau:430": " tu tāvatā na bhotsyanta iti -- taddhita-vidhitsayā vyaktaṃ",
    "GSP29snyayvau:431": " pramāṇa-lakṣaṇâbhidhāna-phalaṃ pratipipādayiṣur api sapūrva-pakṣaṃ",
    "GSP29snyayvau:432": " nirākāṅkṣaṃ lakṣayeyus ta iti tāvat pūrva-pakṣam utthāpayann āha:",
    "GSP29snyayvau:433": " prasiddhāni pramāṇāni vyavahāraś ca tat-kṛtaḥ /",
    "GSP29snyayvau:434": " pramāṇa-lakṣaṇasyôktau jñāyate na prayojanam // NA_2 //",
    "GSP29snyayvau:435": " [NAV_2.1] iha vacanam uccārayatā vimṛśya-bhāṣiṇā pratyavamṛśyaṃ, kim idaṃ māmakaṃ vacanaṃ śrotṛ-saṃskārâdhāyakam uta nêti. itarathā",
    "GSP29snyayvau:436": " paryālocita-kāritâsya hīyate. śrotṛ-saṃskārâdhāyakaṃ ced uccārayaty,",
    "GSP29snyayvau:437": " anyathā viparyaya iti. etat tu pramāṇa-lakṣaṇa-vākyaṃ",
    "GSP29snyayvau:438": " sakala-janânādi-prarūḍhârtha-pratyāyakatvād aśrotṛ-saṃskārâdhāyakam, yata",
    "GSP29snyayvau:439": " āha: prasiddhāni praruḍhāni, nâdhunā sādhyānîty arthaḥ. pramāṇāni",
    "GSP29snyayvau:440": " pratyakṣâdīni, parokṣa-gata-bhedâpekṣayā bahu-vacanaṃ vyakti-bhede",
    "GSP29snyayvau:441": " sāmānyam api kathañcid bhidyata iti-darśanârtham. tathā hi: tad",
    "GSP29snyayvau:442": " avivakṣita-vyaktikam eka-rūpatāṃ bibharti pramāṇam iti; vyakty-avacchedena",
    "GSP29snyayvau:443": " punar avacchidyamānaṃ nānātāmādatte pratyakṣânumāna-śābdāni pramāṇānîti,",
    "GSP29snyayvau:444": " vyakti-vyatiriktâvyatirikta-rūpatvāt tasya. tathā hi: śabdāc cakṣurâder vā",
    "GSP29snyayvau:445": " dūrād vṛkṣa iti pratyaye dhava-khadira-palāśâdi-viśeṣânapekṣayā sādhāraṇaṃ vṛkṣatvam eva cakāsti, tasmāt tat tebhyo bhinnaṃ, tad-vyatirekiṇâkāreṇa",
    "GSP29snyayvau:446": " jñāne pratibhāsanād, ghaṭâdivat.",
    "GSP29snyayvau:447": " parisphuṭa-dhava-khadira-palāśâdi-viśeṣâvalokana-velāyāṃ tu na tad,",
    "GSP29snyayvau:448": " atirekiṇā rūpeṇa prakāśata ity abhinnaṃ, tad-avyatiriktasya saṃvedanāt,",
    "GSP29snyayvau:449": " tat-svarūpavat. viśeṣâbhinnam eva rūpaṃ tāttvikaṃ sāmānyasya, tasyâiva",
    "GSP29snyayvau:450": " dāha-pākâdy-artha-kriyā-kṣamatvād, bhinnaṃ punaḥ kalpanā-buddhi-viṭhapitatvād avastu-rūpam iti cen, na, dvayoḥ prakāśamānayor ekasya nihnotum aśakyatvāt. anyathā bhinnam eva rūpaṃ svābhāvikam itarat tu kalpanā-buddhi-darśitam ity api vadatāṃ na",
    "GSP29snyayvau:451": " vadana-bhaṅgaḥ syāt. artha-kriyā-kāritâviśeṣas tu bhinne 'pi rūpe na durupapādas, tasyâpi jñāna-sādhāraṇa-vyavahāra-karaṇa-dakṣatvāt. na",
    "GSP29snyayvau:452": " cârtha-kriyā vastu-lakṣaṇam iti nivedayiṣyāmas, tasmāt sarvatra bhinnâbhinnau sāmānya-viśeṣāv iti darśanârtho bahu-vacana-nirdeśaḥ. āsatāṃ tāvat pramāṇāni.",
    "GSP29snyayvau:453": " [NAV_2.2] vyavahāraś ca tat-kṛtaḥ prasiddha iti sambandhaḥ. ca-śabdo",
    "GSP29snyayvau:454": " 'pi-śabdârthaḥ. tenâyam artho: yad-arthaṃ pramāṇa-parīkṣaṇam asāv api jala-pāna-śīta-trāṇâdir vyavahāro 'nādi-prarūḍhaḥ, tan nirarthakaṃ pramāṇa-lakṣaṇâbhidhānam ity abhiprāyavān api paraḥ",
    "GSP29snyayvau:455": " paruṣatā-parijihīrṣayâtmano 'nyathā prāha: pramāṇa-lakṣaṇasyôktau",
    "GSP29snyayvau:456": " para-rūpa-vyāvartana-kṣamâsādhāraṇa-pramāṇa-dharma-kathana-rūpāyāṃ jñāyate nirṇīyate 'smābhir na prayojanaṃ tat-phalam, atisūkṣmatvāt tāvakâbhisandher iti kākvā praśnayaty ulluṇṭhayati cêti. kiṃ ca,",
    "GSP29snyayvau:457": " pramāṇa-lakṣaṇam aniścitaṃ vâbhidhīyate, niścitaṃ vā svarūpeṇêti",
    "GSP29snyayvau:458": " pakṣa-dvayam. na tāvad aniścitam, aniścitasya lakṣaṇatvâyogād,",
    "GSP29snyayvau:459": " unmattaka-virutavat. atha niścitaṃ, tat kim apramāṇāt pramāṇād vā. na tāvad apramāṇād, apramāṇasya niścāyakatvâyogāt. yadi punar apramāṇam api niścāyakam iti saṅgīryeta, tadā pramāṇa-paryeṣaṇaṃ viśīryeta,",
    "GSP29snyayvau:460": " nairarthakyâpatter, apramāṇād api niścāyâbhyupagamāt. atha pramāṇāt, tat kim alakṣaṇaṃ lakṣaṇôpetaṃ vā. alakṣaṇaṃ cen niścāyakaṃ pramāṇam, tarhi",
    "GSP29snyayvau:461": " sarva-pramāṇānāṃ lakṣaṇâbhidhānam anarthakaṃ, tad-vyatirekeṇâpy",
    "GSP29snyayvau:462": " artha-niścaya-siddher, bhavad-abhipreta-lakṣaṇa-niścāyaka-pramāṇavat. atha",
    "GSP29snyayvau:463": " lakṣaṇôpetaṃ, tatrâpi vikalpa-yugalam anuvārita-prasaram anudhāvati:",
    "GSP29snyayvau:464": " tal-lakṣaṇaṃ niścitam aniścitaṃ vā. na tāvad aniścitaṃ lakṣaṇaṃ lakṣyaṃ lakṣayati. niścayo 'pi pramāṇād apramāṇād vā. apramāṇān niścayâsiddheḥ pramāṇād iti vaktavyam. tad apy alakṣaṇaṃ salakṣaṇaṃ vā. alakṣaṇatve",
    "GSP29snyayvau:465": " pūrvasyârtha-grahaṇe kiṃ kṣūṇam. salakṣaṇatve tal-lakṣaṇaṃ nirṇītam anirṇītaṃ vêti tad evâvartate. tan na pramāṇa-lakṣaṇâbhidhānôpāyo 'sti,",
    "GSP29snyayvau:466": " tasmāt prasiddhāni pramāṇānîty aṅgī-kartavyam iti.",
    "GSP29snyayvau:467": " [NAV_3.0] adhunâcāryo gṛhītas tāvakīno 'bhiprāyo 'smābhir iti paraṃ pratyāyayaṃs tan-matam anudrāvya tad evânumanyamānas tathâpi lakṣaṇôkteḥ",
    "GSP29snyayvau:468": " sāphalyamāvedayann āha:",
    "GSP29snyayvau:469": " prasiddhānāṃ pramāṇānāṃ lakṣaṇôktau prayojanam /",
    "GSP29snyayvau:470": " tad-vyāmoha-nivṛttiḥ syād vyāmūḍha-manasām iha // NA_3 //",
    "GSP29snyayvau:471": " [NAV_3.1] etad abhyadhāyi bhavatā, yathā prasiddhāni pramāṇāni, tatas teṣāṃ lakṣaṇôktāv asādhāraṇa-dharma-kathana-viṣaye prayojanaṃ phalaṃ, kim iti śeṣas, tad etad ayuktam. yato yady api pratiprāṇi-prasiddhāni",
    "GSP29snyayvau:472": " pramāṇāny, anyathā tat-kṛta-nikhila-vyavahārôccheda-prasaṅgāt, tad-ucchede",
    "GSP29snyayvau:473": " ca dṛṣṭa-hāny-ādy-āpatteḥ, tathâpi kecid vitata-mohâvaṣṭabdhântaḥ-karaṇās",
    "GSP29snyayvau:474": " tat-svarūpam anubhavanto 'pi na lakṣayanti, tatas tān avalokayatām asmākaṃ",
    "GSP29snyayvau:475": " tad-viṣaya-kṛpā-parīta-cetasāṃ",
    "GSP29snyayvau:476": " yathâvasthita-pramāṇa-lakṣaṇâvir-bhāvana-dvāreṇa vyāmoham eteṣām apasārayāma iti pramāṇa-lakṣaṇâbhidhānaṃ prati pravartate cetaḥ. tad idaṃ prayojanaṃ: tad-vyāmoha-nivṛttiḥ syād iti; tasmin pramāṇa-lakṣaṇe vyāmoho viparītâbhyupagamavatāṃ viparyāsa-lakṣaṇas tīrthyānāṃ",
    "GSP29snyayvau:477": " pramāṇâpramāṇa-viveka-vikalānām, anadhyavasāyâtmakas tu mugdha-buddhīnāṃ",
    "GSP29snyayvau:478": " laukikānām, tasya nivṛttir aviparīta-lakṣaṇâvagamād apagama ity arthaḥ, sā syād bhavet. keṣām ity āha: vyāmūḍhaṃ viparīta-graha-grastaṃ vicittatāṃ gataṃ mano 'ntaḥ-karaṇaṃ yeṣāṃ te tathā teṣām; ihêti loke -- tad ayaṃ tātparyârthaḥ. yady anādi prasiddhaṃ pramāṇa-lakṣaṇaṃ prati na kecid api vyāmuhyeyus tadā yad bhavadbhiḥ prāg udagrāhi: ‘nirarthakaṃ",
    "GSP29snyayvau:479": " pramāṇa-lakṣaṇâbhidhānam'; iti tad yuktam eva syāt. na câitad evaṃ; tatra vyāmūḍhānāṃ darśanāt. etena yad adāyi dūṣaṇaṃ ‘pramāṇa-lakṣaṇam aniścitaṃ niścitaṃ vâbhidhīyata'; ity-ādi tad api siddha-sādhyatā-madhya-pratibaddhatvān na bādhâvidhāyy asmākam iti",
    "GSP29snyayvau:480": " mantavyam. vyāmūḍha-manaso 'pi prati pramāṇa-lakṣaṇa-prakāśane tal",
    "GSP29snyayvau:481": " lagatîti cen, na, sva-saṃvedana-siddhasya vacanena prakāśanāt, tasya vyāmohâpoha eva vyāpārāt. yathā vivikta-bhū-talâvalokane 'py adhyakṣāt yo ghaṭâdi-vaiviktyaṃ na pratipadyate, kudarśana-vyāmohāt, taṃ pratyucyeta:",
    "GSP29snyayvau:482": " ‘nâsty atra ghaṭa, upalambha-kāraṇa-samagratāyām apy anupalambhād',",
    "GSP29snyayvau:483": " vaiviktyaṃ hi tatrâdhyakṣa-siddhaṃ, vacanād vyāmoho nivartyeta; tathêhâpi vidvadbhir draṣṭavyam. nirṇītaṃ tal-lakṣaṇam adhyakṣeṇa, tasya",
    "GSP29snyayvau:484": " vyavasāya-rūpatvād, vacanaṃ punar viparītâropa-nirākaraṇe vyāpriyata iti sthitam. tad evaṃ pramāṇa-lakṣaṇaṃ sāmānyena pratipādya tad-gataṃ kucodyaṃ paryahāry ācāryeṇa.",
    "GSP29snyayvau:485": " [NAV_4.0] adhunā tad-viṣayām eva saṃkhyā-vipratipattiṃ nirācikīrṣatā ye pratyakṣa-parokṣa-lakṣaṇe pramāṇa-vyaktī prāk prakrānte, tayor api lakṣaṇaṃ prati vipratipadyante 'pare. atas tal-lakṣaṇam api vaktavyam iti",
    "GSP29snyayvau:486": " tāvat pratyakṣa-lakṣaṇam abhidhātukāma āha:",
    "GSP29snyayvau:487": " aparokṣatayârthasya grāhakaṃ jñānam īdṛśam /",
    "GSP29snyayvau:488": " pratyakṣam, itaraj jñeyaṃ parokṣaṃ grahaṇêkṣayā // NA_4 //",
    "GSP29snyayvau:489": " [NAV_4.1] tatra pratyakṣam iti lakṣya-nirdeśaḥ, aparokṣatayârthasya grāhakaṃ jñānam iti lakṣaṇa-nirdeśaḥ. parokṣo 'kṣa-gocarâtītas, tato 'nyo",
    "GSP29snyayvau:490": " 'parokṣas, tad-bhāvas tattā tayā, sākṣāt-kṛtatayêti yāvat. aryata ity artho 'vagamyata iti hṛdayam; arthyata iti vârtho",
    "GSP29snyayvau:491": " dāha-pākâdy-artha-kriyârthibhir abhilaṣyata iti yāvat. tasya grāhakaṃ vyavasāyâtmakatayā sākṣāt paricchedakaṃ yaj jñānaṃ, tad īdṛśam itîdṛg eva pratyakṣam iti saṇṭaṅkaḥ. tatra jñāna-grahaṇena yat sāṃkhyāḥ prāhuḥ:",
    "GSP29snyayvau:492": " ‘śrotr-ādi-vṛttiḥ pratyakṣam'; iti tat tiras-karoti, śrotr-ādīnāṃ",
    "GSP29snyayvau:493": " prakṛti-vikāratayā tad-vṛtter vyāpāra-lakṣaṇāyā jaḍatayā",
    "GSP29snyayvau:494": " pratyakṣatvâyogād; artha-paricchitti-hetutayā pratyakṣatve",
    "GSP29snyayvau:495": " ālokâdi-jaḍa-kāraṇa-kalāpa-vyāpārasyâpi pratyakṣatâpadyeta, viśeṣâbhāvād",
    "GSP29snyayvau:496": " iti.",
    "GSP29snyayvau:497": " [NAV_4.2] arthasya grāhakam ity asya grahaṇêkṣayêti vakṣyamāṇa-pada-sāpekṣatvād, amunā bahir api ye 'rtha-kalâkalana-vikalaṃ",
    "GSP29snyayvau:498": " sakalam api jñānaṃ pralapanti tān nirasyati; svâṃśa-grahaṇe hy",
    "GSP29snyayvau:499": " antaḥ-saṃvedanaṃ vyāpriyate yathā -- tathā bahir apîtarathârthavaj",
    "GSP29snyayvau:500": " jñāna-santānântarāṇy api viśīryeran, svapna-dṛṣṭântena",
    "GSP29snyayvau:501": " tad-anumānasyôpaplava-mātratâpatteḥ, sva-vijñānasyâiva tathā tathā vijṛmbhaṇāt. tathā ca pramāṇa-prameya-pratipādya-pratipādaka-kārya-kāraṇa-bhāvâdayaḥ",
    "GSP29snyayvau:502": " pralīyerann, ātma-vyatirekeṇâtmīya-pūrvôttara-kṣaṇayor api jñānasya pravṛtti-nirodhâpatteḥ. advaya-vijñāna-tattva-sādhanenânukūlam ācarasîti",
    "GSP29snyayvau:503": " cet, syād etat, yadi bhavataḥ pramāṇa-paridṛṣṭa-sakala-vyavahārôcchedena",
    "GSP29snyayvau:504": " kudarśana-vāsanâhitâdṛṣṭâdvaya-tattva-parikalpanāt pratikūlaṃ na syāt. tan",
    "GSP29snyayvau:505": " nârtha-viraheṇa bahiḥ-pramāṇa-bhūta-jñānôllāso 'sti,",
    "GSP29snyayvau:506": " nirhetukatva-prasaṅgād iti.",
    "GSP29snyayvau:507": " [NAV_4.3] grāhakam iti ca nirṇāyakaṃ draṣṭavyam, nirṇayâbhāve",
    "GSP29snyayvau:508": " 'rtha-grahaṇâyogāt. tena yat tāthāgataiḥ pratyapādi: ‘pratyakṣaṃ",
    "GSP29snyayvau:509": " kalpanâpoḍham abhrāntam'; iti tad apāstaṃ bhavati, tasya yukti-riktatvāt.",
    "GSP29snyayvau:510": " tathā hi: te nirvikalpakatve 'dhyakṣasyâyuktīḥ kheṭayanti -- kilêdam",
    "GSP29snyayvau:511": " artha-sāmarthyenôdīyate, sannihitârtha-kriyā-samarthârtha-grāhakatvāt. na cârthe dhvanayaḥ santi, tad-dhetu-vilakṣaṇa-kāraṇântara-janyatvāt, tataś câsāv upanipatya sva-gocaraṃ saṃvedanam utthāpayan svâkāram anukārayati.",
    "GSP29snyayvau:512": " tan na tad-grāhiṇi vijñāne śabda-saṃśleṣo yuktaḥ. kiṃ ca, yady",
    "GSP29snyayvau:513": " utpādakârthôpayoge 'pi taṃ tāvan na gṛhṇīyāt, saṃvedanam api tu",
    "GSP29snyayvau:514": " smaraṇa-sampāditaṃ tad-abhidhāyaka-dhvani-saṃyojanaṃ pratīkṣamāṇaṃ tāvad āsīta, tarhi datto jalâñjalir artha-grahaṇasya. tathā hi: tam artham apaśyaṃs tasmin gṛhīta-saṅketaṃ tad-abhidhāyaka-dhvaniṃ nânusmaraty,",
    "GSP29snyayvau:515": " upāyâbhāvād, ananusmaraṃś ca puro-vartiny arthe na yojayati,",
    "GSP29snyayvau:516": " smṛty-upasthāpana-vyatirekeṇa tad-yojanâśakter, ayojayaṃś ca bhavad-abhiprāyeṇa na paśyatîti dhāndhyād āndhyamāpadyeta. yadi cêndriyajam api jñānaṃ vikalpa-kaluṣitam iṣyeta, tadā tad api",
    "GSP29snyayvau:517": " mano-rājyâdi-vikalpavad vikalpântarâvir-bhāve sati nivarteta; na câitad asti, sannihita-go-piṇḍa-gocarasya",
    "GSP29snyayvau:518": " cakṣurja-saṃvedanasyâśvâdi-viṣaya-vikalpôdaye 'py anivartanāt,",
    "GSP29snyayvau:519": " saṃhṛta-sakala-vikalpasyâpi ca",
    "GSP29snyayvau:520": " parisphuṭa-sannihitârtha-viṣaya-darśana-siddheḥ. tan nâkṣajaṃ jñānaṃ",
    "GSP29snyayvau:521": " śabda-samparkam anubhavatîti.",
    "GSP29snyayvau:522": " [NAV_4.4] atra pratividhīyate -- yat tāvad uktam:",
    "GSP29snyayvau:523": " aśabdakârtha-sāmarthyôdbhavatvād dhvani-rahitam adhyakṣam iti, tad",
    "GSP29snyayvau:524": " ayuktaṃ, na hi śabdâsampṛktârthajam ity etāvatâivâbhilāpa-vinā-kṛtam iti vaktuṃ śakyam, anyathā jaḍârtha-janitam iti jaḍam api tat syāt. atha",
    "GSP29snyayvau:525": " bodha-rūpa-manaskāra-sāhityān na jaḍam iti brūṣe, tathā saty abhilāpa-saṃsṛṣṭa-manaskāra-sanniyogāt sâbhilāpam api syāt. kiṃ ca,",
    "GSP29snyayvau:526": " viviktāḥ paramâṇavaḥ svâkārârpaṇa-dvāreṇa sva-gocaraṃ jñānam utpādayantaḥ katham asantam ātmani svâvayava-vyāpinaṃ kālântara-saṃcariṣṇum ākāraṃ tatra prathayanti. vibhramād iti cen, na, nêdānīm arthe yad asti tad eva",
    "GSP29snyayvau:527": " pratibhāti, tatrâsato 'pi sthūrâkārasya pratibhāsanāt. tathā śabdo 'pi.",
    "GSP29snyayvau:528": " yady avidyamāno 'rthe tad-grāhiṇi jñāne pratibhāseta kiṃ kṣūyeta? yac",
    "GSP29snyayvau:529": " côktam: ‘smaraṇa-janita-śabda-saṃyojanaṃ pratīkṣamānam arthôpayoge 'pi",
    "GSP29snyayvau:530": " yady āsītêty'-ādi yāvad ‘āndhyam āpadyeta', tat tāvaka-pakṣe 'pi samānam.",
    "GSP29snyayvau:531": " tathā hi: svalakṣaṇa-viṣayêndriyaja-nirvikalpaka-jñāna-sadbhāve 'pi na tāvad idaṃ-tayânidaṃ-tayā vârtha-vyavasthitir, yāvad",
    "GSP29snyayvau:532": " vidhi-pratiṣedha-dvāreṇa vikalpa-yugalakaṃ pāścātyaṃ nodayate, yatrâivâṃśe vikalpaṃ janayati, tatrâivâsya pramāṇatêti-vacanān, nirvikalpakasya sato 'pi vyavahāraṃ praty asat-kalpatvāt. sa ca vikalpaḥ saṅketa-kāla-bhāvitam",
    "GSP29snyayvau:533": " abhilāpa-sāmānyam anusmarata evôtpattum arhati,",
    "GSP29snyayvau:534": " abhilāpa-sāmānya-smaraṇa-bījaṃ ca kutaḥ prabudhyeta? tādṛśa-darśanād iti",
    "GSP29snyayvau:535": " cen, nanu tad api darśanaṃ nirvikalpakatvād arthaṃ nâtiśete, tat kathaṃ sāmānya-viṣaya-vikalpa-bījaṃ prabodhayet? arthaḥ punaḥ sāmānya-vyavasāyâtmikāṃ buddhiṃ na janayed iti bhavatāṃ kadāgrahaḥ. tad arthavat tad-viṣayaṃ darśanaṃ vyavasāya-śūnyatvān",
    "GSP29snyayvau:536": " nâbhilāpa-sāmānya-gocara-smaraṇa-bījaṃ prabodhayati; tad aprabuddhaṃ na",
    "GSP29snyayvau:537": " smaraṇaṃ janayaty; ajātaṃ smaraṇaṃ na śabdaṃ yojayaty; ayojitaḥ śabdo nârthaṃ niścāyayaty; aniścito 'rtho na vyavahāram avataraty; anavatīrṇo nâdṛṣṭād viśiṣyate; aviśiṣṭaḥ pramātur āndhyaṃ lakṣayatîti. tasmād yathā kathañcin-nirṇayâbhāvāt svayam apratītam api nirvikalpaka-darśanaṃ",
    "GSP29snyayvau:538": " vāsanā-prabodha-dvāreṇa vikalpam utthāpyâtma-vyāpāram abhilāpayati",
    "GSP29snyayvau:539": " katicid-aṃśa-viṣayaṃ, tathârtho 'pi yadi",
    "GSP29snyayvau:540": " cakṣur-ādi-sāmagry-antaḥ-pātitvenâpratīta eva svayaṃ, tathā-svabhâvatvāt,",
    "GSP29snyayvau:541": " saṅketa-kāla-bhāvitâbhilāpa-sāmānya-viṣayâtma-saṃskāra-prabodha-dvāreṇâtma-viṣayam",
    "GSP29snyayvau:542": " abhilāpa-saṃsṛṣṭaṃ saṃvedanam ullāsayen nâtyantam ayuktaṃ paśyāmaḥ. na câyaṃ savikalpako bodho",
    "GSP29snyayvau:543": " cakṣurâdi-sāmagrī-sampādyatvād, itarasya tu mano-mātra-prabhavatvāt. ataḥ kathaṃ tad-vikalpântarâvir-bhāve nivarteta? mānasa-vikalpasyâiva",
    "GSP29snyayvau:544": " vikalpântareṇa nivartanād, asya tu kāraṇa-sāmarthyena balāt pravṛtteḥ.",
    "GSP29snyayvau:545": " etena saṃhṛta-sakala-vikalpâvasthāyāṃ nâiṣa prāduḥṣyād ity etad api pratikṣiptam, asya pramātur icchayā saṃhartum aśakyatvān,",
    "GSP29snyayvau:546": " mānasa-vikalpa-saṃharaṇa eva tat-sāmarthyôpapatter iti. etac ca śabda-sampṛkta-pratyakṣa-pakṣād apy ekânta-nirvikalpaka-pratyakṣa-pakṣasya",
    "GSP29snyayvau:547": " pāpīyastāṃ darśayadbhir asmābhir udagrāhi.",
    "GSP29snyayvau:548": " [NAV_4.5] paramârthataḥ punaḥ pratyakṣe sākṣāc chabdôllekho nêṣyate,",
    "GSP29snyayvau:549": " viśada-vyavasāyenârtha-sākṣāt-karaṇa-caturatvāt tasya. kevalaṃ tad api",
    "GSP29snyayvau:550": " sannihitaṃ parisphuṭaṃ svâvayava-vyāpinaṃ kālântara-saṃcariṣṇuṃ",
    "GSP29snyayvau:551": " sthagita-kṣaṇa-vivartam alakṣita-paramâṇu-pārimāṇḍalyaṃ padârthântaraiḥ saha samānâsamānâkāraṃ sva-paramâṇūnāṃ sāmānyâkāraṃ stambhâdhikaṃ padârthaṃ gocarayatîti savikalpakam ity ucyate,",
    "GSP29snyayvau:552": " para-parikalpita-kṣaṇa-kṣayi-vivikta-paramâṇu-lakṣaṇa-svalakṣaṇa-grahaṇa-pravaṇa-nirvikalpaka-pratyakṣa-pratiṣedhârthaṃ",
    "GSP29snyayvau:553": " kathañcid-abhilāpa-saṃsarga-yogya-gocaratā-darśanârthaṃ vā. evaṃ ca pratyakṣa-gocarī-kṛte 'rthe saṃjñā-saṃjñi-sambandha-grahaṇâdayas",
    "GSP29snyayvau:554": " tad-viṣayāḥ śābda-vyavahārāḥ sarva eva nirupacaritā ghaṭanta ity uktaṃ",
    "GSP29snyayvau:555": " bhavati. yadi punaḥ śabda-saṃsarga-yogya-pratibhāsam adhyakṣaṃ na syāt,",
    "GSP29snyayvau:556": " tataḥ ko doṣa iti ced, vikalpânutthānena sakala-vyavahārôccheda-prasaṅgaḥ.",
    "GSP29snyayvau:557": " tathā hi: nirvyavasāyaṃ darśanam atyanta-pāṭavôpetam api smṛti-bījâdhānaṃ",
    "GSP29snyayvau:558": " tad-uttara-kāla-bhāvi vā tādṛśârtha-darśanaṃ tat-prabodhanam",
    "GSP29snyayvau:559": " abhyāsa-vāsanā-pāṭave 'pi na vidhātum alaṃ, yataḥ sāmānya-vikalpôtpattyā",
    "GSP29snyayvau:560": " vyavahāraḥ pravarteta, kṣaṇikatvâdiṣu sakala-kālaṃ",
    "GSP29snyayvau:561": " nirvikalpakâdhyakṣa-dṛṣṭatayâbhyupagateṣv api tad-adarśanāt. tasmād yatra kutracid arthâṃśe pāścātya-vyavahāra-pravṛttis tatra prācīnaṃ saṃvedanaṃ",
    "GSP29snyayvau:562": " nirṇāyakam abhyupagantavyam, anyathā kṣaṇikatvâdy-aṃśavat sarvâṃśeṣu vyavahāraḥ pralīyeta. tan na kadācana kalpanâpoḍhatvaṃ pratyakṣasya pramātur api pratīti-gocara-cāritām anubhavati. apratītaṃ câstîti",
    "GSP29snyayvau:563": " śraddhātuṃ duḥśakam, atiprasaṅgād ity alakṣaṇam.",
    "GSP29snyayvau:564": " [NAV_4.6] abhrāntatvam api na jāghaṭīti, bhavad-abhiprāyeṇa",
    "GSP29snyayvau:565": " sthira-sthūrârtha-grāhiṇaḥ saṃvedanasya viparyasta-rūpatvāt,",
    "GSP29snyayvau:566": " tad-viparītasya tu svapna-kāle 'py aprakāśamānatvāt. tad yadi yathâvasthitârtha-grāhitvam abhrāntatvaṃ, tan na sambhavaty eva,",
    "GSP29snyayvau:567": " vivikta-kṣaṇa-kṣayi-paramâṇūnāṃ kadācid apy apratibhāsāt, teṣāṃ ca pāramārthikatvāt. atha vyāvahārikâbhiprāyeṇa yad idaṃ ghaṭâdikaṃ svalakṣaṇam artha-kriyā-kṣamaṃ, tatra yan na bhrāmyati tad abhrāntam ity",
    "GSP29snyayvau:568": " abhipretaṃ, tarhi kalpanâpoḍha-padam utsāraṇīyam, idānīm anena sahâvasthānâbhāvād, vyavahārâvatāriṇo ghaṭâdi-svalakṣaṇasya nirṇayenâiva",
    "GSP29snyayvau:569": " grahaṇād, anyathā vyavahārâpravṛtter, dṛṣṭasyâpy adṛṣṭânatiśayanāt. tasmād vyavasāyâtmakam adhyakṣam ity etad eva cārv iti sthitam.",
    "GSP29snyayvau:570": " [NAV_4.7] aparokṣatayêty anena tu parokṣa-lakṣaṇa-saṅkīrṇatām adhyakṣasya",
    "GSP29snyayvau:571": " pariharati, tasya sākṣāt-kāritayā artha-grahaṇa-rūpatvād iti. īdṛśam ity amunā tu pūrvôkta-nyāyāt",
    "GSP29snyayvau:572": " viśeṣaṇa-kadambaka-saciva-jñānôpapradarśanāt",
    "GSP29snyayvau:573": " para-parikalpita-lakṣaṇa-yuktasya pratyakṣatāṃ pratikṣipati. evaṃ ca yad",
    "GSP29snyayvau:574": " āhur: \"indriyârtha-sannikarṣôtpannaṃ jñānam avyapadeśyam avyabhicāri",
    "GSP29snyayvau:575": " vyavasāyâtmakaṃ pratyakṣam\" tathā \"sat-samprayoge puruṣasyêndriyāṇāṃ",
    "GSP29snyayvau:576": " buddhi-janma tat pratyakṣam\" ity-ādi tad ayuktam ity uktaṃ bhavaty,",
    "GSP29snyayvau:577": " apūrva-prādur-bhāvasya pramāṇa-bādhitatvād, atyantâsatāṃ śaśa-viṣāṇâdīnām",
    "GSP29snyayvau:578": " apy utpatti-prasaṅgāt. tasmād idam ātma-rūpatayā vidyamānam eva viśeṣa-kṛd-dhetu-kalāpa-sannidhānāt sākṣād artha-grahaṇa-pariṇāma-rūpatayā",
    "GSP29snyayvau:579": " vivarteta; tathā côtpanna-janmâdi-viśeṣaṇaṃ na sambhavet.",
    "GSP29snyayvau:580": " athâivaṃ-vidhârtha-sūcakam evâitad ity ācakṣīthās, tathā saty avigānam",
    "GSP29snyayvau:581": " evêty āstāṃ tāvat.",
    "GSP29snyayvau:582": " [NAV_4.8] adhunā parokṣa-lakṣaṇaṃ darśayati: itarad ity-ādi.",
    "GSP29snyayvau:583": " aparokṣatayârthasya grāhakaṃ jñānaṃ pratyakṣam ity uktam, tasmād itarad asākṣād artha-grāhakaṃ jñānaṃ parokṣam iti jñeyam avagantavyam. etad api sva-saṃvedanâpekṣayā pratyakṣam eva, bahir-arthâpekṣayā tu",
    "GSP29snyayvau:584": " parokṣa-vyapadeśam aśnuta iti darśayann āha: grahaṇêkṣayêti; iha grahaṇaṃ prakramād bahiḥ pravartanam ucyate, 'nyathā viśeṣaṇa-vaiyarthyāt;",
    "GSP29snyayvau:585": " tasyêkṣâpekṣā tayā; bahiḥ-pravṛtti-paryālocanayêti yāvat. tad ayam artho:",
    "GSP29snyayvau:586": " yady api svayaṃ pratyakṣaṃ, tathâpi liṅga-śabdâdi-dvāreṇa",
    "GSP29snyayvau:587": " bahir-viṣaya-grahaṇe 'sākṣāt-kāritayā vyāpriyata iti parokṣam ity ucyate.",
    "GSP29snyayvau:588": " etac ca bubhutsitârthânyathânupapannârthântara-pratīti-vaśād",
    "GSP29snyayvau:589": " udaya-dharmakaṃ iti. sāmānya-lakṣaṇa-sadbhāvād ekâkāram api vipratipatti-nirākaraṇârthaṃ dvidhā bhidyate, tad yathā: anumānaṃ śābdaṃ cêti. yato 'dyâpi śabdasyârthânyathânupapannatvam eva pare na",
    "GSP29snyayvau:590": " pratipadyante, na câpṛthak-kṛtasya tad-viviktaṃ vaktuṃ śakyam, ato",
    "GSP29snyayvau:591": " bhedenôpanyāsaḥ.",
    "GSP29snyayvau:592": " [NAV_5.0] tatra tāvad anumāna-lakṣaṇam abhidhitsur āha:",
    "GSP29snyayvau:593": " sādhyâvinâbhuno liṅgāt sādhya-niścāyakaṃ smṛtam /",
    "GSP29snyayvau:594": " anumānaṃ, tad abhrāntaṃ pramāṇatvāt samakṣavat // NA_5 //",
    "GSP29snyayvau:595": " [NAV_5.1] ihâpy anumānam iti lakṣya-nirdeśaḥ, tasya prasiddhatayā anūdyatvāt. sādhyâvinâbhuno liṅgāt sādhya-niścāyakam iti lakṣaṇa-nirdeśaḥ,",
    "GSP29snyayvau:596": " tasyâprasiddhatayā vidheyatvād iti. atrâpy anumāna-śabdasya",
    "GSP29snyayvau:597": " kartr-ādi-kāraka-vyutpatti-krameṇârtha-kathanaṃ pramāṇa-śabdavad",
    "GSP29snyayvau:598": " draṣṭavyam. tataś cêhâpi liṅga-grahaṇa-sādhyâvinâbhāvitva-lakṣaṇa-liṅga-sambandha-smaraṇa-kālāt",
    "GSP29snyayvau:599": " [Anu] paścān mīyate paricchidyate 'rtho 'numeyaḥ pāvakâdir yena jñānena",
    "GSP29snyayvau:600": " tad anumānam iti. tat kiṃ-bhūtam ity āha: sādhya-niścāyakam iti --",
    "GSP29snyayvau:601": " sādhanam arhati, sādhayituṃ vā śakya iti sādhyo 'numeya ity arthaḥ; tasya niścāyakaṃ tat-svarūpa-nirṇāyakam iti yāvat. tat kuta ity āha: liṅgāl --",
    "GSP29snyayvau:602": " liṅgyate gamyate 'rtho 'nenêti liṅgaṃ hetus tasmāt. kiṃ-bhūtād ity āha:",
    "GSP29snyayvau:603": " sādhyâvinâbhuna iti -- vinā bhavatîti vinâbhu, tato 'nyad avinâbhu,",
    "GSP29snyayvau:604": " sādhyenâvinâbhu sādhyâvinâbhu, sādhyaṃ vimucya yan na bhavatîty arthaḥ,",
    "GSP29snyayvau:605": " tasmāt sādhya-niścāyakaṃ jñānaṃ tad anumānam. smṛtam abhipretaṃ nītividbhir iti sambandhaḥ. tatra liṅgāt sādhya-niścāyakam ity anenânumānasya pratyakṣa-śābda-lakṣaṇa-saṅkīrṇatāṃ vārayati.",
    "GSP29snyayvau:606": " sādhyâvinâbhuna ity anena para-praṇīta-liṅga-lakṣaṇa-vyudāsam ācaṣṭe.",
    "GSP29snyayvau:607": " [NAV_5.2] tataś ca yat pare procuḥ --",
    "GSP29snyayvau:608": " pakṣa-dharmatvânvaya-vyatireka-lakṣaṇa-rūpa-trayôpalakṣitāni trīṇy eva liṅgāni: anupalabdhiḥ svabhāvaḥ kāryaṃ cêti; tad uktam:",
    "GSP29snyayvau:609": " \"anumeye 'tha tat-tulye sadbhāvo, nâstitâsati /",
    "GSP29snyayvau:610": " niścitânupalambhâtma-kāryâkhyā hetavas traya\" // iti;",
    "GSP29snyayvau:611": " [NAV_2] tathânye: \"'syêdaṃ kāryaṃ kāraṇaṃ saṃyogi samavāyi virodhi cêti",
    "GSP29snyayvau:612": " laiṅgikam\" iti, tathā: \"pūrvavac cheṣavat sāmānyato-dṛṣṭam\" ity-ādi -- tad",
    "GSP29snyayvau:613": " bāla-pralapita-prāyam ity avagantavyaṃ, sarvatra sādhyâvinâbhāvitvasyâiva gamakatvāt, tad-rahitasya tu trailakṣaṇya-lakṣitasyâpy agamakatvād,",
    "GSP29snyayvau:614": " itarathā tat-putratvâdīnām api gamakatva-prasaṅgān, niyamavat.",
    "GSP29snyayvau:615": " trailakṣaṇyaṃ lakṣaṇaṃ, na yat-kiñcit, tenâyam aprasaṅga iti cen, na,",
    "GSP29snyayvau:616": " niyamena sādhyâvinâbhāvitvasyâivôddīpanāt; tac ced asti kiṃ",
    "GSP29snyayvau:617": " trailakṣaṇyâpekṣayā, tasyâiva gamakatvāt. tathā hi: jala-candrān",
    "GSP29snyayvau:618": " nabhaś-candraṃ, kṛttikôdayāc chakaṭôdayaṃ, puṣpitâika-cūtāt",
    "GSP29snyayvau:619": " puṣpitâśeṣa-cūtān, candrôdayāt kumudâkara-prabodhaṃ, vṛkṣāc chāyām ity-ādi",
    "GSP29snyayvau:620": " pakṣa-dharmatva-virahe 'py anumimīmahe. kālâdikas tatra dharmī samasty",
    "GSP29snyayvau:621": " eva, tatra pakṣa-dharmatā liṅgasya gṛhyata iti cen, nâtiprasaṅgād, evaṃ hi śabdasyânityatve sādhye kāka-kārṣṇyâder api gamakatva-prasaktes, tatrâpi lokâder dharmiṇaḥ kalpayituṃ śakyatvāt. tathânvaya-vikalo 'py anityaḥ",
    "GSP29snyayvau:622": " śabdaḥ, śrāvaṇatvād ity ayaṃ samyag-ghetutayā samarthayituṃ śakya iti,",
    "GSP29snyayvau:623": " nânvayo 'pi hetor lakṣaṇam. tathā hi: tāvakâkūtenâiva sakalaṃ sattvam",
    "GSP29snyayvau:624": " anityatayā kroḍī-kṛtam iti bhāva-dharmaḥ śrāvaṇatvaṃ katham anityatāṃ",
    "GSP29snyayvau:625": " vihāya vipakṣe vartitum utsaheta, tad-vikalasya niḥsvabhāvatâpatter,",
    "GSP29snyayvau:626": " anityatā-vinirmuktasya sattvasyâsambhavāvat. etena sâtmakaṃ jīvac-charīraṃ, prāṇâdimattvān, nirātmakatve tad-vaikalya-prasaṅgād,",
    "GSP29snyayvau:627": " ghaṭâdivad ity ayam api gamako vyākhyātaḥ,",
    "GSP29snyayvau:628": " sādhyârthânyathânupapannatvasyâtrâpi sadbhāvāt, pakṣa-dharmatvânvayayos tv alakṣaṇatayā pratipādanāt.",
    "GSP29snyayvau:629": " [NAV_5.3] tathā kārya-svabhāvânupalabdhi-rūpa-liṅga-traya-niyamo 'pi kila",
    "GSP29snyayvau:630": " tādātmya-tad-utpatti-lakṣaṇa-sambandhâstitvam eteṣv evêti yaḥ kriyate, so",
    "GSP29snyayvau:631": " 'py ayuktaḥ, prakṛta-sambandha-dvaya-vikalasyâpi rūpâde",
    "GSP29snyayvau:632": " rasâdi-gamakatva-darśanāt. mā bhūt tasya tādātmya-tad-utpattibhyāṃ",
    "GSP29snyayvau:633": " gamakatvaṃ, samavāyād bhaviṣyati, tathâpi nânyathânupapannatvam eva hetor lakṣaṇam iti yadi vaiśeṣiko manyeta, so 'nyathā nirloṭhanīyaḥ. sa hi vikalpataḥ paryanuyojyaḥ: samavāyibhyaḥ samavāyo 'bhinno bhinno vā. yady",
    "GSP29snyayvau:634": " abhinnaḥ, samavāyina eva tarhi, na samavāyaḥ, tad-avyatiriktatvāt,",
    "GSP29snyayvau:635": " tat-svarūpavat. bhinnaś cet, sa kathaṃ teṣu varteta: sāmastyenâhosvid",
    "GSP29snyayvau:636": " eka-deśena? tad yadi sāmastyena, tad ayuktaṃ, samavāya-bahutva-prasaṅgāt,",
    "GSP29snyayvau:637": " pratisamavāyi tasya parisamāptatâvāpteḥ. athâika-deśena, tad apy acāru,",
    "GSP29snyayvau:638": " sâṃśatā-prasaṅgena niravayavatva-kṣateḥ, svâṃśa-vartane 'pi",
    "GSP29snyayvau:639": " sāmastyâika-deśa-codyâvatārāc ca. tatrâpi sāmastya-pakṣe bahutvaṃ",
    "GSP29snyayvau:640": " tad-avastham eva. eka-deśa-pakṣe tv aṃśântara-prasaṅgenânavasthā. tan na samavāya-balāt gamakatāṃ praty āśāvidheyā, tasyâiva tatra duḥsthitatvāt.",
    "GSP29snyayvau:641": " etena saṃyogino 'pi gamakatā pratyuktā, samāna-dūṣaṇatvāt. virodhino 'pi",
    "GSP29snyayvau:642": " viruddhâbhāva-gamakatvam anyathânupapannatvam eva sūcayati, tad-abhāve",
    "GSP29snyayvau:643": " gamakatvâyogāt.",
    "GSP29snyayvau:644": " [NAV_5.4] evaṃ para-parikalpitam anyad api liṅga-lakṣaṇaṃ yad gamakatâṅgaṃ tad anyathânupapannatvaṃ na vyabhicarati, sādhyaṃ vinâpy upapadyamānasya",
    "GSP29snyayvau:645": " gamakatā-vaikalyād iti; atrâiva vyāpake liṅga-lakṣaṇe 'ntar-bhāvanīyaṃ,",
    "GSP29snyayvau:646": " viparītaṃ tu nirasanīyam iti sthitam.",
    "GSP29snyayvau:647": " [NAV_5.5] tad evam anumāna-lakṣaṇaṃ pratipādyâdhunā yac chauddhodani-śiṣyakair nyagādi, yad uta -- bhrāntam anumānam,",
    "GSP29snyayvau:648": " sāmānya-pratibhāsitvāt, tasya ca bahiḥ-svalakṣaṇe",
    "GSP29snyayvau:649": " vyatirekâvyatireka-vikalpābhyām apākriyamāṇatayâyogāt, tad-rūpatayā ca tena tasyâdhyavasāyād, atasmiṃs tad-grahaṇasya ca bhrānti-lakṣaṇatvāt.",
    "GSP29snyayvau:650": " prāmāṇyaṃ punaḥ praṇālikayā bahiḥ svalakṣaṇa-balâyātatvād anumānasya.",
    "GSP29snyayvau:651": " tathā hi: nârthaṃ vinā tādātmya-tad-utpatti-rūpa-sambandha-pratibaddha-liṅga-sadbhāvo, na tad vinā tad-viṣayaṃ jñānaṃ, na taj-jñānam antareṇa",
    "GSP29snyayvau:652": " prāg-avadhārita-sambandha-smaraṇaṃ, tad-asmaraṇe nânumānam ity,",
    "GSP29snyayvau:653": " arthâvyabhicāritvād bhrāntam api pramāṇam iti saṅgīryate; tad uktam:",
    "GSP29snyayvau:654": " \"atasmiṃs tad-graho bhrāntir api sambandhataḥ pramêti\" -- tad apākartum āha: tad abhrāntam ity-ādi. tad anumānaṃ, bhrāmyati sva-gocare",
    "GSP29snyayvau:655": " viparyasyatîti bhrāntaṃ, tato 'nyad abhrāntam, aviparītârtha-grāhîti",
    "GSP29snyayvau:656": " yāvat. iyaṃ ca pratijñā. pramīyate yathâvasthito 'rthaḥ paricchidyate",
    "GSP29snyayvau:657": " 'nenêti pramāṇaṃ, tad-bhāvas tat-tvaṃ tasmāt. ayaṃ tu hetuḥ. saṅgatam akṣāṇām iti samakṣaṃ, tad iva samakṣavad iti dṛṣṭântaḥ. tad idam anumānasya bhrāntatā-nirākārakaṃ sampūrṇâvayavam, upanaya-nigamanayor",
    "GSP29snyayvau:658": " avayava-traya-pratipādanenâivâkṣiptatvāt. pramāṇaṃ sūcitam, prayogas tv evaṃ draṣṭavyo: 'bhrāntam anumānaṃ, pramāṇatvād, iha yad yat pramāṇaṃ tat tad abhrāntaṃ yathā samakṣaṃ, tathā ca pramāṇaṃ bhavadbhir abhyupagamyate 'numānaṃ, tasmāt pramāṇatvād abhrāntam iti pratipadyantām iti.",
    "GSP29snyayvau:659": " tatrârtha-vādī tāvat samakṣa-lakṣaṇe dṛṣṭânte sādhya-vikalatām",
    "GSP29snyayvau:660": " āvir-bhāvayituṃ na pārayati, svayam eva samakṣasyâbhrāntatayā",
    "GSP29snyayvau:661": " 'bhyupagamāt. śūnya-vādinaḥ punaḥ samastâpalāpitvāt pramāṇa-prameya-vyavahāraṃ praty ayogyatâivêti na tam adhikṛtya sva-sādhana-doṣāḥ parihartavyāḥ, sva-vacana-bādhita-pratijñatvena",
    "GSP29snyayvau:662": " tad-vādôtthānâbhāvāt. tathā hi: sarvâbhāva-pratipādakaṃ vaco 'sti, nâsti",
    "GSP29snyayvau:663": " vā? yady asti tarhi pratijñā-hāniḥ. atha nâsti, sakala-bhāva-siddhiḥ,",
    "GSP29snyayvau:664": " pratiṣedhakâbhāvāt.",
    "GSP29snyayvau:665": " [NAV_6.0] jñāna-vādī punar vedya-vedakâkāra-vikalaṃ",
    "GSP29snyayvau:666": " sakala-vikalpa-gocarâtītaṃ nirvikalpakaṃ",
    "GSP29snyayvau:667": " vivikta-pāramārthika-sva-saṃvedana-vedyaṃ saṃvedanam",
    "GSP29snyayvau:668": " āgūryânādi-kālâlīna-vāsanā-bala-prabhāvitaṃ grāhya-grāhakâkāra-kaluṣitaṃ",
    "GSP29snyayvau:669": " bahiṣ-prathamānaṃ nikhilam api jñānaṃ viparyastatayā pratijānānaḥ samakṣa-lakṣaṇasya prakṛta-dṛṣṭântasya sādhya-śūnyatām abhidadhyād, atas",
    "GSP29snyayvau:670": " tan-mata-vikuṭṭanârtham āha:",
    "GSP29snyayvau:671": " na pratyakṣam api bhrāntaṃ pramāṇatva-viniścayāt /",
    "GSP29snyayvau:672": " bhrāntaṃ pramāṇam ity etad viruddhaṃ vacanaṃ yataḥ // NA_6 //",
    "GSP29snyayvau:673": " [NAV_6.1] yad bhavataś cetasi vivartate, yad uta na kevalam anumānaṃ bhrāntaṃ, kiṃ tarhi yad bhavadbhir dṛṣṭântatayôpāttaṃ pratyakṣaṃ tad api",
    "GSP29snyayvau:674": " bhrāntam eva, \"sarvam ālambane bhrāntam\" ity vacanāt, tad etan na. kuta ity āha: pramāṇatva-viniścayād iti, pramāṇa-bhāva-nirṇayād ity arthaḥ.",
    "GSP29snyayvau:675": " [NAV_6.2] nanu ca pramāṇatām abhrāntatânyathânupapannāṃ yadi paraḥ",
    "GSP29snyayvau:676": " pratipadyate, tatas tām abhyupagacchan kathaṃ bhrāntatā-vipratipattiṃ",
    "GSP29snyayvau:677": " vidadhyād iti pārśva-sthita-vacanâvakāśam āśaṅkya, bhrāntatā-pramāṇatayor",
    "GSP29snyayvau:678": " virodha-sādhanena tataḥ pramāṇatāṃ vyāvartyânanya-śaraṇatayā",
    "GSP29snyayvau:679": " pratijñātâbhrāntatâkrāntāṃ tāṃ darśayann āha: bhrāntam ity-ādi. bhrāntaṃ viparyastam atha ca pramāṇaṃ grāhya-pariccheda-hetur ity etad vacanam",
    "GSP29snyayvau:680": " evaṃ-viddhârtha-pratyāyako dhvanir viruddhaṃ,",
    "GSP29snyayvau:681": " pūrvâpara-vyāhatârtha-garbhatvāt.",
    "GSP29snyayvau:682": " [NAV_6.3] nanu ca nâivâsya viruddhatā, tathā hy:",
    "GSP29snyayvau:683": " avidita-paramârtha-vyāvahārikâbhiprāyeṇa loka-saṃvṛtiṃ ghaṭayanto vayaṃ dṛḍhatara-vāsanā-prabodha-sampādita-sattākayoḥ pratyakṣânumānayoḥ pramāṇatām ācakṣmahe, tad-abhiprāyeṇa darśitârtha-prāpakatvena tayor",
    "GSP29snyayvau:684": " avisaṃvādakatvāt. śithila-vāsanâunmukhya-nirmita-janmakayoḥ punar",
    "GSP29snyayvau:685": " apramāṇatāṃ, tad-ākūtenâiva darśite 'rthe vipralambhanād iti, bhrāntatāṃ punas tattva-cintakâbhiprāyeṇa sakalasya bahir upaplavamānasya",
    "GSP29snyayvau:686": " grāhya-grāhakâkāra-kāluṣya-dūṣitasya pratibhāsasya",
    "GSP29snyayvau:687": " pāramārthikâdvaya-saṃvedana-viparyasta-rūpatvād abhidadhmahe, bahiḥ pratibhāsasya tad-grāhyârtha-vicārâkṣamatayôpapluta-rūpatvāt. tathā hy:",
    "GSP29snyayvau:688": " artho 'vayavi-rūpo 'vayava-rūpo vā syād, gaty-antarâbhāvāt. na tāvad avayavi-rūpo vicāraṃ kṣamate, 'vayava-virahe 'vayavitvâyogāt, teṣu ca tad-vṛtti-vikalpânupapatteḥ. tathā hi: teṣv asāv ekadeśena vartate sāmastyena vā. na tāvad ekadeśena, tasya svayaṃ niravayavatvāt.",
    "GSP29snyayvau:689": " avayava-vṛtti-nimittam aṃśântara-kalpane tad-vṛttāv apy",
    "GSP29snyayvau:690": " aṃśântara-kalpana-prasaṅgas, tathā cânavasthā. nâpi sāmastyena,",
    "GSP29snyayvau:691": " praty-avayavaṃ parisamāpta-rūpatayâvayavi-bahutva-prasaṅgāt. bheda-pakṣe",
    "GSP29snyayvau:692": " doṣo 'yam, abheda-pakṣe nâstîti cen, na: tatrâpy avayava-mātram",
    "GSP29snyayvau:693": " avayavi-mātraṃ vā syād, itarêtarâvyatiriktatvād, itarêtara-svarūpavat. kiṃ",
    "GSP29snyayvau:694": " ca, samastâvayava-vyāpino 'vayavino 'bhyupagame paṭâder",
    "GSP29snyayvau:695": " eka-deśa-rāga-kampa-darśanâdiṣu sakala-rāga-kampa-darśanâdīni durnivārāṇi",
    "GSP29snyayvau:696": " syur, ekasya rāgârāgâdi-viruddha-dharmâdhyāsâyogād iti. nâpy avayava-rūpo",
    "GSP29snyayvau:697": " 'rtho vicāra-gocara-cārī kara-caraṇa-śiro-grīvâdīnām avayavānāṃ",
    "GSP29snyayvau:698": " svâvayavâpekṣayâvayavi-rūpatayā tad-dūṣaṇenâivâpāstatvāt. paramâṇūnāṃ niraṃśatayâvayavatvam upapadyata iti cen, na, teṣām api dik-ṣaṭka-sambandhena ṣaṭ-aṃśatâpatter, anyathâvasthānâbhāvāt. tataś",
    "GSP29snyayvau:699": " cârtha-virahāt tad-unmukho grāhyâkāro 'līkas, tad-alīkatāyāṃ grāhakâkāro",
    "GSP29snyayvau:700": " 'pi nâvasthānam ābadhnāti, grāhyâbhāve grāhakâyogāt. tad-apekṣayâiva",
    "GSP29snyayvau:701": " tat-svarūpa-sthitiḥ, grāhya-grāhakâkāra-vilaye ca bodhâkāro 'vaśiṣyate,",
    "GSP29snyayvau:702": " tasya sarvatrâvyabhicarita-rūpatvāt, tasmāt sa eva pāramārthika iti.",
    "GSP29snyayvau:703": " [NAV_6.4] atra pratividhīyate -- yad avādi saṃvedanam advayaṃ",
    "GSP29snyayvau:704": " pāramārthikaṃ, grāhya-grāhakâkāra-pravṛttaṃ punar atāttvikam iti, tad",
    "GSP29snyayvau:705": " ayuktaṃ, pramāṇâbhāvāt. tathā hi: bahir antaś cânekâkāratayā",
    "GSP29snyayvau:706": " harṣa-viṣādâdibhiḥ",
    "GSP29snyayvau:707": " sthira-sthūratâdy-aneka-dharma-parikaritârtha-grahaṇa-pariṇāmaiś ca vivartamānaṃ saṃvedanam upalabhyate, na punar vedya-vedakâkāra-viviktaṃ",
    "GSP29snyayvau:708": " yādṛg bhavadbhir upavarṇyate jñānaṃ tādṛśaṃ kasyacit kadācana",
    "GSP29snyayvau:709": " pratīti-gocara-cāritām anubhavaty, advaya-pratibhāsasya svapna-daśāyām apy",
    "GSP29snyayvau:710": " ananubhūteḥ. na ca tattva-cintakā api pramāṇam antareṇa svâkūtaṃ pratiṣṭhāpayantaḥ prekṣāvatām avadheya-vacanā bhavanty, anyathâikam acetanam avyayam api brahmânekaṃ cetanaṃ kṣaṇa-bhaṅguratâkrāntam avidyātaḥ prathata iti bruvāṇo 'nirākāryaḥ syāt. yad api bahir-artha-nirākaraṇa-dhiyā avayavy-avayava-dvāreṇa dūṣaṇam adāyi, tad api bahir antaḥ",
    "GSP29snyayvau:711": " prathamāna-sakalâsumat-pratīta-pratibhāsa-mudgara-nirdalita-śarīratayā",
    "GSP29snyayvau:712": " bhakta-madhya-niṣṭhyūta-darśinaḥ purato",
    "GSP29snyayvau:713": " vipratāraṇa-pravaṇa-kuṭṭinī-śapatha-prāyam iti na vidvaj-jana-manāṃsi",
    "GSP29snyayvau:714": " rañjayati, pratyakṣa-pratibhāsâpahnave tan-mūlakatvāt kuyukti-vikalpānām",
    "GSP29snyayvau:715": " utthānâbhāvāt. kiṃ ca, saṃvedanasyâpi sitâsitâdy-anekâkāreṣv ekasya vartane bhedâbheda-sāmastyâika-deśâdi-codyaṃ samānam evêti na dūṣaṇam.",
    "GSP29snyayvau:716": " anekâkāra-vivartasyâlīkatvān na tena saha saṃvedanasya pāramārthikasya bhedâbhedâdi-cintêti cen, nanv evam itarêtarâśrayaṃ duruttaram āḍhaukate.",
    "GSP29snyayvau:717": " tathā hi: tad-alīkatva-siddhāv advaya-saṃvedana-siddhis, tat-siddhau ca",
    "GSP29snyayvau:718": " tad-alīkatvam iti nyāyāt. anyac câdvayam apy eka-kṣaṇa-varti saṃvedanaṃ yathā pūrvôttara-kṣaṇābhyāṃ sambandham anubhavati, tathā niraṃśā api yadi paramâṇavo dig-aṃśaiḥ paramâṇv-antarair vā saṃśleṣamāgaccheyuḥ kim ayuktaṃ",
    "GSP29snyayvau:719": " syāt. na câvayavy-avayavayor ekânta-vyatirekâvyatireka-pakṣe yad dūṣaṇaṃ tad asmat-pakṣa-bādhā-karaṃ, parasparâvinirluṭhita-rūpayor vivakṣayā",
    "GSP29snyayvau:720": " sandarśanīya-bhedayos tayor abhyupagamād, bahir antaś ca tathâiva prakāśamānatayā tayor nihnotum aśakyatvāt. etena",
    "GSP29snyayvau:721": " rāgârāga-kampâkampâdi-virodhôdbhāvanam api prativyūḍhaṃ, pramāṇa-prasiddhe",
    "GSP29snyayvau:722": " 'rthe virodhâbhāvāt, pramāṇa-bādhitasyâiva viruddhatvāt,",
    "GSP29snyayvau:723": " kuyukti-vikalpānāṃ ca pratyakṣâpahnave nirmūlatayā bādhakatvâyogāt,",
    "GSP29snyayvau:724": " tad-uddalitatvenôtthānâbhāvād, bhinna-pravṛtti-nimittatvāc ca",
    "GSP29snyayvau:725": " sarva-dharmānāṃ tad-viparyaya-sampādyo virodho dūrâpāsta eva. kiṃ ca,",
    "GSP29snyayvau:726": " svayam eva saṃvedanaṃ paramârtha-saṃvyavahārâpekṣayā",
    "GSP29snyayvau:727": " pratyakṣâpratyakṣa-savikalpakâvikalpaka-bhrāntâbhrāntâdi-rūpam abhyupayato",
    "GSP29snyayvau:728": " bahir-arthe viruddha-dharmâdhyāsa-pratiṣedha-buddhiḥ kevalaṃ jāḍyaṃ sūcayati. tan na pramāṇaṃ kathañcid bhrāntaṃ samasti,",
    "GSP29snyayvau:729": " svarūpa-pracyava-prasaṅgād iti sthitam.",
    "GSP29snyayvau:730": " [NAV_6.5] nanu ca tad-darśitârthâlīkatayā jñānasya bhrāntatā, na",
    "GSP29snyayvau:731": " svarūpeṇa, na ca tad-udaya-samaye kasyacid idam alīkârtham idaṃ tv analīkârtham iti vivekenâvadhāraṇaṃ samasti, bhrāntâbhrāntâbhimatayos",
    "GSP29snyayvau:732": " tad-eka-rūpatayā prakāśanāt. yadā ca viśada-darśana-patha-cāriṇo 'pi",
    "GSP29snyayvau:733": " śaśa-dhara-yugalâdayo 'līkatām āviśanto dṛśyante, tadā",
    "GSP29snyayvau:734": " sakala-satyârthatâbhimata-pratibhāseṣv apy alīkârthatâśaṅkânivṛtter anāśvāsa eva. na ca tad-artha-prāpty-ādikam ārekā-nirākaraṇa-kāraṇaṃ",
    "GSP29snyayvau:735": " kalpanīyaṃ, svapnâvasthāyāṃ tat-sadbhāve 'py alīkârthatā-siddheḥ.",
    "GSP29snyayvau:736": " bādhaka-pratyayôpanipātāt tasyâsatyârthatêti cen, na, tasya",
    "GSP29snyayvau:737": " sva-gocara-paryavasitatvena bādhakatvâyogāt. anyathā nīlam ādadānā",
    "GSP29snyayvau:738": " devadatta-buddhiḥ prāk-pravṛtta-pīta-buddher bādhikâpadyeta.",
    "GSP29snyayvau:739": " sarva-pratibhāsasya bādhakâbhāva-siddheś ca samānatā. tasmād",
    "GSP29snyayvau:740": " bhrāntâbhrānta-jñāna-bhrāntir iyaṃ bhavatāṃ, vivekâbhāvena sarvasyâlīkârthatvād iti.",
    "GSP29snyayvau:741": " [NAV_7.0] atrâha:",
    "GSP29snyayvau:742": " sakala-pratibhāsasya bhrāntatvâsiddhitaḥ sphuṭaṃ /",
    "GSP29snyayvau:743": " pramāṇaṃ svânya-niścāyi dvaya-siddhau prasidhyati // NA_7 //",
    "GSP29snyayvau:744": " [NAV_7.1] evaṃ manyate: yo 'pi samasta-saṃvedanasya bhrāntatāṃ",
    "GSP29snyayvau:745": " pratijānīte, tenâpi tat-sādhakasyâbhrāntatâbhyupagantavyā, tad-bhrāntatve",
    "GSP29snyayvau:746": " tat-pratipāditârthâlīkatvena sakala-jñānâbhrāntatā-prasaṅgād, anyathā",
    "GSP29snyayvau:747": " tad-bhrāntatâyogāt. evaṃ ca taj-jātīyam anyad apy abhrāntaṃ syāt, tataś ca sakala-pratibhāsasya samasta-saṃvedanasya bhrāntatvâsiddhito viparyastatvâniṣpatter yat sphuṭaṃ svânya-niścāyi suniścitatayā",
    "GSP29snyayvau:748": " sva-para-prakāśakaṃ tat pramāṇam iti sambandhaḥ. tac ca dvaya-siddhau",
    "GSP29snyayvau:749": " svarūpârtha-lakṣaṇa-yugma-niṣpattau prasiddhyati niṣpadyate, anyathā prameyâbhāve pramāṇâbhāvāt. tasmāt pramāṇam urarī-kurvāṇenârtho 'py",
    "GSP29snyayvau:750": " abhyupagantavya ity abhiprāya iti.",
    "GSP29snyayvau:751": " [NAV_8.0] tad evaṃ svârthânumāna-lakṣaṇaṃ pratipādya tad-vatāṃ",
    "GSP29snyayvau:752": " bhrāntatā-vipratipattiṃ ca",
    "GSP29snyayvau:753": " nirākṛtyâdhunâpratipādita-parârthânumāna-lakṣaṇa evâlpa-vaktavyatvāt tāvac",
    "GSP29snyayvau:754": " chābda-lakṣaṇam āha:",
    "GSP29snyayvau:755": " dṛṣṭêṣṭâvyāhatād vākyāt paramârthâbhidhāyinaḥ /",
    "GSP29snyayvau:756": " tattva-grāhitayôtpannaṃ mānaṃ śābdaṃ prakīrtitam // NA_8 //",
    "GSP29snyayvau:757": " [NAV_8.1] atrâpi śābdam iti lakṣyam, anūdyatvāt. dṛṣṭêṣṭâvyāhatād ity-ādi",
    "GSP29snyayvau:758": " lakṣaṇaṃ, vidheyatvāt. dṛṣṭena pramāṇâvalokitenêṣṭaḥ pratipādayiṣito",
    "GSP29snyayvau:759": " 'vyāhato 'nirākṛtaḥ sāmarthyād artho yasmin vākye tat-tathā,",
    "GSP29snyayvau:760": " pramāṇa-niścitârthâbādhitam iti yāvat, tasmāt. paramo 'kṛtrimaḥ",
    "GSP29snyayvau:761": " puruṣôpayogī śakyânuṣṭhāno vârtho vācyas, tam abhidhātuṃ śīlaṃ yasya tat paramârthâbhidhāyi, viśiṣṭârtha-darśakam ity arthaḥ. tatas",
    "GSP29snyayvau:762": " tattva-grāhitayôtpannaṃ prakṛta-vākya-pratipādyârthâdāna-śīlatayā",
    "GSP29snyayvau:763": " labdhâtma-sattākaṃ yan mānaṃ tac śābdam iti prakīrtitam upavarṇitaṃ pūrvâcāryair iti sambandhaḥ. tatra dṛṣṭêṣṭâvyāhatād ity anena",
    "GSP29snyayvau:764": " kutīrthika-vacasāṃ laukika-vipratārakôktīnāṃ ca śābdatāṃ nirasyati,",
    "GSP29snyayvau:765": " pramāṇa-bādhitatvāt. vākyād ity amunā tu vākyasyâiva niyatârtha-darśakatvāt paramârthâbhidhāyitêti darśayan padāc chābdâbhāvam",
    "GSP29snyayvau:766": " āha. paramârthâbhidhāyina ity anena",
    "GSP29snyayvau:767": " jvara-hara-takṣaka-cūḍā-ratnâlaṅkārôpadeśâdi-vacana-prabhava-jñānasya",
    "GSP29snyayvau:768": " niṣphalatayā prāmāṇyaṃ nirācaṣṭe. tattva-grāhitayôtpannam ity amunā tv",
    "GSP29snyayvau:769": " evaṃ-bhūtād api vākyāc chrotṛ-doṣād viparītâdy-artha-grahaṇa-caturatayā",
    "GSP29snyayvau:770": " prādur-bhūtasya śābdatvaṃ vārayati. mānam ity anenântar-bhāvita-prôpasargârthena śābde",
    "GSP29snyayvau:771": " tiras-kurute, tad-aprāmāṇye parârthânumāna-pralaya-prasaṅgāt, tasya",
    "GSP29snyayvau:772": " vacana-rūpatvāt. try-avayava-hetu-sūcakatvenôpacāratas tasya prāmāṇyaṃ, na tattvata iti cen, nâpramāṇasya sūcakatvâyogāt. nanu ca hetu-pratipādane",
    "GSP29snyayvau:773": " yadi tat pramāṇaṃ, tato hetu-samarthaka-pramāṇântara-pratīkṣaṇaṃ",
    "GSP29snyayvau:774": " viśīryeta, tenâiva nirṇīta-svarūpatvāt tasya, pramāṇa-prasiddhe punaḥ",
    "GSP29snyayvau:775": " pramāṇântara-vaiyarthyāt. nâitad asti, bhavat-parikalpitâdhyakṣasyâpy",
    "GSP29snyayvau:776": " aprāmāṇya-prasaṅgāt: tad-darśite 'rthe vikalpa-pratīkṣaṇāt tasyâiva prāmāṇyam āsajyeta. tad-gṛhītam evârtham asāv abhilāpayatîti cec",
    "GSP29snyayvau:777": " chabda-pratipāditaṃ hetuṃ pramāṇântaraṃ samarthayata iti samāno nyāyaḥ.",
    "GSP29snyayvau:778": " [NAV_9.0] śābdaṃ ca dvidhā bhavati: laukikaṃ śāstra-jaṃ cêti. tatrêdam dvayor api sādhāraṇaṃ lakṣaṇaṃ pratipāditaṃ. samarthanaṃ punar avipratāraka-vacana-prabhavasyêhâdi-vākya-prastāva eva laukikasya vihitaṃ,",
    "GSP29snyayvau:779": " śāstra-jasya tu vidhātavyam iti yādṛśaḥ śāstrāt taj-jātaṃ pramāṇatām anubhavati tad darśayati:",
    "GSP29snyayvau:780": " āptôpajñam anullaṅghyam adṛṣṭêṣṭa-virodhakam /",
    "GSP29snyayvau:781": " tattvôpadeśa-kṛt sārvaṃ śāstraṃ kāpatha-ghaṭṭanam // NA_9 //",
    "GSP29snyayvau:782": " [NAV_9.1] śāsti śikṣayati jīvâjīvâdi-tattvaṃ grāhayati, śiṣyate 'nenêti vā",
    "GSP29snyayvau:783": " śāstram. tat kiṃ-bhūtam iti tad-viśeṣaṇāny āha. āptaḥ",
    "GSP29snyayvau:784": " prakṣīṇâśeṣa-rāgâdi-doṣa-gaṇas, tenôpajñam ādāv upalabdham.",
    "GSP29snyayvau:785": " anenâpauruṣeyâpoham āha, tasya pramāṇa-bādhitatvāt, puruṣa-vyāpārâbhāve",
    "GSP29snyayvau:786": " vacanânupalabdher, upalambhe 'pi tad-arthânavagamāt,",
    "GSP29snyayvau:787": " tad-artha-niścayârthaṃ puruṣâśrayaṇe gaja-snāna-nyāya-prasaṅgāt, tasya",
    "GSP29snyayvau:788": " rāgâdi-kaluṣitatvena vitathârtha-kathana-pravṛtteḥ. tad-anuṣṭhānād api",
    "GSP29snyayvau:789": " sva-kārya-siddhau praṇayanârtham api puruṣaḥ kiṃ nêṣyate, viśeṣâbhāvāt.",
    "GSP29snyayvau:790": " tan na kṣīṇa-doṣa-vacanaṃ vyatiricyânyataḥ prekṣāvatāṃ para-lokâdāv adṛṣṭe",
    "GSP29snyayvau:791": " 'rthe pravṛttir yuktā; tat tad eva śāstraṃ, nirupacarita-śabdârthôpapatter",
    "GSP29snyayvau:792": " ity āstāṃ tāvat.",
    "GSP29snyayvau:793": " [NAV_9.2] ata evôllaṅghyate prābalyena gamyate 'bhibhūyate anyair ity ullaṅghyaṃ, tato 'nyad anullaṅghyaṃ, sarva-vacanâtiśāyîti yāvat. ata eva dṛṣṭena pramāṇa-nirṇītenêṣṭasya tad-vācyasya virodho yasmiṃs tat-tathā tad",
    "GSP29snyayvau:794": " eva, yadi vā dṛṣṭaḥ pramāṇena, iṣṭo vacanântareṇa, tayor virodhakaṃ,",
    "GSP29snyayvau:795": " tad-viruddhârthâbhidhānāt, tato 'nyad adṛṣṭêṣṭa-virodhakam,",
    "GSP29snyayvau:796": " abādhârthâbhidhāyîty arthaḥ.",
    "GSP29snyayvau:797": " [NAV_9.3] tad-iyatā śāstrasya svârtha-sampad uktā. adhunā",
    "GSP29snyayvau:798": " tattvôpadeśâdīnāṃ parârthatvāt parârtha-sampadam āha: tattvaṃ jīvâdayaḥ padârthāḥ, pramāṇa-pratiṣṭhitatvāt, teṣāṃ upadeśaḥ svarūpa-prakāśanaṃ",
    "GSP29snyayvau:799": " tad-rakṣaṇâdi-vidhānaṃ vā. taṃ karoti tattvôpadeśa-kṛt. ata eva sārvaṃ",
    "GSP29snyayvau:800": " sarvasmai hitaṃ, prāṇi-rakṣaṇôpāyôpadeśa-parama-pada-dāyitayā",
    "GSP29snyayvau:801": " viśva-janīnatvāt. etena parârtha-sampādakatvam uktam.",
    "GSP29snyayvau:802": " [NAV_9.4] adhunā pareṣām evânartha-vighātitvam āha: kutsitāḥ panthāḥ kāpathās tīrthântarāṇi, teṣāṃ ghaṭṭanaṃ vicālakaṃ nirākārakaṃ,",
    "GSP29snyayvau:803": " sarva-janâpakāri-kumata-vidhvaṃsakam ity arthaḥ. īdṛśād eva śāstrāj jātaṃ śābdaṃ pramāṇaṃ, nânyebhyo, vipralambhakatvāt teṣām iti.",
    "GSP29snyayvau:804": " [NAV_10.0] adhunā parârthânumāna-lakṣaṇaṃ vaktavyam, tac ca pratyakṣe 'pi",
    "GSP29snyayvau:805": " paśyann eka-yoga-kṣematvāt sāmānyenâha:",
    "GSP29snyayvau:806": " sva-niścayavad anyeṣāṃ niścayôtpādanaṃ budhaiḥ /",
    "GSP29snyayvau:807": " parârthaṃ mānam ākhyātaṃ vākyaṃ tad-upacārataḥ // NA_10 //",
    "GSP29snyayvau:808": " [NAV_10.1] atra parârthaṃ mānam iti lakṣyaṃ, sva-niścayavad ity-ādi",
    "GSP29snyayvau:809": " lakṣaṇam. sva ātmā tasya niścayaḥ prameyâdhigamas, tadvad anyeśāṃ pratipādyānāṃ niścayôtpādanaṃ",
    "GSP29snyayvau:810": " yathâtmano 'rtha-nirṇayas tathā pareṣāṃ nirṇaya-jananam ity arthaḥ.",
    "GSP29snyayvau:811": " budhair vidvadbhiḥ, parasmai arthaḥ prayojanaṃ yena tat parârthaṃ, mīyate",
    "GSP29snyayvau:812": " 'nenêti mānam, ākhyātaṃ kathitam.",
    "GSP29snyayvau:813": " [NAV_10.2] nanu ca yadi niścayôtpādanaṃ parârtha-mānaṃ, tathā jñānam api",
    "GSP29snyayvau:814": " para-pratyāyanāya vyāpriyamānaṃ parârthaṃ prāpnotîty āha: vākyaṃ",
    "GSP29snyayvau:815": " parârthaṃ, na jñānaṃ, tasyâivânantaryeṇa vyāpārāt,",
    "GSP29snyayvau:816": " para-prayojana-mātratvāc ca, itarasya tu vyavahitatvāt, sva-parôpakāritvāc",
    "GSP29snyayvau:817": " ca. kathaṃ vacanam ajñāna-rūpaṃ pramāṇam ity āha: tad-upacāratas, tasya",
    "GSP29snyayvau:818": " jñānasyôpacāro 'tad-rūpasyâpi tad-aṅgatayā tad-rūpatvena grahaṇam, tataḥ.",
    "GSP29snyayvau:819": " idam uktaṃ bhavati: pratipādya-gatam utpatsyamānaṃ yaj jñānaṃ tad",
    "GSP29snyayvau:820": " avyavahita-kāraṇatvād vacanam apy upacāreṇa pramāṇam ity ucyate.",
    "GSP29snyayvau:821": " tatrânumānasya pārārthyaṃ parair abhyupagatam eva, pratyakṣasya na pratipadyante, kilêdaṃ",
    "GSP29snyayvau:822": " nâitad-gocaraḥ parebhyaḥ pratipādayituṃ pāryate. na ca śabdāt parasya",
    "GSP29snyayvau:823": " svalakṣaṇa-grahaṇa-dakṣaṃ pratyakṣam unmaṅkṣyati, śabdasya",
    "GSP29snyayvau:824": " vikalpôtpāditatvena parasyâpi vikalpôtpādakatvāt. tad uktaṃ:",
    "GSP29snyayvau:825": " \"vikalpa-yonayaḥ śabdā vikalpāḥ śabda-yonayaḥ /",
    "GSP29snyayvau:826": " kārya-kāraṇatā teṣāṃ nârthaṃ śabdāḥ spṛśanty api\" //",
    "GSP29snyayvau:827": " [NAV_11.0] nirvikalpakaṃ ca pratyakṣam, ato na śabda-janyam ity ato 'numānaṃ dṛṣṭântī-kṛtya pratyakṣasyâpi parārthatāṃ sādhayitum āha:",
    "GSP29snyayvau:828": " pratyakṣeṇânumānena prasiddhârtha-prakāśanāt /",
    "GSP29snyayvau:829": " parasya tad-upāyatvāt parârthatvaṃ dvayor api // NA_11 //",
    "GSP29snyayvau:830": " [NAV_11.1] pratyakṣeṇâpy anumānenêva prasiddhârtha-prakāśanāt",
    "GSP29snyayvau:831": " sva-pratīta-prameya-pratyāyakatvāt parârthatvaṃ pratipādya-prayojanatvaṃ",
    "GSP29snyayvau:832": " dvayor api pratyakṣânumānayos, tulya-kāraṇatvān, nânumānasyâivâikasyêty",
    "GSP29snyayvau:833": " abhiprāyaḥ. iha câśrūyamāṇatvāt tad-artha-gamanāc câpîva-śabdau",
    "GSP29snyayvau:834": " lupta-nirdiṣṭau draṣṭavyau. pratyakṣa-pratītârtha-pratyāyanaṃ ca pratijānānasyâyam abhiprāyo: yat paro manyate -- nâitad-gocaraṃ parebhyaḥ pratipādayituṃ pāryata iti -- tad ayuktaṃ, nirvikalpakâdhyakṣâpohena",
    "GSP29snyayvau:835": " vyavasāya-rūpasya pratyakṣasya prāg eva sādhitatvāt, tad-gocarasya",
    "GSP29snyayvau:836": " kathañcid vikalpa-gamyatvena śabda-pratipādyatvāt. tad yathânumāna-pratīto",
    "GSP29snyayvau:837": " 'rthaḥ parasmai pratipādyamāno vacana-rūpâpannaḥ parârtham anumānaṃ, tathā",
    "GSP29snyayvau:838": " pratyakṣa-pratīto 'pi parârthaṃ pratyakṣaṃ, para-pratyāyanasya tulyatvād,",
    "GSP29snyayvau:839": " vacana-vyāpārasyâiva bhedāt. tathā hy: anumāna-pratītaṃ pratyāyayann evaṃ vacanayaty -- agnir atra dhūmād, yatra yatra dhūmas tatra tatrâgnir, yathā",
    "GSP29snyayvau:840": " mahānasâdau; vaidharmyeṇa vâgny-abhāve na kvacid dhūmo, yathā jalâśayâdau,",
    "GSP29snyayvau:841": " tathā ca dhūmo 'yaṃ, tasmād dhūmād agnir atrêti,",
    "GSP29snyayvau:842": " avyutpanna-vismṛta-sambandhayos tathâiva pratipādayituṃ śakyatvāt.",
    "GSP29snyayvau:843": " smaryamāṇe sambandhe punar evam: agnir atra dhūmôpapatter; vaidharmyeṇa:",
    "GSP29snyayvau:844": " agnir atra, anyathā dhūmânupapatteḥ. pratyakṣa-pratītaṃ punar darśayann etāvad vakti: ‘paśya rāja gacchati'. tataś ca vacanād dvividhād api samagra-sāmagrīkasya pratipādyasyânumeya-pratyakṣârtha-viṣayā yataḥ pratītir ullasaty, ato dvayor api parârthatêty āha: parasya tad-upāyatvāt",
    "GSP29snyayvau:845": " pratipādyasya pratītiṃ prati",
    "GSP29snyayvau:846": " pratipādaka-stha-pratyakṣânumāna-nirṇītârtha-prakāśana-kāraṇatvād ity",
    "GSP29snyayvau:847": " arthaḥ. etena pūrva-kārikôktôpacāra-kāraṇaṃ ca lakṣayati.",
    "GSP29snyayvau:848": " [NAV_11.2] yac côktaṃ: ‘na śabdāt parasya pratyakṣôtpattis, tasya",
    "GSP29snyayvau:849": " vikalpa-janakatvāt, pratyakṣasya svalakṣaṇa-viṣayatvena nirvikalpakatvāt';",
    "GSP29snyayvau:850": " -- tad ayuktaṃ, sāmānya-viśeṣâtmakârtha-viṣayasya nirṇaya-rūpasya tasya kathañcid eka-viṣayatayā śabdôtpādyatvâvirodhād, evaṃ-vidhasya ca prāg eva",
    "GSP29snyayvau:851": " samarthanāt. cakṣur-ādi-sāmagrītas tad utpadyate, na śabdād iti ced,",
    "GSP29snyayvau:852": " anumānam api pratyakṣâdi-niścitād dhetor avismṛta-sambandhasya pramātur",
    "GSP29snyayvau:853": " ullasati, na śabdād, atas tasyâpi parârthatā viśīryeta.",
    "GSP29snyayvau:854": " samartha-hetu-kathanāt tatra vacanasya parârthatêti ced, atrâpi",
    "GSP29snyayvau:855": " darśana-yogyârtha-pratipādanād iti brūmaḥ. tan na pratyakṣa-parokṣayoḥ",
    "GSP29snyayvau:856": " pārārthyaṃ prati viśeṣôpalabdhir iti mucyatāṃ pakṣa-pātaḥ.",
    "GSP29snyayvau:857": " [NAV_12.0] tad evaṃ dvayor api parârthatāṃ pratipādya tat-svarūpam āha:",
    "GSP29snyayvau:858": " pratyakṣa-pratipannârtha-pratipādi ca yad vacaḥ /",
    "GSP29snyayvau:859": " pratyakṣaṃ pratibhāsasya nimittatvāt tad ucyate // NA_12 //",
    "GSP29snyayvau:860": " [NAV_12.1] yad vacaḥ pratyakṣa-pratipannârtha-pratipādi",
    "GSP29snyayvau:861": " sākṣāt-kāri-jñāna-gocara-kathana-caturaṃ tat pratyakṣam ucyata iti",
    "GSP29snyayvau:862": " sambandhaḥ. tac ca pratyakṣa-rūpam evôcyamānaṃ pratyakṣaṃ, vipratipannaṃ prati punar anumāna-dvāreṇôcyamānam anumānam evêti ca-śabdenânekârthatvād",
    "GSP29snyayvau:863": " darśayati. vacanaṃ kutaḥ pratyakṣam ity āha: pratibhāsasya nimittatvāt pratipādya-pratyakṣa-prakāśa-hetutvād upacāreṇôcyata ity arthaḥ.",
    "GSP29snyayvau:864": " [NAV_13.0] anumānam āha:",
    "GSP29snyayvau:865": " sādhyâvinâbhuvo hetor vaco yat pratipādakam /",
    "GSP29snyayvau:866": " parârtham anumānaṃ tat pakṣâdi-vacanâtmakam // NA_13 //",
    "GSP29snyayvau:867": " [NAV_13.1] hinoti gamayaty artham iti hetus, tasya sādhyâvinâbhuvaḥ prāṅ",
    "GSP29snyayvau:868": " nirūpitasya yad vacaḥ pratipādakaṃ sandarśakaṃ tad",
    "GSP29snyayvau:869": " anumāna-prakāśa-hetutvāt parârtham anumānam. tat kī-dṛśaṃ? ity āha: pakṣo",
    "GSP29snyayvau:870": " vakṣyamāṇa-lakṣaṇaḥ sa ādir yeṣāṃ hetu-dṛṣṭântôpanaya-nigamanâdīnāṃ tāni",
    "GSP29snyayvau:871": " tathā, teṣāṃ vacanāni pratipādakā dhvanayaḥ; tāny evâtmā svarūpaṃ yasya tat pakṣâdi-vacanâtmakam.",
    "GSP29snyayvau:872": " [NAV_13.2] nanu ca hetu-pratipādakaṃ vacaḥ parârtham anumānam ity abhidhāya tat pakṣâdi-vacanâtmakam iti vadataḥ pūrvâpara-vyāhatā vāco",
    "GSP29snyayvau:873": " yuktiḥ. nâitad asty; evaṃ manyate nâikaḥ prakāraḥ parârthânumānasya, kiṃ tarhi yathā parasya sukhena prameya-pratītir bhavati tathā yatnataḥ",
    "GSP29snyayvau:874": " pratyāyanīyaḥ. tatra daśâvayavaṃ sādhanaṃ pratipādanôpāyaḥ. tad yathā --",
    "GSP29snyayvau:875": " pakṣâdayaḥ pañca, tac-chuddhayaś ca. tatra yadā pratipādyaḥ prakramād eva nirṇīta-pakṣo",
    "GSP29snyayvau:876": " vyutpanna-matitvāc cheṣâvayavâbhyūhana-samarthaś ca bhavati, yad vâtyantâbhyāsena parikarmita-matitvāt tāvatâiva prastuta-prameyam",
    "GSP29snyayvau:877": " avabudhyate, tadā hetu-pratipādanam eva kriyate, śeṣâbhidhānasya",
    "GSP29snyayvau:878": " śrotṛ-saṃskārâkāritayā nairarthakyād ity-ādau hetu-pratipādanaṃ sūtra-kṛtā",
    "GSP29snyayvau:879": " parârtham anumānam uktam. yadā tu pratipādyasya nâdyâpi pakṣa-nirṇayas,",
    "GSP29snyayvau:880": " tadâkāṇḍa eva hetûpanyāso 'dṛṣṭa-mudgara-pātāyamānaḥ syād iti pakṣo 'pi",
    "GSP29snyayvau:881": " nirdiśyate. tathâsmaryamāṇe pratibandha-grāhiṇi pramāṇe dṛṣṭânto 'pi",
    "GSP29snyayvau:882": " varṇyetânyathā hetoḥ sāmarthyânavagateḥ. smṛte 'pi pramāṇe dārṣṭāntike yojayitum ajānānasyôpanayo darśyate. tathâpi sākāṅkṣasya nigamanam ucyate,",
    "GSP29snyayvau:883": " 'nyathā nirākula-prastutârthâsiddheḥ. tathā yatra pakṣâdau",
    "GSP29snyayvau:884": " svarūpa-vipratipattis tatra tac-chuddhiḥ pramāṇena kartavyêtarathā teṣāṃ",
    "GSP29snyayvau:885": " sva-sādhyâsādhanāt. sarveṣāṃ câmīṣāṃ sādhanâvayavatvaṃ,",
    "GSP29snyayvau:886": " pratipādya-pratīty-upāyatvāt.",
    "GSP29snyayvau:887": " [NAV_13.3] nanu ca sva-niścayavat para-niścayôtpādanaṃ parârtham anumānam uktaṃ, na ca svârthânumāna-kāle kramo 'yam anubhūyate, sambandha-vedino",
    "GSP29snyayvau:888": " hetu-darśana-mātrāt sādhya-pratīti-siddher, na hi pratipattā pakṣaṃ kṛtvā tato hetuṃ nibhālayati, nâpi dṛṣṭântâdikaṃ viracayati, tathā pratīter abhāvāt. kiṃ cânvaya-vyatirekābhyāṃ hetor eva sāmarthyam unnīyate, na",
    "GSP29snyayvau:889": " pakṣâdīnāṃ, tad-vyatirekeṇâpi sādhya-siddheḥ, tathâpi teṣāṃ sādhanâṃśatva-kalpane 'navasthā-prasaṅgāt. yadi ca tat-sāmarthyaṃ syāt,",
    "GSP29snyayvau:890": " tadā pakṣôpanyāsa-mātrād eva sādhyâvagater hetur ānarthakyam aśnuvīta,",
    "GSP29snyayvau:891": " uttarâvayavāś ca, evaṃ hi tat-sāmarthyaṃ siddhyen nânyathā. tasmād ya eva",
    "GSP29snyayvau:892": " para-nirapekṣaṃ sādhyaṃ bodhayati sa eva hetuḥ sādhanaṃ, na pakṣâdaya iti.",
    "GSP29snyayvau:893": " [NAV_13.4] atrôcyate -- ‘sva-niścayavat para-niścayôtpādanaṃ parârtham anumānam uktam'; ity-ādi yad uktaṃ tad yuktam uktaṃ, kevalaṃ tad-arthaṃ na",
    "GSP29snyayvau:894": " jānīṣe, niścayâpekṣayâiva ‘vat'-inā tulyatâbhidhānān; na punaḥ sarva-sāmānyam abhipretam, anyathā dhvanim anuccārayan svârthânumāne sādhyam avabudhyata iti, tad-anuccāraṇena para-niścayôtpādanaṃ prasajyeta.",
    "GSP29snyayvau:895": " na câitad asti, śabdânuccāraṇe para-pratipādanâsambhavāt, tad-arthaṃ",
    "GSP29snyayvau:896": " śabdâṅgī-karaṇe yena yena vinā para-pratipādanâsambhavas tat tad urarī-kartavyaṃ, samāna-nyāyāt. na ca pakṣâdi-virahe pratipādya-viśeṣaḥ",
    "GSP29snyayvau:897": " pratipādayituṃ śakyo, hetu-gocarâdi-tat-sādhyârtha-pratīti-vikalatayā",
    "GSP29snyayvau:898": " tasya sākāṅkṣatvāt. tathā ca bubhutsitârtha-bodhâbhāvād apratyāyita eva tiṣṭhed; atas tad-bodhanârthaṃ pakṣâdayo darśanīyā iti te 'pi sādhanâṃśāḥ",
    "GSP29snyayvau:899": " syuḥ. yac côktam: anvaya-vyatirekânukaraṇâbhāvān na sādhanaṃ, hetu-mātrād",
    "GSP29snyayvau:900": " api sādhya-siddhes, tad ayuktam,",
    "GSP29snyayvau:901": " avipratārakatā-niścita-puruṣa-vacana-mātrād apy agnir atrêty-ādi-rūpāt",
    "GSP29snyayvau:902": " kvacit prameyo 'rthaḥ sidhyatîti hetor apy asādhanatā-prasaṅgāt.",
    "GSP29snyayvau:903": " tad-viraheṇâpi sādhya-siddheḥ. yuktaṃ câitad, avipratāraka-vacanasya prāg eva prāmāṇya-prasādhanāt. yac côktam: yady amīṣāṃ sāmarthyaṃ syāt, tadā",
    "GSP29snyayvau:904": " pakṣa-mātrād eva sādhya-pratīter hetor vaiyarthyaṃ syād iti, tad",
    "GSP29snyayvau:905": " ayuktataraṃ, bhavat-pakṣe 'pi samānatvāt, tatrâpi samartha-hetûpanyāsād",
    "GSP29snyayvau:906": " eva sādhyâvagater, anyathā samarthatâyogāt. paścāt tasyâiva pramāṇena",
    "GSP29snyayvau:907": " samarthanaṃ sarvatra gṛhīta-vyāptikasya ca punaḥ pakṣa-dharmiṇy",
    "GSP29snyayvau:908": " upasaṃharaṇam anarthakatāṃ prāpnuvat kena nivāryeta? tad-abhāve hetoḥ sāmarthyaṃ nâvagamyate, tena sārthakam iti cet, pakṣâdīn api virahayya",
    "GSP29snyayvau:909": " pratipādya-viśeṣaḥ pratipādayituṃ na pāryata iti teṣām api sārthakatā na durupapādêti mucyatām āgrahaḥ. tasmād dhetuvat pakṣâdayo 'pi sādhanaṃ,",
    "GSP29snyayvau:910": " hetor api kvacit pratipādye tad-apekṣatayā nirapekṣatâsiddher iti. tad idaṃ sakalam ākalayyôktaṃ tat pakṣâdi-vacanâtmakaṃ iti.",
    "GSP29snyayvau:911": " [NAV_14.0] tad evam arthataḥ pakṣâdīn prastutya tāvat pakṣa-lakṣaṇam āha:",
    "GSP29snyayvau:912": " sādhyâbhyupagamaḥ pakṣaḥ pratyakṣâdy-anirākṛtaḥ /",
    "GSP29snyayvau:913": " tat-prayogo 'tra kartavyo hetor gocara-dīpakaḥ // NA_14 //",
    "GSP29snyayvau:914": " [NAV_14.1] pacyata iti pakṣo, vyaktī-kriyata iti-bhāvaḥ. kiṃ-bhūta ity",
    "GSP29snyayvau:915": " āha: sādhyasyânumeyasyâbhyupagamo 'ṅgī-karaṇaṃ, prāśnikâdīnāṃ purataḥ pratijñā-svī-kāra ity arthaḥ. kim abhyupagama-mātram? nêty āha:",
    "GSP29snyayvau:916": " pratyakṣâdy-anirākṛta iti. pratyakṣaṃ sākṣāt-kāri saṃvedanam, ādi-śabdād",
    "GSP29snyayvau:917": " anumāna-sva-vacana-lokā gṛhyante, tair anirākṛto 'bādhitaḥ pakṣa iti sambandhaḥ. tad yathā -- ‘sarvam anekântâtmakam', ‘asti sarva-jña';",
    "GSP29snyayvau:918": " ity-ādi vā. ayaṃ ca kevalam eṣṭavyo, na punaḥ parârthânumāna-kāle",
    "GSP29snyayvau:919": " vacanenâbhidhātavya iti yo manyeta taṃ pratyāha: tasya pakṣasya prayogo",
    "GSP29snyayvau:920": " 'bhidhānam atra parârthânumāna-prastāve kartavyo vidheyaḥ. kuta ity āha:",
    "GSP29snyayvau:921": " hetoḥ prāṅ-nirūpitasya gocara-dīpaka iti, ‘nimitta-kāraṇa-hetuṣu sarvāsāṃ prāyo darśanam'; iti-vacanād, bhāva-pradhānatvāc ca nirdeśasya,",
    "GSP29snyayvau:922": " viṣaya-sandarśakatvād ity arthaḥ. ayam atrâbhiprāyo: na hi sarvatra",
    "GSP29snyayvau:923": " prativādinaḥ prakramād eva nirṇīta-pakṣasya kūrca-śobhā-puraḥ-saraṃ hetur",
    "GSP29snyayvau:924": " upanyasyate, 'pi tu kvacit kathañcit.",
    "GSP29snyayvau:925": " [NAV_15.0] tato yadâdyâpi pratipādyaḥ pakṣârthaṃ na jānīte, tadâkāṇḍa eva hetāv ucyamāne viṣaya-vyāmohād bhrānti-lakṣaṇo doṣaḥ syād ity āha:",
    "GSP29snyayvau:926": " anyathā vādy-abhipreta-hetu-gocara-mohinaḥ /",
    "GSP29snyayvau:927": " pratyāyyasya bhaved dhetur viruddhârekito yathā // NA_15 //",
    "GSP29snyayvau:928": " [NAV_15.1] anyathêty ukta-viparītâśrayaṇe pakṣa-prayogâkaraṇa ity arthaḥ.",
    "GSP29snyayvau:929": " vādino hetûpanyāsa-kartur abhipreto 'bhimataḥ sa câsau hetu-gocaraś ca",
    "GSP29snyayvau:930": " vādy-abhipreta-hetu-gocaras; tatra muhyati dolāyate tac chīlaś ca yas,",
    "GSP29snyayvau:931": " tasya pratyāyyasya prativādino hetur viruddhârekito bhaved",
    "GSP29snyayvau:932": " virodha-śaṅkā-kalaṅkitaḥ syād ity arthaḥ. tataś ca samyag-ghetāv api",
    "GSP29snyayvau:933": " ‘vipakṣa evâyaṃ vartata'; iti vyāmohād viruddha-dūṣaṇam abhidadhīta,",
    "GSP29snyayvau:934": " pakṣôpanyāsāt tu nirṇīta-hetu-gocarasya nâiṣa doṣaḥ syād ity abhiprāyaḥ.",
    "GSP29snyayvau:935": " amum evârthaṃ spaṣṭa-dṛṣṭântenâha yathêti. tad-upanyāsârthaḥ.",
    "GSP29snyayvau:936": " dhānuṣka-guṇa-samprekṣi-janasya parividhyataḥ /",
    "GSP29snyayvau:937": " dhānuṣkasya vinā lakṣya-nirdeśena guṇêtarau // NA_16 //",
    "GSP29snyayvau:938": " [NAV_16.1] yathā lakṣya-nirdeśaṃ vinā dhānuṣkasyêṣuṃ prakṣipato yau",
    "GSP29snyayvau:939": " guṇa-doṣau tau tad-darśi-janasya viparyastāv api pratibhātaḥ -- guṇo 'pi",
    "GSP29snyayvau:940": " doṣatayā, doṣo 'pi vā guṇatayā -- tathā pakṣa-nirdeśaṃ vinā hetum upanyasyato vādino yau",
    "GSP29snyayvau:941": " svâbhipreta-sādhya-sādhana-samarthatvâsamarthatva-lakṣaṇau guṇa-doṣau tau",
    "GSP29snyayvau:942": " prāśnika-prativādyâdīnāṃ viparītāv api pratibhāta iti bhāvârthaḥ.",
    "GSP29snyayvau:943": " akṣarârthas tu dhanuṣā carati dhānuṣkas tasya guṇo",
    "GSP29snyayvau:944": " lakṣya-vedha-prāvīṇya-lakṣaṇas tatra prekṣakāṇāṃ kutūhalam iti",
    "GSP29snyayvau:945": " tasyâivôpādānam, anyathā doṣo 'pi draṣṭavyaḥ. tat-samprekṣi-janasya",
    "GSP29snyayvau:946": " tat-samprekṣaṇa-śīla-lokasya parividhyato yathā -- kathañcid bāṇaṃ muñcata",
    "GSP29snyayvau:947": " ity arthaḥ; dhanuṣkasya vinā lakṣya-nirdeśena cāpa-dharasya",
    "GSP29snyayvau:948": " vedhya-niṣṭaṅkanam ṛte yau guṇêtarau guṇa-doṣau tau yathā viruddhārekitau",
    "GSP29snyayvau:949": " bhavatas, tathā vādino 'pîty arthaḥ. tasmād avijñāta-tad-arthe prativādini",
    "GSP29snyayvau:950": " vādi-dhānuṣkeṇa pakṣa-lakṣyaṃ nirdiśyâiva hetu-śaraḥ proktavya iti sthitam.",
    "GSP29snyayvau:951": " [NAV_17.0] sāmprataṃ hetor lakṣaṇâvasaras, tac ca svârthânumānavan",
    "GSP29snyayvau:952": " nirviśeṣaṃ draṣṭavyaṃ; prayogas tu tatra na darśitaḥ, svârthânumānasya",
    "GSP29snyayvau:953": " bodha-rūpatvād; iha tu darśanīyaḥ, parârthânumānasya vacana-rūpatvād; atas taṃ darśayati:",
    "GSP29snyayvau:954": " hetos tathôpapattyā vā syāt prayogo 'nyathâpi vā /",
    "GSP29snyayvau:955": " dvi-vidho 'nyatareṇâpi sādhya-siddhir bhaved iti // NA_17 //",
    "GSP29snyayvau:956": " [NAV_17.1] svârthânumāna-prastāve hi para-praṇīta-lakṣaṇântara-vyapohena",
    "GSP29snyayvau:957": " sādhya-vyatirekāt sāmastyena hetor vyāvṛttir evâikaṃ lakṣaṇam iti",
    "GSP29snyayvau:958": " nirṇītam. parârthânumāne 'pi tad eva prakāśanīyaṃ, vacana-racanā tu kvacit kathañcit pravartata ity abhiprāyavāṃs tad-dvaividhyam āha: hetor dvividhaḥ prayogaḥ syād iti sambandhaḥ. katham ity āha: tathâiva",
    "GSP29snyayvau:959": " sādhya-sadbhāva evôpapattir vidyamānatā, tayā tathôpapattyā, yathâgnir",
    "GSP29snyayvau:960": " atra, dhūmasya tathâivôpapatter iti. anyathâpi vêty anenâvayave",
    "GSP29snyayvau:961": " samudāyôpacārād anyathânupapattiṃ lakṣayati. anyathā sādhya-vyatireke",
    "GSP29snyayvau:962": " 'nupapattir avidyamānatâiva tayā vânyathânupapattyā hetoḥ prayogaḥ syād,",
    "GSP29snyayvau:963": " yathâgnir atra, dhūmasyânyathânupapatter iti. ‘ete ca dve apy ekasmin sādhye prayoktavye'; iti yo manyeta,tac-chiṣyaṇârthaṃ āhânyatareṇâpi",
    "GSP29snyayvau:964": " tathôpapatti-prayogeṇânyathânupapatti-prayogeṇa vā sādhyasya pratipipādayiṣitârthasya siddhir niṣpattiḥ pratipādya-pratītāv ārohaṇaṃ",
    "GSP29snyayvau:965": " bhaved, iti yasmāt, tasmān na dve api prayoktavye, prayoga-dvaye 'pi",
    "GSP29snyayvau:966": " yasmād vacana-racanā bhidyate, nârthaḥ; prayogasya ca sādhya-sādhanaṃ",
    "GSP29snyayvau:967": " phalaṃ; tac ced ekenâiva sidhyati, dvitīya-prayogaḥ kevalaṃ vaktur akauśalamācakṣīta, nairarthakyād ity abhiprāyaḥ.",
    "GSP29snyayvau:968": " [NAV_18.0] adhunā dṛṣṭânta-lakṣaṇâvasaraḥ. sa ca dvedhā: sādharmyeṇa vaidharmyeṇa ca. tatra sādharmya-dṛṣṭântam adhikṛtyâha:",
    "GSP29snyayvau:969": " sādhya-sādhanayor vyāptir yatra niścīyate-tarām /",
    "GSP29snyayvau:970": " sādharmyeṇa sa dṛṣṭântaḥ sambandha-smaraṇān mataḥ // NA_18 //",
    "GSP29snyayvau:971": " [NAV_18.1] dṛṣṭayor avalokitayoḥ sāmarthyāt sādhya-sādhanayor antaḥ pariniṣṭhitiḥ anvayād vyatirekād vā sādhya-sādhana-bhāva-vyavasthiti-nibandhanâsminn iti dṛṣṭântaḥ; samāno dharmo 'syêti sadharmā tad-bhāvaḥ sādharmyaṃ tena sādharmyeṇa. sa",
    "GSP29snyayvau:972": " kiṃ-vidho bhavatîty āha: sādhyaṃ jijñāsitârthâtmakaṃ, sādhanaṃ tad-gamako",
    "GSP29snyayvau:973": " hetuḥ, tayoḥ sādhya-sādhanayor vyāptir, idam anena vinā na",
    "GSP29snyayvau:974": " bhavatîty-evaṃ-rūpā, yatra kvacin niścīyate-tarāṃ atiśayena nirṇīyate sa",
    "GSP29snyayvau:975": " sādharmya-dṛṣṭântaḥ. yathâgnir atra, dhūmasya tathâivôpapatter,",
    "GSP29snyayvau:976": " mahānasâdivad iti. ayaṃ câvismṛta-pratibandhe prativādini na prayoktavya",
    "GSP29snyayvau:977": " ity āha: sambandha-smaraṇād iti, lyab-lope pañcamī,",
    "GSP29snyayvau:978": " prāg-gṛhīta-vismṛta-sambandha-smaraṇam adhikṛtya mato 'bhipreto 'yaṃ",
    "GSP29snyayvau:979": " nītividām, nânyadā. yadā hi pratipādyo 'dyâpi sambandhaṃ",
    "GSP29snyayvau:980": " sādhyâvinâbhāvitva-lakṣaṇaṃ nâvabudhyate, tadā pramāṇena sambandhaṃ",
    "GSP29snyayvau:981": " grāhaṇīyo, na dṛṣṭânta-mātreṇa, na hi saha-darśanād eva kvacit sarvatrêdam",
    "GSP29snyayvau:982": " amunā vinā na bhavatîti sidhyaty, atiprasaṅgāt. gṛhīte ca pratibandhe",
    "GSP29snyayvau:983": " smaryamāṇe kevalaṃ hetur darśanīyaḥ, tāvatâiva bubhutsitârtha-siddher",
    "GSP29snyayvau:984": " dṛṣṭânto na vācyo, vaiyarthyāt. yadā tu gṛhīto 'pi vismṛtaḥ kathañcit sambandhas, tadā tat-smaraṇârthaṃ dṛṣṭântaḥ kathyate.",
    "GSP29snyayvau:985": " [NAV_18.2] nanu ca kathaṃ tri-kāla-samasta-deśa-vyāpi-sambandhâvagatiḥ? na tāvan nirṇayâtmakam api pratyakṣaṃ deśa-kālântara-saṃcariṣṇunoḥ",
    "GSP29snyayvau:986": " sādhya-sādhanayoḥ sambandhaṃ nirīkṣituṃ kṣamate, sannihite 'rthe",
    "GSP29snyayvau:987": " viśadâdhyavasāyena pravṛtteḥ. nâpi śabdāt tan-nirṇayas, tasya",
    "GSP29snyayvau:988": " parôpadeśa-rūpatayā svârthânumānâbhāva-prasaṅgāt, tatra parôpadeśâbhāvāt,",
    "GSP29snyayvau:989": " tad-abhāve sambandhâsiddes, tad-asiddhāv anumānânutthānād iti. anumānāt",
    "GSP29snyayvau:990": " sambandha-grahaṇe niravadhir anavasthânuṣajyeta, sambandha-grāhiṇo 'py",
    "GSP29snyayvau:991": " anumānasya punaḥ sambandhântara-grahaṇa-savyapekṣatvād iti. atrôcyate --",
    "GSP29snyayvau:992": " pratyakṣânumāne dve eva pramāṇe iti yeṣāṃ mithyâbhiniveśas, teṣāṃ eṣa doṣo",
    "GSP29snyayvau:993": " nâsmākam, anvaya-vyatireka-grāhi-pratyakṣânupalambhôttara-kāla-bhāvino",
    "GSP29snyayvau:994": " 'vyabhicarita-tri-kāla-vyāpi-gocarasya mati-nibandhanasyôha-saṃjñitasya",
    "GSP29snyayvau:995": " pramāṇântarasya sambandha-grāhitayêṣṭatvāt, tad-aniṣṭau",
    "GSP29snyayvau:996": " dṛṣṭa-vyavahāra-vilopa-prasaṅgāt, tad-vilope ca vicārânarthakya-prāpter",
    "GSP29snyayvau:997": " iti. atra prakaraṇe punar anumānāt pārthakyenôho na darśitaḥ,",
    "GSP29snyayvau:998": " saṅkṣipta-ruci-sattvânugraha-pravṛttatvād asya, śābdaṃ tu pṛthak",
    "GSP29snyayvau:999": " samarthitaṃ, tasyâtrâiva parârthânumānôpayogitvād ity āstāṃ tāvat.",
    "GSP29snyayvau:1000": " [NAV_19.0] idānīṃ vaidharmya-dṛṣṭântam upadarśayann āha:",
    "GSP29snyayvau:1001": " sādhye nivartamāne tu sādhanasyâpy asambhavaḥ /",
    "GSP29snyayvau:1002": " khyāpyate yatra dṛṣṭânte vaidharmyeṇêti sa smṛtaḥ // NA_19 //",
    "GSP29snyayvau:1003": " [NAV_19.1] visadṛśo dharmo 'syêti vidharmā, tad-bhāvo vaidharmyaṃ, tena vaidharmyeṇa dṛṣṭântaḥ. kī-dṛśa ity āha: sādhye gamye nivartamāne",
    "GSP29snyayvau:1004": " 'sambhavati tu-śabdo 'vadhāraṇârtho bhinna-kramaḥ, sa ca sādhanasyâpi",
    "GSP29snyayvau:1005": " gamakasyâpy asambhava evêty atra draṣṭavyaḥ, khyāpyate pratipādyate yatra",
    "GSP29snyayvau:1006": " kvacid dṛṣṭânte sa vaidharmyeṇa bhavatîti-śabdena sambandha-smaraṇād iti.",
    "GSP29snyayvau:1007": " [NAV_20.0] idam atrâpi sambadhnāti: asyâpi smaryamāṇe sambandhe",
    "GSP29snyayvau:1008": " prayogâyogād iti kim arthaṃ vismṛta-sambandha eva prativādini dṛṣṭântaḥ",
    "GSP29snyayvau:1009": " prayujyate, nânyadêti para-vacanâvakāśam āśaṅkyâha:",
    "GSP29snyayvau:1010": " antar-vyāptyâiva sādhyasya siddher bahir-udāhṛtiḥ /",
    "GSP29snyayvau:1011": " vyarthā syāt tad-asadbhāve 'py evaṃ nyāya-vido viduḥ // NA_20 //",
    "GSP29snyayvau:1012": " [NAV_20.1] anyadāhi smaryamāṇe vā sambandhe prayujyetâgṛhīte vā. yady ādyaḥ pakṣaḥ, so 'yuktaḥ. yadā sarvatra sādhyâvinâbhāvinaṃ hetuṃ smarati pratipādyas, tadā pakṣe 'pi tam avabudhya kathaṃ sādhyaṃ na pratipadyeta?",
    "GSP29snyayvau:1013": " tataś cântaḥ pakṣa-madhye vyāptiḥ sādhanasya sādhyâkrāntatvam",
    "GSP29snyayvau:1014": " antar-vyāptis, tayâiva sādhyasya gamyasya siddheḥ pratīter bahir",
    "GSP29snyayvau:1015": " vivakṣita-dharmiṇo 'nyatra dṛṣṭânta-dharmiṇy udāhṛtir vyāpti-darśana-rūpā",
    "GSP29snyayvau:1016": " vyarthā niṣprayojanā, tat-pratyāyyârthâbhāvād iti. dvitīya-pakṣasyâpi",
    "GSP29snyayvau:1017": " nirdoṣatāṃ nirasyann āha: tad-asadbhāve 'py evaṃ sambandhâgrahaṇād antar-vyāpty-abhāve 'py evam iti vyarthâiva bahir-udāhṛtiḥ. na hi saha-darśanāt kvacit sarvatra tad-rūpatā sidhyati, vyabhicāra-darśanāt.",
    "GSP29snyayvau:1018": " tasmād agṛhīta-sambandhe pratipādye pramāṇena pratibandhaḥ sādhyaḥ.",
    "GSP29snyayvau:1019": " tat-siddhau tata eva sādhya-siddher akiñcit-karī dṛṣṭântôdāhṛtir iti",
    "GSP29snyayvau:1020": " nyāya-vido nyāya-vidvāṃso vidur avabudhyanta iti. iha ca prakaraṇe",
    "GSP29snyayvau:1021": " śeṣâvayavānām upanaya-nigamana-śuddhi-pañcaka-lakṣaṇānāṃ",
    "GSP29snyayvau:1022": " saṅkṣipta-ruci-sattvânugraha-paratvād asya, yady api sākṣāl lakṣaṇaṃ",
    "GSP29snyayvau:1023": " nôktaṃ, tathâpy ata eva pratipāditâvayava-trayād buddhimadbhir unneyaṃ;",
    "GSP29snyayvau:1024": " yato 'vayavâpekṣayā jaghanya-madhyamôtkṛṣṭās tisraḥ kathā bhavanti. tatra",
    "GSP29snyayvau:1025": " hetu-pratipādana-mātraṃ jaghanyā. dvy-ādy-avayava-nivedanaṃ madhyamā.",
    "GSP29snyayvau:1026": " sampūrṇa-daśâvayava-kathanam utkṛṣṭā. tatrêha madhyamāyāḥ sākṣāt kathanena",
    "GSP29snyayvau:1027": " jaghanyôtkṛṣṭe arthataḥ sūcayati, tad-sadbhāvasya pramāṇa-siddhatvād iti.",
    "GSP29snyayvau:1028": " [NAV_21.0] evaṃ pakṣâdi-lakṣaṇaṃ pratipādyêdānīṃ heya-jñāne saty upādeyaṃ viviktataraṃ vedyata iti tad-vyudastāḥ pakṣa-hetu-dṛṣṭântâbhāsā vaktavyāḥ.",
    "GSP29snyayvau:1029": " tatra tāvat pakṣa-lakṣaṇa-vyudastān pakṣâbhāsān āha:",
    "GSP29snyayvau:1030": " pratipādyasya yaḥ siddhaḥ pakṣâbhāso 'kṣa-liṅgataḥ /",
    "GSP29snyayvau:1031": " loka-sva-vacanābhyāṃ ca bādhito 'nekadhā mataḥ // NA_21 //",
    "GSP29snyayvau:1032": " [NAV_21.1] pakṣa-sthānôpanyastatvāt tat-kāryâkaraṇatvāc ca pakṣavad ābhāsata iti pakṣâbhāsaḥ. asāv anekadhâneka-prakāro mata iti sambandhaḥ.",
    "GSP29snyayvau:1033": " katham ity āha: pratipādyasya prativādino yaḥ kaścit siddhaḥ pratītāv",
    "GSP29snyayvau:1034": " ārūḍha eva sa pakṣâbhāsaḥ, sādhyasyâiva pakṣatvāt, siddhasya",
    "GSP29snyayvau:1035": " sādhanânarhatvād, atiprasakteḥ. tathâkṣa-liṅgato 'dhyakṣa-hetubhyāṃ",
    "GSP29snyayvau:1036": " loka-sva-vacanābhyāṃ ca bādhitas tiras-kṛto yaḥ sa pakṣâbhāsaḥ. tatra",
    "GSP29snyayvau:1037": " pratipādya-siddho yathā: paudgaliko ghaṭaḥ, saugataṃ vā prati: sarvaṃ kṣaṇikam ity-ādi. pratyakṣa-bādhito yathā: niraṃśāni svalakṣaṇāni,",
    "GSP29snyayvau:1038": " paraspara-viviktau vā sāmānya-viśeṣāv iti. anumāna-bādhito yathā: nâsti",
    "GSP29snyayvau:1039": " sarva-jña iti. loka-bādhito yathā: gamyā mātā iti. sva-vacana-bādhito",
    "GSP29snyayvau:1040": " yathā: na santi sarve bhāvā iti.",
    "GSP29snyayvau:1041": " [NAV_22.0] sāmprataṃ hetu-lakṣaṇaṃ smārayaṃs tad-apāstān hetv-ābhāsān āha:",
    "GSP29snyayvau:1042": " anyathânupapannatvaṃ hetor lakṣaṇam īritam /",
    "GSP29snyayvau:1043": " tad-apratīti-sandeha-viparyāsais tad-ābhatā // NA_22 //",
    "GSP29snyayvau:1044": " [NAV_22.1] hetor lakṣaṇam asādhāraṇa-dharma-rūpaṃ yad īritaṃ gamitam",
    "GSP29snyayvau:1045": " anekârthatvād vā pratipāditaṃ svârthânumāna-prastāve yad utânyathânupapannatvam iti tasyâpratītir anadhyavasāyaḥ, sandeho",
    "GSP29snyayvau:1046": " dolāyamānatā, viparyāso vaiparītya-nirṇayo; 'pratītiś ca sandehaś ca",
    "GSP29snyayvau:1047": " viparyāsaś cêti dvandvaḥ; paścāt tadā saha tat-puruṣas: tais",
    "GSP29snyayvau:1048": " tad-apratīti-sandeha-viparyāsais; tad-ābhatāābhānam ābhā tasyêva samyag-ghetor ivâbhâsyêti tad-ābhas, tad-bhāvas tattā, hetv-ābhāsatā",
    "GSP29snyayvau:1049": " bhavatîty arthaḥ.",
    "GSP29snyayvau:1050": " [NAV_23.0] adhunā yena lakṣaṇena yan-nāmā hetv-ābhāso bhavati tad darśayati:",
    "GSP29snyayvau:1051": " asiddhas tv apratīto yo yo 'nyathâivôpapadyate /",
    "GSP29snyayvau:1052": " viruddho yo 'nyathâpy atra yukto 'naikāntikaḥ sa tu // NA_23 //",
    "GSP29snyayvau:1053": " [NAV_23.1] yaḥ kaścid apratītaḥ pratītyā agocarī-kṛto 'niścitaḥ so",
    "GSP29snyayvau:1054": " 'siddha-nāmā hetv-ābhāsaḥ. tu-śabdas trayasyâpi bhedôddyotakaḥ. yas tv anyathâiva sādhyaṃ vinâiva vipakṣa evêti yāvad, upapadyate sambhavati sa",
    "GSP29snyayvau:1055": " viruddhâbhidhānaḥ. yaḥ punar anyathâpi sādhya-viparyayeṇâpi yukto",
    "GSP29snyayvau:1056": " ghaṭamānako, 'pi-śabdāt sādhyenâpi, so 'tra vyatikare 'naikāntika-saṃjño",
    "GSP29snyayvau:1057": " jñātavya iti. tatra",
    "GSP29snyayvau:1058": " pratiprāṇi-prasiddha-pramāṇa-pratiṣṭhitânekânta-viruddha-buddhibhiḥ",
    "GSP29snyayvau:1059": " kaṇabhakṣâkṣapāda-buddhâdi-śiṣyakair upanyasyamānāḥ sarva eva hetavaḥ, tad yathâikântenânityaḥ śabdo nityo vā, sattvād, utpattimattvāt, kṛtakatvāt,",
    "GSP29snyayvau:1060": " pratyabhijñāyamānatvād ity-ādayo vivakṣayâsiddha-viruddhânaikāntikatāṃ",
    "GSP29snyayvau:1061": " svī-kurvantîty avagantavyam.",
    "GSP29snyayvau:1062": " [NAV_23.2] tathā hy: anityâikânte tāvad asiddhāḥ sarva eva hetavaś,",
    "GSP29snyayvau:1063": " cākṣuṣatvavat teṣāṃ dhvanāv avidyamānatvād,",
    "GSP29snyayvau:1064": " asad-ādi-vyavacchedenâlīka-saṃvṛti-vikalpitatvāt, pāramārthikatve tv ekasyâneka-rūpâpattyânekânta-vādâpatteḥ, kalpanā-racita-sattākānāṃ ca",
    "GSP29snyayvau:1065": " sarva-śakti-viraha-rūpatayā niḥsvabhāvatvāt, tathâpi teṣāṃ sādhanatve",
    "GSP29snyayvau:1066": " sādhyam api niḥsvabhāvam iti khara-viṣāṇaṃ śaśa-viṣāṇasya sādhanam āpadyata iti śobhanaḥ sādhya-sadhana-vyavahāraḥ. sarva evâyam anumānânumeya-vyavahāro buddhy-ārūḍhena dharma-dharmi-nyāyena na",
    "GSP29snyayvau:1067": " bahiḥ-sad-asattvam apekṣate, tenâyam adoṣa iti ced, evaṃ tarhi cākṣuṣatvam",
    "GSP29snyayvau:1068": " api śabde buddhyâdhyāropya hetutayôcyamānaṃ nâsiddhatayôdbhāvanīyaṃ,",
    "GSP29snyayvau:1069": " viśeṣâbhāvāt. acākṣuṣatva-vyavacchedena cākṣuṣatvaṃ",
    "GSP29snyayvau:1070": " buddhyâdhyāropayituṃpāryate, na yathā kathañcin, na câsau śabde 'sty,",
    "GSP29snyayvau:1071": " acakṣur-grāhyatvāt tasya, tenâyam adoṣa iti cet, ko 'yam",
    "GSP29snyayvau:1072": " acākṣuṣatva-vyavacchedo nāma: vyavaccheda-mātraṃ nīrūpaṃ, vyavacchinnaṃ vā svalakṣaṇaṃ, vyavacchedikā vā buddhiḥ svâṃśa-magnâpi",
    "GSP29snyayvau:1073": " bahir-vastu-grahaṇa-rūpatayā plavamānā? nâparo vastu-dharmo yatra",
    "GSP29snyayvau:1074": " bhedâbheda-vikalpa-dvāreṇā dūṣaṇaṃ ditsur bhavān iti cet, tarhi sa śabde",
    "GSP29snyayvau:1075": " nâstîti kâiṣā bhāṣā? evaṃ hi nabhaḥ-puṇḍarīkaṃ tatra nâstîti sattvâdikam api kalpayituṃ na śakyam iti prasajyeta. kiṃ ca, te sādhana-dharmā",
    "GSP29snyayvau:1076": " dharmiṇi bhavanto 'pi na bhavad-darśane pratītim ārohanti, pratyakṣasya",
    "GSP29snyayvau:1077": " vikalpa-vikalatayā dharma-nirṇaya-śūnyatvāt, tad-uttara-kāla-bhāvinyā",
    "GSP29snyayvau:1078": " vāsanā-prabodha-janyāyā vikalpa-buddheḥ",
    "GSP29snyayvau:1079": " svâṃśa-grahaṇa-paryavasita-śarīratvena bahiḥ-svalakṣaṇe praveśâbhāvāt,",
    "GSP29snyayvau:1080": " tataś câpratītatvāt sarvasyâsiddhatvam.",
    "GSP29snyayvau:1081": " [NAV_23.3] nityâikânte 'pi dharmiṇo 'tyanta-vyatiriktānām apāramārthikānāṃ vā sva-sādhana-dharmāṇāṃ pramāṇenâpratītatvād asiddhatā draṣṭavyā,",
    "GSP29snyayvau:1082": " dharmiṇo 'vinirluṭhita-rūpāṇāṃ pāramārthikānāṃ sakala-dharmāṇāṃ",
    "GSP29snyayvau:1083": " pratyakṣâdi-pramāṇa-prasiddhatvena nihnotum aśakyatvād iti.",
    "GSP29snyayvau:1084": " [NAV_23.4] tathā viruddhatâpi pakṣa-dvaye 'pi sarva-sādhana-dharmāṇām",
    "GSP29snyayvau:1085": " unneyânekânta-pratibaddha-svabhāvatvena tat-sādhana-pravaṇatvāt. etac",
    "GSP29snyayvau:1086": " côttaratra vakṣyāmaḥ.",
    "GSP29snyayvau:1087": " [NAV_23.5] evaṃ pakṣa-dvaye 'pi nirdiśyamānāḥ sarva eva hetavo",
    "GSP29snyayvau:1088": " 'naikāntikatām ātmasāt-kurvanti, paraspara-viruddhâvyabhicāritvāt,",
    "GSP29snyayvau:1089": " samāna-yukty-upanyāsena vipakṣe 'pi darśayituṃ śakyatvāt.",
    "GSP29snyayvau:1090": " [NAV_23.6] tathā hi: anitya-vādī nitya-vādinaṃ prati pramāṇayati. sarvaṃ",
    "GSP29snyayvau:1091": " kṣaṇikaṃ, sattvād, akṣaṇike krama-yaugapadyābhyām artha-kriyā-virodhād,",
    "GSP29snyayvau:1092": " artha-kriyā-kāritvasya ca bhāva-lakṣaṇatvāt, tato 'rtha-kriyā vyāvartamānā",
    "GSP29snyayvau:1093": " sva-kroḍī-kṛtāṃ sattāṃ vyāvartayed iti kṣaṇikatva-siddhiḥ. na hi nityo",
    "GSP29snyayvau:1094": " 'rtho 'rtha-kriyāyāṃ krameṇa pravartitum utsahate,",
    "GSP29snyayvau:1095": " pūrvârtha-kriyā-karaṇa-svabhāvôpamarda-dvāreṇôttara-kriyāyāṃ pravṛtter,",
    "GSP29snyayvau:1096": " anyathā pūrvârtha-kriyā-karaṇâvirāma-prasaṅgāt; tat-svabhāva-pracyave ca",
    "GSP29snyayvau:1097": " nityatâpayāty, atādavasthyasyânitya-lakṣaṇatvāt. nityo 'pi krama-vartinaṃ",
    "GSP29snyayvau:1098": " saha-kāri-kāraṇam artham udīkṣamāṇas tāvad asīt, paścāt tam āsādya krameṇa kāryaṃ kuryād iti cen, na, saha-kāri-kāraṇasya nitye 'kiñcit-karatvād,",
    "GSP29snyayvau:1099": " akiñcit-karasyâpi pratīkṣaṇe 'navasthā-prasaṅgāt. nâpi yaugapadyena nityo",
    "GSP29snyayvau:1100": " 'rtho 'rtha-kriyāṃ kurute, 'dhyakṣa-virodhāt. na hy eka-kālaṃ sakalāḥ kriyāḥ prārabhamāṇaḥ kaścid upalabhate; karotu vā, tathâpy ādya-kṣaṇa eva",
    "GSP29snyayvau:1101": " sakala-kriyā-parisamāpter dvitīyâdi-kṣaṇeṣv akurvāṇasyânityatā balād āḍhaukate, karaṇâkaraṇayor ekasmin viruddhatvād iti.",
    "GSP29snyayvau:1102": " [NAV_23.7] nitya-vādī punar evaṃ pramāṇayati: sarvaṃ nityaṃ sattvāt.",
    "GSP29snyayvau:1103": " kṣaṇike sad-asat-kālayor artha-kriyā-virodhāt, tal-lakṣaṇaṃ sattvaṃ nâvasthāṃ badhnātîti, tato nivartamānam ananya-śaraṇatayā nityatvaṃ",
    "GSP29snyayvau:1104": " sādhayati. tathā hi: kṣaṇiko 'rthaḥ sad vā kāryaṃ kuryāt, asad vā,",
    "GSP29snyayvau:1105": " gaty-antarâbhāvāt. na tāvad ādyaḥ pakṣaḥ, sama-samaya-vartini",
    "GSP29snyayvau:1106": " vyāpārâyogāt, sakala-bhāvānāṃ parasparaṃ",
    "GSP29snyayvau:1107": " kārya-kāraṇa-bhāva-prāptyâtiprasaṅgāc ca. nâpi dvitīyaḥ pakṣaḥ kṣodaṃ",
    "GSP29snyayvau:1108": " kṣamate, asataḥ kārya-karaṇa-śakti-vikalatvāt. anyathā śaśa-viṣāṇâdayo 'pi",
    "GSP29snyayvau:1109": " kārya-karaṇāyôtsaheran, viśeṣâbhāvād iti.",
    "GSP29snyayvau:1110": " [NAV_23.8] tad evam ekânta-dvaye 'pi ye ye hetavas te te yukteḥ samānatayā viruddhaṃ na vyabhicaranty; avicārita-ramaṇīyatayā mugdha-jana-dhy-āndhyaṃ",
    "GSP29snyayvau:1111": " côtpādayantîti virudhâvyabhicāriṇo 'naikāntikāḥ, sarva-vastu-dharmāṇāṃ",
    "GSP29snyayvau:1112": " vastuto 'nekânta-pratibaddhatvād iti. tasmād amī sarva eva hetavaḥ santo",
    "GSP29snyayvau:1113": " 'nekântam antareṇa nôpapadyanta iti tam eva pratipādayitum īśate;",
    "GSP29snyayvau:1114": " vimūḍha-buddhibhiḥ punaḥ vipakṣa-sādhanârtham upanyasyamānā",
    "GSP29snyayvau:1115": " vivakṣayâsiddha-viruddhânaikāntikatām ābibhratîti sthitam.",
    "GSP29snyayvau:1116": " [NAV_24.0] tad evaṃ hetv-ābhāsān pratipādya dṛṣtânta-lakṣaṇa-vyudastān",
    "GSP29snyayvau:1117": " dṛṣṭântâbhāsān āha:",
    "GSP29snyayvau:1118": " sādharmyeṇâtra dṛṣṭânta-doṣā nyāya-vid-īritāḥ /",
    "GSP29snyayvau:1119": " apalakṣaṇa-hetûtthāḥ sādhyâdi-vikalâdayaḥ // NA_24 //",
    "GSP29snyayvau:1120": " [NAV_24.1] sādhanaṃ sādhyâkrāntam upadarśayitum abhipretaṃ yasmiṃs tat",
    "GSP29snyayvau:1121": " sādharmyaṃ, tena. atra vyatikare; dūṣyanta iti doṣāḥ. dṛṣṭântā eva doṣā",
    "GSP29snyayvau:1122": " dṛṣṭânta-doṣāḥ dṛṣṭântâbhāsā ity arthaḥ. nyāya-vid-īritā vidvadbhir",
    "GSP29snyayvau:1123": " gaditāḥ; sādhyaṃ gamyam; ādi-śabdāt sādhanôbhaya-parigrahas; tad-vikalās",
    "GSP29snyayvau:1124": " tac-chūnyāḥ. ādi-śabdāt sandigdha-sādhya-sādhanôbhaya-dharmā gṛhyante.",
    "GSP29snyayvau:1125": " kiṃ-bhūtā ete ity āha: apagataṃ lakṣaṇaṃ yebhyas te tathā, te ca te",
    "GSP29snyayvau:1126": " hetavaḥ, tebhya utthā utthānaṃ yeṣāṃ te 'palakṣaṇa-hetûtthāḥ; idaṃ ca prāyikaṃ viśeṣaṇaṃ, samyag-ghetāv api vaktṛ-doṣa-vaśāt",
    "GSP29snyayvau:1127": " dṛṣṭântâbhāsatôpapatter, yathā: nityânityaḥ śabdaḥ, śrāvaṇatvād, ghaṭavad",
    "GSP29snyayvau:1128": " ity-ādi.",
    "GSP29snyayvau:1129": " [NAV_24.2] tatra sādhya-vikalo yathā: bhrāntam anumānaṃ, pramāṇatvāt,",
    "GSP29snyayvau:1130": " pratyakṣavat; pratyakṣasya bhrāntatā-vikalatvāt; tad-bhrāntatve",
    "GSP29snyayvau:1131": " sakala-vyavahārôccheda-prasaṅgāt, tad-ucchede ca pramāṇa-prameyâbhāvān na kiñcit kenacit sādhyata iti bhrānta-vādino mūkatâpanipadyeta.",
    "GSP29snyayvau:1132": " sādhana-vikalo yathā: jāgrat-saṃvedanaṃ bhrāntaṃ, pramāṇatvāt,",
    "GSP29snyayvau:1133": " svapna-saṃvedanavat; svapna-saṃvedanasya pramāṇatā-vaikalyāt",
    "GSP29snyayvau:1134": " tat-pratyanīka-jāgrat-pratyayôpanipāta-bādhitatvād iti. ubhaya-vikalo",
    "GSP29snyayvau:1135": " yathā: nâsti sarva-jñaḥ, pratyakṣâdy-anupalabdhatvāt, ghaṭavad; ghaṭasya sattvāt pratyakṣâdibhir upalabdhatvāc ca. sandigdha-sādhya-dharmo yathā:",
    "GSP29snyayvau:1136": " vīta-rāgo 'yaṃ, maraṇa-dharmatvād, rathyā-puruṣavad; rathyā-puruṣe",
    "GSP29snyayvau:1137": " vīta-rāgatvasya sandigdhatvād, viśiṣṭa-ceto-dharmāṇāṃ",
    "GSP29snyayvau:1138": " viśiṣṭa-vyāhārâdi-liṅga-gamyatvād rathyā-puruṣe tan-nirṇayasyâpy abhāvād",
    "GSP29snyayvau:1139": " iti. sandigdha-sādhana-dharmo yathā: maraṇa-dharmâyaṃ puruṣo,",
    "GSP29snyayvau:1140": " rāgâdimattvād, rathyā-puruṣavad; rathyā-puruṣe rāgâdimattvasya",
    "GSP29snyayvau:1141": " sandigdhatvād, vīta-rāgasyâpi tathā sambhavād iti. sandigdhôbhaya-dharmo",
    "GSP29snyayvau:1142": " yathâsarva-jño 'yaṃ, rāgâdimattvād, rathyā-puruṣavad; rathyā-puruṣe",
    "GSP29snyayvau:1143": " pradarśita-nyāyenôbhayasyâpi sandigdhatvād iti.",
    "GSP29snyayvau:1144": " [NAV_24.3] nanu ca parair anyad api dṛṣṭântâbhāsa-trayam uktam, tad yathânanvayo 'pradarśitânvayo viparītânvayaś cêti. tatrânanvayo yathā:",
    "GSP29snyayvau:1145": " rāgâdimān vivakṣitaḥ puruṣo, vaktṛtvād, iṣṭa-puruṣavad iti. yady api kilêṣṭa-puruṣe rāgâdimattvaṃ vaktṛtvaṃ ca sādhya-sādhana-dharmau dṛṣṭau,",
    "GSP29snyayvau:1146": " tathâpi yo yo vaktā sa sa rāgâdimān iti vyāpty-asiddher ananvayo 'yaṃ",
    "GSP29snyayvau:1147": " dṛṣṭântaḥ. tathâpradarśitânvayo yathânityaḥ śabdaḥ, kṛtakatvād, ghaṭavad",
    "GSP29snyayvau:1148": " iti. atra yady api vāstavo 'nvayo 'sti, tathâpi vādinā vacanena na prakāśita ity apradarśitânvayo dṛṣṭântaḥ. viparitânvayo yathânityaḥ śabdaḥ, kṛtakatvād iti hetum abhidhāya yad anityaṃ tad kṛtakaṃ ghaṭavad",
    "GSP29snyayvau:1149": " iti, viparīta-vyāpti-darśanād viparītânvayaḥ, sādharmya-prayoge hi sādhanaṃ sādhyâkrāntam upadarśanīyam, iha tu viparyāsa-darśanād",
    "GSP29snyayvau:1150": " viparītatā. tad etad bhavadbhiḥ kasmān nôktam iti.",
    "GSP29snyayvau:1151": " [NAV_24.4] atrôcyate -- pareṣāṃ na suparyālocitam etad",
    "GSP29snyayvau:1152": " dṛṣṭântâbhāsa-trayâbhidhānam iti jñāpanârtham. tathā hi: na tāvad ananvayo",
    "GSP29snyayvau:1153": " dṛṣṭântâbhāso bhavitum arhati. yadi hi dṛṣṭânta-balena vyāptiḥ",
    "GSP29snyayvau:1154": " sādhya-sādhanayoḥ pratipādyeta, tataḥ syād anavayo dṛṣṭântâbhāsaḥ,",
    "GSP29snyayvau:1155": " sva-kāryâkaraṇād, yadā tu pūrva-pravṛtta-sambandha-grāhi-pramāṇa-gocara-smaraṇa-sampādanârthaṃ",
    "GSP29snyayvau:1156": " dṛṣṭântôdāhṛtir iti sthitaṃ, tadânanvayatva-lakṣaṇo na dṛṣṭântasya doṣaḥ,",
    "GSP29snyayvau:1157": " kiṃ tarhi hetor eva, pratibandhasyâdyâpi pramāṇenâpratiṣṭhitatvāt,",
    "GSP29snyayvau:1158": " pratibandhâbhāve cânvayâsiddheḥ. na ca hetu-doṣo 'pi dṛṣṭânte vācyo,",
    "GSP29snyayvau:1159": " 'tiprasaṅgād iti. tathâpradarśitânvaya-viparītânvayāv api na dṛṣṭântâbhāsatāṃ svī-kuruto,",
    "GSP29snyayvau:1160": " viparyastânvaya-pradarśanasya ca vaktṛ-doṣatvāt, tad-doṣa-dvareṇâpi",
    "GSP29snyayvau:1161": " dṛṣṭântâbhāsa-pratipādane tad-iyattā viśīryeta, vaktṛ-doṣāṇāmānantyāt.",
    "GSP29snyayvau:1162": " vaktṛ-doṣatve 'pi parârthânumāne tat-kauśalam apekṣata iti. evaṃ côpanyāse",
    "GSP29snyayvau:1163": " na bubhutsitârtha-sādhakāv ato dṛṣṭântâbhāsāv etāv iti ced, evaṃ tarhi karaṇâpāṭavâdayo 'pi dṛṣṭântâbhāsā vācyāḥ. tathā hi:",
    "GSP29snyayvau:1164": " karaṇa-pāṭava-vyatirekeṇâpi na para-pratyāyanaṃ samasti,",
    "GSP29snyayvau:1165": " vispaṣṭa-varṇâgrahaṇe vyaktatayā tad-arthâvagamâbhāvād ity āstāṃ tāvat.",
    "GSP29snyayvau:1166": " [NAV_25.0] tad evaṃ sādharmyeṇa dṛṣṭântâbhāsān pratipādya vaidharmyeṇâha:",
    "GSP29snyayvau:1167": " vaidharmyeṇâtra dṛṣṭânta-doṣā nyāya-vid-īritāḥ /",
    "GSP29snyayvau:1168": " sādhya-sādhana-yugmānām anivṛtteś ca saṃśayāt // NA_25 //",
    "GSP29snyayvau:1169": " [NAV_25.1] sādhyâbhāvaḥ sādhanâbhāva-vyāptau darśayitum abhipreto yasmiṃs",
    "GSP29snyayvau:1170": " tad vaidharmyam, tenâtra dṛṣṭânta-doṣā nyāya-vid-īritā iti dattârtham.",
    "GSP29snyayvau:1171": " sādhya-sādhana-yugmānāṃ gamya-gamakôbhayānām anivṛtter anivartanāc,",
    "GSP29snyayvau:1172": " ca-śabdasya vyavahita-prayogatvāt saṃśayāc ca nivṛtti-sandehāc cêty",
    "GSP29snyayvau:1173": " arthaḥ. tad anena ṣaḍ dṛṣṭântâbhāsāḥ sūcitās, tad yathā --",
    "GSP29snyayvau:1174": " sādhyâvyatirekī, sādhanâvyatirekī, sādhya-sādhanâvyatirekī, tathā",
    "GSP29snyayvau:1175": " sandigdha-sādhya-vyatirekaḥ, sandigdha-sādhana-vyatirekaḥ,",
    "GSP29snyayvau:1176": " sandigdha-sādhya-sādhana-vyatirekaś cêti.",
    "GSP29snyayvau:1177": " [NAV_25.2] tatra sādhyâvyatirekī yathā: bhrāntam anumānam, pramāṇatvād",
    "GSP29snyayvau:1178": " iti. atra vaidharmya-dṛṣṭânto: yat punar bhrāntaṃ na bhavati na tat",
    "GSP29snyayvau:1179": " pramāṇaṃ, tad yathā svapna-jñānam iti; svapna-jñānād bhrāntatânivṛtteḥ sādhyâvyatirekitvam iti. sādhanâvyatirekī yathā: nirvikalpakaṃ pratyakṣaṃ,",
    "GSP29snyayvau:1180": " pramāṇatvād iti. atra vaidharmya-dṛṣṭânto: yat punaḥ savikalpakaṃ na tat pramāṇaṃ, tad yathânumānam; anumānāt pramāṇatânivṛtteḥ sādhanâvyatirekitvam iti. ubhayâvyatirekī yathā: nityânityaḥ śabdaḥ,",
    "GSP29snyayvau:1181": " sattvād iti. atra vaidharmya-dṛṣṭânto: yaḥ punar na nityânityaḥ sa na san,",
    "GSP29snyayvau:1182": " tad yathā -- ghaṭo; ghaṭād ubhayasyâpy avyāvṛtter ubhayâvyatirekitvam iti.",
    "GSP29snyayvau:1183": " tathā sandigdha-sādhya-vyatireko yathâsarva-jñā anāptā vā kapilâdayo,ārya-satya-catuṣṭayâpratipādakatvād iti. atra",
    "GSP29snyayvau:1184": " vaidharmya-dṛṣṭânto: yaḥ punaḥ sarva-jña āpto vā 'sāv",
    "GSP29snyayvau:1185": " ārya-satya-catuṣṭayaṃ pratyapīpadat, tad yathā -- śauddhôdanir iti. ayaṃ ca sādhyâvyatirekī",
    "GSP29snyayvau:1186": " duḥkha-samudaya-mārga-nirodha-lakṣaṇasya pramāṇa-bādhitatvena",
    "GSP29snyayvau:1187": " tad-bhāṣakasyâsarvajñatânāptatôpapatteḥ. kevalaṃ",
    "GSP29snyayvau:1188": " tan-nirākāraka-pramāṇa-sāmarthya-paryālocana-vikalānāṃ",
    "GSP29snyayvau:1189": " sandigdha-sādhya-vyatirekatayā pratibhātîti tathôpanyastaḥ. tathā hi: yady apy ārya-satya-catuṣṭayaṃ śauddhôdaniḥ pratipāditavāṃs, tathâpi sarvajñatâptate tasya na siddhyataḥ, tābhyāṃ",
    "GSP29snyayvau:1190": " sahârya-satya-catuṣṭaya-pratipādanasyânyathânupapatty-asiddher,",
    "GSP29snyayvau:1191": " asarva-jñânāptenâpi",
    "GSP29snyayvau:1192": " para-pratāraṇâbhiprāya-pravṛtta-nipuṇa-buddhi-śaṭha-puruṣeṇa",
    "GSP29snyayvau:1193": " tathā-vidha-pratipādanasya kartuṃ śakyatvāt. tasmāc chauddhôdaneḥ sakāśād",
    "GSP29snyayvau:1194": " asarva-jñatânāptatā-lakṣaṇasya sādhyasya vyāvṛttiḥ sandigdhêti",
    "GSP29snyayvau:1195": " sandigdha-sādhya-vyatirekitvam iti. sandigdha-sādhana-vyatireko yathā:",
    "GSP29snyayvau:1196": " 'nādeya-vākyaḥ kaścid vivakṣitaḥ puruṣo rāgâdimattvād iti. atra",
    "GSP29snyayvau:1197": " vaidharmya-dṛṣṭânto: yaḥ punar ādeya-vākyo, na sa rāgādimāṃs, tad yathā --",
    "GSP29snyayvau:1198": " sugata iti. yady api tad-darśanânuraktântaḥ-karaṇāṇāṃ",
    "GSP29snyayvau:1199": " sugatasyâdeya-vacanatā siddhi-saudha-madhyârūḍhā, tathâpi rāgâdimattvâbhāvas tat-pratipādaka-pramāṇa-vaidhuryāt",
    "GSP29snyayvau:1200": " sandeha-gocara-cāritām anubhavaty, ataḥ sugatād rāgâdimattā-vyāvṛtti-saṃśayāt sandigdha-sādhana-vyatirekitvam",
    "GSP29snyayvau:1201": " sandigdha-sādhya-sādhana-vyatireko yathā: na vīta-rāgāḥ kapilâdayaḥ,",
    "GSP29snyayvau:1202": " karuṇâspadeṣv apy akaruṇâparīta-cittatayâdatta-nijaka-māṃsa-śakalatvād",
    "GSP29snyayvau:1203": " iti. atra vaidharmya-dṛṣṭânto: ye punar vīta-rāgās te karuṇâspadeṣu karuṇā-parīta-cittatayā datta-nija-māṃsa-śakalās, tad yathā -- bodhisattvā",
    "GSP29snyayvau:1204": " iti. atra sādhya-sādhana-dharmayor bodhisattvebhyo vyāvṛttiḥ sandigdhā;",
    "GSP29snyayvau:1205": " tat-pratipādaka-pramāṇa-vaikalyān na jñāyate kiṃ te rāgâdimanta uta",
    "GSP29snyayvau:1206": " vīta-rāgāḥ; tathânukampyeṣu kiṃ sva-piśita-khaṇḍāni dattavanto nêti vā.",
    "GSP29snyayvau:1207": " ataḥ sandigdha-sādhya-sādhana-vyatirekitvam iti.",
    "GSP29snyayvau:1208": " [NAV_25.3] parair apare 'pi dṛṣṭântâbhāsās trayo 'vimṛśya-bhāṣitayā",
    "GSP29snyayvau:1209": " darśitāḥ. tad yathā -- avyatireko, 'pradarśita-vyatireko,",
    "GSP29snyayvau:1210": " viparīta-vyatirekaś cêti. te 'smābhir ayuktatvān na darśayitavyāḥ. tathā",
    "GSP29snyayvau:1211": " hy: avyatirekas tair darśito, yathâvīta-rāgaḥ kaścid vivakṣitaḥ puruṣo,",
    "GSP29snyayvau:1212": " vaktṛtvād iti. atra vaidharmya-ḍṛṣṭânto: yaḥ punar vīta-rāgo, na sa vaktā,",
    "GSP29snyayvau:1213": " yathôpala-khaṇḍa iti. yady api kilôpala-khaṇḍād ubhayaṃ vyāvṛttaṃ, tathâpi vyāptyā vyatirekâsiddher avyatirekitvam iti. ayuktaś câyaṃ vaktum,",
    "GSP29snyayvau:1214": " avyatirekitāyā hetu-doṣatvāt. yadi hi dṛṣṭânta-balenâiva vyatirekaḥ",
    "GSP29snyayvau:1215": " pratipādyeta, tadā tathā-vidha-sāmarthya-vikalasya tad-ābhāsatā yujyeta,",
    "GSP29snyayvau:1216": " na câitad asti,",
    "GSP29snyayvau:1217": " prāk-pravṛtta-sambandha-grahaṇa-pravaṇa-pramāṇa-gocara-smaraṇa-sampādanârthaṃ",
    "GSP29snyayvau:1218": " dṛṣṭântôpādānāt. na hy ekatra yo yad-abhāve na dṛṣṭaḥ, sa tad-abhāve na",
    "GSP29snyayvau:1219": " bhavatîti pratibandha-grāhi-pramāṇa-vyatirekeṇa sidhyaty, atiprasaṅgāt.",
    "GSP29snyayvau:1220": " tasmād asiddha-pratibandhasya hetor evâyaṃ doṣo, na dṛṣṭântasyêti.",
    "GSP29snyayvau:1221": " tathâpradarśita-vyatireka-viparīta-vyatirekāv api vaktum ayuktau, tayor",
    "GSP29snyayvau:1222": " vaktṛ-doṣatvāt. tathā hy: apradarśita-vyatirekas tair ukto, yathânityaḥ",
    "GSP29snyayvau:1223": " śabdaḥ, kṛtakatvād, ākāśavad iti. atra vidyamāno 'pi vyatireko vādinā vacanena nôdbhāvita iti duṣṭatā. viparīta-vyatirekaḥ punar abhihito,",
    "GSP29snyayvau:1224": " yathânityaḥ śabdaḥ, kṛtakatvād iti. atra vaidharmya-dṛṣṭânto: yad akṛtakaṃ tan nityaṃ bhavati, yathâkāśam iti. atra viparyasta-vyatireka-pradarśanād",
    "GSP29snyayvau:1225": " viparīta-vyatirekitvam. vaidharmya-prayoge hi sādhyâbhāvaḥ sādhanâbhāvâkrānto darśanīyo, na câievam atra, sādhanâbhāvasya",
    "GSP29snyayvau:1226": " sādhyâbhāva-vyāptatayâbhidhānād iti.",
    "GSP29snyayvau:1227": " [NAV_25.4] vyatirekâpradarśanaṃ viparīta-vyatireka-pradarśanaṃ ca na vastuno doṣaḥ, kiṃ tarhi vacana-kuśalatā-vikalasyâbhidhāyakasya. kiṃ ca,",
    "GSP29snyayvau:1228": " yeṣāṃ bhavatām ado darśanaṃ: yad uta svârthânumāna-kāle svayaṃ",
    "GSP29snyayvau:1229": " hetu-darśana-mātrāt sādhya-pratīteḥ parârthânumānâvasare 'pi",
    "GSP29snyayvau:1230": " hetu-pratipādanam eva kartavyaṃ \"viduṣāṃ vācyo hetur eva hi kevala\"",
    "GSP29snyayvau:1231": " iti-vacanāt teṣāṃ ‘kṛtakatvād'; itîyatā hetûpanyāsenâiva",
    "GSP29snyayvau:1232": " sisādhayiṣita-sādhya-siddheḥ samasta-dṛṣṭântâbhāsa-varṇanam api",
    "GSP29snyayvau:1233": " pūrvâpara-vyāhata-vacana-racanā-cāturyam āvir-bhāvayati.āsātāṃ tāvad etau,",
    "GSP29snyayvau:1234": " dṛṣṭântasya sādhanâvayavatvenânabhyupagamāt. athêttham ācakṣīthā:",
    "GSP29snyayvau:1235": " anvaya-vyatirekâparijñāne pratipādyasya na dṛṣṭântam antareṇâitau darśayituṃ śakyāv, ato 'nvaya-vyatireka-darśanârthaṃ",
    "GSP29snyayvau:1236": " 'bhidhātavyas, tataś ca tat-kāryâkāriṇāṃ tad-ābhāsatêti ced, gale gṛhītasyâyam ullāpas, tathâpy",
    "GSP29snyayvau:1237": " dṛṣṭântâbhāsau na vāstavau, kiṃ tarhi vaktṛ-doṣa-samutthāv; ato nâbhidhātuṃ yuktau, tathā-vidhasya",
    "GSP29snyayvau:1238": " vidyamāna-vastu-prakāśana-sāmarthya-rahitasya nibiḍa-jaḍimâvaṣṭabdhasya",
    "GSP29snyayvau:1239": " puṃso vādânadhikāritvān, mātṛkā-pāṭha-śālā-yogyatayā viduṣāṃ vādayitum ayuktatvād iti.",
    "GSP29snyayvau:1240": " [NAV_26.0] tad evaṃ parârthânumānaṃ vyācakṣāṇena yad uktaṃ -- yad uta \"tat",
    "GSP29snyayvau:1241": " pakṣâdi-vacanâtmakam\" iti -- tat pakṣa-hetu-dṛṣṭântānāṃ sâbhāsānāṃ pratipādanāt prāyaḥ paryantitaṃ; kevalaṃ tat parôkta-dūṣaṇôddhārād eva samīcīnatām ābibhartîty amunā prastāvena dūṣaṇaṃ sābhāsam abhidhātukāma āha:",
    "GSP29snyayvau:1242": " vādy-ukte sādhane prokta-doṣāṇām udbhāvanam /",
    "GSP29snyayvau:1243": " dūṣaṇaṃ niravadye tu dūṣaṇâbhāsa-nāmakam // NA_26 //",
    "GSP29snyayvau:1244": " [NAV_26.1] vadana-śīlo vādī pratyāyakas, tenôkta upanyaste; kasmin?",
    "GSP29snyayvau:1245": " sādhane; sādhyate pratipādya-pratītāv āropyate 'numeyaṃ yena tat sādhanam.",
    "GSP29snyayvau:1246": " tac câneka-rūpaṃ prāk pratyapādi, tad yathā -- kvacid dhetur evâikaḥ,",
    "GSP29snyayvau:1247": " kvacit pakṣa-hetū, kvacit pakṣa-hetu-dṛṣṭântāḥ, kvacit ta eva sôpanayāḥ,",
    "GSP29snyayvau:1248": " kvacit sanigamanāḥ, kvacid ekâika-tac-chuddhi-vṛddhyêti, pratipādyasya kvacit kathañcit pratyāyayituṃ śakyatvāt, tat-pratyāyanôpāyasya ca sādhanatvād iti. tatrêha samyak-sādhanasya dūṣayitum aśakyatvāt,",
    "GSP29snyayvau:1249": " sādhanâbhāsa eva tat-sāmarthyôpapatteḥ, sādhanâbhāsam eva dūṣanôpanipātāt",
    "GSP29snyayvau:1250": " prāg avasthāyām anirjñātaṃ sāmānyena sādhana-dhvaninôktaṃ, tatra",
    "GSP29snyayvau:1251": " prokta-doṣāṇāṃ",
    "GSP29snyayvau:1252": " pratyakṣâdi-nirākṛta-pakṣâsiddhâdi-hetu-sādhyâdi-vikala-dṛṣṭântâdy-upanyāsa-lakṣaṇānām",
    "GSP29snyayvau:1253": " udbhāvanaṃ prāśnikānāṃ purataḥ prakāśanaṃ yat tad dūṣyate",
    "GSP29snyayvau:1254": " svâbhipreta-sādhya-pratyāyana-vaikalya-lakṣaṇāṃ vikṛtiṃ nīyate sādhanam",
    "GSP29snyayvau:1255": " anenêti dūṣaṇam iti jñeyam.",
    "GSP29snyayvau:1256": " [NAV_26.2] adhunā tad-ābhāsam āha: nirgataṃ samyak-prayuktatvād avadyaṃ pāpaṃ pakṣâdi-doṣa-lakṣaṇaṃ dauṣṭyam asmād iti niravadyaṃ, tasmin sādhane vādinôkta iti vartate. tathâpi matsaritayā pramṛdyôdaraṃ yad avidyamānānāṃ doṣāṇām udbhāvanaṃ tad dūṣaṇa-sthānôpanyastatvāt tat-kāryâkaraṇāt",
    "GSP29snyayvau:1257": " samyak-sādhane doṣôdbhāvanasya pralāpāyamānatvād dūṣaṇavadābhāsata iti",
    "GSP29snyayvau:1258": " dūṣaṇâbhāsam iti; tad eva nāma saṃjñā yasya tat-tathā.",
    "GSP29snyayvau:1259": " samartha-sādhanôpanyāsatvāt sādhite sādhye satām apy",
    "GSP29snyayvau:1260": " apaśabdâlaṅkārâdi-doṣāṇāṃ yad udbhāvanaṃ tad api dūṣaṇâbhāsa-nāmakam iti.",
    "GSP29snyayvau:1261": " tu-śabdena viśeṣaṇârthena darśayati vastu-siddhy-arthaṃ vāda-pravṛttes,",
    "GSP29snyayvau:1262": " tasya siddhatvād, apaśabdâdīnām aprastutatayā tad-dvareṇa",
    "GSP29snyayvau:1263": " doṣa-prakāśanasyâsambaddha-pralāpa-rūpatvād, itarathā tāvan-mātreṇâiva",
    "GSP29snyayvau:1264": " parâpākaraṇa-siddheḥ samartha-sādhanânveṣaṇa-prayatno viśīryeta,",
    "GSP29snyayvau:1265": " prayojanâbhāvād iti.",
    "GSP29snyayvau:1266": " [NAV_27.0] tad evaṃ vyāvahārika-pramāṇasya",
    "GSP29snyayvau:1267": " pratyakṣa-parokṣa-svârtha-parârhâdi-bheda-bhinnasya lakṣaṇaṃ pratipādyâdhunā yaiḥ pāramārthikaṃ",
    "GSP29snyayvau:1268": " aśeṣârtha-gocaraṃ kevala-jñānaṃ nâbhyupagamyate, tan-matôddalanârthaṃ",
    "GSP29snyayvau:1269": " tal-lakṣaṇam abhidhitsur āha:",
    "GSP29snyayvau:1270": " sakalâvaraṇa-muktâtma kevalaṃ yat prakāśate /",
    "GSP29snyayvau:1271": " pratyakṣaṃ sakalârthâtma-satata-pratibhāsanam // NA_27 //",
    "GSP29snyayvau:1272": " [NAV_27.1] sakalaṃ samastam, āvṛṇotyāvriyate vânenêty āvaraṇaṃ,",
    "GSP29snyayvau:1273": " tat-svarūpa-pracchādanaṃ karmêty arthaḥ, sakalaṃ ca tad avāraṇaṃ ca sakalâvaraṇaṃ, tena mukto rahita, ātmā svarūpaṃ yasya tat-tathā. ata eva kevalam asahāyam, āvaraṇa-kṣayôpaśama-vicitratayâiva bodhasya nānâkāratayā pravṛtteḥ, sāmastyena punar āvaraṇa-nirdalane vibandhaka-kāraṇa-vaikalyād",
    "GSP29snyayvau:1274": " ekâkāratayâiva tasya vivartanāt. ato jñānântara-nirapekṣaṃ yat prakāśate prathate nirupādhikaṃ dyotata ity arthaḥ, tat paramârthataḥ pratyakṣam.",
    "GSP29snyayvau:1275": " tad idaṃ sakalâvaraṇa-muktâtmêti-hetu-dvāreṇa tathā kevalaṃ yat prakāśata",
    "GSP29snyayvau:1276": " iti-svarūpato nirūpyâdhunā kārya-dvāreṇa nirūpayann āha: sakalârthâtmanāṃ",
    "GSP29snyayvau:1277": " samasta-vastu-svarūpāṇāṃ satata-pratibhāsanam anavarata-prakāśanaṃ",
    "GSP29snyayvau:1278": " sakalârthâtma-satata-pratibhāsanam iti, pratibhāsyate 'nenêti",
    "GSP29snyayvau:1279": " pratibhāsanam, ātmano dharma-rūpatayā bhedavad-vivakṣitaṃ jñānam iti yāvat. asya ca pāramārthikatvaṃ, nirupacarita-śabdârthôpapatteḥ. tathā hy:",
    "GSP29snyayvau:1280": " akṣa-śabdo jīva-paryāyas, tataś câkṣaṃ prati vartata iti pratyakṣaṃ,",
    "GSP29snyayvau:1281": " yatrâtmanaḥ sākṣād vyāpāraḥ. vyāvahārikaṃ punar indriya-vyavahitâtma-vyāpāra-sampādyatvāt paramârthataḥ parokṣam eva:",
    "GSP29snyayvau:1282": " dhūmād agni-jñānavat, tiro-dhānâviśeṣāt.",
    "GSP29snyayvau:1283": " [NAV_27.2] nanu ca prasiddhaṃ lakṣyam anūdyâprasiddhaṃ lakṣaṇaṃ vidhīyate",
    "GSP29snyayvau:1284": " -- sarvatrâyaṃ nyāyaḥ. aprasiddhe punar lakṣye lakṣaṇam abhidhīyamānam ambarâravindinī-kusuma-lakṣaṇavan nirgocaratāṃ yāyāt. tad idaṃ svarūpato",
    "GSP29snyayvau:1285": " 'prasādhya lakṣaṇam abhidadhānasya ko 'bhiprāya ity; atrôcyate -- ye ye mithyâvalepâdhmātântaḥ-karaṇāḥ pramāṇa-prasiddham apy adaḥ prati",
    "GSP29snyayvau:1286": " vipratipadyante, teṣāṃ dhy-āndhī-kṛta-buddhitvād avadhāraṇīyatām anena darśayati. kim asya pratipādakaṃ pramāṇam iti ced, ete brūmaḥ:",
    "GSP29snyayvau:1287": " [NAV_27.3] samasti samasta-vastu-vistāra-gocaraṃ viśada-darśanaṃ,",
    "GSP29snyayvau:1288": " tad-gocarânumāna-pravṛtteḥ; iha yad-yad-gocaram anumānaṃ pravartate, tasya tasya grāhakaṃ kiñcit pratyakṣam udaya-padavīṃ samāsādayati, yathā",
    "GSP29snyayvau:1289": " citra-bhānoḥ; pravartate ca sakalârtha-viṣayam anumānam; atas",
    "GSP29snyayvau:1290": " tad-avalokinā viśada-darśanenâpi bhāvyam iti. sarvârtha-viṣayaṃ kim anumānaṃ pravartata iti ced, idam api brūma: iha yad yad asti tat tat",
    "GSP29snyayvau:1291": " sarvaṃ sthity-udayâpavarga-saṃsargam anubhavati, vastutvāt; yad yad vastu",
    "GSP29snyayvau:1292": " tat tat sthema-janma-pralayaiḥ kroḍī-kṛtaṃ; tad yathâṅgulir aṅgulitva-vakratva-rjutvâpekṣayêti; vastu ca yad asty, ataḥ",
    "GSP29snyayvau:1293": " prastuta-trayâkrāntaṃ tad avagantavyam. idam eva nikhilârtha-gocaram",
    "GSP29snyayvau:1294": " anekântânumānaṃ jñāna-kriyâbhyāsâtiśayān nikhilâvaraṇa-vicchede",
    "GSP29snyayvau:1295": " vibandhaka-kāraṇâbhāvād viśada-darśanī-bhavati. na cânumāna-pravṛttāv apy anarthitvâdinā pramātur apravṛttāv anumeya-gocara-pratyakṣâsambhavena",
    "GSP29snyayvau:1296": " vyabhicāraś codanīyaḥ, sambhavasya sādhyatayâbhipretatvāt. na ca sambhava-mātre 'sti vyabhicāraḥ, sarvânumeyānāṃ sambhavat-pratyakṣatayā",
    "GSP29snyayvau:1297": " vyāptatvād iti.",
    "GSP29snyayvau:1298": " [NAV_27.4] athavânyathânumānayāmaḥ: sambhavat-samasta-śuddhika ātmā,",
    "GSP29snyayvau:1299": " vidyamāna-śuddhy-upāyatvād; iha yo yo vidyamāna-śuddhy-upāyaḥ sa sa sambhavat-samasta-śuddhiko;",
    "GSP29snyayvau:1300": " vidyamāna-kṣāra-mṛt-puṭa-pākâdi-śuddhy-upāyo ratna-viśeṣas, tathā ca vidyamāna-jñānâdy-abhyāsa-śuddhy-upāya ātmâtaḥ sambhavat-samasta-śuddhika",
    "GSP29snyayvau:1301": " iti. sāmastya-śuddhaś câtmā jñāna-jñāninoḥ kathañcid abhedāt kevalam",
    "GSP29snyayvau:1302": " abhidhīyata iti. jñānâdy-abhyāsaḥ kathaṃ viśuddhi-kāraṇam iti ced,",
    "GSP29snyayvau:1303": " āvaraṇa-mala-pratipakṣa-rūpatvād iti brūmaḥ. pratipakṣa-rūpatā katham avadhāritêiti cet, tavâiva darśanāt. tathā hi: dṛśyate jñānâdy-abhyāsataḥ",
    "GSP29snyayvau:1304": " pratikṣaṇam āvaraṇa-vilayo,",
    "GSP29snyayvau:1305": " viśiṣṭa-viśiṣṭatara-tat-kārya-bodhâdy-anubhavāt, tad-atiśaye punaḥ",
    "GSP29snyayvau:1306": " sāmastyôcchedaḥ syād ity abhidadhmahe. etena yat pare procur -- yathā:",
    "GSP29snyayvau:1307": " pratyakṣâdi-pramāṇa-pañcaka-gocarâtikrāntatvāt sarvârtha-saṃvedanam",
    "GSP29snyayvau:1308": " abhāvâkhya-ṣaṣṭha-pramāṇa-gocaratāṃ pratipadyate -- tad ayuktaṃ,",
    "GSP29snyayvau:1309": " tat-sambhavasyânumānena pratipādanāt,",
    "GSP29snyayvau:1310": " pramāṇa-pañcaka-pravartanâbhāvâsiddheḥ. kiṃ ca, pramāṇa-pañcakaṃ",
    "GSP29snyayvau:1311": " tad-gocaraṃ na pravartata iti kathaṃ bhavato nirṇayaḥ? kiṃ",
    "GSP29snyayvau:1312": " niyata-deśa-kāla-vyāptyā yad vā samasta-deśa-kālâskandanenêti? yady ādyaḥ pakṣas, tato yathā ghaṭâdeḥ kvacit pramāṇa-pañcakaṃ tad-gocaraṃ",
    "GSP29snyayvau:1313": " nirvartamānam abhāvaṃ sādhayaty, evaṃ samasta-vastu-saṃvedana-gocaram api tan nivartamānaṃ niyata-deśa-daśâvacchinnam abhāvaṃ sādhayen, na sarvatra;",
    "GSP29snyayvau:1314": " tataś ca ghaṭâdivat tad durnivāraṃ syāt. atha dvitīyaḥ pakṣo, 'sāv",
    "GSP29snyayvau:1315": " asambhavy eva;",
    "GSP29snyayvau:1316": " samasta-deśa-kāla-varti-puruṣa-pariṣat-saṃvedana-sākṣāt-kāriṇo hy evaṃ vaktuṃ yuktaṃ, yad uta na kvacit samastârtha-saṃvedanaṃ astîti -- na",
    "GSP29snyayvau:1317": " bhavatas, tathā-vidha-puruṣa-sambhavânabhyupagamāt. itarathā ya eva kaścin niścityâivam abhidadhyāt, sa eva samasta-vastu-vistāra-vyāpi-jñānâloka iti",
    "GSP29snyayvau:1318": " samastârtha-gocara-saṃvedana-siddhir ity āstāṃ tāvat.",
    "GSP29snyayvau:1319": " [NAV_28.0] tad evaṃ pramāṇa-viṣaye lakṣaṇa-saṃkhyā-vipratipattī",
    "GSP29snyayvau:1320": " nirākṛtyâdhunā krama-prāptāṃ gocara-vipratipattiṃ bahu-vaktavyatvād",
    "GSP29snyayvau:1321": " anirākṛtya tāvat phala-vipratipattiṃ nirācikīrṣur āha:",
    "GSP29snyayvau:1322": " pramāṇasya phalaṃ sākṣād ajñāna-vinivartanam /",
    "GSP29snyayvau:1323": " kevalasya sukhôpekṣe śeṣasyâdāna-hāna-dhīḥ // NA_28 //",
    "GSP29snyayvau:1324": " [NAV_28.1] dvi-vidhaṃ hi pramāṇasya phalaṃ: sākṣād asākṣāc cânantaraṃ",
    "GSP29snyayvau:1325": " vyavahitaṃ cêty arthaḥ. tatra sākṣād ajñānam anadhyavasāyaḥ prameyâparicchittis tasya vinivartanaṃ viśeṣeṇa pralayâpādanaṃ pramāṇasya",
    "GSP29snyayvau:1326": " phalam, ajñānôddalana-dvāreṇa tasya pravṛttes, tasya ca sarvânartha-mūlatayā pramātr-apakāritvāt. tan-nivartanasya prayojanatā",
    "GSP29snyayvau:1327": " yuktâiva. etac cânantara-prayojanaṃ sarva-jñānānām eka-rūpatvāt",
    "GSP29snyayvau:1328": " sāmānyenôktam. vyavahita-prayojanaṃ punar vibhāgenâha: kevalasya",
    "GSP29snyayvau:1329": " sarva-jña-jñānasya sukhaṃ vaiṣayika-sukhâtīta-paramâhlādânubhava, upekṣā sākṣāt samastârthânubhave 'pi hānôpādānêcchâbhāvān madhya-stha-vṛttitā, te",
    "GSP29snyayvau:1330": " sukhôpekṣe phalam ity arthaḥ. śeṣasya",
    "GSP29snyayvau:1331": " tad-vyatirikta-prākṛta-loka-pramāṇasyâdānaṃ grahaṇaṃ hānaṃ parityāgas,",
    "GSP29snyayvau:1332": " tayor ādāna-hānayor dhīr buddhir ādāna-hāna-dhīḥ, sā phalam iti yāvat.",
    "GSP29snyayvau:1333": " tataś câdeyānāṃ samyag-darśanâdi-srak-candanâdīnāṃ yâditsā, tathā heyānāṃ mithyā-darśanâdi-viṣa-kaṇṭakâdīnāṃ yā jihāsā sā pramāṇa-sādhyâpramāṇāt",
    "GSP29snyayvau:1334": " tad-asiddheḥ, prekṣā-pūrva-kāriṇāṃ tataḥ pravṛtty-ayogād ity uktaṃ bhavati.",
    "GSP29snyayvau:1335": " [NAV_29.0] adhunā gocara-vipratipattiṃ nirācaṣṭe:",
    "GSP29snyayvau:1336": " anekântâtmakaṃ vastu gocaraḥ sarva-saṃvidām /",
    "GSP29snyayvau:1337": " eka-deśa-viśiṣṭo 'rtho nayasya viṣayo mataḥ // NA_29 //",
    "GSP29snyayvau:1338": " [NAV_29.1] aneke bahavo 'ntā aṃśā dharmā vâtmānaḥ svarūpāṇi yasya tad",
    "GSP29snyayvau:1339": " anekântâtmakam. kiṃ tat? vastu bahir antaś ca, gocaro viṣayaḥ,",
    "GSP29snyayvau:1340": " sarva-saṃvidāṃ samasta-saṃvittīnām. anenânekântam antareṇa saṃvedana-prasara-vyavacchedaṃ darśayati, bhrānta-saṃvedanānām apy",
    "GSP29snyayvau:1341": " anekântôddyotana-paṭiṣṭhatayā pravṛtteḥ, kevalaṃ keṣucid aṃśeṣu",
    "GSP29snyayvau:1342": " visaṃvādakatvād apramāṇāni tāni saṅgīryante. tad ayam abhiprāyo: yadā",
    "GSP29snyayvau:1343": " saṃvedana-sāmānyam apy anekânta-viraheṇa na pravartitum utsahate, tadā",
    "GSP29snyayvau:1344": " tad-viśeṣa-bhūtaṃ pramāṇam ekânte pravartiṣyata iti dūrâpāstâvakāśâivâiṣā vārtā, tathâpy",
    "GSP29snyayvau:1345": " kudarśana-vipralabdha-buddhayo bahavo 'tra vipratipadyanta iti sarva-pramāṇānām anekânta-gocaratva-sādhakaṃ pramāṇam abhidhīyate: iha yat pramāṇaṃ tat parasparâvinirluṭhitâneka-dharma-parikarita-vastuno grāhakaṃ,",
    "GSP29snyayvau:1346": " tasyâiva tatra pratibhāsamānatvād; iha yad yatra pratibhāti, tad eva tad-gocaratayâbhyupagantavyaṃ; tad -- yathā",
    "GSP29snyayvau:1347": " nirādīnava-nayana-prabhava-darśane pratibhāsamānaṃ pāṭalatayā japā-kusumaṃ",
    "GSP29snyayvau:1348": " tathâiva tad-gocaratayâbhyupagamyate;",
    "GSP29snyayvau:1349": " parasparâvibhaktâneka-svabhāvâkrānta-mūrtikaṃ ca bahir antaś ca vastu sarva-pramāṇeṣu prathata ity; atas tad eva teṣāṃ gocaraḥ.",
    "GSP29snyayvau:1350": " [NAV_29.2] na cêtarêtara-viśakalita-dharmi-dharma-bhāva-vādibhiḥ",
    "GSP29snyayvau:1351": " kaṇabhakṣâkṣapāda-śiṣyakais tāvad asya hetor asiddhatâdi-doṣaḥ",
    "GSP29snyayvau:1352": " pratipādayituṃ śakyas, tad-abhyupagamam antareṇa svâbhipreta-vastuno",
    "GSP29snyayvau:1353": " 'vasthānâbhāvāt. tathā hy: ekasmin dharmiṇi bahavo dharmās tato bhinna-tanavaḥ kathaṃ varteran? bhedâviśeṣeṇa sarvatra tad-vṛtti-prasaṅgāt. tatrâiva teṣāṃ samavāyān nânyatra vartanta iti cen,",
    "GSP29snyayvau:1354": " nanu so 'pi samavāyo yady upakāryôpakāraka-bhāva-vyatirekeṇâpi bhavati,",
    "GSP29snyayvau:1355": " tataḥ sarvatrâviśeṣeṇa prasajyeta, tad-abhāvâviśeṣāt. asty",
    "GSP29snyayvau:1356": " evôpakāryôpakāraka-bhāva iti ced, hanta hato 'sy,",
    "GSP29snyayvau:1357": " anekôpakārakasyâneka-svabhāvatā-prāptes, tad-virahe",
    "GSP29snyayvau:1358": " 'nekôpakārakatvâbhāvāt. na hi yena svabhāvenâikasyôpakaroti tenâiva",
    "GSP29snyayvau:1359": " dvitīyasya, tasya tatrâivôpayuktatvād, dvitīyôpakāraka-svabhāvasya",
    "GSP29snyayvau:1360": " tad-upamardana-dvāreṇôtpatter, itarathâikam evôpakurvaṃs tiṣṭhet,",
    "GSP29snyayvau:1361": " tad-eka-svabhāvāt. bhinnābhiḥ śaktibhir upakaroti, na bhinnaiḥ svabhāvais,",
    "GSP29snyayvau:1362": " tena nânekânta iti cet, tās tarhi tatra kathaṃ vartanta iti vācyam.",
    "GSP29snyayvau:1363": " samavāyād ity-uttare 'sāv apy upakāryôpakāraka-bhāvam antareṇa kathaṃ na",
    "GSP29snyayvau:1364": " sarvatrêti prācīnaṃ codyaṃ paścāl-lagnam anudhāvati.",
    "GSP29snyayvau:1365": " upakāryôpakāraka-bhāvâbhyupagame punar apy aneka-svabhāvatā-pradarśita-yukteḥ punaḥ",
    "GSP29snyayvau:1366": " śakty-upakāraka-bhinna-śakti-parikalpane tad evâvartate, tan na bhinna-dharma-parikalpane 'py anekântān mokṣa iti varam ādāv eva",
    "GSP29snyayvau:1367": " matsaritāṃ vihāyâneka-dharmâdhyāsitaṃ vastv abhyupagatam. kiṃ",
    "GSP29snyayvau:1368": " bheda-kalpanayâsthāna evâtmanā parikleśitenêti. kiṃ cânekântâbhyupagame saty eṣa guṇaḥ:",
    "GSP29snyayvau:1369": " saṃyogi-saṃyoga-samavāyi-samavāya-guṇa-guṇy-avayavâvayavi-vyakti-sāmānyâdiṣu",
    "GSP29snyayvau:1370": " saṃyoga-samavāya-guṇy-avayavi-sāmānyâdīnāṃ",
    "GSP29snyayvau:1371": " saṃyogi-samavāyi-guṇâvayava-viśeṣâdiṣu vartana-cintāyāṃ yad dūṣaṇa-jālam",
    "GSP29snyayvau:1372": " upanipatati, tad api parihṛtaṃ bhavaty, ekânta-bheda eva tad-upapatter,",
    "GSP29snyayvau:1373": " anekânte tad-utthānâbhāvāt. tathā hi: bhinnāḥ khalu saṃyogâdayaḥ",
    "GSP29snyayvau:1374": " saṃyogy-ādibhyo vikalpayituṃ pāryante -- yad uta katham eta eteṣu vartanta",
    "GSP29snyayvau:1375": " iti? kim eka-deśena yad vā sāmastyena? yady eka-deśena, tad ayuktaṃ, teṣāṃ",
    "GSP29snyayvau:1376": " niravayavatvâbhyupagamāt. sâvayavatve 'pi tebhyo 'vayavebhyo yady",
    "GSP29snyayvau:1377": " abhinnās, tato 'nekântâpattir, ekasyânekâvayavatva-prāpteḥ. atha bhinnās teṣv api te kathaṃ vartanta ity vācyam: eka-deśena sāmastyena vā.",
    "GSP29snyayvau:1378": " eka-deśa-pakṣe tad evâvartata ity anavasthā. atha sāmastyena, tad apy asādhīyaḥ, pratyekaṃ parisamāptatayā saṃyogâdi-bahutva-prasaṅgāt.",
    "GSP29snyayvau:1379": " tad-abhinnāḥ punaḥ saṃyogâdayo na vikalpa-bhājo bhavanti. abheda-pakṣe 'pi",
    "GSP29snyayvau:1380": " saṃyogâdi-mātraṃ saṃyogy-ādi-mātraṃ vā syād iti cen, na, tasyâpy",
    "GSP29snyayvau:1381": " ekântenânabhyupagamāt, kiṃ tarhy anyonyâviśliṣṭa-svarūpā vivakṣayā",
    "GSP29snyayvau:1382": " sandarśanīya-bhedāḥ sarva evâite 'bhyupagamyante, tathā-vidhānāṃ",
    "GSP29snyayvau:1383": " kuyukti-vikalpôtthāpita-dūṣaṇa-samūha-nirākaraṇa-kṣamatvād,",
    "GSP29snyayvau:1384": " abādhita-pratibhāseṣu sarvatra teṣāṃ tathâiva pratibhāsanād, anyathā pratibhāsamānānām anyathā",
    "GSP29snyayvau:1385": " dṛṣṭa-hāny-adṛṣṭa-parikalpanā-dvāreṇâsamañjasa-prāptes; tathā ca brahmâdvaita-śūnya-vādâdayaḥ siddhim aśnuvīran, viśeṣâbhāvād iti.",
    "GSP29snyayvau:1386": " [NAV_29.3] etenâsya hetoḥ kāpilā apy asiddhatâdi-doṣam abhidhitsavo maukyam ānītāḥ. tathā hy: antar ekaṃ saṃvedanam",
    "GSP29snyayvau:1387": " aparâpara-harṣa-viṣādâdy-ananta-dharma-vivartâkrānta-rūpaṃ bahiś ca ghaṭâdikam arthaṃ nava-purāṇâdi-vartula-pārthivatvâdy-aneka-svabhāvâvaṣṭabdha-śarīraṃ sākṣāl lakṣayantaḥ kathaṃ tad-viparīta-kathane pravarteran? prakṛti-puruṣâtmakaṃ",
    "GSP29snyayvau:1388": " dravyam evâikaṃ tāttvikaṃ, paryāya-bhrānti-janakaḥ punar vivarto 'pāramārthika iti cen, na, dvayor api sarva-pramāṇeṣu prakāśamānayor abādhitayoḥ sarva-vyavahāra-nibandhanayoḥ pakṣa-pātam antareṇâikasya nihnotum aśakyatvāt. tathā sati vivarta eva tāttviko, dravyaṃ punar alīkam",
    "GSP29snyayvau:1389": " iti paryāya-pakṣa-pātī prasañjayan durniṣedhaḥ syād iti. athêttham",
    "GSP29snyayvau:1390": " abhidadhīthā: dravyaṃ sarvatrâvyabhicarita-rūpatvāt satyaṃ, paryāyāḥ punar vyabhicāriṇa ity asatyāḥ, tad ayuktam. yadi nāma dravyam abheda-rūpatvāt",
    "GSP29snyayvau:1391": " sarvatrânuvartate, paryāyās tu bheda-rūpatvād vyavacchidyante, tathâpi tat satyam, itare 'līkā iti vaktuṃ na pāryate, na hi nīlaṃ pīta-rūpatāṃ na",
    "GSP29snyayvau:1392": " bibhartîty-etāvatā tad asatyam, atiprasaṅgāt, sarvasya",
    "GSP29snyayvau:1393": " para-rūpa-parihārâvasthāyitayâlīkatva-prāpteḥ. atha dravyam eva paryāyās,",
    "GSP29snyayvau:1394": " tad-avyatiriktatvāt, tat-svarūpavan, na santi vā dravya-vyatirekiṇaḥ",
    "GSP29snyayvau:1395": " paryāyā, niḥsvabhāvatvāt, kha-puṣpavad iti pramāṇayasi, tathā sati paryāyā",
    "GSP29snyayvau:1396": " eva dravyaṃ, tad-avyatiriktatvāt tat-svarūpavan, nâsti vā paryāya-vyatiriktaṃ dravyaṃ, niṣparyāyatvād, ākāśa-kusumavad itîtaro 'pi",
    "GSP29snyayvau:1397": " pramāṇayan kena vāryeta. tan na pakṣa-dvaye 'pi kācid viśeṣôpalabdhir iti.",
    "GSP29snyayvau:1398": " yathâivânanta-saha-krama-varti-paryāyâdhyāsitaṃ vastu sarva-pramāṇeṣu",
    "GSP29snyayvau:1399": " prakāśate tathâivâbhyupagantavyaṃ, tathā cânyasyâbhāvāt tad eva tad-gocara",
    "GSP29snyayvau:1400": " iti sthitam.",
    "GSP29snyayvau:1401": " [NAV_29.4] tathā sugata-matânusāriṇām api madhye sautrāntikas tāvad asya hetor asiddhatām āvir-bhāvayituṃ nôtsahate, tad-abhyupagati-vyatirekeṇa",
    "GSP29snyayvau:1402": " nija-darśana-vyavasthânupapatteḥ. tathā hi: bahis tāvad ekaṃ kāraṇam",
    "GSP29snyayvau:1403": " aparâpara-sāmagry-antaḥ-pātitayâneka-kārya-kāryāvedyate, yathā rūpaṃ svôttara-kṣaṇaṃ svâvagāhi-jñānâdikaṃ ca yugapaj janayati. yadi",
    "GSP29snyayvau:1404": " câika-kṣaṇa-vartinaḥ sāmagrī-bhedena bhedam anubhavata eva",
    "GSP29snyayvau:1405": " bhinna-deśa-nānā-kārya-kāritā, tathā sati nitya-pakṣôditaṃ dūṣaṇaṃ",
    "GSP29snyayvau:1406": " sva-mastakôpanipāti syāt, tasyâpi tathâiva bhinna-kāla-kārya-nirvartane",
    "GSP29snyayvau:1407": " 'pi bhedâbhāva-prasaṅgāt. tathā pratibhāsa-bhedena",
    "GSP29snyayvau:1408": " kṣaṇa-kṣayi-rūpâdi-svalakṣaṇa-vilakṣaṇatvâbhyupagamaś câivaṃ nirnibandhanaḥ syāt, kauṭasthyam ābibhrato 'pi",
    "GSP29snyayvau:1409": " dravyasyâparâpara-kāraṇa-kalāpântar-gatatayā",
    "GSP29snyayvau:1410": " nava-purāṇâdi-paryāya-rūpa-rasa-gandha-sparśâvabhāsa-lakṣaṇa-kārya-sampādanâvirodha-prasakteḥ.",
    "GSP29snyayvau:1411": " kiṃ câyam ekaṃ svâvayava-vyāpinaṃ kālântara-saṃcariṣṇum ākāraṃ sākṣāl lakṣayan kṣaṇa-kṣayi-paramâṇu-lakṣaṇāni svalakṣaṇāny ācakṣīta nânyathā,",
    "GSP29snyayvau:1412": " yathâkūtaṃ tad-avabhāsasya svapnântare 'py anupalakṣaṇāl; lakṣitasya",
    "GSP29snyayvau:1413": " câlakṣita-vyatireka-nirākaraṇatas tādātmyaṃ kathayan sva-girânekântâvabhāsaṃ samarthayate. tathā hy:",
    "GSP29snyayvau:1414": " alakṣita-paramâṇu-pārimāṇḍalya-pratikṣaṇa-vivartam api svalakṣaṇaṃ sthira-sthūrâdy-ātmanā darśayati svarūpam, anyathā suṣuptaṃ jagad",
    "GSP29snyayvau:1415": " āsajyeta, tad-aprakāśane pramāṇântarasyâpy",
    "GSP29snyayvau:1416": " atyanta-vilakṣaṇa-svalakṣaṇâvedakasyâpravṛtti-prasaṅgāt.",
    "GSP29snyayvau:1417": " tathântaḥ-saṃvedanam artha-svarūpâpekṣayā",
    "GSP29snyayvau:1418": " bahir-mukhântar-mukha-savikalpâvikalpa-bhrāntâbhrāntâdi-pratibhāsam ekam abhyupayataḥ katham anekântâvabhāso 'siddhaḥ syāt? tathā",
    "GSP29snyayvau:1419": " nānā-deśa-sthitârtha-sārtha-samarpitâkārôparaktam ekam ākāra-bhede 'py",
    "GSP29snyayvau:1420": " anyathā yugapat-prakāśamāna-sitâsitâdy-artha-vyavasthity-anupapatteḥ",
    "GSP29snyayvau:1421": " saṃvedanam anumanyamānaḥ kathaṃ",
    "GSP29snyayvau:1422": " bhinna-samaya-bhāvi-harṣa-viṣādâdy-aneka-vivarta-vaśāt tad-bhedam",
    "GSP29snyayvau:1423": " ātyantikam abhidadhīta, abhinna-yoga-kṣematvād. yugapad-bhāvināṃ",
    "GSP29snyayvau:1424": " saṃvid-antar-niviṣṭâkārāṇām ekatvaṃ na harṣâdīnāṃ, tad-viparyayād iti cen,",
    "GSP29snyayvau:1425": " na, tat-sāmarthya-vyavasthāpyârthâbheda-prasaṅgāt, tad-ekatayā",
    "GSP29snyayvau:1426": " sita-pītâdiṣu jñānasya bodha-rūpeṇâivâviśiṣṭatvāt. tad evaṃ bahir antaś",
    "GSP29snyayvau:1427": " câikâneka-rūpatve pramāṇataḥ sthiteḥ svalakṣaṇasyânyathā",
    "GSP29snyayvau:1428": " svâbhyupeta-darśana-vyavasthâyogān nârtha-vādy anekânta-prakāśaṃ",
    "GSP29snyayvau:1429": " pratikṣeptum arhati.",
    "GSP29snyayvau:1430": " [NAV_29.5] tathôrarī-kṛta-yogâcāra-matam api balād anekânta-prakāśa-rajjur",
    "GSP29snyayvau:1431": " āveṣṭayaty, ekasyâpi jñānasyâneka-vedya-vedakâkāratayā prathanôpagateḥ.",
    "GSP29snyayvau:1432": " eka-yoga-kṣematvāt tad-aikyam iti cen, na, yugapad-udaya-pralayavatāṃ",
    "GSP29snyayvau:1433": " saha-vedināṃ sakala-santānānām ekatva-prasaṅgāt. saṃvṛti-darśitatvād",
    "GSP29snyayvau:1434": " anekatvasya, na tena sva-saṃvedana-sākṣāt-kṛta-pāramārthikâikatva-kṣatir",
    "GSP29snyayvau:1435": " iti cen, na, brahma-vādi-matâpratiṣedha-prasakter, yato 'nādy-avidyā-balād",
    "GSP29snyayvau:1436": " ekam akramaṃ sacetanaṃ sva-saṃvedana-sākṣāt-kṛtam api brahmânekaṃ kramavac",
    "GSP29snyayvau:1437": " cetanâcetanaṃ parokṣâparokṣaṃ lakṣyate,",
    "GSP29snyayvau:1438": " bhavat-parikalpita-grāhya-grāhakâkāra-vivikta-saṃvedanavad iti tenâpi na",
    "GSP29snyayvau:1439": " durupapādam. astu vâyam anekântâvabhāso bhrāntas, tathâpi saṃvedanasyâdvayatā na lakṣyate, tal-lakṣaṇe sakalâsumatām adhunâiva muktatâvāpteḥ. lakṣyate ca tat kathañcid, itarathā suṣupta-daśāvat",
    "GSP29snyayvau:1440": " sarva-vyavahārôccheda-prasaṅgād ity ekasyâpi saṃvedanasya",
    "GSP29snyayvau:1441": " lakṣitâlakṣitatvenânekânta-pratibhāso duḥśako 'pahnotum iti jñāna-vādy apy asya hetor asiddhatâvir-bhāvanaṃ prati tūṣṇīm āsīta.",
    "GSP29snyayvau:1442": " [NAV_29.6] śūnya-vādinaḥ samastâbhāvād asiddho 'nekânta-prakāśa iti cen,",
    "GSP29snyayvau:1443": " na, tasyâpi pramāṇa-prameyâbhāve na sarvâbhāvâvedanaṃ samasty,",
    "GSP29snyayvau:1444": " anyathâpramāṇakaṃ sarvaṃ sarvatra vidyata iti parasyâpi vadato na vadana-bhaṅgaḥ syāt, tad-abhyupagame 'bhyupagama-kṣatiḥ. tayoś ca darśitavad anekânta-prakāśa iti nâsiddho hetuḥ.",
    "GSP29snyayvau:1445": " maru-marīcikā-nicaya-cumbini saṃvedane jalôllekhe 'pi",
    "GSP29snyayvau:1446": " tad-gocaratvâbhyupagamâbhāvād anaikāntiko 'yam iti mā śaṅkiṣṭhās, tasya",
    "GSP29snyayvau:1447": " bhrāntatvād, abhrānta-prakāśo hi tad-abhyupagati-hetuḥ. athâyam",
    "GSP29snyayvau:1448": " apîtarêtara-vinirluṭhita-paramâṇu-kṣaṇa-kṣayi-bodhena bādhyamānatvād bhrānta ity ācakṣīthās, tad ayuktaṃ, yatas tad-bodhaḥ kim upalabdhi-mātram",
    "GSP29snyayvau:1449": " yad vā nirṇayaḥ? yady ādyaḥ kalpas tadânumānaṃ viśīryeta, nirgocaratvāt,",
    "GSP29snyayvau:1450": " prāthamakalpikenâiva nirvikalpaka-vivikta-darśanena virodha-bhīrutayā",
    "GSP29snyayvau:1451": " sarvathā vastu-grahaṇâbhyupagamāt, pramāṇa-kalite ca",
    "GSP29snyayvau:1452": " mānântara-vaiyarthyād, anavasthā-prāpteḥ. atha dvitīyas, tathā sati sarvaṃ",
    "GSP29snyayvau:1453": " nirvikalpakam apramāṇatām aśnuvīta. na ca nirṇayo 'nekânta-prakāśaṃ",
    "GSP29snyayvau:1454": " bādhate, 'pi tu samarthayate, bahir antaś ca tathâiva tad-vijṛmbhaṇāt.",
    "GSP29snyayvau:1455": " atha sarvathā vastu-grahaṇe 'pi nirvikalpakaṃ yatrâṃśe pāścātyaṃ",
    "GSP29snyayvau:1456": " vyavahāra-kāri-vyavasāyam upajanayati, tatrâiva pramāṇatām āskandati",
    "GSP29snyayvau:1457": " nânyatrêti manyethās, tathā sati yad-anantaram",
    "GSP29snyayvau:1458": " artha-kriyā-samarthârtha-prārthanayā puruṣaḥ pravartate sa eva nirṇayaḥ prāmāṇyaṃ svī-kuryān, na nirvikalpakaṃ, taj-janakatve 'pi sannikarṣâdivad ity āsajyeta. nirvikalpakam anadhigatârthâdhigantṛtvāt pramāṇaṃ, na",
    "GSP29snyayvau:1459": " vyavasitis, tad-vikalpatvād iti cen, nânumiter api tadvad",
    "GSP29snyayvau:1460": " aprāmāṇya-prasaṅgāt. na ca viparītâkāra-nirākaraṇa-caturatayânumitir",
    "GSP29snyayvau:1461": " viśeṣavatī, nirṇīter api tad-apanoda-dakṣatvād, asamāropa-viṣaye",
    "GSP29snyayvau:1462": " 'pravṛtteḥ. tri-rūpa-liṅga-jatayā viśeṣo 'numiter mānatā-sādhaka iti cet,",
    "GSP29snyayvau:1463": " sākṣād anubhavād utpādas tarhi nirṇīter mahâparādha iti bhavato bālatām",
    "GSP29snyayvau:1464": " īkṣāmahe. kiṃ ca, yathā nirvikalpakam alakṣitaṃ",
    "GSP29snyayvau:1465": " sakala-vyāvṛtta-svalakṣaṇa-grahaṇa-pravaṇam api katicid-aṃśa-viṣayaṃ",
    "GSP29snyayvau:1466": " vikalpam utthāpayati, tathârtha evêndriyâlokâdi-sannikṛṣṭatayā",
    "GSP29snyayvau:1467": " katicin-nijâṃśa-viṣayaṃ sākṣād-viśada-vikalpaṃ janayed iti kim",
    "GSP29snyayvau:1468": " ajā-gala-stana-kalpa-nirvikalpaka-kalpanayā? tāvanto 'ṃśā bahir-arthe",
    "GSP29snyayvau:1469": " virudhyanta iti cet, pāṭavâpāṭavâdayo darśane 'py ekasmin na virudhyanta",
    "GSP29snyayvau:1470": " iti kiṃ rājñām ājñā? tasmān na kṣaṇa-kṣayi-paramâṇu-lakṣaṇa-svalakṣaṇa-lakṣakaṃ kvacit kadācid darśanaṃ",
    "GSP29snyayvau:1471": " lakṣayanti bhavanto 'pi, kevalaṃ sva-darśanânuraktântaḥ-karaṇatayā na",
    "GSP29snyayvau:1472": " tad-asattāṃ pratipadyante. svâṃśa-vyāpinaṃ kālântarânuyāyinam ekaṃ bahir",
    "GSP29snyayvau:1473": " antaś cârthaṃ bodhaṃ ca prakāśayan prathamāno nirṇayaḥ, na punar nirmūlakaiḥ kuyukti-vikalpair bādhyata iti na bhrāntaḥ. kiṃ câsya bhrāntatāṃ kathayan sarva-pramāṇa-prameya-vyavasthām unmūlyati. tathā hi:",
    "GSP29snyayvau:1474": " yat sattva-bodha-rūpatva-sukhatvâdiṣu pramāṇaṃ tad eva",
    "GSP29snyayvau:1475": " kṣaṇa-kṣayitva-svarga-prāpaṇa-śakti-yuktatvâdiṣv apramāṇam; tathā yad vastu nīla-caturasrôrdhvatâdi-rūpatayā prameyaṃ tad eva",
    "GSP29snyayvau:1476": " madhya-bhāga-kṣaṇa-vivartâdinâprameyaṃ; tathā yad bahir-arthâpekṣayā",
    "GSP29snyayvau:1477": " savikalpakaṃ svapnâdi-darśanaṃ vā bhrāntaṃ tad eva svarūpâpekṣayâbhrāntam;",
    "GSP29snyayvau:1478": " tathā yan niśīthinī-nātha-dvayâdikaṃ dvitve 'līkaṃ tad api dhavalatā-niyata-deśa-cāritâdāv analīkam iti nirṇayaḥ. yadi tu virodhād",
    "GSP29snyayvau:1479": " bibhyadbhir bhavadbhir ayam apahnūyate, kim aparam aikāntikaṃ pramāṇaṃ prameyaṃ côrarī-kṛtya svâkūtaṃ pratiṣṭhāpayeyur iti sakautukaṃ naś cetaḥ.",
    "GSP29snyayvau:1480": " [NAV_29.7] atha jñāna-vādy advaita-prakāśam alakṣitam abhyupetya tena",
    "GSP29snyayvau:1481": " bāhuvidhyaṃ dadhāno bodho bādhyamānatvād bhrānta ity abhidadhyāt, tad",
    "GSP29snyayvau:1482": " ayuktam, dṛṣṭa-hāny-adṛṣṭa-parikalpanā-prasaṅgād,",
    "GSP29snyayvau:1483": " alakṣita-nirvikalpa-darśanasya ca prāg eva pratikṣiptatvāt. atha yuktir bodhasya vaividhyaṃ bādheta, tathā hi: bhrāntâbhrānta-saṃvedana-vivekasya",
    "GSP29snyayvau:1484": " kartum aśakyatvāt, saṃvin-mātrasya tu sarvatrâvyabhicāritvād, advayaṃ saṃvedanaṃ vivikta-yuktyā",
    "GSP29snyayvau:1485": " anādi-kālâlīna-vāsanā-samupajanita-saṃvṛti-darśita-sattākaṃ",
    "GSP29snyayvau:1486": " sitâsitâdi-vividha-pratibhāsaṃ nirākurute. atra pratividadhmahe: kim ayam anekâkāro bodho 'dvaya-saṃvedanād vyatyaraikṣīd vā na vā. kiṃ câto, yadi",
    "GSP29snyayvau:1487": " vyabhaitsīt, katham adṛṣṭa-tat-kāryatve vyatirikto 'yaṃ tad advayaṃ saṃvedanam anumāpayet? avyatireka-pakṣe punar anekaḥ sann",
    "GSP29snyayvau:1488": " eka-saṃvedana-tādātmyena prathamānaḥ katham advaitaṃ nôddalayet? atha",
    "GSP29snyayvau:1489": " saṃvṛti-darśitatvād alīkatayâsya sitâsitâdy-ākāra-bahir-mukha-kāluṣyasya",
    "GSP29snyayvau:1490": " bodhena tāttvikena saha bhedâbheda-vikalpânupapattir iti brūṣe, tathā sati paro bodhasyâpāramārthikatvaṃ avidyā-darśitatvād, artha-sattāyāḥ punas",
    "GSP29snyayvau:1491": " tattva-rūpatā, sarvatrâvyabhicārād iti bruvāṇo durnivāraḥ syāt. jaḍasya prakāśâyogāt saṃvittiḥ satyā, nârtha iti ced, ekasyânekatâvabhāsâbhāvād anekântaḥ satyo, nâdvaitam iti pratijānīmahe. saṃvṛtyâdvayasyâpi",
    "GSP29snyayvau:1492": " nānā-pratibhāso 'viruddha iti ced, anādy-avidyā-balāj jaḍasyâpi cetanatayā prakāśo na viruddha iti parasyâpi śaṭhôttaraṃ nâtidurlabhaṃ bhavet. kiṃ",
    "GSP29snyayvau:1493": " ca, nānâkāra-kaluṣita-caitanya-sāmānyasyânyathânupapatti-sāmarthyatas",
    "GSP29snyayvau:1494": " tasya siddhatvād advayaṃ saṃvedanam asiddhaṃ sādhayed ayam, anyathā nirnibandhanatayā sādhanasyâpravṛttes, tathā ca sthira-sthūrâdy-upalakṣitârthâṃśa-vaśād",
    "GSP29snyayvau:1495": " viśakalita-paramâṇu-kṣaṇa-kṣayi-paryāya-tādātmyaṃ sādhayan tam anekânta-vādinaṃ na pratikṣeptum arhati, yukter ubhayatrâpi tulyatvāt. kiṃ",
    "GSP29snyayvau:1496": " ca, yo 'yaṃ sita-pītâdy-anekâkāra-nirṇayo 'sāv api",
    "GSP29snyayvau:1497": " sva-saṃvedanâpekṣayâdvaya-rūpa iti bhavad-abhiprāyo; yathā",
    "GSP29snyayvau:1498": " cânavasthā-bhīrutayā sarvaṃ jñānaṃ sva-prakāśam abhyupetaṃ, tathā sarvo niścayaḥ sva-niścāyako 'bhyupagantavyo, 'nyathā tatrâpy anavasthā-doṣo",
    "GSP29snyayvau:1499": " 'nuṣajyeta, niścayāś ca sarvathā svarūpaṃ niścinuyur, nâika-deśena, yato",
    "GSP29snyayvau:1500": " \"niścayair yan na niścīyate rūpaṃ tat teṣāṃ viṣayaḥ katham\" iti svayam eva",
    "GSP29snyayvau:1501": " sva-vadhāya pralapitam. tathā câdvayasya kṣaṇa-kṣayiṇaḥ svarūpasya tair grahaṇe viparītâropâbhāvād ādita eva anutthānaṃ saṃsārasyêti yukti-rikta",
    "GSP29snyayvau:1502": " evâmuktatâbhimānaḥ syāt, na câivam, bhava-bhāvasya",
    "GSP29snyayvau:1503": " pratiprāṇi-prasiddhatvāt. tan nâyam itarêtarâvinirluṭhita-dravya-paryāya-prakāśo bhrāntas,",
    "GSP29snyayvau:1504": " tad-viparītârthôpasthāpaka-pramāṇântarâbhāvād iti sthitam.",
    "GSP29snyayvau:1505": " [NAV_29.8] yadā tu śūnya-vādī ‘nirālambanāḥ sarve pratyayāḥ, pratyayatvāt,",
    "GSP29snyayvau:1506": " svapna-pratyayavad'; iti parâbhiprāya-pravṛttânumāna-balād bhrāntatām asya kathayet, tadā taṃ prati ‘sâlambanāḥ sarve pratyayāḥ, pratyayatvāj,",
    "GSP29snyayvau:1507": " jāgrad-daśā-pratyayavad'; iti viparītânumānam upaḍhaukanīyam. sa yadi dṛṣṭântasya sādhya-vikalatām udbhāvayet, tadā tad-dṛṣṭânte 'pi sā",
    "GSP29snyayvau:1508": " darśanīyā. yadi punar asau svapna-pratyayasya nirālambanatvaṃ bhavadbhir abhipretam iti vilapann āsituṃ na dadyāt, tadā sa vikalpataḥ paryanuyojyo:",
    "GSP29snyayvau:1509": " 'smad-abhyupagamaḥ pramāṇaṃ bhavato 'pramāṇaṃ vā? pramāṇaṃ ced, yathā",
    "GSP29snyayvau:1510": " tad-balād dṛṣṭânta-samarthanaṃ tathā",
    "GSP29snyayvau:1511": " jāgrat-pratyaya-gocarârtha-samarthanam api kiṃ na kuruṣe, ko 'yam",
    "GSP29snyayvau:1512": " ardha-jaratīya-nyāyaḥ? athâpramāṇam, evaṃ sati svapna-pratyaya-nirālambanatā-sādhakaṃ pramāṇântaraṃ mṛgaṇīyaṃ, kim anena kuśa-kāśâvalambanena. tatrâpi pramāṇântare vikalpa-yugalam amalam",
    "GSP29snyayvau:1513": " avatarati: tat kiṃ nirālambanaṃ sâlambanaṃ vā? nirālambanaṃ cen,",
    "GSP29snyayvau:1514": " nânya-pratyayasya nirālambanatāṃ gadituṃ paṭiṣṭhaṃ, nirgocaratvāt. atha",
    "GSP29snyayvau:1515": " sâlambanaṃ, hanta hato 'si, nirālambanāḥ sarve pratyayā iti",
    "GSP29snyayvau:1516": " pratijñāta-kṣater, anenâiva vyabhicārād iti śaṭhaḥ pratiśaṭhâcaraṇena nirloṭhanīyaḥ. tan",
    "GSP29snyayvau:1517": " [NAV_29.9] viruddhatā-śaṅkā punar dūrâpāsta-prasarâiva, pramāṇa-prakāśite",
    "GSP29snyayvau:1518": " 'rthe sarva-vādināṃ tathâbhyupagamâvigānād iti. anena",
    "GSP29snyayvau:1519": " saṃśaya-virodhânavasthā-vaiyadhikaraṇyâsambhavâdi-dūṣaṇāni",
    "GSP29snyayvau:1520": " nirmūlaka-mithyā-vikalpôtthāpitāni",
    "GSP29snyayvau:1521": " pratibhāsa-mudgara-nipāta-nirdalita-mastakatvān na jīvitum utsahanta iti.",
    "GSP29snyayvau:1522": " tasmād asiddhatâdi-doṣa-vinā-kṛto 'yaṃ tathā-pratibhāsa-lakṣaṇo hetur",
    "GSP29snyayvau:1523": " anekânta-gocaratāṃ pramāṇasya parān abhyupagamayatîty alam vistareṇa.",
    "GSP29snyayvau:1524": " tasmāt ‘tasyâiva tatra pratibhāsanāt'; sarva-saṃvidām anekântâtmakaṃ vastu gocara iti sthitam.",
    "GSP29snyayvau:1525": " [NAV_29.10] ayaṃ ca yathâvasthita-pramāṇa-vyāpāra-paryālocaka-pramātr-abhiprāyeṇa",
    "GSP29snyayvau:1526": " pramāṇa-gocaro darśitaḥ. nayas tarhi kiṃ-bhūtam taṃ manyata iti",
    "GSP29snyayvau:1527": " vacanâvakāśe saty āha: ekêty-ādi. ananta-dharmâdhyāsitaṃ vastu",
    "GSP29snyayvau:1528": " svâbhipretâika-dharma-viśiṣṭaṃ nayati prāpayati saṃvedanam ārohayatîti",
    "GSP29snyayvau:1529": " nayaḥ, pramāṇa-pravṛtter uttara-kāla-bhāvī parāmarśa ity arthas; tasya viṣayo gocaro mato 'bhipreta eka-deśenânityatvâdi-dharma-lakṣaṇena",
    "GSP29snyayvau:1530": " viśiṣṭaḥ para-rūpebhyo vibhinno 'rthaḥ prameya-rūpaṃ, pramāṇam evaṃ-vidham",
    "GSP29snyayvau:1531": " evârthaṃ gṛhṇātîti svâkutena tena vyavasthāpanād iti.",
    "GSP29snyayvau:1532": " [NAV_29.11] athavā pramāṇa-viṣayāṃ lakṣaṇa-saṃkhyā-gocara-phala-rūpāṃ",
    "GSP29snyayvau:1533": " catur-vidhāṃ vipratipattiṃ nirākṛtyâtrâiva naya-gocaraṃ nirūpayann āha:",
    "GSP29snyayvau:1534": " ekêty-ādi. nanu câdi-vākyena pramāṇa-vyutpādana-mātraṃ pratijñānaṃ, tat kiṃ ayam aprastuto 'tra naya-gocaraḥ pratipādyata iti. satyaṃ, evaṃ",
    "GSP29snyayvau:1535": " manyate: na nayaḥ pramāṇād atyantaṃ dūra-yāyī, kiṃ tarhi tad-aṃśa-bhūta",
    "GSP29snyayvau:1536": " eva, naya-samudāya-sampādyatvāt pramāṇasyâtas tad-vyutpādana-pratijñāne",
    "GSP29snyayvau:1537": " 'sāv api ‘tan-madhya-patitas tad-grahaṇena gṛhyata'; iti-nyāyād gṛhīta",
    "GSP29snyayvau:1538": " eva, tan nâyam aprastuta iti.",
    "GSP29snyayvau:1539": " [NAV_29.12] atrâpi padârthaḥ sa eva, kevalaṃ vākyârtha-bhedaḥ. tathā",
    "GSP29snyayvau:1540": " hîhâivaṃ ghaṭanā: nayasya viṣaya eka-deśa-viśiṣṭo 'rtho mato nītividām iti. nanu ca yadi nayasya pramāṇântaḥ-pātitve 'pi pṛthag gocaraḥ pratipādyate, tataḥ pramāṇavad etad-viṣayā lakṣaṇâdi-vipratipattir api",
    "GSP29snyayvau:1541": " nirākartavyā. satyaṃ, kiṃ tu na pareṣāṃ naya-vyavahāraḥ prasiddho, 'to",
    "GSP29snyayvau:1542": " dharmiṇo 'bhāvāt tad-gocarā vipratipattir nâsty eva. na ca te tena tattvaṃ pratipādanīyās, tattva-pratipādane pramāṇasyâiva vyāpārān, nayasya punar eka-deśa-niṣṭhatvena tat-pratipādana-sāmarthya-vikalatvād, ata evâcāryasya na tal-lakṣaṇâdi-svarūpa-kathane 'pi mahânādaraḥ. gocaraṃ punar heya-pakṣe",
    "GSP29snyayvau:1543": " kākvā prakṣipan sākṣāt pratipādayati: mā bhūt sva-darśanântaḥ-pātināṃ",
    "GSP29snyayvau:1544": " manda-buddhīnāṃ pramāṇa-pratipanne 'py anekântâtmake vastuny eka-deśa-samarthanâbhiniveśa-lakṣaṇaḥ kadāgraha iti. athavā",
    "GSP29snyayvau:1545": " sva-darśanântaḥ-pātinaḥ praty anenâiva gocara-kathanenôpalakṣaṇatvāl",
    "GSP29snyayvau:1546": " lakṣaṇâdīny api lakṣayati. tatra pramāṇa-pratipannârthâika-deśa-parāmarśo",
    "GSP29snyayvau:1547": " naya iti lakṣaṇaṃ, sarva-naya-viśeṣânuyāyitvāt",
    "GSP29snyayvau:1548": " para-rūpa-vyāvartana-kṣamatvāc câsya. saṃkhyayā punar anantā iti,",
    "GSP29snyayvau:1549": " ananta-dharmatvād vastunas, tad-eka-dharma-paryavasitâbhiprāyāṇāṃ ca",
    "GSP29snyayvau:1550": " nayatvāt, tathâpi cirantanâcāryaiḥ sarva-saṅgrāhi-saptâbhiprāya-parikalpanā-dvāreṇa sapta nayāḥ pratipāditāḥ.",
    "GSP29snyayvau:1551": " tad yathā --",
    "GSP29snyayvau:1552": " ‘naigama-saṅgraha-vyavahāra-rjusūtra-śabda-samabhirūḍhâivambhūtā nayā';",
    "GSP29snyayvau:1553": " iti. ato 'smābhir api ta eva varṇyante.",
    "GSP29snyayvau:1554": " [NAV_29.13] katham ete sarvâbhiprāya-saṅgrāhakā iti ced, ucyate:",
    "GSP29snyayvau:1555": " 'bhiprāyas tāvad artha-dvāreṇa śabda-dvāreṇa vā pravarteta,",
    "GSP29snyayvau:1556": " gaty-antarâbhāvād; arthaś ca sāmānya-rūpo viśeṣa-rūpo vā, śabdo 'pi",
    "GSP29snyayvau:1557": " rūḍhito vyutpattitaś ca, vyutpattir api sāmānya-nimitta-prayuktā",
    "GSP29snyayvau:1558": " tat-kāla-bhāvi-nimitta-prayuktā vā syāt. tatra ye kecanârtha-nirūpaṇa-pravaṇāḥ pramātr-abhiprāyās te sarve 'py ādye",
    "GSP29snyayvau:1559": " naya-catuṣṭaye 'ntar-bhavanti. tatrâpi ye paraspara-viśakalitau",
    "GSP29snyayvau:1560": " sāmānya-viśeṣāv icchanti tat-samudāya-rūpo naigamaḥ. ye punaḥ kevalaṃ",
    "GSP29snyayvau:1561": " sāmānyaṃ vāñchanti tat-samūha-sampādyaḥ saṅgrahaḥ. ye punar anapekṣita-śāstrīya-sāmānya-viśeṣaṃ loka-vyavahāram avatarantaṃ ghaṭâdikaṃ padârtham abhiprayanti tan-nicaya-janyo vyavahāraḥ. ye tu kṣaṇa-kṣayiṇaḥ",
    "GSP29snyayvau:1562": " paramâṇu-lakṣaṇā viśeṣāḥ satyā iti manyante tat-saṅghāta-ghaṭita ṛjusūtra",
    "GSP29snyayvau:1563": " iti. tathā ye rūḍhitaḥ śabdānāṃ pravṛttiṃ vāñchanti tan-nivaha-sādhyaḥ",
    "GSP29snyayvau:1564": " śabda iti. ye tu vyutpattito dhvanīnāṃ pravṛttiṃ vāñchanti nânyathā",
    "GSP29snyayvau:1565": " tad-vāra-janyaḥ samabhirūḍha iti. ye tu vartamāna-kāla-bhāvi-vyutpatti-nimittam adhikṛtya śabdāḥ pravartante",
    "GSP29snyayvau:1566": " nânyathêti manyante tat-saṅgha-ghaṭitaḥ khalv evambhūta iti. tad evaṃ na",
    "GSP29snyayvau:1567": " kaścid vikalpo 'sti vastu-gocaro yo 'tra naya-saptake nântar-yātîti",
    "GSP29snyayvau:1568": " sarvâbhiprāya-saṅgrāhakā ete iti sthitam.",
    "GSP29snyayvau:1569": " [NAV_29.14] sāmpratam eṣām eva pratyekaṃ matam upavarṇayāmaḥ. tatra gamanaṃ gamaḥ pariccheda ity arthaḥ. niścito gamo nigamo",
    "GSP29snyayvau:1570": " vivikta-vastu-grahaṇaṃ, sa eva, prajñâder ākṛti-gaṇatayā",
    "GSP29snyayvau:1571": " svârthikâṇ-pratyaya-vidhānān naigamaḥ. yadi vā nigamyante niyataṃ paricchidyanta iti nigamā arthās teṣu bhavo yo 'bhiprāyo",
    "GSP29snyayvau:1572": " niyata-pariccheda-rūpaḥ sa naigama iti. ayaṃ hi sattā-lakṣaṇaṃ",
    "GSP29snyayvau:1573": " mahā-sāmānyam avāntara-sāmānyāni ca dravyatva-guṇatva-karmatvâdīni",
    "GSP29snyayvau:1574": " tathântyān viśeṣān sakalâsādhāraṇa-rūpa-lakṣaṇān avāntara-viśeṣāṃś",
    "GSP29snyayvau:1575": " câpekṣayā para-rūpa-vyāvartana-kṣamān sāmānyād",
    "GSP29snyayvau:1576": " atyanta-vinirluṭhita-svarūpān abhipraiti. tathā hi: kila saṃvin-niṣṭhāḥ",
    "GSP29snyayvau:1577": " padârtha-vyavasthitayo, na ca sāmānya-grāhiṇi vijñāne viśeṣâvabhāso 'sty,",
    "GSP29snyayvau:1578": " 'nuvartamānâikâkāra-parāmarśena tad-grahaṇād, anyathā",
    "GSP29snyayvau:1579": " sāmānya-grāhakatvâyogāt. nâpi viśeṣa-grahaṇa-dakṣe saṃvedane sāmānyaṃ cakāsti, viśiṣṭa-deśa-daśâvacchinna-padârtha-grāhitayā",
    "GSP29snyayvau:1580": " anyathā viśeṣa-saṃvedanatvâyogāt. na câitau paraspara-vibhinnāv api pratibhāsamānau sāmānya-viśeṣau kathañcin miśrayitum yuktāv, atiprasaṅgād,",
    "GSP29snyayvau:1581": " vibhinna-pratibhāsinām api nikhilârthâtmanām aikya-prāpteḥ. evaṃ ca pramāṇayati: paraspara-viśliṣṭau sāmānya-viśeṣau, pārthakyenôpalabdher,",
    "GSP29snyayvau:1582": " iha yad yat pārthakyenôpalabhyate tat tat paraspara-viśliṣṭaṃ dravyaṃ, tad yathā -- devadatta-yajñadattāv iti, pārthakyena côpalabhyete",
    "GSP29snyayvau:1583": " sāmānya-viśeṣāv, ataḥ paraspara-vibhinnāv iti. na sāmānyāt pṛthag",
    "GSP29snyayvau:1584": " viśeṣôpalambha iti cet, kathaṃ tarhi tasyôpalambha iti vācyam.",
    "GSP29snyayvau:1585": " sāmānya-vyāptasyêti cen, na tarhi sa viśeṣôpalambhaḥ, sāmānyasyâpi tena grahaṇāt; tataś ca tena bodhena vivikta-viśeṣa-grahaṇâbhāvāt tad-vācakaṃ",
    "GSP29snyayvau:1586": " dhvaniṃ tat-sādhyaṃ ca vyavahāraṃ na pravartayet pramātā; na câitad asti,",
    "GSP29snyayvau:1587": " viśeṣâbhidhāna-vyavahārayoḥ pravṛtti-darśanāt. tasmād viśeṣam abhilaṣatā",
    "GSP29snyayvau:1588": " tatra ca vyavahāraṃ pravartayatā tad-grāhako bodho vivikto 'bhyupagantavyaḥ. tathā sāmānyam api viviktâkāratayā sva-grāhiṇi jñāne yadi na prakāśeta, tadā tad-gocarâbhimata-saṃvedanena viśeṣasyâpy ākalanāt sāmānyâbhidhāna-vyavahārayoḥ pravṛtter ucchedas tathâiva vaktavyo,",
    "GSP29snyayvau:1589": " vivikta-sāmānya-grāhi-bodha-mūlakatvāt tayos, tad-aniṣṭau tayor apy abhāvâpatteḥ. na ca sāmānyaṃ viśeṣaṃ vā tiras-kṛtya kevalasya viśeṣasya sāmānyasya vâbhyupagamaḥ kartuṃ yukto, dvayor api sva-grāhi-jñāne",
    "GSP29snyayvau:1590": " pratibhāsamānatayā viśeṣâbhāvāt. tasmād etau dvāv apîtarêtara-viśakalitāv",
    "GSP29snyayvau:1591": " aṅgī-karaṇârhāv iti naigamaḥ.",
    "GSP29snyayvau:1592": " [NAV_29.15] adhunā saṅgrahâbhiprāyo varṇyate. tatra saṅgṛhṇāty aśeṣa-viśeṣa-tiro-dhāna-dvāreṇa sāmānya-rūpatayā jagad ādatta iti",
    "GSP29snyayvau:1593": " saṅgrahaḥ. ayaṃ hi manyate: bhāva-lakṣaṇa-sāmānyād vyatiricyamāna-mūrtayo",
    "GSP29snyayvau:1594": " vā viśeṣāḥ parikalpyerann, avyatiricyamāna-mūrtayo vā, gaty-antarâbhāvāt.",
    "GSP29snyayvau:1595": " tatra yady ādyaḥ pakṣas, tadā niḥsvabhāvatāṃ te svī-kuryur,",
    "GSP29snyayvau:1596": " bhāva-vyatirekitvād, gagana-kusumâdivat. atha dvitīyaḥ kalpas, tarhi",
    "GSP29snyayvau:1597": " bhāva-mātram āpadyante. tathā hi: bhāva-mātraṃ viśeṣās,",
    "GSP29snyayvau:1598": " tad-avyatiriktatvād, iha yad yato 'vyatiriktaṃ tat tad eva bhavati, tad yathā -- bhāvasyâiva svarūpam, avyatirekiṇaś ca viśeṣā, atas tad-rūpā eva.",
    "GSP29snyayvau:1599": " nanu ca yadi bhāva-mātram eva tattvaṃ tadā tasya sarvatrâviśeṣād ya ete",
    "GSP29snyayvau:1600": " pratiprāṇi-prasiddhāḥ stambhêbha-kumbhâmbho-rūhâdi-viśiṣṭa-vastu-sādhyā",
    "GSP29snyayvau:1601": " vyavahārās te sarve 'pi pralayam āpadyerann, ato viśeṣā api",
    "GSP29snyayvau:1602": " vivikta-vyavahāra-hetavo 'bhyupagantavyāḥ. nâitad asti,",
    "GSP29snyayvau:1603": " vyavahārasyânādy-avidyā-bala-pravartitatvāt, tena",
    "GSP29snyayvau:1604": " pārāmarthika-pramāṇa-pratiṣṭhita-tattva-pratibandhâbhāvāt. kiṃ ca,",
    "GSP29snyayvau:1605": " viśeṣâgraho viśeṣeṇa tyājyo, viśeṣa-vyavasthāpaka-pramāṇâbhāvāt. tathā hi:",
    "GSP29snyayvau:1606": " bheda-rūpā viśeṣāḥ, na ca kiñcit pramāṇaṃ bhedam avagāhate, pratyakṣaṃ hi tāvad bhāva-sampādita-sattākaṃ tam eva sākṣat-kartuṃ yuktam, nâbhāvaṃ,",
    "GSP29snyayvau:1607": " tasya sakala-śakti-viraha-rūpatayā tad-utpādane vyāpārâbhāvād,",
    "GSP29snyayvau:1608": " anutpādakasya ca sākṣāt-karaṇe sarva-sākṣāt-karaṇa-prasaṅgāt, tathā ca viśeṣâbhāvāt sarvo draṣṭāsarva-darśīsyāt. aniṣṭam câitad bhavatāṃ, tasmād",
    "GSP29snyayvau:1609": " bhāva-grāhakam eva tad eṣṭavyam. sa ca bhāvaḥ sarvatrâviśiṣṭa iti tathâiva",
    "GSP29snyayvau:1610": " tena grāhyas, tad-uttara-kāla-bhāvī punar vikalpo ghaṭo 'yaṃ paṭâdir na bhavatîty evam-ākāro vyavahāraṃ racayann avidyā-mūlatvān na pramāṇaṃ, tan na pratyakṣād viśeṣâvagatiḥ. nâpy anumānâdeḥ, pratyakṣa-mūlakatvāc",
    "GSP29snyayvau:1611": " cheṣa-pramāṇa-vargasya, tasmāt sāmānyam eva paramârtho, na viśeṣā iti",
    "GSP29snyayvau:1612": " saṅgrahaḥ.",
    "GSP29snyayvau:1613": " [NAV_29.16] sāmprataṃ vyavahāra-matam ucyate. tatra vyavaharaṇaṃ vyavahriyate vânena laukikair abhiprāyeṇêti vyavahāraḥ. ayaṃ tu manyate:",
    "GSP29snyayvau:1614": " yathā loka-grāham eva vastv astu, kim",
    "GSP29snyayvau:1615": " anayâdṛṣṭâvyavahriyamāna-vastu-parikalpana-kaṣṭa-piṣṭikayā? yad eva ca",
    "GSP29snyayvau:1616": " loka-vyavahāra-patham avatarati tasyânugrāhakaṃ pramāṇam upalabhyate,",
    "GSP29snyayvau:1617": " nêtarasya, na hi sāmānyam anādi-nidhanam ekaṃ saṅgrāhâbhimataṃ pramāṇa-bhūmis, tathânubhavâbhāvāt, sarvasya sarva-darśitva-prasaṅgāc ca.",
    "GSP29snyayvau:1618": " nâpi viśeṣāḥ paramâṇu-lakṣaṇāḥ kṣaṇa-kṣayiṇaḥ pramāṇa-gocaras, tathā pravṛtter abhāvāt. tasmād idam eva nikhila-lokâbādhitaṃ pramāṇa-prasiddhaṃ",
    "GSP29snyayvau:1619": " kiyat-kāla-bhāvi-sthūratām ābibhrāṇam",
    "GSP29snyayvau:1620": " udakâharaṇâdy-artha-kriyā-nirvartana-kṣamaṃ ghaṭâdikaṃ vastu-rūpaṃ",
    "GSP29snyayvau:1621": " pāramārthikam astu, pūrvôttara-kāla-bhāvi-tat-paryāya-paryālocanā punar",
    "GSP29snyayvau:1622": " ajyāyasī, tatra pramāṇa-prasarâbhāvāt, pramāṇam antareṇa ca vicārasya kartum aśakyatvāt. avastutvāc ca teṣāṃ, kiṃ tad-gocara-paryālocanena?",
    "GSP29snyayvau:1623": " tathā hi: pūrvôttara-kāla-bhāvino dravya-vivartāḥ",
    "GSP29snyayvau:1624": " kṣaṇa-kṣayi-paramâṇu-lakṣaṇā vā viśeṣā na kañcana loka-vyavahāram",
    "GSP29snyayvau:1625": " uparacayanti, tan na te vastu-rūpā, loka-vyavahārôpayogināṃ eva vastutvād iti vyavahāraḥ.",
    "GSP29snyayvau:1626": " [NAV_29.17] sāmprataṃ ṛjusūtrâbhiprāyaḥ kathyate. tatra rju praguṇam",
    "GSP29snyayvau:1627": " akuṭilam atītânagata-vakra-parityāgād vartamāna-kṣaṇa-vivarti-vastuno",
    "GSP29snyayvau:1628": " rūpaṃ sūtrayati niṣṭaṅkitaṃ darśayatîty ṛjusūtraḥ. tathā hy: asyâbhiprāyo",
    "GSP29snyayvau:1629": " -- 'tītasya vinaṣṭatvād anāgatasyâlabdhâtma-lābhatvāt khara-viṣāṇâdibhyo",
    "GSP29snyayvau:1630": " 'viśiṣyamāṇatayā sakala-śakti-viraha-rūpatvān",
    "GSP29snyayvau:1631": " nârtha-kriyā-nirvartana-kṣamatvam, artha-kriyā-kṣamaṃ ca vastu;",
    "GSP29snyayvau:1632": " tad-abhāvān na tayor vastutvam iti. vartamāna-kṣaṇâliṅgitaṃ ca punar vastu-rūpaṃ samastârtha-kriyāsu vyāpriyata iti tad eva pāramārthikam. tad api ca niraṃśam abhyupagantavyam, aṃśa-vyāpter yukti-riktatvād,",
    "GSP29snyayvau:1633": " ekasyâneka-svabhāvatām antareṇâneka-svâvayava-vyāpanâyogāt.",
    "GSP29snyayvau:1634": " aneka-svabhāvatâivâstv iti cen, na, virodha-vyāghrâghrātatvāt. tathā hi:",
    "GSP29snyayvau:1635": " yady ekaḥ svabhāvaḥ katham anekaḥ? anekaś cet katham ekaḥ? ekânekayoḥ",
    "GSP29snyayvau:1636": " paraspara-parihāreṇâvasthānāt; tasmāt svarūpa-nimagnāḥ paramâṇava eva parasparôpasarpaṇa-dvāreṇa kathañcin nicaya-rūpatām āpannā nikhila-kāryeṣu",
    "GSP29snyayvau:1637": " vyāpāra-bhāja iti ta eva svalakṣaṇaṃ, na sthūratāṃ dhārayat pāramārthikaṃ",
    "GSP29snyayvau:1638": " iti. kiṃ ca, pramāṇato 'rtha-vyavasthā, na ca pramāṇaṃ",
    "GSP29snyayvau:1639": " deśa-kāla-vyāpti-grahaṇe kiñcana pravartate, sarva-pramāṇānāṃ",
    "GSP29snyayvau:1640": " vartamāna-prakāśa-rūpatvāt. tathā hi: pratyakṣaṃ tāvad rūpâloka-manaskāra-cakṣur-lakṣaṇa-kāraṇa-catuṣṭayāl",
    "GSP29snyayvau:1641": " vartamāna-kṣaṇa eva prakāśate, atīta-vartsyat-kṣaṇayor asannihitatvāt,",
    "GSP29snyayvau:1642": " tataś ca tat tat-kāla-sambaddham eva vastuno rūpaṃ sākṣāt-kartuṃ kṣamate na pūrvam aparaṃ vâsannidhānād eva. yadi punar vinaṣṭam api",
    "GSP29snyayvau:1643": " pūrva-kṣaṇa-varti-rūpamākalayet, tadā vinaṣṭatvâviśeṣān niravadhiḥ",
    "GSP29snyayvau:1644": " kṣaṇa-paramparā tatra pratīyeta, tathā ca sati",
    "GSP29snyayvau:1645": " saṅkalikayânādi-janma-paramparā-grāhi pratyakṣam anuṣajyeta. evam",
    "GSP29snyayvau:1646": " anāgata-kṣaṇa-grahaṇe 'pi yojyam; aniṣṭaṃ câitat, tasmāt tad vārtamānika-kṣaṇa-grahaṇa-dakṣam evêty abhyupagantavyam. nanu ca yadi",
    "GSP29snyayvau:1647": " kṣaṇa-bhaṅguratām arthâtmanām adhyakṣam avalokayati, tadā nīlatêva pratibhāsamānā sā vipratipatti-gocaraṃ na yāyād iti tad-viṣayo laukikānāṃ vyavahāraḥ pravarteta, na câitad asti, sthiratā-dvāreṇa",
    "GSP29snyayvau:1648": " vyavahāra-pravṛtter iti. atra pratividhīyate -- sākṣāt-kurvāṇā api",
    "GSP29snyayvau:1649": " kṣaṇa-vinaśvaratāṃ sadṛśâparâparôtpatti-vipralabdha-buddhayo mandā",
    "GSP29snyayvau:1650": " nâdhyavasyanty,",
    "GSP29snyayvau:1651": " anādi-kāla-prarūḍha-vāsanā-prabodha-samupajanita-mithyā-vikalpa-sāmarthyāc",
    "GSP29snyayvau:1652": " ca viparyasta-sthiratā-vyavahāraṃ pravartayanti, tan nâyam adhyakṣasyâparādho, 'pi tu pramātḥṇām eva. tathā ghanâkāro 'pi",
    "GSP29snyayvau:1653": " pratyakṣa-pṛṣṭha-bhāvi-mithyā-vikalpa-sandarśita eva, vivikta-darśane",
    "GSP29snyayvau:1654": " tat-pratibhāsâyogāt, kara-caraṇa-śiro-grīvâdayo hy avayavāḥ paraspara-vibhaktā eva tatra pratibhānti, na vyāpy-ākāro, na ca te 'pi",
    "GSP29snyayvau:1655": " svâṃśa-vyāpinaḥ pratibhānti, tad-avayavānām apîtarêtara-viśakalita-rūpāṇāṃ",
    "GSP29snyayvau:1656": " pratibhāsāt tāvad yāvat paramâṇava eva prathante, vyāpi-rūpasya",
    "GSP29snyayvau:1657": " vicārâkṣamatvād ity ukta-prāyam. nâpy anumānāt sthira-sthūra-vastu-siddhiḥ, pratyakṣa-parigṛhītaṃ hi sambandham āsādyânumānaṃ pravarteta, yadā ca tat",
    "GSP29snyayvau:1658": " kṣaṇa-bhaṅgura-viviktâṃśa-grahaṇa-cāturyam ābibhrad darśitaṃ tadânumānam",
    "GSP29snyayvau:1659": " api tat-pratibandha-mūlakaṃ tad-gocaram eva pāramparyeṇa pratiṣṭhāpayati,",
    "GSP29snyayvau:1660": " sva-pratibhāsino rūpasyâlīkatayā tat-pratiṣṭhāpana-dvāreṇâiva tasya",
    "GSP29snyayvau:1661": " prāmāṇyāt. nanu ca smaraṇa-pratyabhijñānâdīni",
    "GSP29snyayvau:1662": " sthira-sthūra-vastu-vyatirekeṇa nôpapadyante, pūrvam adṛṣṭe tad-abhāvāt,",
    "GSP29snyayvau:1663": " puruṣâdy-avayavināṃ smaraṇāt pratyabhijñānāc ca. nâitad asti, teṣām",
    "GSP29snyayvau:1664": " alīka-vāsanā-prabodhôtthāpitatvena prāmāṇyâyogāt. kiṃ ca, tāny api svayaṃ",
    "GSP29snyayvau:1665": " vartamāna-kṣaṇa eva prakāśante, viplava-vaśāt tu svarūpam eva",
    "GSP29snyayvau:1666": " vāsanā-sampāditâtītârtha-rūpatayā vyavasyanti, ghanâkāraṃ ca tasyâsantam",
    "GSP29snyayvau:1667": " adhyāropayanti; tan na tebhyo 'pi vyāpi-vastu-siddhiḥ. tasmād vyāpini rūpe",
    "GSP29snyayvau:1668": " pramāṇânavatārāt paraspara-viśliṣṭāḥ paramâṇava eva paramârthata iti",
    "GSP29snyayvau:1669": " rjusūtraḥ.",
    "GSP29snyayvau:1670": " [NAV_29.18] tad idam artha-svarūpa-nirūpaṇa-nipuṇānāṃ nayānāṃ matam upavarṇitam; adhunā śabda-vicāra-caturāṇām upavarṇyate. tatra trayāṇām api",
    "GSP29snyayvau:1671": " śabdâdīnām idaṃ sādhāraṇamākūtaṃ, yad uta śabda eva paramārtho nârthas,",
    "GSP29snyayvau:1672": " tasya tad-avyatiriktatvāt. pārthakyena vastutva-siddheḥ katham avyatireka iti cet, pramāṇād iti brūmaḥ. tathā hi: na vyatirikto 'rthaḥ śabdāt,",
    "GSP29snyayvau:1673": " tat-pratītau tasya pratīyamānatvād, iha yat-pratītau yat pratīyate tat",
    "GSP29snyayvau:1674": " tato 'vyatiriktaṃ bhavati, tad yathā -- śabde pratīyamāne tasyâiva",
    "GSP29snyayvau:1675": " svarūpaṃ, pratīyate ca śabde pratīyamāne 'rtho, 'to 'sau tato 'vyatirikta",
    "GSP29snyayvau:1676": " iti. agṛhīta-saṅketasya ghaṭa-śabda-śravaṇe 'pi ghaṭa-pratīter abhāvād vyatirikta iti ced, evaṃ tarhi viṣasya māraṇâtmakatvaṃ tad-ajñasya na",
    "GSP29snyayvau:1677": " pratibhātîti tat tato vyatiriktam āpadyeta, na câitad asti,",
    "GSP29snyayvau:1678": " tad-vyatirekâviśeṣeṇa guḍa-khaṇḍavad viṣasyâpy amārakatvâpatteḥ,",
    "GSP29snyayvau:1679": " sambandhasya ca vyatiriktena saha prāg evâpāstatvāt; tan",
    "GSP29snyayvau:1680": " nâbuddha-pramātṛ-doṣeṇa vastuno 'nyathātvam, anyathândho rūpaṃ nêkṣata iti",
    "GSP29snyayvau:1681": " tad-abhāvo 'pi pratipattavya iti. ye nirabhidhānā vartante 'rthās teṣāṃ śabdāt pārthakyena vastutva-siddhir iti cen, na, nirabhidhānârthâbhāvāt,",
    "GSP29snyayvau:1682": " kevalaṃ kecid viśeṣa-śabdaiḥ saṅkīrtyante, kecit sāmānya-dhvanibhir ity etāvān viśeṣaḥ syāt. yadi vā sakalârtha-vācakā viśeṣa-dhavanayo na santîti",
    "GSP29snyayvau:1683": " nâsty atra pramāṇam. tataś ca sarve 'rthā vidyamāna-sva-vācakā, 'rthatvād,",
    "GSP29snyayvau:1684": " ghaṭârthavad iti pramāṇāt sarveṣāṃ sva-vācakatvena pūrvôkta-yukteḥ śabdād",
    "GSP29snyayvau:1685": " apārthakya-siddhiḥ. tasmān na paramârthato 'rthaḥ śabdâtirikto 'sty,",
    "GSP29snyayvau:1686": " upacārataḥ punar laukikair aparyālocita-paramârthair vyavahriyate. asāv apy aupacārikaḥ śabdâtmako vârthaḥ pratikṣaṇa-bhaṅguraḥ svī-kartavyo,",
    "GSP29snyayvau:1687": " varṇānāṃ kṣaṇa-dhvaṃsitā-pratīter, ṛjusūtra-pratipādita-yukti-kalāpāc ca.",
    "GSP29snyayvau:1688": " [NAV_29.19] sāmpratam eteṣām eva pratyekam abhiprāyaḥ kathyate. tatra",
    "GSP29snyayvau:1689": " śabdo: rūḍhito yāvanto dhvanayaḥ kasmiṃścid arthe pravartante;",
    "GSP29snyayvau:1690": " yathêndra-śakra-purandarâdayaḥ, teṣāṃ sarveṣām apy ekam artham abhipraiti",
    "GSP29snyayvau:1691": " kila pratīti-vaśād, yathā śabdâvyatireko 'rthasya pratipādyate tathâiva tasyâikatvaṃ vânekatvaṃ vā pratipādanīyaṃ; na cêndra-śakra-purandarâdayaḥ",
    "GSP29snyayvau:1692": " paryāya-śabdā vibhinnârtha-vācitayā kadācana pratīyante, tebhyaḥ",
    "GSP29snyayvau:1693": " sarvadâivâikâkāra-parāmarśôtpatter, askhalad-vṛttitayā tathâiva",
    "GSP29snyayvau:1694": " vyavahāra-darśanāt. tasmād eka eva paryāya-śabdānām artha iti śabdaḥ,",
    "GSP29snyayvau:1695": " śabdyata āhūyate 'nenâbhiprāyeṇârtha iti niruktād ekârtha-pratipādanâbhiprāyeṇâiva paryāya-dhvanīnāṃ prayogād iti.",
    "GSP29snyayvau:1696": " [NAV_29.20] sāmprataṃ samabhirūḍha-matam upavarṇyate. tatra sam ekī-bhāvenâbhirohati vyutpatti-nimittam āskandati śabda-pravṛttau yo",
    "GSP29snyayvau:1697": " 'bhiprāyaḥ sa samabhirūḍhaḥ. ayaṃ hi paryāya-śabdānāṃ prativibhaktam evârtham abhimanyate, tad yathêndanād indraḥ, paramâiśvaryam",
    "GSP29snyayvau:1698": " indra-śabda-vācyaṃ paramârthatas, tadvaty arthe punar upacārataḥ",
    "GSP29snyayvau:1699": " pravartate, na vā kaścit tadvān, sarva-śabdānāṃ",
    "GSP29snyayvau:1700": " paraspara-vibhaktârtha-pratipādakatayâśrayâśrayi-bhāvena",
    "GSP29snyayvau:1701": " pravṛtty-asiddheḥ. evaṃ śakanāc chakraḥ, pūr-dāraṇāt purandara ity-ādi",
    "GSP29snyayvau:1702": " bhinnârthatvaṃ sarva-śabdānāṃ darśayati; pramāṇayati ca: paryāya-śabdā",
    "GSP29snyayvau:1703": " vibhinnârthāḥ, prativibhakta-vyutpatti-nimittakatvād, iha ye ye",
    "GSP29snyayvau:1704": " prativibhakta-vyutpatti-nimittakās te te bhinnârthāḥ,",
    "GSP29snyayvau:1705": " yathêndra-ghaṭa-puruṣa-śabdā vibhinnârthā, vibhinna-vyutpatti-nimittakāś",
    "GSP29snyayvau:1706": " ca paryāya-śabdā apy, ato 'bhinnârthā iti. yat punar avicārita-pratīti-balād ekârthâbhidhāyakatvaṃ pratipādyate tad ayuktam,",
    "GSP29snyayvau:1707": " atiprasaṅgāt. tathā hi: yadi yukti-riktā pratītir eva śaraṇī-kriyate tadā",
    "GSP29snyayvau:1708": " manda-manda-prakāśe davīyasi deśe sanniviṣṭa-śarīrā vibhinnā api nimba-kadambâśvattha-kapitthâdaya eka-tarv-ākāratām ābibhrāṇāḥ pratīyanta ity ekatayâivâbhyupagantavyāḥ. na câitad asti,",
    "GSP29snyayvau:1709": " vivikta-tat-svarūpa-grāhi-pratyanīka-pratyayôpanipāta-bādhitatvena",
    "GSP29snyayvau:1710": " pūrva-pratīter viviktānām eva teṣām abhyupagamāt, tan nâikârtha-vācino",
    "GSP29snyayvau:1711": " dhvanayaḥ santi, rūḍhiḥ punar avicārita-tad-arthānām iti samabhirūḍhaḥ.",
    "GSP29snyayvau:1712": " [NAV_29.21] sāmpratam evambhūtâbhiprāyaḥ pratipādyate. tatrâivaṃ-śabdaḥ",
    "GSP29snyayvau:1713": " prakāra-vacanas, tataś câivaṃ yathā vyutpāditas taṃ prakāraṃ bhūtaḥ prāpto yaḥ śabdaḥ sa evambhūtaḥ; tat-samarthana-pradhāno 'bhiprāyo 'py",
    "GSP29snyayvau:1714": " evambhūtas, tad-viṣayatvāt, viṣaya-śabdena ca viṣayiṇo 'bhidhānāt. ayaṃ hi yasminn arthe śabdo vyutpādyate sa vyutpatti-nimittam artho yadâiva vivartate tadâiva taṃ śabdaṃ pravartamānam abhipraiti, na sāmānyena.",
    "GSP29snyayvau:1715": " yathôdakâdy-āharaṇa-velāyāṃ yoṣid-ādi-mastakârūḍho viśiṣṭa-ceṣṭāvān eva ghaṭo 'bhidhīyate, na śeṣo, ghaṭa-śabda-vyutpatti-nimitta-śūnyatvāt,",
    "GSP29snyayvau:1716": " paṭâdivad iti. atītāṃ bhāvinīṃ vā ceṣṭām adhikṛtya sāmānyenâivôcyata iti",
    "GSP29snyayvau:1717": " cen, na, tayor vinaṣṭânutpannatayā śaśa-viṣāṇa-kalpatvāt; tathâpi",
    "GSP29snyayvau:1718": " tad-dvāreṇa śabda-pravartane sarvatra pravartayitavyo, viśeṣâbhāvāt. kiṃ",
    "GSP29snyayvau:1719": " ca, yady atīta-vartsyac-ceṣṭâpekṣayā ghaṭa-śabdo 'ceṣṭāvaty api",
    "GSP29snyayvau:1720": " prayujyeta, kapāla-mṛt-piṇḍâdāv api tat-pravartanaṃ durnivāraṃ syāt,",
    "GSP29snyayvau:1721": " viśeṣâbhāvāt, tasmād yatra kṣaṇe vyutpatti-nimittam avikalam asti tasminn",
    "GSP29snyayvau:1722": " eva so 'rthas tac-chabdena vācya ity evambhūtaḥ.",
    "GSP29snyayvau:1723": " [NAV_29.22] tad evam aneka-dharma-parītârtha-grāhikā buddhiḥ pramāṇaṃ,",
    "GSP29snyayvau:1724": " tad-dvārâyātaḥ punar eka-dharma-niṣṭhârtha-samarthana-pravaṇaḥ parāmarśaḥ",
    "GSP29snyayvau:1725": " śeṣa-dharma-svī-kāra-tiras-kāra-parihāra-dvāreṇa vartamāno nayaḥ, sa ca dharmāṇām ānantyād ananta-bhedas, tathâpi",
    "GSP29snyayvau:1726": " sarva-saṅgrāhakâbhiprāya-parikalpana-mukhenâivaṃ sapta-bhedo darśitaḥ.",
    "GSP29snyayvau:1727": " ayam eva ca",
    "GSP29snyayvau:1728": " svâbhipreta-dharmâvadhāraṇâtmakatayāśeṣa-dharma-tiras-kāra-dvāreṇa",
    "GSP29snyayvau:1729": " pravartamāṇaḥ parāmarśo durnaya-saṃjñām aśnute;",
    "GSP29snyayvau:1730": " tad-bala-prabhāvita-sattākā hi khalv ete para-pravādāḥ. tathā hi:",
    "GSP29snyayvau:1731": " naigama-naya-darśanânusāriṇau naiyāyika-vaiśeṣikau.",
    "GSP29snyayvau:1732": " saṅgrahâbhiprāya-pravṛttāḥ sarve 'py advaita-vādāḥ sāṃkhya-darśanaṃ ca.",
    "GSP29snyayvau:1733": " vyavahāra-nayânupāti prāyaś cārvāka-darśanam.",
    "GSP29snyayvau:1734": " ṛjusūtrâkūta-pravṛtta-buddhayas tāthāgatāḥ. śabdâdi-naya-matâvalambino",
    "GSP29snyayvau:1735": " vaiyākaraṇâdaya iti. athêttham abhidadhīthā, yathā: katham ete 'vadhāraṇa-dvāreṇa svakam arthaṃ samarthayantas tad-viparītaṃ nirākurvāṇā durnayatāṃ pratipadyanta ity, atrôcyate -- evaṃ pravṛttau nirgocaratvān,",
    "GSP29snyayvau:1736": " nirgocarasya nayatvâyogāt. tathā hi: nayati kenacid aṃśena viśiṣṭam arthaṃ prāpayati yo 'bhiprāyaḥ sa nayaḥ, svâbhipreta-dharmāc",
    "GSP29snyayvau:1737": " cheṣa-dharma-pratikṣepa-dvāreṇa tu pravṛtto na kiñcin nayaty,",
    "GSP29snyayvau:1738": " eka-dharmâliṅgitasya vastuno 'sambhavād, bahir antaś câneka-dharma-parikarita-svabhāvasya tasya pratibhāsāt,",
    "GSP29snyayvau:1739": " tad-apahnava-kāriṇāṃ kadabhiprāyāṇāṃ pratibhāsa-bādhitatvenâlīkatvāt.",
    "GSP29snyayvau:1740": " [NAV_29.23] tathā hi: yaḥ tāvan naigama-nayaḥ paraspara-viśliṣṭau",
    "GSP29snyayvau:1741": " sāmānya-viśeṣau pratyapīpadat, tad ayuktam. tayos tathā kadācana",
    "GSP29snyayvau:1742": " pratibhāsâbhāvāt. yac côktam: anuvartamānâikâkāra-parāmarśa-grāhyaṃ",
    "GSP29snyayvau:1743": " sāmānyaṃ yatra na tatra viśeṣa-pratibhāso, yatra ca viśiṣṭa-deśa-daśâvacchinna-bodha-nirgrāhyo viśeṣo na tatra sāmānyâvagatis,",
    "GSP29snyayvau:1744": " tad-vacana-mātram eva, dhava-khadira-palāśâdi-samasta-viśeṣâpasāraṇe",
    "GSP29snyayvau:1745": " vṛkṣatvâdi-sāmānya-pratibhāsâbhāvāt. dūrād viśeṣâgrahaṇe 'pi kevalaṃ tac cakāstîti cen, na, tatrâpy abhyantarī-bhūta-viśeṣa-pratibhāsāt, tad-virahe",
    "GSP29snyayvau:1746": " śaśa-viṣāṇa-rūpatvāt. evaṃ viśeṣā api na sāmānyād atyanta-vyatirekiṇaḥ",
    "GSP29snyayvau:1747": " pratibhānti, tan-nimagnānām eva teṣāṃ grahaṇād, itarathā sattāto 'tiricyamānā bhāvā niḥsvabhāvatām ātmasāt-kurvanti. tathā",
    "GSP29snyayvau:1748": " vṛkṣatvâdi-sāmānyebhyo 'pi bhedino vṛkṣâdayo na syus,",
    "GSP29snyayvau:1749": " tad-abheda-nibandhanatvāt tat-svarūpa-sthiteḥ. tasmāt tad eva saṃvedanam",
    "GSP29snyayvau:1750": " upasarjanī-kṛta-vaiṣamyaṃ pradhānī-kṛtâikâkāraṃ sāmānyaṃ gṛhṇātîty ucyate,",
    "GSP29snyayvau:1751": " nyak-kṛta-samatvam utkalita-nānātvaṃ punar viśeṣa-grahîti,",
    "GSP29snyayvau:1752": " samatva-nānātvayoḥ kathañcid bhedâbhedinoḥ parasparaṃ sarvârtheṣu bhāvāt,",
    "GSP29snyayvau:1753": " tad-abhāve tathā-vidha-pratibhāsânupapatteḥ. etena yad avādi \"na câitau vibhinnāv api pratibhāsamānau sāmānya-viśeṣau kathañcin miśrayituṃ yuktāv\"",
    "GSP29snyayvau:1754": " ity-ādi, tad apāstam avagantavyaṃ, vibhinnayoḥ pratibhāsâbhāvāt. vyavahāro",
    "GSP29snyayvau:1755": " 'pi sarvaḥ pradhānôpasarjana-dvāreṇa kathañcid",
    "GSP29snyayvau:1756": " itarêtarâvinirluṭhita-sāmānya-viśeṣa-sādhya eva; na hi sāmānyaṃ",
    "GSP29snyayvau:1757": " doha-vāhâdi-kriyāyām upayujyate, viśeṣāṇām eva tatrôpayogān, nâpi viśeṣā eva tat-kāriṇaḥ, gotva-śūnyānāṃ teṣāṃ vṛkṣâdy-aviśiṣṭatayā",
    "GSP29snyayvau:1758": " tat-karaṇa-sāmarthyâbhāvāt. kiṃ câtyanta-vyatireke sāmānya-viśeṣayor",
    "GSP29snyayvau:1759": " vṛkṣaṃ chindhîti coditaḥ kim iti tad-viśeṣe palāśâdauchedaṃ vidhatte?",
    "GSP29snyayvau:1760": " tatra tasya samavāyād iti cen, na, samavāya-grāhaka-pramāṇâbhāvād, bhāve",
    "GSP29snyayvau:1761": " 'pi viśliṣṭayor abheda-buddhy-utpādanâkṣamatvāt, tasyâpi vyatiriktatayā padârthântarâviśeṣān nityatvâikatva-sarva-gatatvâdibhiś ca sarvatra tat-karaṇa-prasaṅgāc ca. yat punar avādīr, yad uta: yadi sāmānyaṃ viśeṣa-niṣṭhaṃ, viśeṣo vā sāmānya-vyāptaḥ samupalabhyeta, tato viviktayos tayoḥ kvacid anupalambhād yo 'yaṃ vivikteṣu sāmānyeṣu viśeṣeṣu",
    "GSP29snyayvau:1762": " câbhidhānârtha-kriyā-lakṣaṇo vyavahāraḥ sa samastaḥ pralayaṃ yāyāl,",
    "GSP29snyayvau:1763": " lolī-bhāvena tad-vivekasya kartum aśakyatvāt, tad apy asamīcīnaṃ, yato yady api parasparâviviktayoḥ sāmānya-viśeṣayoḥ sarvatrôpalambhas, tathâpi yatrâiva pramātur arthitvaṃ tad eva sāmānyaṃ, viśeṣān vā pradhānī-kṛtya",
    "GSP29snyayvau:1764": " tad-gocaraṃ dhvanim artha-kriyāṃ vā pravartayatîtarasyâpy",
    "GSP29snyayvau:1765": " upasarjana-bhāvena tatra vyāpārāt, tad-vikalasyêtarasyâpi",
    "GSP29snyayvau:1766": " śaśa-viśāṇāyamānatayā kvacid anupayogāt. kiṃ câtyanta-vyatirekiṇi",
    "GSP29snyayvau:1767": " viśeṣebhyaḥ sāmānye vṛtti-vikalpôpalambha-nūtana-viśeṣa-sambandhâdi-dvāreṇa",
    "GSP29snyayvau:1768": " dūṣaṇa-mudgara-kadambakaṃ mūrdhani patad durviṣahaṃ syāt. tathā hi: tat teṣu kathaṃ varteta -- sāmastyenâikadeśena vā? sāmastya-pakṣe prativiśeṣaṃ parisamāptatayā sāmānya-bahutva-prasaṅgo, 'niṣṭaṃ câitad,",
    "GSP29snyayvau:1769": " ekatvâbhupagama-kṣateḥ. ekadeśena vartane punar yāvanto viśeṣās tāvantas",
    "GSP29snyayvau:1770": " tad-aṃśāḥ prasajanti, na câitad asti, sāmānyasya niravayavatvāt;",
    "GSP29snyayvau:1771": " sâvayavatve 'pi punas te 'bhinnā bhinnā vā. yady abhinnā viśeṣās, tarhy abhedinaḥ kiṃ nêṣyante, viśeṣâbhāvāt. bheda-pakṣe punas teṣv api tat kathaṃ varteta -- sāmastyenâikadeśena vêti? tad eva codyam",
    "GSP29snyayvau:1772": " alabdha-pariniṣṭham avatarati, tan nâtyanta-bhedino vṛttiḥ sambhavati. kiṃ",
    "GSP29snyayvau:1773": " ca, yady ekaṃ sāmānyaṃ bhedavat samasta-viśeṣeṣu varteta,",
    "GSP29snyayvau:1774": " tadâika-viśeṣôpalambha-kāle tad upalambhyate na vā? yady ādyaḥ pakṣas,",
    "GSP29snyayvau:1775": " tasyâikatayā sarvatrôpalambhāt, vyāpya-grahaṇâbhāve",
    "GSP29snyayvau:1776": " vyāpaka-grahaṇâsiddher, nikhila-tad-vyāpya-viśeṣa-grahaṇam āsajyeta, na câitad asti, puro-varti-viśeṣasyâiva sākṣāt-karaṇāc, cheṣa-viśeṣāṇām",
    "GSP29snyayvau:1777": " asannidhānāt; sannihita-viśeṣa-niṣṭham eva tad upalabhyate. tasyâiva",
    "GSP29snyayvau:1778": " tad-vyañjakatvād, itareṣāṃ tad-abhāvād iti cen nâika-svabhāvasya khaṇḍaśo vyañjanâyogāt sannihita-viśeṣa-vyañjitam eva tat sarvatra",
    "GSP29snyayvau:1779": " svabhāvântarâbhāvāt sarva-viśeṣa-gataṃ ca tad-rūpam, atas tad-darśanaṃ",
    "GSP29snyayvau:1780": " kena vāryeta. atha dvitīyaḥ kalpas, tathā sati yathâika-viśeṣôpalambha-samaye nôpalabhyate,",
    "GSP29snyayvau:1781": " śeṣa-viśeṣôpalambha-kāle 'pi nôpalabhyeta, viśeṣâbhāvāt. atas tad-abhāva",
    "GSP29snyayvau:1782": " evôktaḥ syāt, kevalasyôpalambhâbhāvāt. upalambhe 'pi sva-svabhāva-sthiter",
    "GSP29snyayvau:1783": " viśeṣa-rūpatâpattiḥ. tathā cirantana-viśeṣa-vyavasthita-sattākaṃ tan",
    "GSP29snyayvau:1784": " nūtana-viśeṣôtpāde sati kathaṃ tena saha sambandham anubhavet? na tāvad viśeṣântarebhyas tad utpitsu-viśeṣa-deśaṃ gantum arhati, niṣkriyatvāt.",
    "GSP29snyayvau:1785": " nâpi tatrâivâbhavad, viśeṣôtpādāt prāk tad-deśe tad-upalambhâbhāvāt. nâpi viśeṣeṇâiva sahôtpadyate, nityatvān, nityasya côtpatti-virodhāt.",
    "GSP29snyayvau:1786": " athâitad-doṣa-parijihīrṣayā tat sakriyākam abhidhīyeta, tathâpi",
    "GSP29snyayvau:1787": " pūrva-vyakti-tyāgena vā nūtana-viśeṣa-deśam ākrāmet, tad-abhāvena vā? na tāvad adyaḥ pakṣaś, cirantana-vyaktīnāṃ sāmānya-vikalatayā",
    "GSP29snyayvau:1788": " tat-sambandha-sādhya-buddhi-dhvani-viraha-prasaṅgāt. na câitad asty,",
    "GSP29snyayvau:1789": " aparâpara-viśeṣôtpāde 'pi prācīna-vyaktiṣu tad-darśanāt. atha dvitīyaḥ kalpas, tad apy asambaddhaṃ, niravayavasya pūrva-vyakti-tyāga-vaikalye",
    "GSP29snyayvau:1790": " saty utpitsu-vyaktiṃ pratigamanâbhāvāt. sâvayava-pakṣasya punaḥ prāg evâpāstatvān, nâitad-abhyupagama-dvāreṇa parihāraḥ śreyān. anyac ca:",
    "GSP29snyayvau:1791": " vyatirikta-sāmānya-sambandhād yadi bhāvāḥ samānā, na svarūpeṇa, tadā",
    "GSP29snyayvau:1792": " sattva-sambandhāt prāg bhāvāḥ santo 'santo vā. santaś ced apārthakaḥ",
    "GSP29snyayvau:1793": " sattā-sambandho, 'nyathânavasthā prasajyeta,",
    "GSP29snyayvau:1794": " punaḥ-sattântara-sambandhânivāraṇāt. asantaś ced atyantâsatām api gaganâravindâdīnāṃ sattā-sambandhād bhāva-rūpatâpadyeta. evaṃ",
    "GSP29snyayvau:1795": " dravyatva-guṇatva-karmatva-gotvâdi-sāmānyeṣv api samastam etad vācyam,",
    "GSP29snyayvau:1796": " eka-yoga-kṣematvāt, tan na parasparam atyanta-vyatirekiṇau sāmānya-viśeṣau",
    "GSP29snyayvau:1797": " kathañcana ghaṭām āṭīkete. ata eva tat-samarthana-pravaṇas",
    "GSP29snyayvau:1798": " tat-tādātmya-pratikṣepako 'bhiprāyo nirālambanatvān",
    "GSP29snyayvau:1799": " naigama-durnaya-vyapadeśam āskandati, tādātmyôpekṣayâiva",
    "GSP29snyayvau:1800": " sāmānya-viśeṣa-vyatireka-samarthakasya naigama-nayatvād, vyatirekiṇor api tayor vastuni kathañcid bhāvād, itarathā vivakṣayâpi tathā darśayitum",
    "GSP29snyayvau:1801": " aśakyatvāt, pradhānôpasarjana-bhāvasya dvaya-niṣṭhatvāt, atyanta-tādātmye",
    "GSP29snyayvau:1802": " tat-kāriṇyā vivakṣāyā api nirgocaratā-prasaṅgāt. tasmāt kathañcid bhedâbhedināv evâitau, tad-anyatara-samarthakaḥ punar nirālambanatvād durnayatāṃ svī-karotîti sthitam.",
    "GSP29snyayvau:1803": " [NAV_29.24] tathā saṅgraho 'py aśeṣa-viśeṣa-pratikṣepa-mukhena sāmānyam ekaṃ samarthayamāno durnayaḥ, tad-upekṣā-dvāreṇâiva tasya nayatvāt,",
    "GSP29snyayvau:1804": " viśeṣa-vikalasya sāmānyasyâsambhavāt. tathā hi: yat tāvad uktaṃ -- yad uta \"viśeṣāḥ sāmānyād vyatirekiṇo 'vyatirekiṇo vā. vyatireka-pakṣe",
    "GSP29snyayvau:1805": " niḥsvabhāvatvaṃ, niḥsattākatvāt. avyatireka-pakṣe bhāva-mātraṃ,",
    "GSP29snyayvau:1806": " tad-avyatiriktatvāt, tat-svarūpavad\" iti -- tad ayuktaṃ, viśeṣa-vādino 'py",
    "GSP29snyayvau:1807": " evaṃ-vidha-vikalpa-sambhavāt. tathā hi: viśeṣebhyaḥ sāmānyaṃ vyatiriktam",
    "GSP29snyayvau:1808": " avyatiriktaṃ vā. vyatiriktaṃ cen, na tarhi sāmānyaṃ,",
    "GSP29snyayvau:1809": " sva-svarūpa-vyavasthitatayā viśeṣa-rūpatvāt. avyatiriktaṃ cet, tathâpi na sāmānyaṃ, viśeṣâvyatiriktatvād eva tat-svarūpavat. yad apy avādy --",
    "GSP29snyayvau:1810": " \"anādy-avidyā-bala-pravṛtto viśeṣa-vyavahāras, tāttvikaṃ sāmānyaṃ\" -- tad api vacana-mātram eva, yukti-riktatvāt, sāmānyam evânādy-avidyā-darśitaṃ,",
    "GSP29snyayvau:1811": " viśeṣāḥ punaḥ pāramārthikā iti viśeṣa-vādino 'pi vadato",
    "GSP29snyayvau:1812": " vaktra-bhaṅgâbhāvāt. yat punar viśeṣa-grāhaka-pramāṇâbhāvaṃ",
    "GSP29snyayvau:1813": " pratipādayatâbhyadhāyi, yad uta \"pratyakṣaṃ bhāva-sampādita-sattākaṃ tam eva sākṣāt-karoti nâbhāvaṃ, tasyânutpādakatvād\" ity-ādi, tad ayuktataraṃ,",
    "GSP29snyayvau:1814": " yataḥ kenêdaṃ bhavato 'tyanta-suhṛdā niveditaṃ: \"bhāva eva kevalaḥ pratyakṣam utthāpayati, na punar abhāvo 'pi\" [iti]?",
    "GSP29snyayvau:1815": " abhāva-vyāpārâbhāva-pratipādaka-yukti-kalāpenêti ced mugdha-vipratārito",
    "GSP29snyayvau:1816": " 'si, tad-vyāpārâbhāvâsiddheḥ, sad-asad-rūpa-vastunaḥ samasta-kriyāsu",
    "GSP29snyayvau:1817": " vyāpārād, bhāva-tādātmyena vyavasthitasyâbhāvasya vyāpāre virodhâbhāvāt.",
    "GSP29snyayvau:1818": " kathaṃ bhāvâbhāvayos tādātmyaṃ, virodhād? iti cen, na, pramāṇa-prasiddhe",
    "GSP29snyayvau:1819": " virodhâbhāvāt. tathā hi: ghaṭâdikaḥ padârthâtmā svarūpeṇa san, na",
    "GSP29snyayvau:1820": " paṭâdi-rūpeṇâpîti bhāvâbhāvâtmakaḥ. yadi punaḥ kathañcin nâbhāvâtmakaḥ",
    "GSP29snyayvau:1821": " syāt, tadā paṭâdi-rūpeṇâpi bhāvāt sarvâtmakaḥ prāpnoti. yuktam etad, ata eva bheda-prapañca-vilaya-siddhir iti cet, syād evâitad, yadi",
    "GSP29snyayvau:1822": " paṭâdy-abhāvâikântāc chūnya-vādino 'pi mano-ratha-pūraṇaṃ na syāt; tathā",
    "GSP29snyayvau:1823": " hi: paṭâdi-vivikto ghaṭo 'nubhūyate, na ca paṭâdy-abhāvo bhāvena saha tādātmyam anubhavati, tasmād abhāvâtmaka evâyam, evaṃ paṭâdayo 'pîtarêtarâpekṣayêti śūnyatvâpattiḥ. tasmāt svarūpam ābibhrāṇaṃ",
    "GSP29snyayvau:1824": " para-rūpebhyo vyāvṛttam eva vastu sarva-kriyāsu vyāpriyata iti bhāvâbhāvâtmakasyâiva vyāpāraḥ, svarūpa-dhāraṇasya bhāvatvāt,",
    "GSP29snyayvau:1825": " para-rūpa-vyāvartanasyâbhāvatvād iti. evaṃ sva-gocara-pratyakṣôtpādane 'pi",
    "GSP29snyayvau:1826": " vyāpriyate, tataś ca tad-rūpam eva tat sākṣāt-kuryād iti svarūpa-niyate",
    "GSP29snyayvau:1827": " para-rūpebhyo vyāvṛtta eva vastuni pratyakṣaṃ pravartate, taj-janyatvān,",
    "GSP29snyayvau:1828": " na bhāva-mātre, tasya kevalasya svarūpâvyavasthiter utpādakatvâyogāt. na ca janakatvād artho grāhyo janyatvād vā jñānaṃ grāhakam, atiprasaṅgād ity uktaṃ, kiṃ tarhy āvaraṇa-vicchedâder labdha-sattākaṃ grahaṇa-pariṇāmāj",
    "GSP29snyayvau:1829": " jñānaṃ gṛhṇāty, arthas tu sannidhānâder gṛhyate, sa",
    "GSP29snyayvau:1830": " cânuvartamāna-vyāvartamāna-rūpa eva pratīyata iti tathā-bhūto",
    "GSP29snyayvau:1831": " 'bhyupagantavyo, na kevala-sāmānya-rūpa iti. sad-asad-aṃśayoḥ katham ekatrâvasthānam iti cet, tādātmyenêti brūmaḥ. nanu tādātmye bhāva-mātram",
    "GSP29snyayvau:1832": " abhāva-mātraṃ vâpadyetêtarêtarâvyavatiriktatvād, itarêtara-svarūpavat, tan",
    "GSP29snyayvau:1833": " nôbhaya-rūpa-vastu-siddhiḥ. nâitad asti, tādātmyasya sambandhatvāt,",
    "GSP29snyayvau:1834": " sambandhasya ca dvaya-niṣṭhatvāt, tad-abhāve kasya kena sambandho,",
    "GSP29snyayvau:1835": " nirgocaratvāt? tasmād etau sad-asad-aṃśau dharmi-rūpatayâbhedinau,",
    "GSP29snyayvau:1836": " vastunaḥ sad-asad-rūpasyâikatvād, dharma-rūpatayā punar vivakṣitau bhedam",
    "GSP29snyayvau:1837": " anubhavataḥ, svarūpeṇa bhāvāt, para-rūpeṇa tv abhāvād iti. tad evaṃ pratyakṣe vivikta-vastu-grāhiṇi sakala-pramāṇa-praṣṭhe prasādhite",
    "GSP29snyayvau:1838": " śeṣa-pramāṇāny api tad-anusāritayā viviktam eva sva-gocaraṃ sthāpayantîti.",
    "GSP29snyayvau:1839": " tad-apalāpī kevala-sāmānya-pratiṣṭhāpakaḥ kad-abhiprāyaḥ",
    "GSP29snyayvau:1840": " saṅgraha-durnaya-vyapadeśaṃ svī-kurute, viśeṣâpekṣayâiva",
    "GSP29snyayvau:1841": " sāmānya-sthāpakasya saṅgraha-nayatvād iti.",
    "GSP29snyayvau:1842": " [NAV_29.25] tathā vyavahāro 'pi pramāṇa-prasiddhaṃ vastu-svarūpaṃ",
    "GSP29snyayvau:1843": " nihnuvāno yukti-riktam avicārita-ramaṇīyaṃ loka-vyavahāra-mārgânusāri",
    "GSP29snyayvau:1844": " samarthayamāno durnayatām ātmani nidhatte,",
    "GSP29snyayvau:1845": " loka-vyavahāra-prasādhakasyâpîtarâniṣṭau vyavasthānâbhāvāt. tathā hi: yad idaṃ kiyat-kāla-bhāvi sthūratām ābibhrāṇaṃ loka-vyavahāra-kāri ghaṭâdikaṃ bhavatas tāttvikam abhipretaṃ tan nâkasmikaṃ, kiṃ tarhi nitya-paramâṇu-ghaṭitam, itarathā niṣkāraṇatvena sarvadā",
    "GSP29snyayvau:1846": " bhāvâbhāva-prasaṅgāt. na te paramâṇavas tathā pratibhāntîti cen, nâta eva teṣām anumānataḥ siddhiḥ. yadi punar yad eva sākṣān na viśada-darśane",
    "GSP29snyayvau:1847": " cakāsti tat sakalam apalapyeta, hanta bahv idānīm apalapanīyaṃ,",
    "GSP29snyayvau:1848": " ghaṭâdi-vastuno 'py arvāg-bhāga-varti-tvaṅ-mātra-pratibhāsān",
    "GSP29snyayvau:1849": " madhya-para-bhāgâdīnām apalāpa-prasaṅgāt, tathā ca loka-vyavahāra-kāritâpi",
    "GSP29snyayvau:1850": " viśīryeta, tāvatā tad-asiddheḥ. athâtrânumāna-balena",
    "GSP29snyayvau:1851": " vyavahāra-kṣama-sampūrṇa-vastunaḥ sādhanam, evaṃ tarhi bhūta-bhāvi-paryāya-paramâṇu-sādhanam api kriyatāṃ, viśeṣâbhāvāt. tathā",
    "GSP29snyayvau:1852": " hi: yathā bāhya-tvaṅ-mātra-pratibhāse 'pi sarva-vastūnāṃ tāvatā vyavahārâbhāvān madhya-bhāgâdi-sādhanena sampūrṇāni tat-samarthāni tāni",
    "GSP29snyayvau:1853": " sādhyante, tathâiva kiyat-kāla-bhāvi-ghanâkāra-darśane 'py",
    "GSP29snyayvau:1854": " anādy-ananta-paramâṇu-tādādmya-vyavasthita-śarīrāṇi tāni sādhyantāṃ,",
    "GSP29snyayvau:1855": " tad-abhāve 'pi teṣām anupapatteḥ. tathā hi: vyavahārâvatāriṇo",
    "GSP29snyayvau:1856": " darśana-yogyasyâdya-paryāyasya tāvad atīta-paryāyânabhyupagame",
    "GSP29snyayvau:1857": " nirhetukatvaṃ, tatra côkto doṣaḥ. tad-utpādakânantara-paryāyêṣṭau punas",
    "GSP29snyayvau:1858": " taj-janaka-paryāyo 'py abhyupagantavya ity anādi-paryāya-paramparā siddhim",
    "GSP29snyayvau:1859": " adhyāsīta. tathā vyavahārâvatāri-vastu-paryanta-paryāyasya",
    "GSP29snyayvau:1860": " paryāyântarânutpādakatve balād avastutvam āḍhaukate, bhavan-nīter",
    "GSP29snyayvau:1861": " evârtha-kriyā-karaṇa-vaikalyāt. tad-utpādakatve punar asāv apy",
    "GSP29snyayvau:1862": " apara-paryāyôtpādaka ity ananta-paryāya-mālôpapadyate. tathā ghanâkāro 'pi",
    "GSP29snyayvau:1863": " viśada-darśanena sākṣāt-kriyamāṇo niṣpradeśa-paryantâvayava-vyatirekeṇa",
    "GSP29snyayvau:1864": " nôpapadyate, kara-caraṇâdy-avayavānāṃ khaṇḍaśo",
    "GSP29snyayvau:1865": " bhidyamānatayâvayavi-rūpatvāt, tad-avayavānām apy",
    "GSP29snyayvau:1866": " avayavântara-ghaṭitatvāt. paramâṇava eva paryantâvayavāḥ paramârthato",
    "GSP29snyayvau:1867": " ghanâkāra-hetavas; tad-abhāve punar ākasmiko 'sau sarvatrôpalabhyeta, na vā kvacid, viśeṣâbhāvāt. etena yad avādi: loka-vyavahārâvatāriṇaḥ pramāṇam anugrāhakam asti vastuno nêtarasyêty-ādi, tad api pratikṣiptam",
    "GSP29snyayvau:1868": " avagantavyaṃ, dṛśyamānârthânyathânupapattyâiva tat-sādhanāt. yat punar uktaṃ: \"kiṃ teṣām atītânāgata-paryāya-paramâṇv-ādīnāṃ paryālocanena",
    "GSP29snyayvau:1869": " loka-vyavahārânupayogitayâvastutvād\" ity-ādi, tad ayuktam, upekṣayā",
    "GSP29snyayvau:1870": " vārtamānika-vastuno 'nupayogitvenâvastutva-prāpteḥ, sarvasya",
    "GSP29snyayvau:1871": " sarva-lokânupayogitvāt. kasyacid upayogitayā vastutve teṣām api sā samasty",
    "GSP29snyayvau:1872": " eva, sarva-jña-jñānâdi-gocaratvād ity āstāṃ tāvat. tad evaṃ pramāṇa-prasiddhârthâpalāpitvād vyavahāro durnayaḥ, tad-upekṣayā",
    "GSP29snyayvau:1873": " vyavahārânupāti-vastu-samarthakasya vyavahāra-nayatvād iti.",
    "GSP29snyayvau:1874": " [NAV_29.26] atha ṛjusūtro 'pi dṛṣṭâpalāpenâdṛṣṭam eva kṣaṇa-kṣayi-paramâṇu-lakṣaṇaṃ vastu-svarūpaṃ paramârthatayā manyamāno durnayatām āskandati, dṛśyamāna-sthira-sthūrârthâpahnave nirmūlatayā",
    "GSP29snyayvau:1875": " svâbhipreta-vastu-samarthaka-parāmarśasyôtthānâbhāvāt. tathā hi:",
    "GSP29snyayvau:1876": " svâvayava-vyāpinaṃ kālântara-saṃcariṣṇum ākāraṃ sākṣāl lakṣayan paścāt",
    "GSP29snyayvau:1877": " kuyukti-vikalpena vivecayed, yad utâiṣa sthira-sthūro dṛśyamānaḥ khalv ākāro na ghaṭām iyarti. vicārâkṣamatvād ity-ādinā na ca dṛṣṭam",
    "GSP29snyayvau:1878": " adṛṣṭa-sandarśakaiḥ kuyukti-vikalpair bādhituṃ śakyaṃ,",
    "GSP29snyayvau:1879": " sarvatrânāśvāsa-prasaṅgāt. athâbhidadhīthā: \"manda-manda-prakāśe pradeśe rajjau viṣa-dhara-bhrāntiḥ prāktanī yathôdīcīnena tan-nirṇaya-kāriṇā",
    "GSP29snyayvau:1880": " vikalpena bādhyate, tathêdam api sthira-sthūra-darśanaṃ",
    "GSP29snyayvau:1881": " kṣaṇa-kṣayi-paramâṇu-prasādhaka-parāmarśena, kim atrâyuktam?\" nâitad asti,",
    "GSP29snyayvau:1882": " rajju-pratibhāsasyâiva prāk-pravṛtta-viṣa-dhara-bhrānty-apanoda-dakṣatvāt,",
    "GSP29snyayvau:1883": " tad-abhāve ca vikalpa-śatair api nivartayitum aśakyatvāt. atrâpy",
    "GSP29snyayvau:1884": " atīta-vartsyator vinaṣṭânutpannatayâsannihitatvāt, sthūrâvayavānāṃ ca svâvayaveṣu bhedâbheda-dvāreṇa paryālocyamānānām avasthānâbhāvāt kṣaṇa-kṣayi-paramâṇava eva pratibhānti, tataś ca pratibhāsa eva",
    "GSP29snyayvau:1885": " sthira-sthūra-darśanasya bādhaka iti ced, evaṃ tarhi pratibhāsasyôpadeśa-gamyatânupapattes, tathâiva vyavahāraḥ pravarteta.",
    "GSP29snyayvau:1886": " pāścātya-mithyā-vikalpa-viplavān na pravartata iti cen, nânyatrâpy",
    "GSP29snyayvau:1887": " asyôttarasya viplava-hetutvāt. tathā hi: dhavale jalajâdau pratibhāte 'pi",
    "GSP29snyayvau:1888": " nīlo 'yam adhyakṣeṇâvalokitaḥ; pāścātya-mithyā-vikalpa-viplavāt tu dhavalaḥ pratibhātîti bhavan-nyāyena śaṭhaḥ pratijānānaḥ kena vāryeta. tan na dṛṣṭâpalāpaḥ kartuṃ śakya iti sthira-sthūra-vastu-siddhis, tasyâiva",
    "GSP29snyayvau:1889": " darśanād, itarasya tad-darśana-dvāreṇa sādhyamānasyânumeyatvāt,",
    "GSP29snyayvau:1890": " tad-aniṣṭau tasyâpy asiddheḥ. etena sthira-sthūra-vastuno",
    "GSP29snyayvau:1891": " 'rtha-kriyā-viraha-pratipādanam api prativyūḍhaṃ, tathā-vidhasyâiva",
    "GSP29snyayvau:1892": " sarva-kriyāsu vyāpāra-darśanāt kṣaṇa-kṣayiṇo 'rtha-kriyā-niṣedhāc ca,",
    "GSP29snyayvau:1893": " yathôktaṃ prāk: \"kṣaṇa-bhaṅguro hy arthâtmā svakṣane pūrvaṃ paścād vā",
    "GSP29snyayvau:1894": " kāryaṃ kuryād ity-ādi. kiṃ ca, sattva-puruṣatva-caitanyâdibhir",
    "GSP29snyayvau:1895": " bāla-kumāra-yuva-sthaviratva-harṣa-viṣādâdibhiś",
    "GSP29snyayvau:1896": " cânuvartamāna-vyāvartamāna-rūpasya sarvasya vastunaḥ pratīter",
    "GSP29snyayvau:1897": " dravya-paryāyâtmakatvam, abhedasya dravyatvād, bhedasya paryāya-rūpatvād",
    "GSP29snyayvau:1898": " iti. tataś ca bhūta-bhāvi-kṣaṇayor asannidhāna-dvāreṇa",
    "GSP29snyayvau:1899": " vārtamānika-kṣaṇasyâivârtha-kriyā-kāritva-pratipādanaṃ nâsmād-bādhā-karaṃ,",
    "GSP29snyayvau:1900": " paryāyāṇāṃ krama-bhāvitayā vartamāna-paryāyâliṅgitasyâiva",
    "GSP29snyayvau:1901": " dravyasyârtha-kriyā-karaṇa-caturatvāt. [na] kevalaṃ tat tri-kāla-vyāpi,",
    "GSP29snyayvau:1902": " draṣṭâpi dravya-rūpatayā tathā-bhūta eva. tataś ca kṣaṇika-paryāya-tiro-dhāna-dvāreṇa tad-rūpa-saṅkalanāt sthiram evêdaṃ samasta-kriyāsu vyāpriyata iti pratīti-vīthim avatarati, sthairyasyâpi",
    "GSP29snyayvau:1903": " tāttvikatvāt, kṣaṇika-paryāyāṇāṃ vidyamānānām apy agrahaṇāt,",
    "GSP29snyayvau:1904": " prākṛta-loka-jñānasyâvaraṇa-kṣayôpaśamâpekṣitayā katicid-aṃśa-viṣayatvāt.",
    "GSP29snyayvau:1905": " yadi punar dravya-buddhiḥ paryāya-paramparā-darśana-balâyātatvād atāttvikī",
    "GSP29snyayvau:1906": " kalpyeta, tadā pūrva-paryāyasyôttara-paryāyôtpādane sânvayatvaṃ niranvayatvaṃ vā vaktavyaṃ, gaty-antarâbhāvāt. sânvayatve dravyaṃ paryāyântareṇâbhihitaṃ syān; niranvayatve punar nirhetutayôttara-paryāyânutpāda-prasaṅgaḥ. tan",
    "GSP29snyayvau:1907": " nôbhaya-rūpa-vastu-vyatirekeṇârtha-kriyā-siddhiḥ. na cârtha-kriyā",
    "GSP29snyayvau:1908": " vastu-lakṣaṇaṃ, śabda-vidyut-pradīpâdi-carama-kṣaṇānāṃ",
    "GSP29snyayvau:1909": " kṣanântarânārambhakatvenâvastutva-prāptes, tad-avastutve punar",
    "GSP29snyayvau:1910": " upāntya-kṣaṇasyâpi vastuni vyāpārâbhāvād; evaṃ yāvat sarva-kṣaṇānāṃ",
    "GSP29snyayvau:1911": " saṅkalikayā vastutvam. atha kṣaṇântarânārambhe 'pi",
    "GSP29snyayvau:1912": " sva-gocara-jñāna-janakatvam artha-kriyā parikalpyeta, tathā saty atīta-bhāvi-paryāya-paramparâpi yogi-jñāna-gocaratāṃ yātîti vastutvaṃ",
    "GSP29snyayvau:1913": " svī-kuryāt. tan nârtha-kriyā vastu-lakṣaṇam, api",
    "GSP29snyayvau:1914": " tûtpāda-vyaya-dhrauvya-yuktatā, pramāṇa-pratiṣṭhitatvāt. utpāda-vyayau",
    "GSP29snyayvau:1915": " dhrauvyena saha viruddhāv iti cet, kuto 'yaṃ virodhaḥ: pramāṇād apramāṇād vā? na tāvad ādyaḥ pakṣaḥ, sarva-pramāṇānāṃ bahir antaś ca",
    "GSP29snyayvau:1916": " tathā-vidhā-vastu-dyotana-paṭiṣṭhatayā prasādhitatvāt. nâpi dvitīyo,",
    "GSP29snyayvau:1917": " 'pramāṇasyâkiñcit-karatvāt. etena sthūratā-dūṣaṇam api pratikṣiptaṃ,",
    "GSP29snyayvau:1918": " pratibhāsa-hatatvāt, tad-apahnavena virodhôdbhāvanasya nirmūlatayā",
    "GSP29snyayvau:1919": " pralāpa-mātratvāt. yat punar vartamāna-prakāśa-rūpatayā",
    "GSP29snyayvau:1920": " tat-sambaddha-vastu-grāhitvaṃ sarva-pramāṇānām udagrāhi, tad ayuktaṃ,",
    "GSP29snyayvau:1921": " teṣām ekântena vārtamānikatvâsiddheḥ, kathañcid ātmā-vyatirekitvāt, tasya ca kāla-traya-vyāpakatvāt, tad-rūpatayā teṣām apy avasthānāt. tataś câtmano 'rtha-grahaṇa-pariṇāma-rūpatvāt, sarva-pramāṇānāṃ pariṇāminy eva vastuni vyāpāro, na kṣaṇike. na câtītânāgata-kṣaṇa-varti-vastu-grahaṇe 'py",
    "GSP29snyayvau:1922": " anādy-ananta-janma-paramparā-grahaṇa-prasaṅga,",
    "GSP29snyayvau:1923": " āvaraṇa-viccheda-sāpekṣatvāt, tasyâiva paramârthataḥ saṃvedanâvir-bhāvântara-kāraṇatvād, grāhyâder bahir-aṅgatvāt. sāmastyena punar āvaraṇa-vilaye sati",
    "GSP29snyayvau:1924": " samasta-vastu-vistārânādy-ananta-kṣaṇa-paramparā-grahaṇa-prasaṅgo na no bādhā-kārîṣṭatvāt. tad eka-deśa-kṣayôpaśame punas tad-anusāriṇī",
    "GSP29snyayvau:1925": " bodha-pravṛttir iti kiyat-kāla-bhāvini sthūre vastuni prākṛta-loka-jñānāni",
    "GSP29snyayvau:1926": " pravartante, na sampūrṇe. na ca tāny alīkāni, tad-grāhyâṃśasyâpi vastuni",
    "GSP29snyayvau:1927": " bhāvāt, tāvatâiva vyavahāra-siddher iti. yac côktaṃ: kṣaṇikatāṃ gṛhṇanto 'pi sadṛśâparâparôtpatti-vipralabdhatvān mandā nâdhyavasyanti,",
    "GSP29snyayvau:1928": " mithyā-vikalpa-vaśāt sthiratā-vyavahāraṃ ca pravartayanti, tad ayuktaṃ,",
    "GSP29snyayvau:1929": " bhavad-ākūṭena sādṛśyâbhāvāt, tad-abhāve tad-utpādyâbhimata-bhrānter",
    "GSP29snyayvau:1930": " nirbījatayôtpatter asambhavāt. tathā sthiratâropo 'pi kvacid",
    "GSP29snyayvau:1931": " gṛhīta-sthiratvasyâiva yukto nânyathā, yathā dṛṣṭa-viṣa-dharasya",
    "GSP29snyayvau:1932": " manda-prakāśe rajju-darśane viṣa-dharâropaḥ. na ca bhavatāṃ kadācana sthiratā pratīti-gocara-cāritām anubhavati, tat kathaṃ pratikṣaṇam",
    "GSP29snyayvau:1933": " udayâpavarga-saṃsargiṇi sakale vastuni pratyakṣeṇâvalokite 'pi tad-āropa",
    "GSP29snyayvau:1934": " iti. tasmāt tiro-hita-kṣaṇa-vivartam alakṣita-paramâṇu-vaiviktyaṃ vastu",
    "GSP29snyayvau:1935": " sarva-sāṃvyavahārika-pramāṇair gocarī-kriyata iti",
    "GSP29snyayvau:1936": " tat-tiras-kāra-dvāreṇâdṛṣṭa-kṣaṇa-kṣayi-paramâṇu-pratiṣṭhāpako 'bhiprāya",
    "GSP29snyayvau:1937": " ṛjusūtra-durnaya-saṃjñām aśnute, tad-upekṣayâiva tad-darśakasya nayatvād",
    "GSP29snyayvau:1938": " iti.",
    "GSP29snyayvau:1939": " [NAV_29.27] tathā śabdâdayo 'pi sarvathā śabdâvyatirekam arthasya",
    "GSP29snyayvau:1940": " samarthayanto durnayās, tat-samarthanârtham upanyastasya tat-pratītau",
    "GSP29snyayvau:1941": " pratīyamānatva-lakṣaṇasya hetor anaikāntikatvāt. tathā hi: nâyam ekânto yat-pratītau yat pratīyate tat tato 'vyatiriktam eva, vyatiriktasyâpi pāvakâder anyathânupapannatva-lakṣaṇa-sambandha-balād dhūmâdi-pratītau",
    "GSP29snyayvau:1942": " pratīyamānatvāt. evaṃ śabdo 'pi vyatiriktam apy arthaṃ vācakatvāt",
    "GSP29snyayvau:1943": " pratyāyayiṣyaty, avyatirekasya pratyakṣâdi-bādhitatvāc, chabdād",
    "GSP29snyayvau:1944": " vivekenâivânubhūyamānatvāt. asmiṃś ca hetāv anaikāntike sthite sarvârthānāṃ sasva-vācakatva-sādhana-dvāreṇa śabdâvyatireka-sādhanam api dūrâpāstam eva. na câtrâpi pratibandha-grāhi pramāṇaṃ -- yo yo 'rthas tena tena sasva-vācakena bhavitavyaṃ -- ghaṭâdi-dṛṣṭânta-mātrāt tad-asiddheḥ,",
    "GSP29snyayvau:1945": " kṣaṇikâlakṣya-dravya-vivartānāṃ saṅketa-grahaṇôpāyâbhāvenâbhilapitum",
    "GSP29snyayvau:1946": " aśakyatayânabhilāpyatva-siddheś ca. kṣaṇa-bhaṅguratā-pratijñānaṃ punar amīṣāṃ apy ṛjusūtravan nirasitavyam. tathā pratyeka-matâpekṣayâpi",
    "GSP29snyayvau:1947": " svâbhipretaṃ pratiṣṭhāpayantas tad-viparītaṃ śabdârthaṃ tiras-kurvāṇā",
    "GSP29snyayvau:1948": " durnayatām ātmasāt-kurvanti. etāvad dhi pramāṇa-pratiṣṭhitaṃ, yad uta vidhi-mukhena śabdo 'rthasya vācaka iti; na punar ayaṃ niyamo yathâyam asyâiva vācako nânyasya, deśa-kāla-puruṣa-saṅketâdi-vicitratayā",
    "GSP29snyayvau:1949": " sarva-śabdānām aparâparârtha-pratipādakatvenôpalabdher",
    "GSP29snyayvau:1950": " ananta-dharmatayâparâpara-yogyatā-dvareṇâparâparârthâbhidhāyakatvôpapatter,",
    "GSP29snyayvau:1951": " arthānām apy ananta-dharmatvād evâparâpara-śabda-vācyatvâvirodhāt,",
    "GSP29snyayvau:1952": " tathâivâvigānena vyavahāra-darśanāt, tad-aniṣṭau tal-lopa-prasaṅgāt.",
    "GSP29snyayvau:1953": " tasmāt sarva-dhvanayo yogyatayā sarvârtha-vācakā,",
    "GSP29snyayvau:1954": " deśa-kṣayôpaśamâdy-apekṣayā tu kvacit kathañcit pratītiṃ janayanti. tataś ca kvacid anapekṣita-vyutpatti-nimittā rūḍhitaḥ pravartante, kvacit",
    "GSP29snyayvau:1955": " sāmānya-vyutpatti-sāpekṣāḥ, kvacit",
    "GSP29snyayvau:1956": " tat-kāla-varti-vyutpatti-nimittâpekṣayêti na tatra prāmāṇikena",
    "GSP29snyayvau:1957": " niyatârthâgraho vidheyaḥ. ato 'mī śabdâdayo",
    "GSP29snyayvau:1958": " yadêtarêtarâbhimata-śabdârthôpekṣayā svâbhimataṃ śabdârthaṃ darśayanti,",
    "GSP29snyayvau:1959": " tadā nayās, tasyâpi tatra bhāvāt. paraspara-bādhayā pravartamānāḥ punar durnaya-rūpatāṃ bhajanti, nirālambanatvād iti.",
    "GSP29snyayvau:1960": " [NAV_29.28] nanu ca yady",
    "GSP29snyayvau:1961": " ekâika-dharma-samarthana-parāyaṇāḥśeṣa-dharma-tiras-kāra-kāriṇo 'bhiprāyā",
    "GSP29snyayvau:1962": " durnayatāṃ pratipadyante, tadā vacanam apy eka-dharma-kathana-dvāreṇa",
    "GSP29snyayvau:1963": " pravartamānaṃ sâvadhāraṇatvāc ca śeṣa-dharma-pratikṣepa-kāry",
    "GSP29snyayvau:1964": " alīkamāpadyate. tataś cânanta-dharmâdhyāsita-vastu-sandarśakam eva vacanaṃ yathâvasthitârtha-pratipādakatvāt satyaṃ; na câivaṃ vacana-pravṛttir,",
    "GSP29snyayvau:1965": " ghaṭo 'yaṃ śuklo mūrta ity-ādy ekâika-dharma-pratipādana-niṣṭhatayā",
    "GSP29snyayvau:1966": " vyavahāre śabda-prayoga-darśanāt, sarva-dharmāṇāṃ yaugapadyena vaktum aśakyatvāt, tad-abhidhāyakānām apyānantyāt. na",
    "GSP29snyayvau:1967": " câikâika-dharma-sandarśakatve 'py amūni vacanāny alīkāni vaktuṃ pāryante,",
    "GSP29snyayvau:1968": " samasta-śābda-vyavahārôccheda-prasaṅgāt, tad-alīkatve tataḥ",
    "GSP29snyayvau:1969": " pravṛtty-asiddher iti. atrôcyata -- iha tāvad dvaye vastu-pratipādakā,",
    "GSP29snyayvau:1970": " laukikās tattva-cintakāś ca. tatra pratyakṣâdi-prasiddham artham",
    "GSP29snyayvau:1971": " arthitva-vaśāl laukikās tāvan madhyastha-bhāvena vyavahāra-kāle",
    "GSP29snyayvau:1972": " vyapadiśyanti, yad uta nīlam utpalaṃ sugandhi komalam iti, na tu tad-dharmi-gata-dharmântara-grahaṇa-nirākaraṇayorādriyante,",
    "GSP29snyayvau:1973": " tāvatâiva vivakṣita-vyavahāra-parisamāpteḥ. na ca tad-vacanānām alīkatā,",
    "GSP29snyayvau:1974": " śeṣa-dharmântara-pratikṣepâbhāvāt, tat-pratikṣepa-kāriṇām evâlīkatvāt.",
    "GSP29snyayvau:1975": " \"sarvaṃ vacanaṃ sâvadhāraṇam\" iti-nyāyāt teṣām api śeṣa-dharma-tiras-kāra-kāritva-siddher bhavan-nītyâlīkatâpadyata iti cen,",
    "GSP29snyayvau:1976": " na, avadhāraṇasya tad-asambhava-mātra-vyavacchede vyāpārād;",
    "GSP29snyayvau:1977": " yathâneka-puruṣa-sampūrṇe sadasi dvārâdau sthitasya kim atra devadattaḥ",
    "GSP29snyayvau:1978": " samasti nâstîti vā dolāyamāna-buddheḥ kenacid abhidhīyate -- yathā devadatto 'stîti. atra yady apy upanyasta-pada-dvayasya sâvadhāraṇatā",
    "GSP29snyayvau:1979": " gamyate, 'nyathā tad-uccāraṇa-vaiyarthya-prasaṅgāt, tathâpy avadhāraṇaṃ tad-asambhava-mātraṃ vyavacchinatti, na śeṣa-puruṣântarāṇi; nâpi",
    "GSP29snyayvau:1980": " para-rūpeṇa nāstitvaṃ, tad-vyavacchedâbhiprāyeṇa prastuta-vākya-prayogāt,",
    "GSP29snyayvau:1981": " prayoktr-abhiprāyâdi-sāpekṣatayâiva dhvaneḥ",
    "GSP29snyayvau:1982": " svârtha-pratipādana-sāmarthyāt. na ca vācya-vācaka-bhāva-lakṣaṇa-sambandhânarthakyaṃ, tad-abhāve",
    "GSP29snyayvau:1983": " prayoktr-abhiprāya-mātreṇa rūpasyâiva niyoktum aśakyatvāt. na ca samasta-dharma-yuktam eva vastu pratipādayad vacanaṃ satyam ity",
    "GSP29snyayvau:1984": " abhidadhmahe, yenâikâika-dharmâliṅgita-vastu-sandarśakānām alīkatā syāt,",
    "GSP29snyayvau:1985": " kiṃ tarhi sambhavad-artha-pratipādakaṃ satyam iti, sambhavanti ca śeṣa-dharmâpratikṣepe vacana-gocarâpannā dharmās; tasmāt tat-pratipādakaṃ",
    "GSP29snyayvau:1986": " satyam eva. yadā tu durnaya-matâbhiniviṣṭa-buddhibhis tīrthântarīyais",
    "GSP29snyayvau:1987": " tad-dharmi-gata-dharmântara-nirākaraṇâbhiprāyeṇâiva sâvadhāraṇaṃ tat prayujyate, yathânityam eva vastu nityam eva vêty-ādi, tadā nirālambanatvād alīkatāṃ prāpnuvat kena vāryeta? tattva-cintakāḥ punaḥ",
    "GSP29snyayvau:1988": " pratyakṣâdi-pramāṇa-siddham anekântâtmakaṃ vastu darśayanto dvedhā",
    "GSP29snyayvau:1989": " darśayeyus, tad yathā -- vikalâdeśena sakalâdeśena vā. tatra vikālâdeśo nayâdhīnaḥ, sakalâdeśaḥ pramāṇâyattaḥ. tathā hi: yadā",
    "GSP29snyayvau:1990": " madhyastha-bhāvenârthitva-vaśāt kiñcid dharmaṃ pratipipādayiṣavaḥ",
    "GSP29snyayvau:1991": " śeṣa-dharma-svī-karaṇa-nirākaraṇa-vimukhayā dhiyā vācaṃ prayuñjate, tadā",
    "GSP29snyayvau:1992": " tattva-cintakā api laukikavat sammugdhâkāratayâcakṣate, yad uta \"jīvo 'sti",
    "GSP29snyayvau:1993": " kartā pramātā bhoktêty-ādi\". ataḥ sampūrṇa-vastu-pratipādanâbhāvād",
    "GSP29snyayvau:1994": " vikalâdeśo 'bhidhīyate, naya-matena sambhavad-dharmāṇāṃ darśana-mātram ity",
    "GSP29snyayvau:1995": " arthaḥ. yadā tu pramāṇa-vyāpāram avikalaṃ parāmṛśya pratipādayitum",
    "GSP29snyayvau:1996": " abhiprayanti,",
    "GSP29snyayvau:1997": " tadâṅgī-kṛta-guṇa-pradhāna-bhāvâśeṣa-dharma-sūcaka-kathañcit-paryāya-syāc-chabda-bhūṣitayā",
    "GSP29snyayvau:1998": " sâvadhāraṇayā ca vācā darśayanti ‘syād asty eva jīva'; ity-ādikayā. ato",
    "GSP29snyayvau:1999": " 'yaṃ syāc-chabda-saṃsūcitâbhyantarī-bhūtânanta-dharmakasya",
    "GSP29snyayvau:2000": " sākṣād-upanyasta-jīva-śabda-kriyābhyāṃ",
    "GSP29snyayvau:2001": " pradhanī-kṛtâtma-bhāvasyâvadhāraṇa-vyavacchinna-tad-asambhavasya vastunaḥ sandarśakatvāt sakalâdeśa ity ucyate,",
    "GSP29snyayvau:2002": " pramāṇa-pratipanna-sampūrṇârtha-kathanam iti yāvat. tad uktaṃ:",
    "GSP29snyayvau:2003": " sā jñeya-viśeṣa-gatir naya-pramāṇâtmikā bhavet tatra /",
    "GSP29snyayvau:2004": " sakala-grāhi tu mānaṃ vikala-grāhī nayo jñeyaḥ //",
    "GSP29snyayvau:2005": " [NAV_29.29] tad idam uktaṃ bhavati: naya-pramāṇâbhijñaḥ syād-vādī",
    "GSP29snyayvau:2006": " sakala-vikalâdeśāv adhikṛtya vastu-svarūpa-pratipipādayiṣayā yad yad brūte",
    "GSP29snyayvau:2007": " tat tat satyaṃ, sambhavad-artha-gocaratvāt. durnaya-matâvalambinaḥ punar",
    "GSP29snyayvau:2008": " ekânta-vādino yad yad ācakṣate tat tad alīkam, asambhavad-artha-viṣayatvād",
    "GSP29snyayvau:2009": " iti.",
    "GSP29snyayvau:2010": " [NAV_30.0] sāmpratam amum evârthaṃ draḍhayan siddhânte 'py",
    "GSP29snyayvau:2011": " ekâika-naya-mata-pravṛttāni sūtrāṇi na sampūrṇârthâbhidhāyakānîty, api tu tat-samudāyâbhiprāya-pravṛttam avikala-vastu-nivedakam iti darśayann āha:",
    "GSP29snyayvau:2012": " nayānām eka-niṣṭhānāṃ pravṛtteḥ śruta-vartmani /",
    "GSP29snyayvau:2013": " sampūrṇârtha-viniścāyi syād-vāda-śrutam ucyate // NA_30 //",
    "GSP29snyayvau:2014": " [NAV_30.1] iha trividhaṃ śrutaṃ, tad yathā -- mithyā-śrutaṃ naya-śrutaṃ",
    "GSP29snyayvau:2015": " syād-vāda-śrutaṃ ca. tatra śrūyata iti śrutam āgamaḥ. mithyâlīkaṃ śrutaṃ mithyā-śrutaṃ, tac ca durnayâbhiprāya-pravṛttaṃ tīrthika-sambandhi,",
    "GSP29snyayvau:2016": " nirgocaratvāt. tathā nayair hetu-bhūtaiḥ śrutaṃ naya-śrutam, etac",
    "GSP29snyayvau:2017": " cârhad-āgamântar-gatam evâika-nayâbhiprāya-pratibaddhaṃ, yathā \"paḍuppaṇṇe",
    "GSP29snyayvau:2018": " neraïë viṇassaï\" ity-ādy, ṛjusūtra-nayâbhiprāyeṇa kṣaṇikatvasyâpi tatra sambhavāt. tathā",
    "GSP29snyayvau:2019": " nirdiśyamāna-dharma-vyatiriktâśeṣa-dharmântara-saṃsūcakena syātā yukto vādo 'bhipreta-dharma-vacanaṃ syād-vādaḥ, tad-ātmakaṃ śrutaṃ",
    "GSP29snyayvau:2020": " syād-vāda-śrutam. tat kiṃ-bhūtam ucyata ity āha: sampūrṇo 'vikalaḥ sa câsāv arthaś ca tad-viniścāyi tan-nirṇaya-hetutvād evam abhidhīyate;",
    "GSP29snyayvau:2021": " paramârthataḥ punaḥ samasta-vastu-svarūpa-pratipādîty arthaḥ,",
    "GSP29snyayvau:2022": " śabdâtmakatvān, niścayasya bodha-rūpatvād iti. naya-śrutaṃ tarhi",
    "GSP29snyayvau:2023": " sampūrṇârtha-viniścāyi kasmān na bhavatîty āha: nayānāṃ naigamâdīnām eka-niṣṭḥānām eka-dharma-grahaṇa-paryavasitānāṃ śruta-vartmany āgama-mārge",
    "GSP29snyayvau:2024": " pravṛtteḥ pravartanān na tad ekâikâbhiprāya-pratibaddhaṃ",
    "GSP29snyayvau:2025": " sampūrṇârtha-viniścāyi, tat-samudāyasyâiva sampūrṇârtha-viniścāyakatvād",
    "GSP29snyayvau:2026": " ity-ākūṭam.",
    "GSP29snyayvau:2027": " [NAV_31.0] tad evaṃ naya-pramāṇa-svarūpaṃ",
    "GSP29snyayvau:2028": " pratipādyâdhunâśeṣa-naya-pramāṇa-vyāpakaṃ teṣāṃ tatra tādātmyenâvasthānāt",
    "GSP29snyayvau:2029": " pramātāram abhidhātukāma āha:",
    "GSP29snyayvau:2030": " pramātā svânya-nirbhāsī kartā bhoktā vivṛttimān /",
    "GSP29snyayvau:2031": " sva-saṃvedana-saṃsiddho jīvaḥ kṣity-ādy-anātmakaḥ // NA_31 //",
    "GSP29snyayvau:2032": " [NAV_31.1] tatra tri-kāla-jīvanāj jīvaḥ, prāṇa-dhāraka ātmêty arthaḥ, sa",
    "GSP29snyayvau:2033": " pramiṇotîti pramātā prameya-paricchedakaḥ. kiṃ-bhūtaḥ sann ity āha:",
    "GSP29snyayvau:2034": " svânyāv ātma-parau nirbhāsitum uddyotayituṃ śīlam asyêti svânya-nirbhāsī,",
    "GSP29snyayvau:2035": " sva-svarūpârthayoḥ prakāśaka iti yāvat. tathā karotîti kartā, bhuṅkta iti bhoktā, vivartanam aparâpara-paryāyeṣu gamanaṃ vivṛttiḥ pariṇāmaḥ, sā vidyate yasyêti vivṛttimān. sva ātmā saṃvedyate 'nenêti sva-saṃvedanaṃ",
    "GSP29snyayvau:2036": " tena samyak siddhaḥ pratiṣṭhitaḥ pratīto vā sva-saṃvedana-saṃsiddhaḥ.",
    "GSP29snyayvau:2037": " kṣitiḥ pṛthivy ādir yeṣāṃ tāni kṣity-ādīny, ādi-śabdād",
    "GSP29snyayvau:2038": " ambu-tejo-vāyv-ākāśāni gṛhyante; na vidyata ātmā svarūpam asyêty anātmakaḥ, kiṃ sva-svarūpâpekṣayā? na, kṣity-ādīnām anātmakaḥ",
    "GSP29snyayvau:2039": " kṣity-ādy-anātmakaḥ, kṣity-ādi-svarūpo na bhavatîty arthaḥ.",
    "GSP29snyayvau:2040": " [NAV_31.2] tatra jīvaḥ pramātêty-anena ye pāramārthikaṃ pramātāraṃ",
    "GSP29snyayvau:2041": " nâbhyupagacchanty, api tu vijñāna-kṣaṇa-paramparânubhava-bala-prabodhitânādi-prarūḍha-vāsanā-sampādita-sattākaṃ",
    "GSP29snyayvau:2042": " mithyā-vikalpa-parikalpitam apāramārthikaṃ taṃ manyante",
    "GSP29snyayvau:2043": " pratikṣaṇa-vilaya-vādinaḥ tān nirācaṣṭe, kṣaṇa-vilayasya prāg eva pratiṣiddhatvād, bahir antaś ca pariṇāmi-vastunaḥ prasādhanāt.",
    "GSP29snyayvau:2044": " [NAV_31.3] nanu ca ghaṭâdayas tāvad vināśam āviśanto dṛśyante, teṣāṃ ca vināśo lakuṭâdi-kāraṇa-kalāpenâvinaśvara-svabhāvānāṃ vā kriyeta,",
    "GSP29snyayvau:2045": " vinaśvara-svabhāvānāṃ vā. yady ādyaḥ kalpas tad ayuktaṃ, svabhāvasya pracyāvayitum aśakyatvāt, tasya niyata-rūpatvād, anyathā svabhāvatvâyogāt.",
    "GSP29snyayvau:2046": " athâivaṃ-bhūta eva tasya svabhāvaḥ sva-kāraṇa-balâyāto yad uta vināśa-kāraṇam āsādya vinaṅkṣyatîti brūṣe, tathâpi",
    "GSP29snyayvau:2047": " tad-vināśa-kāraṇa-sannidhānaṃ kiṃ yādṛcchikam uta tat-svabhāva-sampādyam",
    "GSP29snyayvau:2048": " eva. yadâdyaḥ kalpas, tadā sannihitasyâpi tat-pratyanīka-pratyayôpanipātena nivartanāt, tat-sannidhāpaka-hetūnāṃ api",
    "GSP29snyayvau:2049": " sva-sannidhāpaka-kāraṇa-kalāpa-sāpekṣatvāt, sannihitānām api pratidvandvinā nivartanād, yādṛcchikatvāc ca nâvaśyaṃ-bhāvi",
    "GSP29snyayvau:2050": " tat-sannidhānaṃ; tataś câsannihita-sva-vināśa-kāraṇa-kadambakaḥ kaścid ghaṭâdir na vinaśyed apy, aniṣṭaṃ câitat, sarva-kṛtakānāṃ vināśâvigānāt.",
    "GSP29snyayvau:2051": " atha dvitīyaḥ pakṣas, tathā sati paścād api tad-balād vināśa-hetavaḥ",
    "GSP29snyayvau:2052": " sannidhāsyantîti prathama-kṣaṇa eva sannidadhatu, tathâpi",
    "GSP29snyayvau:2053": " kṣaṇikatâivârthasya. sva-hetor eva niyata-kālāt parato 'yaṃ",
    "GSP29snyayvau:2054": " sva-vināśa-hetuṃ sannidhāpayiṣyatîty evaṃ-rūpo jāta iti cen, nâivam api kṣaṇa-bhaṅguratâyātā. tathā hi: sva-hetunā kilâsau varṣāt parataḥ",
    "GSP29snyayvau:2055": " sva-vināśa-hetu-sannidhāpana-kṣama-svabhāvo vyadhāyi; sa ca tasyôtpāda-kṣaṇād dvitīya-kṣaṇe svabhāvo 'sti vā na vā? asti cet, tathā sati punar varṣaṃ tena sthātavyam, evaṃ yāvad varṣôpāntya-kṣaṇe 'pi yadi",
    "GSP29snyayvau:2056": " tat-svabhāva evâsau tadâparam api varṣântaraṃ sthitir āpadyeta, tadā",
    "GSP29snyayvau:2057": " cânanta-kalpa-sthāyī-bhāvaḥ syād, apracyuta-varṣa-sthāyi-svabhāvatvād iti.",
    "GSP29snyayvau:2058": " atha dvitīya-kṣaṇe nâsti sa svabhāva iti brūṣe, hanta kṣaṇikatvam evâḍhaukate, 'tādavasthyasya tal-lakṣaṇatvāt. kiṃ ca, vināśa-hetur",
    "GSP29snyayvau:2059": " bhāvasya vināśaṃ vyatiriktam avyatiriktaṃ vā kuryāt? vyatirikta-karaṇe na kiñcit kṛtaṃ syāt, tataś ca bhāvas tādavasthyam anubhavet. tat-sambandhaḥ",
    "GSP29snyayvau:2060": " kriyata iti cen, na sambandhasya tādātmya-tad-utpatti-vyatiriktasya",
    "GSP29snyayvau:2061": " pratiṣedhāt. na cânayor anyataraḥ sambandho 'tra samasti, vyatirekiṇā sârddhaṃ tādātmyâyogād, anya-hetukasya paścād utpannasya tad-utpatti-vaikalyāt. tan na vyatirikto vināśaḥ kartuṃ yuktaḥ.",
    "GSP29snyayvau:2062": " avyatirikta-karaṇe punas tam eva bhāvaṃ vināśa-hetuḥ karotîti prāptam,",
    "GSP29snyayvau:2063": " avyatirekasya tad-rūpatā-lakṣaṇatvāt. na câsau kartavyaḥ, sva-hetor eva",
    "GSP29snyayvau:2064": " niṣpannatvāt, tat-karaṇe ca tasyâvasthānam eva syān, na pralayaḥ. tan",
    "GSP29snyayvau:2065": " nâvinaśvara-svabhāvānāṃ paścāt kathañcid api vināśaḥ kartuṃ śakyo,",
    "GSP29snyayvau:2066": " vinaśvara-svabhāvānāṃ punaḥ sva-hetu-balâyātatvāt prāg api pratikṣaṇa-bhāvī, na kāraṇântarâpekṣaḥ, svabhāvasya niyata-rūpatvāt;",
    "GSP29snyayvau:2067": " tasmāt prāṇity adyâpi pratikṣaṇa-vilaya iti.",
    "GSP29snyayvau:2068": " [NAV_31.4] atrôcyate -- satyam etat, kiṃ tu yathā vināśa-kāraṇâyogāt",
    "GSP29snyayvau:2069": " pratikṣaṇa-bhāvī vināśo bhavadbhiḥ pratipadyate, tathâiva sthity-utpattī",
    "GSP29snyayvau:2070": " pratikṣaṇa-bhāvinyau kiṃ na pratipadyete, tad-dhetūnām api vicāryamāṇānām ayogāt. tathā hi: sthiti-hetunā tāvat svayam asthira-svabhāvā bhāvāḥ sthāpyeran sthira-svabhāvā vā? na tāvat prathamaḥ pakṣaḥ kṣodaṃ kṣamate,",
    "GSP29snyayvau:2071": " svabhāvasyânyathā kartum aśakyatvāt, tasya pratiniyata-rūpatvāc,",
    "GSP29snyayvau:2072": " cetanâcetana-svabhāvavad, anyathā svabhāvatā-hāneḥ. dvitīya-pakṣe punaḥ svayaṃ sthira-svabhāvānāṃ kiṃ sthiti-hetunā? sthitir nêṣyata eva,",
    "GSP29snyayvau:2073": " tenânabhyupagatôpālambha evâyam iti ced, hanta hato 'sy, evaṃ hi bhāvāḥ",
    "GSP29snyayvau:2074": " kṣaṇa-mātram api na tiṣṭheyuḥ. kṣaṇa-bhāvinîṣyata evêti cet, sā tarhy asthiti-svabhāvānāṃ hetu-śatair api kartuṃ na pāryata iti brūmaḥ,",
    "GSP29snyayvau:2075": " tat-svabhāvatve punar hetu-vyāpāra-nairarthakyāt. ahetukā satī sakala-kālaṃ bhavatîti datto jalâñjaliḥ pratikṣaṇa-vilayasya.",
    "GSP29snyayvau:2076": " tathôtpāda-hetur api tat-svabhāvasyôtpattiṃ vidadhyād atat-svabhāvasya vā?",
    "GSP29snyayvau:2077": " na tāvad ādyaḥ pakṣaḥ kakṣī-kartuṃ yuktaḥ, svayam utpādakasyôtpādane",
    "GSP29snyayvau:2078": " vyāpriyamāṇo hi hetuḥ piṣṭaṃ pinaṣṭi, śaṅkhaṃ dhavalayati, tad-abhāve 'pi",
    "GSP29snyayvau:2079": " sva-yogyatayôtpatteḥ. nâpi dvitīyaḥ kalpo 'ṅgī-karaṇârhaḥ, svayam",
    "GSP29snyayvau:2080": " anutpatti-dharmakasyôtpādayitum aśakyatvād, anyathā śaśa-viṣāṇâdayo 'py",
    "GSP29snyayvau:2081": " utpādya-koṭim adhyāsīran, viśeṣâbhāvāt; tataś ca na kaścid atyantâbhāvaḥ syāt. tad yathā nirhetukatvān nāśaḥ pratikṣaṇa-bhāvī, tathâiva",
    "GSP29snyayvau:2082": " darśita-yukteḥ sthity-utpattī apîti trayâkrāntaṃ sakalaṃ vastu jātam",
    "GSP29snyayvau:2083": " abhyupagantavyaṃ; tathā sati jīvo 'pi jīvatva-caitanya-dravyatvâdibhiḥ",
    "GSP29snyayvau:2084": " sthemānaṃ ābibhrāṇa eva harṣa-viṣādâdibhir",
    "GSP29snyayvau:2085": " aparâparârtha-grahaṇa-pariṇāmaiś côtpāda-vyaya-dharmakaḥ pāramārthikaḥ pramātêti balāt siddhim",
    "GSP29snyayvau:2086": " [NAV_31.5] nanu ca yady utpāda-vyaya-sthitīnāṃ nirhetukatvāt",
    "GSP29snyayvau:2087": " sakala-kāla-bhāvitā bhavadbhiḥ sādhyate, tadânvaya-vyatirekābhyāṃ",
    "GSP29snyayvau:2088": " pratyakṣâdi-pramāṇa-prasiddhaḥ khalv ayaṃ tat-kāraṇa-kalāpa-vyāpāraḥ",
    "GSP29snyayvau:2089": " kathaṃ neyaḥ? na câyam apahnotuṃ śakyaḥ! tathā hi:",
    "GSP29snyayvau:2090": " kulālâdi-kāraṇa-vrāta-vyāpāre ghaṭâdayaḥ samupalabhyante, tad-abhāve ca",
    "GSP29snyayvau:2091": " nôpalambhyanta iti taj-janyā ity ucyante. sthitir api vināśa-kāraṇa-sannidhānāt prāk tad-balād eva, tathā nāśo 'pi",
    "GSP29snyayvau:2092": " mudgarâdi-sannidhānâsannidhānābhyāṃ sad-asattām anubhavaṃs tat-kṛtaḥ",
    "GSP29snyayvau:2093": " pratīyate, nâhetukaḥ. tat katham etad iti?",
    "GSP29snyayvau:2094": " [NAV_31.6] atrôcyate -- na vayaṃ sarvathā hetūnāṃ vyāpāraṃ vārayāmaḥ, kiṃ tarhi svayam utpāda-vyaya-sthity-ātmanā vivartamānasya dravyasya hetavas",
    "GSP29snyayvau:2095": " tad-viśeṣa-karaṇe vyāpāram anubhavanti, tenâiva sârddhaṃ teṣām",
    "GSP29snyayvau:2096": " anvaya-vyatirekânukaraṇa-darśanād, dṛṣṭasya câpahnave 'smākam",
    "GSP29snyayvau:2097": " apravṛttatvāt, pratīti-yukti-lakṣaṇa-dvaya-pakṣa-pātitvāt; kevalaṃ",
    "GSP29snyayvau:2098": " pratīti-vikalāṃ yuktiṃ yukti-vinākṛtāṃ vā pratītiṃ nâṅgī-kurmahe,",
    "GSP29snyayvau:2099": " 'sambhavad-artha-gocaratayā nirālambanatvāt tasyā ity āstāṃ tāvat.",
    "GSP29snyayvau:2100": " [NAV_31.7] svânya-nirbhāsîty-anena",
    "GSP29snyayvau:2101": " prāg-ukta-sva-parâbhāsi-pramāṇa-viśeṣaṇavan mīmāṃsakān",
    "GSP29snyayvau:2102": " parokṣa-buddhi-vādino yogâcārāṃś ca jñāna-mātra-vādinaḥ pratikṣipati,",
    "GSP29snyayvau:2103": " jñāna-jñāninoḥ kathañcid abhedena tad-ukta-nyāyâviśeṣād iti.",
    "GSP29snyayvau:2104": " [NAV_31.8] kartā bhoktêiti viśeṣaṇa-dvayena sāṃkhya-mataṃ vikuṭṭayati,",
    "GSP29snyayvau:2105": " kartā san bhoktâpîti kākvôpanyāsād, akartur bhogânupapatter,",
    "GSP29snyayvau:2106": " bhuji-kriyā-nirvartana-samarthasyâiva bhoktṛtvāt.",
    "GSP29snyayvau:2107": " japā-kusumâdi-sannidhāna-vaśāt sphaṭike raktatâdi-vyapadeśavad akartur api prakṛty-upadhāna-vaśāt sukha-duḥkhâdi-bhoga-vyapadeśo yuktas; tathā hi:",
    "GSP29snyayvau:2108": " prakṛti-vikāra-darpaṇâkāra-buddhi-saṅkrāntānāṃ sukha-duḥkhâdy-ātmakānām",
    "GSP29snyayvau:2109": " arthānāṃ puruṣaḥ sannidhāna-mātreṇa bhojako vyapadiśyate,",
    "GSP29snyayvau:2110": " \"buddhy-adhyavasitam arthaṃ puruṣaś cetayata\" iti-vacanād iti cen, na,",
    "GSP29snyayvau:2111": " kathañcit sakriyākatā-vyatirekeṇa prakṛty-upadhāne 'py",
    "GSP29snyayvau:2112": " anyathātvânupapatter, apracyuta-prācīna-rūpasya vyapadeśânarhatvāt,",
    "GSP29snyayvau:2113": " tat-pracyave ca prāktana-rūpa-tyāgenôttara-rūpâdhyāsitayā sakriyatvam",
    "GSP29snyayvau:2114": " āpatatîti-nyāyāt; sphaṭika-dṛṣṭânte 'pi japā-kusumâdi-sannidhānād",
    "GSP29snyayvau:2115": " andhôpalâdau raktatânāvir-bhavantī tatra punar āvir-bhavantī tasya",
    "GSP29snyayvau:2116": " tathā-vidhaṃ pariṇāmaṃ lakṣayaty, anyathândhôpalavat tatrâpi na prāduḥṣyāt. tan nâkriyasya bhoktṛtôpapadyata iti.",
    "GSP29snyayvau:2117": " [NAV_31.9] vivṛttimān ity-amunā tv ekânta-nityam apariṇāminaṃ",
    "GSP29snyayvau:2118": " naiyāyika-vaiśeṣikâdi-prakalpitaṃ pramātāraṃ nirasyati,",
    "GSP29snyayvau:2119": " sarvathâvicalita-rūpasyârtha-grahaṇa-pariṇāmânupapatteḥ.",
    "GSP29snyayvau:2120": " vyatirikta-jñāna-samavāyād ekânta-nityo 'pi pramiṇotîti cen, na,",
    "GSP29snyayvau:2121": " samavāyasya prāg eva pratikṣiptatvāt, sambandhântarasya ca vyatirekiṇā",
    "GSP29snyayvau:2122": " sākam anupapatter, anyatrânyathânupapannatvāt. na ca vyatirekiṇi jñāne tat samasti, tad-grāhaka-pramāṇâbhāvād, avyatirekânubhavasya ca tad-bādhakatvāt. kiṃ ca, yadi samavāya-balād ātmani jñānaṃ samavaiti,",
    "GSP29snyayvau:2123": " tadâtmanāṃ samavāyasya ca vibhutvād eka-rūpatvāc ca sarvâtmasu kiṃ na",
    "GSP29snyayvau:2124": " samavaiti, viśeṣâbhāvāt? tathā ca devadatta-jṭānena yajṭadattâdayo 'py",
    "GSP29snyayvau:2125": " artha-tattvaṃ buddhyeran. anyac ca vijṭānôdaya-samaye 'pi yādṛśaḥ",
    "GSP29snyayvau:2126": " prāg-avasthāyāṃ tādṛśa eva santiṣṭhamānaḥ prāg apramātā paścāt pramātêti bruvāṇaḥ khalûnmattatām ātmany āvir-bhāvayati, nâparam ity āstāṃ tāvat.",
    "GSP29snyayvau:2127": " [NAV_31.10] paścârddhena punar bhūta-vyatirekiṇaṃ",
    "GSP29snyayvau:2128": " sva-saṃvedana-pratyakṣa-nirgrāhyaṃ jīvaṃ darśayaṃś cārvāka-darśanaṃ",
    "GSP29snyayvau:2129": " tiras-kurute, jaḍâtmaka-bhūtâvyatireke hi",
    "GSP29snyayvau:2130": " tad-vilakṣaṇa-bodha-rūpa-harṣa-viṣādâdi-vivartânubhavâbhāva-prasaṅgāt.",
    "GSP29snyayvau:2131": " nanu ca kāyâkāra-pariṇatāni bhūtāny evâtma-vyatirekiṇīṃ cetanām",
    "GSP29snyayvau:2132": " utkālayanti; sā ca tathā-vidha-pariṇāma-pariṇateṣu teṣu santiṣṭhate,",
    "GSP29snyayvau:2133": " tad-abhāve punas teṣv eva nilīyata iti; tad-vyatirekânubhave 'pi na",
    "GSP29snyayvau:2134": " para-loka-yāyi-jīva-siddhir, iyatâiva dṛṣṭa-vyavahārôpapatteḥ. nâitad",
    "GSP29snyayvau:2135": " asti, dvayaṃ hi tāvad etat saṃyogam anubhavad upalababhyate --",
    "GSP29snyayvau:2136": " paṭca-bhūtâtmakaṃ śarīraṃ cetanā ca. tatrâpi śarīraṃ bahir-mukhâkāreṇa",
    "GSP29snyayvau:2137": " bodhenârtha-rūpatayā jaḍam anubhūyate, cetanā punar antar-mukhâkāreṇa",
    "GSP29snyayvau:2138": " sva-saṃvedana-pratyakṣeṇa sākṣāt-kriyate; 'ta evâvyatireka-pakṣaḥ",
    "GSP29snyayvau:2139": " pratibhāsa-nirākṛtatvān nâśaṅkitaḥ. vyatirekiṇoḥ punaḥ prakāśamānayor yadi bhūtāny eva cetanām utkālayantîti bhavadbhiḥ parikalpyate, tadā cetanâiva bhavântarād utpatti-sthānamāyātā paṭca-bhūta-bhrānti-janakaṃ śarīraṃ",
    "GSP29snyayvau:2140": " nirvartayet, punar bhavântaraṃ yātukāmā muṭcet, tat tayâdhiṣṭhitaṃ gamanâdi-ceṣṭāṃ kuryāt, tad-viyuktaṃ punaḥ kāṣṭhavat tiṣṭhed iti",
    "GSP29snyayvau:2141": " jīva-sampādyam eva śarīraṃ, na punar asau tat-sampādya ity, etat parikalpanaṃ yuktataraṃ paśyāmaḥ, jīvasya cetanāvataḥ sakarmakatayâparâpara-bhava-bhramaṇâparâpara-śarīra-nirvartanayor",
    "GSP29snyayvau:2142": " upapadyamānatvāt. bhavântarād āgacchan utpatti-sthānaṃ jīvo 'dhyakṣeṇa",
    "GSP29snyayvau:2143": " nôpalabhyata iti ced, bhūtāny api tarhi kāyâkāra-dhāraṇa-dvāreṇa cetanām",
    "GSP29snyayvau:2144": " utkālayantîti pratyakṣeṇa nôpalakṣyanta iti samāno nyāhaḥ. atha",
    "GSP29snyayvau:2145": " kāyâkāra-pariṇateṣv eva bhūteṣu cetanôpalabhyate,",
    "GSP29snyayvau:2146": " nânyadêty-anyathânupapatti-vaśāt taj-janyêti parikalpyata, evaṃ tarhi mṛtâvasthāyāṃ kāyâkāram ābibhrāṇeṣv api nôpalabdhā, kāyâkāra-pariṇāmo vā kādācitkatayā hetv-antarâpekṣîty-anyathânupapatti-vaśād eva",
    "GSP29snyayvau:2147": " tan-nirvartana-kṣamā cetanā bhavântarâgata-jīva-sambandhinîti",
    "GSP29snyayvau:2148": " pratipadyāmahe. kiṃ ca, jīvas tāvat karma-caitanya-sambandhāc",
    "GSP29snyayvau:2149": " charīra-nirvartanârthaṃ pravarata iti yuktam evâitad, bhūtāni punaḥ kiṃ-bhūtāni cetanā-karaṇe pravarteran: sacetanāni niścetanāni vā? yady ādyaḥ kalpas, tato vikalpa-yugalam avatarati: tac caitanyaṃ tebhyo bhinnam abhinnam vā? yadi bhinnaṃ, tadā puruṣa-śarīravat tatrâpi bhūtaiḥ saha",
    "GSP29snyayvau:2150": " vartamānam api bhūta-vilakṣaṇam ātma-kāraṇam anumāpayatîti tad-avasthâiva",
    "GSP29snyayvau:2151": " jīva-siddhiḥ. athâbhinnaṃ, tathā sati samasta-bhūtānām aikyaṃ prasajaty,",
    "GSP29snyayvau:2152": " eka-caitanyâvyatiriktatvāt, tat-svarūpavat. nija-nija-caitanyâvyatirekīṇi",
    "GSP29snyayvau:2153": " bhūtāni tenâyam adoṣa iti cen, na, tat-sampādya-puruṣa-śarīre 'pi",
    "GSP29snyayvau:2154": " taj-janya-pañca-caitanya-prasaṅgāt. pañcâpi sambhūya bṛhat-puruṣa-caitanyaṃ bahavas tilā iva taila-ghaṭaṃ janayantîti cet, tat tarhi puruṣa-caitanyaṃ kiṃ teṣām eva saṃyogo yad vā tad-utpādyam, anyad",
    "GSP29snyayvau:2155": " eva? yady ādhyaḥ kalpas, tad ayuktaṃ, caitanyānāṃ parasparaṃ miśraṇâbhāvena saṃyoga-virodhād, itarathā bahu-puruṣa-caitanyāni sambhūya",
    "GSP29snyayvau:2156": " bṛhattama-caitanyântaram ārabheran. atha dvitīyaḥ pakṣas, tatrâpi teṣāṃ kim anvayo 'sti nâsti vā? yady asti, tad ayuktaṃ, prāgvat",
    "GSP29snyayvau:2157": " taj-janya-caitanya-pañca-rūpatâpatteḥ. atha nâsti, tad apy acāru,",
    "GSP29snyayvau:2158": " niranvayôtpādasya pramāṇa-bādhitatvāt. tan na sacetanāni bhūtāni",
    "GSP29snyayvau:2159": " cetanā-karaṇe vyāpāra-bhāñji bhavitum arhanti. nâpi niścetanāni, teṣām",
    "GSP29snyayvau:2160": " atyanta-vilakṣaṇatayā caitanyôtpāda-virodhād, itarathā sikatâdayas tailâdi-karaṇe vyāpriyeran. kiṃ ca, tat-samudāya-mātra-sādhyaṃ vā caitanyaṃ syād viśiṣṭa-tat-pariṇāma-sādhyaṃ vā. na tāvad ādyā kḷptir,",
    "GSP29snyayvau:2161": " ilā-jalânalânila-nabhas-tala-mīlane 'pi cetanânupalabdheḥ.",
    "GSP29snyayvau:2162": " dvitīya-vikḷptau punaḥ kiṃ tad vaiśiṣṭyam iti vācyam. kāyâkāra-pariṇāma",
    "GSP29snyayvau:2163": " iti cet, sa tarhi sarvadā kasmān na bhavati? kutaścid dhetv-antarâpekṣaṇād",
    "GSP29snyayvau:2164": " iti cet, tat tarhi hetv-antaraṃ bhavântarâyāta-jīva-caitanyam ity",
    "GSP29snyayvau:2165": " anumimīmahe, tasyâiva",
    "GSP29snyayvau:2166": " kāyâkāra-pariṇāma-sādhya-caitanyânurūpôpādāna-kāraṇatvāt, tad-virahe",
    "GSP29snyayvau:2167": " kāyâkāra-pariṇāma-sadbhāve 'pi mṛtâvasthāyāṃ tad-abhāvād",
    "GSP29snyayvau:2168": " gamanâdi-ceṣṭânupalabdheḥ; tan na kāyākāra-pariṇāma-janyaṃ caitanyam, api tu sa eva taj-janya iti yuktaṃ paśyāmaḥ. na pratyakṣād anyat pramāṇam",
    "GSP29snyayvau:2169": " asti, na ca tena para-loka-gamanâgamanâdikaṃ caitanyasyôpalakṣyate, tena dṛṣṭāny eva bhūtāni tat-kāraṇatayā kalpanīyānîti cen, na,",
    "GSP29snyayvau:2170": " kevala-pratyakṣa-pratikṣepeṇa pramāṇântarāṇāṃ prāg eva prasādhitatvāt,",
    "GSP29snyayvau:2171": " tathā ca bhūyāṃsy anumānāni para-lokânuyāyi-jīva-sādhakāni pravarteran.",
    "GSP29snyayvau:2172": " tad yathā -- tad-ahar-jāta-bālakasyâdya-stanâbhilāṣaḥ",
    "GSP29snyayvau:2173": " pūrvâbhilāṣa-pūrvako, 'bhilāṣatvād, dvitīya-divasâdi-stanâbhilāṣavat. tad idam anumānam ādya-stanâbhilāṣasyâbhilāṣântara-pūrvakatvam anumāpayad arthâpattyā para-loka-yāyi-jīvamākṣipati, taj-janmany abhilāṣântarâbhāvāt.",
    "GSP29snyayvau:2174": " evam anyad apy udāhāryam ity āstāṃ tāvat.",
    "GSP29snyayvau:2175": " [NAV_31.11] tad ayaṃ sva-para-prakāśakaḥ kartā bhoktā nityânityâtmako",
    "GSP29snyayvau:2176": " bhūta-vilakṣaṇaḥ",
    "GSP29snyayvau:2177": " sākṣāt-kṛta-katicin-nija-paryāyânumitânādy-ananta-kāla-bhāvi-nijânanta-paryāya-vivartaḥ",
    "GSP29snyayvau:2178": " pramāṇa-pratiṣṭhitaḥ pāramārthiko jīvaḥ sakala-naya-pramāṇa-vyāpakaḥ",
    "GSP29snyayvau:2179": " pramātêti sthitam.",
    "GSP29snyayvau:2180": " [NAV_32.0] sāmprataṃ paryanta-ślokena prakaraṇârtham upasaṃharann āha:",
    "GSP29snyayvau:2181": " pramāṇâdi-vyavasthêyam anādi-nidhanâtmikā /",
    "GSP29snyayvau:2182": " sarva-saṃvyavahartḥṇāṃ prasiddhâpi prakīrtitā // NA_32 //",
    "GSP29snyayvau:2183": " [NAV_32.1] pramāṇāni pratyakṣâdīny; ādi-śabdān naya-parigrahas, teṣāṃ vyavasthā pratiniyata-lakṣaṇâdi-rūpā maryādā, sêyam anantarôkta-sthityā",
    "GSP29snyayvau:2184": " prakīrtitêti saṃsargaḥ. kiṃ-bhūtêty āha: ādiḥ prabhavo, nidhanaṃ paryanto,",
    "GSP29snyayvau:2185": " na vidyete ādi-nidhane yasyâsau tathā-vidha ātmā svarūpaṃ yasyāḥ",
    "GSP29snyayvau:2186": " sânādi-nidhanâtmikā; sarva-saṃvyavartḥṇāṃ",
    "GSP29snyayvau:2187": " laukika-tīrthikâdi-bheda-bhinna-samasta-vyavahāravatāṃ prasiddhâpi",
    "GSP29snyayvau:2188": " rūḍhâpi, tad-aprasiddhau nikhila-vyavahārôccheda-prasaṅgāt, tad-ucchede ca vicārânutthāne na kasyacit tattvasya pratiṣṭhitiḥ. prakīrtitā",
    "GSP29snyayvau:2189": " saṃśabditâvyutpanna-vipratipanna-vyāmohâpohāyêti gamyate;",
    "GSP29snyayvau:2190": " pramāṇa-prasiddhe 'py arthe prabalâvaraṇa-kudarśana-vāsanâditaḥ keṣāñcid",
    "GSP29snyayvau:2191": " anadhyavasāya-viparyāsa-rūpa-vyāmoha-sadbhāvāt, tad-apanodârthaṃ ca sati sāmarthye karuṇāvatāṃ pravṛtter iti.",
    "GSP29snyayvau:2192": " syād-vāda-kesari-subhīṣaṇa-nāda-bhīter uttrasta-lola-nayanān",
    "GSP29snyayvau:2193": " prapalāyamānān /",
    "GSP29snyayvau:2194": " hetur nayâśrita-kutīrthi-mṛgān ananyatrāṇān vihāya jinam eti tam āśrayadhvaṃ // NAV_32.1:1",
    "GSP29snyayvau:2195": " bhaktir mayā bhagavati prakaṭī-kṛtêyaṃ tac-chāsanâṃśa-kathanān na matiḥ svakīyā /",
    "GSP29snyayvau:2196": " mohād ato yad iha kiñcid abhūd asādhu tat sādhavaḥ kṛta-kṛpā mayi śodhayantu // NAV_32.1:2",
    "GSP29snyayvau:2197": " nyāyâvatāra-vivṛtiṃ vividhāṃ vidhitsoḥ siddhaḥ śubho ya iha",
    "GSP29snyayvau:2198": " puṇya-cayas tato me /",
    "GSP29snyayvau:2199": " nityaṃ parârtha-karaṇôdyatam ā bhavântād bhūyāj",
    "GSP29snyayvau:2200": " jinêndra-mata-lampaṭam eva cetaḥ // NAV_32.1:3 //",
    "GSP29snyayvau:2201": " iti nyāyâvatāra-vivṛtiḥ samāptā //",
    "GSP29snyayvau:2202": " kṛtir iyam ācārya-siddha-vyākhyānikasya tarka-prakaraṇa-vṛtter iti."
}