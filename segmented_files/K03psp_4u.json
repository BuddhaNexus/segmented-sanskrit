{
    "K03psp_4u:0": " Pañcaviṃśatisāhasrikā Prajñāpāramitā IV",
    "K03psp_4u:1": " atha khalv āyuṣmān subhūtir bhagavantam etad avocat:",
    "K03psp_4u:2": " asatpāramiteyaṃ bhagavan yad uta prajñāpāramitā.",
    "K03psp_4u:3": " bhagavān āha:",
    "K03psp_4u:4": " ākāśāsattāṃ subhūte upādāya.",
    "K03psp_4u:5": " subhūtir āha:",
    "K03psp_4u:6": " samatāpāramiteyaṃ bhagavan yad uta prajñāpāramitā.",
    "K03psp_4u:7": " bhagavān āha:",
    "K03psp_4u:8": " sarvadharmānupalabdhisamatām upādāya.",
    "K03psp_4u:9": " subhūtir āha:",
    "K03psp_4u:10": " vivekapāramiteyaṃ bhagavan yad uta prajñāpāramitā.",
    "K03psp_4u:11": " bhagavān āha:",
    "K03psp_4u:12": " atyantaśūnyatām upādāya.",
    "K03psp_4u:13": " subhūtir āha:",
    "K03psp_4u:14": " anavamardanīyapāramiteyaṃ bhagavan yad uta prajñāpāramitā.",
    "K03psp_4u:15": " bhagavān āha:",
    "K03psp_4u:16": " sarvadharmānupalabdhitām upādāya.",
    "K03psp_4u:17": " subhūtir āha:",
    "K03psp_4u:18": " apadapāramiteyaṃ bhagavan yad uta prajñāpāramitā.",
    "K03psp_4u:19": " bhagavān āha:",
    "K03psp_4u:20": " anāmāśarīratām upādāya.",
    "K03psp_4u:21": " subhūtir āha:",
    "K03psp_4u:22": " ākāśapāramiteyaṃ bhagavan yad uta prajñāpāramitā.",
    "K03psp_4u:23": " bhagavān āha:",
    "K03psp_4u:24": " āśvāsapraśvāsānupalabdhitām upādāya.",
    "K03psp_4u:25": " subhūtir āha:",
    "K03psp_4u:26": " apravyāhārapāramiteyaṃ bhagavan yad uta prajñāpāramitā.",
    "K03psp_4u:27": " bhagavān āha:",
    "K03psp_4u:28": " vitarkavicārānupalabdhām upādāya.",
    "K03psp_4u:29": " subhūtir āha:",
    "K03psp_4u:30": " anāmapāramiteyaṃ bhagavan yad uta prajñāpāramitā.",
    "K03psp_4u:31": " bhagavān āha:",
    "K03psp_4u:32": " vedanāsaṃjñāsaṃskāravijñānānupalabdhitām upādāya.",
    "K03psp_4u:33": " subhūtir āha:",
    "K03psp_4u:34": " agamanapāramiteyaṃ bhagavan yad uta prajñāpāramitā.",
    "K03psp_4u:35": " bhagavān āha:",
    "K03psp_4u:36": " sarvadharmāṇām agamanatām upādāya.",
    "K03psp_4u:37": " subhūtir āha:",
    "K03psp_4u:38": " asaṃhāryapāramiteyaṃ bhagavan yad uta prajñāpāramitā.",
    "K03psp_4u:39": " bhagavān āha:",
    "K03psp_4u:40": " sarvadharmāgrāhyatām upādāya.",
    "K03psp_4u:41": " subhūtir āha:",
    "K03psp_4u:42": " akṣayapāramiteyaṃ bhagavan yad uta prajñāpāramitā.",
    "K03psp_4u:43": " bhagavān āha:",
    "K03psp_4u:44": " sarvadharmāṇām atyantakṣayakṣīṇatām upādāya.",
    "K03psp_4u:45": " subhūtir āha:",
    "K03psp_4u:46": " anutpattipāramiteyaṃ bhagavan yad uta prajñāpāramitā.",
    "K03psp_4u:47": " bhagavān āha:",
    "K03psp_4u:48": " sarvadharmāṇām anutpādānirodhatām upādāya.",
    "K03psp_4u:49": " subhūtir āha:",
    "K03psp_4u:50": " akārakapāramiteyaṃ bhagavan yad uta prajñāpāramitā.",
    "K03psp_4u:51": " bhagavān āha:",
    "K03psp_4u:52": " kārakānupalabdhitām upādāya.",
    "K03psp_4u:53": " subhūtir āha:",
    "K03psp_4u:54": " ajānakapāramiteyaṃ bhagavan yad uta prajñāpāramitā.",
    "K03psp_4u:55": " bhagavān āha:",
    "K03psp_4u:56": " jānakānupalabdhitām upādāya.",
    "K03psp_4u:57": " subhūtir āha:",
    "K03psp_4u:58": " asaṃkrāntipāramiteyaṃ bhagavan yad uta prajñāpāramitā.",
    "K03psp_4u:59": " bhagavān āha:",
    "K03psp_4u:60": " cyutyupapattyanupalabdhitām upādāya.",
    "K03psp_4u:61": " subhūtir āha:",
    "K03psp_4u:62": " avinayapāramiteyaṃ bhagavan yad uta prajñāpāramitā.",
    "K03psp_4u:63": " bhagavān āha:",
    "K03psp_4u:64": " sarvadharmāṇāṃ prakṛtyavinayatām upādāya.",
    "K03psp_4u:65": " subhūtir āha:",
    "K03psp_4u:66": " svapnapāramiteyaṃ bhagavan yad uta prajñāpāramitā.",
    "K03psp_4u:67": " bhagavān āha:",
    "K03psp_4u:68": " svapnadarśinānupalabdhitām upādāya.",
    "K03psp_4u:69": " subhūtir āha:",
    "K03psp_4u:70": " pratiśrutkāpāramiteyaṃ bhagavan yad uta prajñāpāramitā.",
    "K03psp_4u:71": " bhagavān āha:",
    "K03psp_4u:72": " ghoṣodārānupalabdhitām upādāya.",
    "K03psp_4u:73": " subhūtir āha:",
    "K03psp_4u:74": " pratibhāsapāramiteyaṃ bhagavan yad uta prajñāpāramitā.",
    "K03psp_4u:75": " bhagavān āha:",
    "K03psp_4u:76": " bimbhapratibimbhānupalabdhitām upādāya.",
    "K03psp_4u:77": " subhūtir āha:",
    "K03psp_4u:78": " marīcipāramiteyaṃ bhagavan yad uta prajñāpāramitā.",
    "K03psp_4u:79": " bhagavān āha:",
    "K03psp_4u:80": " udakaskandhānupalabdhitām upādāya.",
    "K03psp_4u:81": " subhūtir āha:",
    "K03psp_4u:82": " māyāpāramiteyaṃ bhagavan yad uta prajñāpāramitā.",
    "K03psp_4u:83": " bhagavān āha:",
    "K03psp_4u:84": " tannimittānupalabdhitām upādāya.",
    "K03psp_4u:85": " subhūtir āha:",
    "K03psp_4u:86": " asaṃkleśapāramiteyaṃ bhagavan yad uta prajñāpāramitā.",
    "K03psp_4u:87": " bhagavān āha:",
    "K03psp_4u:88": " kleśasvabhāvānupalabdhitām upādāya.",
    "K03psp_4u:89": " subhūtir āha:",
    "K03psp_4u:90": " avyavadānapāramiteyaṃ bhagavan yad uta prajñāpāramitā.",
    "K03psp_4u:91": " bhagavān āha:",
    "K03psp_4u:92": " kliṣṭasattvānupalabdhitām upādāya.",
    "K03psp_4u:93": " subhūtir āha:",
    "K03psp_4u:94": " anupalepapāramiteyaṃ bhagavan yad uta prajñāpāramitā.",
    "K03psp_4u:95": " bhagavān āha:",
    "K03psp_4u:96": " ākāśānupalabdhitām upādāya.",
    "K03psp_4u:97": " subhūtir āha:",
    "K03psp_4u:98": " aprapañcapāramiteyaṃ bhagavan yad uta prajñāpāramitā.",
    "K03psp_4u:99": " bhagavān āha:",
    "K03psp_4u:100": " sarvaprapañcasamudghātatām upādāya.",
    "K03psp_4u:101": " subhūtir āha:",
    "K03psp_4u:102": " amananāpāramiteyaṃ bhagavan yad uta prajñāpāramitā.",
    "K03psp_4u:103": " bhagavān āha:",
    "K03psp_4u:104": " sarvamananāsamudghātatām upādāya.",
    "K03psp_4u:105": " subhūtir āha:",
    "K03psp_4u:106": " acalapāramiteyaṃ bhagavan yad uta prajñāpāramitā.",
    "K03psp_4u:107": " bhagavān āha:",
    "K03psp_4u:108": " dharmadhātusthitiṃ subhūte upādāya. iti sarvajñatākārāḥ",
    "K03psp_4u:109": " subhūtir āha:",
    "K03psp_4u:110": " virāgapāramiteyaṃ bhagavan yad uta prajñāpāramitā.",
    "K03psp_4u:111": " bhagavān āha:",
    "K03psp_4u:112": " virāgānupalabdhitām upādāya.",
    "K03psp_4u:113": " subhūtir āha:",
    "K03psp_4u:114": " asthānapāramiteyaṃ bhagavan yad uta prajñāpāramitā.",
    "K03psp_4u:115": " bhagavān āha:",
    "K03psp_4u:116": " sarvadharmāvikalpanatām upādāya.",
    "K03psp_4u:117": " subhūtir āha:",
    "K03psp_4u:118": " śāntapāramiteyaṃ bhagavan yad uta prajñāpāramitā.",
    "K03psp_4u:119": " bhagavān āha:",
    "K03psp_4u:120": " sarvadharmāṇām avitathatābhisaṃbodhanatām upādāya.",
    "K03psp_4u:121": " subhūtir āha:",
    "K03psp_4u:122": " arāgapāramiteyaṃ bhagavan yad uta prajñāpāramitā.",
    "K03psp_4u:123": " bhagavān āha:",
    "K03psp_4u:124": " rāgānupalabdhitām upādāya.",
    "K03psp_4u:125": " subhūtir āha:",
    "K03psp_4u:126": " adoṣapāramiteyaṃ bhagavan yad uta prajñāpāramitā.",
    "K03psp_4u:127": " bhagavān āha:",
    "K03psp_4u:128": " doṣāsadbhūtatām upādāya.",
    "K03psp_4u:129": " subhūtir āha:",
    "K03psp_4u:130": " amohapāramiteyaṃ bhagavan yad uta prajñāpāramitā.",
    "K03psp_4u:131": " bhagavān āha:",
    "K03psp_4u:132": " mohāndhakāravidhamanatām upādāya.",
    "K03psp_4u:133": " subhūtir āha:",
    "K03psp_4u:134": " niḥkleśapāramiteyaṃ bhagavan yad uta prajñāpāramitā.",
    "K03psp_4u:135": " bhagavān āha:",
    "K03psp_4u:136": " parikalpāsattām upādāya.",
    "K03psp_4u:137": " subhūtir āha:",
    "K03psp_4u:138": " niḥsattvapāramiteyaṃ bhagavan yad uta prajñāpāramitā.",
    "K03psp_4u:139": " bhagavān āha:",
    "K03psp_4u:140": " sattvānupalabdhitām upādāya.",
    "K03psp_4u:141": " subhūtir āha:",
    "K03psp_4u:142": " apramāṇapāramiteyaṃ bhagavan yad uta prajñāpāramitā.",
    "K03psp_4u:143": " bhagavān āha:",
    "K03psp_4u:144": " sarvadharmāsamutthānatām upādāya.",
    "K03psp_4u:145": " subhūtir āha:",
    "K03psp_4u:146": " antadvayānupagamapāramiteyaṃ bhagavan yad uta prajñāpāramitā.",
    "K03psp_4u:147": " bhagavān āha:",
    "K03psp_4u:148": " atyantānupalabdhitām upādāya.",
    "K03psp_4u:149": " subhūtir āha:",
    "K03psp_4u:150": " asaṃbhinnapāramiteyaṃ bhagavan yad uta prajñāpāramitā.",
    "K03psp_4u:151": " bhagavān āha:",
    "K03psp_4u:152": " sarvadharmāsaṃbhedatām upādāya.",
    "K03psp_4u:153": " subhūtir āha:",
    "K03psp_4u:154": " aparāmṛṣṭapāramiteyaṃ bhagavan yad uta prajñāpāramitā.",
    "K03psp_4u:155": " bhagavān āha:",
    "K03psp_4u:156": " śrāvakabhūmipratyekabuddhabhūmisamatikramatām upādāya.",
    "K03psp_4u:157": " subhūtir āha:",
    "K03psp_4u:158": " avikalpapāramiteyaṃ bhagavan yad uta prajñāpāramitā.",
    "K03psp_4u:159": " bhagavān āha:",
    "K03psp_4u:160": " avikalpānupalabdhitām upādāya.",
    "K03psp_4u:161": " subhūtir āha:",
    "K03psp_4u:162": " aprameyapāramiteyaṃ bhagavan yad uta prajñāpāramitā.",
    "K03psp_4u:163": " bhagavān āha:",
    "K03psp_4u:164": " sarvadharmāpramāṇānupalabdhitām upādāya.",
    "K03psp_4u:165": " subhūtir āha:",
    "K03psp_4u:166": " asaṅgapāramiteyaṃ bhagavan yad uta prajñāpāramitā.",
    "K03psp_4u:167": " bhagavān āha:",
    "K03psp_4u:168": " sarvadharmāṇām ākāśasvabhāvasamatām upādāya.",
    "K03psp_4u:169": " subhūtir āha:",
    "K03psp_4u:170": " anityapāramiteyaṃ bhagavan yad uta prajñāpāramitā.",
    "K03psp_4u:171": " bhagavān āha:",
    "K03psp_4u:172": " sarvadharmāṇām avināśitām upādāya.",
    "K03psp_4u:173": " subhūtir āha:",
    "K03psp_4u:174": " duṣkhapāramiteyaṃ bhagavan yad uta prajñāpāramitā.",
    "K03psp_4u:175": " bhagavān āha:",
    "K03psp_4u:176": " sarvadharmānadhyavasāyadharmayogatām upādāya.",
    "K03psp_4u:177": " subhūtir āha:",
    "K03psp_4u:178": " śūnyapāramiteyaṃ bhagavan yad uta prajñāpāramitā.",
    "K03psp_4u:179": " bhagavān āha:",
    "K03psp_4u:180": " sarvaniḥphalārthatām upādāya.",
    "K03psp_4u:181": " subhūtir āha:",
    "K03psp_4u:182": " anātmapāramiteyaṃ bhagavan yad uta prajñāpāramitā.",
    "K03psp_4u:183": " bhagavān āha:",
    "K03psp_4u:184": " sarvadharmānabhiveśatām upādāya.",
    "K03psp_4u:185": " subhūtir āha:",
    "K03psp_4u:186": " alakṣaṇapāramiteyaṃ bhagavan yad uta prajñāpāramitā.",
    "K03psp_4u:187": " bhagavān āha:",
    "K03psp_4u:188": " sarvadharmānimittatām upādāya.",
    "K03psp_4u:189": " subhūtir āha:",
    "K03psp_4u:190": " adhyātmaśūnyatāpāramiteyaṃ bhagavan yad uta prajñāpāramitā.",
    "K03psp_4u:191": " bhagavān āha:",
    "K03psp_4u:192": " adhyātmikadharmānupalabdhitām upādāya.",
    "K03psp_4u:193": " subhūtir āha:",
    "K03psp_4u:194": " bahirdhāśūnyatāpāramiteyaṃ bhagavan yad uta prajñāpāramitā.",
    "K03psp_4u:195": " bhagavān āha:",
    "K03psp_4u:196": " bahirdhādharmānupalabdhitām upādāya.",
    "K03psp_4u:197": " subhūtir āha:",
    "K03psp_4u:198": " adhyātmabahirdhāśūnyatāpāramiteyaṃ bhagavan yad uta prajñāpāramitā.",
    "K03psp_4u:199": " bhagavān āha:",
    "K03psp_4u:200": " adhyātmabahirdhādharmānupalabdhitām upādāya.",
    "K03psp_4u:201": " subhūtir āha:",
    "K03psp_4u:202": " śūnyatāśūnyatāpāramiteyaṃ bhagavan yad uta prajñāpāramitā.",
    "K03psp_4u:203": " bhagavān āha:",
    "K03psp_4u:204": " śūnyatāśūnyatānupalabdhitām upādāya.",
    "K03psp_4u:205": " subhūtir āha:",
    "K03psp_4u:206": " mahāśūnyatāpāramiteyaṃ bhagavan yad uta prajñāpāramitā.",
    "K03psp_4u:207": " bhagavān āha:",
    "K03psp_4u:208": " mahāśūnyatānupalabdhitām upādāya.",
    "K03psp_4u:209": " subhūtir āha:",
    "K03psp_4u:210": " paramārthaśūnyatāpāramiteyaṃ bhagavan yad uta prajñāpāramitā.",
    "K03psp_4u:211": " bhagavān āha:",
    "K03psp_4u:212": " paramārthaśūnyatānupalabdhitām upādāya.",
    "K03psp_4u:213": " subhūtir āha:",
    "K03psp_4u:214": " saṃskṛtaśūnyatāpāramiteyaṃ bhagavan yad uta prajñāpāramitā.",
    "K03psp_4u:215": " bhagavān āha:",
    "K03psp_4u:216": " saṃskṛtaśūnyatānupalabdhitām upādāya.",
    "K03psp_4u:217": " subhūtir āha:",
    "K03psp_4u:218": " asaṃskṛtaśūnyatāpāramiteyaṃ bhagavan yad uta prajñāpāramitā.",
    "K03psp_4u:219": " bhagavān āha:",
    "K03psp_4u:220": " asaṃskṛtaśūnyatānupalabdhitām upādāya.",
    "K03psp_4u:221": " subhūtir āha:",
    "K03psp_4u:222": " atyantaśūnyatāpāramiteyaṃ bhagavan yad uta prajñāpāramitā.",
    "K03psp_4u:223": " bhagavān āha:",
    "K03psp_4u:224": " atyantaśūnyatānupalabdhitām upādāya.",
    "K03psp_4u:225": " subhūtir āha:",
    "K03psp_4u:226": " anavarāgraśūnyatāpāramiteyaṃ bhagavan yad uta prajñāpāramitā.",
    "K03psp_4u:227": " bhagavān āha:",
    "K03psp_4u:228": " anavarāgraśūnyatānupalabdhitām upādāya.",
    "K03psp_4u:229": " subhūtir āha:",
    "K03psp_4u:230": " anavakāraśūnyatāpāramiteyaṃ bhagavan yad uta prajñāpāramitā.",
    "K03psp_4u:231": " bhagavān āha:",
    "K03psp_4u:232": " anavakāraśūnyatānupalabdhitām upādāya.",
    "K03psp_4u:233": " subhūtir āha:",
    "K03psp_4u:234": " prakṛtiśūnyatāpāramiteyaṃ bhagavan yad uta prajñāpāramitā.",
    "K03psp_4u:235": " bhagavān āha:",
    "K03psp_4u:236": " prakṛtiśūnyatānupalabdhitām upādāya.",
    "K03psp_4u:237": " subhūtir āha:",
    "K03psp_4u:238": " sarvadharmaśūnyatāpāramiteyaṃ bhagavan yad uta prajñāpāramitā.",
    "K03psp_4u:239": " bhagavān āha:",
    "K03psp_4u:240": " sarvadharmānupalabdhitām upādāya.",
    "K03psp_4u:241": " subhūtir āha:",
    "K03psp_4u:242": " svalakṣaṇaśūnyatāpāramiteyaṃ bhagavan yad uta prajñāpāramitā.",
    "K03psp_4u:243": " bhagavān āha:",
    "K03psp_4u:244": " svalakṣaṇaviviktatām upādāya.",
    "K03psp_4u:245": " subhūtir āha:",
    "K03psp_4u:246": " anupalambhaśūnyatāpāramiteyaṃ bhagavan yad uta prajñāpāramitā.",
    "K03psp_4u:247": " bhagavān āha:",
    "K03psp_4u:248": " triṣv adhvasu trayāṇām adhvanām anupalabdhitām upādāya.",
    "K03psp_4u:249": " subhūtir āha:",
    "K03psp_4u:250": " abhāvasvabhāvaśūnyatāpāramiteyaṃ bhagavan yad uta prajñāpāramitā.",
    "K03psp_4u:251": " bhagavān āha:",
    "K03psp_4u:252": " abhāvasvabhāvaśūnyatānupalabdhitām upādāya. iti mārgajñatākārāḥ",
    "K03psp_4u:253": " subhūtir āha:",
    "K03psp_4u:254": " smṛtyupasthānapāramiteyaṃ bhagavan yad uta prajñāpāramitā.",
    "K03psp_4u:255": " bhagavān āha:",
    "K03psp_4u:256": " kāyavedanācittadharmānupalabdhitām upādāya.",
    "K03psp_4u:257": " subhūtir āha:",
    "K03psp_4u:258": " samyakprahāṇapāramiteyaṃ bhagavan yad uta prajñāpāramitā.",
    "K03psp_4u:259": " bhagavān āha:",
    "K03psp_4u:260": " akuśalakuśaladharmānupalabdhitām upādāya.",
    "K03psp_4u:261": " subhūtir āha:",
    "K03psp_4u:262": " ṛddhipādapāramiteyaṃ bhagavan yad uta prajñāpāramitā.",
    "K03psp_4u:263": " bhagavān āha:",
    "K03psp_4u:264": " chandavīryacittamīmāṃsānupalabdhitām upādāya.",
    "K03psp_4u:265": " subhūtir āha:",
    "K03psp_4u:266": " indriyapāramiteyaṃ bhagavan yad uta prajñāpāramitā.",
    "K03psp_4u:267": " bhagavān āha:",
    "K03psp_4u:268": " śraddhādyanupalabdhitām upādāya.",
    "K03psp_4u:269": " subhūtir āha:",
    "K03psp_4u:270": " balapāramiteyaṃ bhagavan yad uta prajñāpāramitā.",
    "K03psp_4u:271": " bhagavān āha:",
    "K03psp_4u:272": " pañcabalānupalabdhitām upādāya.",
    "K03psp_4u:273": " subhūtir āha:",
    "K03psp_4u:274": " bodhyaṅgapāramiteyaṃ bhagavan yad uta prajñāpāramitā.",
    "K03psp_4u:275": " bhagavān āha:",
    "K03psp_4u:276": " saptabodhyaṅgānupalabdhitām upādāya.",
    "K03psp_4u:277": " subhūtir āha:",
    "K03psp_4u:278": " mārgapāramiteyaṃ bhagavan yad uta prajñāpāramitā.",
    "K03psp_4u:279": " bhagavān āha:",
    "K03psp_4u:280": " āryāṣṭāṅgamārgānupalabdhitām upādāya.",
    "K03psp_4u:281": " ity ākārāḥ sarvajñatāmārgādhiṣṭhānāḥ",
    "K03psp_4u:282": " subhūtir āha:",
    "K03psp_4u:283": " śūnyatāpāramiteyaṃ bhagavan yad uta prajñāpāramitā.",
    "K03psp_4u:284": " bhagavān āha:",
    "K03psp_4u:285": " dṛṣṭikṛtānupalabdhitām upādāya.",
    "K03psp_4u:286": " subhūtir āha:",
    "K03psp_4u:287": " ānimittapāramiteyaṃ bhagavan yad uta prajñāpāramitā.",
    "K03psp_4u:288": " bhagavān āha:",
    "K03psp_4u:289": " vitarkānupalabdhitām upādāya.",
    "K03psp_4u:290": " subhūtir āha:",
    "K03psp_4u:291": " apraṇihitapāramiteyaṃ bhagavan yad uta prajñāpāramitā.",
    "K03psp_4u:292": " bhagavān āha:",
    "K03psp_4u:293": " praṇidhāṇānupalabdhitām upādāya.",
    "K03psp_4u:294": " subhūtir āha:",
    "K03psp_4u:295": " aṣṭavimokṣapāramiteyaṃ bhagavan yad uta prajñāpāramitā.",
    "K03psp_4u:296": " bhagavān āha:",
    "K03psp_4u:297": " aṣṭavimokṣānupalabdhitām upādāya.",
    "K03psp_4u:298": " subhūtir āha:",
    "K03psp_4u:299": " navānupūrvavihārasamāpattipāramiteyaṃ bhagavan yad uta prajñāpāramitā.",
    "K03psp_4u:300": " bhagavān āha:",
    "K03psp_4u:301": " navānupūrvavihārasamāpattyanupalabdhitām upādāya.",
    "K03psp_4u:302": " subhūtir āha:",
    "K03psp_4u:303": " catuḥsatyapāramiteyaṃ bhagavan yad uta prajñāpāramitā.",
    "K03psp_4u:304": " bhagavān āha:",
    "K03psp_4u:305": " samudayanirodhānupalabdhitām upādāya.",
    "K03psp_4u:306": " subhūtir āha:",
    "K03psp_4u:307": " dānapāramiteyaṃ bhagavan yad uta prajñāpāramitā.",
    "K03psp_4u:308": " bhagavān āha:",
    "K03psp_4u:309": " mātsaryānupalabdhitām upādāya.",
    "K03psp_4u:310": " subhūtir āha:",
    "K03psp_4u:311": " śīlapāramiteyaṃ bhagavan yad uta prajñāpāramitā.",
    "K03psp_4u:312": " bhagavān āha:",
    "K03psp_4u:313": " dauḥśīlyānupalabdhitām upādāya.",
    "K03psp_4u:314": " subhūtir āha:",
    "K03psp_4u:315": " kṣāntipāramiteyaṃ bhagavan yad uta prajñāpāramitā.",
    "K03psp_4u:316": " bhagavān āha:",
    "K03psp_4u:317": " vyāpādānupalabdhitām upādāya.",
    "K03psp_4u:318": " subhūtir āha:",
    "K03psp_4u:319": " vīryapāramiteyaṃ bhagavan yad uta prajñāpāramitā.",
    "K03psp_4u:320": " bhagavān āha:",
    "K03psp_4u:321": " kauśīdyānupalabdhitām upādāya.",
    "K03psp_4u:322": " subhūtir āha:",
    "K03psp_4u:323": " dhyānapāramiteyaṃ bhagavan yad uta prajñāpāramitā.",
    "K03psp_4u:324": " bhagavān āha:",
    "K03psp_4u:325": " vikṣepānupalabdhitām upādāya.",
    "K03psp_4u:326": " subhūtir āha:",
    "K03psp_4u:327": " prajñāpāramiteyaṃ bhagavan yad uta prajñāpāramitā.",
    "K03psp_4u:328": " bhagavān āha:",
    "K03psp_4u:329": " dauṣprajñānupalabdhitām upādāya.",
    "K03psp_4u:330": " subhūtir āha:",
    "K03psp_4u:331": " upāyapāramiteyaṃ bhagavan yad uta prajñāpāramitā.",
    "K03psp_4u:332": " bhagavān āha:",
    "K03psp_4u:333": " anupāyānupalabdhitām upādāya.",
    "K03psp_4u:334": " subhūtir āha:",
    "K03psp_4u:335": " praṇidhānapāramiteyaṃ bhagavan yad uta prajñāpāramitā.",
    "K03psp_4u:336": " bhagavān āha:",
    "K03psp_4u:337": " apraṇidhānānupalabdhitām upādāya.",
    "K03psp_4u:338": " subhūtir āha:",
    "K03psp_4u:339": " balapāramiteyaṃ bhagavan yad uta prajñāpāramitā.",
    "K03psp_4u:340": " bhagavān āha:",
    "K03psp_4u:341": " daurbalyānupalabdhitām upādāya.",
    "K03psp_4u:342": " subhūtir āha:",
    "K03psp_4u:343": " jñānapāramiteyaṃ bhagavan yad uta prajñāpāramitā.",
    "K03psp_4u:344": " bhagavān āha:",
    "K03psp_4u:345": " ajñānānupalabdhitām upādāya.",
    "K03psp_4u:346": " ity ākārā mārgajñatādhiṣṭhānāḥ",
    "K03psp_4u:347": " subhūtir āha:",
    "K03psp_4u:348": " daśabalapāramiteyaṃ bhagavan yad uta prajñāpāramitā.",
    "K03psp_4u:349": " bhagavān āha:",
    "K03psp_4u:350": " sarvadharmānupalabdhitām upādāya.",
    "K03psp_4u:351": " subhūtir āha:",
    "K03psp_4u:352": " vaiśāradyapāramiteyaṃ bhagavan yad uta prajñāpāramitā.",
    "K03psp_4u:353": " bhagavān āha:",
    "K03psp_4u:354": " mārgajñatānavalīnatām upādāya.",
    "K03psp_4u:355": " subhūtir āha:",
    "K03psp_4u:356": " pratisaṃvitpāramiteyaṃ bhagavan yad uta prajñāpāramitā.",
    "K03psp_4u:357": " bhagavān āha:",
    "K03psp_4u:358": " sarvatrajñānāsaṅgāpratighātitām upādāya.",
    "K03psp_4u:359": " subhūtir āha:",
    "K03psp_4u:360": " āveṇikabuddhadharmapāramiteyaṃ bhagavan yad uta prajñāpāramitā.",
    "K03psp_4u:361": " bhagavān āha:",
    "K03psp_4u:362": " sarvadharmasamatikramatām upādāya.",
    "K03psp_4u:363": " subhūtir āha:",
    "K03psp_4u:364": " tathatāpāramiteyaṃ bhagavan yad uta prajñāpāramitā.",
    "K03psp_4u:365": " bhagavān āha:",
    "K03psp_4u:366": " sarvabuddhabhāṣitatathatām upādāya.",
    "K03psp_4u:367": " subhūtir āha:",
    "K03psp_4u:368": " svayaṃbhūpāramiteyaṃ bhagavan yad uta prajñāpāramitā.",
    "K03psp_4u:369": " bhagavān āha:",
    "K03psp_4u:370": " sarvadharmavaśavartitām upādāya.",
    "K03psp_4u:371": " subhūtir āha:",
    "K03psp_4u:372": " buddhadharmapāramiteyaṃ bhagavan yad uta prajñāpāramitā.",
    "K03psp_4u:373": " bhagavān āha:",
    "K03psp_4u:374": " sarvadharmasarvākārābhisaṃbodhanatām upādāya.",
    "K03psp_4u:375": " ity ākārāḥ sarvākārajñatādhiṣṭhānāḥ ity uktā ākārāḥ",
    "K03psp_4u:376": " atha khalu śakrasya devānām indrasyaitad abhavat,",
    "K03psp_4u:377": " pūrvajinakṛtādhikārās te kulaputrāḥ kuladuhitaraś ca bhaviṣyanti,",
    "K03psp_4u:378": " yeṣām iyaṃ prajñāpāramitāśrotrāvabhāsam āgamiṣyati. tathāgatāvaropitakuśalamūlās te sattvā bhaviṣyanti,",
    "K03psp_4u:379": " yeṣām iyaṃ prajñāpāramitāśrotrāvabhāsam āgamiṣyati. kalyāṇamitraparigṛhītās te sattvā bhaviṣyanti,",
    "K03psp_4u:380": " yeṣām iyaṃ prajñāpāramitāśrotrāvabhāsam āgamiṣyati. kaḥ punar vādo ya udgrahīṣyanti dhārayiṣyanti vācayiṣyanti paryavāpsyanti yoniśaś ca manasikariṣyanti,",
    "K03psp_4u:381": " udgṛhya dhārayitvā vācayitvā paryavāpya tathatvāya pratipatsyante,",
    "K03psp_4u:382": " bahubuddhaparyupāsitās te kulaputrāḥ kuladuhitaraś ca bhaviṣyanti. ya imāṃ prajñāpāramitāṃ",
    "K03psp_4u:383": " śrutvā udgrahīṣyanti dhārayiṣyanti vācayiṣyanti paryavāpsyanti yoniśaś ca manasikariṣyanti,",
    "K03psp_4u:384": " udgṛhya dhārayitvā vācayitvā paryavāpya tathatvāya pratipatsyante paripṛṣṭhāś ca",
    "K03psp_4u:385": " pūrvakā api taiḥ kulaputraiḥ kuladuhitṛbhiś ca tathāgatā arhantaḥ samyaksaṃbuddhāḥ",
    "K03psp_4u:386": " paripraśnīkṛtāḥ sevitā bhajitāḥ paryupāsitāḥ,",
    "K03psp_4u:387": " ya imāṃ prajñāpāramitāṃ śrutvā nottrasiṣyanti na saṃtrasiṣyanti na saṃtrāsam āpatsyante. bahubuddhakoṭīṣu te dānapāramitāyāṃ caritāḥ,",
    "K03psp_4u:388": " evaṃ śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāṃ bahubuddhakoṭīṣu te prajñāpāramitāyāṃ (PSP_4:9)",
    "K03psp_4u:389": " caritā, ya imāṃ prajñāpāramitāṃ śrutvā nottrasiṣyanti na saṃtrasiṣyanti na saṃtrāsam āpatsyante.",
    "K03psp_4u:390": " atha khalu āyuṣmāñ cchāriputro bhagavantam etad avocat:",
    "K03psp_4u:391": " ye bhagavan kulaputrā vā kuladuhitaro vā imām evaṃ gambhīrāṃ prajñāpāramitāṃ śrutvā nottrasiṣyanti na saṃtrasiṣyanti na saṃtrāsam āpatsyante,",
    "K03psp_4u:392": " śrutvā ca udgrahīṣyanti dhārayiṣyanti vācayiṣyanti paryavāpsyanti yoniśaś ca manasikariṣyanti,",
    "K03psp_4u:393": " yathā avinivartanīyā bodhisattvā mahāsattvās tathā te kulaputrāḥ kuladuhitaro vā dhārayitavyāḥ. tat kasya hetoḥ?",
    "K03psp_4u:394": " gambhīrā bhagavan prajñāpāramitā. na khalu pūrvam acaritena ṣaṭsu pāramitāsu śakyeyaṃ",
    "K03psp_4u:395": " gambhīrā prajñāpāramitā adhimoktum. ye punar bhagavan kulaputrāḥ kuladuhitaro vā",
    "K03psp_4u:396": " imāṃ gambhīrāṃ prajñāpāramitāṃ pratikṣeptavyāṃ maṃsyante pūrvāntato 'pi taiḥ kulaputraiḥ",
    "K03psp_4u:397": " kuladuhitṛbhiś ca iyaṃ gambhīrā prajñāpāramitā pratiksiptā. tat kasya hetoḥ?",
    "K03psp_4u:398": " tathā hi teṣāṃ kulaputrāṇāṃ kuladuhitṛṇāṃ cāsyāṃ gambhīrāyāṃ prajñāpāramitāyāṃ nāsti",
    "K03psp_4u:399": " śraddhā nāsti prasādo nāsti prema nāsty adhimuktis taiḥ kulaputraiḥ kuladuhitṛbhiś",
    "K03psp_4u:400": " ca na buddhā vā bodhisattvā vā pratyekabuddhā vā śrāvakā vā paripraśnīkṛtāḥ,",
    "K03psp_4u:401": " kathaṃ dānapāramitāyāṃ caritavyaṃ?",
    "K03psp_4u:402": " kathaṃ śīlapāramitāyāṃ caritavyaṃ?",
    "K03psp_4u:403": " kathañ ca kṣāntipāramitāyāṃ caritavyaṃ?",
    "K03psp_4u:404": " kathaṃ vīryapāramitāyāṃ caritavyaṃ?",
    "K03psp_4u:405": " kathaṃ dhyānapāramitāyāṃ caritavyaṃ?",
    "K03psp_4u:406": " kathaṃ prajñāpāramitāyāṃ caritavyaṃ?",
    "K03psp_4u:407": " katham adhyātmaśūnyatāyāṃ caritavyaṃ?",
    "K03psp_4u:408": " kathaṃ bahirdhāśūnyatāyāṃ caritavyaṃ?",
    "K03psp_4u:409": " kathara adhyātmabahirdhāśūnyatāyāṃ caritavyaṃ?",
    "K03psp_4u:410": " yāvat kathaṃ abhāvasvabhāvaśūnyatāyāñ caritavyaṃ?",
    "K03psp_4u:411": " kathaṃ smṛtyupasthānāni bhāvayitavyāni?",
    "K03psp_4u:412": " kathaṃ samyakprahāṇāni?",
    "K03psp_4u:413": " katham ṛddhipādāḥ?",
    "K03psp_4u:414": " katham indriyāṇi?",
    "K03psp_4u:415": " kathaṃ balāni?",
    "K03psp_4u:416": " kathaṃ bodhyaṅgāni?",
    "K03psp_4u:417": " katham āryāṣṭāṅgo mārgo bhāvayitavyaḥ?",
    "K03psp_4u:418": " katham apramāṇadhyānārūpyasamāpattayo bhāvayitavyāḥ?",
    "K03psp_4u:419": " katham āryasatyāni bhāvayitavyāni?",
    "K03psp_4u:420": " katham aṣṭa vimokṣā bhāvayitavyāḥ?",
    "K03psp_4u:421": " kathaṃ navānupūrvavihārasamapattayo bhāvayitavyāḥ?",
    "K03psp_4u:422": " kathaṃ śūnyatānimittāpraṇihitāni bhāvayitavyāni?",
    "K03psp_4u:423": " kathaṃ ṣaḍ abhijñā bhāvayitavyāḥ?",
    "K03psp_4u:424": " kathaṃ samādhayaḥ samāpattavyāḥ?",
    "K03psp_4u:425": " kathaṃ dhāraṇīmukhāni praveṣṭavyāni?",
    "K03psp_4u:426": " kathaṃ daśatathāgatabalāni bhāvayitavyāni?",
    "K03psp_4u:427": " kathaṃ vaiśāradyāni (PSP_4:10)",
    "K03psp_4u:428": " bhāvayitavyāni?",
    "K03psp_4u:429": " kathaṃ pratisaṃvido bhāvayitavyāḥ?",
    "K03psp_4u:430": " katham aṣṭādaśāveṇikā buddhadharmā bhāvayitavyā? iti.",
    "K03psp_4u:431": " atha khalu śakro devānām indra āyuṣmantaṃ śāriputram etad avocat:",
    "K03psp_4u:432": " gambhīrā bhadanta śāriputra prajñāpāramitā. kim atrāścaryaṃ syāt?",
    "K03psp_4u:433": " ya imāṃ gambhīrāṃ prajñāpāramitāṃ pūrvānte 'pi nādhimuktā bodhisattvā mahāsattvāḥ",
    "K03psp_4u:434": " dānapāramitāyāṃ śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāṃ",
    "K03psp_4u:435": " prajñāpāramitāyāṃ nādhimuktāḥ,",
    "K03psp_4u:436": " adhyātmaśūnyatāyāṃ nādhimuktāḥ,",
    "K03psp_4u:437": " yāvad abhāvasvabhāvaśūnyatāyāṃ nādhimuktāḥ,",
    "K03psp_4u:438": " saptatriṃśadbodhipakṣeṣu dharmeṣv anadhimuktāḥ,",
    "K03psp_4u:439": " apramāṇadhyānārūpyasamāpattiṣv anadhimuktāḥ,",
    "K03psp_4u:440": " śūnyatānimittāpraṇihiteṣv anadhimuktāḥ,",
    "K03psp_4u:441": " aṣṭavimokṣanavānupūrvavihārasamāpattiṣv anadhimuktāḥ,",
    "K03psp_4u:442": " daśatathāgatabaleṣu caturṣu vaiśāradyeṣu catasṛṣu pratisaṃvitsu pañcasv abhijñāsu nādhimuktāḥ,",
    "K03psp_4u:443": " aṣṭādaśasv āveṇikeṣu buddhadharmeṣu nādhimuktāḥ. ye pratikṣipeyur iti nātrāścaryam.",
    "K03psp_4u:444": " namaskaromi bhagavatyai prajñāpāramitāyai sarvajñajñānasya sa namaskāraṃ karoti yaḥ",
    "K03psp_4u:445": " prajñāpāramitāyā namaskāraṃ karoti.",
    "K03psp_4u:446": " atha khalu bhagavān śakraṃ devānām indram etad avocat:",
    "K03psp_4u:447": " evam etat kauśikaivam etat. sarvajñajñānasya sa namaskāraṃ karoti,",
    "K03psp_4u:448": " yaḥ prajñāpāramitāyā namaskāraṃ karoti. tat kasya hetoḥ?",
    "K03psp_4u:449": " ato nirjātā hi kauśika buddhānāṃ bhagavatāṃ sarvākārajñatā,",
    "K03psp_4u:450": " sarvākārajñatānirjātā ca prajñāpāramitā prabhāvyante. sarvajñatāṃ kauśikātikramitukāmena kulaputreṇa vā kuladuhitrā vā prajñāpāramitāyāṃ sthātavyam,",
    "K03psp_4u:451": " evaṃ mārgajñatāyāṃ sthātukāmena sarvākārajñatājñānam utpādayitukāmena sarvavāsanānusaṃdhikleśān",
    "K03psp_4u:452": " samudghātayitukāmenānuttarāṃ samyaksaṃbodhim abhisaṃboddhukāmena dharmacakraṃ pravartayitukāmena",
    "K03psp_4u:453": " kulaputreṇa vā kuladuhitrā vā prajñāpāramitāyāṃ sthātavyam,",
    "K03psp_4u:454": " evaṃ srotaāpattiphale sattvān sthāpayitukāmena sakṛdāgāmiphale anāgāmiphale arhattve sattvān sthāpayitukāmena pratyekāyāṃ bodhau sattvān pratiṣṭhāpayitukāmena,",
    "K03psp_4u:455": " anuttarāyāṃ samyaksaṃbodhau sattvān pratiṣṭhāpayitukāmena,",
    "K03psp_4u:456": " bhikṣusaṃghaṃ parikarṣayitukāmena iha bodhisattvena mahāsattvena prajñāpāramitāyāṃ yogam āpattavyam.",
    "K03psp_4u:457": " evam ukte śakro devānām indro bhagavantam etad avocat:",
    "K03psp_4u:458": " kathaṃ bhagavan bodhisattvo mahāsattvaḥ prajñāpāramitāyāṃ pratiṣṭhito bhavati?",
    "K03psp_4u:459": " kathaṃ vā yujyate?",
    "K03psp_4u:460": " evaṃ dhyānapāramitāyāṃ vīryapāramitāyāṃ kṣāntipāramitāyāṃ śīlapāramitāyāṃ,",
    "K03psp_4u:461": " kathaṃ dānapāramitāyāṃ pratiṣṭhito bhavati?",
    "K03psp_4u:462": " kathaṃ vā yogam āpadyate?",
    "K03psp_4u:463": " kathaṃ vā prajñāpāramitāyāṃ carann adhyātmaśūnyatāyāṃ yogam āpadyate yāvad abhāvasvabhāvaśūnyatāyāṃ yogam āpadyate?",
    "K03psp_4u:464": " kathaṃ bhagavan bodhisattvo mahāsattvaḥ prajñāpāramitāyāñ caran saptatriṃsadbodhipakṣeṣu dharmeṣu yogam āpadyate?",
    "K03psp_4u:465": " evam apramāṇadhyānārūpyasamāpattiṣu. kathaṃ śūnyatānimittāpraṇihiteṣu yogam āpadyate?",
    "K03psp_4u:466": " evam aṣṭavimokṣeṣu navānupūrvavihārasamāpattiṣu yogam āpadyate. katham abhijñāsu yogam āpadyate?",
    "K03psp_4u:467": " evaṃ daśasu tathāgatabaleṣu caturṣu vaiśāradyeṣu catasṛṣu pratisaṃvitsu. katham aṣṭādaśasv āveṇikeṣu buddhadharmeṣu prajñāpāramitāyāñ caran yogam āpadyante bodhisattvo mahāsattvaḥ?",
    "K03psp_4u:468": " evam ukte bhagavān śakraṃ devānām indram etad avocat:",
    "K03psp_4u:469": " sādhu sādhu kauśika sādhu khalu punas tvaṃ kauśika yas tvaṃ tathāgatam etam arthaṃ",
    "K03psp_4u:470": " paripraśnīkartavyaṃ manyase. idam api te kauśika buddhānubhāvena pratibhānam utpannam.",
    "K03psp_4u:471": " tena hi kauśika śṛṇu sādhu ca suṣṭhu ca manasikuru bhāṣiṣye 'haṃ te. iti catvāraḥ prayoktākāraḥ",
    "K03psp_4u:472": " iha kauśika bodhisattvo mahāsattvaḥ prajñāpāramitāyāṃ caran rūpe na tiṣṭhati,",
    "K03psp_4u:473": " yadā rūpe na tiṣṭhati tadā rūpe na yogam āpadyate,",
    "K03psp_4u:474": " vedanāsaṃjñāsaṃskāreṣu,",
    "K03psp_4u:475": " vijñāne na tiṣṭhati yadā vijñāne na tiṣṭhati tadā vijñāne na yogam āpadyate. cakṣuṣi na tiṣṭhati,",
    "K03psp_4u:476": " evaṃ śrotre ghrāṇe jihvāyāṃ kāye manasi na tiṣṭhati,",
    "K03psp_4u:477": " evaṃ prajñāpāramitāyāṃ yogam āpadyate. rūpe na tiṣṭhati,",
    "K03psp_4u:478": " evaṃ śabde gandhe rase spraṣṭavye dharmeṣu na tiṣṭhati,",
    "K03psp_4u:479": " evaṃ prajñāpāramitāyāṃ yogam āpadyate. cakṣurvijñāne na tiṣṭhati,",
    "K03psp_4u:480": " cakṣuḥsaṃsparśe na tiṣṭhati,",
    "K03psp_4u:481": " cakṣuḥsaṃsparśapratyayavedayite na tiṣṭhati,",
    "K03psp_4u:482": " evaṃ śrotraghrāṇajihvākāye manovijñāne na tiṣṭhati,",
    "K03psp_4u:483": " manaḥsaṃsparśe na tiṣṭhati,",
    "K03psp_4u:484": " manaḥsaṃsparśapratyayavedayite na tiṣṭhati,",
    "K03psp_4u:485": " evaṃ prajñāpāramitāyāṃ yogam āpadyate. pṛthivīdhātau na tiṣṭhati,",
    "K03psp_4u:486": " evam abdhātau tejodhātau vāyudhātau ākāśadhātau (PSP_4:12)",
    "K03psp_4u:487": " vijñānadhātau na tiṣṭhati,",
    "K03psp_4u:488": " evaṃ prajñāpāramitāyāṃ yogam āpadyate. avidyāyāṃ na tiṣṭhati,",
    "K03psp_4u:489": " evaṃ saṃskāreṣu vijñāne nāmarūpe ṣaḍāyatane sparśe vedanāyāṃ tṛṣṇāyām upādāne bhave jātau jarāmaraṇaśokaparidevaduḥkhadaurmanasyopāyāseṣu na",
    "K03psp_4u:490": " evaṃ prajñāpāramitāyāṃ yogam āpadyate. dānapāramitāyāṃ na tiṣṭhati,",
    "K03psp_4u:491": " evaṃ śīle kṣāntau vīrye dhyāne prajñāpāramitāyāṃ na tiṣṭhati,",
    "K03psp_4u:492": " evaṃ prajñāpāramitāyāṃ yogam āpadyate. adhyātmaśūnyatāyāṃ na tiṣṭhati,",
    "K03psp_4u:493": " evaṃ prajñāpāramitāyāṃ yogam āpadyate yāvad abhāvasvabhāvaśūnyatāyāṃ na tiṣṭhati,",
    "K03psp_4u:494": " evaṃ prajñāpāramitāyāṃ yogam āpadyate. smṛtyupasthāneṣu na tiṣṭhati,",
    "K03psp_4u:495": " evaṃ prajñāpāramitāyāṃ yogam āpadyate. evaṃ samyakprahāṇarddhipādendriyabalabodhyaṅgamārgeṣu na tiṣṭhati,",
    "K03psp_4u:496": " evaṃ prajñāpāramitāyāṃ yogam āpadyate. evaṃ caturṣv apramāṇeṣu caturṣu dhyāneṣu catasṛṣv",
    "K03psp_4u:497": " ārūpyasamāpattiṣu pañcasv abhijñāsu śūnyatānimittāpraṇihiteṣv aṣṭāsu vimokṣeṣu navasv",
    "K03psp_4u:498": " anupūrvavihārasamāpattiṣu dhāraṇīmukheṣu na tiṣṭhati,",
    "K03psp_4u:499": " evaṃ prajñāpāramitāyāṃ yogam āpadyate. evaṃ daśasu tathāgatabaleṣu vaiśāradyeṣu pratisaṃvitsv aṣṭādaśasv āveṇikeṣu buddhadharmeṣu na tiṣṭhati,",
    "K03psp_4u:500": " evaṃ prajñāpāramitāyāṃ yogam āpadyate. tat kasya hetoḥ?",
    "K03psp_4u:501": " tathā hi sa rūpaṃ nopalabhate yatrāvatiṣṭheta yatra vā yogam āpadyate,",
    "K03psp_4u:502": " vedanāsaṃjñāsaṃskārā,",
    "K03psp_4u:503": " vijñānaṃ nopalabhate yatrāvatiṣṭheta yatra vā yogam āpadyate,",
    "K03psp_4u:504": " evaṃ dhātūn āyatanāni pratītyasamutpādāṅgāni pāramitāḥ saptatriṃśadbodhipakṣān dharmān",
    "K03psp_4u:505": " sarvaśūnyatāḥ sarvasamādhīn sarvadhāraṇīmukhāni apramāṇadhyānārūpyasamāpattīḥ aṣṭavimokṣān",
    "K03psp_4u:506": " navānupūrvavihārasamāpattīḥ śūnyatānimittāpraṇihitāny abhijñādaśabalāni catvāri vaiśāradyāni",
    "K03psp_4u:507": " catasraḥ pratisaṃvido 'ṣṭādaśāveṇikān buddhadharmān nopalabhate yatrāvatiṣṭheta yatra vā yogam āpadyate.",
    "K03psp_4u:508": " iti rūpādy anavasthānaprayogaḥ",
    "K03psp_4u:509": " punar aparaṃ kauśika bodhisattvo mahāsattvo rūpe na yujyate,",
    "K03psp_4u:510": " yad rūpe na yujyate evaṃ rūpe yogam āpadyate,",
    "K03psp_4u:511": " vedanāyāṃ saṃjñāyāṃ saṃskāreṣu,",
    "K03psp_4u:512": " vijñāne na yujyate,",
    "K03psp_4u:513": " yad vijñāne na yujyate,",
    "K03psp_4u:514": " evaṃ vijñāne yogam āpadyate. evaṃ dhātvāyatanapratītyasamutpādapāramitābodhipakṣyadharmaśūnyatāryasatyāpramāṇadhyānārūpyasamāpattiṣu",
    "K03psp_4u:515": " śūnyatānimittāpraṇihitāṣṭavimokṣanavānupūrvavihārasamāpatty abhijñāsarvasamādhidhāraṇīmukhadaśabalavaiśāradyapratisaṃvitsv",
    "K03psp_4u:516": " aṣṭādaśāveṇikeṣu (PSP_4:13)",
    "K03psp_4u:517": " buddhadharmeṣu na yujyate yad buddhadharmeṣu na yujyate,",
    "K03psp_4u:518": " evaṃ buddhadharmeṣu yogam āpadyate. tat kasya hetoḥ?",
    "K03psp_4u:519": " tathā hi sa bodhisattvo mahāsattvaḥ pūrvāntato rūpaṃ nopalabhate,",
    "K03psp_4u:520": " aparāntato rūpaṃ nopalabhate,",
    "K03psp_4u:521": " madhyato rūpaṃ nopalabhate,",
    "K03psp_4u:522": " vedanāsaṃjñāsaṃskārān,",
    "K03psp_4u:523": " pūrvāntato vijñānaṃ nopalabhate,",
    "K03psp_4u:524": " aparāntato vijñānaṃ nopalabhate,",
    "K03psp_4u:525": " madhyato vijñānaṃ nopalabhate. evaṃ dhātūn āyatanāni pratītyasamutpādāṅgāni pāramitāḥ",
    "K03psp_4u:526": " saptatriṃśadbodhipakṣyadharmāryasatyāpramāṇadhyānārūpyasamāpattiśūnyatānimittāpraṇihitāni",
    "K03psp_4u:527": " aṣṭau vimokṣān navānupūrvavihārasamāpattyabhijñāḥ sarvaśūnyatāḥ sarvasamādhīn sarvadhāraṇīmukhāni",
    "K03psp_4u:528": " daśabalavaiśāradyapratisaṃvido 'ṣṭādaśāveṇikān buddhadharmān pūrvāntato nopalabhate,",
    "K03psp_4u:529": " aparāntato nopalabhate,",
    "K03psp_4u:530": " madhyato nopalabhate. ity ayogaprayogaḥ",
    "K03psp_4u:531": " atha khalv āyuṣmān śāriputro bhagavantam etad avocat:",
    "K03psp_4u:532": " gambhīrā bhagavan prajñāpāramitā.",
    "K03psp_4u:533": " bhagavān āha:",
    "K03psp_4u:534": " rūpatathatāgambhīratayā śāriputra gambhīrā prajñāpāramitā,",
    "K03psp_4u:535": " vedanā saṃjñā saṃskārā,",
    "K03psp_4u:536": " vijñānatathatāgambhīratayā śāriputra gambhīrā prajñāpāramitā,",
    "K03psp_4u:537": " evaṃ dhātvāyatanapratītyasamutpādapāramitābodhipakṣyadharmāryasatyāpramāṇadhyānārūpyasamāpattyaṣṭavimokṣanavānupūrvavihārasamāpattiśūnyatānimittāpraṇihitābhijñāḥ",
    "K03psp_4u:538": " sarvaśūnyatāḥ sarvasamādhayaḥ sarvadhāraṇīmukhāni daśabalavaiśāradyapratisaṃvido",
    "K03psp_4u:539": " 'ṣṭādaśāveṇikabuddhadharmatathatāgambhīratayā śāriputra gambhīrā prajñāpāramitā.",
    "K03psp_4u:540": " iti gambhīraprayogaḥ",
    "K03psp_4u:541": " śāriputra āha:",
    "K03psp_4u:542": " duravagāhā bhagavan prajñāpāramitā.",
    "K03psp_4u:543": " bhagavān āha:",
    "K03psp_4u:544": " rūpaduravagāhatayā śāriputra duravagāhā prajñāpāramitā,",
    "K03psp_4u:545": " vedanā saṃjñā saṃskārā,",
    "K03psp_4u:546": " vijñānaduravagāhatayā śāriputra duravagāhā prajñāpāramitā. evaṃ dhātvāyatanapratītyasamutpādaḥ",
    "K03psp_4u:547": " pratītyasamutpādāṅgāni pāramitāḥ sarvaśūnyatāḥ sarvasamādhiḥ sarvadhāraṇīmukhāni",
    "K03psp_4u:548": " bodhipakṣyadharmāryasatyāpramāṇadhyānārūpyasamāpattyaṣṭavimokṣanavānupūrvavihārasamāpattiśūnyatānimittāpraṇihitābhijñādaśabalavaiśāradyapratisaṃvido",
    "K03psp_4u:549": " 'ṣṭādaśāveṇikabuddhadharmaduravagāhatayā śāriputra duravagāhā prajñāpāramitā.",
    "K03psp_4u:550": " iti duravagāhaprayogaḥ",
    "K03psp_4u:551": " śāriputra āha:",
    "K03psp_4u:552": " apramāṇā bhagavan prajñāpāramitā.",
    "K03psp_4u:553": " bhagavān āha:",
    "K03psp_4u:554": " rūpāpramāṇatayā śāriputrāpramāṇā prajñāpāramitā,",
    "K03psp_4u:555": " vedanā saṃjñā saṃskārā,",
    "K03psp_4u:556": " vijñānāpramāṇatayā śāriputrāpramāṇā prajñāpāramitā. evaṃ",
    "K03psp_4u:557": " dhātvāyatanapratītyasamutpādāṅgapāramitāsarvaśūnyatāsarvasamādhidhāraṇīmukhabodhipakṣyadharmāryasatyāpramāṇadhyānārūpyasamāpattyaṣṭavimokṣanavānupūrvavihārasamāpattiśūnyatānimittāpraṇihitābhijñādaśabalavaiśāradyapratisaṃvidāveṇikabuddhadharmāpramāṇatayā",
    "K03psp_4u:558": " śāriputrāpramāṇā prajñāpāramitā. ity apramāṇaprayogaḥ",
    "K03psp_4u:559": " śāriputra āha:",
    "K03psp_4u:560": " kathaṃ bhagavan bodhisattvo mahāsattvaḥ prajñāpāramitāyāṃ carati?",
    "K03psp_4u:561": " bhagavān āha:",
    "K03psp_4u:562": " sacec chāriputra bodhisattvo mahāsattvaḥ prajñāpāramitāyāṃ caran rūpaṃ gambhīram iti na carati carati prajñāpāramitāyāṃ,",
    "K03psp_4u:563": " vedanā saṃjñā saṃskārā,",
    "K03psp_4u:564": " vijñānaṃ gambhīram iti na carati carati prajñāpāramitāyām. evaṃ",
    "K03psp_4u:565": " dhātvāyatanapratītyasamutpādapāramitābodhipakṣyadharmāryasatyāpramāṇadhyānārūpyasamāpattyaṣṭavimokṣanavānupūrvavihārasamāpattiśūnyatānimittāpraṇihitābhijñāsarvasamādhisarvadhāraṇīmukhadaśabalavaiśāradyapratisaṃvidāveṇikabuddhadharmā",
    "K03psp_4u:566": " gambhīrā iti na carati carati prajñāpāramitāyām. tat kasya hetoḥ?",
    "K03psp_4u:567": " tathā hi yā śāriputra yāvad buddhadharmāṇāṃ gambhīratā na te buddhadharmāḥ.",
    "K03psp_4u:568": " iti gambhīraprayogāparaparyāyo mṛduḥ",
    "K03psp_4u:569": " punar aparaṃ śāriputra bodhisattvo mahāsattvaḥ prajñāpāramitāyāṃ caran rūpaṃ duravagāham iti na carati carati prajñāpāramitāyāṃ,",
    "K03psp_4u:570": " vedanā saṃjñā saṃskārā,",
    "K03psp_4u:571": " vijñānaṃ duravagāham iti na carati carati prajñāpāramitāyām. evaṃ",
    "K03psp_4u:572": " dhātvāyatanapratītyasamutpādapāramitāsarvaśūnyatāsarvasamādhisarvadhāraṇīmukhabodhipakṣyadharmāryasatyāpramāṇadhyānārūpyasamāpattiśūnyatānimittāpraṇihitābhijñādaśabalavaiśāradyapratisaṃvidāveṇikabuddhadharmā",
    "K03psp_4u:573": " duravagāhā iti na carati carati prajñāpāramitāyām. tat kasya hetoḥ?",
    "K03psp_4u:574": " tathā hi yā śāriputra yāvad buddhadharmāṇāṃ duravagāhatā na te buddhadharmāḥ.",
    "K03psp_4u:575": " iti duravagāhaprayogāparaparyāyo madhyaḥ",
    "K03psp_4u:576": " punar aparaṃ śāriputra bodhisattvo mahāsattvaḥ prajñāpāramitāyāṃ (PSP_4:15)",
    "K03psp_4u:577": " caran rūpam apramāṇam iti na carati carati prajñāpāramitāyāṃ,",
    "K03psp_4u:578": " vedanā saṃjñā saṃskārā,",
    "K03psp_4u:579": " vijñānam apramāṇam iti na carati carati prajñāpāramitāyām. evaṃ",
    "K03psp_4u:580": " dhātvāyatanapratītyasamutpādapāramitābodhipakṣyadharmāryasatyāpramāṇadhyānārūpyasamāpattyaṣṭavimokṣanavānupūrvavihārasamāpattiśūnyatānimittāpraṇihitābhijñāsarvaśūnyatāsarvasamādhisarvadhāraṇīmukhadaśabalavaiśāradyapratisaṃvidāveṇikabuddhadharmā",
    "K03psp_4u:581": " apramāṇā iti na carati carati prajñāpāramitāyāṃ. tat kasya hetoḥ?",
    "K03psp_4u:582": " tathā hi yā śāriputra yāvad buddhadharmāpramāṇatā na te buddhadharmāḥ.",
    "K03psp_4u:583": " ity apramāṇaprayogāparaparyāyo 'dhimātraḥ",
    "K03psp_4u:584": " śāriputra āha:",
    "K03psp_4u:585": " yathā gambhīreyaṃ bhagavan prajñāpāramitā duravagāhā apramāṇā iyaṃ bhagavan prajñāpāramitā",
    "K03psp_4u:586": " tathā navayānasaṃprasthitānāṃ bodhisattvānāṃ mahāsattvānāṃ purato na vaktavyā mā",
    "K03psp_4u:587": " te imāṃ gambhīrāṃ prajñāpāramitāṃ śrutvā uttrasiṣuḥ saṃtrasiṣuḥ saṃtrāsam āpatsyante.",
    "K03psp_4u:588": " avinivartanīyasya yaṃ bodhisattvasya mahāsattvasya purato bhāṣitavyo sa imāṃ prajñāpāramitāṃ",
    "K03psp_4u:589": " śrutvā nottrasiṣyati na saṃtrasiṣyati na saṃtrāsam āpatsyate na kāṅkṣayiṣyati na nirvicikitsiṣyati,",
    "K03psp_4u:590": " uttare ca śrutvā vimokṣate.",
    "K03psp_4u:591": " atha khalu śakro devānām indra āyuṣmantaṃ śāriputram etad avocat:",
    "K03psp_4u:592": " saced bhadanta śāriputra navayānasaṃprasthitasya bodhisattvasya mahāsattvasya purata iyaṃ gambhīrā prajñāpāramitā bhāṣyeta ko doṣaḥ syāt?",
    "K03psp_4u:593": " śāriputra āha:",
    "K03psp_4u:594": " sacet kauśika navayānasaṃprasthitasya bodhisattvasya mahāsattvasya purata iyaṃ prajñāpāramitā",
    "K03psp_4u:595": " bhāṣyeta uttrasyeta saṃtrasyeta saṃtrāsam āpadyeta pratibādhyeta pratikṣipet. nādhimucyeta",
    "K03psp_4u:596": " sthānam etat kauśika vidyate yas sa navayānasaṃprasthito bodhisattvo mahāsattva imāṃ",
    "K03psp_4u:597": " gambhīrāṃ prajñāpāramitāṃ śrutvā pratikṣipya vinipātagāmikarmopacinuyāt,",
    "K03psp_4u:598": " sa kṛcchreṇa cireṇānuttarāṃ samyaksaṃbodhim abhisaṃbudhyeta. iti kṛcchre cirābhisaṃbodhaprayogaḥ",
    "K03psp_4u:599": " śakra āha: santi punar bhadanta śāriputra avyākṛtā bodhisattvā mahāsattvā ya imāṃ prajñāpāramitāṃ śrutvā nottrasiṣyanti na saṃtrasiṣyanti na saṃtrāsam āpatsyante.",
    "K03psp_4u:600": " śāriputra āha:",
    "K03psp_4u:601": " na te kauśika bodhisattvā mahāsattvāś cireṇa vyākaraṇaṃ pratilapsyante anuttarāyāḥ samyaksaṃbodheḥ. ya imāṃ (PSP_4:16)",
    "K03psp_4u:602": " prajñāpāramitāṃ śrutvā nottrasiṣyanti na saṃtrasiṣyanti na saṃtrāsam āpatsyante.",
    "K03psp_4u:603": " te ekaṃ vā dvau vā trīn vā tathāgatān atikramiṣyanti. tato vyākaraṇaṃ pratilapsyante",
    "K03psp_4u:604": " anuttarāyāḥ samyaksaṃbodheḥ.",
    "K03psp_4u:605": " atha khalu bhagavān āyuṣmantaṃ śāriputram āmantrayate sma:",
    "K03psp_4u:606": " evam etac chāriputraivam etat,",
    "K03psp_4u:607": " cirayānasaṃprasthitās te śāriputra bodhisattvā mahāsattvā bhaviṣyanti. ciracaritāḥ",
    "K03psp_4u:608": " ṣaṭsu pāramitāsu bahubuddhaparyupāsitās te śāriputra bodhisattvā mahāsattvā ya imāṃ",
    "K03psp_4u:609": " gambhīrāṃ prajñāpāramitāṃ śrutvā nottrasiṣyanti na saṃtrasiṣyanti na saṃtrāsam āpatsyante.",
    "K03psp_4u:610": " uttare ca śrutvā udgrahīṣyanti dhārayiṣyanti vācayiṣyanti paryavāpsyanti yathopadiṣṭāyāṃ",
    "K03psp_4u:611": " prajñāpāramitāyāṃ sthāsyanti.",
    "K03psp_4u:612": " atha khalv āyuṣmān śāriputro bhagavantam etad avocat:",
    "K03psp_4u:613": " pratibhāti me bhagavan pratibhāti me sugata.",
    "K03psp_4u:614": " bhagavān āha:",
    "K03psp_4u:615": " pratibhātu te.",
    "K03psp_4u:616": " śāriputra āha:",
    "K03psp_4u:617": " tadyathāpi nāma bhagavan svapnāntaragato mahāyānasaṃprasthitaḥ kulaputro vā kuladuhitā vā prajñāpāramitāṃ bhāvayet,",
    "K03psp_4u:618": " dhyānapāramitāṃ vīryapāramitāṃ kṣāntipāramitāṃ śīlapāramitāṃ dānapāramitāṃ bhāvayet,",
    "K03psp_4u:619": " yāvad bodhimaṇḍe niṣīded,",
    "K03psp_4u:620": " veditavyam etad bhagavann abhyāsannī bhavaty ayaṃ kulaputro vā kuladuhitā vā anuttarāyāḥ samyaksaṃbodheḥ. kaḥ punar vādo?",
    "K03psp_4u:621": " bhagavan yaḥ prativibuddhaḥ prajñāpāramitāṃ bhāvayet,",
    "K03psp_4u:622": " dhyānapāramitāṃ vīryapāramitāṃ kṣāntipāramitāṃ śīlapāramitāṃ dānapāramitāṃ bhāvayet,",
    "K03psp_4u:623": " veditavyam etad bhagavann abhyāsannī bhavaty ayaṃ kulaputro vā kuladuhitā vā anuttarāyāḥ samyaksaṃbodheḥ. iti vyākaraṇalābhaprayogaḥ",
    "K03psp_4u:624": " paripakvakuśalamūlās te bhagavan kulaputrāḥ kuladuhitaraś ca bhaviṣyanti,",
    "K03psp_4u:625": " ya imāṃ gambhīrāṃ prajñāpāramitāṃ lapsyante śravaṇāya śrutvā ca pratipatsyante. cirayānasaṃprasthitās te bhagavan kulaputrā kuladuhitaraś ca",
    "K03psp_4u:626": " avaropitakuśalamūlā bahubuddhaparyupāsitāḥ kalyāṇamitraparigṛhītās te bhagavan kulaputrāḥ kuladuhitaraś ca bhaviṣyanti,",
    "K03psp_4u:627": " ya imāṃ gambhīrāṃ prajñāpāramitāṃ śrutvā udgrahīṣyanti dhārayiṣyanti vācayiṣyanti",
    "K03psp_4u:628": " paryavāpsyanti yoniśaś ca manasikariṣyanti. abhyāsannās te bhagavan kulaputrāḥ kuladuhitaraś",
    "K03psp_4u:629": " ca bhaviṣyanty anuttarāyāḥ samyaksaṃbodhervyākaraṇasya vyākariṣyanti vā, (PSP_4:17)",
    "K03psp_4u:630": " avinivartanīyā vā te kulaputrāḥ kuladuhitaraś cānuttarāyāḥ samyaksaṃbodher,",
    "K03psp_4u:631": " yeṣāṃ svayam iyaṃ prajñāpāramitā upapatsyate upapannāṃ ca satīm udgrahīṣyanti dhārayiṣyanti vācayiṣyanti paryavāpsyanti yoniśaś ca manasikariṣyanti. ity avinivartanīyaprayogaḥ",
    "K03psp_4u:632": " tadyathāpi nāma bhagavan puruṣo yojanaśatikād aṭavīkāntārān niṣkrāmet,",
    "K03psp_4u:633": " dviyojanaśatikāt triyojanaśatikāc caturyojanaśatikāt pañcayojanaśatikād aṭavīkāntārān",
    "K03psp_4u:634": " niṣkrāmen niṣkramya paśyed grāmasya nagarasya nigamasya vā pūrvāni nimittāni gopālakān",
    "K03psp_4u:635": " vā paśupālakān vā sīmā vā ārāmān vā vanāni vā udyānāni vā udyānanimittāni vā grāmān",
    "K03psp_4u:636": " vā nagarāṇi vā nigamān vā rājadhānīn vā rāṣṭrāṇi vā pūrvanimittāni grāmasya nagarasya",
    "K03psp_4u:637": " nigamasya vā dṛṣṭvaivaṃ bhavati yādṛśānīmāni pūrvanimittāni dṛśyante abhyāsanna ito",
    "K03psp_4u:638": " grāmo vā nagaraṃ vā nigamaṃ vā rājadhānyo vā rāṣṭrāṇi vā bhaviṣyanti. sa āśvāsaprāpto bhavet,",
    "K03psp_4u:639": " na cāsya bhūyo bhavati caurabhayaṃ vā caṇḍālabhayaṃ vā caṇḍamṛgabhayaṃ vā bubhukṣābhayaṃ",
    "K03psp_4u:640": " vā pipāsābhayaṃ vā. evam eva bhagavan yasya bodhisattvasya mahāsattvasya svayam iyaṃ",
    "K03psp_4u:641": " gambhīrā prajñāpāramitā upapatsyate upapannāṃ ca satīm udgrahīṣyati dhārayiṣyati",
    "K03psp_4u:642": " vācayiṣyati paryavāpsyati yoniśaś ca manasikariṣyati,",
    "K03psp_4u:643": " veditavyam etad bhagavann abhyāsanno 'yaṃ bodhisattvo mahāsattvo bhaviṣyati vyākaraṇasyānuttarāyāḥ",
    "K03psp_4u:644": " samyaksaṃbodher na cireṇābhisaṃbhotsyate. tena ca bodhisattvena mahāsattvena na bhetavyaṃ",
    "K03psp_4u:645": " śrāvakabhūmer vā pratyekabuddhabhūmer vā. tat kasya hetor?",
    "K03psp_4u:646": " imāni tāni pūrvanimittāni yad utemāṃ gambhīrāṃ prajñāpāramitāṃ bodhisattvo mahāsattvo labhate darśanāya vandanāya paryupāsanāya śravaṇāya.",
    "K03psp_4u:647": " evam ukte bhagavān āyuṣmantaṃ śāriputram etad avocat:",
    "K03psp_4u:648": " evam etac chāriputraivam etat. iti niryāṇaprayogaḥ",
    "K03psp_4u:649": " pratibhātu te śāriputra bhūyasyā mātrayā buddhānubhāvena.",
    "K03psp_4u:650": " śāriputra āha:",
    "K03psp_4u:651": " tadyathā pi nāma bhagavan puruṣo mahāsamudraṃ draṣṭukāmo bhavet,",
    "K03psp_4u:652": " sa gacchet mahāsamudraṃ darśanāya yathā yathā gacchet mahāsamudraṃ tathā tathā paśyet stambaṃ vā stambanimittaṃ vā parvataṃ vā parvatanimittaṃ",
    "K03psp_4u:653": " tenaivaṃ veditavyaṃ dūre ito mahāsamudro nāsanna (PSP_4:18)",
    "K03psp_4u:654": " ito mahāsamudraḥ. tat kasya hetoḥ?",
    "K03psp_4u:655": " na hi mahāsamudrasyābhyāse kaścit stambo vā stambanimittaṃ vā parvato vā parvatanimittaṃ vā dṛśyante. tadyathāpi nāma bhagavan puruṣo mahāsamudraṃ draṣṭukāmo bhavet,",
    "K03psp_4u:656": " sa yathā yathā gacchet mahāsamudraṃ darśanāya tathā tathā na paśyet stambaṃ vā stambanimittaṃ vā parvataṃ vā parvatanimittaṃ vā,",
    "K03psp_4u:657": " tasyaivaṃ bhavati na dūre ito mahāsamudra āsanna ito mahāsamudraḥ. tat kasya hetoḥ?",
    "K03psp_4u:658": " na hi mahāsamudrasyāsanne kaścit stambo vā stambanimittaṃ vā parvato vā parvatanimittaṃ vā dṛśyate,",
    "K03psp_4u:659": " kiṃ cāpi sa puruṣaś cakṣuṣā mahāsamudran na paśyati. atha ca punaḥ sa niṣṭhāṃ gacchati,",
    "K03psp_4u:660": " āsanno 'smi mahāsamudrasyābhyāsanna ito mahāsamudra iti,",
    "K03psp_4u:661": " neto bhūyo dūre mahāsamudra iti. evam eva bhagavaṃs tena bodhisattvena mahāsattvena evaṃ veditavyam,",
    "K03psp_4u:662": " imāṃ prajñāpāramitāṃ śṛṇutā udgṛhṇatā dhārayatā vācayatā paryavāpnuvatā yoniśo manasikurvatā,",
    "K03psp_4u:663": " evaṃ cintayitavyaṃ kiṃ cāpy ahaṃ tena bhagavatā na saṃmukhaṃ vyākṛto 'nuttarāyāṃ",
    "K03psp_4u:664": " samyaksaṃbodhau iyadbhiḥ kalpair iyadbhiḥ kalpaśatair iyadbhiḥ kalpasahasrair iyadbhiḥ",
    "K03psp_4u:665": " kalpaśatasahasrair iyadbhiḥ kalpakoṭīniyutaśatasahasrais tvam anuttarāṃ samyaksaṃbodhim",
    "K03psp_4u:666": " abhisaṃbhotsyasa iti.",
    "K03psp_4u:667": " atha ca punar bodhisattvena mahāsattvena evaṃ veditavyam,",
    "K03psp_4u:668": " āsannībhūto 'smy anuttarāyāḥ samyaksaṃbodher vyākaraṇasyeti. tat kasya hetoḥ?",
    "K03psp_4u:669": " tathā hy aham imāṃ gambhīrāṃ prajñāpāramitāṃ labhe darśanāya vandanāya paryupāsanāya",
    "K03psp_4u:670": " śravaṇāya śrutvā codgṛhṇāmi dhārayāmi vācayāmi paryavāpnomi yoniśaś ca manasikaromi.",
    "K03psp_4u:671": " iti niruttaraprayogaḥ",
    "K03psp_4u:672": " tadyathāpi nāma bhagavan vasante pratyupasthite śīrṇaparṇapalāśeṣu stambheṣu ākarajāteṣu",
    "K03psp_4u:673": " veditavyaṃ jāmbūdvīpakair manuṣyair netaś cireṇa patrāṇi ca puṣpāṇi ca phalāni ca",
    "K03psp_4u:674": " prādurbhaviṣyanti. tat kasya hetoḥ?",
    "K03psp_4u:675": " imāni tāni pūrvanimittāni stambeṣu dṛśyante netaś cireṇa patrāṇi ca puṣpāṇi ca phalāni ca prādurbhaviṣyanti,",
    "K03psp_4u:676": " āttamanaskā jāmbūdvīpakā manuṣyā bhaviṣyanti tāni ca pūrvanimittāni dṛṣṭvā stambeṣu,",
    "K03psp_4u:677": " evam eva bhagavan yo bodhisattvo mahāsattva imāṃ gambhīrāṃ prajñāpāramitāṃ labhate darśanāya vandanāya paryupāsanāya śravanāya śrutvā (PSP_4:19)",
    "K03psp_4u:678": " codgṛhṇāti dhārayati vācayati paryavāpsyati yoniśaś ca manasikaroti paripakvakuśalamūlaḥ sa bhagavan bodhisattvo mahāsattvo veditavyaḥ,",
    "K03psp_4u:679": " bahubuddhaparyupāsitaḥ sa bhagavan kulaputro vā kuladuhitā vā veditavyaḥ. veditavyam",
    "K03psp_4u:680": " etad bhagavaṃs tena bodhisattvena mahāsattvena pūrvakair eva kuśalamūlair upanīto",
    "K03psp_4u:681": " 'smy anuttarāyāḥ samyaksaṃbodheḥ,",
    "K03psp_4u:682": " yo 'ham imāṃ gambhīrāṃ prajñāpāramitāṃ labhe darśanāya vandanāya paryupāsanāya śravaṇāya",
    "K03psp_4u:683": " yathopadiṣṭāyāṃ ca prajñāpāramitāyāṃ pratipadyeyaṃ tatra devaputrāḥ pūrvabuddhadarśino",
    "K03psp_4u:684": " bhavanti. te pramuditāḥ prītisaumanasyajātāḥ pūrvakāṇām api bodhisattvānāṃ mahāsattvānām",
    "K03psp_4u:685": " imāny eva pūrvanimittāni abhūvan vyākaraṇāya na cireṇāyaṃ bodhisattvo mahāsattvo",
    "K03psp_4u:686": " vyākaraṇaṃ pratilapsyate anuttarāyāṃ samyaksaṃbodhau.",
    "K03psp_4u:687": " ity āsannābhisaṃbodhaprayogaḥ",
    "K03psp_4u:688": " tadyathāpi nāma bhagavan strīgurviṇī sā yathā yathā āsannaprasavā bhavati tathā tathāsyāḥ kāyo veṣṭate 'dhimātraṃ ca kāye vedanāklamathaś ca",
    "K03psp_4u:689": " na ca caṅkramaṇaśīlā bhavati,",
    "K03psp_4u:690": " alpasmṛtiś ca bhavati,",
    "K03psp_4u:691": " alpāhārā ca bhavati,",
    "K03psp_4u:692": " alpastyānamiddhā ca bhavati,",
    "K03psp_4u:693": " tābhir vedanābhir vartamānābhir alpabhāṣyā ca bhavati,",
    "K03psp_4u:694": " na ca saṃvāsaśīlā bhavati,",
    "K03psp_4u:695": " tena pūrvakeṇāyoniśomanasikāreṇāsevitena bhāvitena niṣevitena imām evaṃrūpāṃ vedanāṃ",
    "K03psp_4u:696": " pratyanubhavāmīti. veditavyam evaṃ tato 'nyābhiḥ strībhir yādṛśāny asyāḥ striyo nimittāni",
    "K03psp_4u:697": " dṛśyante na cireṇaiveyaṃ strī prasaviṣyati. evam eva bhagavan bodhisattvānāṃ mahāsattvānām",
    "K03psp_4u:698": " avaropitakuśalamūlānāṃ bahubuddhaparyupāsitānāṃ sucaritacīrṇacaritānāṃ kalyāṇamitraparigṛhītānāṃ",
    "K03psp_4u:699": " paripakvakuśalamūlānām iyaṃ gambhīrā prajñāpāramitā upapatsyate upapannāṃ ca satīm",
    "K03psp_4u:700": " udgrahīṣyanti dhārayiṣyanti vācayiṣyanti paryavāpsyanti yoniśaś ca manasikariṣyanti,",
    "K03psp_4u:701": " veditavyam etan na cireṇaiṣāṃ bodhisattvānāṃ mahāsattvānāṃ vyākaraṇaṃ bhaviṣyati anuttarāyāḥ samyaksaṃbodheḥ.",
    "K03psp_4u:702": " bhagavān āha:",
    "K03psp_4u:703": " sādhu sādhu śāriputra idam api te śāriputra buddhānubhāvena pratibhānam utpannam. iti kṣiprābhisaṃbodhaprayogaḥ",
    "K03psp_4u:704": " atha khalv āyuṣmān subhūtir bhagavantam etad avocat:",
    "K03psp_4u:705": " āścaryaṃ bhagavan yāvad anugṛhītāḥ suparīttāś ceme bodhisattvā mahāsattvās (PSP_4:20)",
    "K03psp_4u:706": " tathāgatenārhatā samyaksaṃbuddhena.",
    "K03psp_4u:707": " bhagavān āha:",
    "K03psp_4u:708": " tathā hi subhūte bodhisattvā mahāsattvā bahujanahitāya bahujanasukhāya pratipannā",
    "K03psp_4u:709": " lokānukampāyai mahato janakāyasyārthāya hitāya sukhāya devānāñ ca manuṣyānāñ cānuttarāyai",
    "K03psp_4u:710": " samyaksaṃbodhaye pratiṣṭhante bodhisattvacaryāñ caranto 'nekāni sattvaśatāni anekāni",
    "K03psp_4u:711": " sattvasahasrāṇi anekāni sattvaśatasahasrāṇi anekāni sattvakoṭiniyutaśatasahasrāṇi anugrahīṣyanti,",
    "K03psp_4u:712": " caturbhiḥ saṃgrahavastubhir dānena priyavadyena arthacaryayā samānārthatayā daśakuśaleṣu karmapatheṣu samādāpayanti,",
    "K03psp_4u:713": " caturṣu dhyāneṣu caturṣv apramāṇeṣu catasṛṣv ārūpyasamāpattiṣu samādāpayanti. ātmanā",
    "K03psp_4u:714": " caiteṣu dharmeṣu pratiṣṭhitā bhavanti. ātmanā ca dānapāramitāyāṃ caranti parāṃś ca",
    "K03psp_4u:715": " dānapāramitāyāṃ pratiṣṭhāpayanti. ātmanā ca śīlapāramitāyāṃ caranti parāṃś ca śīlapāramitāyāṃ",
    "K03psp_4u:716": " pratiṣṭhāpayanti. ātmanā ca kṣāntipāramitāyāṃ caranti parāṃś ca kṣāntipāramitāyāṃ",
    "K03psp_4u:717": " pratiṣṭhāpayanti. ātmanā ca vīryapāramitāyāṃ caranti parāṃś ca vīryapāramitāyāṃ pratiṣṭhāpayanti.",
    "K03psp_4u:718": " ātmanā ca dhyānapāramitāyāṃ caranti parāṃś ca dhyānapāramitāyāṃ pratiṣṭhāpayanti.",
    "K03psp_4u:719": " ātmanā ca prajñāpāramitāyāṃ caranti parāṃś ca prajñāpāramitāyāṃ pratiṣṭhāpayanti.",
    "K03psp_4u:720": " te ca prajñāpāramitām āgamya upāyakauśalyena sattvān srotaāpattiphale pratiṣṭhāpayanti",
    "K03psp_4u:721": " na cātmanā sākṣāt kurvanti. evaṃ sakṛdāgāmiphale anāgāmiphale arhattve,",
    "K03psp_4u:722": " pratyekāyāṃ bodhau pratiṣṭhāpayanti na cātmanā pratyekāṃ bodhiṃ sākṣāt kurvanti.",
    "K03psp_4u:723": " ātmanā cāvinivartanīyāṃ bhūmim ākrāmanti parāṃś cāvinivartanīyabhūmau pratiṣṭhāpayanti.",
    "K03psp_4u:724": " ātmanā ca buddhakṣetraṃ pariśodhayanti,",
    "K03psp_4u:725": " anyāṃś ca bodhisattvān buddhakṣetrapariśuddhau samādāpayanti. ātmanā ca sattvān paripācayanti",
    "K03psp_4u:726": " parāṃś ca sattvaparipāke samādāpayanti. ātmanā cābhijñā utpādayanti parāṃś cābhijñāprāptaye",
    "K03psp_4u:727": " samādāpayanti. ātmanā ca dhāraṇīmukhaṃ pariśodhayanti parān api dhāraṇīmukhapariśuddhaye",
    "K03psp_4u:728": " samādāpayanti. ātmanā ca pratibhānasaṃpadaṃ pratilabhante parān api pratibhānasaṃpadi",
    "K03psp_4u:729": " samādāpayanti. ātmanā ca rūpasaṃpadaṃ parigṛhṇanti parān api rūpasaṃpatpratilābhāya",
    "K03psp_4u:730": " samādāpayanti. ātmanā ca lakṣaṇasaṃpadaṃ parigṛhṇanti parān api (PSP_4:21)",
    "K03psp_4u:731": " lakṣaṇasaṃpatpratilābhāya samādāpayanti. ātmanā ca kumārabhūtasaṃpadaṃ parigṛhṇanti",
    "K03psp_4u:732": " parān api kumārabhūtasaṃpatpratigrahāya samādāpayanti. ātmanā ca bodhipakṣyān dharmān",
    "K03psp_4u:733": " niṣpādayanti parān api bodhipakṣyadharmapariniṣpattaye samādāpayanti. ātmanā ca satyavimokṣanavānupūrvavihārasamāpattiśūnyatānimittāpraṇihitadhāraṇīmukhān",
    "K03psp_4u:734": " utpādayanti parān apy eṣu samādāpayanti. ātmanā ca catvāri vaiśāradyāni utpādayanti",
    "K03psp_4u:735": " parān api caturṣu vaiśāradyeṣu samādāpayanti. ātmanā ca catasraḥ pratisaṃvida utpādayanti",
    "K03psp_4u:736": " parān api caturaḥ pratisaṃvidaḥ prāptaye samādāpayanti. ātmanā ca mahāmaitrīṃ mahākaruṇāṃ",
    "K03psp_4u:737": " mahāmuditāṃ mahopekṣāṃ vibhāvayanti parān api caturapramāṇā vibhāvanāyai samādāpayanti.",
    "K03psp_4u:738": " ātmanā cāṣṭādaśāveṇikān buddhadharmān niṣpādayanti parān api aṣṭādaśāveṇikeṣu buddhadharmeṣu",
    "K03psp_4u:739": " samādāpayanti. ātmanā ca sarvākārajñatām anuprāpnuvanti parāṃś ca sarvākārajñatāyāṃ",
    "K03psp_4u:740": " samādāpayanti. ātmanā ca sarvavāsanānusaṃdhikleśān vijahanti parān api sarvavāsanānusaṃdhikleśotsargāya",
    "K03psp_4u:741": " samādāpayanti. ātmanā cānuttarāṃ samyaksaṃbodhim abhisaṃbudhyante parāṃś ca samyaksaṃbodhim",
    "K03psp_4u:742": " abhisaṃbodhaye samādāpayanti. ātmanā ca dharmacakraṃ pravartayanti parāṃś ca dharmacakraṃ",
    "K03psp_4u:743": " pravartanāya samādāpayanti.",
    "K03psp_4u:744": " iti parārthaprayogaḥ",
    "K03psp_4u:745": " evam ukte āyuṣmān subhūtir bhagavantam etad avocat:",
    "K03psp_4u:746": " āścaryaṃ bhagavann āścaryaṃ sugata yāvad bahuguṇasamanvāgatās te bodhisattvā mahāsattvā",
    "K03psp_4u:747": " ye sarvasattvānāṃ kṛtaśaḥ prajñāpāramitāyāṃ caranti anuttarāṃ samyaksaṃbodhim abhisaṃbudhyante.",
    "K03psp_4u:748": " kathaṃ bhagavan bodhisattvānāṃ mahāsattvānāṃ prajñāpāramitābhāvanāparipūriṃ gacchati?",
    "K03psp_4u:749": " bhagavān āha:",
    "K03psp_4u:750": " yadā subhūte bodhisattvo mahāsattvaḥ prajñāpāramitāyāṃ caran rūpasya vṛddhiṃ na samanupaśyati,",
    "K03psp_4u:751": " na vedanāyā na saṃjñāyā na saṃskārāṇāṃ,",
    "K03psp_4u:752": " na vijñānasya vṛddhiṃ samanupaśyati,",
    "K03psp_4u:753": " tadā bodhisattvasya mahāsattvasya prajñāpāramitābhāvanāparipūriṃ gacchati.",
    "K03psp_4u:754": " bhagavān āha:",
    "K03psp_4u:755": " yadā subhūte bodhisattvo mahāsattvaḥ prajñāpāramitāyāṃ caran na dhātvāyatanapratītyasamutpādapratītyasamutpādāṅgānāṃ",
    "K03psp_4u:756": " pāramitānāṃ saptatriṃśatāṃ bodhipakṣyāṇāṃ dharmāṇām āryasatyānām apramāṇadhyānārūpyasamāpattīnām",
    "K03psp_4u:757": " aṣṭānāṃ vimokṣāṇāṃ navānupūrvavihārasamāpattīnāṃ śūnyatānimittāpraṇihitānāṃ saṇṇām",
    "K03psp_4u:758": " abhijñānāṃ (PSP_4:22)",
    "K03psp_4u:759": " sarvaśūnyatānāṃ sarvasamādhīnāṃ sarvadhāraṇīmukhānāṃ daśānāṃ balānāṃ caturṇāṃ vaiśāradyānāñ",
    "K03psp_4u:760": " catasṛṇāṃ pratisaṃvidām aṣṭādaśānām āveṇikānāṃ buddhadharmāṇāṃ vṛddhiṃ na samanupaśyati",
    "K03psp_4u:761": " sarvajñatāyā vṛddhiṃ na samanupaśyati,",
    "K03psp_4u:762": " tadā bodhisattvasya mahāsattvasya prajñāpāramitābhāvanāparipūriṃ gacchati.",
    "K03psp_4u:763": " bhagavān āha:",
    "K03psp_4u:764": " yadā ca subhūte bodhisattvo mahāsattvaḥ prajñāpāramitāyāṃ caran rūpasya parihāṇiṃ na samanupaśyati,",
    "K03psp_4u:765": " na vedanāyā na saṃjñāyā na saṃskārāṇāṃ,",
    "K03psp_4u:766": " na vijñānasya parihāṇiṃ samanupaśyati,",
    "K03psp_4u:767": " tadā bodhisattvasya mahāsattvasya prajñāpāramitābhāvanāparipūriṃ gacchati. evaṃ dhātvāyatanapratītyasamutpādapāramitābodhipakṣyadharmāryasatyāpramāṇa",
    "K03psp_4u:768": " dhyānārūpyasamāpattyaṣṭavimokṣanavānupūrvavihārasamāpattiśūnyatānimittāpraṇihitābhijñāsarvasamādhisarvadhāraṇīmukhadaśabalavaiśāradyapratisaṃvidāveṇikabuddhadharmāṇāṃ",
    "K03psp_4u:769": " yadā sarvajñatāyāḥ parihāṇiṃ na samanupaśyati,",
    "K03psp_4u:770": " tadā bodhisattvasya mahāsattvasya prajñāpāramitābhāvanāparipūriṃ gacchati. ity avṛddhyaparihāṇiprayogaḥ",
    "K03psp_4u:771": " punar aparaṃ subhūte yadā bodhisattvo mahāsattvaḥ prajñāpāramitāyāṃ caran dharma iti na samanupaśyati,",
    "K03psp_4u:772": " adharma iti na samanupaśyati,",
    "K03psp_4u:773": " atītam iti na samanupaśyati,",
    "K03psp_4u:774": " anāgatam iti na samanupaśyati,",
    "K03psp_4u:775": " pratyutpannam iti na samanupaśyati,",
    "K03psp_4u:776": " kuśalam akuśalaṃ vyākṛtam avyākṛtam iti na samanupaśyati,",
    "K03psp_4u:777": " saṃskṛtam iti na samanupaśyati,",
    "K03psp_4u:778": " asaṃskṛtam iti na samanupaśyati,",
    "K03psp_4u:779": " kāmadhātun na samanupaśyati,",
    "K03psp_4u:780": " rūpadhātun na samanupaśyati,",
    "K03psp_4u:781": " ārūpyadhātun na samanupaśyati,",
    "K03psp_4u:782": " dānapāramitān na samanupaśyati,",
    "K03psp_4u:783": " śīlapāramitān na samanupaśyati,",
    "K03psp_4u:784": " kṣāntipāramitān na samanupaśyati,",
    "K03psp_4u:785": " vīryapāramitān na samanupaśyati,",
    "K03psp_4u:786": " dhyānapāramitān na samanupaśyati,",
    "K03psp_4u:787": " prajñāpāramitān na samanupaśyati yāvat sarvajñatān na samanupaśyati,",
    "K03psp_4u:788": " tadā bodhisattvasya mahāsattvasya prajñāpāramitābhāvanāparipūriṃ gacchati. tat kasya hetoḥ?",
    "K03psp_4u:789": " tathā hi subhūte dharmāṇāṃ dharmalakṣaṇatām upādāya avinivartanīyatām upādāya riktatām upādāya tucchatām upādāya asāratām upādāya vaśikatām",
    "K03psp_4u:790": " iti dharmādyanupalambhaprayogaḥ",
    "K03psp_4u:791": " subhūtir āha:",
    "K03psp_4u:792": " acintyaṃ bhagavan deśyate.",
    "K03psp_4u:793": " bhagavān āha:",
    "K03psp_4u:794": " rūpācintyatayā subhūte acintyaṃ deśyate,",
    "K03psp_4u:795": " vedanā saṃjñā (PSP_4:23)",
    "K03psp_4u:796": " saṃskārā, vijñānācintyatayā subhūte 'cintyaṃ deśyate. dānapāramitācintyatayā acintyaṃ deśyate,",
    "K03psp_4u:797": " evaṃ śīlapāramitā kṣāntipāramitā vīryapāramitā dhyānapāramitā prajñāpāramitācintyatayācintyaṃ",
    "K03psp_4u:798": " deśyate. evaṃ",
    "K03psp_4u:799": " saptatriṃśadbodhipakṣadharmāryasatyāpramāṇadhyānārūpyasamāpattyaṣṭavimokṣanavānupūrvavihārasamāpattiśūnyatānimittāpraṇihitābhijñāsarvaśūnyatāsarvasamādhisarvadhāraṇīmukhadaśabalavaiśāradyapratisaṃvidāveṇikabuddhadharmāḥ",
    "K03psp_4u:800": " sarvajñatācintyatayā subhūte 'cintyaṃ deśyate. sacet subhūte bodhisattvo mahāsattvaḥ",
    "K03psp_4u:801": " prajñāpāramitāyāṃ caran rūpam acintyam iti na saṃjānīte,",
    "K03psp_4u:802": " vedanā saṃjñā saṃskārā,",
    "K03psp_4u:803": " vijñānam acintyam iti na saṃjānīte paripūrayiṣyati prajñāpāramitām. evaṃ dhātvāyatanāni",
    "K03psp_4u:804": " pratītyasamutpādaḥ pratītyasamutpādāṅgāni pāramitāḥ śūnyatā sarvasamādhayaḥ sarvadhāraṇīmukhāni",
    "K03psp_4u:805": " bodhipakṣyadharmāryasatyāpramāṇadhyānārūpyasamāpattyaṣṭavimokṣanavānupūrvavihārasamāpattiśūnyatānimittāpraṇihitābhijñādaśabalavaiśāradyapratisaṃvidāveṇikabuddhadharmā",
    "K03psp_4u:806": " sarvajñatācintyeti na saṃjānīte paripūrayiṣyati prajñāpāramitām.",
    "K03psp_4u:807": " ity acintyākārasaṃjñānirodhaprayogaḥ",
    "K03psp_4u:808": " subhūtir āha:",
    "K03psp_4u:809": " ko 'tra bhagavan gambhīrāyāṃ prajñāpāramitāyām adhimokṣate?",
    "K03psp_4u:810": " bhagavān āha:",
    "K03psp_4u:811": " yaḥ subhūte bodhisattvo mahāsattvaḥ pūrvam api carito bhavati,",
    "K03psp_4u:812": " ṣaṭsu pāramitāsu tathāgatāvaropitakuśalaraūlo bhavati,",
    "K03psp_4u:813": " bahubuddhaparyupāsitaḥ kalyāṇamitraparigṛhīto bhavati,",
    "K03psp_4u:814": " sa imāṃ prajñāpāramitām adhimokṣate.",
    "K03psp_4u:815": " subhūtir āha:",
    "K03psp_4u:816": " kiyatā bhagavan bodhisattvo mahāsattvaḥ pūrvam api carito bhavati,",
    "K03psp_4u:817": " ṣaṭsu pāramitāsu tathāgatāvaropitakuśalamūlo bhavati,",
    "K03psp_4u:818": " bahubuddhaparyupāsitaḥ kalyāṇamitraparigṛhīto bhavati.",
    "K03psp_4u:819": " bhagavān āha:",
    "K03psp_4u:820": " iha subhūte bodhisattvo mahāsattvaḥ prajñāpāramitāyāṃ caran rūpaṃ na kalpayati na vikalpayati,",
    "K03psp_4u:821": " rūpanimittaṃ na kalpayati na vikalpayati,",
    "K03psp_4u:822": " rūpasvabhāvan na kalpayati na vikalpayati,",
    "K03psp_4u:823": " vedanā saṃjñā saṃskārā,",
    "K03psp_4u:824": " vijñānan na kalpayati na vikalpayati,",
    "K03psp_4u:825": " vijñānanimittaṃ na kalpayati na vikalpayati,",
    "K03psp_4u:826": " vijñānasvabhāvan na kalpayati na vikalpayati. evaṃ dhātūn āyatanāni pratītyasamutpādaṃ",
    "K03psp_4u:827": " pratītyasamutpādāṅgāni kāmarūpārūpyadhātuṃ dānapāramitāṃ śīlapāramitāṃ kṣāntipāramitāṃ",
    "K03psp_4u:828": " vīryapāramitāṃ (PSP_4:24)",
    "K03psp_4u:829": " dhyānapāramitāṃ prajñāpāramitām adhyātmaśūnyatāṃ bahirdhāśūnyatām adhyātmabahirdhāśūnyatāṃ",
    "K03psp_4u:830": " yāvad abhāvasvabhāvaśūnyatāṃ smṛtyupasthānasamyakprahāṇarddhipādendriyabalabodhyaṅgamārgāryasatyapramāṇadhyānārūpyasamāpattyaṣṭavimokṣanavānupūrvavihārasamāpattīḥ",
    "K03psp_4u:831": " śūnyatānimittāpraṇihitābhijñāḥ sarvasamādhisarvadhāraṇīmukhadaśabalavaiśāradyapratisaṃvidāveṇikabuddhadharmān",
    "K03psp_4u:832": " sarvajñatān na kalpayati na vikalpayati,",
    "K03psp_4u:833": " sarvajñatānimittan na kalpayati na vikalpayati,",
    "K03psp_4u:834": " sarvajñatāsvabhāvan na kalpayati na vikalpayati. tat kasya hetoḥ?",
    "K03psp_4u:835": " tathā hi subhūte rūpam acintyaṃ,",
    "K03psp_4u:836": " vedanā saṃjñā saṃskārā,",
    "K03psp_4u:837": " vijñānam acintyam. evaṃ",
    "K03psp_4u:838": " dhātvāyatanapratītyasamutpādapāramitābodhipakṣyadharmāryasatyapramāṇadhyānārūpyasamāpattyaṣṭavimokṣanavānupūrvavihārasamāpattiśūnyatānimittāpraṇihitābhijñāsarvaśūnyatāsarvasamādhisarvadhāraṇīmukhadaśabalavaiśāradyapratisaṃvidāveṇikabuddhadharmāḥ",
    "K03psp_4u:839": " sarvajñatā acintyā. evaṃ khalu subhūte bodhisattvo mahāsattvaḥ pūrvam api carito",
    "K03psp_4u:840": " bhavati ṣaṭsu pāramitāsu tathāgatāvaropitakuśalamūlo bhavati bahubuddhaparyupāsitaḥ",
    "K03psp_4u:841": " kalyāṇamitraparigṛhīto bhavati.",
    "K03psp_4u:842": " subhūtir āha:",
    "K03psp_4u:843": " gambhīrā bhagavan prajñāpāramitā.",
    "K03psp_4u:844": " bhagavān āha:",
    "K03psp_4u:845": " rūpagambhīratayā subhūte gambhīrā prajñāpāramitā,",
    "K03psp_4u:846": " vedanā saṃjñā saṃskārā,",
    "K03psp_4u:847": " vijñānagambhīratayā subhūte gambhīrā prajñāpāramitā. evaṃ",
    "K03psp_4u:848": " dhātvāyatanapratītyasamutpādapāramitābodhipakṣyadharmāryasatyāpramāṇadhyānārūpyasamāpattyaṣṭavimokṣanavānupūrvavihārasamāpattiśūnyatānimittāpraṇihitābhijñāsarvaśūnyatāsarvasamādhisarvadhāraṇīmukhadaśabalavaiśāradyapratisaṃvidāveṇikabuddhadharmagambhīratayā",
    "K03psp_4u:849": " subhūte gambhīrā prajñāpāramitāḥ,",
    "K03psp_4u:850": " sarvajñatāgambhīratayā subhūte gambhīrā prajñāpāramitā. ity avikalpaprayogaḥ",
    "K03psp_4u:851": " subhūtir āha:",
    "K03psp_4u:852": " ratnarāśir bhagavan prajñāpāramitā ratnadātrī,",
    "K03psp_4u:853": " srotāpattiphalasya sakṛdāgāmiphalasyanāgāmiphalasyārhattvasya pratyekabuddhatvasyānuttarāyāḥ",
    "K03psp_4u:854": " samyaksaṃbodher dātrī dharmacakrapravartikeyaṃ bhagavan prajñāpāramitā. iti phalaratnadānaprayogaḥ",
    "K03psp_4u:855": " subhūtir āha:",
    "K03psp_4u:856": " sarvadharmāṇāṃ śuddharāśir bhagavan prajñāpāramitā.",
    "K03psp_4u:857": " bhagavān āha:",
    "K03psp_4u:858": " rūpaviśuddhitām upādāya,",
    "K03psp_4u:859": " vedanā saṃjñā saṃskārā, (PSP_4:25)",
    "K03psp_4u:860": " vijñānaviśuddhitām upādāya. evaṃ",
    "K03psp_4u:861": " dhātvāyatanapratītyasamutpādapāramitābodhipakṣyadharmāryasatyāpramāṇadhyānārūpyasamāpattyaṣṭavimokṣanavānupūrvavihārasamāpattiśūnyatānimittāpraṇihitābhijñādaśabalavaiśāradyapratisaṃvidāveṇikābuddhadharmāḥ,",
    "K03psp_4u:862": " sarvajñatāviśuddhitām upādāya. iti viśuddhiprayogaḥ",
    "K03psp_4u:863": " subhūtir āha:",
    "K03psp_4u:864": " āścaryaṃ bhagavan yāvad asyāṃ gambhirāyāṃ prajñāpāramitāyāṃ bhāṣyamāṇāyāṃ bahavo 'ntarāyā utpadyeran.",
    "K03psp_4u:865": " bhagavān āha:",
    "K03psp_4u:866": " evam etat subhūte evam etat,",
    "K03psp_4u:867": " bahvantarāyāyaṃ subhūte gambhīrā prajñāpāramitā,",
    "K03psp_4u:868": " tena kulaputreṇa vā kuladuhitrā vā imāṃ prajñāpāramitāṃ likhitā kṣipram eva likhitavyā,",
    "K03psp_4u:869": " uddiśatā dhārayatā vācayatā svādhyāyatā yoniśaś ca manasikurvatā,",
    "K03psp_4u:870": " bhāvayatā kṣipram eva bhāvayitavyā. mā khalv asyāṃ gambhīrāyāṃ prajñāpāramitāyāṃ",
    "K03psp_4u:871": " likhyamānāyām uddiśyamānāyāṃ dhāryamāṇāyāṃ vācyamānāyāṃ svādhyāyamānāyāṃ yoniśo manasikriyamāṇāyāṃ",
    "K03psp_4u:872": " bhāvyamānāyāṃ vāntarāyaḥ syād iti. tat kasya hetoḥ?",
    "K03psp_4u:873": " sacet subhūte yaḥ kulaputro vā kuladuhitā vā māsena imāṃ prajñāpāramitāṃ likhet tena",
    "K03psp_4u:874": " likhitavyaiva bhavet. saced dvābhyāṃ tribhiś ca caturbhiḥ pañcabhiḥ ṣaḍbhiḥ saptabhir",
    "K03psp_4u:875": " aṣṭābhir yāvat saṃvatsareṇa likhet tena likhitavyaiva bhaved evam upadeṣṭavyā dhārayitavyā",
    "K03psp_4u:876": " vācayitavyā svādhyātavyā yoniśo manasikartavyā. sacet māsena vā bhāvayet tena bhāvayitavyā",
    "K03psp_4u:877": " bhavet yāvat saṃvatsareṇa bhāvayet tena bhāvayitavyā bhavet. tat kasya hetor?",
    "K03psp_4u:878": " bahavaḥ subhūte mahāratnasyāntarāyā utpadyante.",
    "K03psp_4u:879": " subhūtir āha:",
    "K03psp_4u:880": " āścaryaṃ bhagavan yad asyāṃ gambhīrāyāṃ prajñāpāramitāyāṃ māraḥ pāpīyān antarāyāya yogam āpadyate,",
    "K03psp_4u:881": " yad utālikhanāyānuddiśamānāyādhāraṇāyāvācanāyāyoniśo manasikāraṇāyābhāvanāyai.",
    "K03psp_4u:882": " bhagavān āha:",
    "K03psp_4u:883": " kiṃ cāpi subhūte māraḥ pāpīyān gambhīrāyāṃ prajñāpāramitāyām udyogam āpadyeta antarāya",
    "K03psp_4u:884": " karaṇāya yad utālikhanāya yāvad abhāvanāyai bodhisattvasya mahāsattvasya imāṃ gambhīrāṃ",
    "K03psp_4u:885": " prajñāpāramitāṃ likhata uddiśato dhārayato vācayataḥ svādhyāyato yoniśo manasikurvato",
    "K03psp_4u:886": " bhāvayato na śaknoty antarāyaṃ kartum.",
    "K03psp_4u:887": " ity adhimuktiprayogaḥ ity uktaḥ prayogaḥ",
    "K03psp_4u:888": " atha khalv āyuṣmān śāriputro bhagavantam etad avocat:",
    "K03psp_4u:889": " kasya bhagavann anubhāvena māraḥ pāpīyān na śaknoty antarāyaṃ kartuṃ bodhisattvānāṃ",
    "K03psp_4u:890": " mahāsattvānām imāṃ gambhīrāṃ prajñāpāramitāṃ likhatām uddiśatāṃ dhārayatāṃ vācayatāṃ",
    "K03psp_4u:891": " svādhyāyatāṃ yoniśo manasikurvatāṃ bhāvayatām?",
    "K03psp_4u:892": " bhagavān āha:",
    "K03psp_4u:893": " buddhānubhāvena śāriputra māraḥ pāpīyān na śaknoty antarāyaṃ kartuṃ bodhisattvānāṃ",
    "K03psp_4u:894": " mahāsattvānām imāṃ gambhīrāṃ prajñāpāramitāṃ likhatām uddiśatāṃ dhārayatāṃ vācayatāṃ",
    "K03psp_4u:895": " svādhyāyatāṃ yoniśo manasikurvatāṃ bhāvayatām. ye 'pi te śāriputra samantā daśasu",
    "K03psp_4u:896": " dikṣu buddhā bhagavantas tiṣṭhanti dhriyante yāpayanti,",
    "K03psp_4u:897": " teṣām api buddhānāṃ bhagavatām anubhāvāt. te 'pi buddhā bhagavantas tān bodhisattvān mahāsattvān samanvāhariṣyanti anuparigrahīṣyanti,",
    "K03psp_4u:898": " taiś ca buddhair bhagavadbhir anuparigṛhītānāṃ bodhisattvānāṃ mahāsattvānāṃ māraḥ pāpīyān na śaknoty antarāyaṃ kartum,",
    "K03psp_4u:899": " imāṃ prajñāpāramitāṃ likhatāṃ dhārayatāṃ vācayatām uddiśatāṃ svādhyāyatāṃ yoniśo manasikurvatāṃ bhāvayatām. tat kasya hetor?",
    "K03psp_4u:900": " na hi śāriputra buddhair bhagavadbhir anuparigṛhītānāṃ bodhisattvānāṃ mahāsattvānāṃ māreṇa pāpīyasā śaknoty antarāyaḥ kartum. tat kasya hetor?",
    "K03psp_4u:901": " dharmaṃ teṣāṃ śāriputra ye 'pi te samantād daśasu dikṣv aprameyeṣv asaṃkhyeyeṣu lokadhātuṣv aprameyā asaṃkhyeyās tathāgatā arhantaḥ samyaksaṃbuddhās tiṣṭhanti dhriyante yāpayanti,",
    "K03psp_4u:902": " te 'pi buddhā bhagavanta imāṃ prajñāpāramitāṃ likhato dhārayato vācayata uddiśataḥ",
    "K03psp_4u:903": " svādhyāyato yoniśo manasikurvato bhāvayato bodhisattvān mahāsattvān samanvāharanti.",
    "K03psp_4u:904": " iti māraśaktivyāghātaguṇaḥ",
    "K03psp_4u:905": " veditavyaṃ tena śāriputra kulaputreṇa vā kuladuhitrā vā imāṃ gambhīrāṃ prajñāpāramitāṃ",
    "K03psp_4u:906": " likhatā vā dhārayatā vā vācayatā vā uddiśatā vā svādhyāyatā vā yoniśo manasikurvatā",
    "K03psp_4u:907": " vā bhāvayatā vā buddhānubhāvenāham imāṃ gambhīrāṃ prajñāpāramitāṃ likhāmi dhārayāmi",
    "K03psp_4u:908": " vācayāmi uddiśāmi svādhyāyāmi bhāvayāmi yoniśo manasikaromi.",
    "K03psp_4u:909": " śāriputra āha:",
    "K03psp_4u:910": " yaḥ kaścid bhagavan kulaputro vā kuladuhitā vā imāṃ gambhīrāṃ prajñāpāramitāṃ likhiṣyati",
    "K03psp_4u:911": " dhārayiṣyati vācayiṣyati uddekṣyati svādhyāsyati yoniśo manasikariṣyati bhāvayiṣyati",
    "K03psp_4u:912": " veditavyaṃ bhagavan (PSP_4:27)",
    "K03psp_4u:913": " sarvan tadbuddhānubhāvena,",
    "K03psp_4u:914": " sarve ca te buddhaparigṛhītā bhaviṣyanti.",
    "K03psp_4u:915": " bhagavān āha:",
    "K03psp_4u:916": " evam etac chāriputra evam etat,",
    "K03psp_4u:917": " yathā vadasi yaḥ kaścit kulaputro vā kuladuhitā vā imāṃ gambhīrāṃ prajñāpāramitāṃ",
    "K03psp_4u:918": " likhiṣyati dhārayiṣyati vācayiṣyati uddekṣyati svādhyāsyati yoniśo manasikariṣyati",
    "K03psp_4u:919": " bhāvayiṣyati veditavyaṃ śāriputra sarvan tadbuddhānubhāvena sarve te buddhaparigṛhītā bhaviṣyanti.",
    "K03psp_4u:920": " iti buddhasamanvāhārajñāpanaguṇaḥ",
    "K03psp_4u:921": " śāriputra āha:",
    "K03psp_4u:922": " jñātās te bhagavan jñānena kulaputrāḥ kuladuhitaraś ca dṛṣṭās te bhagavan māṃsacakṣuṣā",
    "K03psp_4u:923": " kulaputrāḥ kuladuhitaraś ca tair buddhair bhagavadbhir ye te pūrvadigbhāge yāvad",
    "K03psp_4u:924": " daśasu dikṣv aprameyāsaṃkhyeyeṣu lokadhātuṣu aprameyāsaṃkhyeyās tathāgatā arhantaḥ",
    "K03psp_4u:925": " samyaksaṃbuddhās tiṣṭhanti dhriyante yāpayanti,",
    "K03psp_4u:926": " teṣāñ ca bodhisattvā mahāsattvā ya imāṃ gambhīrāṃ prajñāpāramitāṃ likhiṣyanti dhārayiṣyanti",
    "K03psp_4u:927": " vācayiṣyanti uddekṣyanti svādhyāsyanti bhāvayiṣyanti yoniśo manasikariṣyanti tathatvāya pratipatsyante.",
    "K03psp_4u:928": " bhagavān āha:",
    "K03psp_4u:929": " evam etac chāriputra evam etat,",
    "K03psp_4u:930": " jñātās te śāriputra jñānena kulaputrāḥ kuladuhitaraś ca dṛṣṭās te śāriputra māṃsacakṣuṣā",
    "K03psp_4u:931": " kulaputrāḥ kuladuhitaraś ca tair buddhair bhagavadbhir ye te pūrvasyāṃ diśi yāvad",
    "K03psp_4u:932": " daśasu dikṣv aprameyāsaṃkhyeyeṣu lokadhātuṣu aprameyāsaṃkhyeyās tathāgatā arhantaḥ",
    "K03psp_4u:933": " samyaksaṃbuddhās tiṣṭhanti dhriyante yāpayanti,",
    "K03psp_4u:934": " teṣāñ ca ye bodhisattvā mahāsattvā ya imāṃ gambhīrāṃ prajñāpāramitāṃ likhiṣyanti",
    "K03psp_4u:935": " dhārayiṣyanti vācayiṣyanti uddekṣyanti svādhyāsyanti bhāvayiṣyanti yoniśo manasikariṣyanti",
    "K03psp_4u:936": " tathatvāya pratipatsyante. iti buddhapratyakṣīkaraṇaguṇaḥ",
    "K03psp_4u:937": " te khalu punar mahāyānikāḥ kulaputrāḥ kuladuhitaraś ca veditavyā abhyāsannī bhaviṣyanty anuttarāyāḥ samyaksaṃbodheḥ.",
    "K03psp_4u:938": " iti saṃbodhābhyāsīkaraṇaguṇaḥ",
    "K03psp_4u:939": " ye 'pi te śāriputra kulaputrāḥ kuladuhitaraś ca imāṃ gambhīrāṃ prajñāpāramitāṃ likhitvā",
    "K03psp_4u:940": " pustakagatāṃ kṛtvā dhārayiṣyanti. te khalu punaḥ śāriputra bodhisattvayānikāḥ kulaputrāḥ",
    "K03psp_4u:941": " kuladuhitaraś ca iha gambhīrāyāṃ prajñāpāramitāyām adhimuktibahulā bhaviṣyanti,",
    "K03psp_4u:942": " ye 'pīmāṃ gambhīrāṃ prajñāpāramitāṃ satkariṣyanti gurukariṣyanti mānayiṣyanti pūjayiṣyanti puṣpadhūpagandhamālyavilepanacūrṇacīvaracchatradhvajapatākābhiḥ.",
    "K03psp_4u:943": " te 'pi śāriputra bodhisattvayānikāḥ kulaputrāḥ kuladuhitaraś ca jñātā dṛṣṭāś ca buddhair bhagavadbhis tathāgatāś ca buddhacakṣuṣā paśyanti,",
    "K03psp_4u:944": " teṣām api kulaputrāṇāṃ kuladuhitṛṇāṃ ca mahārthaṃ mahānuśaṃsaṃ mahāphalaṃ mahāvipākaṃ",
    "K03psp_4u:945": " ya imāṃ gambhīrāṃ prajñāpāramitāṃ likhitvā dhārayiṣyanti. te tena kuśalamūlena na",
    "K03psp_4u:946": " jātu buddhair bhagavadbhir virahitā bhaviṣyanti. te na jātv apāyeṣūpapatsyante devamanuṣyeṣūpapatsyamānā",
    "K03psp_4u:947": " buddhabodhisattvair avirahitā bhaviṣyanti. avinivartanīyāṃ bhūmiṃ cātikramiṣyanti,",
    "K03psp_4u:948": " te ca bodhisattvayānikāḥ kulaputrāḥ kuladuhitaro vā tenaiva kuśalamūlena na jātu virahitā bhaviṣyanti ṣaḍbhiḥ pāramitābhiḥ,",
    "K03psp_4u:949": " adhyātmaśūnyatayā bahirdhāśūnyatayā adhyātmabahirdhāśūnyatayā yāvad abhāvasvabhāvaśūnyatayā na jātu virahitā bhaviṣyanti,",
    "K03psp_4u:950": " smṛtyupasthānasamyakprahāṇarddhipādendriyabalabodhyaṅgamārgāryasatyadhyānāpramāṇārūpyasamāpattibhir na jātu virahitā bhaviṣyanti,",
    "K03psp_4u:951": " śūnyatānimittāpraṇihitair vimokṣamukhair na jātu virahitā bhaviṣyanti,",
    "K03psp_4u:952": " aṣṭābhir vimokṣair navānupūrvavihārasamāpattibhir na jātu virahitā bhaviṣyanti,",
    "K03psp_4u:953": " abhijñābhiḥ samādhidhāraṇīmukhair na jātu virahitā bhaviṣyanti,",
    "K03psp_4u:954": " daśabhis tathāgatabalaiḥ caturbhir vaiśāradyaiś catasṛbhiḥ pratisaṃvidbhir yāvad",
    "K03psp_4u:955": " aṣṭādaśabhir āveṇikair buddhadharmair na jātu virahitā bhaviṣyanti sarvajñatayā ca.",
    "K03psp_4u:956": " iti mahārthatādiguṇaḥ",
    "K03psp_4u:957": " iyaṃ ca śāriputra prajñāpāramitā tathāgatasyātyayena dakṣiṇāpathe pracariṣyati,",
    "K03psp_4u:958": " tatra bhikṣur bhikṣuṇy upāsakopāsikā imāṃ gambhīrāṃ prajñāpāramitāṃ likhiṣyanti udgṛhīṣyanti",
    "K03psp_4u:959": " dhārayiṣyanti vācayiṣyanti paryavāpsyanti yoniśaś ca manasikariṣyanti. te tena kuśalamūlena",
    "K03psp_4u:960": " na durgativinipātaṃ gamiṣyanti te devamānuṣikīsaṃpattiṃ pratyanubhavamānāḥ ṣaḍbhiḥ",
    "K03psp_4u:961": " pāramitābhir abhyudgamiṣyanti buddhāṃś ca bhagavataḥ satkurvāṇā gurukurvāṇā mānayamānāḥ",
    "K03psp_4u:962": " pūjayamānā anupūrveṇa tribhir yānaiḥ parinirvāsyanti yad uta śrāvakayānena vā pratyekabuddhayānena vā mahāyānena vā.",
    "K03psp_4u:963": " seyaṃ śāriputra gambhīrā prajñāpāramitā dakṣiṇāpathād vartanyāṃ pracariṣyati. tatrāpi",
    "K03psp_4u:964": " bhikṣavo bhikṣuṇy upāsakopāsikāś ca imāṃ gambhīrāṃ prajñāpāramitāṃ likhiṣyanty udgṛhīṣyanti",
    "K03psp_4u:965": " dhārayiṣyanti (PSP_4:29)",
    "K03psp_4u:966": " vācayiṣyanti paryavāpsyanti yoniśaś ca manasikariṣyanti satkariṣyanti gurukariṣyanti",
    "K03psp_4u:967": " mānayiṣyanti pūjayiṣyanti puṣpadhūpagandhamālyavilepanacūrṇacīvaracchatradhvajapatākābhiḥ.",
    "K03psp_4u:968": " te tena kuśalamūlena na durgativinipātaṃ gamiṣyanti,",
    "K03psp_4u:969": " devamanuṣyasaṃpattiṃ pratyanubhavamānāḥ ṣaḍbhiḥ pāramitābhir abhyudgatā bhaviṣyanti,",
    "K03psp_4u:970": " buddhān bhagavataḥ satkurvāṇā gurukurvāṇā mānayamānāḥ pūjayamānā anupūrveṇa tribhir yānaiḥ niryāsyanti śrāvakayānena vā pratyekabuddhayānena vā mahāyānena vā.",
    "K03psp_4u:971": " sā khalu punar iyaṃ śāriputra gambhīrā prajñāpāramitā vartanyā uttarāpathe pracariṣyati,",
    "K03psp_4u:972": " tatrāpi śāriputra bhikṣavo bhikṣuṇy upāsakopāsikāś ca imāṃ gambhīrāṃ prajñāpāramitāṃ likhiṣyanty udgṛhīṣyanti dhārayiṣyanti vācayiṣyanti paryavāpsyanti yoniśaś ca manasikariṣyanti,",
    "K03psp_4u:973": " te tena kuśalamūlena na durgativinipātaṃ gamiṣyanti,",
    "K03psp_4u:974": " te devamanuṣyasaṃpattiṃ pratyanubhūya ṣaḍbhiḥ pāramitābhir abhyudgatā bhaviṣyanti,",
    "K03psp_4u:975": " buddhāṃś ca bhagavataḥ satkariṣyanti gurukariṣyanti mānayiṣyanti pūjayiṣyanti,",
    "K03psp_4u:976": " anupūrveṇa tribhir yānair niryāsyanti śrāvakayānena vā pratyekabuddhayānena vā mahāyānena vā.",
    "K03psp_4u:977": " tatra śāriputra iyaṃ gambhīrā prajñāpāramitā buddhakṛtyaṃ kariṣyati tat kasya hetor?",
    "K03psp_4u:978": " na hi śāriputra maṇḍaprāpte dharmavinaye saddharmāntarddhānaṃ bhaviṣyati,",
    "K03psp_4u:979": " samanvāhṛtās te śāriputra mayā kulaputrāḥ kuladuhitaraś ca,",
    "K03psp_4u:980": " ya imāṃ gambhīrāṃ prajñāpāramitāṃ likhiṣyanty udgṛhīṣyanti dhārayiṣyanti vācayiṣyanti paryavāpsyanti yoniśaś ca manasikariṣyanti tathatvāya ca pratipatsyante,",
    "K03psp_4u:981": " ye 'pi te kulaputrāḥ kuladuhitaraś ca imāṃ gambhīrāṃ prajñāpāramitāṃ likhiṣyanti",
    "K03psp_4u:982": " likhitvā ca satkariṣyanti gurukariṣyanti mānayiṣyanti pūjayiṣyanti puṣpadhūpagandhamālyavilepanacūrṇacīvaracchatradhvajapatākābhis,",
    "K03psp_4u:983": " te ca khalu punaḥ śāriputra kulaputrā vā kuladuhitaraś ca tena kuśalamūlena na durgativinipātaṃ",
    "K03psp_4u:984": " gamiṣyanti devamānuṣikīsaṃpattiṃ pratyanubhūya ṣaḍbhiḥ pāramitābhir abhyudgatā bhaviṣyanti",
    "K03psp_4u:985": " abhyudgamya buddhān bhagavataḥ satkurvanto gurukurvanto mānayanto pūjayanto 'nupūrveṇa",
    "K03psp_4u:986": " tribhir yānair niryāsyanti śrāvakayānena vā pratyekabuddhayānena vā mahāyānena vā. tat kasya hetor?",
    "K03psp_4u:987": " dṛṣṭā hi te śāriputra kulaputrāḥ (PSP_4:30)",
    "K03psp_4u:988": " kuladuhitaraś ca tathāgatena buddhacakṣuṣā varṇitās tathāgatena praśastās te tathāgatena,",
    "K03psp_4u:989": " ye 'pi te samantād daśasu dikṣu sarvalokadhātuprasareṣu buddhā bhagavantas tiṣṭhanti",
    "K03psp_4u:990": " dhriyante yāpayanti tair api tathāgatair api arhadbhiḥ samyaksaṃbuddhair dṛṣṭās te",
    "K03psp_4u:991": " kulaputrāḥ kuladuhitaraś ca buddhacakṣuṣā varṇitās te praśastās te kulaputrāḥ kuladuhitaraś ca.",
    "K03psp_4u:992": " śāriputra āha:",
    "K03psp_4u:993": " vaistārikī punar iyaṃ bhagavan gambhīrā prajñāpāramitā paścime kāle paścime samaye uttarasyāṃ diśi bhaviṣyati.",
    "K03psp_4u:994": " bhagavān āha:",
    "K03psp_4u:995": " evam etac chāriputra evam etat,",
    "K03psp_4u:996": " iyaṃ śāriputra gambhīrā prajñāpāramitā paścime kāle paścime samaye uttarasyāṃ diśi",
    "K03psp_4u:997": " vaistārikī bhaviṣyati. tatra śāriputra paścime kāle paścime samaye te kulaputrāḥ",
    "K03psp_4u:998": " kuladuhitaraś ca ya imāṃ gambhīrāṃ prajñāpāramitāṃ śroṣyanti śrutvā ca likhiṣyanti",
    "K03psp_4u:999": " udgrahīṣyanti dhārayiṣyanti vācayiṣyanti paryavāpsyanti yoniśo manasikariṣyanti tathatvāya",
    "K03psp_4u:1000": " ca pratipatsyante. cirayānasaṃprasthitās te kulaputrāḥ kuladuhitaraś ca bahubuddhaparyupāsitās",
    "K03psp_4u:1001": " te tathāgatāvaropitakuśalamūlā ya imāṃ gambhīrāṃ prajñāpāramitāṃ śroṣyanti śrutvā",
    "K03psp_4u:1002": " ca likhiṣyanti udgrahīṣyanti dhārayiṣyanti vācayiṣyanti paryavāpsyanti yoniśaś ca",
    "K03psp_4u:1003": " manasikariṣyanti tathatvāya ca pratipatsyante.",
    "K03psp_4u:1004": " śāriputra āha:",
    "K03psp_4u:1005": " kiyantas te bhagavan kulaputrā vā kuladuhitaro vā bhaviṣyanti?",
    "K03psp_4u:1006": " , ya imāṃ gambhīrāṃ prajñāpāramitāṃ paścime kāle paścime samaye uttare digbhāge śrutvā",
    "K03psp_4u:1007": " likhiṣyanti udgrahīṣyanti dhārayiṣyanti vācayiṣyanti paryavāpsyanti yoniśaś ca manasikariṣyanti",
    "K03psp_4u:1008": " tathatvāya ca pratipatsyante.",
    "K03psp_4u:1009": " bhagavān āha:",
    "K03psp_4u:1010": " kiṃ cāpi śāriputra paścime kāle paścime samaye uttare digbhāge bahavo bodhisattvā mahāsattvā bhaviṣyanti,",
    "K03psp_4u:1011": " alpakāḥ punaḥ śāriputra bodhisattvā mahāsattvāḥ kulaputrāḥ kuladuhitaraś ca bhaviṣyanti,",
    "K03psp_4u:1012": " ya imāṃ gambhīrāṃ prajñāpāramitāṃ śrutvā likhiṣyanti udgrahīṣyanti dhārayiṣyanti",
    "K03psp_4u:1013": " vācayiṣyanti paryavāpsyanti yoniśaś ca manasikariṣyanti tathatvāya ca pratipatsyante.",
    "K03psp_4u:1014": " iti deśanirūpaṇāguṇaḥ",
    "K03psp_4u:1015": " tena khalu punaḥ śāriputra bodhisattvā mahāsattvāḥ kulaputrāḥ kuladuhitaraś ca ya",
    "K03psp_4u:1016": " imāṃ gambhīrāṃ prajñāpāramitāṃ bhāṣyamāṇāṃ śrutvā nottrasiṣyanti na saṃtrasiṣyanti",
    "K03psp_4u:1017": " na saṃtrāsam āpatsyante. tat kasya hetoḥ?",
    "K03psp_4u:1018": " anubaddhā hi taiḥ kulaputraiḥ kuladuhitṛbhiś ca tathāgatā arhantaḥ samyaksaṃbuddhāḥ paripṛcchitāś ca paripraśnīkṛtāś ca. tat kasya hetoḥ?",
    "K03psp_4u:1019": " prajñāpāramitā paripūrṇā hi te kulaputrāḥ kuladuhitaraś ca bhaviṣyanti. evaṃ dhyānapāramitā vīryapāramitā kṣāntipāramitā śīlapāramitā,",
    "K03psp_4u:1020": " dānapāramitāparipūrṇāś ca te kulaputrāḥ kuladuhitaraś ca bhaviṣyanti,",
    "K03psp_4u:1021": " adhyātmaśūnyatāparipūrṇāś ca te kulaputrāḥ kuladuhitaraś ca bhaviṣyanti,",
    "K03psp_4u:1022": " bahirdhāśūnyatāparipūrṇāś ca te kulaputrāḥ kuladuhitaraś ca bhaviṣyanti,",
    "K03psp_4u:1023": " adhyātmabahirdhāśūnyatāparipūrṇāś ca te kulaputrāḥ kuladuhitaraś ca bhaviṣyanti,",
    "K03psp_4u:1024": " yāvad abhāvasvabhāvaśūnyatāparipūrṇāś ca te kulaputrāḥ kuladuhitaraś ca bhaviṣyanti.",
    "K03psp_4u:1025": " evaṃ smṛtyupasthānasamyakprahānārddhipādendriyabalabodhyaṅgāṣṭāṅgamārgaparipūrṇāś",
    "K03psp_4u:1026": " ca te kulaputrāḥ kuladuhitaraś ca bhaviṣyanti,",
    "K03psp_4u:1027": " apramāṇadhyānārūpyasamāpattiparipūrṇāś ca te kulaputrāḥ kuladuhitaraś ca bhaviṣyanti,",
    "K03psp_4u:1028": " āryasatyaparipūrṇāś ca te kulaputrāḥ kuladuhitaraś ca bhaviṣyanti,",
    "K03psp_4u:1029": " aṣṭavimokṣanavānupūrvavihārasamāpattiparipūrṇāś ca te kulaputrāḥ kuladuhitaraś ca bhaviṣyanti,",
    "K03psp_4u:1030": " śūnyatānimittāpraṇihitābhijñāparipūrṇāś ca te kulaputrāḥ kuladuhitaraś ca bhaviṣyanti samādhidhāraṇīmukhaparipūrṇāś ca te kulaputrāḥ kuladuhitaraś ca bhaviṣyanti,",
    "K03psp_4u:1031": " daśabalavaiśāradyapratisaṃvidāveṇikabuddhadharmaparipūrṇāś ca te kulaputrāḥ kuladuhitaraś",
    "K03psp_4u:1032": " ca bhaviṣyanti. te khalu punaḥ śāriputra kulaputrāḥ kuladuhitaraś ca kuśalamūlopastabdhāś",
    "K03psp_4u:1033": " ca bahujanasya ca te 'tha kariṣyanti,",
    "K03psp_4u:1034": " imām anuttarāṃ samyaksaṃbodhim ārabhya.",
    "K03psp_4u:1035": " iti sarvānāsravadharmaparipūraṇaguṇaḥ",
    "K03psp_4u:1036": " tat kasya hetoḥ?",
    "K03psp_4u:1037": " tathā hy amutra mayā teṣāṃ kulaputrāṇāṃ kuladuhitṛṇāṃ ca sarvajñatāpratisaṃyuktaiva kathā kathitā,",
    "K03psp_4u:1038": " ye 'pi te 'bhūvann atīte 'dhvani tathāgatā arhantaḥ samyaksaṃbuddhās,",
    "K03psp_4u:1039": " tair api buddhair bhagavadbhis teṣāṃ kulaputrāṇāṃ kuladuhitṛṇāṃ ca sarvajñatāpratisaṃyuktaiva kathā kathitā teṣāñ jātivyativṛttānām api ta eva samudācārā bhaviṣyanti,",
    "K03psp_4u:1040": " yad utānuttarāṃ samyaksaṃbodhim ārabhya,",
    "K03psp_4u:1041": " te parebhyaḥ tathaiva kathāṃ kariṣyanti,",
    "K03psp_4u:1042": " yad utānuttarāṃ samyaksaṃbodhim ārabhya. (PSP_4:32)",
    "K03psp_4u:1043": " iti kathāpuruṣatāguṇaḥ",
    "K03psp_4u:1044": " te khalu punaḥ śāriputra bodhisattvāḥ kulaputrāḥ kuladuhitaraś ca saṃhatā bhaviṣyanti,",
    "K03psp_4u:1045": " te na śakyante bhettuṃ māreṇa vā mārakāyikābhir vā devatābhir anuttarāyāḥ samyaksaṃbodheḥ prāg evānyaiḥ pāpecchaiḥ pāpasamācārair,",
    "K03psp_4u:1046": " ya imāṃ gambhīrāṃ prajñāpāramitāṃ pratilapsyante.",
    "K03psp_4u:1047": " ity abhedyatāguṇaḥ",
    "K03psp_4u:1048": " te khalu punaḥ śāriputra bodhisattvāḥ kulaputrāḥ kuladuhitaraś ca imāṃ prajñāpāramitāṃ",
    "K03psp_4u:1049": " śrutvā udārāṃ prītiṃ prasādaṃ pramodyaṃ pratilapsyante. te ca bahujanaṃ kuśalamūleṣu",
    "K03psp_4u:1050": " pratiṣṭhāpayiṣyanti yad utānuttarām eva samyaksaṃbodhim ārabhya.",
    "K03psp_4u:1051": " ity asādhāraṇakuśalamūlotpattiguṇaḥ",
    "K03psp_4u:1052": " evaṃ ca taiḥ kulaputraiḥ kuladuhitṛbhiś ca mama saṃmukhaṃ vāg bhāṣitā,",
    "K03psp_4u:1053": " vayaṃ bhagavan bahūni prāṇiśatāni bahūni prāṇisahasrāṇi bahūni prāṇiśatasahasrāṇi",
    "K03psp_4u:1054": " bahūni prāṇikoṭīniyutaśatasahasrāṇi kuśalamūleṣu pratiṣṭhāpayiṣyāmo yad utānuttarāṃ",
    "K03psp_4u:1055": " samyaksaṃbodhim ārabhya. bodhaye pratiṣṭhāpayiṣyāmaḥ saṃdarśayiṣyāmaḥ samādāpayiṣyāmaḥ",
    "K03psp_4u:1056": " samuttejayiṣyāmaḥ saṃpraharṣayiṣyāmo 'vinivartanīyatve ca vyākariṣyāmaḥ. tat kasya hetor?",
    "K03psp_4u:1057": " anumoditā mayā teṣāṃ bodhisattvayānikānāṃ kulaputrāṇāṃ kuladuhitṛṇāṃ ca vāg bhāṣitā cittena cittaṃ vyavalokya,",
    "K03psp_4u:1058": " atītānām api tathāgatānām arhatāṃ samyaksaṃbuddhānāṃ puratas taiḥ kulaputraiḥ kuladuhitṛbhiś caivaṃ bhāṣitā,",
    "K03psp_4u:1059": " vayaṃ bahūni prāṇiśatāni bahūni prāṇisahasrāṇi bahūni prāṇiśatasahasrāṇi bahūni prāṇikoṭīniyutaśatasahasrāṇi",
    "K03psp_4u:1060": " bodhisattvacaryāṃ caranto bodhāya pratiṣṭhāpayiṣyāmaḥ saṃdarśayiṣyāmaḥ samādāpayiṣyāmaḥ",
    "K03psp_4u:1061": " samuttejayiṣyāmaḥ saṃpraharṣayiṣyāmo 'vinivartanīyatve na ca vyākariṣyāmaḥ. tat kasya hetoḥ?",
    "K03psp_4u:1062": " tathā hi tair atītais tathāgatair arhadbhiḥ samyaksaṃbuddhair anumoditā teṣāṃ bodhisattvānāṃ kulaputrāṇāṃ kuladuhitṛṇāṃ ca vāg bhāṣitā cittena cittaṃ vyavalokya,",
    "K03psp_4u:1063": " teṣāṃ ca khalu śāriputra kulaputrāṇāṃ kuladuhitṛṇāṃ ca mayā anumoditam ete bodhisattvā",
    "K03psp_4u:1064": " mahāsattvā bodhāya caranto bahūni prāṇiśatāni bahūni prāṇisahasrāṇi bahūni prāṇiśatasahasrāṇi",
    "K03psp_4u:1065": " bahūni prāṇikoṭīniyutaśatasahasrāṇi anuttarāyai samyaksaṃbodhaye (PSP_4:33)",
    "K03psp_4u:1066": " pratiṣṭhāpayiṣyanti saṃdarśayiṣyanti samādāpayiṣyanti samuttejayiṣyanti saṃpraharṣayiṣyanti avinivartanīyatve vyākariṣyanti.",
    "K03psp_4u:1067": " iti pratijñāyāthārthyasaṃpādanaguṇaḥ",
    "K03psp_4u:1068": " te khalu punaḥ śāriputra kulaputrāḥ kuladuhitaraś ca udārādhimuktikā bhaviṣyanti,",
    "K03psp_4u:1069": " rūpe śabde gandhe rase spraṣṭavye dharmeṣu te udārāṇi dānāni dāsyanti,",
    "K03psp_4u:1070": " udārāṇi dānāni dattvā udārāṇi kuśalamūlāny abhisaṃskariṣyanti. te udārāṇi kuśalamūlāni abhisaṃskṛtyodāraṃ vipākaṃ parigrahīṣyanti,",
    "K03psp_4u:1071": " te udāraṃ vipākaṃ parigṛhya teṣām eva sattvānām arthāya vipākād vipākaṃ parigṛhīṣyanti.",
    "K03psp_4u:1072": " ity udāraphalaparigrahaguṇaḥ",
    "K03psp_4u:1073": " teṣām eva sarvasattvānāṃ sarvavastūni parityajanti,",
    "K03psp_4u:1074": " yadi vā adhyātmikāni yadi vā bāhyāni sa tena kuśalamūlena anyāni buddhakṣetrāṇi adhyālambiṣyati",
    "K03psp_4u:1075": " yatra saṃmukhī bhūtās tathāgatā arhantaḥ samyaksaṃbuddhā dharmaṃ deśayanti. teṣu",
    "K03psp_4u:1076": " ca imām eva prajñāpāramitāṃ śrutvā tatrāpi buddhakṣetre bahūni prāṇiśatāni bahūni",
    "K03psp_4u:1077": " prāṇisahasrāṇi bahūni prāṇiśatasahasrāṇi bahūni prāṇikoṭīniyutaśatasahasrāṇi anuttarāyai",
    "K03psp_4u:1078": " samyaksaṃbodhaye saṃdarśayiṣyanti samādāpayiṣyanti samuttejayiṣyanti saṃpraharṣayiṣyanti.",
    "K03psp_4u:1079": " śāriputra āha:",
    "K03psp_4u:1080": " āścaryaṃ bhagavan yāvad idaṃ tathāgatenārhatā samyaksaṃbuddhena na sa kaścid dharmo yo nājñāto,",
    "K03psp_4u:1081": " na sā kācid dharmatathatā yā nājñātā,",
    "K03psp_4u:1082": " na sā kācit sattvānāṃ caryā yā nājñātā,",
    "K03psp_4u:1083": " yatra hi nāmātītānām api tathāgatānāṃ bodhisattvā buddhakṣetrāṇi śrāvakāś cājñātāḥ,",
    "K03psp_4u:1084": " anāgatānām api tathāgatānāṃ bodhisattvā buddhakṣetrāṇi śrāvakāś cājñātāḥ,",
    "K03psp_4u:1085": " pratyutpannānām api tathāgatānāṃ bodhisattvā buddhakṣetrāṇi śrāvakāś cājñātā,",
    "K03psp_4u:1086": " ye ca te daśadiglokadhātuṣu tathāgatā arhantaḥ samyaksaṃbuddhās tiṣṭhanti dhriyante yāpayanti dharmañ ca deśayanti,",
    "K03psp_4u:1087": " teṣām api tathāgatānām arhatāṃ samyaksaṃbuddhānāṃ bodhisattvā buddhakṣetrāṇi śrāvakāś cājñātāḥ.",
    "K03psp_4u:1088": " iti sattvārthapratipattiguṇaḥ",
    "K03psp_4u:1089": " ye 'pi te bhagavan bodhisattvā mahāsattvā āsāṃ ṣaṇṇāṃ pāramitānāṃ (PSP_4:34)",
    "K03psp_4u:1090": " kṛtaśa udyogam āpatsyante,",
    "K03psp_4u:1091": " te 'pi etāḥ ṣaṭ pāramitā gaveṣiṣyante paryeṣiṣyante. teṣāṃ khalu punaḥ kulaputrāṇāṃ",
    "K03psp_4u:1092": " kuladuhitṛṇāñ ca imāḥ ṣaṭ pāramitā gaveṣamāṇānāṃ paryeṣamāṇānām etāḥ ṣaṭ pāramitāḥ kecil lapsyante?",
    "K03psp_4u:1093": " kecin na lapsyante?",
    "K03psp_4u:1094": " bhagavān āha:",
    "K03psp_4u:1095": " prāyeṇa śāriputra teṣāṃ kulaputrāṇāṃ kuladuhitṛṇāṃ ca sarvā imāḥ ṣaṭ pāramitā upapatsyante. tat kasya hetoḥ?",
    "K03psp_4u:1096": " tathā hi śāriputra te kulaputrāḥ kuladuhitaraś cāsāṃ ṣaṇṇāṃ pāramitānām udyogam āpannāḥ.",
    "K03psp_4u:1097": " śāriputra āha:",
    "K03psp_4u:1098": " kiṃ punar bhagavann ime gambhīrā gambhīrāḥ sūtrāntāḥ ṣaṭ pāramitā pratisaṃyuktās teṣāṃ kulaputrāṇāṃ kuladuhitṛṇāṃ cotpatsyante?",
    "K03psp_4u:1099": " bhagavān āha:",
    "K03psp_4u:1100": " gambhīrā gambhīrāḥ śāriputra sūtrāntāḥ ṣaṭ pāramitā pratisaṃyuktās teṣāṃ kulaputrāṇāṃ kuladuhitṛṇāṃ cotpatsyante.",
    "K03psp_4u:1101": " śāriputra āha:",
    "K03psp_4u:1102": " keṣāṃ bhagavan kulaputrāṇāṃ kuladuhitṛṇāṃ cotpatsyante?",
    "K03psp_4u:1103": " bhagavān āha:",
    "K03psp_4u:1104": " ye śāriputra bodhisattvāḥ kulaputrāḥ kuladuhitaraś cāsāṃ ṣaṇṇāṃ pāramitānāṃ kṛtaśaḥ tīvreṇa prasādena nirapekṣāḥ kāye jīvite codyogam āpatsyante. tat kasya hetoḥ?",
    "K03psp_4u:1105": " evaṃ hy etac chāriputra bhavati,",
    "K03psp_4u:1106": " ye 'nuttarāyāṃ samyaksaṃbodhau sattvān pratiṣṭhāpayanti saṃdarśayanti samādāpayanti",
    "K03psp_4u:1107": " samuttejayanti saṃpraharṣayanti niveśayanti. teṣāṃ khalu punaḥ śāriputra kulaputrāṇāṃ",
    "K03psp_4u:1108": " kuladuhitṛṇāṃ ca jātivyativṛttānām apy etāḥ ṣaṭ pāramitā upapatsyante,",
    "K03psp_4u:1109": " te ṣaṭpāramitāsu yathopadiṣṭāsu pravartamānās tāvad vīryaṃ na saṃśrayiṣyanti yāvan na buddhakṣetraṃ pariśodhayiṣyanti. sattvāṃś ca na paripācayiṣyanti,",
    "K03psp_4u:1110": " anuttarāṃ samyaksaṃbodhin nābhisaṃbhotsyante.",
    "K03psp_4u:1111": " iti prajñāpāramitāyā alobhavikalālobhaviparyayeṇa niyatilābhaguṇa ity uktā guṇāḥ",
    "K03psp_4u:1112": " atha khalv āyuṣmān subhūtir bhagavantam etad avocat:",
    "K03psp_4u:1113": " guṇā ime bhagavan parikīrtitās teṣāṃ kulaputrāṇāṃ kuladuhitṛṇāñ ca ye 'nuttarāyāṃ samyaksaṃbodhau saṃprasthitāḥ ṣaṭpāramitāsu cariṣyanti,",
    "K03psp_4u:1114": " sattvāṃś ca paripācayiṣyanti,",
    "K03psp_4u:1115": " buddhakṣetrāṇi pariśodhayiṣyanti. kīdṛśāḥ khalu punar bhagavaṃs teṣāṃ kulaputrāṇāṃ kuladuhitṛṇāṃ cāntarāyā utpatsyante?",
    "K03psp_4u:1116": " bhagavān āha:",
    "K03psp_4u:1117": " cireṇa pratibhānam utpatsyate,",
    "K03psp_4u:1118": " idaṃ subhūte mārakarma veditavyaṃ bodhisattvānāṃ mahāsattvānām.",
    "K03psp_4u:1119": " subhūtir āha:",
    "K03psp_4u:1120": " kena kāraṇena bhagavaṃś cireṇa pratibhānam utpatsyate,",
    "K03psp_4u:1121": " yad bodhisattvānāṃ mahāsattvānāṃ mārakarma veditavyam?",
    "K03psp_4u:1122": " bhagavān āha:",
    "K03psp_4u:1123": " iha subhūte bodhisattvo mahāsattvaḥ prajñāpāramitāyāñ caran kṛcchreṇa prajñāpāramitāṃ paripūrayiṣyati. kṛcchreṇa dhyānapāramitāṃ paripūrayiṣyati,",
    "K03psp_4u:1124": " kṛcchreṇa vīryapāramitāṃ paripūrayiṣyati,",
    "K03psp_4u:1125": " kṛcchreṇa kṣāntipāramitāṃ paripūrayiṣyati,",
    "K03psp_4u:1126": " kṛcchreṇa śīlapāramitāṃ paripūrayiṣyati,",
    "K03psp_4u:1127": " kṛcchreṇa dānapāramitāṃ paripūrayiṣyati,",
    "K03psp_4u:1128": " anena subhūte paryāyena cireṇa pratibhānam utpatsyate,",
    "K03psp_4u:1129": " idaṃ subhūte bodhisattvānāṃ mahāsattvānāṃ mārakarma veditavyam. iti kṛcchraprāptiḥ",
    "K03psp_4u:1130": " punar aparaṃ subhūte atikṣipraṃ pratibhānam utpatsyate tena ca maṃsyate,",
    "K03psp_4u:1131": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1132": " subhūtir āha:",
    "K03psp_4u:1133": " kena paryāyeṇa bhagavan bodhisattvānāṃ mahāsattvānām atikṣipraṃ pratibhānotpattyā mārakarma utpatsyate?",
    "K03psp_4u:1134": " bhagavān āha:",
    "K03psp_4u:1135": " iha subhūte bodhisattvasya mahāsattvasya dānapāramitāyāṃ carataḥ śīlakṣāntivīryadhyānaprajñāpāramitāyāṃ carato 'nupāyakuśalamūlasyātikṣipraṃ pratibhānam utpatsyate,",
    "K03psp_4u:1136": " anena subhūte paryāyeṇa bodhisattvānāṃ mahāsattvānām atikṣipraṃ pratibhānotpattyā mārakarma veditavyam. ity āśupratibhānatā",
    "K03psp_4u:1137": " punar aparaṃ subhūte vijṛmbhamāṇā imāṃ prajñāpāramitāṃ likhiṣyanti,",
    "K03psp_4u:1138": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1139": " punar aparaṃ subhūte hasanta imāṃ prajñāpāramitāṃ likhiṣyanti,",
    "K03psp_4u:1140": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1141": " punar aparaṃ subhūte parasparam uccagghayamānā imāṃ prajñāpāramitāṃ likhiṣyanti,",
    "K03psp_4u:1142": " idam api subhūte bodhisattvānāṃ mahāsattvānāṃ mārakarma veditavyam. iti kāyavikāradauṣṭhulyaṃ trividham",
    "K03psp_4u:1143": " punar aparaṃ subhūte vikṣiptacittā likhiṣyanti,",
    "K03psp_4u:1144": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1145": " punar aparaṃ subhūte 'nyonyavijñānasamaṅgino likhiṣyanti,",
    "K03psp_4u:1146": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1147": " punar aparaṃ subhūte bodhisattvānāṃ mahāsattvānām evaṃ bhaviṣyati,",
    "K03psp_4u:1148": " na vayaṃ atrāsvādaṃ labhāmaha ity utthāyāsanāt prakramiṣyanti,",
    "K03psp_4u:1149": " idam api subhūte bodhisattvānāṃ mahāsattvānāṃ mārakarma veditavyam. iti cittadauṣṭhulyaṃ trividham",
    "K03psp_4u:1150": " punar aparaṃ subhūte vijṛmbhamāṇā utthāyāsānāt prakramiṣyanti,",
    "K03psp_4u:1151": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1152": " punar aparaṃ subhūte vijṛmbhamāṇā svādhyāsyanti dhārayiṣyanti vācayiṣyanti deśayiṣyanti,",
    "K03psp_4u:1153": " vijṛmbhamāṇā manasikariṣyanti,",
    "K03psp_4u:1154": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1155": " punar aparaṃ subhūte parasparaṃ hasamānā udgrahīṣyanti dhārayiṣyanti vācayiṣyanti paryavāpsyanti,",
    "K03psp_4u:1156": " parasparaṃ hasamānā yoniśo manasikariṣyanti,",
    "K03psp_4u:1157": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1158": " punar aparaṃ subhūte parasparam uccagghayamānā likhiṣyanti udgrahīṣyanti dhārayiṣyanti vācayiṣyanti paryavāpsyanti yoniśaś ca manasikariṣyanti,",
    "K03psp_4u:1159": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1160": " punar aparaṃ subhūte vikṣiptacittā udgrahīṣyanti dhārayiṣyanti vācayiṣyanti paryavāpsyanti yoniśaś ca manasikariṣyanti,",
    "K03psp_4u:1161": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1162": " punar aparaṃ subhūte anyonyavyañjanasamaṅgina udgrahīṣyanti dhārayiṣyanti vācayiṣyanti paryavāpsyanti yoniśaś ca manasikariṣyanti,",
    "K03psp_4u:1163": " idam api subhūte bodhisattvānāṃ mahāsattvānāṃ mārakarma veditavyam. ity ayogavihitasvādhyāyāditā",
    "K03psp_4u:1164": " evam ukte āyuṣmān subhūtir bhagavantam etad avocat:",
    "K03psp_4u:1165": " yad bhagavan evam āha,",
    "K03psp_4u:1166": " na vayam atra āsvādaṃ labhāmaha ity utthāyāsanāt prakramiṣyanti,",
    "K03psp_4u:1167": " idam api subhūte bodhisattvānāṃ mahāsattvānāṃ mārakarma veditavyam iti. kena kāraṇena bhagavan nātrāsvādaṃ labhante?",
    "K03psp_4u:1168": " bhagavān āha:",
    "K03psp_4u:1169": " tathā hi subhūte pūrvam api na caritāḥ prajñāpāramitāyāṃ,",
    "K03psp_4u:1170": " dhyānapāramitāyāṃ vīryapāramitāyāṃ kṣāntipāramitāyāṃ śīlapāramitāyāṃ,",
    "K03psp_4u:1171": " tathā hi subhūte pūrvam api na caritā dānapāramitāyāṃ,",
    "K03psp_4u:1172": " tena kāraṇena subhūte āsvādaṃ na labhante,",
    "K03psp_4u:1173": " iha prajñāpāramitāyāṃ (PSP_4:37)",
    "K03psp_4u:1174": " bhāṣyamāṇāyām utthāyāsanāt prakramiṣyanti.",
    "K03psp_4u:1175": " punar aparaṃ subhūte bodhisattvānāṃ mahāsattvānām evaṃ bhavati,",
    "K03psp_4u:1176": " na vayam atra vyākṛtāḥ prajñāpāramitāyām ity aprasannacittā utthāyāsanāt prakramiṣyanti,",
    "K03psp_4u:1177": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1178": " subhūtir āha:",
    "K03psp_4u:1179": " kena kāraṇena bhagavan na vyākṛtāḥ prajñāpāramitāyām utthāyāsanāt prakramiṣyanti?",
    "K03psp_4u:1180": " bhagavān āha:",
    "K03psp_4u:1181": " na khalu punaḥ subhūte bodhisattvā mahāsattvā anavakrāntaniyāmā vyākriyante anuttarāyāṃ samyaksaṃbodhau,",
    "K03psp_4u:1182": " na mamātra prajñāpāramitāyān nāma gṛhītam iti prasādan na pratilapsyante,",
    "K03psp_4u:1183": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1184": " subhūtir āha:",
    "K03psp_4u:1185": " kena kāraṇena bhagavan nāmadheyāni na parikīrtitāni bodhisattvānāṃ mahāsattvānām iha gambhīrāyāṃ prajñāpāramitāyām?",
    "K03psp_4u:1186": " bhagavān āha:",
    "K03psp_4u:1187": " na khalu punaḥ subhūte avyākṛtānāṃ bodhisattvānāṃ mahāsattvānāṃ nāmadheyāni parikīrtante,",
    "K03psp_4u:1188": " nāpi mama nāmadheyaṃ parikīrtitaṃ grāmasya vā nagarasya vā nigamasya vā rājadhānyā vā rāṣṭrasya vā yatrāhaṃ jāta iti,",
    "K03psp_4u:1189": " sa prajñāpāramitān na śrotavyāṃ maṃsyate,",
    "K03psp_4u:1190": " sa tataḥ pariṣado 'pakramitavyaṃ maṃsyate,",
    "K03psp_4u:1191": " sa yathā yathāpakramitavyaṃ maṃsyante tathā tathā dūrībhaviṣyanti buddhadharmebhyo,",
    "K03psp_4u:1192": " yāvata upakrameṇa cittotpādam utpādayiṣyanti,",
    "K03psp_4u:1193": " tāvataḥ kalpān saṃparigrahīṣyati,",
    "K03psp_4u:1194": " yatra tena punar eva yogam āpattavyam iti,",
    "K03psp_4u:1195": " vaimukhyanimittagrāhitāṃ tān sūtrāntān gaveṣitavyān maṃsyante,",
    "K03psp_4u:1196": " yena sarvajñajñānasyāhārikāḥ prajñāpāramitāṃ sarvajñajñānasyāhārikāṃ cchorayitvā",
    "K03psp_4u:1197": " tān paryeṣitavyān maṃsyante. evaṃ bodhisattvāḥ kulaputrāḥ kuladuhitaraś ca sarvajñatājñānādhigamasya",
    "K03psp_4u:1198": " mūlaṃ cchorayitvā śākhāpatrapalāśam adhyālambitavyaṃ maṃsyante,",
    "K03psp_4u:1199": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1200": " subhūtir āha:",
    "K03psp_4u:1201": " katame te bhagavan sūtrāntā ye sarvajñajñānasyāhārakā na bhavanti,",
    "K03psp_4u:1202": " yān paryavāptavyān maṃsyante?",
    "K03psp_4u:1203": " bhagavān āha:",
    "K03psp_4u:1204": " ye sūtrāntāḥ śrāvakapratyekabuddhayānapratisaṃyuktāḥ,",
    "K03psp_4u:1205": " tadyathā smṛtyupasthānasamyakprahāṇarddhipādendriyabalabodhyaṅgamārgāḥ śūnyatānimittāpraṇihitavimokṣamukhaṃ yatra sthitvā (PSP_4:38)",
    "K03psp_4u:1206": " kulaputrāḥ kuladuhitaraś ca srotaāpattiphalaṃ prāpnuvanti,",
    "K03psp_4u:1207": " sakṛdāgāmiphalam anāgāmiphalam arhattvaṃ pratyekabodhiṃ prāpnuvanti,",
    "K03psp_4u:1208": " ime te subhūte śrāvakapratyekabuddhabhūmipratisaṃyuktāḥ sūtrāntā,",
    "K03psp_4u:1209": " ye sarvajñatāyā nāharaṇāya saṃvartante,",
    "K03psp_4u:1210": " te prajñāpāramitāṃ riñcitvā tāṃ paryavāptavyāṃ maṃsyante. tat kasya hetoḥ?",
    "K03psp_4u:1211": " prajñāpāramitānirjātā hi subhūte bodhisattvā mahāsattvā laukikalokottarair dharmair niryāsyanti,",
    "K03psp_4u:1212": " prajñāpāramitāyāṃ śikṣyamāṇāḥ subhūte bodhisattvā mahāsattvā laukikalokottareṣu dharmeṣu śikṣiṣyante. iti hetubhraṃśaḥ",
    "K03psp_4u:1213": " tadyathāpi nāma subhūte kukkuraḥ svāmino 'ntikāt piṇḍañ chorayitvā karmakarasyāntikād",
    "K03psp_4u:1214": " ālopaṃ mārgitavyaṃ manyeta. evam eva subhūte bhaviṣyanty anāgate 'dhvani mahāyānikāḥ",
    "K03psp_4u:1215": " kulaputrāḥ kuladuhitaraś cemāṃ gambhīrāṃ prajñāpāramitāṃ sarvabuddhadharmāṇāṃ mūlaṃ",
    "K03psp_4u:1216": " cchorayitvā śākhāpatrapalāśasadṛśān śrāvakayānapratisaṃyuktān pratyekabuddhayānapratisaṃyuktāṃś",
    "K03psp_4u:1217": " ca sūtrāntān paryavāptavyān maṃsyante,",
    "K03psp_4u:1218": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1219": " punar aparaṃ subhūte bhaviṣyanty anāgate 'dhvani bodhisattvayānikāḥ kulaputrāḥ kuladuhitaraś",
    "K03psp_4u:1220": " cemāṃ gambhīrāṃ prajñāpāramitāṃ riñcitvā lābhasatkārahetoḥ śrāvakapratyekabuddhayānapratisaṃyuktān",
    "K03psp_4u:1221": " paryavāptavyān maṃsyante,",
    "K03psp_4u:1222": " idam api subhūte bodhisattvānāṃ mahāsattvānāṃ mārakarma veditavyam. iti praṇītāsvādabhraṃśaḥ",
    "K03psp_4u:1223": " tadyathāpi nāma subhūte kaścid eva puruṣo hastino 'rthiko bhavet,",
    "K03psp_4u:1224": " sa hastinaṃ labdhvā hastipadaṃ paryeṣitavyaṃ manyeta. tat kiṃ manyase?",
    "K03psp_4u:1225": " subhūte 'pi nu sa puruṣaḥ paṇḍitajātīyo bhavet.",
    "K03psp_4u:1226": " subhūtir āha:",
    "K03psp_4u:1227": " no bhagavan.",
    "K03psp_4u:1228": " bhagavān āha:",
    "K03psp_4u:1229": " evam eva subhūte bodhisattvayānikāḥ pudgalā veditavyā ya imāṃ gambhīrāṃ prajñāpāramitāṃ",
    "K03psp_4u:1230": " riñcitvā ye te sūtrāntāḥ śrāvakayānapratisaṃyuktāḥ pratyekabuddhayānapratisaṃyuktās",
    "K03psp_4u:1231": " tān paryavāptavyān maṃsyante. tat kiṃ manyase?",
    "K03psp_4u:1232": " subhūte 'pi nu paṇḍitajātīyās te mahāyānikāḥ kulaputrāḥ kuladuhitaraś ca bhaveyuḥ.",
    "K03psp_4u:1233": " subhūtir āha:",
    "K03psp_4u:1234": " no bhagavan.",
    "K03psp_4u:1235": " bhagavān āha:",
    "K03psp_4u:1236": " idam api subhūte bodhisattvānāṃ mahāsattvānāṃ mārakarma (PSP_4:39)",
    "K03psp_4u:1237": " veditavyam. ity uttamayānabhraṃśaḥ",
    "K03psp_4u:1238": " tadyathāpi nāma subhūte puruṣo mahāsamudraṃ draṣṭukāmo bhavet,",
    "K03psp_4u:1239": " sa mahāsamudraṃ dṛṣṭvā goṣpadaṃ paryeṣitavyaṃ manyeta,",
    "K03psp_4u:1240": " tasya taṃ goṣpadaṃ dṛṣṭvā evaṃ bhavet,",
    "K03psp_4u:1241": " evaṃpramāṇo mahāsamudra iti. tat kiṃ manyase?",
    "K03psp_4u:1242": " subhūte 'pi nu sa puruṣaḥ paṇḍitajātiko bhavet.",
    "K03psp_4u:1243": " subhūtir āha:",
    "K03psp_4u:1244": " no bhagavan.",
    "K03psp_4u:1245": " bhagavān āha:",
    "K03psp_4u:1246": " evam eva subhūte tathārūpās te mahāyānikāḥ kulaputrāḥ kuladuhitaraś ca veditavyā,",
    "K03psp_4u:1247": " ya imāṃ prajñāpāramitāṃ śrutvā labdhvā vā tām utsṛjya śrāvakapratyekabuddhapratisaṃyuktān sūtrāntān udgrahītavyān maṃsyante. tat kiṃ manyase?",
    "K03psp_4u:1248": " subhūte api nu paṇḍitajātīyās te mahāyānikāḥ kulaputrāḥ kuladuhitaraś ca bhaveyuḥ.",
    "K03psp_4u:1249": " subhūtir āha:",
    "K03psp_4u:1250": " no bhagavan.",
    "K03psp_4u:1251": " bhagavān āha:",
    "K03psp_4u:1252": " idam api subhūte bodhisattvānāṃ mahāsattvānāṃ mārakarma veditavyam. ity uddeśabhraṃśaḥ",
    "K03psp_4u:1253": " tadyathāpi nāma subhūte palagaṇḍo vā palagaṇḍāntevāsī vā vaijayantasya prāsādasya pramāṇena prāsādaṃ kartukāmo bhavet,",
    "K03psp_4u:1254": " sa sūryācandramasor maṇḍalavimānāt pramāṇam udgrahītavyaṃ manyet. tat kiṃ manyase?",
    "K03psp_4u:1255": " subhūte vaijayantaṃ paryeṣya vaijayantasamaṃ prāsādaṃ kartukāmaḥ sūryācandramasor vā maṇḍalavimānāt pramāṇam udgṛhṇīyād,",
    "K03psp_4u:1256": " api nu sa paṇḍitajātīyaḥ puruṣo bhavet.",
    "K03psp_4u:1257": " subhūtir āha:",
    "K03psp_4u:1258": " no bhagavan.",
    "K03psp_4u:1259": " bhagavān āha:",
    "K03psp_4u:1260": " evam eva subhūte bhaviṣyanty anāgate 'dhvani ekatyā bodhisattvayānikāḥ kulaputrāḥ",
    "K03psp_4u:1261": " kuladuhitaraś ca ya imāṃ gambhīrāṃ prajñāpāramitāṃ śrutvā vā labdhvā vā riñcitvā",
    "K03psp_4u:1262": " cchorayitvā vā śrāvakapratyekabuddhapratisaṃyuktaiḥ sūtrāntaiḥ sarvākārajñatāṃ paryeṣitavyāṃ",
    "K03psp_4u:1263": " maṃsyante. tat kiṃ manyase?",
    "K03psp_4u:1264": " subhūte api nu paṇḍitajātīyās te bodhisattvāḥ kulaputrāḥ kuladuhitaraś ca bhaveyuḥ.",
    "K03psp_4u:1265": " subhūtir āha:",
    "K03psp_4u:1266": " no bhagavan.",
    "K03psp_4u:1267": " bhagavān āha:",
    "K03psp_4u:1268": " idam api subhūte bodhisattvānāṃ mahāsattvānāṃ mārakarma veditavyam. iti hetuphalasaṃbandhabhraṃśaḥ",
    "K03psp_4u:1269": " punar aparaṃ subhūte tadyathāpi nāma kasyacid eva puruṣasya koṭṭarājānaṃ dṛṣṭvā evaṃ bhaved,",
    "K03psp_4u:1270": " īdṛśo rājā cakravartī varṇena saṃsthānena (PSP_4:40)",
    "K03psp_4u:1271": " ca yādṛśo 'yaṃ koṭṭarāja iti. sa koṭṭarājasya varṇasaṃsthānenākṛtyānimittaṃ liṅgāni udgṛhyaivaṃ vaded,",
    "K03psp_4u:1272": " rājñaś cakravartinaḥ īdṛśo varṇasaṃsthānākṛtiviśeṣa iti. tat kiṃ manyase?",
    "K03psp_4u:1273": " subhūte api nu sa puruṣaḥ paṇḍitajātīyo bhavet.",
    "K03psp_4u:1274": " subhūtir āha:",
    "K03psp_4u:1275": " no bhagavan.",
    "K03psp_4u:1276": " bhagavān āha:",
    "K03psp_4u:1277": " evam eva subhūte bhaviṣyanty anāgate 'dhvani ekatyā mahāyānikāḥ kulaputrāḥ kuladuhitaraś",
    "K03psp_4u:1278": " ca ya imāṃ gambhīrāṃ prajñāpāramitāṃ śrutvā labdhvā vā tāṃ riñcitvā cchorayitvā vā",
    "K03psp_4u:1279": " śrāvakapratyekabuddhapratisaṃyuktaiḥ sūtrāntaiḥ sarvākārajñatāṃ paryeṣitavyāṃ maṃsyante. tat kiṃ manyase?",
    "K03psp_4u:1280": " subhūte 'pi nu te mahāyānikāḥ kulaputrāḥ kuladuhitaraś ca paṇḍitajātikāḥ syuḥ.",
    "K03psp_4u:1281": " subhūtir āha:",
    "K03psp_4u:1282": " no bhagavan.",
    "K03psp_4u:1283": " bhagavān āha:",
    "K03psp_4u:1284": " idam api subhūte bodhisattvānāṃ mahāsattvānāṃ mārakarma veditavyam. iti niruttarapadabhraṃśaḥ",
    "K03psp_4u:1285": " punar aparaṃ subhūte teṣāṃ kulaputrāṇāṃ kuladuhitṛṇāṃ cemāṃ prajñāpāramitāṃ likhatāṃ bahūni pratibhānāny utpatsyante,",
    "K03psp_4u:1286": " yānīmāṃ gambhīrāṃ prajñāpāramitāṃ likhyamānāṃ vikṣepsyanti. tadyathāpi nāma rūpapratibhānaṃ",
    "K03psp_4u:1287": " śabdagandharasaspraṣṭavyadharmapratibhānaṃ dānapāramitāpratibhānaṃ śīlakṣāntivīryadhyānaprajñāpāramitāpratibhānaṃ",
    "K03psp_4u:1288": " kāmadhātupratibhānaṃ rūpadhātupratibhānam ārūpyadhātupratibhānam uddeśasvādhyāyapratibhānaṃ",
    "K03psp_4u:1289": " vaiyāvṛtyapratibhānaṃ smṛtyupasthānapratibhānaṃ samyakprahāṇapratibhānam ṛddhipādendriyabalabodhyaṅgamārgapratibhānaṃ",
    "K03psp_4u:1290": " sarvadhyānavimokṣasamādhisamāpattidhāraṇīmukhapratibhānam adhyātmaśūnyatāpratibhānaṃ",
    "K03psp_4u:1291": " bahirdhāśūnyatāpratibhānam adhyātmabahirdhāśūnyatāpratibhānaṃ śūnyatāśūnyatāpratibhānaṃ",
    "K03psp_4u:1292": " mahāśūnyatāpratibhānaṃ paramārthaśūnyatāpratibhānaṃ saṃskṛtaśūnyatāpratibhānam asaṃskṛtaśūnyatāpratibhānam",
    "K03psp_4u:1293": " atyantaśūnyatāpratibhānaṃ,",
    "K03psp_4u:1294": " yāvad abhāvasvabhāvaśūnyatāpratibhānaṃ balapratibhānaṃ vaiśāradyapratibhānaṃ pratisaṃvidāveṇikabuddhadharmapratibhānaṃ,",
    "K03psp_4u:1295": " yāvad anuttaraṃ samyaksaṃbodhipratibhānam. tat kasya hetor?",
    "K03psp_4u:1296": " apratibhānā hi subhūte prajñāpāramitā,",
    "K03psp_4u:1297": " acintyā hi subhūte prajñāpāramitā,",
    "K03psp_4u:1298": " niścintyācintyāpagatā hi subhūte prajñāpāramitā,",
    "K03psp_4u:1299": " anutpādānirodhā hi subhūte prajñāpāramitā,",
    "K03psp_4u:1300": " asaṃkleśā avyavadānā hi subhūte prajñāpāramitā, (PSP_4:41)",
    "K03psp_4u:1301": " avikṣepā hi subhūte prajñāpāramitā,",
    "K03psp_4u:1302": " anabhilāpyā hi subhūte prajñāpāramitā,",
    "K03psp_4u:1303": " avyāpādā hi subhūte prajñāpāramitā,",
    "K03psp_4u:1304": " anupalambhā hi subhūte prajñāpāramitā. tat kasya hetor?",
    "K03psp_4u:1305": " na hi subhūte iha gambhīrāyāṃ prajñāpāramitāyām ime dharmāḥ saṃvidyante. sacet subhūte",
    "K03psp_4u:1306": " bodhisattvayānikaḥ kulaputro vā kuladuhitā vā imāṃ gambhīrāṃ prajñāpāramitāṃ śrutvā",
    "K03psp_4u:1307": " likhanebhir dharmo vikṣipyate. idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1308": " iti bahuvidhaviṣayavikalpapratibhānotpādaḥ",
    "K03psp_4u:1309": " subhūtir āha:",
    "K03psp_4u:1310": " śakyā punar bhagavan prajñāpāramitā likhitum.",
    "K03psp_4u:1311": " bhagavān āha: no subhūte,",
    "K03psp_4u:1312": " tat kasya hetor?",
    "K03psp_4u:1313": " na hi subhūte prajñāpāramitāyāḥ svabhāvaḥ saṃvidyate,",
    "K03psp_4u:1314": " na dhyānapāramitāyā na vīryapāramitāyā na kṣāntipāramitāyā na śīlapāramitāyā na dānapāramitāyāḥ svabhāvaḥ saṃvidyate,",
    "K03psp_4u:1315": " na sarvaśūnyatānāṃ na saptatriṃśadbodhipakṣāṇāṃ dharmāṇāṃ nāryasatyānāṃ svabhāvaḥ saṃvidyate,",
    "K03psp_4u:1316": " nāpramāṇadhyānārūpyasamāpattīnāṃ na śūnyatānimittāpraṇihitānāṃ nāṣṭānāṃ vimokṣāṇāṃ na navānupūrvavihārasamāpattīnāṃ nābhijñānāṃ svabhāvaḥ saṃvidyate,",
    "K03psp_4u:1317": " na sarvasamādhīnāṃ na sarvadhāraṇīmukhānāṃ svabhāvaḥ saṃvidyante,",
    "K03psp_4u:1318": " na daśānāṃ balānāṃ na vaiśāradyānāṃ na pratisaṃvidāṃ nāṣṭādaśānām āveṇikānāṃ buddhadharmāṇāṃ svabhāvaḥ saṃvidyate,",
    "K03psp_4u:1319": " na sarvajñatāyāḥ svabhāvaḥ saṃvidyate. yasyāś ca svabhāvo na saṃvidyate,",
    "K03psp_4u:1320": " so 'bhāvo yo 'bhāvaḥ. seyaṃ prajñāpāramitā na cābhāvenābhāvaḥ śakyo likhitum.",
    "K03psp_4u:1321": " iti likhanābhiniveśāntarāyaḥ",
    "K03psp_4u:1322": " sacet punaḥ subhūte mahāyānikāḥ kulaputrāḥ kuladuhitaraś ca imāṃ prajñāpāramitām abhāva iti saṃjñāsyanti idam api teṣāṃ mārakarma veditavyam. ity abhāvābhiniveśāntarāyaḥ",
    "K03psp_4u:1323": " subhūtir āha:",
    "K03psp_4u:1324": " ye kecid bhagavan mahāyānikāḥ kulaputrāḥ kuladuhitaraś ca imāṃ gambhīrāṃ prajñāpāramitāṃ lipyakṣarair likhitvā gambhīrā prajñāpāramitā mayā likhiteti maṃsyante,",
    "K03psp_4u:1325": " te 'pi lipiṣv akṣareṣv imāṃ gambhīrāṃ prajñāpāramitām abhinivekṣyante,",
    "K03psp_4u:1326": " idam api bhagavaṃs teṣāṃ mārakarma veditavyam. iti lipyakṣareṣu prajñāpāramitābhiniveśāntarāyaḥ",
    "K03psp_4u:1327": " subhūtir āha:",
    "K03psp_4u:1328": " tat kasya hetor?",
    "K03psp_4u:1329": " anakṣarā hi bhagavann iyaṃ prajñāpāramitā,",
    "K03psp_4u:1330": " anakṣarā hi dhyānapāramitā,",
    "K03psp_4u:1331": " anakṣarā hi vīryapāramitā, (PSP_4:42)",
    "K03psp_4u:1332": " anakṣarā hi kṣāntipāramitā,",
    "K03psp_4u:1333": " anakṣarā hi śīlapāramitā,",
    "K03psp_4u:1334": " anakṣarā hi dānapāramitā,",
    "K03psp_4u:1335": " anakṣaraṃ bhagavan rūpaṃ,",
    "K03psp_4u:1336": " vedanā saṃjñā saṃskārāḥ,",
    "K03psp_4u:1337": " anakṣaraṃ bhagavan vijñānam,",
    "K03psp_4u:1338": " anakṣarā bhagavan dhātavaḥ,",
    "K03psp_4u:1339": " anakṣarāṇi bhagavann āyatanāni,",
    "K03psp_4u:1340": " anakṣaro bhagavan pratītyasamutpādaḥ,",
    "K03psp_4u:1341": " anakṣarāṇi pratītyasamutpādāṅgāni,",
    "K03psp_4u:1342": " anakṣarāḥ saptatriṃśadbodhipakṣyā dharmāḥ,",
    "K03psp_4u:1343": " anakṣarāḥ sarvaśūnyatāḥ,",
    "K03psp_4u:1344": " anakṣarāḥ sarvasamādhayaḥ,",
    "K03psp_4u:1345": " anakṣarāṇi sarvadhāraṇīmukhāni,",
    "K03psp_4u:1346": " anakṣarāṇi sarvaśūnyatānimittāpraṇihitāni,",
    "K03psp_4u:1347": " anakṣarāṇi āryasatyāni,",
    "K03psp_4u:1348": " anakṣarāḥ sarvāpramāṇadhyānārūpyasamāpattayaḥ,",
    "K03psp_4u:1349": " anakṣarā aṣṭavimokṣā,",
    "K03psp_4u:1350": " anakṣarā navānupūrvavihārasamāpattayaḥ,",
    "K03psp_4u:1351": " anakṣarā abhijñāḥ,",
    "K03psp_4u:1352": " anakṣarāṇi tathāgatabalāni,",
    "K03psp_4u:1353": " anakṣarāṇi vaiśāradyāni,",
    "K03psp_4u:1354": " anakṣarāḥ pratisaṃvidaḥ,",
    "K03psp_4u:1355": " anakṣarā aṣṭādaśāveṇikā buddhadharmāḥ,",
    "K03psp_4u:1356": " anakṣarā hi bhagavan sarvajñatā.",
    "K03psp_4u:1357": " sacet punar bhagavan mahāyānikāḥ kulaputrāḥ kuladuhitaro vā anakṣarāṃ prajñāpāramitām abhinivekṣyante,",
    "K03psp_4u:1358": " evaṃ dhyānapāramitāṃ vīryapāramitāṃ kṣāntipāramitāṃ śīlapāramitām,",
    "K03psp_4u:1359": " anakṣarāṃ dānapāramitām abhinivekṣyante. anakṣaraṃ rūpam abhinivekṣyante,",
    "K03psp_4u:1360": " vedanāsaṃjñāsaṃskārān,",
    "K03psp_4u:1361": " anakṣaraṃ vijñānam abhinivekṣyante. evaṃ skandhadhātvāyatanapratītyasamutpādaḥ saptatriṃśadbodhipakṣyān",
    "K03psp_4u:1362": " dharmān vimokṣamukhāni satyāni apramāṇadhyānārūpyasamāpattīr balāni vaiśāradyāni",
    "K03psp_4u:1363": " pratisaṃvida āveṇikān buddhadharmān anakṣarān abhinivekṣyante,",
    "K03psp_4u:1364": " yāvat sarvajñatām anakṣarām abhinivekṣyante. idam api bhagavaṃs teṣāṃ bodhisattvānāṃ mahāsattvānāṃ mārakarma veditavyam.",
    "K03psp_4u:1365": " iti prajñāpāramitāyām anakṣarābhiniveśāntarāyaḥ",
    "K03psp_4u:1366": " punar aparaṃ subhūte teṣāṃ kulaputrāṇāṃ kuladuhitṛṇāñ cemāṃ prajñāpāramitāṃ likhatām utpatsyante janapadavitarkā,",
    "K03psp_4u:1367": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1368": " punar aparaṃ subhūte teṣāṃ mahāyānikānāṃ kulaputrāṇāṃ kuladuhitṛṇāñ cemāṃ gambhīrāṃ",
    "K03psp_4u:1369": " prajñāpāramitāṃ likhatām utpatsyante grāmamanasikārāḥ nagaramanasikārāḥ nigamamanasikārāḥ",
    "K03psp_4u:1370": " rājadhānīmanasikārāḥ rāṣṭramanasikārāḥ devamanasikārāḥ gurūpādhyāyamanasikārāḥ,",
    "K03psp_4u:1371": " mātāpitṛbhrātṛbhaginīputraduhitṛjñātipratisaṃyuktā manasikārāḥ,",
    "K03psp_4u:1372": " cauramanasikārāḥ,",
    "K03psp_4u:1373": " caṇḍālapratisaṃyuktā manasikārāḥ,",
    "K03psp_4u:1374": " kāmavitarkapratisaṃyuktā manasikārāḥ saṃgaṇikā pratisaṃyuktā manasikārā utpatsyante. amī ca subhūte (PSP_4:43)",
    "K03psp_4u:1375": " 'nye ca bahuvidhā bodhisattvānāṃ mahāsattvānāṃ manasikārā mārakarma veditavyam. imāṃ",
    "K03psp_4u:1376": " gambhīrāṃ prajñāpāramitāṃ likhatām uddiśatāṃ svādhyāyatāṃ yoniśo manasikurvatāṃ māraḥ",
    "K03psp_4u:1377": " pāpīyān antarāyān vikṣepān upasaṃhariṣyati. iti janapadādimanasikārāntarāyaḥ",
    "K03psp_4u:1378": " punar aparaṃ subhūte bodhisattvānāṃ kulaputrāṇāṃ kuladuhitṛṇāñ cemāṃ gambhīrāṃ prajñāpāramitāṃ likhatām uddiśatāṃ svādhyāyatāṃ yoniśo manasikurvatām",
    "K03psp_4u:1379": " lābhasatkāraślokāś cīvarapiṇḍapātaśayanāsanaglānapratyayabhaiṣajyapariṣkārās tāṃs te bodhisattvāḥ kulaputrāḥ kuladuhitaraś cāsvādayantaḥ,",
    "K03psp_4u:1380": " imāṃ gambhīrāṃ prajñāpāramitāṃ likhiṣyanti uddekṣyanti svādhyāsyanti yoniśo manasikariṣyanti. idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1381": " iti lābhasatkāraślokāsvādāntarāyaḥ",
    "K03psp_4u:1382": " punar aparaṃ subhūte teṣāṃ bodhisattvānāṃ mahāsattvānāṃ māraḥ pāpīyān ye te bhaviṣyanti gambhīrā gambhīrāḥ sūtrāntās tān upasaṃhariṣyati,",
    "K03psp_4u:1383": " ya imāṃ gambhīrāṃ prajñāpāramitāṃ likhatām uddiśatāṃ svādhyāyatāṃ yoniśo manasikurvatām.",
    "K03psp_4u:1384": " na punar atra subhūte bodhisattvair upāyakuśalair gambhīragambhīreṣu sūtrānteṣu māreṇopasaṃhṛteṣu",
    "K03psp_4u:1385": " spṛhotpādayitavyā. tat kasya hetoḥ?",
    "K03psp_4u:1386": " na hi subhūte te sūtrāntāḥ sarvajñatāyā āhārakāḥ. tatra subhūte ye 'nupāyakuśalā",
    "K03psp_4u:1387": " bodhisattvā bhaviṣyanti ta imāṃ gambhīrāṃ prajñāpāramitāṃ śrutvā riñciṣyanti yatra",
    "K03psp_4u:1388": " mayā bodhisattvānāṃ mahāsattvānām upāyakauśalaṃ vistareṇākhyātam ihaiva gambhīrāyāṃ",
    "K03psp_4u:1389": " prajñāpāramitāyāṃ vistareṇopāyakauśalaṃ mārgitavyam. te khalu punaḥ subhūte mahāyānikāḥ",
    "K03psp_4u:1390": " kulaputrāḥ kuladuhitaro vā imāṃ gambhīrāṃ prajñāpāramitāṃ riñcitvā tebhyaḥ śrāvakapratyekabuddhayānapratisaṃyuktebhyaḥ",
    "K03psp_4u:1391": " sūtrāntebhya upāyakauśalyaṃ gaveṣitavyaṃ maṃsyante. idam api subhūte bodhisattvānāṃ",
    "K03psp_4u:1392": " mahāsattvānāṃ mārakarma veditavyam. i ty amārgeṇopāyakauśalamārgaṇāntarāyaḥ",
    "K03psp_4u:1393": " punar aparaṃ subhūte dharmaśravaṇikāś cchandakā bhaviṣyanti prajñāpāramitāṃ likhitum uddeṣṭuṃ svādhyātuṃ paṭhituṃ,",
    "K03psp_4u:1394": " dharmabhāṇakaś ca kilāsī bhaviṣyati. idam api subhūte bodhisattvānāṃ mahāsattvānāṃ mārakarma veditavyam. iti cchandakilāsavaidhuryam",
    "K03psp_4u:1395": " punar aparaṃ subhūte dharmabhāṇakaḥ akilāsī bhaviṣyati imāṃ (PSP_4:44)",
    "K03psp_4u:1396": " gambhīrāṃ prajñāpāramitāṃ lekhayitum udgrahayituṃ deśayituṃ svādhyāyituṃ,",
    "K03psp_4u:1397": " dharmaśravaṇikāś ca deśāntarasaṃprasthitā bhaviṣyanti. idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1398": " punar aparaṃ subhūte dharmaśravaṇikāś ca prajñāpāramitāṃ likhitukāmā bhaviṣyanti udgrahītukāmā uddeṣṭukāmāḥ svādhyātukāmā,",
    "K03psp_4u:1399": " dharmabhāṇakaś ca deśāntarasaṃprasthito bhaviṣyati. idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1400": " iti cchandabhedaviṣayavaidhuryam",
    "K03psp_4u:1401": " punar aparaṃ subhūte dharmabhāṇako lābhasatkāraślokaguruko bhaviṣyati cīvarapiṇḍapātaśayanāsanaglānapratyayabhaiṣajyapariṣkāraraktaḥ,",
    "K03psp_4u:1402": " dharmaśravaṇikāś cālpecchāḥ saṃtuṣṭā ārabdhavīryā upasthitasmṛtayaḥ samāhitā ekāgracittāḥ",
    "K03psp_4u:1403": " prajñāvantaḥ. idam api subhūte visāmagryā prajñāpāramitāyāṃ likhyamānāyāṃ svādhyāyamānāyāṃ",
    "K03psp_4u:1404": " yoniśo manasikriyamāṇāyāṃ bodhisattvānāṃ mahāsattvānāṃ mārakarma veditavyam.",
    "K03psp_4u:1405": " punar aparaṃ subhūte dharmabhāṇakaś cālpeccho bhaviṣyati saṃtuṣṭaḥ pravivikta ārabdhavīrya upasthitasmṛtiḥ samāhita ekāgracittaḥ prajñāvān,",
    "K03psp_4u:1406": " dharmaśravaṇikāḥ ca mahecchāḥ pāpecchāḥ lābhasatkāraślokagurukāś cīvarapiṇḍapātaśayanāsanaglānapratyayabhaisajyapariṣkāragurukā",
    "K03psp_4u:1407": " bhaviṣyanti. idam api subhūte visāmagryā prajñāpāramitāyāṃ likhyamānāyāṃ svādhyāyamānāyāṃ",
    "K03psp_4u:1408": " yoniśo manasikriyamāṇāyāṃ bodhisattvānāṃ mahāsattvānāṃ mārakarma veditavyam.",
    "K03psp_4u:1409": " iti lābhagauravālpecchatāvaidhuryam",
    "K03psp_4u:1410": " punar aparaṃ subhūte dharmabhāṇaka āraṇyako bhaviṣyati,",
    "K03psp_4u:1411": " paiṇḍapātikaḥ pāṃśukūlikaḥ khalupaścādbhaktikaḥ ekāsanikaḥ prasthapiṇḍikaḥ śmāśānika ābhyavakāśiko vṛkṣamūliko naiṣadyiko yathāsaṃstarikas traicīvarikaḥ,",
    "K03psp_4u:1412": " dharmaśravaṇikāś ca nāraṇyakā bhaviṣyanti na paiṇḍapātikā na pāṃśukūlikā na khalupaścādbhaktikā",
    "K03psp_4u:1413": " na ekāsanikā na prasthapiṇḍikā na śmāśānikā nābhyavakāśikā na vṛkṣamūlikā na naiṣadyikā",
    "K03psp_4u:1414": " na yathāsaṃstarikā na traicīvarikāḥ. idam api subhūte visāmagryā iha gambhīrāyāṃ",
    "K03psp_4u:1415": " prajñāpāramitāyāṃ likhyamānāyām uddiśyamānāyāṃ (PSP_4:45)",
    "K03psp_4u:1416": " svādhyāyamānāyāṃ yoniśo manasikriyamāṇāyāṃ bodhisattvānāṃ mahāsattvānāṃ mārakarma veditavyam.",
    "K03psp_4u:1417": " punar aparaṃ subhūte dharmaśravaṇika āraṇyako bhaviṣyati yāvat traicīvariko,",
    "K03psp_4u:1418": " dharmabhāṇakaś ca nāraṇyako bhaviṣyati yāvan na traicīvarikaḥ. idam api subhūte visāmagryā",
    "K03psp_4u:1419": " iha gambhīrāyāṃ prajñāpāramitāyāṃ likhyamānāyām uddiśyamānāyāṃ svādhyāyamānāyāṃ yoniśaś",
    "K03psp_4u:1420": " ca manasikriyamāṇāyāṃ bodhisattvānāṃ mahāsattvānāṃ mārakarma veditavyam.",
    "K03psp_4u:1421": " iti dhūtaguṇayogāyogavaidhuryam",
    "K03psp_4u:1422": " punar aparaṃ subhūte dharmaśravaṇikāś ca śrāddhā bhaviṣyanti kalyāṇadharmāṇa imāṃ gambhīrāṃ prajñāpāramitāṃ likhitukāmā uddeṣṭukāmāḥ svādhyātukāmāḥ,",
    "K03psp_4u:1423": " dharmabhāṇakaś cāśrāddho bhaviṣyati na kalyāṇadharmā imāṃ gambhīrāṃ prajñāpāramitān",
    "K03psp_4u:1424": " na likhitukāmo noddeṣṭukāmo na svādhyātukāmaḥ. idam api subhūte bodhisattvānāṃ mahāsattvānāṃ",
    "K03psp_4u:1425": " mārakarma veditavyam.",
    "K03psp_4u:1426": " punar aparaṃ subhūte dharmabhāṇakaś ca śrāddho bhaviṣyati kalyāṇadharmā imāṃ gambhīrāṃ prajñāpāramitāṃ likhanāya dātukāmo 'rthikāya udgrahītukāmo,",
    "K03psp_4u:1427": " dharmaśravaṇikaś cāśrāddho bhaviṣyati na kalyāṇadharmā imāṃ gambhīrāṃ prajñāpāramitāṃ",
    "K03psp_4u:1428": " na likhanāya dātukāmo noddeṣṭukāmo 'rthikāya nodgrahītukāmaḥ. idam api subhūte bodhisattvānāṃ",
    "K03psp_4u:1429": " mahāsattvānāṃ mārakarma veditavyam.",
    "K03psp_4u:1430": " iti kalyāṇākalyāṇakāmatvavaidhuryam",
    "K03psp_4u:1431": " punar aparaṃ subhūte dharmabhāṇakaś ca sarvāstiparityāgī bhaviṣyati anāgṛhītacittaḥ,",
    "K03psp_4u:1432": " dharmaśravaṇikaś ca matsarī bhaviṣyati mahecchaḥ pāpeccho lābhasatkāraślokacīvarapiṇḍapātaśayanāsanaglānapratyayabhaiṣajyapariṣkāraguruko",
    "K03psp_4u:1433": " bhaviṣyati. idam api subhūte visāmagryā imāṃ gambhīrāṃ prajñāpāramitāṃ likhatām uddiśatāṃ",
    "K03psp_4u:1434": " svādhyāyatāṃ bodhisattvānāṃ mahāsattvānāṃ mārakarma veditavyam.",
    "K03psp_4u:1435": " punar aparaṃ subhūte dharmaśravaṇikaś ca sarvāstiparityāgī bhaviṣyati anāgṛhītacittaḥ,",
    "K03psp_4u:1436": " dharmabhāṇakaś ca matsarī bhaviṣyati kuṭukuñcakaḥ. idam api subhūte visāmagryā imāṃ",
    "K03psp_4u:1437": " gambhīrāṃ prajñāpāramitāṃ likhatām uddiśatāṃ svādhyāyatāṃ bodhisattvānāṃ mahāsattvānāṃ",
    "K03psp_4u:1438": " mārakarma veditavyam. iti tyāgamātsaryavaidhuryam",
    "K03psp_4u:1439": " punar aparaṃ subhūte dharmaśravaṇikaś ca dharmabhāṇakasyāntike parityaktukāmo bhaviṣyati cīvarapiṇḍapātraśayanāsanaglānapratyayabhaiṣajyapariṣkārān,",
    "K03psp_4u:1440": " dharmabhāṇakaś ca na grahītukāmo bhaviṣyati. iyam api subhūte visāmagrī bhaviṣyati,",
    "K03psp_4u:1441": " iha gambhīrāyāṃ prajñāpāramitāyāṃ likhyamānāyām uddiśyamānāyāṃ svādhyāyamānāyāṃ yoniśo manasikriyamāṇāyām. idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1442": " punar aparaṃ subhūte dharmabhāṇako dharmaśravaṇikasyāntikād grahītukāmo bhaviṣyati,",
    "K03psp_4u:1443": " dharmaśravaṇikaś ca na dātukāmo bhaviṣyati. iyam api subhūte visāmagrī bhaviṣyati,",
    "K03psp_4u:1444": " iha gambhīrāyāṃ prajñāpāramitāyāṃ likhyamānāyām uddiśyamānāyāṃ svādhyāyamānāyāṃ yoniśo manasikriyamāṇāyām. idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1445": " iti dānagrahaṇavaidhuryam",
    "K03psp_4u:1446": " punar aparaṃ subhūte dharmabhāṇakaś codghaṭitajño bhaviṣyati,",
    "K03psp_4u:1447": " dharmaśravaṇikaś ca neyo bhaviṣyati vipañcitajño vā padaparamo vā. iyam api subhūte visāmagrī bhaviṣyati,",
    "K03psp_4u:1448": " imāṃ gambhīrāṃ prajñāpāramitāṃ likhatām uddiśatāṃ svādhyāyatām. idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1449": " punar aparaṃ subhūte dharmaśravaṇikaś codghaṭitajño bhaviṣyati,",
    "K03psp_4u:1450": " dharmabhāṇakaś ca neyo bhaviṣyati vipañcitajño vā padaparamo vā. iyam api subhūte visāmagrī bhaviṣyati,",
    "K03psp_4u:1451": " imāṃ gambhīrāṃ prajñāpāramitāṃ likhatām uddiśatāṃ svādhyāyatāṃ manasikurvatām. idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1452": " ity udghaṭitajñavipañcitajñatāvaidhuryam",
    "K03psp_4u:1453": " punar aparaṃ subhūte dharmabhāṇakaś ca dharmāntaraṃ jñāsyati sūtraṃ geyaṃ vyākaraṇaṃ gāthodānāvadānetivṛttakajātakanidānavaipulyādbhūtadharmopadeśānāṃ,",
    "K03psp_4u:1454": " dharmaśravaṇikāś ca dharmāntaran na jñāsyanti sūtraṃ geyaṃ vyākaraṇaṃ gāthodānāvadānetivṛttakajātakanidānavaipulyādbhūtadharmopadeśānāṃ,",
    "K03psp_4u:1455": " iyam api subhūte visāmagrī bhaviṣyati,",
    "K03psp_4u:1456": " iha gambhīrāyāṃ prajñāpāramitāyāṃ likhyamānāyām uddiśyamānāyāṃ svādhyāyamānāyāṃ (PSP_4:47)",
    "K03psp_4u:1457": " manasikriyamāṇāyām. idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1458": " punar aparaṃ subhūte dharmaśravaṇikaś ca dharmāntaraṃ jñāsyati sūtraṃ geyaṃ vyākaraṇaṃ gāthodānāvadānetivṛttakajātakanidānavaipulyādbhutadharmopadeśānāṃ,",
    "K03psp_4u:1459": " dharmabhāṇakaś ca dharmāntaran na jñāsyati sūtraṃ geyaṃ vyākaraṇaṃ gāthodānāvadānetivṛttakajātakanidānavaipulyādbhutadharmopadeśānām,",
    "K03psp_4u:1460": " iyam api subhūte visāmagrī bhaviṣyati,",
    "K03psp_4u:1461": " iha gambhīrāyāṃ prajñāpāramitāyāṃ likhyamānāyām uddiśyamānāyāṃ svādhyāyamānāyāṃ manasikriyamāṇāyām. idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1462": " iti sūtrādidharmābhijñānabhijñatāvaidhuryam",
    "K03psp_4u:1463": " punar aparaṃ subhūte dharmabhāṇakaś ca ṣaḍbhiḥ pāramitābhiḥ samanvāgato bhaviṣyati,",
    "K03psp_4u:1464": " dharmaśravaṇikaś ca na ṣaḍbhiḥ pāramitābhiḥ samanvāgato bhaviṣyati,",
    "K03psp_4u:1465": " iyam api subhūte visāmagrī bhaviṣyati,",
    "K03psp_4u:1466": " imāṃ gambhīrāṃ prajñāpāramitāṃ likhatām uddiśatāṃ svādhyāyatāṃ manasikurvatām. idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1467": " punar aparaṃ subhūte dharmaśravaṇikāḥ ṣaḍbhiḥ pāramitābhiḥ samanvāgatā bhaviṣyanti,",
    "K03psp_4u:1468": " dharmabhāṇakaś ca na ṣaḍbhiḥ pāramitābhiḥ samanvāgato bhaviṣyati. iyam api subhūte visāmagrī bhaviṣyati,",
    "K03psp_4u:1469": " imāṃ gambhīrāṃ prajñāpāramitāṃ likhatām uddiśatāṃ svādhyāyatāṃ manasikurvatām. idam",
    "K03psp_4u:1470": " api subhūte bodhisattvānāṃ mahāsattvānāṃ mārakarma veditavyam. iti ṣaṭpāramitāsamanvāgamāsamanvāgamavaidhuryam",
    "K03psp_4u:1471": " punar aparaṃ subhūte dharmabhāṇakaś copāyakuśalo bhaviṣyati ṣaṭsu pāramitāsu,",
    "K03psp_4u:1472": " dharmaśravaṇikāś cānupāyakuśalā bhaviṣyanti ṣaṭsu pāramitāsu. iyam api subhūte visāmagrī bhaviṣyati,",
    "K03psp_4u:1473": " iha gambhīrāyāṃ prajñāpāramitāyāṃ likhyamānāyām uddiśyamānāyāṃ svādhyāyamānāyāṃ manasikriyamāṇāyām. idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1474": " punar aparaṃ subhūte dharmaśravaṇikāś copāyakuśalā bhaviṣyanti ṣaṭsu pāramitāsu,",
    "K03psp_4u:1475": " dharmabhāṇakaś cānupāyakuśalo bhaviṣyati ṣaṭsu pāramitāsu,",
    "K03psp_4u:1476": " iyam api subhūte visāmagrī bhaviṣyati,",
    "K03psp_4u:1477": " iha gambhīrāyāṃ prajñāpāramitāyāṃ likhyamānāyām uddiśyamānāyāṃ svādhyāyamānāyāṃ manasikriyamāṇāyām. (PSP_4:48)",
    "K03psp_4u:1478": " idam api subhūte bodhisattvānāṃ mahāsattvānāṃ mārakarma veditavyam. ity upāyānupāyakauśalavaidhuryam",
    "K03psp_4u:1479": " punar aparaṃ subhūte dharmabhāṇakaś ca dhāraṇīpratilabdho bhaviṣyati,",
    "K03psp_4u:1480": " dharmaśravaṇikāś ca na dhāraṇīpratilabdhā bhaviṣyanti,",
    "K03psp_4u:1481": " iyam api subhūte visāmagrī bhaviṣyati,",
    "K03psp_4u:1482": " iha gambhīrāyāṃ prajñāpāramitāyāṃ likhyamānāyām uddiśyamānāyāṃ svādhyāyamānāyāṃ manasikriyamāṇāyām. idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1483": " iti dhāraṇīpratilambhāpratilambhavaidhuryam",
    "K03psp_4u:1484": " punar aparaṃ subhūte dharmabhāṇakaś ca likhitukāmo bhaviṣyati dhārayitukāmo bhaviṣyati vācayitukāmaḥ svādhyātukāmo yāvat manasikartukāmo,",
    "K03psp_4u:1485": " dharmaśravaṇikāś ca na likhitukāmā bhaviṣyanti yāvan na manasikartukāmā bhaviṣyanti,",
    "K03psp_4u:1486": " iyam api subhūte visāmagrī bhaviṣyati,",
    "K03psp_4u:1487": " imāṃ gambhirāṃ prajñāpāramitāṃ likhatāṃ vācayatāṃ yāvad bhāvayatām. idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1488": " punar aparaṃ subhūte dharmaśravaṇikāś ca likhitukāmā bhaviṣyanti yāvat manasikartukāmāḥ,",
    "K03psp_4u:1489": " dharmabhāṇakaś ca na likhitukāmo bhaviṣyati yāvan na manasikartukāmaḥ,",
    "K03psp_4u:1490": " iyam api subhūte visāmagrī bhaviṣyati,",
    "K03psp_4u:1491": " imāṃ gambhīrāṃ prajñāpāramitāṃ likhatāṃ vācayatāṃ yāvad bhāvayatām. idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1492": " iti likhitukāmatāvaidhuryam",
    "K03psp_4u:1493": " punar aparaṃ subhūte dharmabhāṇakaś ca vigatakāmacchandavyāpādastyānamiddhauddhatyakaukṛtyavicikitsā bhaviṣyati,",
    "K03psp_4u:1494": " dharmaśravaṇikāś ca vigatakāmacchandavyāpādastyānamiddhauddhatyakaukṛtyavicikitsā bhaviṣyanti,",
    "K03psp_4u:1495": " iyam api subhūte visāmagrī bhaviṣyati,",
    "K03psp_4u:1496": " imāṃ gambhīrāṃ prajñāpāramitāṃ likhitukāmānāṃ yāvad bhāvayitukāmānām. idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1497": " punar aparaṃ subhūte dharmaśravaṇikāś ca vigatakāmacchandavyāpādastyānamiddhauddhatyakaukṛtyavicikitsā bhaviṣyanti,",
    "K03psp_4u:1498": " dharmabhāṇakaś cāvigatakāmacchandavyāpādastyānamiddhauddhatyakaukṛtyavicikitsā bhaviṣyati,",
    "K03psp_4u:1499": " iyam api subhūte visāmagrī bhaviṣyati,",
    "K03psp_4u:1500": " imāṃ gambhīrāṃ prajñāpāramitāṃ likhitukāmānāṃ yāvad bhāvayitukāmānām. (PSP_4:49)",
    "K03psp_4u:1501": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1502": " iti vigatāvigatakāmacchandādivaidhuryam",
    "K03psp_4u:1503": " punar aparaṃ subhūte imāṃ gambhīrāṃ prajñāpāramitāṃ likhatāṃ yāvad bhāvayatāṃ kaścid eva tatrāgatya nirayānām avarṇaṃ bhāṣiṣyate tiryagyoneḥ,",
    "K03psp_4u:1504": " pretānām avarṇaṃ bhāṣiṣyate,",
    "K03psp_4u:1505": " evaṃduḥkhā nirayā evaṃduḥkhā tiryagyonir,",
    "K03psp_4u:1506": " evaṃduḥkhaḥ pretaviṣaya iti,",
    "K03psp_4u:1507": " ihaiva tvaṃ duḥkhasyāntaṃ kuruṣveti kin te 'nuttarāṃ samyaksaṃbodhim abhisaṃboddhum. iyam api subhūte tatra visāmagrī bhaviṣyati,",
    "K03psp_4u:1508": " imāṃ gambhīrāṃ prajñāpāramitāṃ likhatāṃ yāvad bhāvayatām. idam api subhūte bodhisattvānāṃ mahāsattvānāṃ mārakarma veditavyam. ity apāyagativaimukhyam",
    "K03psp_4u:1509": " punar aparaṃ subhūte imāṃ gambhīrāṃ prajñāpāramitāṃ likhatāṃ yāvad yoniśo manasikurvatāṃ",
    "K03psp_4u:1510": " kaścid evāgatya cāturmahārājikānāṃ devānāṃ varṇaṃ bhāṣiṣyate yāvan naivasaṃjñānāsaṃjñāyatanopagānāṃ",
    "K03psp_4u:1511": " devānāṃ varṇaṃ bhāṣiṣyate. evaṃ sukhaḥ kāmadhātuḥ kāmaparibhogair,",
    "K03psp_4u:1512": " evaṃ sukho rūpadhātur dhyānasamāpattibhiḥ,",
    "K03psp_4u:1513": " evaṃ sukha ārūpyadhātuḥ śāntābhiḥ,",
    "K03psp_4u:1514": " tad api sarvam anityaṃ duḥkhaṃ śūnyam anātmīyaṃ vipariṇāmadharmi vyayadharmi virāgadharmi nirodhadharmi,",
    "K03psp_4u:1515": " ihaiva tvaṃ srotaāpattiphalaṃ prāpnuhi sakṛdāgāmiphalam anāgāmiphalam arhattvaṃ prāpnuhi pratyekabodhiṃ prāpnuhi,",
    "K03psp_4u:1516": " mā saṃsāre cirakālaṃ saṃsara,",
    "K03psp_4u:1517": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1518": " iti sugatigamanasaumanasyam",
    "K03psp_4u:1519": " punar aparaṃ subhūte dharmabhāṇakaś ca eko bhaviṣyaty advitīyaḥ svayaṃkārī,",
    "K03psp_4u:1520": " dharmaśravaṇikaś ca parṣadavacaro bhaviṣyati,",
    "K03psp_4u:1521": " iyam api subhūte visāmagrī bhaviṣyati,",
    "K03psp_4u:1522": " imāṃ gambhīrāṃ prajñāpāramitāṃ likhatāṃ vācayatāṃ svādhyāyatāṃ. idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1523": " punar aparaṃ subhūte dharmaśravaṇikaś ca eko bhaviṣyaty advitīyaḥ svayaṃkārī,",
    "K03psp_4u:1524": " dharmabhāṇakaś ca parṣadavacaro bhaviṣyati,",
    "K03psp_4u:1525": " iyam api subhūte visāmagrī bhaviṣyati,",
    "K03psp_4u:1526": " imāṃ gambhīrāṃ prajñāpāramitāṃ likhatāṃ vācayatāṃ svādhyāyatām. idam api subhūte bodhisattvānāṃ mahāsattvānāṃ mārakarma veditavyam. ity ekākiparṣadavacaratvavaidhuryam",
    "K03psp_4u:1527": " punar aparaṃ subhūte dharmabhāṇaka evaṃ vakṣyati,",
    "K03psp_4u:1528": " yo mām anubandhiṣyati,",
    "K03psp_4u:1529": " tasyāham imāṃ prajñāpāramitāṃ dāsyāmi likhanāya vācanāya (PSP_4:50)",
    "K03psp_4u:1530": " uddiśanāya svādhyāyanāya manasikaraṇāya bhāvanāyai,",
    "K03psp_4u:1531": " dharmaśravaṇikaś ca nānubandhiṣyati,",
    "K03psp_4u:1532": " iyam api subhūte visāmagrī bhaviṣyati,",
    "K03psp_4u:1533": " iha gambhīrāyāṃ prajñāpāramitāyāṃ likhyamānāyāṃ bhāṣyamāṇāyāṃ vācyamānāyāṃ svādhyāyamānāyām. idam api subhūte bodhisattvānāṃ mahāsattvānāṃ mārakarma",
    "K03psp_4u:1534": " punar aparaṃ subhūte dharmaśravaṇikaś ca dharmabhāṇakam anubandhitukāmo bhaviṣyati,",
    "K03psp_4u:1535": " dharmabhāṇakaś cāvakāśan na kariṣyaty anubandhanāya,",
    "K03psp_4u:1536": " iyam api subhūte tatra visāmagrī bhaviṣyati,",
    "K03psp_4u:1537": " iha gambhīrāyāṃ prajñāpāramitāyāṃ likhyamānāyāṃ bhāṣyamāṇāyāṃ vācyamānāyāṃ svādhyāyamānāyām.",
    "K03psp_4u:1538": " idam api subhūte bodhisattvānāṃ mahāsattvānāṃ mārakarma veditavyam. ity anubandhikāmo",
    "K03psp_4u:1539": " 'navakāśadānatvavaidhuryam",
    "K03psp_4u:1540": " punar aparaṃ subhūte dharmabhāṇaka āmiṣakiñcitkasya hetor imāṃ prajñāpāramitāṃ dātukāmo bhaviṣyati likhanāya uddiśanāya yāvad bhāvanāyai,",
    "K03psp_4u:1541": " dharmaśravaṇikaś ca āmiṣakiñcitkasya hetor nopasaṃkramitukāmo bhaviṣyati,",
    "K03psp_4u:1542": " iyam api subhūte tatra visāmagrī bhaviṣyati,",
    "K03psp_4u:1543": " iha gambhīrāyāṃ prajñāpāramitāyāṃ likhyamānāyāṃ yāvad bhāvyamānāyām,",
    "K03psp_4u:1544": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1545": " ity āmiṣakiñcitkatadadātukāmatvavaidhuryam",
    "K03psp_4u:1546": " punar aparaṃ subhūte dharmabhāṇakaś ca tān diśaṃ gantukāmo bhaviṣyati,",
    "K03psp_4u:1547": " yatra diśi jīvitāntarāyo bhaviṣyati,",
    "K03psp_4u:1548": " dharmaśravaṇikaś ca na taṃ deśaṃ gantukāmo bhaviṣyati,",
    "K03psp_4u:1549": " iyam api subhūte visāmagrī bhaviṣyati,",
    "K03psp_4u:1550": " iha gambhīrāyāṃ prajñāpāramitāyāṃ likhyamānāyām uddiśyamānāyāṃ svādhyāyamānāyāṃ manasikriyamāṇāyāṃ bhāvyamānāyām,",
    "K03psp_4u:1551": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1552": " punar aparaṃ subhūte dharmaśravaṇikaś ca tān diśaṃ gantukāmo bhaviṣyati,",
    "K03psp_4u:1553": " yatra diśi jīvitāntarāyo bhaviṣyati,",
    "K03psp_4u:1554": " dharmabhāṇakaś ca na taṃ deśaṃ gantukāmo bhaviṣyati,",
    "K03psp_4u:1555": " iyam api subhūte visāmagrī bhaviṣyati,",
    "K03psp_4u:1556": " iha gambhīrāyāṃ prajñāpāramitāyāṃ likhyamānāyāṃ yāvad bhāvyamānāyām,",
    "K03psp_4u:1557": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1558": " iti jīvitāntarāyānantarāyadiggamanāgamanavaidhuryam",
    "K03psp_4u:1559": " punar aparaṃ subhūte dharmabhāṇakaś ca tena gantukāmo bhaviṣyati,",
    "K03psp_4u:1560": " yena durbhikṣaṃ ca nirudakañ ca,",
    "K03psp_4u:1561": " dharmaśravaṇikaś ca na tatra gantukāmo bhaviṣyati,",
    "K03psp_4u:1562": " iyam api subhūte visāmagrī bhaviṣyati,",
    "K03psp_4u:1563": " iha gambhīrāyāṃ (PSP_4:51)",
    "K03psp_4u:1564": " prajñāpāramitāyāṃ likhyamānāyāṃ yāvad bhāvyamānāyām,",
    "K03psp_4u:1565": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1566": " punar aparaṃ subhūte dharmabhāṇakaś ca tena gamiṣyati,",
    "K03psp_4u:1567": " yena subhikṣaṃ sodakaṃ,",
    "K03psp_4u:1568": " dharmaśravaṇikāś cānubaddhā bhaviṣyanti,",
    "K03psp_4u:1569": " sa tān evaṃ vakṣyati,",
    "K03psp_4u:1570": " kiṃ yuṣmākaṃ kulaputrā āmiṣahetos tatra gantuṃ sucintitaṃ tāvat kuruta mā paścād vipratisāriṇo bhaviṣyatha piṇḍapātena labdhālabdhena,",
    "K03psp_4u:1571": " evaṃ tena dharmabhāṇakena sūkṣmeṇopāyena dharmapratyākhyānaṃ kṛtaṃ bhaviṣyati,",
    "K03psp_4u:1572": " te nirviṇṇarūpā evaṃ jñāsyanti pratyākhyānanimittāny etāni naitāni dātukāmatānimittāni,",
    "K03psp_4u:1573": " iyam api subhūte visāmagrī bhaviṣyati,",
    "K03psp_4u:1574": " iha gambhīrāyāṃ prajñāpāramitāyāṃ likhyamānāyām uddiśyamānāyāṃ svādhyāyamānāyāṃ vācyamānāyāṃ bhāvyamānāyām,",
    "K03psp_4u:1575": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1576": " iti durbhikṣasubhikṣadiggamanāgamanavaidhuryam",
    "K03psp_4u:1577": " punar aparaṃ subhūte dharmabhāṇako bhikṣus tena prakramiṣyati,",
    "K03psp_4u:1578": " yena caurabhayaṃ caṇḍālabhayaṃ lubdhakabhayaṃ candamṛgabhayam āśīviṣabhayaṃ kāntārāṭavībhayaṃ",
    "K03psp_4u:1579": " durgabhayaṃ tena prakramiṣyati dharmaśravaṇikāś cemāṃ gambhīrāṃ prajñāpāramitāṃ śrotukāmā",
    "K03psp_4u:1580": " dharmabhāṇakam anubaddhā bhaviṣyanti,",
    "K03psp_4u:1581": " tān dharmabhāṇako bhikṣur evaṃ vakṣyati,",
    "K03psp_4u:1582": " kiṃ yuṣmākaṃ kulaputrās tatra gantuṃ yatra caurabhayaṃ caṇḍālabhayaṃ lubdhakabhayaṃ caṇḍamṛgabhayaṃ āśīviṣabhayaṃ kāntārāṭavībhayaṃ durgabhayaṃ",
    "K03psp_4u:1583": " dharmaśravaṇikāś cemāṃ gambhīrāṃ prajñāpāramitāṃ śrotukāmā dharmabhāṇakam anubaddhā bhaviṣyanti,",
    "K03psp_4u:1584": " tān dharmabhāṇako bhikṣur na bhāṣitukāmaḥ,",
    "K03psp_4u:1585": " imāṃ gambhīrāṃ prajñāpāramitāṃ na lekhayitukāmo noddeṣṭukāmo na śrāvayitukāmas te",
    "K03psp_4u:1586": " tasya dharmabhāṇakasyāntikāc chrutvā nirviṇṇarūpā na tena gamiṣyanti yena sa dharmabhāṇako bhikṣur gamiṣyati,",
    "K03psp_4u:1587": " iyam api subhūte visāmagrī bhaviṣyati,",
    "K03psp_4u:1588": " asyāṃ gambhīrāyāṃ prajñāpāramitāyāṃ likhyamānāyāṃ yāvad bhāvyamānāyām,",
    "K03psp_4u:1589": " idam api subhūte bodhisattvānāṃ mahāsattvānāṃ mārakarma veditavyam. iti caurādinimittavaidhuryam",
    "K03psp_4u:1590": " punar aparaṃ subhūte dharmabhāṇako bhikṣur bhikṣādakulaguruko bhaviṣyati sa tayā",
    "K03psp_4u:1591": " bhikṣādakulagurukatayā tāni ca kulāny abhīkṣṇaṃ vyavalokayitavyāni maṃsyate sa tayābhīkṣṇakulavyavalokanatayā (PSP_4:52)",
    "K03psp_4u:1592": " dharmaśravaṇikān pratyākhyāsyati,",
    "K03psp_4u:1593": " asti mayā yuṣmanto bhikṣādakulāny avyavalokayitavyāny upasaṃkramitavyāni,",
    "K03psp_4u:1594": " sa tān dharmaśravaṇikān pratyākhyāsyati pratyākhyātās te pratyudāvartiṣyante,",
    "K03psp_4u:1595": " iyam api subhūte visāmagrī bhaviṣyati prajñāpāramitāṃ likhatāṃ bhāvayatām uddiśatāṃ",
    "K03psp_4u:1596": " svādhyāyatām idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1597": " iti kulavyavalokanavaidhuryam",
    "K03psp_4u:1598": " punar aparaṃ subhūte māraḥ pāpīyān bhikṣuveṣeṇa tathātathopāyena ceṣṭiṣyate yathāyathopāyena,",
    "K03psp_4u:1599": " imāṃ prajñāpāramitāṃ na kaścil likhiṣyati nodgrahīṣyati na paryavāpsyati na dhārayiṣyati na vācayiṣyati na svādhyāsyati na manasikariṣyati.",
    "K03psp_4u:1600": " evam ukte āyuṣmān subhūtir bhagavantam etad avocat:",
    "K03psp_4u:1601": " kena kāraṇena bhagavan māraḥ pāpīyān bhikṣuveṣeṇa tathātathā ceṣṭiṣyate yathāyathā",
    "K03psp_4u:1602": " na kaścid imāṃ gambhīrāṃ prajñāpāramitāṃ likhiṣyati nodgrahīṣyati na paryavāpsyati",
    "K03psp_4u:1603": " na dhārayiṣyati na vācayiṣyati na svādhyāsyati na manasikariṣyati?",
    "K03psp_4u:1604": " bhagavān āha:",
    "K03psp_4u:1605": " prajñāpāramitānirjātāni hi sarvasattvānāṃ kleśaprahāṇāny evaṃ tathātathopāyena ceṣṭiṣyate",
    "K03psp_4u:1606": " yathāyathā na kaścid imāṃ gambhīrāṃ prajñāpāramitāṃ likhiṣyati nodgrahīṣyati na paryavāpsyati",
    "K03psp_4u:1607": " na dhārayiṣyati na vācayiṣyati na svādhyāsyati na manasikariṣyati.",
    "K03psp_4u:1608": " punar aparaṃ subhūte māraḥ pāpīyān bhikṣuveṣeṇāgatya bhedaṃ prakṣepsyati vivecayiṣyati,",
    "K03psp_4u:1609": " naiṣā prajñāpāramitā yathāsmākaṃ sūtrāntam āgatam ity asya prajñāpāramitāyāṃ likhyamānāyām",
    "K03psp_4u:1610": " uddiśyamānāyāṃ paryavāpyamānāyāṃ svādhyāyamānāyāṃ yoniśo manasikriyamāṇāyāṃ bhāvyamānāyām,",
    "K03psp_4u:1611": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1612": " punar aparaṃ subhūte māraḥ pāpīyān bhikṣuveṣeṇa bodhisattvān upasaṃkramyaivaṃ vakṣyati,",
    "K03psp_4u:1613": " ya iha gambhīrāyāṃ prajñāpāramitāyāṃ carati sa bodhisattvo bhūtakoṭīṃ sākṣātkaroti,",
    "K03psp_4u:1614": " srotaāpattiphalaṃ vā prāpnoti sakṛdāgāmiphalaṃ vā anāgāmiphalaṃ vā arhattvaṃ vā prāpnoti pratyekabodhiṃ vā prāpnoti,",
    "K03psp_4u:1615": " tadvacanaṃ śrutvā na prajñāpāramitāyāṃ cariṣyati,",
    "K03psp_4u:1616": " iyam api subhūte visāmagrī bhaviṣyati,",
    "K03psp_4u:1617": " iha gambhīrāyāṃ prajñāpāramitāyāṃ bhāṣyamāṇāyāṃ deśyamānāyāṃ vācyamānāyāṃ yāvad (PSP_4:53)",
    "K03psp_4u:1618": " bhāvyamānāyām,",
    "K03psp_4u:1619": " idam api subhūte bodhisattvānāṃ mahāsattvānāṃ mārakarma veditavyam. iti mārasya pāpīyaso bhedaprayogaḥ",
    "K03psp_4u:1620": " punar aparaṃ subhūte iha gambhīrāyāṃ prajñāpāramitāyāṃ likhyamānāyāṃ yāvad bhāvyamānāyāṃ bahūni mārakarmāṇy utpatsyante,",
    "K03psp_4u:1621": " yāny antarāyakarāṇi bhaviṣyanti tāni mārakarmāṇi bodhisattvena mahāsattvena vivarjayitavyāni.",
    "K03psp_4u:1622": " subhūtir āha:",
    "K03psp_4u:1623": " katamāni tāni bhagavan mārakarmāṇi yāni bodhisattvena mahāsattvena bodhavyāni buddhvā ca vivarjitavyāni?",
    "K03psp_4u:1624": " bhagavān āha:",
    "K03psp_4u:1625": " prajñāpāramitāpratirūpakāni subhūte mārakarmāṇy utpatsyante. evaṃ dhyānapāramitā vīryapāramitā kṣāntipāramitā śīlapāramitā,",
    "K03psp_4u:1626": " dānapāramitāpratirūpakāṇi mārakarmāṇy utpatsyante,",
    "K03psp_4u:1627": " yāni bodhisattvena mahāsattvena bodhavyāni buddhvā ca vivarjayitavyāni.",
    "K03psp_4u:1628": " punar aparaṃ subhūte adhyātmaśūnyatāpratirūpakāṇi yāvad abhāvasvabhāvaśūnyatāpratirūpakāṇi mārakarmāṇy utpatsyante,",
    "K03psp_4u:1629": " śrāvakapratyekabuddhapratisaṃyuktāni mārakarmāṇy utpatsyante,",
    "K03psp_4u:1630": " tāni buddhvā bodhisattvena mahāsattvena mārakarmāṇi vivarjayitavyāni. evañ ca vakṣyati,",
    "K03psp_4u:1631": " etān paryavāpnuhi etān paryavāpya ihaiva srotaāpattiphalaṃ prāpnuhi sakṛdāgāmiphalam anāgāmiphalam arhattvaṃ prāpnuhi,",
    "K03psp_4u:1632": " imāny eva tvaṃ catvāri smṛtyupasthānāni bhāvaya samyakprahāṇāni bhāvaya ṛddhipādendriyabalabodhyaṅgamārgān",
    "K03psp_4u:1633": " bhāvaya śūnyatāvimokṣamukham ānimittavimokṣamukham apraṇihitavimokṣamukhaṃ bhāvaya",
    "K03psp_4u:1634": " kiṃ te 'nuttarāṃ samyaksaṃbodhim abhisaṃboddhuṃ,",
    "K03psp_4u:1635": " iyam api subhūte visāmagrī bhaviṣyati,",
    "K03psp_4u:1636": " iha gambhīrāyāṃ prajñāpāramitāyāṃ likhyamānāyām udgṛhyamāṇāyāṃ yāvan manasikriyamāṇāyāṃ",
    "K03psp_4u:1637": " bhāvyamānāyāṃ māraḥ pāpīyān evaṃrūpāṇi mārakarmāṇi upasaṃhariṣyati. iti prativarṇikopasaṃhāraḥ",
    "K03psp_4u:1638": " punar aparaṃ subhūte māraḥ pāpīyān buddhaveṣeṇopasaṃkramiṣyati,",
    "K03psp_4u:1639": " suvarṇavarṇakāyena vyāmaprabhāṃ kṛtvā tatra bodhisattvas taṃ dṛṣṭvā spṛhām utpādya sarvajñatāyāḥ parihāsyati,",
    "K03psp_4u:1640": " iyam api subhūte visāmagrī bhaviṣyati,",
    "K03psp_4u:1641": " iha gambhīrāyāṃ prajñāpāramitāyāṃ likhyamānāyām uddiśyamānāyāṃ svādhyāyamānāyāṃ bhāṣyamāṇāyāṃ yoniśo manasikriyamāṇāyāṃ bhāvyamānāyām,",
    "K03psp_4u:1642": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1643": " punar aparaṃ subhūte māraḥ pāpīyāṃs teṣāṃ kulaputrāṇāṃ kuladuhitṛṇāṃ ca purato buddhapramukhaṃ bhikṣusaṃgham upadarśayiṣyati,",
    "K03psp_4u:1644": " sa tatra bodhisattvaḥ spṛhām utpādayiṣyati,",
    "K03psp_4u:1645": " aham apy anāgate 'dhvany evaṃrūpas tathāgato 'rhan samyaksaṃbuddhaḥ syām,",
    "K03psp_4u:1646": " evaṃ ca bhikṣugaṇaṃ parikarṣeyaṃ yathā yaṃ tathāgato dharmaṃ deśayati tathaivāham api dharmaṃ deśayeyaṃ,",
    "K03psp_4u:1647": " sa tatra spṛhām utpādayiṣyati spṛhām utpādya sarvajñatāyāḥ parihāsyati,",
    "K03psp_4u:1648": " iyam api subhūte visāmagrī bhaviṣyati,",
    "K03psp_4u:1649": " iha gambhīrāyāṃ prajñāpāramitāyāṃ likhyamānāyām uddiśyamānāyāṃ paryavāpyamānāyāṃ bhāṣyamāṇāyāṃ manasikriyamāṇāyāṃ bhāvyamānāyām,",
    "K03psp_4u:1650": " idam api subhūte bodhisattvānāṃ mahāsattvānāṃ mārakarma veditavyam.",
    "K03psp_4u:1651": " punar aparaṃ subhūte māraḥ pāpīyān anekāni bodhisattvaśatāni anekāni bodhisattvasahasrāṇi upadarśayati,",
    "K03psp_4u:1652": " ye dānapāramitāyāṃ cariṣyanti,",
    "K03psp_4u:1653": " evaṃ śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāṃ prajñāpāramitāyāṃ cariṣyanti,",
    "K03psp_4u:1654": " te bodhisattvās teṣāṃ māranirmitānām antike spṛhām utpādayiṣyanti spṛhām utpādya sarvajñatāyāḥ parihāsyanti,",
    "K03psp_4u:1655": " iyam api subhūte visāmagrī bhaviṣyati,",
    "K03psp_4u:1656": " iha gambhīrāyāṃ prajñāpāramitāyāṃ likhyamānāyām uddiśyamānāyāṃ svādhyāyamānāyāṃ yoniśo manasikriyamāṇāyāṃ bhāvyamānāyām,",
    "K03psp_4u:1657": " idam api subhūte bodhisattvānāṃ mahāsattvānāṃ mārakarma veditavyam. tat kasya hetor?",
    "K03psp_4u:1658": " na hīha subhūte gambhīrāyāṃ prajñāpāramitāyāṃ rūpaṃ saṃvidyate,",
    "K03psp_4u:1659": " na vedanā na saṃjñā na saṃskārāḥ,",
    "K03psp_4u:1660": " na vijñānaṃ saṃvidyate,",
    "K03psp_4u:1661": " na skandhā na dhātavo nāyatanāni na pratītyasamutpādo na pratītyasamutpādāṅgāni saṃvidyante,",
    "K03psp_4u:1662": " na pāramitā na bodhipakṣyā dharmā nāryasatyāni nāpramāṇadhyānārūpyasamāpattayaḥ nāṣṭavimokṣā na navānupūrvavihārasamāpattayaḥ na śūnyatānimittāpraṇihitābhijñāḥ",
    "K03psp_4u:1663": " na sarvaśūnyatā na sarvasamādhayaḥ na sarvadhāraṇīmukhāni saṃvidyante,",
    "K03psp_4u:1664": " na tathāgatabalāni na vaiśāradyāni na pratisaṃvido nāveṇikabuddhadharmā na vimokṣamukhāni na bodhiḥ saṃvidyate,",
    "K03psp_4u:1665": " yatra ca subhūte na rūpaṃ saṃvidyate,",
    "K03psp_4u:1666": " na vedanā na saṃjñā na saṃskārā na vijñānaṃ saṃvidyate,",
    "K03psp_4u:1667": " na skandhā na dhātavo nāyatanāni na pratītyasamutpādo na pratītyasamutpādāṅgāni na",
    "K03psp_4u:1668": " pāramitā na bodhipakṣyā dharmā nāryasatyāni nāpramāṇadhyānārūpyasamāpattayo nāṣṭavimokṣā",
    "K03psp_4u:1669": " na navānupūrvavihārasamāpattayo na śūnyatānimittāpraṇihitābhijñā na sarvaśūnyatā",
    "K03psp_4u:1670": " na sarvasamādhayo na (PSP_4:55)",
    "K03psp_4u:1671": " sarvadhāraṇīmukhāni na tathāgatabalāni na vaiśāradyāni na pratisaṃvido nāveṇikabuddhadharmā na vimokṣamukhāni na bodhiḥ saṃvidyate,",
    "K03psp_4u:1672": " yatra na bodhir na tatra buddho na bodhisattvā na śrāvakāḥ saṃvidyante. tat kasya hetoḥ?",
    "K03psp_4u:1673": " svabhāvaśūnyā hi subhūte sarvadharmāḥ.",
    "K03psp_4u:1674": " ity ayathāviṣayādispṛhotpādaḥ",
    "K03psp_4u:1675": " punar aparaṃ subhūte bahvantarāyeyaṃ prajñāpāramitā bhaviṣyati,",
    "K03psp_4u:1676": " teṣāṃ kulaputrāṇāṃ kuladuhitṛṇāṃ ca imāṃ prajñāpāramitāṃ dhārayatāṃ vācayatām uddiśatāṃ svādhyāyatāṃ yoniśo manasikurvatāṃ. tadyathāpi nāma subhūte yāni jāmbūdvīpakāni ratnāni,",
    "K03psp_4u:1677": " yad uta suvarṇamaṇimuktāvaiḍūryaśaṅkhaśilāpravāḍarajatādīni bahvantarāyāṇi bahupratyarthikāni",
    "K03psp_4u:1678": " bhaviṣyanti. evam etat subhūte teṣāṃ kulaputrāṇāṃ kuladuhitṛṇāṃ cāsyāṃ gambhīrāyāṃ",
    "K03psp_4u:1679": " prajñāpāramitāyāṃ likhyamānāyām uddiśyamānāyāṃ paryavāpyamānāyāṃ svādhyāyamānāyāṃ",
    "K03psp_4u:1680": " bhāṣyamāṇāyāṃ yoniśo manasikriyamāṇāyāṃ bhāvyamānāyāṃ bahavo 'ntarāyā bhaviṣyanti",
    "K03psp_4u:1681": " bahavaḥ pratyarthikāḥ.",
    "K03psp_4u:1682": " subhūtir āha:",
    "K03psp_4u:1683": " evam etad bhagavann evam etat sugata,",
    "K03psp_4u:1684": " bahupratyarthikāni bhaviṣyanti prajñāpāramitāpratisaṃyuktāni sūtrāṇi,",
    "K03psp_4u:1685": " mārādhiṣṭhitās te mohapuruṣā bhaviṣyanti,",
    "K03psp_4u:1686": " ya imāṃ gambhīrāṃ prajñāpāramitāṃ likhatām uddiśatāṃ svādhyāyatāṃ bhāvayatām antarāyaṃ kariṣyanti. alpabuddhayas te bhagavan mohapuruṣā bhaviṣyanti,",
    "K03psp_4u:1687": " mandabuddhayo ye 'syāṃ gambhīrāyāṃ prajñāpāramitāyāṃ likhyamānāyāṃ yāvad bhāvyamānāyām antarāyaṃ kariṣyanti. na teṣām udārodāreṣu dharmeṣu buddhiḥ",
    "K03psp_4u:1688": " ya imāṃ gambhīrāṃ prajñāpāramitān na likhiṣyanti likhyamānāyām antarāyaṃ kariṣyanti yāvan na bhāvayiṣyanti bhāvyamānāyāñ cāntarāyaṃ kariṣyanti.",
    "K03psp_4u:1689": " bhagavān āha:",
    "K03psp_4u:1690": " evam etat subhūte evam etat mārādhiṣṭhitās te kulaputrāḥ kuladuhitaraś ca bhaviṣyanti",
    "K03psp_4u:1691": " navayānasaṃprasthitā anavaropitakuśalamūlāḥ parīttakuśalamūlāḥ na pūrvajinakṛtādhikārā",
    "K03psp_4u:1692": " aparigṛhītakalyāṇamitrā,",
    "K03psp_4u:1693": " ya imāṃ gambhīrāṃ prajñāpāramitāṃ na likhiṣyanti na vācayiṣyanti noddekṣyanti na svādhyāsyanti na yoniśo manasikariṣyanti,",
    "K03psp_4u:1694": " ye 'ntarāyaṃ kariṣyanti,",
    "K03psp_4u:1695": " alpabuddhikās te kulaputrāḥ kuladuhitaraś ca mandabuddhikāḥ parīttabuddhikā,",
    "K03psp_4u:1696": " na ca teṣām udārodāreṣu dharmeṣu cittaṃ kramiṣyati,",
    "K03psp_4u:1697": " ya imāṃ gambhīrāṃ prajñāpāramitāṃ na (PSP_4:56)",
    "K03psp_4u:1698": " likhiṣyanti na dhārayiṣyanti noddekṣyanti na svādhyāsyanti na yoniśo manasikariṣyanti yāvan na bhāvayiṣyanti,",
    "K03psp_4u:1699": " anyeṣāñ ca likhatāṃ yāvad bhāvayatām antarāyaṃ kariṣyanti,",
    "K03psp_4u:1700": " kiñ cāpi subhūte iha gambhīrāyāṃ prajñāpāramitāyāṃ likhyamānāyāṃ yāvad bhāvyamānāyām imāni mārakarmāṇy utpatsyante,",
    "K03psp_4u:1701": " sacet punaḥ subhūte yad imāṃ gambhīrāṃ prajñāpāramitāṃ kulaputrāṇāṃ kuladuhitṛṇāṃ ca likhatāṃ svādhyāyatām uddiśatāṃ yoniśo manasikurvatāṃ bhāvayatāṃ mārakarmāṇi notpatsyante,",
    "K03psp_4u:1702": " uttare ca dhyānapāramitāṃ paripūrayiṣyanti,",
    "K03psp_4u:1703": " vīryapāramitāṃ kṣāntipāramitāṃ śīlapāramitāṃ dānapāramitāṃ paripūrayiṣyanti,",
    "K03psp_4u:1704": " sarvaśūnyatāḥ saptatriṃśadbodhipakṣān dharmān paripūrayiṣyanti,",
    "K03psp_4u:1705": " sarvasamādhidhāraṇīvimokṣamukhāni apramāṇadhyānārūpyasamāpattīḥ pañcābhijñā daśabodhisattvabhūmīr",
    "K03psp_4u:1706": " balāni vaiśāradyāni pratisaṃvida āveṇikabuddhadharmān yāvat sarvajñatāṃ paripūrayiṣyanti.",
    "K03psp_4u:1707": " veditavyam idaṃ subhūte buddhānubhāva eṣa yenaiṣāṃ kulaputrāṇāṃ kuladuhitṛṇāṃ ca",
    "K03psp_4u:1708": " imāṃ gambhīrāṃ prajñāpāramitāṃ likhatāṃ vācayatām uddiśatāṃ svādhyāyatāṃ yoniśo manasikurvatāṃ",
    "K03psp_4u:1709": " nāntarāyā utpatsyante,",
    "K03psp_4u:1710": " uttare ca sarvāḥ pāramitāḥ paripūrayiṣyanti,",
    "K03psp_4u:1711": " sarvaśūnyatāḥ sarvabodhipakṣyān dharmān sarvasamādhīn sarvadhāraṇīmukhāni sarvavimokṣamukhāni paripūrayiṣyanti,",
    "K03psp_4u:1712": " catvāri dhyānāni catvāry apramāṇāni catasra ārūpyasamāpattīḥ pañcābhijñāḥ paripūrayiṣyanti,",
    "K03psp_4u:1713": " daśa bodhisattvabhūmīḥ paripūrayiṣyanti,",
    "K03psp_4u:1714": " daśa tathāgatabalāni catvāri vaiśāradyāni catasraḥ pratisaṃvido 'ṣṭādaśāveṇikān buddhadharmān paripūrayiṣyanti,",
    "K03psp_4u:1715": " sarvākārajñatāṃ paripūrayiṣyanti. ye 'pi te daśasu dikṣu buddhā bhagavantas tiṣṭhanti dhriyante yāpayanti dharmañ ca deśayanti,",
    "K03psp_4u:1716": " te 'pi teṣāṃ kulaputrāṇāṃ kuladuhitṛṇāṃ ca kṛtaśa udyogam āpatsyante,",
    "K03psp_4u:1717": " imāṃ gambhīrāṃ prajñāpāramitāṃ likhatāṃ vācayatāṃ svādhyāyatāṃ yoniśo manasikurvatāṃ,",
    "K03psp_4u:1718": " ye 'pi te daśasu dikṣu avinivartanīyā bodhisattvās te 'pi teṣāṃ kulaputrāṇāṃ kuladuhitṛṇāṃ",
    "K03psp_4u:1719": " ca imāṃ gambhīrāṃ prajñāpāramitāṃ likhatāṃ vācayatām uddiśatāṃ svādhyāyatāṃ yoniśo",
    "K03psp_4u:1720": " manasikurvatāṃ bhāvayatām udyogam āpatsyante anuparigrahīṣyanti,",
    "K03psp_4u:1721": " tadyathāpi nāma subhūte striyāḥ kasyāścid eva bahavaḥ putrā bhaveyuḥ,",
    "K03psp_4u:1722": " pañca vā daśa vā (PSP_4:57)",
    "K03psp_4u:1723": " viṃśatir vā triṃśad vā catvāriṃśad vā pañcāśad vā śataṃ vā sahasraṃ vā śatasahasraṃ vā,",
    "K03psp_4u:1724": " te 'syā mātur glānāyāḥ sarve 'py udyogam āpadyeran,",
    "K03psp_4u:1725": " kim ity asmākaṃ mātur antarāyo na bhavet,",
    "K03psp_4u:1726": " kim ity asmākaṃ mātā ciraṃ jīvet,",
    "K03psp_4u:1727": " kim ity asmākaṃ mātuḥ śarīre amanaāpaḥ sparśo na nipated,",
    "K03psp_4u:1728": " eṣāsmākaṃ jananī śarīrasya dātrī jīvitasya dhātrī,",
    "K03psp_4u:1729": " te tāṃ mātaram upasthitām upatiṣṭheran sugopitāṃ gopāyeyur,",
    "K03psp_4u:1730": " mā bhūd asyā jīvitāntarāyo vā śarīradaurbalyaṃ vā daṃśamaśakasarīsṛpopanipāto vā śītoṣṇakṣutpipāsādi duṣkhaṃ vā,",
    "K03psp_4u:1731": " evan te putrās tasyā mātuḥ sarvasukhopadhānāny upasaṃhareyuḥ,",
    "K03psp_4u:1732": " evan te tāṃ mātaraṃ sukelāyitāṃ kelāyeyur mimīyur eṣāsmākam asya lokasya darśayitrī. evam eva subhūte tathāgatā arhantaḥ samyaksaṃbuddhāḥ,",
    "K03psp_4u:1733": " imāṃ gambhīrāṃ prajñāpāramitāṃ buddhacakṣuṣā satatasamitaṃ samanvāharanti. tat kasya hetor?",
    "K03psp_4u:1734": " eṣā hi gambhīrā prajñāpāramitāsmākaṃ sarvabuddhadharmāṇāṃ jananī jñānālokasya kārikā,",
    "K03psp_4u:1735": " ye 'pi te daśasu dikṣu gaṅgānadīvālukopameṣu lokadhātuṣu buddhā bhagavantas tiṣṭhanti dhriyante yāpayanti,",
    "K03psp_4u:1736": " te 'pīmām eva prajñāpāramitāṃ buddhacakṣuṣā satatasamitaṃ samanvāharanti. tat kasya hetor?",
    "K03psp_4u:1737": " eṣā hi gambhīrā prajñāpāramitā jananī tathāgatānām,",
    "K03psp_4u:1738": " asya ca sarvajñajñānasya saṃdarśayitrī,",
    "K03psp_4u:1739": " tena tathāgatāḥ kṛtajñatām upādāya ye imāṃ gambhīrāṃ prajñāpāramitāṃ buddhacakṣuṣā satatasamitaṃ samanvāharanti. tat kasya hetoḥ?",
    "K03psp_4u:1740": " ato nirjātā hi tathāgatānāṃ dhyānavīryakṣāntiśīladānapāramitā,",
    "K03psp_4u:1741": " ato nirjātā hi tathāgatānām adhyātmaśūnyatā yāvad abhāvasvabhāvaśūnyatā,",
    "K03psp_4u:1742": " ato nirjātāni catvāri smṛtyupasthānāni catvāri samyakprahāṇāni catvāra ṛddhipādāḥ pañcendriyāṇi pañcabalāni saptabodhyaṅgāni āryāṣṭāṅgo mārgaḥ,",
    "K03psp_4u:1743": " ato nirjātāni trīṇi vimokṣamukhāni,",
    "K03psp_4u:1744": " ato nirjātāni catvāry āryasatyāni,",
    "K03psp_4u:1745": " ato nirjātāni catvāri dhyānāni catvāry apramāṇāni catasra ārūpyasamāpattayo,",
    "K03psp_4u:1746": " ato nirjātā aṣṭau vimokṣā navānupūrvavihārasamāpattayaḥ,",
    "K03psp_4u:1747": " ato nirjātāḥ sarvasamādhayaḥ sarvadhāraṇīmukhāni,",
    "K03psp_4u:1748": " ato nirjātāni daśatathāgatabalāni catvāri vaiśāradyāni catasraḥ pratisaṃvido 'ṣṭādaśāveṇikā buddhadharmāḥ,",
    "K03psp_4u:1749": " ato nirjātāḥ ṣaḍabhijñāḥ,",
    "K03psp_4u:1750": " ato nirjātā sarvabuddhānāṃ sarvākārajñatā,",
    "K03psp_4u:1751": " ato nirjātā aprameyāsaṃkhyeyā buddhadharmāḥ,",
    "K03psp_4u:1752": " ato nirjātāḥ srotāpannāḥ sakṛdāgāmino 'nāgāmino,",
    "K03psp_4u:1753": " 'to nirjātā arhantaḥ pratyekabuddhā,",
    "K03psp_4u:1754": " ato nirjātās tathāgatā arhantaḥ samyaksaṃbuddhāḥ. ye 'pi kecit subhūte (PSP_4:58)",
    "K03psp_4u:1755": " tathāgatā arhantaḥ samyaksaṃbuddhā anuttarāṃ samyaksaṃbodhim abhisaṃbuddhā abhisaṃbudhyante abhisaṃbhotsyante ca,",
    "K03psp_4u:1756": " sarve te imāṃ gambhīrāṃ prajñāpāramitām āgamyānuttarāṃ samyaksaṃbodhim abhisaṃbuddhāḥ abhisaṃbudhyante 'bhisaṃbhotsyante ca,",
    "K03psp_4u:1757": " ye 'pi te subhūte mahāyānasaṃprasthitāḥ kulaputrāḥ kuladuhitaraś ca imāṃ gambhīrāṃ",
    "K03psp_4u:1758": " prajñāpāramitāṃ likhiṣyanti dhārayiṣyanti vācayiṣyanti uddekṣyanti svādhyāsyanti",
    "K03psp_4u:1759": " yoniśo manasikariṣyanti sarve te tathāgatair arhadbhiḥ samyaksaṃbuddhair buddhacakṣuṣā",
    "K03psp_4u:1760": " satatasamitaṃ samanvāhriyante teṣāṃ subhūte bodhisattvānāṃ kulaputrāṇāṃ kuladuhitṛṇāñ",
    "K03psp_4u:1761": " ca tathāgatā arhantaḥ samyaksaṃbuddhāḥ satatasamitaṃ rakṣāvaraṇaṃ guptiṃ saṃvidhāsyanti",
    "K03psp_4u:1762": " yathānuttarāyāḥ samyaksaṃbodher na parihāsyanti.",
    "K03psp_4u:1763": " iti jāmbūdvīpakamahāratnodāharaṇādidṛṣṭāntena mahānubhāvatvam ity uktā doṣāḥ",
    "K03psp_4u:1764": " subhūtir āha:",
    "K03psp_4u:1765": " yad bhagavān āha,",
    "K03psp_4u:1766": " prajñāpāramitā tathāgatānām arhatāṃ samyaksaṃbuddhānāṃ janayitrī asya ca lokasya darśayitrī ti. kathaṃ ca bhagavan buddhānāṃ bhagavatāṃ prajñāpāramitā",
    "K03psp_4u:1767": " kathañ ca bhagavan prajñāpāramitāsya lokasya darśayitrī?",
    "K03psp_4u:1768": " kathañ ca bhagavan prajñāpāramitayā tathāgato janitaḥ?",
    "K03psp_4u:1769": " katamaś ca lokas tathāgatenākhyātaḥ?",
    "K03psp_4u:1770": " bhagavān āha:",
    "K03psp_4u:1771": " anayā subhūte gambhīrayā prajñāpāramitayā daśatathāgatabalāni janitāni,",
    "K03psp_4u:1772": " catvāri vaiśāradyāni catasraḥ pratisaṃvido mahākaruṇā mahāmaitrī mahāmuditā mahopekṣā aṣṭādaśāveṇikā buddhadharmā yāvat sarvākārajñatā janitā,",
    "K03psp_4u:1773": " ebhiś ca subhūte dharmais tathāgata iti prabhāvyate,",
    "K03psp_4u:1774": " tasmāt tarhi subhūte anayā gambhīrayā prajñāpāramitayā tathāgato janitaḥ. iti tathāgatanirvṛttijñānam",
    "K03psp_4u:1775": " subhūtir āha:",
    "K03psp_4u:1776": " katamaḥ punar bhagavaṃs tathāgatena loka ity ākhyātaḥ?",
    "K03psp_4u:1777": " bhagavān āha:",
    "K03psp_4u:1778": " pañca subhūte skandhās tathāgatena loka ākhyātaḥ.",
    "K03psp_4u:1779": " subhūtir āha:",
    "K03psp_4u:1780": " kathaṃ bhagavan prajñāpāramitāyā pañca skandhā darśitāḥ?",
    "K03psp_4u:1781": " bhagavān āha:",
    "K03psp_4u:1782": " na subhūte prajñāpāramitā imān pañca skandhān lujyamānān darśayati,",
    "K03psp_4u:1783": " na pralujyamānān darśayati,",
    "K03psp_4u:1784": " notpadyamānān (PSP_4:59)",
    "K03psp_4u:1785": " darśayati, na nirūdhyamānān darśayati,",
    "K03psp_4u:1786": " na saṃkliśyamānān na vyavadāyamānān darśayati,",
    "K03psp_4u:1787": " na vṛddhiṃ na hāniṃ darśayati,",
    "K03psp_4u:1788": " nāyūhaṃ na niryūhaṃ nātītān nānāgatān na pratyutpannān dharmān darśayati. tat kasya hetor?",
    "K03psp_4u:1789": " na hi śūnyatā lujyate vā pralujyate vā,",
    "K03psp_4u:1790": " nānimittaṃ lujyate vā pralujyate vā,",
    "K03psp_4u:1791": " nāpraṇihitaṃ lujyate vā pralujyate vā,",
    "K03psp_4u:1792": " nānabhisaṃskaro nānutpādo na nirodho nābhāvo nāsvabhāvo lujyate vā pralujyate vā. evaṃ hi subhūte tathāgatena gambhīrā prajñāpāramitā lokasya darśayitrī ākhyātā. iti lokasya jñānam",
    "K03psp_4u:1793": " ye 'pi te subhūte aprameyāṇāṃ sattvānām asaṃkhyeyānāṃ sattvānām aparimāṇānāṃ sattvānāṃ cittacaritāni prajānanti,",
    "K03psp_4u:1794": " aprameyāḥ sattvāḥ paracittavidas te 'pi prajñāpāramitām āgamya prajānanti. na punaḥ subhūte iha gambhīrāyāṃ prajñāpāramitāyāṃ sattvo na sattvaprajñaptir",
    "K03psp_4u:1795": " na rūpaṃ na rūpaprajñaptir upalabhyate,",
    "K03psp_4u:1796": " na vedanā na saṃjñā na saṃskārā,",
    "K03psp_4u:1797": " na vijñānaṃ na vijñānaprajñaptir upalabhyate,",
    "K03psp_4u:1798": " na cakṣūrūpaṃ na cakṣurvijñānaṃ na cakṣuḥsaṃsparśo na cakṣuḥsaṃsparśapratyayavedanā upalabhyate,",
    "K03psp_4u:1799": " na cakṣūrūpaprajñaptir upalabhyate,",
    "K03psp_4u:1800": " na cakṣurvijñānaprajñaptir upalabhyate,",
    "K03psp_4u:1801": " na cakṣuḥsaṃsparśaprajñaptir upalabhyate,",
    "K03psp_4u:1802": " na cakṣuḥsaṃsparśapratyayavedanāprajñaptir upalabhyate,",
    "K03psp_4u:1803": " evaṃ na śrotraṃ na śabdo na ghrāṇaṃ na gandho na jihvā na raso na kāyo na spraṣṭavyaṃ",
    "K03psp_4u:1804": " na mano na dharmo na manovijñānaṃ na manaḥsaṃsparśo na manaḥsaṃsparśapratyayavedanāprajñaptir",
    "K03psp_4u:1805": " upalabhyate. evaṃ na pāramitā na bodhipakṣyā dharmā na vimokṣamukhaṃ na balavaiśāradyapratisaṃvido",
    "K03psp_4u:1806": " nāveṇikabuddhadharmā yāvan na sarvākārajñatāprajñaptir upalabhyate. evaṃ hi subhūte",
    "K03psp_4u:1807": " iyaṃ gambhīrā prajñāpāramitā tathāgatānāṃ lokasya saṃdarśayitrī,",
    "K03psp_4u:1808": " sā punar iyaṃ gambhīrā prajñāpāramitā na rūpasya darśayitrī yāvan na sarvajñatāyā darśayitrī. tat kasya hetoḥ?",
    "K03psp_4u:1809": " prajñāpāramitā eva tāvat subhūte prajñāpāramitāyāṃ na saṃvidyate nopalabhyate,",
    "K03psp_4u:1810": " kutaḥ punā rūpam upalapsyate,",
    "K03psp_4u:1811": " vedanāsaṃjñāsaṃskārāḥ,",
    "K03psp_4u:1812": " kutaḥ punar vijñānam upalapsyate yāvat kutaḥ punaḥ sarvākārajñatā (PSP_4:60)",
    "K03psp_4u:1813": " upalapsyate. iti sarvacittacaritajñānam",
    "K03psp_4u:1814": " punar aparaṃ subhūte yāvantaḥ sattvāḥ sattvaprajñaptyā prajñapyante rūpiṇo vā arūpiṇo",
    "K03psp_4u:1815": " vā saṃjñino 'saṃjñino naivasaṃjñino nāsaṃjñina iha vā lokadhātau 'nyeṣu vā daśadiśi",
    "K03psp_4u:1816": " lokadhātuṣu yāvantaḥ sattvās teṣāṃ yāni saṃkṣiptāni cittāni vikṣiptāni cittāni tāni",
    "K03psp_4u:1817": " saṃkṣiptāni cittāni vikṣiptāni cittānīti yathābhūtaṃ prajānāti. kathañ ca subhūte",
    "K03psp_4u:1818": " tathāgatas teṣāṃ sattvānāṃ tāni saṃkṣiptāni cittāni vikṣiptāni cittānīti yathābhūtaṃ prajānāti?",
    "K03psp_4u:1819": " dharmatayā subhūte tathāgatas teṣāṃ sattvānāṃ saṃkṣiptāni cittāni vikṣiptāni cittānīti yathābhūtaṃ prajānāti.",
    "K03psp_4u:1820": " subhūtir āha:",
    "K03psp_4u:1821": " katamayā bhagavan dharmatayā tathāgatas teṣāṃ sattvānāṃ saṃkṣiptāni cittāni vikṣiptāni cittānīti yathābhūtaṃ prajānāti?",
    "K03psp_4u:1822": " bhagavān āha:",
    "K03psp_4u:1823": " yatra subhūte dharmatāyāṃ dharmataiva nopalabhyate prāg eva saṃkṣiptāni cittāni vikṣiptāni cittāni,",
    "K03psp_4u:1824": " anayā subhūte dharmatayā tathāgataḥ saṃkṣiptāni cittāni vikṣiptāni cittāni teṣāṃ sattvānāṃ yathābhūtaṃ prajānāti. iti cittasaṃkṣepajñānam",
    "K03psp_4u:1825": " punar aparaṃ subhūte tathāgato 'rhan samyaksaṃbuddho 'kṣayataḥ teṣāṃ sattvānāṃ saṃkṣiptāni",
    "K03psp_4u:1826": " cittāni vikṣiptāni cittāni yathābhūtaṃ prajānāti. kathaṃ ca subhūte tathāgatas teṣāṃ",
    "K03psp_4u:1827": " sattvānām akṣayataḥ saṃkṣiptāni cittāni vikṣiptāni cittāni yathābhūtaṃ prajānāti?",
    "K03psp_4u:1828": " iha subhūte tathāgato nirodhataḥ prahāṇatas teṣāṃ sattvānāṃ tāni cittāni yathābhūtaṃ prajānāti,",
    "K03psp_4u:1829": " śāntatas tucchato viviktataḥ tathāgato 'rhan samyaksaṃbuddhas teṣāṃ sattvānāṃ saṃkṣiptāni cittāni vikṣiptāni cittāni yathābhūtaṃ prajānāti. iti cittākṣayākārajñānam",
    "K03psp_4u:1830": " punar aparaṃ subhūte tathāgatas teṣāṃ sattvānāṃ sarāgaṃ cittaṃ sarāgaṃ cittam iti yathābhūtaṃ prajānāti,",
    "K03psp_4u:1831": " vītarāgaṃ cittaṃ vītarāgaṃ cittam iti yathābhūtaṃ prajānāti,",
    "K03psp_4u:1832": " sadoṣaṃ cittaṃ sadoṣaṃ cittam iti yathābhūtaṃ prajānāti,",
    "K03psp_4u:1833": " vigatadoṣaṃ cittaṃ vigatadoṣaṃ cittam iti yathābhūtaṃ prajānāti,",
    "K03psp_4u:1834": " samohaṃ cittaṃ samohaṃ cittam iti yathābhūtaṃ (PSP_4:61)",
    "K03psp_4u:1835": " prajānāti, vigatamohaṃ cittaṃ vigatamohaṃ cittam iti yathābhūtaṃ prajānāti.",
    "K03psp_4u:1836": " subhūtir āha:",
    "K03psp_4u:1837": " kathaṃ bhagavaṃs tathāgato 'rhan samyaksaṃbuddhas teṣāṃ sattvānāṃ sarāgaṃ cittaṃ sarāgaṃ cittam iti yathābhūtaṃ prajānāti?",
    "K03psp_4u:1838": " sadoṣaṃ cittaṃ sadoṣaṃ cittam iti yathābhūtaṃ prajānāti?",
    "K03psp_4u:1839": " samohaṃ cittaṃ samohaṃ cittam iti yathābhūtaṃ prajānāti?",
    "K03psp_4u:1840": " bhagavān āha:",
    "K03psp_4u:1841": " yā subhūte cittasya sarāgadoṣamohatā na sā cittasya yathābhūtatā. tat kasya hetor?",
    "K03psp_4u:1842": " na hi subhūte yathābhūtaṃ cittam upalabhyate na caitasikā dharmāḥ prāg eva sarāgaṃ",
    "K03psp_4u:1843": " vā sadoṣaṃ vā samohaṃ vā cittam upalapsyate. evaṃ hi subhūte tathāgataḥ prajñāpāramitām",
    "K03psp_4u:1844": " āgamya teṣāṃ sattvānāṃ sarāgaṃ cittaṃ sarāgaṃ cittam iti yathābhūtaṃ prajānāti,",
    "K03psp_4u:1845": " sadoṣaṃ cittaṃ sadoṣaṃ cittam iti yathābhutaṃ prajānāti,",
    "K03psp_4u:1846": " samohañ cittaṃ samohaṃ cittam iti yathābhūtaṃ prajānāti. kathaṃ ca subhūte tathāgatas teṣāṃ sattvānāṃ vigatarāgaṃ cittaṃ vigatarāgaṃ cittam iti yathābhūtaṃ prajānāti?",
    "K03psp_4u:1847": " vigatadoṣaṃ cittaṃ vigatadoṣaṃ cittam iti yathābhūtaṃ prajānāti?",
    "K03psp_4u:1848": " vigatamohaṃ cittaṃ vigatamohaṃ cittam iti yathābhūtaṃ prajānāti?",
    "K03psp_4u:1849": " yā subhūte cittasya vigatarāgatā na sā cittasya sarāgatā. tat kasya hetor?",
    "K03psp_4u:1850": " na hi subhūte dvayoś cittayoḥ samavadhānam asti. evaṃ yā subhūte cittasya vigatadoṣatā na sā cittasya sadoṣatā,",
    "K03psp_4u:1851": " yā subhūte cittasya vigatamohatā na sā cittasya samohatā. tat kasya hetor?",
    "K03psp_4u:1852": " na hi subhūte dvayoś cittayoḥ samavadhānam asti. evaṃ subhūte tathāgatas teṣāṃ sattvānāṃ vigatarāgaṃ cittaṃ vigatarāgaṃ cittam iti yathābhūtaṃ",
    "K03psp_4u:1853": " vigatadoṣaṃ cittaṃ vigatadoṣaṃ cittam iti yathābhūtaṃ prajānāti,",
    "K03psp_4u:1854": " vigatamohaṃ cittaṃ vigatamohaṃ cittam iti yathābhūtaṃ prajānāti.",
    "K03psp_4u:1855": " iti sarāgādicittajñānam",
    "K03psp_4u:1856": " punar aparaṃ subhūte tathāgata imāṃ prajñāpāramitām āgamya parasattvānāṃ parapudgalānāṃ",
    "K03psp_4u:1857": " vipulacittaṃ vipulacittam iti yathābhūtaṃ prajānāti. kathaṃ ca subhūte tathāgata",
    "K03psp_4u:1858": " imāṃ prajñāpāramitām āgamya parasattvānāṃ parapudgalānāṃ vipulaṃ cittaṃ vipulaṃ cittam",
    "K03psp_4u:1859": " iti yathābhutaṃ prajānāti?",
    "K03psp_4u:1860": " iha subhūte tathāgata imāṃ prajñāpāramitām āgamya parasattvānāṃ parapudgalānāṃ na",
    "K03psp_4u:1861": " vistīrṇaṃ cittaṃ na saṃkuñcitañ cittaṃ na hi vivarddhate cittaṃ na parihīyate cittaṃ",
    "K03psp_4u:1862": " nāgacchati na gacchati (PSP_4:62)",
    "K03psp_4u:1863": " cittam iti yathābhūtaṃ prajānāti. tat kasya hetoḥ?",
    "K03psp_4u:1864": " tathā hi subhūte cittasya svabhāvo nopalabhyate yena vistīrṇaṃ kriyate yāvad āgacched",
    "K03psp_4u:1865": " vā. evaṃ hi subhūte tathāgata imāṃ prajñāpāramitām āgamya parasattvānāṃ parapudgalānāṃ",
    "K03psp_4u:1866": " vipulaṃ cittaṃ vipulaṃ cittam iti yathābhūtaṃ prajānāti. iti vipulacittajñānam",
    "K03psp_4u:1867": " punar aparaṃ subhūte tathāgata imāṃ prajñāpāramitām āgamya parasattvānāṃ parapudgalānāṃ",
    "K03psp_4u:1868": " mahadgataṃ cittaṃ mahadgataṃ cittam iti yathābhūtaṃ prajānāti. kathaṃ ca subhūte",
    "K03psp_4u:1869": " tathāgata imāṃ prajñāpāramitām āgamya parasattvānāṃ parapudgalānāṃ mahadgataṃ cittaṃ",
    "K03psp_4u:1870": " mahadgataṃ cittam iti yathābhūtaṃ prajānāti?",
    "K03psp_4u:1871": " iha subhūte tathāgatas teṣāṃ parasattvānāṃ parapudgalānāṃ teṣāṃ cittānāṃ nāgamanaṃ na gamanaṃ notpādaṃ na nirodhaṃ na sthitiṃ nānyathātvaṃ samanupaśyati. tat kasya hetoḥ?",
    "K03psp_4u:1872": " na hi subhūte teṣāṃ cittānāṃ svabhāvaḥ saṃvidyate,",
    "K03psp_4u:1873": " ya āgacched vā gacched vā utpadyeta vā nirudhyeta vā sthīyeta vānyathā vā bhavet.",
    "K03psp_4u:1874": " evaṃ khalu subhūte tathāgata imāṃ prajñāpāramitām āgamya parasattvānāṃ parapudgalānāṃ",
    "K03psp_4u:1875": " mahadgataṃ cittaṃ mahadgataṃ cittam iti yathābhūtaṃ prajānāti. iti mahadgatacittajñānam",
    "K03psp_4u:1876": " punar aparaṃ subhūte tathāgata imāṃ prajñāpāramitām āgamya parasattvānāṃ parapudgalānām",
    "K03psp_4u:1877": " apramāṇaṃ cittam apramāṇaṃ cittam iti yathābhūtaṃ prajānāti. kathaṃ ca subhūte tathāgata",
    "K03psp_4u:1878": " imāṃ prajñāpāramitām āgamya parasattvānāṃ parapudgalānām apramāṇaṃ cittam apramāṇaṃ",
    "K03psp_4u:1879": " cittam iti yathābhūtaṃ prajānāti?",
    "K03psp_4u:1880": " iha subhūte tathāgata imāṃ prajñāpāramitām āgamya parasattvānāṃ parapudgalānāṃ tac cittaṃ na sthitaṃ nāsthitaṃ na viṣṭhitaṃ nāviṣṭhitaṃ samanupaśyati. tat kasya hetoḥ?",
    "K03psp_4u:1881": " anāśrayā hi subhūte cittadhārā apramāṇā,",
    "K03psp_4u:1882": " na hi teṣām āśrayaḥ saṃvidyate yatra pratiṣṭheran. evaṃ hi subhūte tathāgata imāṃ",
    "K03psp_4u:1883": " prajñāpāramitām āgamya parasattvānāṃ parapudgalānām apramāṇāni cittāny apramāṇāni",
    "K03psp_4u:1884": " cittānīti yathābhūtaṃ prajānāti.",
    "K03psp_4u:1885": " ity apramāṇacittajñānam",
    "K03psp_4u:1886": " punar aparaṃ subhūte tathāgata imāṃ prajñāpāramitām āgamya parasattvānāṃ parapudgalānām",
    "K03psp_4u:1887": " anidarśanaṃ cittam anidarśanaṃ cittam iti yathābhūtaṃ prajānāti. kathaṃ ca subhūte",
    "K03psp_4u:1888": " tathāgata imāṃ prajñāpāramitām āgamya parasattvānāṃ parapudgalānām anidarśanaṃ cittam",
    "K03psp_4u:1889": " anidarśanaṃ cittam iti yathābhūtaṃ prajānāti?",
    "K03psp_4u:1890": " iha subhūte tathāgata imāṃ prajñāpāramitām āgamya parasattvānāṃ parapudgalānāṃ alakṣaṇāni",
    "K03psp_4u:1891": " cittāni svabhāvarahitāni cittāni yathābhūtaṃ prajānāti svalakṣaṇaśūnyatām upādāya.",
    "K03psp_4u:1892": " evaṃ hi subhūte tathāgata imāṃ prajñāpāramitām āgamya parasattvānāṃ parapudgalānām",
    "K03psp_4u:1893": " anidarśanañ cittam anidarśanaṃ cittam iti yathābhūtaṃ prajānāti. ity anidarśanacittajñānam",
    "K03psp_4u:1894": " punar aparaṃ subhūte tathāgata imāṃ prajñāpāramitām āgamya parasattvānāṃ parapudgalānām",
    "K03psp_4u:1895": " adṛśyaṃ cittam adṛśyaṃ cittam iti yathābhūtaṃ prajānāti. kathaṃ ca subhūte tathāgata",
    "K03psp_4u:1896": " imāṃ prajñāpāramitām āgamya parasattvānāṃ parapudgalānām adṛśyaṃ cittam adṛśyaṃ cittam",
    "K03psp_4u:1897": " iti yathābhūtaṃ prajānāti?",
    "K03psp_4u:1898": " iti hi subhūte tathāgatasyārhataḥ samyaksaṃbuddhasya pañcānāṃ cakṣuṣāṃ tāni paracittāni",
    "K03psp_4u:1899": " nāvabhāsam āgacchanti. evaṃ hi subhūte tathāgato 'rhan samyaksaṃbuddha imāṃ prajñāpāramitām",
    "K03psp_4u:1900": " āgamya parasattvānāṃ parapudgalānām adṛśyaṃ cittam adṛśyaṃ cittam iti yathābhūtaṃ",
    "K03psp_4u:1901": " prajānāti. ity adṛśyacittajñānam",
    "K03psp_4u:1902": " punar aparaṃ subhūte tathāgata imāṃ prajñāpāramitām āgamya parasattvānāṃ parapudgalānāṃ",
    "K03psp_4u:1903": " ca cittonmiñjitāni nimiñjitāni saṃmiñjitāni prasāritāni yathābhūtaṃ prajānāti. kathaṃ",
    "K03psp_4u:1904": " ca subhūte tathāgata imāṃ prajñāpāramitām āgamya parasattvānāṃ parapudgalānāṃ cittonmiñjitāni",
    "K03psp_4u:1905": " nimiñjitāni saṃmiñjitāni prasāritāni yathābhūtaṃ prajānāti?",
    "K03psp_4u:1906": " iha subhūte tathāgata imāṃ prajñāpāramitām āgamya parasattvānāṃ parapudgalānāṃ tāni cittonmiñjitāni nimiñjitāni saṃmiñjitāni prasāritāny evaṃ",
    "K03psp_4u:1907": " yāni kānicit sattvānāṃ cittonmiñjitāni vā nimiñjitāni vā saṃmiñjitāni vā prasāritāni vā utpadyamānāny utpadyante,",
    "K03psp_4u:1908": " sarvāṇi tāni rūpasaṃniśritāni,",
    "K03psp_4u:1909": " vedanā saṃjñā saṃskārāḥ,",
    "K03psp_4u:1910": " vijñānasaṃniśritāni vā utpadyamānāny utpadyante.",
    "K03psp_4u:1911": " evaṃ hi subhūte tathāgatas teṣām imāṃ prajñāpāramitām āgamya cittonmiñjitāni nimiñjitāni saṃmiñjitāni prasāritāni yathābhūtaṃ prajānāti,",
    "K03psp_4u:1912": " bhavati tathāgataḥ paraṃmaraṇād iti rūpagatam etat,",
    "K03psp_4u:1913": " na bhavati,",
    "K03psp_4u:1914": " bhavati ca na bhavati ca,",
    "K03psp_4u:1915": " naiva bhavati na na bhavati tathāgataḥ paraṃmaraṇād iti rūpagatam etat,",
    "K03psp_4u:1916": " vedanā saṃjñā saṃskārā,",
    "K03psp_4u:1917": " bhavati tathāgataḥ paraṃmaraṇād iti vijñānagatam etat,",
    "K03psp_4u:1918": " na bhavati,",
    "K03psp_4u:1919": " bhavati ca na bhavati ca,",
    "K03psp_4u:1920": " naiva bhavati na na bhavati tathāgataḥ paraṃmaraṇād iti vijñānagatam etat.",
    "K03psp_4u:1921": " śāśvataś ca ātmā ca lokaś ca idam eva satyaṃ moham anyad iti rūpagatam etat,",
    "K03psp_4u:1922": " aśāśvataḥ,",
    "K03psp_4u:1923": " śāśvataś cāśāśvataś ca,",
    "K03psp_4u:1924": " naiva śāśvato nāśāśvata ātmā ca lokaś ca idam eva satyaṃ moham anyad iti rūpagatam etat,",
    "K03psp_4u:1925": " evaṃ vedanā saṃjñā saṃskārāḥ,",
    "K03psp_4u:1926": " śāśvata ātmā ca lokaś ca idam eva satyaṃ moham anyad iti vijñānagatam etat,",
    "K03psp_4u:1927": " aśāśvataḥ,",
    "K03psp_4u:1928": " śāśvataś cāśāśvataś ca,",
    "K03psp_4u:1929": " naiva śāśvato nāśāśvata ātmā ca lokaś ca idam eva satyaṃ moham anyad iti vijñānagatam etat.",
    "K03psp_4u:1930": " evam antavān ātmā ca lokaś ca idam eva satyaṃ moham anyad iti rūpagatam etat,",
    "K03psp_4u:1931": " evaṃ vedanā saṃjñā saṃskārā,",
    "K03psp_4u:1932": " antavān ātmā ca lokaś ca idam eva satyaṃ moham anyad iti vijñānagatam etat. evam ananta ātmā ca lokaś ca idam eva satyaṃ moham anyad iti rūpagatam",
    "K03psp_4u:1933": " vedanā saṃjñā saṃskārā,",
    "K03psp_4u:1934": " ananta ātmā ca lokaś ca idam eva satyaṃ moham anyad iti vijñānagatam etat,",
    "K03psp_4u:1935": " antavāṃś cānantaś cātmā ca lokaś ca idam eva satyaṃ moham anyad iti rūpagatam etat,",
    "K03psp_4u:1936": " vedanā saṃjñā saṃskārā,",
    "K03psp_4u:1937": " antavāṃś cānantaś cātmā ca lokaś ca idam eva satyaṃ moham anyad iti vijñānagatam etat,",
    "K03psp_4u:1938": " naivāntavān nānanta ātmā ca lokaś ca idam eva satyaṃ moham anyad iti rūpagatam etat,",
    "K03psp_4u:1939": " vedanā saṃjñā saṃskārā,",
    "K03psp_4u:1940": " naivāntavān nānanta ātmā ca lokaś ca idam eva satyaṃ moham anyad iti vijñānagatam etat.",
    "K03psp_4u:1941": " bhavaty ātmā ca lokaś ca paraṃmaraṇād idam eva satyaṃ moham anyad (PSP_4:65)",
    "K03psp_4u:1942": " iti rūpagatam etat,",
    "K03psp_4u:1943": " na bhavati,",
    "K03psp_4u:1944": " bhavati ca na bhavati ca,",
    "K03psp_4u:1945": " naiva bhavati na na bhavati ātmā ca lokaś ca paraṃmaraṇād idam eva satyaṃ moham anyad iti rūpagatam etat,",
    "K03psp_4u:1946": " vedanā saṃjñā saṃskārā,",
    "K03psp_4u:1947": " bhavaty ātmā ca lokaś ca paraṃmaraṇād idam eva satyaṃ moham anyad iti vijñānagatam etat,",
    "K03psp_4u:1948": " na bhavati,",
    "K03psp_4u:1949": " bhavati ca na bhavati ca,",
    "K03psp_4u:1950": " naiva bhavati na na bhavati ātmā ca lokaś ca paraṃmaraṇād idam eva satyaṃ moham anyad iti vijñānagatam etat.",
    "K03psp_4u:1951": " sa jīvas tac charīram anyo jīvo 'nyac charīram idam eva satyaṃ moham anyad iti rūpagatam etat,",
    "K03psp_4u:1952": " vedanā saṃjñā saṃskārāḥ,",
    "K03psp_4u:1953": " sa jīvas tac charīram anyo jīvo 'nyac charīram idam eva satyaṃ moham anyad iti vijñānagatam",
    "K03psp_4u:1954": " etat. evaṃ hi subhūte tathāgataḥ parasattvānāṃ parapudgalānāṃ cittonmiñjitāni nimiñjitāni",
    "K03psp_4u:1955": " saṃmiñjitāni prasāritāni yathābhūtaṃ prajānāti. iti cittonmiñjitādijñānam",
    "K03psp_4u:1956": " punar aparaṃ subhūte tathāgata imāṃ prajñāpāramitām āgamya rūpaṃ saṃjānīte. kim iti rūpaṃ saṃjānīte?",
    "K03psp_4u:1957": " tathā sañjānīte yathā tathatā avitathatā avikārā avikalpā animittā anābhogā aprapañcā nirupalambhā,",
    "K03psp_4u:1958": " vedanā saṃjñā saṃskārā,",
    "K03psp_4u:1959": " vijñānaṃ saṃjānīte. kim iti vijñānaṃ saṃjānīte?",
    "K03psp_4u:1960": " tathā saṃjānīte yathā tathatā avitathatā avikārā avikalpā animittā anābhogā aprapañcā",
    "K03psp_4u:1961": " nirupalambhā. evaṃ hi subhūte tathāgataḥ parasattvānāṃ parapudgalānāṃ prajñāpāramitām",
    "K03psp_4u:1962": " āgamya unmiñjitāni nimiñjitāni saṃmiñjitāni prasāritāni tathā jānāti yathā tathatā",
    "K03psp_4u:1963": " avitathatā avikārā avikalpā animittā anābhogā aprapañcā nirupalambhā. iti tathatākārajñānam",
    "K03psp_4u:1964": " iti subhūte yā unmiñjitanimiñjitasaṃnimiñjitaprasāritatathatā sā skandhadhātvāyatanapratītyasamutpādatathatā,",
    "K03psp_4u:1965": " yā skandhadhātvāyatanapratītyasamutpādatathatā sā sarvadharmatathatā,",
    "K03psp_4u:1966": " yā sarvadharmatathatā sā ṣaṇṇāṃ pāramitānāṃ tathatā,",
    "K03psp_4u:1967": " yā ṣaṇnāṃ pāramitānāṃ tathatā sā saptatriṃśad bodhipakṣyāṇāṃ dharmāṇāṃ tathatā,",
    "K03psp_4u:1968": " yā saptatriṃśad bodhipakṣyāṇāṃ dharmāṇāṃ tathatā sā sarvaśūnyatānāṃ tathatā, (PSP_4:66)",
    "K03psp_4u:1969": " yā sarvaśūnyatānāṃ tathatā sāṣṭānāṃ vimokṣāṇāṃ navānāñ cānupūrvavihārasamāpattīnāṃ tathatā,",
    "K03psp_4u:1970": " yā aṣṭānāṃ vimokṣyāṇāṃ navānāñ cānupūrvavihārasamāpattīnāṃ tathatā sāpramāṇadhyānārūpyasamāpattīnāṃ tathatā,",
    "K03psp_4u:1971": " yāpramāṇadhyānārūpyasamāpattīnāṃ tathatā sā caturṇām āryasatyānāṃ tathatā,",
    "K03psp_4u:1972": " yā caturṇām āryasatyānāṃ tathatā sā śūnyatānimittāpraṇihitavimokṣamukhānāṃ tathatā,",
    "K03psp_4u:1973": " yā śūnyatānimittāpraṇihitavimokṣamukhānāṃ tathatā sā ṣaṇṇām abhijñānāṃ tathatā,",
    "K03psp_4u:1974": " yā ṣaṇṇām abhijñānāṃ tathatā sā sarvasamādhīnāṃ tathatā,",
    "K03psp_4u:1975": " yā sarvasamādhīnāṃ tathatā sā sarvadhāraṇīmukhānāṃ tathatā,",
    "K03psp_4u:1976": " yā sarvadhāraṇīmukhānāṃ tathatā sā daśānāṃ tathāgatabalānāṃ tathatā,",
    "K03psp_4u:1977": " yā daśānāṃ tathāgatabalānāṃ tathatā sā caturṇāṃ vaiśāradyānāṃ tathatā,",
    "K03psp_4u:1978": " yā caturṇāṃ vaiśāradyānāṃ tathatā sā catasṛṇāṃ pratisaṃvidāṃ tathatā,",
    "K03psp_4u:1979": " yā catasṛṇāṃ pratisaṃvidāṃ tathatā sā mahāmaitryā mahākaruṇāyās tathatā,",
    "K03psp_4u:1980": " yā mahāmaitryā mahākaruṇāyās tathatā sāṣṭādaśānām āveṇikānāṃ buddhadharmāṇāṃ tathatā,",
    "K03psp_4u:1981": " yāṣṭādaśānām āveṇikānāṃ buddhadharmāṇāṃ tathatā sā sarvajñatāyās tathatā,",
    "K03psp_4u:1982": " yā sarvajñatāyās tathatā sā kuśalākuśalānāṃ dharmāṇāṃ tathatā,",
    "K03psp_4u:1983": " yā kuśalākuśalānāṃ dharmāṇāṃ tathatā sā laukikalokottarāṇāṃ sāsravānāsravāṇāṃ sāvadyānavadyānāṃ sakleśaniḥkleśāṇāṃ saṃkleśavyavadānānāṃ saṃskṛtāsaṃskṛtānāṃ dharmāṇāṃ tathatā,",
    "K03psp_4u:1984": " yā saṃskṛtāsaṃskṛtānāṃ dharmāṇāṃ tathatā sātītānāgatapratyutpannānāṃ dharmāṇāṃ tathatā,",
    "K03psp_4u:1985": " yātītānāgatapratyutpannānāṃ dharmāṇāṃ tathatā sā srotaāpannadharmatathatā,",
    "K03psp_4u:1986": " yā srotaāpannadharmatathatā sā srotaāpattiphalatathatā,",
    "K03psp_4u:1987": " yā srotaāpattiphalatathatā sā sakṛdāgāmidharmatathatā,",
    "K03psp_4u:1988": " yā sakṛdāgāmidharmatathatā sā sakṛdāgāmiphalatathatā,",
    "K03psp_4u:1989": " yā sakṛdāgāmiphalatathatā sā anāgāmidharmatathatā,",
    "K03psp_4u:1990": " yā anāgāmidharmatathatā sā anāgāmiphalatathatā,",
    "K03psp_4u:1991": " yā anāgāmiphalatathatā sā arhattvatathatā,",
    "K03psp_4u:1992": " yā arhattvatathatā sā arhattvaphalatathatā,",
    "K03psp_4u:1993": " yā arhattvaphalatathatā sā pratyekabuddhatathatā yā pratyekabuddhatathatā sā pratyekabodhitathatā,",
    "K03psp_4u:1994": " yā pratyekabodhitathatā sānuttarāyāḥ samyaksaṃbodhes tathatā,",
    "K03psp_4u:1995": " yānuttarāyāḥ samyaksaṃbodhes (PSP_4:67)",
    "K03psp_4u:1996": " tathatā sā tathāgatatathatā,",
    "K03psp_4u:1997": " yā tathāgatatathatā sā sarvasattvatathatā. iti hi yā ca tathāgatatathatā yā ca sarvasattvatathatā,",
    "K03psp_4u:1998": " ekaivaiṣā tathatā avinirbhāgatathatā,",
    "K03psp_4u:1999": " yā avinirbhāgatathatā sā akṣayā,",
    "K03psp_4u:2000": " yā cākṣayā sākṣayatvenādvaidhīkārā. iyaṃ subhūte sarvadharmatathatā,",
    "K03psp_4u:2001": " yā prajñāpāramitām āgamya tathāgatenābhisaṃbuddhā,",
    "K03psp_4u:2002": " evam iyaṃ subhūte prajñāpāramitā tathatā tathāgatānāṃ janayitrī,",
    "K03psp_4u:2003": " evaṃ hi subhūte iyaṃ prajñāpāramitā lokasya darśayitrī,",
    "K03psp_4u:2004": " evaṃ hi subhūte tathāgato 'rhan samyaksaṃbuddhaḥ sarvadharmatathatāṃ jānāti,",
    "K03psp_4u:2005": " avitathatām ananyatathatāṃ jānāti,",
    "K03psp_4u:2006": " yayā tathatayā tathāgato 'rhan samyaksaṃbuddha ity ucyate.",
    "K03psp_4u:2007": " subhūtir āha:",
    "K03psp_4u:2008": " gambhīrā bhagavan yad uta sarvadharmāṇāṃ tathatā avitathatā ananyatathatā. anayā bhagavaṃs tathatayā buddhānāṃ bhagavatāṃ bodhiḥ prakāśikā. ko 'tra bhagavann adhimokṣyate?",
    "K03psp_4u:2009": " anyatrāvinivartanīyair bodhisattvair mahāsattvair dṛṣṭisaṃpannair vā pudgalair arhadbhiḥ kṣīṇāsravair vā yāvad gambhīrā bhagavann ime dharmās",
    "K03psp_4u:2010": " bhagavān āha:",
    "K03psp_4u:2011": " tathā hi subhūte akṣayā tathatā. kasmād akṣayā?",
    "K03psp_4u:2012": " sarvadharmāṇām akṣayatvād akṣayā tathatā,",
    "K03psp_4u:2013": " eṣā sā subhūte tathatā tathāgatenānuttarāṃ samyaksaṃbodhim abhisaṃbudhyākhyātā yad uta sarvadharmatathatā. iti samyaksaṃbuddhasya tathatāvabodhatatparasamākhyānaprajñapanajñānāni",
    "K03psp_4u:2014": " atha khalu yāvantas trisāhasramahāsāhasralokadhātau kāmāvacarā rūpāvacarāś ca devaputrās",
    "K03psp_4u:2015": " te sarve divyāni candanacūrṇāni parigṛhya yena bhagavāṃs tenopasaṃkrāntā upasaṃkramya",
    "K03psp_4u:2016": " bhagavataḥ pādau śirasābhivandyaikānte tiṣṭhann,",
    "K03psp_4u:2017": " ekānte sthitāś ca te kāmāvacarā rūpāvacarāś ca devaputrā bhagavantam etad avocan:",
    "K03psp_4u:2018": " gambhīreyaṃ bhagavan prajñāpāramitā prakāśyate. kiṃlakṣaṇā bhagavan prajñāpāramitā?",
    "K03psp_4u:2019": " bhagavān āha:",
    "K03psp_4u:2020": " śūnyatālakṣaṇā hi devaputrā iyaṃ gambhīrā prajñāpāramitā,",
    "K03psp_4u:2021": " ānimittalakṣaṇā hi devaputrā iyaṃ gambhīrā prajñāpāramitā,",
    "K03psp_4u:2022": " apraṇihitalakṣaṇā hi devaputrā iyaṃ gambhīrā prajñāpāramitā.",
    "K03psp_4u:2023": " iti śūnyatānimittāpraṇihitalakṣaṇāni",
    "K03psp_4u:2024": " anutpādalakṣaṇā anirodhalakṣaṇā asaṃkleśalakṣaṇā avyavadānalakṣaṇā abhāvalakṣaṇā",
    "K03psp_4u:2025": " asvabhāvalakṣaṇā aniśritalakṣaṇā ākāśalakṣaṇā aśāśvatalakṣaṇā anucchedalakṣaṇā anabhisaṃskāralakṣaṇā",
    "K03psp_4u:2026": " anekārthalakṣaṇā anānārthalakṣaṇā anāgamanalakṣaṇā āgamanalakṣaṇā alakṣaṇā hi devaputrā",
    "K03psp_4u:2027": " iyaṃ gambhīrā prajñāpāramitā. evaṃlakṣaṇā hi devaputrā iyaṃ gambhīrā prajñāpāramitā,",
    "K03psp_4u:2028": " tathāgatena lokasaṃketena vyavahriyate na punaḥ paramārthena. ity anutpādānirodhādijñānam",
    "K03psp_4u:2029": " na hi devaputrā etāni lakṣaṇāni sadevamānuṣāsureṇa lokena śakyante vikopayitum. tat kasya hetoḥ?",
    "K03psp_4u:2030": " sadevamānuṣāsuro 'pi hi lokas tallakṣaṇa,",
    "K03psp_4u:2031": " evaṃ na hi devaputrā lakṣaṇaṃ lakṣaṇaṃ vikopayati,",
    "K03psp_4u:2032": " na lakṣaṇaṃ lakṣaṇaṃ prajānāti,",
    "K03psp_4u:2033": " nālakṣaṇaṃ lakṣaṇaṃ prajānāti,",
    "K03psp_4u:2034": " iti hi lakṣaṇāni ca alakṣaṇāni ca lakṣaṇālakṣaṇāni ca,",
    "K03psp_4u:2035": " tayor dvayor api nāsti saṃbhavaḥ,",
    "K03psp_4u:2036": " yena prajānīyād yo vā prajānīyāt.",
    "K03psp_4u:2037": " iti dharmatāvikopanajñānam",
    "K03psp_4u:2038": " na hi devaputrā etāni lakṣaṇāni rūpasaṃskṛtāni,",
    "K03psp_4u:2039": " evaṃ vedanāsaṃjñāsaṃskārā,",
    "K03psp_4u:2040": " na vijñānasaṃskṛtāni na dhātusaṃskṛtāni nāyatanasaṃskṛtāni na pratītyasamutpādasaṃskṛtāni",
    "K03psp_4u:2041": " na dānapāramitāsaṃskṛtāni na śīlapāramitāsaṃskṛtāni na kṣāntipāramitāsaṃskṛtāni na",
    "K03psp_4u:2042": " vīryapāramitāsaṃskṛtāni dhyānapāramitāsaṃskṛtāni prajñāpāramitāsaṃskṛtāni na sarvaśūnyatāsaṃskṛtāni",
    "K03psp_4u:2043": " na bodhipakṣyadharmasaṃskṛtāni nāryasatyasaṃskṛtāni nāpramāṇadhyānārūpyasamāpattyaṣṭavimokṣanavānupūrvavihārasamāpattisaṃskṛtāni",
    "K03psp_4u:2044": " na śūnyatānimittāpraṇihitasaṃskṛtāni,",
    "K03psp_4u:2045": " nābhijñāsaṃskṛtāni na sarvasamādhisaṃskṛtāni na sarvadhāraṇīmukhasaṃskṛtāni na tathāgatabalasaṃskṛtāni",
    "K03psp_4u:2046": " na vaiśāradyapratisaṃvidāveṇikabuddhadharmasaṃskṛtāni na sarvajñatāsaṃskṛtāni.",
    "K03psp_4u:2047": " ity anabhisaṃskārajñānam",
    "K03psp_4u:2048": " na hi devaputrā etāni lakṣaṇāni manuṣyāṇāṃ vā amanuṣyāṇāṃ vā sāsravāṇi vā anāsravāṇi vā laukikāni vā lokottarāṇi vā saṃskṛtāni vā asaṃskṛtāni",
    "K03psp_4u:2049": " atha khalu bhagavāṃs tān kāmāvacarān rūpāvacarāṃś ca devaputrān etad (PSP_4:69)",
    "K03psp_4u:2050": " avocat: yadi kaścid devaputrā ākāśaṃ kiṃ lakṣaṇam?",
    "K03psp_4u:2051": " iti vaded, api nu sa samyag vadamāno vadet.",
    "K03psp_4u:2052": " devaputrā āhur:",
    "K03psp_4u:2053": " na bhagavan samyag vadamāno vadet. tat kasya hetoḥ?",
    "K03psp_4u:2054": " na hi bhagavann ākāśaṃ kenacil lakṣaṇena saṃvidyate asaṃskṛtatvād ākāśadhātoḥ. ity avikalpajñānam",
    "K03psp_4u:2055": " bhagavān āha:",
    "K03psp_4u:2056": " utpādād vā devaputrās tathāgatānām anutpādād vā sthitaivaiṣā dharmadhātusthitir evaṃlakṣaṇā,",
    "K03psp_4u:2057": " yathā sthito lakṣaṇahetuḥ sā bhūtā tathāgatenābhisaṃbuddhā,",
    "K03psp_4u:2058": " tasmāt tathāgatas tathāgata ity ucyate.",
    "K03psp_4u:2059": " devaputrā āhuḥ:",
    "K03psp_4u:2060": " gambhīrāṇi bhagavann imāni lakṣaṇāni tathāgatenābhisaṃbuddhāni yeṣāṃ lakṣaṇānām abhisaṃbuddhatvāt,",
    "K03psp_4u:2061": " tathāgatasyāsaṅgajñānaṃ yeṣu lakṣaṇeṣu sthitvā tathāgatena sarvalakṣaṇāni saṃprakāśitāni,",
    "K03psp_4u:2062": " prajñāpāramitāsaṃprakāśanatayā bhagavaṃs tāni lakṣaṇāni saṃprakāśitāni. āścaryaṃ bhagavan yāvad gambhīreyaṃ prajñāpāramitā tathāgatānām arhatāṃ samyaksaṃbuddhānāṃ gocaro,",
    "K03psp_4u:2063": " yatra carato tathāgatenārhatā samyaksaṃbuddhenānuttarā samyaksaṃbodhir abhisaṃbuddhā,",
    "K03psp_4u:2064": " anuttarāṃ ca samyaksaṃbodhim abhisaṃbudhya sarvalakṣaṇānāṃ prabhedaḥ kṛto,",
    "K03psp_4u:2065": " rūpalakṣaṇasya vedanālakṣaṇasya saṃjñālakṣaṇasya saṃskāralakṣaṇasya vijñānalakṣaṇasya,",
    "K03psp_4u:2066": " evaṃ skandhalakṣaṇasya dhātulakṣaṇasya āyatanalakṣaṇasya pratītyasamutpādalakṣaṇasya prabhedaḥ kṛto yāvat sarvajñatālakṣaṇasya prabhedaḥ kṛtaḥ. iti prabhedajñānam",
    "K03psp_4u:2067": " atha khalu bhagavāṃs tān kāmāvacarān rūpāvacarāṃś ca devaputrān etad avocat:",
    "K03psp_4u:2068": " rūpāṇāṃ lakṣaṇaṃ devaputrā rūpam,",
    "K03psp_4u:2069": " evaṃ tat tathāgatenālakṣaṇam ity abhisaṃbuddham,",
    "K03psp_4u:2070": " anubhavalakṣaṇā vedanā,",
    "K03psp_4u:2071": " nimittodgrahaṇalakṣaṇā saṃjñā,",
    "K03psp_4u:2072": " abhisaṃskāralakṣaṇāḥ saṃskārāḥ,",
    "K03psp_4u:2073": " prativijñaptilakṣaṇaṃ vijñānaṃ tathāgatenālakṣaṇam ity abhisaṃbuddhaṃ,",
    "K03psp_4u:2074": " rāśīlakṣaṇā skandhāḥ,",
    "K03psp_4u:2075": " gotralakṣaṇā dhātavaḥ,",
    "K03psp_4u:2076": " āyadvāralakṣaṇāny āyatanāni,",
    "K03psp_4u:2077": " sāmagrīlakṣaṇaḥ pratītyasamutpādas tathāgatenaite 'lakṣaṇā ity abhisaṃbuddhāḥ,",
    "K03psp_4u:2078": " parityāgalakṣaṇā dānapāramitā,",
    "K03psp_4u:2079": " sā tathāgatenālakṣaṇety abhisaṃbuddhā. anuddāhalakṣaṇā śīlapāramitā,",
    "K03psp_4u:2080": " akopalakṣaṇā kṣāntipāramitā,",
    "K03psp_4u:2081": " anavamardanīyalakṣaṇā vīryapāramitā,",
    "K03psp_4u:2082": " saṃgrahalakṣaṇā dhyānapāramitā,",
    "K03psp_4u:2083": " asaṅgalakṣaṇā prajñāpāramitā,",
    "K03psp_4u:2084": " sā tathāgatenālakṣaṇety abhisaṃbuddhā. avikopanalakṣaṇāni catvāri dhyānāni catvāry apramāṇāni catasra ārūpyasamāpattayas (PSP_4:70)",
    "K03psp_4u:2085": " tās tathāgatenālakṣaṇā ity abhisaṃbuddhāḥ. nairyāṇikalakṣaṇāḥ saptatriṃśad bodhipakṣyā dharmās te tathāgatenālakṣaṇā ity abhisaṃbuddhāḥ. viviktalakṣaṇā",
    "K03psp_4u:2086": " śāntalakṣaṇam ānimittam,",
    "K03psp_4u:2087": " anābhogalakṣaṇam apraṇihitaṃ tat tathāgatenālakṣaṇam ity abhisaṃbuddhaṃ vimocalakṣaṇā vimokṣyās te tathāgatenālakṣaṇā ity abhisaṃbuddhāḥ. suniścitalakṣaṇāni",
    "K03psp_4u:2088": " supratiṣṭhitalakṣaṇāni vaiśāradyāny,",
    "K03psp_4u:2089": " anācchedyalakṣaṇāḥ pratisaṃvidaḥ,",
    "K03psp_4u:2090": " hitopasaṃhāralakṣaṇā mahāmaitrī,",
    "K03psp_4u:2091": " paritrāṇalakṣaṇā mahākaruṇā,",
    "K03psp_4u:2092": " buddhadharmaprasādaprāmodyalakṣaṇā muditā,",
    "K03psp_4u:2093": " sarvadoṣasukhaduṣkhalābhālābhayaśoyaśonindāpraśaṃsopekṣāṇāṃ lakṣaṇā upekṣā,",
    "K03psp_4u:2094": " asaṃhāryalakṣaṇā aṣṭādaśāveṇikā buddhadharmās te tathāgatenālakṣaṇā ity abhisaṃbuddhā",
    "K03psp_4u:2095": " yāvat pratyakṣalakṣaṇaṃ sarvajñajñānaṃ tathāgatenālakṣaṇam ity abhisaṃbuddham. evaṃ",
    "K03psp_4u:2096": " hi devaputrās tathāgatena sarvadharmā alakṣaṇā ity abhisaṃbuddhās tena tathāgato",
    "K03psp_4u:2097": " saṅgajñānīty ucyate. ity alakṣaṇajñānam",
    "K03psp_4u:2098": " atha khalu bhagavān āyuṣmantaṃ subhūtim āmantrayāmāsa:",
    "K03psp_4u:2099": " prajñāpāramitā subhūte tathāgatasyārhataḥ samyaksaṃbuddhasya yenaiva janayitrī asya",
    "K03psp_4u:2100": " ca lokasya darśayitrī tena kāraṇena tathāgata imaṃ prajñāpāramitādharmam upaniśritya",
    "K03psp_4u:2101": " viharati. iti svadharmopaniśrayavihārajñānam",
    "K03psp_4u:2102": " evaṃ dharmaṃ satkaroti gurukaroti mānayati pūjayati arcayaty apacāyate. iyaṃ sā subhūte",
    "K03psp_4u:2103": " prajñāpāramitādharmatā tasmād imāṃ tathāgataḥ prajñāpāramitāṃ satkaroti gurukaroti",
    "K03psp_4u:2104": " mānayati pūjayaty arcayaty apacāyate. tat kasya hetoḥ?",
    "K03psp_4u:2105": " ato hi subhūte prajñāpāramitāyāḥ buddhānāṃ bhagavatāṃ prādurbhāvo bhavati,",
    "K03psp_4u:2106": " kṛtajñaś ca subhūte tathāgataḥ kṛtavedī,",
    "K03psp_4u:2107": " ye khalu punaḥ subhūte samyagvadamānā vadeyuḥ kṛtajñaḥ kṛtavedīti tathāgataṃ,",
    "K03psp_4u:2108": " te samyagvadamānāḥ samyag vadeyuḥ kṛtajñaḥ kṛtavedīti. kathaṃ ca subhūte tathāgataḥ kṛtajño bhavati kṛtavedīti?",
    "K03psp_4u:2109": " yena subhūte yānena tathāgata āgataḥ,",
    "K03psp_4u:2110": " yayā pratipadā anuttarāṃ samyaksaṃbodhim abhisaṃbuddhas tatas tathāgatas tad eva",
    "K03psp_4u:2111": " yānaṃ tām eva pratipadaṃ satkaroti gurukaroti mānayati pūjayati arcayaty apacāyate",
    "K03psp_4u:2112": " 'nugṛhṇāti anuparipālayate,",
    "K03psp_4u:2113": " iyaṃ sā subhūte tathāgatasya kṛtajñatā kṛtaveditā draṣṭavyā. iti satkārādijñānam",
    "K03psp_4u:2114": " punar aparaṃ subhūte tathāgatena sarvadharmā akṛtā ity abhisaṃbuddhāḥ kārakāsattām upādāya,",
    "K03psp_4u:2115": " avikṛtā ity abhisaṃbuddhā nigrahāsattām upādāya iyam api subhūte tathāgatasya kṛtajñatā",
    "K03psp_4u:2116": " kṛtaveditā draṣṭavyā. evaṃ tathāgatena prajñāpāramitām āgamya sarvadharmā akṛtā ity",
    "K03psp_4u:2117": " abhisaṃbuddhāḥ. ity akṛtakajñānam",
    "K03psp_4u:2118": " punar aparaṃ subhūte tathāgatasya prajñāpāramitām āgamya sarvadharmeṣv akṛtakajñānaṃ",
    "K03psp_4u:2119": " pravṛttam apravṛttisaṃketenānena subhūte paryāyeṇa prajñāpāramitā tathāgatasya janayitrī",
    "K03psp_4u:2120": " asya ca lokasya darśayitrī. iti sarvatragajñānam",
    "K03psp_4u:2121": " subhūtir āha:",
    "K03psp_4u:2122": " yadā bhagavan sarvadharmā ajānakā apaśyakāḥ,",
    "K03psp_4u:2123": " kathaṃ tadā prajñāpāramitā tathāgatasya janayitrī asya ca lokasya darśayitrī?",
    "K03psp_4u:2124": " bhagavān āha:",
    "K03psp_4u:2125": " evam etat subhūte evam etat sarvadharmā ajānakā apaśyakāḥ,",
    "K03psp_4u:2126": " kathañ ca subhūte sarvadharmā ajānakā apaśyakāḥ?",
    "K03psp_4u:2127": " sarvadharmā hi subhūte śūnyāḥ ṛktakāḥ tucchakā asārakāḥ,",
    "K03psp_4u:2128": " anena subhūte paryāyeṇa sarvadharmā ajānakā apaśyakāḥ.",
    "K03psp_4u:2129": " punar aparaṃ subhūte sarvadharmā ajānakā apaśyakāḥ,",
    "K03psp_4u:2130": " kathañ ca subhūte sarvadharmā ajānakā apaśyakāḥ?",
    "K03psp_4u:2131": " sarvadharmāḥ subhūte aniśritā aparyāpannāḥ,",
    "K03psp_4u:2132": " anena subhūte paryāyeṇa sarvadharmā ajānakā apaśyakāḥ. evaṃ khalu subhūte prajñāpāramitā tathāgatasya janayitrī asya ca lokasya darśayitrī. sā ca punā rūpasyādṛṣṭatvād darśayitrī,",
    "K03psp_4u:2133": " evaṃ vedanāyāḥ saṃjñāyāḥ saṃskārāṇāṃ,",
    "K03psp_4u:2134": " vijñānasyādṛṣṭatvād darśayitrī,",
    "K03psp_4u:2135": " skandhadhātvāyatanapratītyasamutpādasyādṛṣṭatvād darśayitrī. evaṃ yāvat sarvajñatāyā adṛṣṭatvād darśayitrī,",
    "K03psp_4u:2136": " evaṃ khalu subhūte prajñāpāramitā tathāgatasya janayitrī asya ca lokasya darśayitrī.",
    "K03psp_4u:2137": " subhūtir āha:",
    "K03psp_4u:2138": " kathaṃ bhagavan rūpasyādṛṣṭatvāt?",
    "K03psp_4u:2139": " kathaṃ vedanāyāḥ saṃjñāyāḥ saṃskārāṇāṃ?",
    "K03psp_4u:2140": " kathaṃ vijñānasyādṛṣṭatvād darśayitrī bhavati?",
    "K03psp_4u:2141": " kathaṃ skandhadhātvāyatanānāṃ pratītyasamutpādasyādṛṣṭatvād darśayitrī?",
    "K03psp_4u:2142": " kathaṃ yāvat sarvajñatāyā adṛṣṭatvād darśayitrī?",
    "K03psp_4u:2143": " bhagavān āha:",
    "K03psp_4u:2144": " yadā subhūte na rūpārambaṇaṃ vijñanam utpadyate,",
    "K03psp_4u:2145": " evaṃ hi subhūte rūpasyādṛṣṭatvād darśayitrī. evaṃ yadā subhūte na vedanāsaṃjñāsaṃskārārambaṇaṃ, (PSP_4:72)",
    "K03psp_4u:2146": " yadā na vijñānārambaṇaṃ vijñānam utpadyate,",
    "K03psp_4u:2147": " evaṃ vijñānasyādṛṣṭatvād darśayitrī. yadā na skandhadhātvāyatanapratītyasamutpādārambaṇaṃ vijñānam utpadyate,",
    "K03psp_4u:2148": " evam eṣām adṛṣṭatvād darśayitrī. yadā na pāramitārambaṇaṃ vijñānam utpadyate,",
    "K03psp_4u:2149": " evaṃ pāramitānām adṛṣṭatvād darśayitrī. evaṃ sarvaśūnyatānāṃ saptatriṃśatāṃ bodhipakṣyāṇāṃ",
    "K03psp_4u:2150": " dharmāṇām āryasatyānām apramāṇadhyānārūpyasamāpattīnām aṣṭānāṃ vimokṣāṇāṃ navānupūrvavihārasamāpattīnāṃ",
    "K03psp_4u:2151": " śūnyatānimittāpraṇihitānāṃ pañcānām abhijñānāṃ sarvadhāraṇīmukhānāṃ daśatathāgatabalānāṃ",
    "K03psp_4u:2152": " vaiśāradyānāṃ pratisaṃvidāṃ,",
    "K03psp_4u:2153": " yadā na āveṇikabuddhadharmārambaṇaṃ vijñānam utpadyate,",
    "K03psp_4u:2154": " evam āveṇikabuddhadharmāṇām adṛṣṭatvād darśayitrī. yadā subhūte na sarvajñatārambaṇaṃ vijñānam utpadyate,",
    "K03psp_4u:2155": " evaṃ sarvajñatāyā adṛṣṭatvād darśayitrī. evaṃ hi subhūte iyaṃ gambhīrā prajñāpāramitā tathāgatasya janayitrī asya ca lokasya darśayitrī. ity",
    "K03psp_4u:2156": " punar aparaṃ subhūte kathaṃ prajñāpāramitā tathāgatasya janayitrī asya ca lokasya darśayitrī?",
    "K03psp_4u:2157": " iha subhūte prajñāpāramitā lokaḥ śūnya iti sūcayati. kim iti lokaḥ śūnya iti sūcayati?",
    "K03psp_4u:2158": " pañcaskandhā lokaḥ śūnya iti sūcayati,",
    "K03psp_4u:2159": " dvādaśāyatanāni lokaḥ śūnya iti sūcayati,",
    "K03psp_4u:2160": " aṣṭādaśadhātavo lokaḥ śūnya iti sūcayati,",
    "K03psp_4u:2161": " daśakuśalāḥ karmapathā lokaḥ śūnya iti sūcayati,",
    "K03psp_4u:2162": " catvāri dhyānāni catvāry apramāṇāni catasra ārūpyasamāpattayo lokaḥ śūnya iti sūcayati,",
    "K03psp_4u:2163": " avidyā pratyayo dvādaśāṅgapratītyasamutpādo lokaḥ śūnya iti sūcayati,",
    "K03psp_4u:2164": " satkāyadṛṣṭipūrvakāni dvāṣaṣṭidṛṣṭikṛtāni lokaḥ śūnya iti sūcayati,",
    "K03psp_4u:2165": " saptatriṃśadbodhipakṣyā dharmā lokaḥ śūnya iti sūcayati,",
    "K03psp_4u:2166": " ṣaṭpāramitā lokaḥ śūnya iti sūcayati. evam adhyātmaśūnyatā bahirdhāśūnyatā adhyātmabahirdhāśūnyatā",
    "K03psp_4u:2167": " śūnyatāśūnyatā yāvad abhāvasvabhāvaśūnyatā lokaḥ śūnya iti sūcayati. evaṃ daśabalāni",
    "K03psp_4u:2168": " vaiśāradyāni pratisaṃvida āveṇikabuddhadharmā lokaḥ śūnya iti sūcayati,",
    "K03psp_4u:2169": " sarvajñatā lokaḥ śūnya iti sūcayati. evaṃ hi subhūte prajñāpāramitā tathāgatasya janayitrī asya ca lokasya darśayitrī.",
    "K03psp_4u:2170": " punar aparaṃ subhūte prajñāpāramitā lokaḥ śūnya iti jñāpayati. (PSP_4:73)",
    "K03psp_4u:2171": " kim iti lokaḥ śūnya iti jñāpayati?",
    "K03psp_4u:2172": " skandhadhātvāyatanāni lokaḥ śūnya iti jñāpayati,",
    "K03psp_4u:2173": " pratītyasamutpādo daśakuśalāḥ karmapathāś catvāri dhyānāni catvāry apramāṇāni catasra ārūpyasamāpattayo lokaḥ śūnya iti jñāpayati,",
    "K03psp_4u:2174": " saptatriṃśadbodhipakṣyā dharmā yāvat sarvajñatā lokaḥ śūnya iti jñapayati. evaṃ hi subhūte prajñāpāramitā tathāgatasya janayitri asya ca lokasya",
    "K03psp_4u:2175": " punar aparaṃ subhūte prajñāpāramitā tathāgatasya lokaḥ śūnya iti darśayati. kim iti lokaḥ śūnya iti darśayati?",
    "K03psp_4u:2176": " skandhadhātvāyatanapratītyasamutpādaṃ daśakuśalāḥ karmapathāś catvāri dhyānāni catvāry",
    "K03psp_4u:2177": " apramāṇāni catasra ārūpyasamāpattayaḥ satkāyadṛṣṭipūrvakāṇi dvāṣaṣṭidṛṣṭikṛtāni ṣaṭpāramitāḥ",
    "K03psp_4u:2178": " saptatriṃśadbodhipakṣyā dharmāḥ sarvaśūnyatā daśabalavaiśāradyapratisaṃvidāveṇikabuddhadharmā",
    "K03psp_4u:2179": " yāvat sarvākārajñatā lokaḥ śūnya iti darśayati. evaṃ hi subhūte prajñāpāramitā tathāgatasya",
    "K03psp_4u:2180": " janayitrī asya ca lokasya darśayitrī.",
    "K03psp_4u:2181": " iti śūnyatākārasūcakajñānopadarśakajñānāni",
    "K03psp_4u:2182": " punar aparaṃ subhūte prajñāpāramitā tathāgatasya loko 'cintya iti darśayati. kim iti loko 'cintya iti darśayati?",
    "K03psp_4u:2183": " pañcaskandhā dhātava āyatanāni pratītyasamutpādo yāvat sarvākārajñatā loko 'cintya iti darśayati. evaṃ vivikta iti atyantaśūnya iti svabhāvaśūnya iti darśayati.",
    "K03psp_4u:2184": " punar aparaṃ subhūte prajñāpāramitā tathāgatasya lokaḥ śānta iti darśayati. kim iti lokaḥ śānta iti darśayati?",
    "K03psp_4u:2185": " skandhadhātvāyatanapratītyasamutpādā yāvat sarvākārajñatā lokaḥ śānta iti darśayati.",
    "K03psp_4u:2186": " evaṃ hi subhūte prajñāpāramitā tathāgatasya janayitrī asya ca lokasya darśayitrī.",
    "K03psp_4u:2187": " ity acintyatāśāntajñānam",
    "K03psp_4u:2188": " punar aparaṃ subhūte prajñāpāramitā tathāgatasya lokaḥ śūnyataiveti darśayati. kim iti lokaḥ śūnyataiveti darśayati?",
    "K03psp_4u:2189": " pañcaskandhā lokaḥ śūnyataiveti darśayati,",
    "K03psp_4u:2190": " tathā dhātvāyatanāni lokaḥ śūnyataiveti darśayati,",
    "K03psp_4u:2191": " pratītyasamutpādāṅgāni lokaḥ śūnyataiveti darśayati. evaṃ yāvat sarvākārajñatā lokaḥ śūnyataiveti darśayati. evaṃ hi subhūte (PSP_4:74)",
    "K03psp_4u:2192": " prajñāpāramitā tathāgatasya janayitrī asya ca lokasya darśayitrī. sā punar iyaṃ subhūte gambhīrā prajñāpāramitā tathāgatasyaivaṃ lokaṃ darśayati,",
    "K03psp_4u:2193": " yathā nehalokasaṃjñā nāpi paralokasaṃjñā bhavati. tat kasya hetoḥ?",
    "K03psp_4u:2194": " tathā hi te dharmā na saṃvidyante ye nehalokasaṃjñāṃ paralokasaṃjñāṃ vā kuryād.",
    "K03psp_4u:2195": " iti lokasaṃjñānirodhajñānam iti jñānalakṣaṇam",
    "K03psp_4u:2196": " subhūtir āha:",
    "K03psp_4u:2197": " mahākṛtyena bateyaṃ bhagavan prajñāpāramitā bhagavataḥ pratyupasthitā,",
    "K03psp_4u:2198": " acintyakṛtyenātulyakṛtyenāprameyakṛtyenāsaṃkhyeyakṛtyenāsamasamakṛtyeneyaṃ bhagavan prajñāpāramitā pratyupasthitā bhagavataḥ.",
    "K03psp_4u:2199": " bhagavān āha:",
    "K03psp_4u:2200": " evam etat subhūte evam etat,",
    "K03psp_4u:2201": " mahākṛtyena subhūte prajñāpāramitā pratyupasthitā tathāgatānāṃ. kathaṃ ca subhūte mahākṛtyena prajñāpāramitā pratyupasthitā?",
    "K03psp_4u:2202": " mahākṛtyam idaṃ subhūte tathāgatānāṃ yad uta sarvasattvānāṃ trāṇalayanāparityāgārthena. kathaṃ ca subhūte acintyakṛtyeneyaṃ prajñāpāramitā pratyupasthitā?",
    "K03psp_4u:2203": " acintyaṃ subhūte buddhatvaṃ tathāgatatvaṃ svayaṃbhūtvaṃ sarvajñatvam. evam acintyakṛtyena",
    "K03psp_4u:2204": " subhūte prajñāpāramitā pratyupasthitā tathāgatānām arhatāṃ samyaksaṃbuddhānām. kathaṃ",
    "K03psp_4u:2205": " ca subhūte atulyakṛtyeneyaṃ prajñāpāramitā pratyupasthitā?",
    "K03psp_4u:2206": " na hi subhūte kaścit sattvaḥ sattvanikāye saṃvidyate,",
    "K03psp_4u:2207": " yaḥ śaknuyāt tathāgatam arhantaṃ samyaksaṃbuddhaṃ tulayitum. anena subhūte paryāyeṇātulyakṛtyena",
    "K03psp_4u:2208": " tathāgatānām arhatāṃ samyaksaṃbuddhānāṃ prajñāpāramitā pratyupasthitā. kathaṃ ca",
    "K03psp_4u:2209": " subhūte tathāgatānām arhatāṃ samyaksaṃbuddhānām aprameyakṛtyeneyaṃ prajñāpāramitā pratyupasthitā?",
    "K03psp_4u:2210": " aprameyaṃ subhūte buddhatvaṃ tathāgatatvaṃ svayaṃbhūtvaṃ sarvajñatvaṃ tan na śakyaṃ",
    "K03psp_4u:2211": " kenacit pramātum. anena subhūte paryāyeṇāprameyakṛtyeneyaṃ tathāgatānāṃ prajñāpāramitā",
    "K03psp_4u:2212": " pratyupasthitā. kathañ ca subhūte tathāgatānām arhatāṃ samyaksaṃbuddhānām asaṃkhyeyakṛtyena",
    "K03psp_4u:2213": " prajñāpāramitā pratyupasthitā?",
    "K03psp_4u:2214": " asaṃkhyeyaṃ subhūte buddhatvaṃ tathāgatatvaṃ svayaṃbhūtvaṃ sarvajñatvaṃ tan na śakyaṃ kenacit saṃkhyātum. anena subhūte paryāyeṇāsaṃkhyeyakṛtyena",
    "K03psp_4u:2215": " tathāgatānāṃ prajñāpāramitā pratyupasthitā. kathañ ca subhūte asamasamakṛtyena prajñāpāramitā pratyupasthitā?",
    "K03psp_4u:2216": " nāsti subhūte tathāgatānāṃ samaḥ kutaḥ punar uttaraḥ. anena subhūte paryāyeṇa asamasamakṛtyena tathāgatānāṃ prajñāpāramitā pratyupasthitā.",
    "K03psp_4u:2217": " subhūtir āha:",
    "K03psp_4u:2218": " kiṃ punar bhagavan buddhatvaṃ tathāgatatvaṃ svayaṃbhūtvaṃ sarvajñatvam acintyam atulyam aprameyam asaṃkhyeyam asamasamam?",
    "K03psp_4u:2219": " bhagavān āha:",
    "K03psp_4u:2220": " evam etat subhūte evam etat,",
    "K03psp_4u:2221": " acintyaṃ subhūte buddhatvaṃ tathāgatatvaṃ svayaṃbhūtvaṃ sarvajñatvam,",
    "K03psp_4u:2222": " evam atulyam aprameyam asaṃkhyeyam asamasamaṃ subhūte buddhatvaṃ tathāgatatvaṃ svayaṃbhūtvaṃ sarvajñatvam. rūpam api subhūte acintyam atulyam aprameyam asaṃkhyeyam asamasamaṃ,",
    "K03psp_4u:2223": " vedanā saṃjñā saṃskārā,",
    "K03psp_4u:2224": " vijñānaṃ subhūte acintyam atulyam aprameyam asaṃkhyeyam asamasamam,",
    "K03psp_4u:2225": " evaṃ dhātvāyatanapratītyasamutpādo 'cintyo 'tulyo 'prameyo 'saṃkhyeyo 'samasamaḥ. evaṃ yāvat sarvajñatā 'py acintyā 'tulyā 'prameyā 'saṃkhyeyā",
    "K03psp_4u:2226": " sarvadharmā api subhūte 'cintyā 'tulyā 'prameyā 'saṃkhyeyā 'samasamā,",
    "K03psp_4u:2227": " yā subhūte sarvadharmāṇāṃ dharmatā na tatra cittan na caitasikā vā dharmā upalapsyante. tat kasya hetoḥ?",
    "K03psp_4u:2228": " rūpaṃ hi subhūte acintyam atulyam aprameyam asaṃkhyeyam asamasaman na prajñāyate,",
    "K03psp_4u:2229": " vedanā saṃjñā saṃskārā,",
    "K03psp_4u:2230": " vijñānaṃ hi subhūte acintyam atulyam aprameyam asaṃkhyeyam asamasaman na prajñāyate. evaṃ dhātvāyatanapratītyasamutpādo 'cintyo 'tulyo 'prameyo 'saṃkhyeyo 'samasamo na prajñāyate,",
    "K03psp_4u:2231": " yāvat sarvajñatā 'py acintyā 'tulyā 'prameyā 'saṃkhyeyā 'samasamā na prajñāyate.",
    "K03psp_4u:2232": " subhūtir āha:",
    "K03psp_4u:2233": " kena kāraṇena bhagavan rūpam acintyam atulyam aprameyam asaṃkhyeyam asamasaman na prajñāyate,",
    "K03psp_4u:2234": " vedanā saṃjñā saṃskārā vijñānam acintyam atulyam aprameyam asaṃkhyeyam asamasaman",
    "K03psp_4u:2235": " na prajñāyate. evaṃ dhātvāyatanapratītyasamutpādo 'cintyo 'tulyo 'prameyo 'saṃkhyeyo",
    "K03psp_4u:2236": " 'samasamo na prajñāyate. evaṃ yāvat sarvajñatāpi bhagavan kena kāraṇena 'cintyā 'tulyā",
    "K03psp_4u:2237": " 'prameyā 'saṃkhyeyā 'samasamā na prajñāyate?",
    "K03psp_4u:2238": " bhagavān āha:",
    "K03psp_4u:2239": " rūpasyāpi cintanaṃ tulanaṃ pramāṇaṃ gaṇanaṃ samaviṣamatvaṃ na prajñayate. evaṃ yāvat sarvākārajñatāyāś cintanaṃ tulanaṃ pramāṇaṃ gaṇanaṃ samaviṣamatvaṃ na prajñāyate.",
    "K03psp_4u:2240": " subhūtir āha:",
    "K03psp_4u:2241": " kena kāraṇena bhagavan rūpasya yāvat sarvākārajñatāyāś (PSP_4:76)",
    "K03psp_4u:2242": " cintanaṃ tulanaṃ pramāṇaṃ gaṇanaṃ samaviṣamatvaṃ na prajñāyate?",
    "K03psp_4u:2243": " bhagavān āha:",
    "K03psp_4u:2244": " rūpasya subhūte svabhāvo 'cintyo 'tulyo 'prameyo 'saṃkhyeyo 'samasamo niḥsvabhāvatvāt,",
    "K03psp_4u:2245": " vedanāyāḥ saṃjñāyāḥ saṃskārāṇāṃ,",
    "K03psp_4u:2246": " vijñānasya subhūte svabhāvo 'cintyo 'tulyo 'prameyo 'saṃkhyeyo 'samasamo niḥsvabhāvatvāt.",
    "K03psp_4u:2247": " evaṃ dhātvāyatanapratītyasamutpādasya svabhāvo 'cintyo 'tulyo 'prameyo 'saṃkhyeyo",
    "K03psp_4u:2248": " 'samasamo niḥsvabhāvatvāt. evaṃ yāvat sarvajñatāyāḥ svabhāvo 'cintyo 'tulyo 'prameyo",
    "K03psp_4u:2249": " 'saṃkhyeyo 'samasamo niḥsvabhāvatvāt. tat kiṃ manyase?",
    "K03psp_4u:2250": " subhūte yad rūpam acintyam atulyam aprameyam asaṃkhyeyam asamasamam api nu tatra rūpam upalabhyate,",
    "K03psp_4u:2251": " vedanā saṃjñā saṃskārāḥ,",
    "K03psp_4u:2252": " yat subhūte vijñānam acintyam atulyam aprameyam asaṃkhyeyam asamasamam api nu tatra",
    "K03psp_4u:2253": " vijñānam upalabhyate. ye dhātvāyatanapratītyasamutpādā acintyā atulyā aprameyā asaṃkhyeyā asamasamāḥ,",
    "K03psp_4u:2254": " api nu tatra dhātvāyatanapratītyasamutpādā upalabhyante. yā subhūte sarvajñatā 'cintyā 'tulyā 'prameyā 'saṃkhyeyā 'samasamā 'pi nu tatra sarvajñatopalabhyate.",
    "K03psp_4u:2255": " subhūtir āha:",
    "K03psp_4u:2256": " no bhagavan.",
    "K03psp_4u:2257": " bhagavān āha:",
    "K03psp_4u:2258": " anena subhūte paryāyeṇa sarvadharmā acintyā atulyā aprameyā asaṃkhyeyā asamasamāḥ,",
    "K03psp_4u:2259": " ime te subhūte tathāgatasya tathāgatadharmā acintyāś cintanoparatatvād,",
    "K03psp_4u:2260": " atulyās tulanoparatatvād,",
    "K03psp_4u:2261": " aprameyāḥ pramāṇoparatatvād,",
    "K03psp_4u:2262": " asaṃkhyeyā gaṇanoparatatvād,",
    "K03psp_4u:2263": " asamasamāḥ samaviṣamoparatatvāt. anena subhūte paryāyeṇa sarvadharmā acintyā atulyā aprameyā asaṃkhyeyā asamasamāḥ,",
    "K03psp_4u:2264": " ime te subhūte tathāgatasya tathāgatadharmā acintyāś cintāsamatikrāntāḥ,",
    "K03psp_4u:2265": " atulyās tulanāsamatikrāntāḥ,",
    "K03psp_4u:2266": " aprameyāḥ pramāṇasamatikrāntāḥ,",
    "K03psp_4u:2267": " asaṃkhyeyā gaṇanāsamatikrāntāḥ,",
    "K03psp_4u:2268": " asamasamāḥ samaviṣamasamatikrāntāḥ. acintyā iti subhūte acintanādhivacanam etat,",
    "K03psp_4u:2269": " atulyā iti subhūte atulanādhivacanam etat,",
    "K03psp_4u:2270": " aprameyā iti subhūte apramāṇādhivacanam etat,",
    "K03psp_4u:2271": " asaṃkhyeyā iti subhūte agaṇanādhivacanam etat,",
    "K03psp_4u:2272": " asamasamā iti subhūte asamaviṣamādhivacanam etat,",
    "K03psp_4u:2273": " ime te subhūte tathāgatasya tathāgatadharmā acintyā atulyā aprameyā asaṃkhyeyā asamasamāḥ. acintyā iti subhūte ākāśācintyatvād,",
    "K03psp_4u:2274": " evam atulyā aprameyā asaṃkhyeyā asamasamā ākāśāsamasamatvād. evaṃ hi subhūte tathāgatasya tathāgatadharmā acintyā atulyā aprameyā asaṃkhyeyā",
    "K03psp_4u:2275": " asamasamāḥ,",
    "K03psp_4u:2276": " te na śakyante sarvaśrāvakapratyekabuddhaiḥ sarvadevakenāpi lokena cintayituṃ vā",
    "K03psp_4u:2277": " tulayituṃ vā pramātuṃ vā saṃkhyātuṃ vā samaviṣamaṃ vā kartum. evam aprameyā buddhā",
    "K03psp_4u:2278": " aprameyā buddhadharmāḥ,",
    "K03psp_4u:2279": " asmin khalu punar acintyātulyāprameyāsaṃkhyeyāsamasamaparivartadharmaparyāye bhagavatā bhāṣyamāṇe pañcānāṃ bhikṣuśatānām anupādāyāsravebhyaś cittāni vimuktāni,",
    "K03psp_4u:2280": " viṃśatīnāṃ ca bhikṣuṇī śatānām anupādāyāsravebhyaś cittāni vimuktāni,",
    "K03psp_4u:2281": " ṣaṣṭeś copāsakasahasrāṇāṃ viṃśatīnām upāsikāsahasrāṇāṃ virajo vigatamalaṃ dharmeṣu dharmacakṣurviśuddhaṃ,",
    "K03psp_4u:2282": " viṃśateś ca bodhisattvasahasrāṇām anutpattikeṣu dharmeṣu kṣāntipratilambho 'bhūt.",
    "K03psp_4u:2283": " te ca bhagavatā ihaiva bhadrakalpe vyākṛtā buddhā bhaviṣyanti. ity acintyatādiviśeṣeṇa",
    "K03psp_4u:2284": " duḥkhe catvāraḥ kṣaṇāḥ",
    "K03psp_4u:2285": " atha khalv āyuṣmān subhūtir bhagavantam etad avocat:",
    "K03psp_4u:2286": " gambhīreyaṃ bhagavan prajñāpāramitā,",
    "K03psp_4u:2287": " mahākṛtyeneyaṃ bhagavan prajñāpāramitā pratyupasthitā,",
    "K03psp_4u:2288": " acintyakṛtyenātulyakṛtyenāsaṃkhyeyakṛtyenāprameyakṛtyenāsamasamakṛtyeneyaṃ bhagavan prajñāpāramitā pratyupasthitā.",
    "K03psp_4u:2289": " evam ukte bhagavān āyuṣmantaṃ subhūtim etad avocat:",
    "K03psp_4u:2290": " evam etat subhūte evam etat,",
    "K03psp_4u:2291": " mahākṛtyeneyaṃ subhūte prajñāpāramitā pratyupasthitā,",
    "K03psp_4u:2292": " acintyakṛtyenātulyakṛtyenāprameyakṛtyenāsaṃkhyeyakṛtyenāsamasamakṛtyeneyaṃ subhūte prajñāpāramitā pratyupasthitā. tat kasya hetoḥ?",
    "K03psp_4u:2293": " atra hi subhūte gambhīrāyāṃ prajñāpāramitāyāṃ pañcapāramitāḥ samāyuktāḥ. atra hi",
    "K03psp_4u:2294": " subhūte gambhīrāyāṃ prajñāpāramitāyām adhyātmaśūnyatā samāyuktā yāvad abhāvasvabhāvaśūnyatā samāyuktā,",
    "K03psp_4u:2295": " catvāri smṛtyupasthānāni catvāri samyakprahāṇāni catvāra ṛddhipādāḥ pañcendriyāṇi",
    "K03psp_4u:2296": " pañcabalāni saptabodhyaṅgāni āryāṣṭāṅgamārgaḥ samāyuktaḥ. atra hi subhūte gambhīrāyāṃ",
    "K03psp_4u:2297": " prajñāpāramitāyāṃ catvāri dhyānāni catvāry apramāṇāni catasra ārūpyasamāpattayaś",
    "K03psp_4u:2298": " catvāry āryasatyāni aṣṭau vimokṣā navānupūrvavihārasamāpattayaḥ śūnyatānimittāpraṇihitāni",
    "K03psp_4u:2299": " ṣaḍabhijñāḥ sarvasamādhayaḥ sarvadhāraṇīmukhāni samāyuktāni. atra hi subhūte gambhīrāyāṃ",
    "K03psp_4u:2300": " prajñāpāramitāyāṃ daśatathāgatabalāni samāyuktāni,",
    "K03psp_4u:2301": " catvāri vaiśāradyāni catasraḥ pratisaṃvido 'ṣṭādaśāveṇikā buddhadharmāḥ samāyuktāḥ.",
    "K03psp_4u:2302": " atra hi subhūte gambhīrāyāṃ prajñāpāramitāyāṃ buddhabhūmiḥ samāyuktā yāvat sarvākārajñatā samāyuktā,",
    "K03psp_4u:2303": " tadyathāpi nāma subhūte rājñaḥ kṣatriyasya mūrdhnābhiṣiktasya janapadasthāmavīryaprāptasya (PSP_4:78)",
    "K03psp_4u:2304": " yāni tāni rājakṛtyāni bhavanti sarvāṇi tāny amātyasamāyuktāny alpotsukas tato rājā",
    "K03psp_4u:2305": " bhavaty apahṛtabhāraḥ rājakṛtye vā janapadakṛtye vā. evam eva subhūte ye kecic chrāvakadharmā",
    "K03psp_4u:2306": " vā pratyekabuddhadharmā vā bodhisattvadharmā vā buddhadharmā vā sarve te prajñāpāramitāsamāyuktāḥ",
    "K03psp_4u:2307": " prajñāpāramitā teṣāṃ kṛtyaṃ karoti. tasmāt tarhi subhūte mahākṛtyeneyaṃ prajñāpāramitā pratyupasthitā,",
    "K03psp_4u:2308": " acintyakṛtyenātulyakṛtyenāprameyakṛtyenāsaṃkhyeyakṛtyeneyaṃ prajñāpāramitā pratyupasthitā. tat kasya hetoḥ?",
    "K03psp_4u:2309": " tathā hi subhūte gambhīrā prajñāpāramitā rūpasyāparigrahāyānabhiniveśāya pratyupasthitā,",
    "K03psp_4u:2310": " vedanāyāḥ saṃjñāyāḥ saṃskārāṇāṃ,",
    "K03psp_4u:2311": " vijñānasyāparigrahāyānabhiniveśāya pratyupasthitā,",
    "K03psp_4u:2312": " yāvat sarvākārajñatāyā aparigrahāyānabhiniveśāya pratyupasthitā,",
    "K03psp_4u:2313": " srotaāpattiphalasyāparigrahāyānabhiniveśāya pratyupasthitā. evaṃ sakṛdāgāmiphalasyānāgāmiphalasyārhattvasya pratyekabodher aparigrahāyānabhiniveśāya",
    "K03psp_4u:2314": " subhūtir āha:",
    "K03psp_4u:2315": " kathaṃ bhagavan rūpasyāparigrahāyānabhiniveśāyeyaṃ prajñāpāramitā pratyupasthitā?",
    "K03psp_4u:2316": " kathaṃ bhagavan vedanāyāḥ saṃjñāyāḥ saṃskārāṇāṃ?",
    "K03psp_4u:2317": " kathaṃ bhagavan vijñānasyāparigrahāyānabhiniveśāyeyaṃ prajñāpāramitā pratyupasthitā?",
    "K03psp_4u:2318": " yāvat kathaṃ bhagavann anuttarāyāḥ samyaksaṃbodher aparigrahāyānabhiniveśāya pratyupasthitā?",
    "K03psp_4u:2319": " bhagavān āha:",
    "K03psp_4u:2320": " samanupaśyasi tvaṃ subhūte tad rūpaṃ yad rūpaṃ yena vā parigṛhṇīyād abhiniveśeta vā?",
    "K03psp_4u:2321": " subhūtir āha:",
    "K03psp_4u:2322": " no hīdaṃ bhagavan,",
    "K03psp_4u:2323": " vedanā saṃjñā saṃskārāḥ.",
    "K03psp_4u:2324": " bhagavān āha:",
    "K03psp_4u:2325": " samanupaśyasi tvaṃ subhūte tad vijñānaṃ yena vā parigṛhṇīyād abhiniveśeta?",
    "K03psp_4u:2326": " evaṃ yāvat samanupaśyasi tvaṃ subhūte tām anuttarāṃ samyaksaṃbodhiṃ yā parigṛhṇīyād abhiniveśeta?",
    "K03psp_4u:2327": " subhūtir āha:",
    "K03psp_4u:2328": " no hīdaṃ bhagavan.",
    "K03psp_4u:2329": " bhagavān āha:",
    "K03psp_4u:2330": " sādhu sādhu subhūte,",
    "K03psp_4u:2331": " aham api subhūte tad rūpan na samanupaśyāmi yat parigṛhṇīyāṃ vā abhiniviśeyaṃ vā,",
    "K03psp_4u:2332": " yo vā parigṛhṇīyād abhiniviśeta vā,",
    "K03psp_4u:2333": " vedanāsaṃjñāsaṃskārān,",
    "K03psp_4u:2334": " aham api subhūte tad vijñānan na samanupaśyāmi yat parigṛhṇīyāṃ vā abhiniviśeyaṃ vā,",
    "K03psp_4u:2335": " yo vā parigṛhṇīyād abhiniviśeta vā,",
    "K03psp_4u:2336": " evaṃ yāvad aham api subhūte tām (PSP_4:79)",
    "K03psp_4u:2337": " anuttarāṃ samyaksaṃbodhin na samanupaśyāmi,",
    "K03psp_4u:2338": " asamanupaśyan na parigṛhṇāmi aparigṛhṇan nābhiniviśe,",
    "K03psp_4u:2339": " aham api subhūte buddhabhūmiṃ sarvajñatāṃ sarvākārajñatāṃ tathāgatatvaṃ buddhatvaṃ na samanupaśyāmi,",
    "K03psp_4u:2340": " asamanupaśyan na parigṛhṇāmi,",
    "K03psp_4u:2341": " aparigṛhṇan nābhiniviśe,",
    "K03psp_4u:2342": " tasmāt tarhi subhūte bodhisattvair mahāsattvair rūpan na parigrahītavyaṃ nābhiniveṣṭavyam. evaṃ vedanā saṃjñā saṃskārāḥ,",
    "K03psp_4u:2343": " vijñānaṃ subhūte bodhisattvair mahāsattvair na parigrahītavyan nābhiniveṣṭavyam. evaṃ skandhadhātvāyatanapratītyasamutpādāni na parigrahītavyāni",
    "K03psp_4u:2344": " evaṃ sarvapāramitāḥ sarvaśūnyatāḥ sarvasamādhayaḥ sarvadhāraṇīmukhāni saptatriṃśadbodhipakṣyā dharmāḥ,",
    "K03psp_4u:2345": " āryasatyāpramāṇadhyānārūpyasamāpattayo 'ṣṭavimokṣā navānupūrvavihārasamāpattayaḥ",
    "K03psp_4u:2346": " śūnyatānimittāpraṇihitābhijñā daśatathāgatabalāni catvāri vaiśāradyāni catasraḥ pratisaṃvido",
    "K03psp_4u:2347": " 'ṣṭādaśāveṇikā buddhadharmā na parigrahītavyā nābhiniveṣṭavyā yāvad anuttarā samyaksaṃbodhir",
    "K03psp_4u:2348": " na parigrahītavyā nābhiniveṣṭavyā. evaṃ buddhatvaṃ sarvajñatvaṃ sarvākārajñatvaṃ",
    "K03psp_4u:2349": " tathāgatatvan na parigrahītavyaṃ nābhiniveṣṭavyam.",
    "K03psp_4u:2350": " iti sarvāryapudgalasaṃgrahaviśeṣena samudaye prathamaḥ kṣaṇaḥ",
    "K03psp_4u:2351": " atha khalu te kāmāvacarā rūpāvacarāś ca devaputrā bhagavantam etad avocan:",
    "K03psp_4u:2352": " gambhīrā bhagavan prajñāpāramitā durdṛśā duranubodhā atarkā atarkāvacarā śāntā sūkṣmā",
    "K03psp_4u:2353": " nipunapaṇḍitavijñavedaniyā bhagavan prajñāpāramitā. te khalu bhagavan bodhisattvāḥ",
    "K03psp_4u:2354": " pūrvajinakṛtādhikārā bhaviṣyanti,",
    "K03psp_4u:2355": " ya imāṃ gambhīrāṃ prajñāpāramitām adhimokṣante,",
    "K03psp_4u:2356": " kalyāṇamitraparigṛhītā avaropitakuśalamūlāḥ. te khalu bhagavan bodhisattvā mahāsattvā bhaviṣyanti,",
    "K03psp_4u:2357": " ya imāṃ gambhīrāṃ prajñāpāramitām adhimokṣante.",
    "K03psp_4u:2358": " iti puruṣaviśeṣavedanīyatāviśeṣeṇa samudaye dvitīyaḥ kṣaṇaḥ",
    "K03psp_4u:2359": " saced bhagavan ye trisāhasramahāsāhasralokadhātau sattvāḥ sarve te śraddhānusāriṇo bhaveyuḥ,",
    "K03psp_4u:2360": " dharmānusārino 'ṣṭamakāḥ srotaāpannāḥ sakṛdāgāmino 'nāgāmino 'rhanto bhaveyuḥ,",
    "K03psp_4u:2361": " pratyekabuddhā bhaveyuḥ, (PSP_4:80)",
    "K03psp_4u:2362": " teṣāṃ sarveṣāṃ yac ca jñānaṃ yac ca prahāṇaṃ,",
    "K03psp_4u:2363": " yā ceha gambhīrāyāṃ prajñāpāramitāyām ekadevasikī kṣāntiruciś cintanā tulanā upaparīkṣaṇā gaṇanā iyam eva tataḥ paraṃ śreyaḥ,",
    "K03psp_4u:2364": " yasyeha evaṃrūpāyāṃ prajñāpāramitāyāṃ ruciḥ kṣāntiḥ. tat kasya hetoḥ?",
    "K03psp_4u:2365": " tathā hi yac ca śraddhānusāriṇo dharmānusāriṇo 'ṣṭamakasya srotaāpannānāṃ sakṛdāgāminām anāgāminām arhatāṃ pratyekabuddhānāṃ jñānañ ca prahāṇañ",
    "K03psp_4u:2366": " sānutpattikadharmakṣāntipratilabdhasya bodhisattvasya mahāsattvasya kṣāntiḥ.",
    "K03psp_4u:2367": " atha khalu bhagavāṃs tān devaputrān āmantrayate sma:",
    "K03psp_4u:2368": " evam etad devaputrā evam etad,",
    "K03psp_4u:2369": " yac ca yāvat pratyekabuddhānāṃ jñānaṃ yac ca prahāṇaṃ,",
    "K03psp_4u:2370": " sānutpattikadharmakṣāntipratilabdhasya bodhisattvasya mahāsattvasya kṣāntiḥ.",
    "K03psp_4u:2371": " ity asādhāraṇatāviśeṣena samudaye tṛtīyakṣaṇaḥ",
    "K03psp_4u:2372": " yaḥ kaścid eva kulaputro vā kuladuhitā vā imāṃ gambhīrāṃ prajñāpāramitāṃ śṛṇuyāt,",
    "K03psp_4u:2373": " śrutvā ca likheta likhitvā ca uddiśyed yoniśaś ca manasikuryāt. eṣāṃ khalu punaḥ kulaputrāṇāṃ kuladuhitṛṇāñ ca kṣiprataraṃ parinirvāṇaṃ pratikāṅkṣitavyaṃ,",
    "K03psp_4u:2374": " na tv eva teṣāṃ śrāvakayānikānāṃ vā pratyekabuddhayānikānāṃ vā prajñāpāramitāvirahitānām anyeṣu sūtrānteṣu caratām. tat kasya hetoḥ?",
    "K03psp_4u:2375": " tathā hi iha gambhīrāyāṃ prajñāpāramitāyāṃ sāmutkarṣikā dharmā vistareṇopadiṣṭā yatra śraddhānusāribhir dharmānusāribhir aṣṭamakaiś ca śikṣitavyaṃ,",
    "K03psp_4u:2376": " yatra ca srotaāpannaiḥ sakṛdāgāmibhir anāgāmibhir arhadbhiḥ pratyekabuddhair mahāyānasaṃprasthitair bodhisattvair mahāsattvaiś ca śikṣitavyaṃ,",
    "K03psp_4u:2377": " yathā tathāgatair arhadbhiḥ samyaksaṃbuddhaiḥ śikṣamāṇair anuttarā samyaksaṃbodhir abhisaṃbuddhā.",
    "K03psp_4u:2378": " iti kṣiprābhijñatāviśeṣena samudaye caturthaḥ kṣaṇaḥ",
    "K03psp_4u:2379": " atha khalu te kāmāvacarā rūpāvacarāś ca devaputrā udānam udānayāmāsuh:",
    "K03psp_4u:2380": " mahāpāramiteyaṃ bhagavan yad uta prajñāpāramitā,",
    "K03psp_4u:2381": " acintyapāramitātulyapāramitāprameyapāramitāsaṃkhyeyapāramitāsamasamapāramiteyaṃ bhagavan yad uta prajñāpāramitā,",
    "K03psp_4u:2382": " yatra hi nāma bhagavann iha gambhīrāyāṃ prajñāpāramitāyāṃ śikṣitvā śraddhānusāriṇo niryāsyanti dharmānusāriṇo niryāsyanti aṣṭamakāḥ,",
    "K03psp_4u:2383": " srotaāpannāḥ sakṛdāgāmino (PSP_4:81)",
    "K03psp_4u:2384": " 'nāgāmino 'rhantaḥ pratyekabuddhāḥ,",
    "K03psp_4u:2385": " yatra śikṣitvā bodhisattvā mahāsattvā anuttarāṃ samyaksaṃbodhim abhisaṃbuddhā abhisaṃbudhyante abhisaṃbhotsyante. na cāsyāḥ prajñāpāramitāyā ūnatvaṃ vā pūrṇatvaṃ vā prajñāyate.",
    "K03psp_4u:2386": " ity anūnāpūrṇatāviśeṣena nirodhe prathamakṣaṇaḥ",
    "K03psp_4u:2387": " atha khalu te kāmāvacarā rūpāvacarāś ca devaputrā bhagavataḥ pādau śirasābhivandya",
    "K03psp_4u:2388": " bhagavantaṃ triḥ pradakṣiṇīkṛtya bhagavato 'ntikāt prakrāntā abhūvan. te nātidūraṅ",
    "K03psp_4u:2389": " gatvā antarhitā abhūvan,",
    "K03psp_4u:2390": " ye kāmāvacarā devaputrās te kāmadhātau prātiṣṭhante,",
    "K03psp_4u:2391": " ye rūpāvacarā devaputrās te rūpadhātau prātiṣṭhante.",
    "K03psp_4u:2392": " atha khalv āyuṣmān subhūtir bhagavantam etad avocat:",
    "K03psp_4u:2393": " yo bhagavan bodhisattvo mahāsattva imāṃ gambhīrāṃ prajñāpāramitāṃ saha śravaṇenādhimokṣyate sa kutaś cyuta ihopapanno bhaviṣyati?",
    "K03psp_4u:2394": " bhagavān āha:",
    "K03psp_4u:2395": " yaḥ subhūte bodhisattvo mahāsattva imāṃ gambhīrāṃ prajñāpāramitāṃ śrutvā saha śravaṇenādhimokṣyate",
    "K03psp_4u:2396": " nāvaleṣyati na saṃleṣyati na dhanvāyiṣyati na kāṅkṣiṣyati na vicikitsiṣyati abhinandiṣyati",
    "K03psp_4u:2397": " cemāṃ gambhīrāṃ prajñāpāramitāṃ śrotuṃ śrutvā cemāṃ gambhīrāṃ prajñāpāramitāṃ tenaiva",
    "K03psp_4u:2398": " manasikāreṇāvirahito bhaviṣyati,",
    "K03psp_4u:2399": " na tān manasikārān gacchann āgacchan sthito niṣaṇnaḥ śāyito vā satatasamitam ucchrakṣyati,",
    "K03psp_4u:2400": " taṃ ca dharmabhāṇakaṃ pudgalaṃ satatasamitam anubandhiṣyati,",
    "K03psp_4u:2401": " tadyathāpi nāma subhūte taruṇavatsā gaur notsṛjati vatsam. evam eva subhūte bodhisattvo",
    "K03psp_4u:2402": " mahāsattvo 'syā gambhīrāyāḥ prajñāpāramitāyāḥ kṛtaśas tāvan na jahāti taṃ dharmabhāṇakaṃ",
    "K03psp_4u:2403": " yāvad iyaṃ prajñāpāramitā na kāyagatā kṛtā bhaviṣyati dhṛtāvācitā paricitā manasā",
    "K03psp_4u:2404": " ca prekṣitā dṛṣṭvā supratividdhā,",
    "K03psp_4u:2405": " ayaṃ subhūte bodhisattvo mahāsattvo navayānikapudgalo manuṣyeṣv eva cyuto manuṣyeṣv evopapannaḥ. tat kasya hetoḥ?",
    "K03psp_4u:2406": " tathā hi tena navayānikena bodhisattvena mahāsattvena pūrvam apīyaṃ gambhīrā prajñāpāramitā",
    "K03psp_4u:2407": " likhitvā pustakagatā satkṛtā gurukṛtā mānitā pūjitā arcitā apacāyitā puṣpadhūpagandhamālyavilepanacūrṇacīvaracchatradhvajapatākābhiḥ",
    "K03psp_4u:2408": " samantāc ca dīpamālābhiḥ sa tena kuśalamūlena manuṣyeṣv eva cyuto manuṣyeṣv evopapannaḥ,",
    "K03psp_4u:2409": " imāṃ gambhīrāṃ prajñāpāramitāṃ saha śravaṇenādhimuktaḥ.",
    "K03psp_4u:2410": " iti tīvrasaṃpratipattiviśeṣeṇa nirodhe dvitīyakṣaṇaḥ",
    "K03psp_4u:2411": " subhūtir āha:",
    "K03psp_4u:2412": " syād bhagavan paryāyo yad etair eva guṇaiḥ samanvāgato bodhisattvo mahāsattvo 'nyebhyo",
    "K03psp_4u:2413": " buddhakṣetrebhyo 'nyān buddhān bhagavataḥ paryupāsya tataś cyutaḥ sann ihopapanno",
    "K03psp_4u:2414": " ya imāṃ gambhīrāṃ prajñāpāramitāṃ saha śravaṇenādhimokṣyate 'dhimucya likhiṣyati",
    "K03psp_4u:2415": " likhitvodgṛhīṣyati uddekṣyati svādhyāsyati yoniśaś ca manasikariṣyati.",
    "K03psp_4u:2416": " bhagavān āha:",
    "K03psp_4u:2417": " evam etat subhūte evam etat,",
    "K03psp_4u:2418": " syāt subhūte paryāyo yad etair eva guṇaiḥ samanvāgato bodhisattvo mahāsattvo 'nyebhyo",
    "K03psp_4u:2419": " buddhakṣetrebhyo 'nyān buddhān bhagavataḥ paryupāsya tataś cyutaḥ sann ihopapanno",
    "K03psp_4u:2420": " ya imāṃ gambhīrāṃ prajñāpāramitāṃ saha śravaṇenādhimokṣyate adhimucya likhiṣyati",
    "K03psp_4u:2421": " likhitvodgrahīṣyati uddekṣyati svādhyāsyati yoniśaś ca manasikariṣyati. tat kasya hetoḥ?",
    "K03psp_4u:2422": " tathā hi tena bodhisattvena mahāsattvena iyaṃ gambhīrā prajñāpāramitā teṣāṃ buddhānāṃ bhagavatām antikāc chrutā śrutvā codgṛhītā dhāritā vācitā svādhyāyitā manasikṛtā,",
    "K03psp_4u:2423": " sa tenaiva kuśalamūlena tair eva manasikārair ihopapannaḥ.",
    "K03psp_4u:2424": " punar aparaṃ subhūte bodhisattvo mahāsattvas tuṣitebhyo devebhyaś cyutaḥ,",
    "K03psp_4u:2425": " iha manuṣyāṇāṃ sabhāgatāyām upapannaḥ sa etair eva guṇaiḥ samanvāgato veditavyaḥ. tat kasya hetoḥ?",
    "K03psp_4u:2426": " tathā hi subhūte tena bodhisattvena mahāsattvena maitreyo bodhisattvo mahāsattva",
    "K03psp_4u:2427": " imāṃ gambhīrāṃ prajñāpāramitāṃ paripraśnīkṛtaḥ sa tena kuśalamūlena ihopapannaḥ.",
    "K03psp_4u:2428": " yena khalu punaḥ subhūte bodhisattvena mahāsattvena pūrvāntata iyaṃ gambhīrā prajñāpāramitā na śrutā,",
    "K03psp_4u:2429": " śrutvā ca na paripraśnīkṛtā,",
    "K03psp_4u:2430": " tasya manuṣyaloke upapannasya bhavati kāṅkṣayitatvaṃ bhavati dhanvāyitatvaṃ bhavati cittasyāvalīnatā,",
    "K03psp_4u:2431": " tena subhūte bodhisattvena mahāsattvena pūrvāntato 'pīyaṅ gambhīrā prajñāpāramitā na śrutā,",
    "K03psp_4u:2432": " śrutvā ca na paripraśnīkṛtā,",
    "K03psp_4u:2433": " tasyāsyāṃ gambhīrāyāṃ prajñāpāramitāyāṃ bhāṣyamāṇāyāṃ bhavati kāṅkṣayitatvaṃ bhavati dhanvāyitatvaṃ bhavati cittasyāvalīnatā,",
    "K03psp_4u:2434": " evaṃ dhyānapāramitā vīryapāramitā kṣāntipāramitā śīlapāramitā.",
    "K03psp_4u:2435": " punar aparaṃ subhūte yena bodhisattvena mahāsattvena pūrvāntato (PSP_4:83)",
    "K03psp_4u:2436": " 'pīyaṃ dānapāramitā na śrutā na paripraśnīkṛtā,",
    "K03psp_4u:2437": " tasyāsyāṃ dānapāramitāyāṃ bhāṣyamāṇāyāṃ bhavati kāṅkṣāyitatvaṃ bhavati dhanvāyitatvaṃ bhavati cittasyāvalīnatā.",
    "K03psp_4u:2438": " punar aparaṃ subhūte yena bodhisattvena mahāsattvena pūrvāntato 'pi,",
    "K03psp_4u:2439": " adhyātmaśūnyatā yāvad abhāvasvabhāvaśūnyatā na śrutā na paripraśnīkṛtā bhavati,",
    "K03psp_4u:2440": " tasyemāṅ gambhīrāṃ prajñāpāramitāṃ bhāṣyamāṇāṃ śrutvā bhavati kāṅkṣayitatvaṃ bhavati dhanvāyitatvaṃ bhavati cittasyāvalīnatā.",
    "K03psp_4u:2441": " punar aparaṃ subhūte yena bodhisattvena mahāsattvena pūrvāntato 'pi catvāri smṛtyupasthānāni na paripraśnīkṛtāni bhavanti na śrutāni vā,",
    "K03psp_4u:2442": " tasyemāṃ gambhīrāṃ prajñāpāramitāṃ bhāsyamāṇāṃ śrutvā bhavati kāṅkṣāyitatvaṃ bhavati dhanvāyitatvaṃ bhavati cittasyāvalīnatā.",
    "K03psp_4u:2443": " punar aparaṃ subhūte yena bodhisattvena mahāsattvena pūrvāntato 'pi catvāri śamyakprahāṇāni",
    "K03psp_4u:2444": " catvāra ṛddhipādāḥ pañcendriyāṇi pañca balāni sapta bodhyaṅgāni āryāṣṭāṅgo mārgo na śrutaḥ,",
    "K03psp_4u:2445": " śrutvā ca na paripraśnīkṛtas,",
    "K03psp_4u:2446": " tasyāsyāṃ gambhīrāyāṃ prajñāpāramitāyāṃ bhāsyamāṇāyāṃ śrutvā bhavati kāṅkṣāyitatvaṃ bhavati dhanvāyitatvaṃ bhavati cittasyāvalīnatā.",
    "K03psp_4u:2447": " punar aparaṃ subhūte yena bodhisattvena mahāsattvena pūrvāntato 'pi catvāri dhyānāni",
    "K03psp_4u:2448": " catvāry apramāṇāni catasra ārūpyasamāpattayaś catvāry āryasatyāni pañcābhijñāḥ śūnyatānimittāpraṇihitāni,",
    "K03psp_4u:2449": " aṣṭau vimokṣā navānupūrvavihārasamāpattayaḥ sarvasamādhidhāraṇīmukhāni daśa bodhisattvabhūmayo",
    "K03psp_4u:2450": " daśa tathāgatabalāni catvāri vaiśāradyāni catasraḥ pratisaṃvido 'ṣṭādaśāveṇikā buddhadharmā na śrutā bhavanti,",
    "K03psp_4u:2451": " śrutvā ca na paripraśnīkṛtā bhavanti,",
    "K03psp_4u:2452": " tasyemāṃ gambhīrāṃ prajñāpāramitāṃ bhāṣyamāṇāṃ śrutvā bhavati kāṅkṣāyitatvaṃ bhavati dhanvāyitatvaṃ bhavati cittasyāvalīnatā.",
    "K03psp_4u:2453": " punar aparaṃ subhūte yena bodhisattvena mahāsattvena pūrvāntato 'pi anuttarā samyaksaṃbodhir na śrutā bhavati,",
    "K03psp_4u:2454": " śrutvā ca na paripraśnīkṛtā bhavati,",
    "K03psp_4u:2455": " tasyemāṃ gambhīrāṃ prajñāpāramitāṃ bhāṣyamāṇāṃ śrutvā bhavati kāṅkṣāyitatvaṃ bhavati dhanvāyitatvaṃ bhavati cittasyāvalīnatā.",
    "K03psp_4u:2456": " punar aparaṃ subhūte yena bodhisattvena mahāsattvena pūrvāntato 'pīyaṃ gambhīrā prajñāpāramitā na śrutā bhavati na paripraśnīkṛtā (PSP_4:84)",
    "K03psp_4u:2457": " na bhāvitā na bahulīkṛtā na yoniśaś ca manasikṛtā,",
    "K03psp_4u:2458": " ekaṃ vā divasaṃ divasadvayaṃ vā divasatrayaṃ vā catvāri vā pañca vā ṣaḍ vā daśa vā divasāni,",
    "K03psp_4u:2459": " iyaṃ gambhīrā prajñāpāramitā sa saṃhāryā bhavati virahitaś ca bhavati prajñāpāramitayā. tat kasya hetoḥ?",
    "K03psp_4u:2460": " evam etad bhavati subhūte yena bodhisattvena mahāsattvena iyaṃ gambhīrā prajñāpāramitā pūrvāntato 'pi na śrutā na paripraśnīkṛtā na bhāvitā na bahulīkṛtā na yoniśaś ca manasikṛtā,",
    "K03psp_4u:2461": " tasya kañcit kālaṃ cchando bhavati gambhīrāyāṃ prajñāpāramitāyāṃ kañcit kālaṃ cchando na bhavati,",
    "K03psp_4u:2462": " sa punar evaṃ saṃhriyate calācalayā buddhyā tūlapicūpamaś ca bhavati. sa khalu punaḥ",
    "K03psp_4u:2463": " subhūte bodhisattvo mahāsattvo na cirayānasaṃprasthito veditavyo na kalyāṇamitraparigṛhīto",
    "K03psp_4u:2464": " na samyaksaṃbuddhaparyupāsitaḥ. na khalu punaḥ subhūte bodhisattvena mahāsattvena",
    "K03psp_4u:2465": " iyaṃ gambhīrā prajñāpāramitā uddiṣṭā na svādhyāyitā na yoniśo manasikṛtā na prajñāpāramitāyāṃ śikṣitaḥ,",
    "K03psp_4u:2466": " na dhyānapāramitāyāṃ na vīryapāramitāyāṃ na kṣāntipāramitāyāṃ na śīlapāramitāyāṃ na dānapāramitāyāṃ śikṣitaḥ. nādhyātmaśūnyatāyāṃ śikṣitaḥ yāvan nābhāvasvabhāvaśūnyatāyāṃ śikṣitaḥ,",
    "K03psp_4u:2467": " na smṛtyupasthāneṣu śikṣitaḥ,",
    "K03psp_4u:2468": " na samyakprahāṇeṣu narddhipādeṣu nendriyeṣu na baleṣu na bodhyaṅgeṣu nāryāṣṭāṅgamārge śikṣitaḥ,",
    "K03psp_4u:2469": " na pañcasv abhijñāsu nāpramāṇadhyānārūpyasamāpattiṣu nāryasatyeṣu nāṣṭavimokṣeṣu śikṣitaḥ,",
    "K03psp_4u:2470": " na navānupūrvavihārasamāpattiṣu na śūnyatānimittāpraṇihiteṣu śikṣitaḥ,",
    "K03psp_4u:2471": " na samādhiṣu na dhāraṇīmukheṣu śikṣitaḥ,",
    "K03psp_4u:2472": " na ṣaṭsu abhijñāsu śikṣitaḥ,",
    "K03psp_4u:2473": " na tathāgatabaleṣu śikṣitaḥ,",
    "K03psp_4u:2474": " na vaiśāradyeṣu na pratisaṃvitsu nāṣṭādaśasv āveṇikeṣu buddhadharmeṣu śikṣitaḥ,",
    "K03psp_4u:2475": " na sarvākārajñatāyāṃ śikṣitaḥ. te na khalu punaḥ subhūte bodhisattvā mahāsattvā navayānasaṃprasthitā veditavyāḥ,",
    "K03psp_4u:2476": " te dharmamātrakeṇa ca śraddhāmātrakeṇa ca premamātrakeṇa ca samanvāgatā,",
    "K03psp_4u:2477": " na punaḥ satkurvantīmāṃ prajñāpāramitāṃ likhituṃ vā vācayituṃ vā uddeṣṭuṃ vā svādhyāyatuṃ",
    "K03psp_4u:2478": " vā yoniśo manasikaraṇāya yāvan na punaḥ subhūte bodhisattvayānikāḥ kulaputrā vā kuladuhitaro",
    "K03psp_4u:2479": " vā imāṃ prajñāpāramitāṃ likhiṣyanti (PSP_4:85)",
    "K03psp_4u:2480": " noddekṣyanti na svādhyāsyanti na yoniśaś ca manasikariṣyanti nāpy anayā gambhīrayā",
    "K03psp_4u:2481": " prajñāpāramitayā param anugrahīṣyanti. evaṃ dhyānapāramitayā vīryapāramitayā kṣāntipāramitayā",
    "K03psp_4u:2482": " śīlapāramitayā dānapāramitayā,",
    "K03psp_4u:2483": " evaṃ yāvat sarvākārajñatayā nānugrahīṣyanti. nāpīmāṃ gambhīrāṃ prajñāpāramitām anubhaviṣyanti. evaṃ dhyānapāramitāṃ vīryapāramitāṃ kṣāntipāramitāṃ śīlapāramitāṃ dānapāramitāṃ,",
    "K03psp_4u:2484": " evaṃ yāvat sarvākārajñatāṃ nānubhaviṣyanti. teṣāṃ dvābhyāṃ bhūmibhyām anyatarā bhūmiḥ pratikāṅkṣitavyā,",
    "K03psp_4u:2485": " yad uta śrāvakabhūmir vā pratyekabuddhabhūmir vā. tat kasya hetoḥ?",
    "K03psp_4u:2486": " tathā hi taiḥ kulaputraiḥ kuladuhitṛbhiś ca iyaṃ gambhīrā prajñāpāramitā pūrvāntato",
    "K03psp_4u:2487": " 'pi na likhitā noddiṣṭā na svādhyātā na yoniśo manasikṛtā nāpy anayā prajñāpāramitayā",
    "K03psp_4u:2488": " kaścid anuparigṛhīto nāpi tair bodhisattvair mahāsattvair iyaṃ gambhīrā prajñāpāramitānubhūtā,",
    "K03psp_4u:2489": " te na teṣāṃ kulaputrāṇāṃ kuladuhitṛṇāñ ca bhūmidvayaṃ pratikāṅkṣitavyam. iti samudāgamaviśeṣeṇa nirodhe tṛtīyaḥ kṣaṇaḥ",
    "K03psp_4u:2490": " tadyathāpi nāma subhūte sāmudrikā naur yadā bhinnā bhavati tadā ye tatra puruṣāḥ kāṣṭhaṃ vā dṛtiṃ vā mṛtakuṇapaṃ vā nādhyālambante na parigṛhṇanti,",
    "K03psp_4u:2491": " veditavyam etat subhūte aprāptā eva te puruṣāḥ kulaṃ samudre kālaṃ kariṣyanti. ye",
    "K03psp_4u:2492": " khalu punaḥ sāmudrikāyāṃ nāvibhinnāyāṃ kāṣṭhaṃ vā dṛtiṃ vā mṛtakuṇapaṃ vā puruṣā",
    "K03psp_4u:2493": " gṛhītavyaṃ vā manyeyur gṛhṇīyur vā,",
    "K03psp_4u:2494": " veditavyam etat subhūte na te puruṣā mahāsamudre kālaṃ kariṣyanti,",
    "K03psp_4u:2495": " svastinā te mahāsamudrād uttariṣyanti,",
    "K03psp_4u:2496": " te akṣatā anupahatāḥ svastinā sthale sthāsyanti. evam eva subhūte ye te bodhisattvayānikāḥ",
    "K03psp_4u:2497": " kulaputrāḥ kuladuhitaraś ca śraddhāmātrakeṇa prasādamātrakeṇa premamātrakeṇa ca samanvāgatā,",
    "K03psp_4u:2498": " imāṃ prajñāpāramitāṃ na likhiṣyanti noddekṣyanti na svādhyāsyanti na yoniśo manasikariṣyanti nādhyālambiṣyante,",
    "K03psp_4u:2499": " veditavyam etat subhūte te bodhisattvayānikāḥ kulaputrāḥ kuladuhitaraś cāntarā evādhvani vyavasādam āpatsyante,",
    "K03psp_4u:2500": " aprāptā eva sarvākārajñatāṃ te śrāvakabhūmiṃ vā pratyekabuddhabhūmiṃ vā sākṣātkariṣyanti,",
    "K03psp_4u:2501": " yāvan na dhyānapāramitāṃ na vīryapāramitāṃ na kṣāntipāramitāṃ na śīlapāramitāṃ na dānapāramitāṃ likhiṣyanti noddekṣyanti na svādhyāsyanti na yoniśo manasikariṣyanti, (PSP_4:86)",
    "K03psp_4u:2502": " nādhyālambiṣyanti. evaṃ na saptatriṃśad bodhipakṣyān dharmān na catvāry āryasatyāni nāpramāṇadhyānārūpyasamāpattīḥ,",
    "K03psp_4u:2503": " nādhyātmaśūnyatāṃ yāvan nābhāvasvabhāvaśūnyatāṃ nāṣṭa vimokṣān na navānupūrvavihārasamāpattīr",
    "K03psp_4u:2504": " na śūnyatānimittāpraṇihitābhijñā na sarvasamādhisamāpattīr na sarvadhāraṇīmukhāni",
    "K03psp_4u:2505": " na daśa balāni na vaiśāradyāni na pratisaṃvido nāveṇikān buddhadharmān yāvan na sarvākārajñatāpratisaṃyuktān",
    "K03psp_4u:2506": " sūtrāntān likhiṣyanti noddekṣyanti na svādhyāsyanti na yoniśo manasikariṣyanti nādhyālambiṣyanti,",
    "K03psp_4u:2507": " veditavyam etat subhūte bodhisattvayānikāḥ kulaputrāḥ kuladuhitaraś cāntarāpy adhvani vyavasādam āpatsyante,",
    "K03psp_4u:2508": " aprāptā eva sarvākārajñatāṃ te śrāvakabhūmiṃ vā pratyekabuddhabhūmiṃ vā sākṣātkariṣyanti.",
    "K03psp_4u:2509": " yeṣāṃ khalu subhūte bodhisattvayānikānāṃ pudgalānām asti śraddhāsti kṣāntir asti",
    "K03psp_4u:2510": " premāsti prasādo 'sty adhyāśayo 'sti rucir asty adhimuktir asti cchando 'sti tyāgo",
    "K03psp_4u:2511": " 'sty anikṣiptadhuratā anuttarāṃ samyaksaṃbodhim abhisaṃboddhuṃ,",
    "K03psp_4u:2512": " te ca imāṃ prajñāpāramitāṃ likhiṣyanty uddekṣyanti svādhyāsyanti adhyālambiṣyante yoniśo manasikariṣyanti,",
    "K03psp_4u:2513": " paśya subhūte kulaputrāṇāṃ kuladuhitṛṇāṃ ca śraddhāṃ kṣāntiṃ prema prasādam adhyāśayaṃ rucim adhimuktiṃ cchandaṃ tyāgam anikṣiptadhuratām anuttarāyāṃ",
    "K03psp_4u:2514": " yaiḥ prajñāpāramitā parigṛhītā dhyānapāramitā vīryapāramitā kṣāntipāramitā śīlapāramitā dānapāramitā parigṛhītā,",
    "K03psp_4u:2515": " yair adhyātmaśūnyatā bahirdhāśūnyatā adhyātmabahirdhāśūnyatā yāvad abhāvasvabhāvaśūnyatā saptatriṃśad bodhipakṣyā dharmā āryasatyāny apramāṇāni dhyānārūpyasamāpattayaḥ parigṛhītāḥ,",
    "K03psp_4u:2516": " yair aṣṭa vimokṣā navānupūrvavihārasamāpattayaḥ śūnyatānimittāpraṇihitāni parigṛhītāni,",
    "K03psp_4u:2517": " yair daśa balāni catvāri vaiśāradyāni catasraḥ pratisaṃvida āveṇikā buddhadharmāḥ parigṛhītāḥ,",
    "K03psp_4u:2518": " yaiḥ samādhidhāraṇīmukhāni pañcābhijñāḥ parigṛhītāḥ,",
    "K03psp_4u:2519": " yair yāvat sarvākārajñatā parigṛhītā te nāntarāpy adhvani vyavasādam āpatsyante,",
    "K03psp_4u:2520": " te 'tikramya śrāvakabhūmiñ ca pratyekabuddhabhūmiñ ca sattvāṃś ca paripācya buddhakṣetraṃ pariśodhyānuttarāṃ samyaksaṃbodhim abhisaṃbhotsyante.",
    "K03psp_4u:2521": " ity ālambanaviśeṣeṇa nirodhe caturthaḥ kṣaṇaḥ",
    "K03psp_4u:2522": " tadyathāpi nāma subhūte strī vā puruṣo vā aparipakvena ghaṭena (PSP_4:87)",
    "K03psp_4u:2523": " āmenodakaṃ parigṛhītavyaṃ manyate,",
    "K03psp_4u:2524": " veditavyam etat subhūte nāyaṃ ghaṭaś ciram anuvartsyate kṣipram eva vinakṣyati vilayam āpatsyate. tat kasya hetoḥ?",
    "K03psp_4u:2525": " yathāpi nāmāparipakvatvāt ghaṭasya,",
    "K03psp_4u:2526": " sa bhūmiparyavasāna eva bhaviṣyati. evam eva subhūte kiñ cāpi bodhisattvayānikānāṃ",
    "K03psp_4u:2527": " kulaputrāṇāṃ kuladuhitṛṇāṃ cāsti śraddhāsti kṣāntir asti premāsti prasādo 'sty adhyāśayo",
    "K03psp_4u:2528": " 'sti rucir asty adhimuktir asti cchando 'sti tyāgo 'sty anikṣiptadhuratānuttarāyāṃ samyaksaṃbodhau,",
    "K03psp_4u:2529": " te ca prajñāpāramitayāparigṛhītā,",
    "K03psp_4u:2530": " upāyakauśalena cāparigṛhītā,",
    "K03psp_4u:2531": " dhyānapāramitayā vīryapāramitayā kṣāntipāramitayā śīlapāramitayā dānapāramitayāparigṛhītā,",
    "K03psp_4u:2532": " 'dhyātmaśūnyatayā bahirdhāśūnyatayā adhyātmabahirdhāśūnyatayā yāvad abhāvasvabhāvaśūnyatayāparigṛhītāḥ,",
    "K03psp_4u:2533": " smṛtyupasthānair aparigṛhītāḥ,",
    "K03psp_4u:2534": " samyakprahāṇair aparigṛhītā,",
    "K03psp_4u:2535": " ṛddhipādair aparigṛhītāḥ,",
    "K03psp_4u:2536": " indriyair aparigṛhītā,",
    "K03psp_4u:2537": " balair aparigṛhītā,",
    "K03psp_4u:2538": " bodhyaṅgair aparigṛhītā,",
    "K03psp_4u:2539": " āryāṣṭāṅgena mārgeṇāparigṛhītāḥ,",
    "K03psp_4u:2540": " pañcabhir abhijñābhir aparigṛhītāś,",
    "K03psp_4u:2541": " caturbhir dhyānaiś caturbhir apramāṇair aparigṛhītāḥ,",
    "K03psp_4u:2542": " catasṛbhir ārūpyasamāpattibhir aparigṛhītāś,",
    "K03psp_4u:2543": " caturbhir āryasatyair aparigṛhītā,",
    "K03psp_4u:2544": " aṣṭābhir vimokṣair aparigṛhītā,",
    "K03psp_4u:2545": " navabhir anupūrvavihārasamāpattibhir aparigṛhītāḥ,",
    "K03psp_4u:2546": " śūnyatānimitāpraṇihitavimokṣamukhair aparigṛhītā,",
    "K03psp_4u:2547": " daśabhis tathāgatabalaiś caturbhir vaiśāradyaiś catasṛbhiḥ pratisaṃvidbhir aṣṭādaśabhir āveṇikair buddhadharmair aparigṛhītāḥ,",
    "K03psp_4u:2548": " yāvat sarvākārajñatayāparigṛhītā,",
    "K03psp_4u:2549": " veditavyam etat subhūte bodhisattvayānikāḥ kulaputrā vā kuladuhitaro vā antarā vyasanam",
    "K03psp_4u:2550": " āpatsyante. kim iti subhūte bodhisattvayānikānāṃ kulaputrāṇāṃ kuladuhitṛṇāṃ cāntarā",
    "K03psp_4u:2551": " vyasanaṃ bhaviṣyati,",
    "K03psp_4u:2552": " yad uta śrāvakabhūmir vā pratyekabuddhabhūmir vā?",
    "K03psp_4u:2553": " tadyathāpi nāma subhūte strī vā puruṣo vā suparipakvena ghaṭenodakaṃ parivahen nadyāḥ kūpād vā sarasto vā taḍāgād vā udapānād vā tasyodakaṃ",
    "K03psp_4u:2554": " veditavyam etat subhūte svastināyaṃ ghaṭo gṛhaṃ gamiṣyati,",
    "K03psp_4u:2555": " evam eva subhūte yasya bodhisattvasya mahāsattvasyāsti śraddhāsti kṣāntir asti premāsti",
    "K03psp_4u:2556": " prasādo 'sty adhyāśayo 'sti rucir asty adhimuktir asti cchando 'sti tyāgo 'sty anikṣiptadhuratānuttarāṃ",
    "K03psp_4u:2557": " samyaksaṃbodhim abhisaṃboddhuṃ,",
    "K03psp_4u:2558": " sacet prajñāpāramitayā parigṛhīta,",
    "K03psp_4u:2559": " upāyakauśalyena ca parigṛhīto,",
    "K03psp_4u:2560": " dhyānapāramitayā parigṛhīto vīryapāramitayā parigṛhītaḥ kṣāntipāramitayā parigṛhītaḥ śīlapāramitayā (PSP_4:88)",
    "K03psp_4u:2561": " parigṛhīto dānapāramitayā parigṛhītaḥ,",
    "K03psp_4u:2562": " evaṃ yāvat sarvākārajñatayā parigṛhīto,",
    "K03psp_4u:2563": " veditavyam etad subhūte ayaṃ bodhisattvo mahāsattvo nāntarā vyadhvani vyavasādam āpatsyate,",
    "K03psp_4u:2564": " yad uta śrāvakayānena vā pratyekabuddhayānena vā akṣato 'nupahato 'nuttarāṃ samyaksaṃbodhim abhisaṃbhotsyate. ity ādhāraviśeṣeṇa mārge prathamaḥ",
    "K03psp_4u:2565": " tadyathāpi nāma subhūte sāmudrikā naur anavabaddhānākoṭitā akoṭīkṛtā udake 'vatāritā bhavati,",
    "K03psp_4u:2566": " veditavyam etat subhūte iyaṃ naur antarā saṃsatsyate vyasanam āpatsyate,",
    "K03psp_4u:2567": " anyena bhāṇḍaṃ bhaviṣyati anyena naur bhaviṣyati. evaṃ sa vaṇig anupāyakuśalo veditavyo",
    "K03psp_4u:2568": " mahatānayena saṃyokṣyate mahatā ratnena bahiṣkṛto bhaviṣyati. evam eva kiṃ cāpi subhūte",
    "K03psp_4u:2569": " bodhisattvānām asti śraddhāsti kṣāntir asti premāsti prasādo 'sty adhyāśayo 'sti",
    "K03psp_4u:2570": " rucir asty adhimuktir asti cchando 'sti tyāgo 'sty anikṣiptadhuratānuttarāyai samyaksaṃbodhaye,",
    "K03psp_4u:2571": " te ca prajñāpāramitayāparigṛhītā upāyakauśalena cāparigṛhītā dhyānapāramitayāparigṛhītā",
    "K03psp_4u:2572": " vīryapāramitayāparigṛhītāḥ kṣāntipāramitayāparigṛhītāḥ śīlapāramitayāparigṛhītā dānapāramitayāparigṛhītāḥ,",
    "K03psp_4u:2573": " sarvaśūnyatābhir aparigṛhītāḥ saptatriṃśad bodhipakṣyair dharmair aparigṛhītāḥ,",
    "K03psp_4u:2574": " apramāṇadhyānārūpyasamāpattibhir aparigṛhītā,",
    "K03psp_4u:2575": " āryasatyair aparigṛhītā,",
    "K03psp_4u:2576": " aṣṭābhir vimokṣair aparigṛhītā,",
    "K03psp_4u:2577": " navabhir anupūrvavihārasamāpattibhir aparigṛhītāḥ,",
    "K03psp_4u:2578": " śūnyatānimittāpraṇihitair aparigṛhītāḥ,",
    "K03psp_4u:2579": " sarvasamādhidhāraṇīmukhābhijñābhir aparigṛhītā,",
    "K03psp_4u:2580": " daśabhis tathāgatabalair aparigṛhītāḥ,",
    "K03psp_4u:2581": " vaiśāradyair aparigṛhītāḥ,",
    "K03psp_4u:2582": " pratisaṃvidbhir āveṇikair buddhadharmair aparigṛhītā,",
    "K03psp_4u:2583": " yāvat sarvākārajñatayāparigṛhītā,",
    "K03psp_4u:2584": " veditavyam etat subhūte amī bodhisattvā antarā vyadhvani vyasanam āpatsyante,",
    "K03psp_4u:2585": " mahato 'rthāt parihīṇā bhaviṣyanti,",
    "K03psp_4u:2586": " yad uta sarvākārajñatā ratnarāśeḥ,",
    "K03psp_4u:2587": " kiṃ ca subhūte bodhisattvānām antarā vyasanaṃ yad uta śrāvakabhūmir vā pratyekabuddhabhūmir",
    "K03psp_4u:2588": " vā. tadyathāpi nāma subhūte paṇḍitajātikaḥ puruṣaḥ sāmudrikāyāṃ nāvi svākoṭitāyām",
    "K03psp_4u:2589": " udake 'vatāritāyāṃ bhāṇḍāvaropitāyāṃ yuktena vāyunāvaṣṭabdhāyāṃ,",
    "K03psp_4u:2590": " veditavyam etat subhūte neyaṃ sāmudrikā naur antarā vyasanam āpatsyate,",
    "K03psp_4u:2591": " gamiṣyaty eṣā taṃ pradeśaṃ yatrānayā gantavyaṃ,",
    "K03psp_4u:2592": " laukikānāñ ca ratnānāṃ sa vaṇig lābhī bhaviṣyati. evam eva subhūte yasya bodhisattvasya mahāsattvasyāsti śraddhāsti kṣāntir asti premāsti prasādo 'sty (PSP_4:89)",
    "K03psp_4u:2593": " adhyāśayo 'sti rucir asty adhimuktir asti cchando 'sti tyāgo 'sty anikṣiptadhuratānuttarāyāṃ samyaksaṃbodhau,",
    "K03psp_4u:2594": " sa ca prajñāpāramitayā parigṛhīta upāyakauśalyena ca parigṛhītaḥ,",
    "K03psp_4u:2595": " dhyānapāramitayā vīryapāramitayā kṣāntipāramitayā śīlapāramitayā dānapāramitayā ca parigṛhītaḥ,",
    "K03psp_4u:2596": " sarvaśūnyatābhiḥ sarvabodhipakṣyair dharmaiḥ sarvasamādhibhiḥ sarvadhāraṇīmukhair apramāṇadhyānārūpyasamāpattibhiḥ parigṛhītaḥ,",
    "K03psp_4u:2597": " āryasatyaiḥ parigṛhītaḥ,",
    "K03psp_4u:2598": " aṣṭābhir vimokṣair navānupūrvavihārasamāpattibhiḥ parigṛhītaḥ,",
    "K03psp_4u:2599": " śūnyatānimittāpraṇihitaiḥ parigṛhītaḥ,",
    "K03psp_4u:2600": " abhijñābhiḥ parigṛhītaḥ,",
    "K03psp_4u:2601": " daśabhis tathāgatabalaiś caturbhir vaiśāradyaiś catasṛbhiḥ pratisaṃvidbhir aṣṭādaśabhir āveṇikair buddhadharmaiḥ parigṛhītaḥ,",
    "K03psp_4u:2602": " yāvat sarvākārajñatayā parīgṛhīto,",
    "K03psp_4u:2603": " veditavyam etat subhūte nāyaṃ bodhisattvo mahāsattvo 'ntarā vyasanam āpatsyate 'nuttarāyāṃ samyaksaṃbodhau. tat kasya hetoḥ?",
    "K03psp_4u:2604": " evam eva subhūte bhavati yasya bodhisattvasya mahāsattvasyāsti śraddhāsti kṣāntir",
    "K03psp_4u:2605": " asti premāsti prasādo 'sty adhyāśayo 'sti rucir asty adhimuktir asti cchando 'sti",
    "K03psp_4u:2606": " tyāgo 'sty anikṣiptadhuratānuttarāyāṃ samyaksaṃbodhau,",
    "K03psp_4u:2607": " sa ca prajñāpāramitayā parigṛhīto bhavaty upāyakauśalyena ca parigṛhīto bhavati,",
    "K03psp_4u:2608": " dhyānapāramitayā vīryapāramitayā kṣāntipāramitayā śīlapāramitayā dānapāramitayā parigṛhīto bhavati. evaṃ yāvat sarvākārajñatayā parigṛhīto bhavati,",
    "K03psp_4u:2609": " sa ca bodhisattvo mahāsattvo na ca śrāvakabhūmiṃ na pratyekabuddhabhūmiṃ patati.",
    "K03psp_4u:2610": " iti sākalyaviśeṣeṇa mārge dvitīyaḥ kṣaṇaḥ",
    "K03psp_4u:2611": " tadyathāpi nāma subhūte puruṣo viṃśativarṣaśatiko jātyā jīrṇo vṛddho mahallakas tasya kaścid eva śarīre vyādhir utpadyeta vātiko vā paittiko vā śleṣmiko vā sāṃnipātiko vā,",
    "K03psp_4u:2612": " tat kiṃ manyase?",
    "K03psp_4u:2613": " subhūte api nu sa puruṣo muktakaḥ śaktaḥ svayam utkrāntum.",
    "K03psp_4u:2614": " subhūtir āha:",
    "K03psp_4u:2615": " no bhagavan.",
    "K03psp_4u:2616": " bhagavān āha:",
    "K03psp_4u:2617": " kaścit punaḥ subhūte sa puruṣa uttiṣṭhet?",
    "K03psp_4u:2618": " subhūtir āha:",
    "K03psp_4u:2619": " kiṃ cāpi bhagavan sa puruṣo mañcād uttiṣṭhed,",
    "K03psp_4u:2620": " atha ca punar apratibalaḥ krośāntaṃ vā prakramituṃ sa tayā jarayā taiś ca vyādhibhiḥ kṣapitaḥ,",
    "K03psp_4u:2621": " kiṃ cāpi tato mañcād uttiṣṭhed,",
    "K03psp_4u:2622": " atha ca punaḥ so 'pratibalaḥ prakramitum.",
    "K03psp_4u:2623": " bhagavān āha:",
    "K03psp_4u:2624": " evam eva subhūte bodhisattvasya mahāsattvasyāsti śraddhāsti kṣāntir asti premāsti",
    "K03psp_4u:2625": " prasādo 'sty adhyāśayo 'sti rucir asty adhimuktir asti cchando 'sti tyāgo 'sty anikṣiptadhuratānuttarāyāṃ samyaksaṃbodhau,",
    "K03psp_4u:2626": " sa ca prajñāpāramitayāparigṛhīta upāyakauśalyena cāparigṛhīto,",
    "K03psp_4u:2627": " dhyānapāramitayā vīryapāramitayā kṣāntipāramitayā śīlapāramitayā dānapāramitayāparigṛhīto,",
    "K03psp_4u:2628": " adhyātmaśūnyatayā yāvad abhāvasvabhāvaśūnyatayāparigṛhītaḥ,",
    "K03psp_4u:2629": " smṛtyupasthānair aparigṛhītaḥ samyakprahāṇarddhipādendriyabalabodhyaṅgamārgair aparigṛhīto,",
    "K03psp_4u:2630": " 'pramāṇadhyānārūpyasamāpattibhir āryasatyaiś cāparigṛhītaḥ,",
    "K03psp_4u:2631": " śūnyatānimittāpraṇihitair aparigṛhīto,",
    "K03psp_4u:2632": " daśabalavaiśāradyāveṇikabuddhadharmair aparigṛhīto,",
    "K03psp_4u:2633": " veditavyam etat subhūte 'yaṃ bodhisattvo 'ntarā vyadhvani śrāvakabhūmau vā pratyekabuddhabhūmau vā patiṣyati. tat kasya hetoḥ?",
    "K03psp_4u:2634": " tathā hi sa prajñāpāramitayā aparīgṛhīta upāyakauśalyena cāparigṛhīto yāvat sarvākārajñatayāparigṛhītaḥ.",
    "K03psp_4u:2635": " tadyathāpi nāma subhūte sa eva puruṣo viṃśativarṣaśatiko jātyā jīrṇo vṛddho mahallakaḥ,",
    "K03psp_4u:2636": " sa vātena vā pittena vā śleṣmanā vā sāṃnipātena vā parikṣapitas,",
    "K03psp_4u:2637": " taṃ mañcād utsthāpya dvau balavantau puruṣau vāmadakṣiṇayoḥ pārśvayor abalaṃ vyānuparigṛhya evaṃ vadetām:",
    "K03psp_4u:2638": " āgaccha tvaṃ bhoḥ puruṣa yenecchasi yena kāmo 'nuparigṛhītas tvam āvābhyāṃ nāntarā",
    "K03psp_4u:2639": " patiṣyasi yāvan na tat sthānam anuprāpto bhaviṣyasi. evam eva subhūte yasya bodhisattvasya",
    "K03psp_4u:2640": " mahāsattvasyāsti śraddhāsti kṣāntir asti premāsti prasādo 'sty adhyāśayo 'sti rucir",
    "K03psp_4u:2641": " asty adhimuktir asti cchando 'sti tyāgo 'sty anikṣiptadhuratānuttarāyāṃ samyaksaṃbodhau,",
    "K03psp_4u:2642": " sa ca bodhisattvaḥ prajñāpāramitayā parigṛhīta upāyakauśalyena ca parigṛhīto,",
    "K03psp_4u:2643": " dhyānapāramitayā parigṛhīto,",
    "K03psp_4u:2644": " vīryapāramitayā parigṛhītaḥ,",
    "K03psp_4u:2645": " kṣāntipāramitayā parigṛhītaḥ,",
    "K03psp_4u:2646": " śīlapāramitayā parigṛhīto,",
    "K03psp_4u:2647": " dānapāramitayā parigṛhīto,",
    "K03psp_4u:2648": " 'dhyātmaśūnyatayā bahirdhāśūnyatayā adhyātmabahirdhāśūnyatayā yāvad abhāvasvabhāvaśūnyatayā parigṛhītaḥ,",
    "K03psp_4u:2649": " veditavyam etat subhūte nāyaṃ bodhisattvo mahāsattvo 'ntarā saṃsatsyate,",
    "K03psp_4u:2650": " pratibalo 'yaṃ bodhisattvo mahāsattvas tat sthānam anuprāptuṃ yad utānuttarāṃ samyaksaṃbodhim. tat kasya hetoḥ?",
    "K03psp_4u:2651": " tathā hi prajñāpāramitopāyakauśalyenāvirahitaḥ.",
    "K03psp_4u:2652": " subhūtir āha:",
    "K03psp_4u:2653": " kathaṃ bhagavan bodhisattvayānasaṃprasthitāḥ kulaputrāḥ kuladuhitaraś cāparigṛhītāḥ prajñāpāramitopāyakauśalena cāparigṛhītāḥ śrāvakabhūmiṃ pratyekabuddhabhūmiñ ca patanti?",
    "K03psp_4u:2654": " bhagavān āha:",
    "K03psp_4u:2655": " sādhu sādhu subhūte yas tvaṃ tathāgatam arhantaṃ samyaksaṃbuddham etam arthaṃ paripraśnīkartavyaṃ manyase,",
    "K03psp_4u:2656": " iha subhūte bodhisattvo mahāsattva ādita eva yad dānan dadāti tad ahaṃkāramamakārapatitayā saṃtatyā dadāti,",
    "K03psp_4u:2657": " yac chīlaṃ rakṣati,",
    "K03psp_4u:2658": " yāṃ kṣāntiṃ bhāvayati,",
    "K03psp_4u:2659": " yad vīryam ārabhate,",
    "K03psp_4u:2660": " yad dhyānaṃ samāpadyate,",
    "K03psp_4u:2661": " yāṃ prajñāṃ bhāvayati,",
    "K03psp_4u:2662": " tad ahaṃkāramamakārapatitena cittena bhāvayati,",
    "K03psp_4u:2663": " tasya tad dānan dadata evaṃ bhavati,",
    "K03psp_4u:2664": " ahaṃ dānaṃ dadāmīdan dānaṃ dadāmi,",
    "K03psp_4u:2665": " asmai dānan dadāmi,",
    "K03psp_4u:2666": " ahaṃ śīlaṃ rakṣāmi,",
    "K03psp_4u:2667": " idaṃ śīlaṃ rakṣāmi,",
    "K03psp_4u:2668": " ahaṃ śīlavān,",
    "K03psp_4u:2669": " ahaṃ kṣamāmi,",
    "K03psp_4u:2670": " ahaṃ kṣāntiṃ saṃpādayāmi,",
    "K03psp_4u:2671": " ahaṃ kṣamāvān,",
    "K03psp_4u:2672": " ahaṃ vīryam ārabhe,",
    "K03psp_4u:2673": " 'ham ārabdhavīryo,",
    "K03psp_4u:2674": " 'haṃ vīryavān,",
    "K03psp_4u:2675": " ahaṃ dhyānaṃ samāpadye,",
    "K03psp_4u:2676": " ahaṃ dhyāyāmi,",
    "K03psp_4u:2677": " ahaṃ dhyānavān,",
    "K03psp_4u:2678": " ahaṃ prajñāṃ bhāvayāmīmāṃ prajñāṃ bhāvayāmi,",
    "K03psp_4u:2679": " ahaṃ prajñāvān,",
    "K03psp_4u:2680": " sa tena dānena manyate tad dānaṃ manyate dānaṃ mameti manyate,",
    "K03psp_4u:2681": " evaṃ śīlaṃ kṣāntiṃ vīryaṃ dhyānaṃ,",
    "K03psp_4u:2682": " tayā prajñayā manyate tāṃ prajñāṃ manyate prajñāṃ mameti manyate. tat kasya hetoḥ?",
    "K03psp_4u:2683": " na hi dānapāramitāyā ete vikalpāḥ saṃvidyante. tat kasya hetoḥ?",
    "K03psp_4u:2684": " āramitā hi dānapāramitā,",
    "K03psp_4u:2685": " evaṃ na śīlapāramitāyā na kṣāntipāramitāyā na vīryapāramitāyā na dhyānapāramitāyā na hi prajñāpāramitāyā ete vikalpāḥ saṃvidyante. tat kasya",
    "K03psp_4u:2686": " āramitā hi prajñāpāramitā,",
    "K03psp_4u:2687": " sa ca bodhisattvayānikaḥ pudgalo nāraṃ jānāti na pāraṃ jānāti,",
    "K03psp_4u:2688": " so 'parigṛhīto dānapāramitayā śīlapāramitayā kṣāntipāramitayā vīryapāramitayā dhyānapāramitayā",
    "K03psp_4u:2689": " prajñāpāramitayāparigṛhīto yāvat sarvākārajñatayāparigṛhītaḥ śrāvakabhūmau vā pratyekabuddhabhūmau vā patati,",
    "K03psp_4u:2690": " na niryāsyati sarvākārajñatāyām. kathañ ca bodhisattvo 'nupāyakuśalo bhavati?",
    "K03psp_4u:2691": " iha subhūte yo bodhisattvayānikaḥ kulaputro vā kuladuhitā vā ādāv evam anupāyena dānaṃ dadāti,",
    "K03psp_4u:2692": " anupāyena śīlaṃ rakṣati,",
    "K03psp_4u:2693": " anupāyena kṣāntiṃ saṃpādayati,",
    "K03psp_4u:2694": " anupāyena vīryam ārabhate,",
    "K03psp_4u:2695": " anupāyena dhyānaṃ samāpadyate,",
    "K03psp_4u:2696": " anupāyena prajñāṃ bhāvayati,",
    "K03psp_4u:2697": " tasyaivaṃ bhavati,",
    "K03psp_4u:2698": " ahaṃ dānaṃ dadāmi,",
    "K03psp_4u:2699": " idaṃ dānaṃ dadāmi,",
    "K03psp_4u:2700": " ahaṃ śīlaṃ rakṣāmi,",
    "K03psp_4u:2701": " idaṃ śīlaṃ rakṣāmi,",
    "K03psp_4u:2702": " ahaṃ kṣāntiṃ saṃpādayāmi,",
    "K03psp_4u:2703": " imāṃ kṣāntiṃ saṃpādayāmi, ahaṃ (PSP_4:92)",
    "K03psp_4u:2704": " vīryam ārabhe,",
    "K03psp_4u:2705": " idaṃ vīryam ārabhe,",
    "K03psp_4u:2706": " ahaṃ dhyānaṃ samāpadye,",
    "K03psp_4u:2707": " idaṃ dhyānaṃ samāpadye,",
    "K03psp_4u:2708": " ahaṃ prajñāṃ bhāvayāmi,",
    "K03psp_4u:2709": " imāṃ prajñāṃ bhāvayāmi,",
    "K03psp_4u:2710": " sa dānaṃ manyate dānena manyate dānaṃ mameti manyate,",
    "K03psp_4u:2711": " śīlaṃ manyate śīlena manyate śīlavān aham iti manyate,",
    "K03psp_4u:2712": " kṣāntiṃ manyate kṣāntyā manyate kṣamāvān aham iti manyate,",
    "K03psp_4u:2713": " vīryaṃ manyate vīryeṇa manyate vīryaṃ mameti manyate,",
    "K03psp_4u:2714": " dhyānaṃ manyate dhyānena manyate dhyānavān aham iti manyate,",
    "K03psp_4u:2715": " prajñāṃ manyate prajñayā manyate prajñā mameti manyate. tat kasya hetoḥ?",
    "K03psp_4u:2716": " na hi dānapāramitāyāṃ vikalpaḥ saṃvidyate yathāsau vikalpayati. tat kasya hetoḥ?",
    "K03psp_4u:2717": " tathā hy āramitaiṣā yad uta dānapāramitā,",
    "K03psp_4u:2718": " āramitaiṣā yad uta śīlapāramitā,",
    "K03psp_4u:2719": " āramitaiṣā yad uta kṣāntipāramitā,",
    "K03psp_4u:2720": " āramitaiṣā yad uta vīryapāramitā,",
    "K03psp_4u:2721": " āramitaiṣā yad uta dhyānapāramitā. na hi prajñāpāramitāyāṃ vikalpaḥ saṃvidyate yathāsau vikalpayati. tat kasya hetoḥ?",
    "K03psp_4u:2722": " tathā hy āramitaiṣā yad uta prajñāpāramitā,",
    "K03psp_4u:2723": " sa ca bodhisattvayānikaḥ kulaputro nāraṃ jānāti na pāraṃ jānāti,",
    "K03psp_4u:2724": " so 'parigṛhīto dānapāramitayā parigṛhītaḥ śīlapāramitayāparigṛhītaḥ kṣāntipāramitayāparigṛhīto vīryapāramitayāparigṛhīto dhyānapāramitayāparigṛhītaḥ",
    "K03psp_4u:2725": " evaṃ yāvat sarvākārajñatayā śrāvakabhūmau vā pratyekabuddhabhūmau vā patati,",
    "K03psp_4u:2726": " na niryāsyati sarvākārajñatāyām. evaṃ hi subhūte bodhisattvaḥ prajñāpāramitayā copāyakauśalena",
    "K03psp_4u:2727": " cāparigṛhītaḥ śrāvakabhūmiṃ vā pratyekabuddhabhūmiṃ vā patati. kathaṃ ca subhūte",
    "K03psp_4u:2728": " bodhisattvo mahāsattvaḥ prajñāpāramitayā copāyakauśalena ca parigṛhīto na śrāvakabhūmiṃ",
    "K03psp_4u:2729": " vā na pratyekabuddhabhūmiṃ vā patati,",
    "K03psp_4u:2730": " anuttarāṃ ca samyaksaṃbodhim ārāgayati?",
    "K03psp_4u:2731": " iha subhūte bodhisattvo mahāsattva ādāv eva dānaṃ dadan,",
    "K03psp_4u:2732": " nāhaṃkāramamakārapatitena cetasā dānan dadāti,",
    "K03psp_4u:2733": " nāhaṃkāramamakārapatitena cetasā śīlaṃ rakṣati,",
    "K03psp_4u:2734": " nāhaṃkāramamakārapatitena cetasā kṣāntiṃ saṃpādayati,",
    "K03psp_4u:2735": " nāhaṃkāramamakārapatitena cetasā vīryam ārabhate,",
    "K03psp_4u:2736": " nāhaṃkāramamakārapatitena cetasā dhyānaṃ samāpadyate,",
    "K03psp_4u:2737": " nāhaṃkāramamakārapatitena cetasā prajñāṃ bhāvayati,",
    "K03psp_4u:2738": " tasya naivaṃ bhavati,",
    "K03psp_4u:2739": " ahaṃ dānan dadāmīdan dānan dadāmy asyai dānaṃ dadāmi,",
    "K03psp_4u:2740": " ahaṃ śīlaṃ rakṣāmi,",
    "K03psp_4u:2741": " idaṃ śīlaṃ rakṣāmi,",
    "K03psp_4u:2742": " eṣu śīlaṃ rakṣāmi,",
    "K03psp_4u:2743": " ahaṃ kṣāntiṃ saṃpādayāmi,",
    "K03psp_4u:2744": " imāṃ kṣāntiṃ saṃpādayāmi,",
    "K03psp_4u:2745": " asmai kṣāntim (PSP_4:93)",
    "K03psp_4u:2746": " saṃpādayāmi,",
    "K03psp_4u:2747": " ahaṃ vīryam ārabhe,",
    "K03psp_4u:2748": " idaṃ vīryam ārabhe,",
    "K03psp_4u:2749": " asyārthe vīryam ārabhe,",
    "K03psp_4u:2750": " ahaṃ dhyānaṃ samāpadye,",
    "K03psp_4u:2751": " idaṃ dhyānaṃ samāpadye,",
    "K03psp_4u:2752": " eṣu dhyānaṃ samāpadye,",
    "K03psp_4u:2753": " ahaṃ prajñāṃ bhāvayāmi,",
    "K03psp_4u:2754": " imāṃ prajñāṃ bhāvayāmi,",
    "K03psp_4u:2755": " asyārthe prajñāṃ bhāvayāmi,",
    "K03psp_4u:2756": " sa dānaṃ na manyate dānena na manyate dānaṃ mameti na manyate,",
    "K03psp_4u:2757": " śīlaṃ na manyate śīlena na manyate śīlaṃ mameti na manyate,",
    "K03psp_4u:2758": " kṣāntiṃ na manyate kṣāntyā na manyate kṣāntiṃ mameti na manyate,",
    "K03psp_4u:2759": " vīryaṃ na manyate vīryeṇa na manyate vīryaṃ mameti na manyate,",
    "K03psp_4u:2760": " dhyānaṃ na manyate dhyānena na manyate dhyānaṃ mameti na manyate,",
    "K03psp_4u:2761": " prajñāṃ na manyate prajñayā na manyate prajñā mameti na manyate. tat kasya hetoḥ?",
    "K03psp_4u:2762": " tathā hi dānapāramitāyāṃ vikalpo na saṃvidyate yena manyate,",
    "K03psp_4u:2763": " evaṃ śīlakṣāntivīryadhyānapāramitāyāṃ vikalpo na saṃvidyate yena manyate,",
    "K03psp_4u:2764": " tathā hi prajñāpāramitāyāṃ vikalpo na saṃvidyate yena manyate,",
    "K03psp_4u:2765": " āramitaiṣā yad uta dānapāramitā,",
    "K03psp_4u:2766": " evaṃ śīlapāramitā kṣāntipāramitā vīryapāramitā dhyānapāramitā āramitaiṣā yad uta prajñāpāramitā,",
    "K03psp_4u:2767": " sa ca bodhisattvo mahāsattva āramitāñ ca pāramitāñ ca na manyate,",
    "K03psp_4u:2768": " sa dānapāramitayā parigṛhītaḥ,",
    "K03psp_4u:2769": " śīlapāramitayā kṣāntipāramitayā vīryapāramitayā dhyānapāramitayā,",
    "K03psp_4u:2770": " prajñāpāramitayā ca parigṛhīto,",
    "K03psp_4u:2771": " yāvat sarvākārajñatayā parigṛhīto na śrāvakabhūmiṃ vā na pratyekabuddhabhūmiṃ vā patati,",
    "K03psp_4u:2772": " sarvākārajñatāṃ cārāgayati. evaṃ khalu subhūte bodhisattvo mahāsattvaḥ prajñāpāramitayā",
    "K03psp_4u:2773": " parigṛhīta upāyakauśalena ca parigṛhīto na śrāvakabhūmiṃ na pratyekabuddhabhūmiṃ",
    "K03psp_4u:2774": " patati. evam upāyakauśalaparigṛhīto 'nuttarāṃ samyaksaṃbodhim ārāgayati.",
    "K03psp_4u:2775": " iti saṃparigrahaviśeṣeṇa mārge tṛtīyaḥ kṣaṇaḥ",
    "K03psp_4u:2776": " evam ukte āyuṣmān subhūtir bhagavantam etad avocat:",
    "K03psp_4u:2777": " kathaṃ bhagavann ādikarmikeṇa bodhisattvena mahāsattvena prajñāpāramitāyāṃ śikṣitavyaṃ?",
    "K03psp_4u:2778": " kathaṃ dhyānapāramitāyāṃ śikṣitavyaṃ?",
    "K03psp_4u:2779": " kathaṃ vīryapāramitāyāṃ śikṣitavyaṃ?",
    "K03psp_4u:2780": " kathaṃ kṣāntipāramitāyāṃ śikṣitavyaṃ?",
    "K03psp_4u:2781": " kathaṃ śīlapāramitāyāṃ śikṣitavyam?",
    "K03psp_4u:2782": " kathaṃ dānapāramitāyāṃ śikṣitavyaṃ?",
    "K03psp_4u:2783": " kathaṃ yāvad āveṇikabuddhadharmeṣu śikṣitavyaṃ?",
    "K03psp_4u:2784": " bhagavān āha:",
    "K03psp_4u:2785": " iha subhūte ādikarmikeṇa bodhisattvena mahāsattvena prajñāpāramitāyāṃ śikṣitukāmena dhyānapāramitāyāṃ vīryapāramitāyāṃ (PSP_4:94)",
    "K03psp_4u:2786": " kṣāntipāramitāyāṃ śīlapāramitāyāṃ dānapāramitāyāṃ śikṣitukāmena yāvat sarvākārajñatāyāṃ śikṣitukāmena kalyāṇamitrāṇi sevitavyāni bhaktavyāni",
    "K03psp_4u:2787": " ye 'syāḥ prajñāpāramitāyā uddeṣṭāraḥ,",
    "K03psp_4u:2788": " dhyānapāramitāyā vīryapāramitāyāḥ kṣāntipāramitāyāḥ śīlapāramitāyā dānapāramitāyā uddeṣṭāraḥ,",
    "K03psp_4u:2789": " tasyemāṅ gambhīrāṃ prajñāpāramitām evam upadekṣyanti,",
    "K03psp_4u:2790": " ehi tvaṃ kulaputra yadyad eva dānan dadāsi tattat sarvam anuttarāyai samyaksaṃbodhaye pariṇāmaya,",
    "K03psp_4u:2791": " ehi tvaṃ kulaputra yadyad eva śīlaṃ rakṣasi,",
    "K03psp_4u:2792": " kṣāntiṃ saṃpādayasi,",
    "K03psp_4u:2793": " vīryaṃ ārabhase,",
    "K03psp_4u:2794": " dhyānaṃ samāpadyase,",
    "K03psp_4u:2795": " prajñāṃ bhāvayasi,",
    "K03psp_4u:2796": " tattat sarvam anuttarāyai samyaksaṃbodhaye pariṇāmaya,",
    "K03psp_4u:2797": " mā ca tvaṃ kulaputrānuttarāṃ samyaksaṃbodhiṃ rūpataḥ parāmrākṣīḥ,",
    "K03psp_4u:2798": " mā vedanāto mā saṃjñāto mā saṃskārato mā vijñānataḥ parāmrākṣīḥ,",
    "K03psp_4u:2799": " mā ca tvaṃ kulaputrānuttarāṃ samyaksaṃbodhin dānapāramitayā parāmrākṣīḥ,",
    "K03psp_4u:2800": " mā śīlapāramitayā mā kṣāntipāramitayā mā vīryapāramitayā mā dhyānapāramitayā,",
    "K03psp_4u:2801": " mā prajñāpāramitayā parāmrākṣīḥ,",
    "K03psp_4u:2802": " mā adhyātmaśūnyatayā mā bahirdhāśūnyatayā mā adhyātmabahirdhāśūnyatayā yāvad abhāvasvabhāvaśūnyatayā parāmrākṣīḥ,",
    "K03psp_4u:2803": " mā smṛtyupasthānaiḥ parāmrākṣīḥ,",
    "K03psp_4u:2804": " mā samyakprahāṇaiḥ parāmrākṣīḥ,",
    "K03psp_4u:2805": " mā ṛddhipādair indriyabalabodhyaṅgamārgaiḥ parāmrākṣīḥ,",
    "K03psp_4u:2806": " mā pañcabhir abhijñābhiḥ parāmrākṣīḥ,",
    "K03psp_4u:2807": " mā apramāṇadhyānārūpyasamāpattibhiḥ mā āryasatyair mā aṣṭābhir vimokṣair mā navānupūrvavihārasamāpattibhiḥ,",
    "K03psp_4u:2808": " mā śūnyatānimittāpraṇihitaiḥ parāmrākṣīḥ,",
    "K03psp_4u:2809": " mā samādhibhir mā dhāraṇīmukhair mā daśabhis tathāgatabalair mā caturbhir vaiṣāradyair mā catasṛbhiḥ pratisaṃvidbhir mā aṣṭādaśabhir āveṇikair buddhadharmaiḥ parāmrākṣīḥ,",
    "K03psp_4u:2810": " mā ca tvaṃ kulaputrānuttarāṃ samyaksaṃbodhiṃ yāvat sarvākārajñatāṃ parāmrākṣīḥ. tat kasya hetoḥ?",
    "K03psp_4u:2811": " aparāmṛṣṭaṃ hi rūpam anuttarāṃ samyaksaṃbodhim anuprāpsyati,",
    "K03psp_4u:2812": " aparāmṛṣṭā vedanā saṃjñā saṃskārāḥ,",
    "K03psp_4u:2813": " aparāmṛṣṭaṃ vijñānam anuttarāṃ samyaksaṃbodhim anuprāpsyati,",
    "K03psp_4u:2814": " aparāmṛṣṭā dānapāramitā śīlapāramitā kṣāntipāramitā vīryapāramitā dhyānapāramitā,",
    "K03psp_4u:2815": " aparāmṛṣṭā prajñāpāramitā,",
    "K03psp_4u:2816": " aparāmṛṣṭā adhyātmaśūnyatā yāvad abhāvasvabhāvaśūnyatā,",
    "K03psp_4u:2817": " aparāmṛṣṭāni smṛtyupasthānāni,",
    "K03psp_4u:2818": " aparāmṛṣṭāḥ samyakprahāṇarddhipādendriyabalabodhyaṅgā,",
    "K03psp_4u:2819": " aparāmṛṣṭā abhijñā, (PSP_4:95)",
    "K03psp_4u:2820": " aparāmṛṣṭā apramāṇadhyānārūpyasamāpattayaḥ,",
    "K03psp_4u:2821": " aparāmṛṣṭāny āryasatyāni,",
    "K03psp_4u:2822": " aparāmṛṣṭā aṣṭau vimokṣā navānupūrvavihārasamāpattayaḥ,",
    "K03psp_4u:2823": " aparāmṛṣṭāni śūnyatānimittāpraṇihitāni,",
    "K03psp_4u:2824": " aparāmṛṣṭāni samādhidhāraṇīmukhāni daśatathāgatabalāni catvāri vaiśāradyāni,",
    "K03psp_4u:2825": " aparāmṛṣṭāś catasraḥ pratisaṃvido 'ṣṭādaśāveṇikā buddhadharmāḥ,",
    "K03psp_4u:2826": " aparāmṛṣṭā yāvat sarvākārajñatā anuttarāṃ samyaksaṃbodhim anuprāpsyati. mā ca tvaṃ kulaputra prajñāpāramitāyāṃ caran rūpe spṛhāṃ kārṣīḥ. tat kasya hetoḥ?",
    "K03psp_4u:2827": " aspṛhaṃ hi kulaputra rūpaṃ,",
    "K03psp_4u:2828": " vedanāyāṃ saṃjñāyāṃ saṃskāreṣu,",
    "K03psp_4u:2829": " mā ca tvaṃ kulaputra vijñāne spṛhāṃ kārṣīḥ. tat kasya hetoḥ?",
    "K03psp_4u:2830": " aspṛhaṃ hi kulaputra vijñānaṃ,",
    "K03psp_4u:2831": " mā ca tvaṃ kulaputra dānapāramitāyāṃ spṛhāṃ kārṣīḥ,",
    "K03psp_4u:2832": " mā śīlakṣāntivīryadhyānapāramitāyāṃ spṛhāṃ kārṣīḥ,",
    "K03psp_4u:2833": " mā prajñāpāramitāyāṃ spṛhāṃ kārṣīḥ,",
    "K03psp_4u:2834": " mā adhyātmaśūnyatāyāṃ spṛhāṃ kārṣīḥ,",
    "K03psp_4u:2835": " mā yāvad abhāvasvabhāvaśūnyatāyāṃ spṛhāṃ kārṣīḥ,",
    "K03psp_4u:2836": " mā smṛtyupasthāneṣu spṛhāṃ kārṣīḥ,",
    "K03psp_4u:2837": " mā samyakprahāṇarddhipādendriyabalabodhyaṅgamārgeṣu spṛhāṃ kārṣīḥ,",
    "K03psp_4u:2838": " mā apramāṇadhyānārūpyasamāpattiṣu,",
    "K03psp_4u:2839": " mā āryasatyeṣu spṛhāṃ kārṣīḥ,",
    "K03psp_4u:2840": " mā aṣṭasu vimokṣeṣu navānupūrvavihārasamāpattiṣu spṛhāṃ kārṣīḥ,",
    "K03psp_4u:2841": " mā śūnyatānimittāpraṇihitābhijñādaśabalavaiśāradyapratisaṃvidāveṇikabuddhadharmeṣu spṛhāṃ kārṣīḥ,",
    "K03psp_4u:2842": " mā sarvasamādhisamāpattidhāraṇīmukheṣu spṛhāṃ kārṣīḥ,",
    "K03psp_4u:2843": " mā ca tvaṃ kulaputra sarvākārajñatāyāṃ spṛhāṃ kārṣīḥ. tat kasya hetoḥ?",
    "K03psp_4u:2844": " aspṛhā hi kulaputra sarvākārajñatā,",
    "K03psp_4u:2845": " mā ca tvaṃ kulaputra srotaāpattiphale spṛhāṃ kārṣīḥ,",
    "K03psp_4u:2846": " mā sakṛdāgāmiphale mā anāgāmiphale mā arhattve mā pratyekabodhau spṛhāṃ kārṣīḥ,",
    "K03psp_4u:2847": " mā bodhisattvaniyāme spṛhāṃ kārṣīḥ,",
    "K03psp_4u:2848": " mānuttarāyāṃ samyaksaṃbodhau spṛhāṃ kārṣīḥ. tat kasya hetoḥ?",
    "K03psp_4u:2849": " svabhāvaśūnyā hi kulaputra sarvadharmāḥ. ity anāsvādanāviśeṣeṇa mārge caturthaḥ kṣaṇaḥ iti viśeṣalakṣaṇam",
    "K03psp_4u:2850": " subhūtir āha:",
    "K03psp_4u:2851": " duṣkarakārakā hi bhagavan bodhisattvā mahāsattvā bhavanti,",
    "K03psp_4u:2852": " ye svalakṣaṇaśūnyeṣu dharmeṣu anuttarāṃ samyaksaṃbodhiṃ prārthayanty anuttarāṃ samyaksaṃbodhim abhisaṃboddhukāmāḥ.",
    "K03psp_4u:2853": " bhagavān āha:",
    "K03psp_4u:2854": " evam etat subhūte evam etat,",
    "K03psp_4u:2855": " duṣkarakārakā hi subhūte bodhisattvā mahāsattvā,",
    "K03psp_4u:2856": " ye svalakṣaṇaśūnyeṣu dharmeṣv anuttarāṃ samyaksaṃbodhiṃ prārthayanty anuttarāṃ samyaksaṃbodhim abhisaṃboddhukāmā (PSP_4:96)",
    "K03psp_4u:2857": " lokasya hitāya,",
    "K03psp_4u:2858": " subhūte bodhisattvā mahāsattvāḥ saṃprasthitā lokasya sukhāya,",
    "K03psp_4u:2859": " subhūte bodhisattvā mahāsattvāḥ saṃprasthitā lokasya trāṇaṃ bhaviṣyāma ity anuttarāyāṃ samyaksaṃbodhau saṃprasthitāḥ. lokasya śaraṇaṃ bhaviṣyāmo,",
    "K03psp_4u:2860": " lokasya layanaṃ lokasya parāyaṇaṃ lokasya dvīpā lokasya pariṇāyakā anukampakā nāthā",
    "K03psp_4u:2861": " lokasya gatir bhaviṣyāma iti anuttarāyāṃ samyaksaṃbodhau saṃprasthitāḥ. kathañ ca",
    "K03psp_4u:2862": " subhūte bodhisattvā mahāsattvāḥ lokasya hitāya saṃprasthitā bhavanti?",
    "K03psp_4u:2863": " iha subhūte bodhisattvā mahāsattvāḥ sattvān pañcabhyo gatibhyaḥ parimocyābhayasthale",
    "K03psp_4u:2864": " kṣame nirvāṇe pratiṣṭhāpayanti. evaṃ hi subhūte bodhisattvā mahāsattvā anuttarāṃ",
    "K03psp_4u:2865": " samyaksaṃbodhim abhisaṃboddhukāmā lokasya hitāya saṃprasthitā bhavanti. iti hitakāritram",
    "K03psp_4u:2866": " kathañ ca subhūte bodhisattvā mahāsattvā lokasya sukhāya saṃprasthitā bhavanti?",
    "K03psp_4u:2867": " iha subhūte bodhisattvā mahāsattvā anuttarāṃ samyaksaṃbodhim abhisaṃbudhya sarvasattvān",
    "K03psp_4u:2868": " duṣkhadaurmanasyopāyāsebhyaḥ parimocayitvābhayasthale kṣeme nirvāṇe pratiṣṭhāpayanti.",
    "K03psp_4u:2869": " evaṃ hi subhūte bodhisattvā mahāsattvā lokānāṃ sukhāya saṃprasthitā bhavanti. iti sukhakāritram",
    "K03psp_4u:2870": " kathañ ca subhūte bodhisattvā mahāsattvā anuttarāṃ samyaksaṃbodhim abhisaṃboddhukāmā lokasya trāṇaṃ bhavanti?",
    "K03psp_4u:2871": " iha subhūte bodhisattvā mahāsattvā anuttarāṃ samyaksaṃbodhim abhisaṃbudhya yāni tāni saṃsārāvacarāṇi duḥkhāni tataḥ sattvāṃs trāyanti,",
    "K03psp_4u:2872": " teṣāñ ca duṣkhānāṃ prahāṇāya dharmaṃ deśayanti,",
    "K03psp_4u:2873": " te taṃ dharmaṃ śrutvānupūrveṇa tribhir yānaiḥ parinirvānti. evaṃ hi subhūte bodhisattvā mahāsattvā anuttarāṃ samyaksaṃbodhim abhisaṃbudhya lokasya trāṇaṃ bhavanti.",
    "K03psp_4u:2874": " iti trāṇakāritram",
    "K03psp_4u:2875": " kathaṃ ca subhūte bodhisattvā mahāsattvā anuttarāṃ samyaksaṃbodhim abhisaṃboddhukāmā lokasya śaranaṃ bhavanti?",
    "K03psp_4u:2876": " iha subhūte bodhisattvā mahāsattvā anuttarāṃ samyaksaṃbodhim abhisaṃbudhya jātijarāmaraṇaśokaparidevaduḥkhadaurmanasyopāyāsadharmaṇaḥ",
    "K03psp_4u:2877": " sattvā jātijarāmaraṇaśokaparidevaduḥkhadaurmanasyopāyāsebhyaḥ parimocayanti parimocyānupadhiśeṣe",
    "K03psp_4u:2878": " nirvāṇadhātau pratiṣṭhāpayanti. evaṃ hi subhūte bodhisattvā mahāsattvā lokasya śaraṇaṃ",
    "K03psp_4u:2879": " bhavanti. iti śaraṇakāritram",
    "K03psp_4u:2880": " kathaṃ ca subhūte bodhisattvā mahāsattvāḥ sattvānāṃ layanaṃ bhavanti?",
    "K03psp_4u:2881": " iha subhūte bodhisattvā mahāsattvā anuttarāṃ samyaksaṃbodhim abhisaṃbudhya sattvānāṃ",
    "K03psp_4u:2882": " sarvadharmāṇām aśleṣāya dharman deśayanti. evaṃ hi subhūte bodhisattvā mahāsattvā",
    "K03psp_4u:2883": " anuttarāṃ samyaksaṃbodhim abhisaṃbudhya sattvānāṃ layanaṃ bhavanti.",
    "K03psp_4u:2884": " subhūtir āha:",
    "K03psp_4u:2885": " kathaṃ punar bhagavan sarvadharmāṇām aśleṣo bhavati?",
    "K03psp_4u:2886": " bhagavān āha:",
    "K03psp_4u:2887": " yaḥ subhūte rūpasyāśleṣaḥ sa rūpasyāsaṃbandho,",
    "K03psp_4u:2888": " yo rūpasyāsaṃbandhaḥ sa rūpasyānutpādo,",
    "K03psp_4u:2889": " yo rūpasyānutpādaḥ sa rūpasyānirodho,",
    "K03psp_4u:2890": " yo rūpasyānirodhaḥ sa rūpasyāśleṣaḥ,",
    "K03psp_4u:2891": " vedanāyāḥ saṃjñāyāḥ saṃskārāṇāṃ,",
    "K03psp_4u:2892": " yaḥ subhūte vijñānasyāśleṣaḥ sa vijñānasyāsaṃbandho,",
    "K03psp_4u:2893": " yo vijñānasyāsaṃbandhaḥ sa vijñānasyānutpādo,",
    "K03psp_4u:2894": " yo vijñānasyānutpādaḥ sa vijñānasyānirodho,",
    "K03psp_4u:2895": " yo vijñānasyānirodhaḥ sa vijñānasyāśleṣaḥ. evaṃ skandhadhātvāyatanapratītyasamutpādeṣu",
    "K03psp_4u:2896": " pratītyasamutpādāṅgeṣu ca sarvapāramitāsu saptatriṃsatsu bodhipakṣeṣu dharmeṣu āryasatyeṣv",
    "K03psp_4u:2897": " apramāṇadhyānārūpyasamāpattiṣu aṣṭasu vimokṣeṣu navānupūrvavihārasamāpattiṣu śūnyatānimittāpraṇihiteṣv",
    "K03psp_4u:2898": " abhijñāsu sarvasamādhisarvadhāraṇīmukheṣu daśabalavaiśāradyapratisaṃvidāveṇikabuddhadharmeṣu,",
    "K03psp_4u:2899": " yaḥ subhūte sarvākārajñatāyā aśleṣaḥ sa sarvākārajñatāyā asaṃbandho,",
    "K03psp_4u:2900": " yaḥ sarvākārajñatāyā asaṃbandhaḥ sa sarvākārajñatāyā anutpādo,",
    "K03psp_4u:2901": " yaḥ sarvākārajñatāyā anutpādaḥ sa sarvākārajñatāyā anirodho,",
    "K03psp_4u:2902": " yaḥ sarvākārajñatāyā anirodhaḥ sa sarvākārajñatāyā aśleṣaḥ. evaṃ hi subhūte bodhisattvā",
    "K03psp_4u:2903": " mahāsattvā anuttarāṃ samyaksaṃbodhim abhisaṃbudhya sarvasattvānāṃ sarvadharmāśleṣāya dharman deśayanti.",
    "K03psp_4u:2904": " iti layanakāritram",
    "K03psp_4u:2905": " kathañ ca subhūte bodhisattvā mahāsattvā anuttarāṃ samyaksaṃbodhim abhisaṃboddhukāmā lokasya parāyaṇaṃ bhavanti?",
    "K03psp_4u:2906": " iha subhūte bodhisattvā mahāsattvā anuttarāṃ samyaksaṃbodhim abhisaṃbudhya sattvānām evaṃdharman deśayanti,",
    "K03psp_4u:2907": " yad rūpasya pāran na tad rūpaṃ,",
    "K03psp_4u:2908": " vedanāyāḥ saṃjñāyāḥ saṃskārāṇāṃ,",
    "K03psp_4u:2909": " yad vijñānasya pāran na tad vijñānaṃ,",
    "K03psp_4u:2910": " yat skandhadhātvāyatanapratītyasamutpādasya pāran na te skandhadhātvāyatanapratītyasamutpādāḥ,",
    "K03psp_4u:2911": " yat sarvapāramitānāṃ pāran na tāḥ sarvapāramitāḥ,",
    "K03psp_4u:2912": " yat sarvaśūnyatānāṃ pāran na tāḥ sarvaśūnyatāḥ,",
    "K03psp_4u:2913": " yad bodhipakṣyāṇāṃ dharmāṇāṃ pāran na te bodhipakṣyā dharmāḥ,",
    "K03psp_4u:2914": " evam āryasatyāpramāṇadhyānārūpyasamāpattyaṣṭavimokṣanavānupūrvavihārasamāpattiśūnyatānimittāpraṇihitābhijñādaśabalavaiśāradyapratisaṃvido, (PSP_4:98)",
    "K03psp_4u:2915": " yad āveṇikabuddhadharmāṇāṃ pāran na te āveṇikabuddhadharmāḥ,",
    "K03psp_4u:2916": " yāvad yat sarvākārajñatāyāḥ pāran na sā sarvākārajñatā,",
    "K03psp_4u:2917": " yathā ca subhūte rūpan tathā sarvadharmās tathā sarvākārajñatā.",
    "K03psp_4u:2918": " subhūtir āha:",
    "K03psp_4u:2919": " yadi bhagavan yathā sarvadharmās tathā rūpaṃ nanv abhisaṃbuddhair ca bhavati bodhisattvena mahāsattvena sarvākārajñatā. tat kasya hetoḥ?",
    "K03psp_4u:2920": " na hi bhagavan rūpasya pāre vikalpaḥ kaścid asti,",
    "K03psp_4u:2921": " na vedanāyā na saṃjñāyā na saṃskārāṇāṃ,",
    "K03psp_4u:2922": " na vijñānasya pāre vikalpaḥ kaścid asti. na skandhadhātvāyatanapratītyasamutpādāṅgānāṃ",
    "K03psp_4u:2923": " pāre vikalpaḥ kaścid asti. nābhijñādaśabalavaiśāradyapratisaṃvidāveṇikabuddhadharmāṇāṃ",
    "K03psp_4u:2924": " pāre vikalpaḥ kaścid asti yāvat sarvākārajñatāyāḥ pāre vikalpaḥ kaścid asti. idaṃ rūpam iti,",
    "K03psp_4u:2925": " vedanā saṃjñā saṃskārāḥ,",
    "K03psp_4u:2926": " idaṃ vijñānam iti yāvad ime skandhā ime dhātava imāny āyatanāni ayaṃ pratītyasamutpādaḥ,",
    "K03psp_4u:2927": " imāni pratītyasamutpādāṅgāni imāḥ pāramitā imāḥ śūnyatā ime bodhipakṣyā dharmā imāny āryasatyāni imā abhijñā imā apramāṇadhyānārūpyasamāpattayaḥ,",
    "K03psp_4u:2928": " imāni vimokṣasamāpattidhāraṇīmukhāni imāni śūnyatānimittāpraṇihitāni,",
    "K03psp_4u:2929": " ime daśabalavaiśāradyapratisaṃvidāveṇikabuddhadharmāḥ,",
    "K03psp_4u:2930": " iyaṃ sarvākārajñateti.",
    "K03psp_4u:2931": " bhagavān āha:",
    "K03psp_4u:2932": " evam etat subhūte evam etat,",
    "K03psp_4u:2933": " na hi subhūte rūpasya pāre vikalpaḥ kaścid asti,",
    "K03psp_4u:2934": " na vedanāyā na saṃjñāyā na saṃskārāṇāṃ,",
    "K03psp_4u:2935": " na vijñānasya pāre vikalpaḥ kaścit. evaṃ na skandhadhātvāyatanapratītyasamutpādasya pratītyasamutpādāṅgānāñ ca pāre vikalpaḥ kaścin,",
    "K03psp_4u:2936": " na pāramitānāṃ sarvaśūnyatānāṃ bodhipakṣyāṇāṃ dharmāṇām apramāṇadhyānārūpyasamāpattīnāṃ pāre vikalpaḥ kaścin,",
    "K03psp_4u:2937": " na daśabalavaiśāradyapratisaṃvidāveṇikabuddhadharmāṇāṃ pāre vikalpaḥ kaścit,",
    "K03psp_4u:2938": " evan na yāvat sarvākārajñatāyāḥ pāre vikalpaḥ kaścid asti. api nu subhūte duṣkaraṃ",
    "K03psp_4u:2939": " bodhisattvānāṃ mahāsattvānāṃ ya imān evaṃrūpān dharmān upanidhyāyanti na cāvalīyante.",
    "K03psp_4u:2940": " evaṃ ca mayaite dharmā abhisaṃbodhavyā. evañ cānuttarāṃ samyaksaṃbodhim abhisaṃbudhyaitān",
    "K03psp_4u:2941": " dharmān evaṃśāntān evaṃpraṇītān prakāśayiṣyāma iti. evaṃ hi subhūte bodhisattvā mahāsattvā",
    "K03psp_4u:2942": " anuttarāṃ samyaksaṃbodhim abhisaṃbudhya lokasya parāyaṇaṃ bhavanti. iti suparāyaṇakāritram",
    "K03psp_4u:2943": " kathañ ca subhūte bodhisattvā mahāsattvā anuttarāṃ samyaksaṃbodhim abhisaṃbudhya lokasya dvīpā bhavanti?",
    "K03psp_4u:2944": " tadyathāpi nāma subhūte ye pradeśā udakaparicchinnā bhavanti mahānadīṣu ca mahāsamudreṣu vā te subhūte dvīpā ity ucyante. evam eva subhūte rūpaṃ",
    "K03psp_4u:2945": " evaṃ vedanā saṃjñā saṃskārā,",
    "K03psp_4u:2946": " vijñānaṃ subhūte pūrvāntāparāntaparicchinnam. evaṃ skandhadhātvāyatanapratītyasamutpādaḥ pratītyasamutpādāṅgāni ca pūrvāntāparāntaparicchinnāni,",
    "K03psp_4u:2947": " evaṃ dānapāramitā pūrvāntāparāntaparicchinnā,",
    "K03psp_4u:2948": " evaṃ śīlakṣāntivīryadhyānaprajñāpāramitā pūrvāntāparāntaparicchinnā,",
    "K03psp_4u:2949": " adhyātmaśūnyatā pūrvāntāparāntaparicchinnā bahirdhāśūnyatā pūrvāntāparāntaparicchinnā,",
    "K03psp_4u:2950": " adhyātmabahirdhāśūnyatā pūrvāntāparāntaparicchinnā yāvad abhāvasvabhāvaśūnyatā pūrvāntāparāntaparicchinnā,",
    "K03psp_4u:2951": " saptatriṃśadbodhipakṣyā dharmāḥ pūrvāntāparāntaparicchinnāḥ,",
    "K03psp_4u:2952": " apramāṇadhyānārūpyasamāpattayaḥ pūrvāntāparāntaparicchinnāḥ,",
    "K03psp_4u:2953": " āryasatyāni pūrvāntāparāntaparicchinnāni,",
    "K03psp_4u:2954": " vimokṣasamāpattidhāraṇīmukhāni pūrvāntāparāntaparicchinnāni,",
    "K03psp_4u:2955": " śūnyatānimittāpraṇihitābhijñaḥ pūrvāntāparāntaparicchinnāḥ,",
    "K03psp_4u:2956": " daśabalavaiśāradyapratisaṃvidāveṇikabuddhadharmāḥ pūrvāntāparāntaparicchinnāḥ,",
    "K03psp_4u:2957": " yāvat sarvākārajñatā pūrvāntāparāntaparicchinnā. etena subhūte pūrvāntāparāntaparicchedena sarvadharmāḥ paricchinnāḥ,",
    "K03psp_4u:2958": " yaś ca subhūte sarvadharmāṇāṃ pūrvāntāparāntaparicchedaḥ,",
    "K03psp_4u:2959": " etac chāntam etat praṇītam etad yathātmyaṃ,",
    "K03psp_4u:2960": " yad uta śūnyatānupalambho dharmo paricchedas tṛṣṇākṣayo virāgo virodho nirvāṇam.",
    "K03psp_4u:2961": " evaṃ hi subhūte bodhisattvā mahāsattvā 'nuttarāṃ samyaksaṃbodhim abhisaṃbudhya pūrvāntāparāntaparicchinnān",
    "K03psp_4u:2962": " sarvadharmān deśayanto lokasya dvīpā bhavanti.",
    "K03psp_4u:2963": " kathañ ca subhūte bodhisattvo mahāsattvo 'nuttarāṃ samyaksaṃbodhim abhisaṃbudhya lokasyāloko bhavati?",
    "K03psp_4u:2964": " iha subhūte bodhisattvo mahāsattvo dīrgharātram avidyāṇḍakośaparyavanaddhānāṃ sattvānāṃ tamobhibhūtānāṃ prajñayāvabhāsayan mohāndhakāram avidyātamobhinattitimiraṃ",
    "K03psp_4u:2965": " evaṃ hi subhūte bodhisattvo mahāsattvo 'nuttarāṃ samyaksaṃbodhim abhisaṃbudhya lokasyāloko bhavati.",
    "K03psp_4u:2966": " kathaṃ ca subhūte bodhisattvo mahāsattvo 'nuttarāṃ samyaksaṃbodhim abhisaṃbudhya sattvānām ulkādhāro bhavati prabhākaraḥ?",
    "K03psp_4u:2967": " iha subhūte (PSP_4:100)",
    "K03psp_4u:2968": " bodhisattvo mahāsattvo 'nuttarāṃ samyaksaṃbodhim abhisaṃbudhya ya ime ṣaṭpāramitāpratisaṃyuktāś",
    "K03psp_4u:2969": " catuḥsaṃgrahavastupratisaṃyuktāś ca sūtrāntās teṣām arthan tattvataḥ sattvebhyaḥ prakāśayati,",
    "K03psp_4u:2970": " sattvāṃś ca tatra niyojayati niveśayati pratiṣṭhāpayati,",
    "K03psp_4u:2971": " evaṃ hi subhūte bodhisattvo mahāsattvo 'nuttarāṃ samyaksaṃbodhim abhisaṃbudhya sattvānām ulkādhāraḥ prabhākaro bhavati.",
    "K03psp_4u:2972": " kathañ ca subhūte bodhisattvo mahāsattvo 'nuttarāṃ samyaksaṃbodhim abhisaṃbudhya sattvānāṃ sārthavāho bhavati?",
    "K03psp_4u:2973": " iha subhūte bodhisattvo mahāsattvo 'nuttarāṃ samyaksaṃbodhim abhisaṃbudhya kumārgasaṃprasthitānāṃ",
    "K03psp_4u:2974": " sattvānāṃ caturgamanagāminām ekāyanaṃ mārgam upadiśati sattvānāṃ viśuddhaye śokopadravāṇāṃ",
    "K03psp_4u:2975": " samatikramāya duḥkhadaurmanasyānām astaṃgamāyāryasya dharmasyādhigamāya nirvāṇasya sākṣātkriyāyai,",
    "K03psp_4u:2976": " evaṃ hi subhūte bodhisattvo mahāsattvo 'nuttarāṃ samyaksaṃbodhim abhisaṃbudhya sattvānāṃ sārthavāho bhavati. iti dvīpakāritram",
    "K03psp_4u:2977": " kathaṃ ca subhūte bodhisattvo mahāsattvo 'nuttarāṃ samyaksaṃbodhim abhisaṃbudhya lokasya pariṇāyako bhavati?",
    "K03psp_4u:2978": " iha subhūte bodhisattvo mahāsattvaḥ sattvanikāye mahākaruṇām utpādyānuttarāṃ samyaksaṃbodhim",
    "K03psp_4u:2979": " abhisaṃbudhya rūpasyānutpādāyānirodhāyāsaṃkleśāyāvyavadānāya sattvānāṃ dharman deśayati saṃprakāśayati,",
    "K03psp_4u:2980": " vedanāyāḥ saṃjñāyāḥ saṃskārāṇāṃ,",
    "K03psp_4u:2981": " vijñānasyānutpādāyānirodhāyāsaṃkleśāyāvyavadānāya dharman deśayati saṃprakāśayati.",
    "K03psp_4u:2982": " evaṃ dānaśīlakṣāntivīryadhyānaprajñāpāramitāyā anutpādāyānirodhāyāsaṃkleśāyāvyavadānāya",
    "K03psp_4u:2983": " dharman deśayati saṃprakāśayati. upāyapāramitāyāḥ praṇidhānapāramitāyā balapāramitāyā",
    "K03psp_4u:2984": " jñānapāramitāyāś cānutpādāyānirodhāyāsaṃkleśāyāvyavadānāya dharman deśayati saṃprakāśayati.",
    "K03psp_4u:2985": " adhyātmaśūnyatāyā bahirdhāśūnyatāyā adhyātmabahirdhāśūnyatāyā yāvad abhāvasvabhāva",
    "K03psp_4u:2986": " śūnyatāyāś cānutpādāyānirodhāyāsaṃkleśāyāvyavadānāya dharman deśayati saṃprakāśayati.",
    "K03psp_4u:2987": " saptatriṃśadbodhipakṣyāṇāṃ dharmāṇām āryasatyānām apramāṇadhyānārūpyasamāpattīnām",
    "K03psp_4u:2988": " abhijñānāṃ cānutpādāyānirodhāyāsaṃkleśāyā vyavadānāya dharman deśayati saṃprakāśayati.",
    "K03psp_4u:2989": " aṣṭānāṃ vimokṣāṇāṃ navānupūrvavihārasamāpattīnāṃ śūnyatānimittāpraṇihitānāṃ cānutpādāyānirodhāyāsaṃkleśāyāvyavadānāya",
    "K03psp_4u:2990": " dharman deśayati saṃprakāśayati. evaṃ sarvasamādhīnām (PSP_4:101)",
    "K03psp_4u:2991": " sarvadhāraṇīmukhānāṃ daśānāṃ balānāṃ caturṇāṃ vaiśāradyānāṃ catasṛṇāṃ pratisaṃvidām",
    "K03psp_4u:2992": " aṣṭādaśānām āveṇikānāṃ buddhadharmāṇāṃ cānutpādāyānirodhāyāsaṃkleśāyāvyavadānāya",
    "K03psp_4u:2993": " dharman deśayati saṃprakāśayati. sarvākārajñatāyā anutpādāyānirodhāyāsaṃkleśāyāvyavadānāya",
    "K03psp_4u:2994": " dharman deśayati saṃprakāśayati. pratyekabodher anutpādāyānirodhāyāsaṃkleśāyāvyavadānāya",
    "K03psp_4u:2995": " dharman deśayati saṃprakāśayati. srotaāpattiphalasyānutpādāyānirodhāyāsaṃkleśāyāvyavadānāya",
    "K03psp_4u:2996": " dharman deśayati saṃprakāśayati. evaṃ sakṛdāgāmiphalasyānāgāmiphalasyārhattvaphalasyānutpādāyānirodhāyāsaṃkleśāyāvyavadānāya",
    "K03psp_4u:2997": " dharman deśayati saṃprakāśayati. evaṃ hi subhūte bodhisattvo mahāsattvo 'nuttarāṃ",
    "K03psp_4u:2998": " samyaksaṃbodhim abhisaṃbudhya sattvānāṃ pariṇāyako bhavati. iti pariṇāyakakāritram",
    "K03psp_4u:2999": " kathañ ca subhūte bodhisattvo mahāsattvo 'nuttarāṃ samyaksaṃbodhim abhisaṃboddhukāmaḥ sattvānāṃ gatir bhavati?",
    "K03psp_4u:3000": " iha subhūte bodhisattvo mahāsattvo mūḍhānāṃ gatikānāṃ sattvānām antaśo 'nuttarāṃ samyaksaṃbodhim abhisaṃbudhya gatir bhavati. ākāśagatikaṃ rūpam iti sattvānāṃ dharman deśayati,",
    "K03psp_4u:3001": " vedanā saṃjñā saṃskārā,",
    "K03psp_4u:3002": " ākāśagatikaṃ vijñānam iti sattvānāṃ dharman deśayati. ākāśagatikā skandhadhātvāyatanapratītyasamutpādāḥ",
    "K03psp_4u:3003": " pratītyasamutpādāṅgāni ceti sattvānāṃ dharman deśayati. evaṃ sarvapāramitāḥ sarvaśūnyatāḥ",
    "K03psp_4u:3004": " sarvasamādhayaḥ sarvadhāraṇīmukhāni saptatriṃśadbodhipakṣyā dharmā apramāṇadhyānārūpyasamāpattaya",
    "K03psp_4u:3005": " āryasatyāny aṣṭavimokṣā navānupūrvavihārasamāpattayaḥ śūnyatānimittāpraṇihitāny abhijñādaśabalavaiśāradyapratisaṃvido",
    "K03psp_4u:3006": " 'ṣṭādaśāveṇikabuddhadharmā ākāśagatikā iti sattvānāṃ dharman deśayati. ākāśagatikā",
    "K03psp_4u:3007": " sarvajñateti sattvānāṃ dharman deśayati. anāgatigatikā rūpaśūnyatā sā nāgacchati",
    "K03psp_4u:3008": " na gacchatīti sattvānāṃ dharman deśayati,",
    "K03psp_4u:3009": " vedanā saṃjñā saṃskārā,",
    "K03psp_4u:3010": " anāgatigatikā vijñānaśūnyatā sā nāgacchati na gacchatīti sattvānāṃ dharman deśayati.",
    "K03psp_4u:3011": " anāgatigatikā skandhadhātvāyatanapratītyasamutpādasya pratītyasamutpādāṅgānāñ ca",
    "K03psp_4u:3012": " śūnyatā sā nāgacchati na gacchatīti sattvānāṃ dharman deśayati. evam anāgatigatikā",
    "K03psp_4u:3013": " sarvapāramitāsarvaśūnyatāsarvavimokṣasamādhisamāpattidhāraṇīmukhaśūnyatā sā nāgacchati",
    "K03psp_4u:3014": " na gacchatīti sattvānāṃ dharman deśayati. (PSP_4:102)",
    "K03psp_4u:3015": " anāgatigatikā smṛtyupasthānasamyakprahāṇarddhipādendriyabalabodhyaṅgamārgaśūnyatā",
    "K03psp_4u:3016": " sā nāgacchati na gacchatīti sattvānāṃ dharman deśayati. anāgatigatikā apramāṇadhyānārūpyasamāpattiśūnyatā",
    "K03psp_4u:3017": " sā nāgacchati na gacchatīti sattvānāṃ dharman deśayati. anāgatigatikā śūnyatānimittāpraṇihitābhijñāśūnyatā",
    "K03psp_4u:3018": " sā nāgacchati na gacchatīti sattvānāṃ dharman deśayati. anāgatigatikā daśatathāgatabalavaiśāradyapratisaṃvidāveṇikabuddhadharmaśūnyatā",
    "K03psp_4u:3019": " sā nāgacchati na gacchatīti sattvānāṃ dharman deśayati. anāgatigatikā sarvākārajñatāśūnyatā",
    "K03psp_4u:3020": " sā nāgacchati na gacchatīti sattvānāṃ dharman deśayati. evaṃ hi subhūte bodhisattvo",
    "K03psp_4u:3021": " mahāsattvo 'nuttarāṃ samyaksaṃbodhim abhisaṃbudhya sattvānāṃ gatir bhavati. tat kasya hetoḥ?",
    "K03psp_4u:3022": " śūnyatāgatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3023": " na hi subhūte śūnyatāyā āgatir vā gatir vopalabhyate. ānimittagatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3024": " na hi subhūte ānimittasyāgatir vā gatir vopalabhyate. apraṇihitagatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3025": " na hi subhūte 'praṇihitasyāgatir vā gatir vopalabhyate. anabhisaṃskāragatikā hi subhūte sarvadharmās te tāṅ gatin na vyativartante. tat kasya",
    "K03psp_4u:3026": " na hi subhūte 'nabhisaṃskārasyāgatir vā gatir vopalabhyate. ity anābhogakāritram",
    "K03psp_4u:3027": " anutpādagatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3028": " na hi subhūte 'nutpādasyāgatir vā gatir vopalabhyate. anirodhagatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3029": " na hi subhūte 'nirodhasyāgatir vā gatir vopalabhyate. asaṃkleśāvyavadānagatikā hi subhūte sarvadharmās te tāṅ gatin na vyativartante. tat kasya",
    "K03psp_4u:3030": " na hi subhūte 'saṃkleśāvyavadānasyāgatir vā gatir vopalabhyate. ajātābhāvagatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3031": " na hi subhūte 'jātābhāvasyāgatir vā gatir vopalabhyate. svapnagatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3032": " na hi subhūte svapnasyāgatir vā gatir vopalabhyate. māyāgatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3033": " na hi subhūte māyāyā āgatir vā gatir (PSP_4:103)",
    "K03psp_4u:3034": " vopalabhyate. pratiśrutkāgatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3035": " na hi subhūte pratiśrutkāyā āgatir vā gatir vopalabhyate. pratibhāsagatikā hi subhūte sarvadharmās te tāṅ gatin na vyativartante. tat kasya",
    "K03psp_4u:3036": " na hi subhūte pratibhāsasyāgatir vā gatir vopalabhyate. nirmitagatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3037": " na hi subhūte nirmitasyāgatir vā gatir vopalabhyate. marīcīgatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3038": " na hi subhūte marīcyā āgatir vā gatir vopalabhyate. gandharvanagaragatikā hi subhūte sarva dharmās te tāṅ gatin na vyativartante. tat kasya",
    "K03psp_4u:3039": " na hi subhūte gandharvanagarasyāgatir vā gatir vopalabhyate. anantāparyantagatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3040": " na hi subhūte anantāparyantasyāgatir vā gatir vopalabhyate. anuddhārāpratyuddhāragatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3041": " na hi subhūte 'nuddhārāpratyuddhārasyāgatir vā gatir vopalabhyate. anāgatikā hi subhūte sarvadharmās te tāṅ gatin na vyativartante. tat kasya",
    "K03psp_4u:3042": " na hi subhote 'nāgater āgatir vā gatir vopalabhyate. anāyūhāniryūhagatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3043": " na hi subhūte 'nāyūhāniryūhasyāgatir vā gatir vopalabhyate. ayogāviyogāśleṣāviśleṣagatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3044": " na hi subhūte 'yogāviyogāśleṣāviśleṣasyāgatir vā gatir vopalabhyate. ātmagatikā hi subhūte sarvadharmās te tāṅ gatin na vyativartante. tat kasya",
    "K03psp_4u:3045": " na hi subhūte ātmana āgatir vā gatir vopalabhyate. sattvagatikā hi subhūte sarvadharmā,",
    "K03psp_4u:3046": " jīvajantupoṣapuruṣapudgalamanujamānavakārakavedakajānakapaśyakotthāpakasamutthāpakagatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3047": " atyantatayā hi subhūte sattvo na saṃvidyate jīvajantupoṣapuruṣapudgalamanujamānavakārakavedakajānakapaśyakotthāpakasamutthāpakā na saṃvidyante,",
    "K03psp_4u:3048": " kutaḥ punar eṣām āgatir vā gatir vā bhaviṣyati. nityagatikā hi subhūte sarvadharmās te tāṅ gatin na vyativartante,",
    "K03psp_4u:3049": " sukhagatikā hi subhūte sarvadharmās te tāṅ gatin na vyativartante,",
    "K03psp_4u:3050": " ātmagatikā hi subhūte sarvadharmās te tāṅ gatin na vyativartante,",
    "K03psp_4u:3051": " śubhagatikā (PSP_4:104)",
    "K03psp_4u:3052": " hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3053": " atyantatayā hi subhūte nityaṃ sukham ātmā śubhan na saṃvidyate,",
    "K03psp_4u:3054": " kutaḥ punar eṣām āgatir vā gatir vā bhaviṣyati. anityagatikā hi subhūte sarvadharmās te tāṅ gatin na vyativartante,",
    "K03psp_4u:3055": " duḥkhagatikā hi subhūte sarvadharmās te tāṅ gatin na vyativartante,",
    "K03psp_4u:3056": " anātmagatikā hi subhūte sarvadharmās te tāṅ gatin na vyativartante,",
    "K03psp_4u:3057": " aśubhagatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3058": " atyantatayā hi subhūte anityaṃ duḥkham anātmā aśubhan na saṃvidyate,",
    "K03psp_4u:3059": " kutaḥ punar eṣām āgatir vā gatir vā bhaviṣyati. rāgagatikā hi subhūte sarvadharmās te tāṅ gatin na vyativartante,",
    "K03psp_4u:3060": " doṣagatikā hi subhūte sarvadharmās te tāṅ gatin na vyativartante,",
    "K03psp_4u:3061": " mohagatikā hi subhūte sarvadharmās te tāṅ gatin na vyativartante,",
    "K03psp_4u:3062": " dṛṣṭigatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3063": " atyantatayā hi subhūte dṛṣṭikṛtaṃ vastu na saṃvidyate,",
    "K03psp_4u:3064": " kuto dṛṣṭikṛtāni bhaviṣyanti?",
    "K03psp_4u:3065": " , kuta evāgatir vā gatir vā bhaviṣyati. tathatāgatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3066": " na hi subhūte tathatāyā āgatir vā gatir vopalabhyate,",
    "K03psp_4u:3067": " dharmadhātugatikā hi subhūte sarvadharmās te tāṅ gatin na vyativartante,",
    "K03psp_4u:3068": " bhūtakoṭigatikā hi subhūte sarvadharmās te tāṅ gatin na vyativartante,",
    "K03psp_4u:3069": " samatāgatikā hi subhūte sarvadharmās te tāṅ gatin na vyativartante,",
    "K03psp_4u:3070": " acintyadhātugatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3071": " na hi subhūte dharmadhātor bhūtakoṭeḥ samatāyā acintyadhātor āgatir vā gatir vopalabhyate. acalagatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3072": " na hi subhūte 'calasya dharmasyāgatir vā gatir vopalabhyate.",
    "K03psp_4u:3073": " iti yānatrayaniryāṇatatphalasākṣātkaraṇakāritram",
    "K03psp_4u:3074": " rūpagatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3075": " atyantatayā hi subhūte rūpan na saṃvidyate,",
    "K03psp_4u:3076": " kutaḥ punar asyāgatir vā gatir vā bhaviṣyati. vedanā saṃjñā saṃskārāḥ,",
    "K03psp_4u:3077": " vijñānagatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3078": " atyantatayā hi subhūte vijñānan na saṃvidyate,",
    "K03psp_4u:3079": " kutaḥ punar asyāgatir vā gatir vā bhaviṣyati. evaṃ skandhadhātvāyatanapratītyasamutpādapratītyasamutpādāṅgagatikā",
    "K03psp_4u:3080": " hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3081": " atyantatayā hi subhūte skandhadhātvāyatanapratītyasamutpādapratītyasamutpādāṅgāni na saṃvidyante, (PSP_4:105)",
    "K03psp_4u:3082": " kutaḥ punar eṣām āgatir vā gatir vā bhaviṣyati. dānapāramitāgatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3083": " atyantatayā hi subhūte dānapāramitā na saṃvidyate,",
    "K03psp_4u:3084": " kutaḥ punar asyā āgatir vā gatir vā bhaviṣyati. evaṃ śīlapāramitāgatikā hi subhūte sarvadharmās te tāṅ gatin na vyativartante,",
    "K03psp_4u:3085": " kṣāntipāramitāgatikā hi subhūte sarvadharmās te tāṅ gatin na vyativartante,",
    "K03psp_4u:3086": " vīryapāramitāgatikā hi subhūte sarvadharmās te tāṅ gatin na vyativartante,",
    "K03psp_4u:3087": " dhyānapāramitāgatikā hi subhūte sarvadharmās te tāṅ gatin na vyativartante,",
    "K03psp_4u:3088": " prajñāpāramitāgatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3089": " atyantatayā hi subhūte śīlakṣāntivīryadhyānaprajñāpāramitā na saṃvidyate,",
    "K03psp_4u:3090": " kutaḥ punar āsām āgatir vā gatir vā bhaviṣyati. adhyātmaśūnyatāgatikā hi subhūte sarvadharmās te tāṅ gatin na vyativartante,",
    "K03psp_4u:3091": " yāvad abhāvasvabhāvaśūnyatāgatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3092": " atyantatayā hi subhūte adhyātmaśūnyatā,",
    "K03psp_4u:3093": " yāvad abhāvasvabhāvaśūnyatā na saṃvidyate,",
    "K03psp_4u:3094": " kutaḥ punar āsām āgatir vā gatir vā bhaviṣyati. smṛtyupasthānagatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3095": " atyantatayā hi subhūte smṛtyupasthānāni na saṃvidyante,",
    "K03psp_4u:3096": " kutaḥ punar eṣām āgatir vā gatir vā bhaviṣyati. evaṃ samyakprahāṇarddhipādendriyabalabodhyaṅgamārgagatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3097": " atyantatayā hi subhūte samyakprahāṇarddhipādendriyabalabodhyaṅgamārgā na saṃvidyante,",
    "K03psp_4u:3098": " kutaḥ punar eṣām āgatir vā gatir vā bhaviṣyati. apramāṇadhyānārūpyasamāpattigatikā",
    "K03psp_4u:3099": " hi subhūte sarvadharmās te tāṅ gatin na vyativartante. āryasatyavimokṣasamādhisamāpattidhāraṇīmukhagatikā",
    "K03psp_4u:3100": " hi subhūte sarvadharmās te tāṅ gatin na vyativartante. abhijñādaśabalavaiśāradyapratisaṃvicchūnyatānimittapraṇihitāṣṭādaśāveṇikabuddhadharmā",
    "K03psp_4u:3101": " gatikā hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3102": " atyantatayā hi subhūte sarvadharmā na saṃvidyante,",
    "K03psp_4u:3103": " kutaḥ punar eṣām āgatir vā gatir vā bhaviṣyati. srotaāpattiphalagatikā hi subhūte sarvadharmās te tāṅ gatin na vyativartante,",
    "K03psp_4u:3104": " sakṛdāgāmiphalagatikā hi subhūte sarvadharmās te tāṅ gatin na vyativartante,",
    "K03psp_4u:3105": " anāgāmiphalagatikā hi subhūte sarvadharmās te tāṅ gatin na vyativartante,",
    "K03psp_4u:3106": " arhattvapratyekabuddhagatikā (PSP_4:106)",
    "K03psp_4u:3107": " hi subhūte sarvadharmās te tāṅ gatin na vyativartante. tat kasya hetoḥ?",
    "K03psp_4u:3108": " atyantatayā hi subhūte srotaāpannasakṛdāgāmyanāgāmyarhattvapratyekabuddhā na saṃvidyante,",
    "K03psp_4u:3109": " kutaḥ punar eṣām āgatir vā gatir vā bhaviṣyati. anuttarā samyaksaṃbodhigatikā hi subhūte sarvadharmās te tāṅ gatin na vyativartante. tat kasya",
    "K03psp_4u:3110": " atyantatayā hi subhūte 'nuttarā samyaksaṃbodhir na saṃvidyate,",
    "K03psp_4u:3111": " kutaḥ punar asyā āgatir vā gatir vā bhaviṣyati.",
    "K03psp_4u:3112": " subhūtir āha:",
    "K03psp_4u:3113": " ko 'tra bhagavan gambhīrāyāṃ prajñāpāramitāyām adhimokṣyate?",
    "K03psp_4u:3114": " bhagavān āha:",
    "K03psp_4u:3115": " ye subhūte bodhisattvā mahāsattvāḥ pūrvacaritā bhaviṣyanty anuttarāyāṃ samyaksaṃbodhau,",
    "K03psp_4u:3116": " pūrvajinakṛtādhikārāḥ pūrvajinaparipācitakuśalamūlā bhaviṣyanti,",
    "K03psp_4u:3117": " bahubuddhakoṭīniyutaśatasahasraparyupāsitā bhaviṣyanti,",
    "K03psp_4u:3118": " kalyāṇamitraparigṛhītāś ca ta imāṃ gambhīrāṃ prajñāpāramitām adhimokṣante. iti gatikāritram",
    "K03psp_4u:3119": " iti kāritralakṣaṇam",
    "K03psp_4u:3120": " subhūtir āha:",
    "K03psp_4u:3121": " kāni punar bhagavaṃs teṣāṃ bodhisattvānāṃ mahāsattvānāṃ liṅgāny ākārāṇi nimittāni svabhāvā bhaviṣyanti,",
    "K03psp_4u:3122": " ya imāṃ gambhīrāṃ prajñāpāramitāṃ jñāsyanti?",
    "K03psp_4u:3123": " evam ukte bhagavān āyuṣmantaṃ subhūtim etad avocat:",
    "K03psp_4u:3124": " rāgavinayaviviktasvabhāvās te subhūte bodhisattvā mahāsattvā bhaviṣyanti,",
    "K03psp_4u:3125": " doṣamohavinayaviviktasvabhāvās te subhūte bodhisattvā mahāsattvā bhaviṣyanti. iti kleśaviviktasvabhāvaḥ",
    "K03psp_4u:3126": " rāgaliṅgaviviktasvabhāvāś ca te subhūte bodhisattvā mahāsattvā bhaviṣyanti,",
    "K03psp_4u:3127": " doṣamohaliṅgaviviktasvabhāvāś ca te subhūte bodhisattvā mahāsattvā bhaviṣyanti. iti talliṅgavivekasvabhāvaḥ",
    "K03psp_4u:3128": " rāganimittavivekasvabhāvāś ca te subhūte bodhisattvā mahāsattvā bhaviṣyanti,",
    "K03psp_4u:3129": " doṣamohanimittavivekasvabhāvāś ca te subhūte bodhisattvā mahāsattvā bhaviṣyanti. iti tannimittavivekasvabhāvaḥ",
    "K03psp_4u:3130": " rāgārāgaviviktasvabhāvāś ca te subhūte bodhisattvā mahāsattvā bhaviṣyanti,",
    "K03psp_4u:3131": " doṣādoṣamohāmohaviviktasvabhāvāś ca te subhūte bodhisattvā mahāsattvā bhaviṣyanti,",
    "K03psp_4u:3132": " ya imāṃ gambhīrāṃ prajñāpāramitām adhimokṣyante.",
    "K03psp_4u:3133": " subhūtir āha:",
    "K03psp_4u:3134": " kiṃgatikās te bhagavan bodhisattvā mahāsattvā bhaviṣyanti,",
    "K03psp_4u:3135": " ya imāṃ gambhīrāṃ prajñāpāramitām ājñāsyanti?",
    "K03psp_4u:3136": " bhagavān āha:",
    "K03psp_4u:3137": " sarvākārajñatāgatikā hi subhūte bodhisattvā mahāsattvā bhaviṣyanti,",
    "K03psp_4u:3138": " ya imāṃ gambhīrāṃ prajñāpāramitām ājñāsyanti.",
    "K03psp_4u:3139": " subhūtir āha:",
    "K03psp_4u:3140": " sarvākārajñatāgatikās te bhagavan bodhisattvā mahāsattvāḥ sarvasattvānāṃ gatir bhavanti.",
    "K03psp_4u:3141": " bhagavān āha:",
    "K03psp_4u:3142": " evam etat subhūte evam etat,",
    "K03psp_4u:3143": " sarvākārajñatāgatikās te subhūte bodhisattvā mahāsattvāḥ sarvasattvānāṃ gatir bhaviṣyanti,",
    "K03psp_4u:3144": " ya imāṃ gambhīrāṃ prajñāpāramitām adhimokṣyante.",
    "K03psp_4u:3145": " iti vipakṣapratipakṣavivekasvabhāvaḥ",
    "K03psp_4u:3146": " subhūtir āha:",
    "K03psp_4u:3147": " duṣkarakārakā bhagavaṃs te bodhisattvā mahāsattvā bhaviṣyanti,",
    "K03psp_4u:3148": " yair ayaṃ saṃnāhaḥ saṃnaddhaḥ sarvasattvān parinirvāpayiṣyāma iti. na cātra sattvo na sattvaprajñaptir upalabhyate.",
    "K03psp_4u:3149": " bhagavān āha:",
    "K03psp_4u:3150": " evam etat subhūte evam etat,",
    "K03psp_4u:3151": " duṣkarakārakās te subhūte bodhisattvā mahāsattvā bhaviṣyanti,",
    "K03psp_4u:3152": " yair ayaṃ saṃnāhaḥ saṃnaddhaḥ sarvasattvān parinirvāpayiṣyāma iti. sa khalu punaḥ subhūte bodhisattvasya mahāsattvasya saṃnāho na rūpasaṃbaddhaḥ. tat kasya hetoḥ?",
    "K03psp_4u:3153": " atyantatayā hi subhūte rūpaṃ na saṃvidyante,",
    "K03psp_4u:3154": " na bodhisattvo na bodhisattvasaṃnāhas tenocyate subhūte na rūpasaṃbaddho 'yaṃ saṃnāha iti,",
    "K03psp_4u:3155": " vedanā saṃjñā saṃskārāḥ,",
    "K03psp_4u:3156": " sa khalu punaḥ subhūte bodhisattvasya mahāsattvasya saṃnāho na vijñānasaṃbaddhaḥ. tat kasya hetoḥ?",
    "K03psp_4u:3157": " atyantatayā hi subhūte vijñānan na saṃvidyate na bodhisattvo na bodhisattvasaṃnāhas",
    "K03psp_4u:3158": " tenocyate subhūte na vijñānasaṃbaddho 'yaṃ saṃnāha iti. na skandhadhātvāyatanapratītyasamutpādasya",
    "K03psp_4u:3159": " pratītyasamutpādāṅgānāṃ vā saṃbaddho 'yaṃ saṃnāhaḥ. tat kasya hetoḥ?",
    "K03psp_4u:3160": " atyantatayā hi subhūte skandhadhātvāyatanapratītyasamutpādaḥ pratītyasamutpādāṅgāni",
    "K03psp_4u:3161": " vā na saṃvidyante na bodhisattvo na bodhisattvasaṃnāhas tenocyate subhūte na pratītyasamutpādasaṃbandho",
    "K03psp_4u:3162": " na pratītyasamutpādāṅgasaṃbaddho 'yaṃ saṃnāha iti. evaṃ vistareṇa subhūte nāyaṃ saṃnāha",
    "K03psp_4u:3163": " ātmasattvajīvajantupoṣapuruṣapudgalamanujamānavakārakavedakajānakapaśyakasaṃbandho",
    "K03psp_4u:3164": " yāvat subhūte nāyaṃ saṃnāhaḥ sarvākārajñatāsaṃbaddhaḥ. tat (PSP_4:108)",
    "K03psp_4u:3165": " kasya hetoḥ?",
    "K03psp_4u:3166": " atyantatayā hi subhūte sarvākārajñatā na saṃvidyate na bodhisattvo na bodhisattvasaṃnāhas tenocyate,",
    "K03psp_4u:3167": " yāvan na sarvākārajñatāsaṃbaddho 'yaṃ bodhisattvasya mahāsattvasya saṃnāha iti. sarvadharmasaṃbaddho",
    "K03psp_4u:3168": " batāyaṃ bodhisattvasya mahāsattvasya saṃnāho yair ayaṃ gambhīrāyāṃ prajñāpāramitāyāṃ",
    "K03psp_4u:3169": " caradbhir evaṃ saṃnāhaḥ saṃnaddhaḥ,",
    "K03psp_4u:3170": " evaṃ sarvasattvān parinirvāpayiṣyāmaḥ. iti duṣkaratāsvabhāvaḥ",
    "K03psp_4u:3171": " subhūtir āha:",
    "K03psp_4u:3172": " asya bhagavan bodhisattvasya mahāsattvasya sarvasattvān parinirvāpayiṣyāmīti,",
    "K03psp_4u:3173": " evaṃ saṃnāhasaṃnaddhasya sthānadvayan na pratikāṅkṣitavyaṃ śrāvakabhūmir vā pratyekabuddhabhūmir vā,",
    "K03psp_4u:3174": " asthānam etat bhagavann anavakāśo 'yaṃ sa bodhisattvo mahāsattva evaṃ saṃnāhasaṃnaddhaḥ",
    "K03psp_4u:3175": " sarvasattvān parinirvāpayiṣyāmīti śrāvakabhūmau vā pratyekabuddhabhūmau vā paten",
    "K03psp_4u:3176": " naitat sthānaṃ vidyate. tat kasya hetoḥ?",
    "K03psp_4u:3177": " na hi bodhisattvasya mahāsattvasya sīmābaddhaḥ sattvānāṃ kṛtaśaḥ saṃnāhasaṃnaddhaḥ. ity aikāntikasvabhāvaḥ",
    "K03psp_4u:3178": " evam ukte bhagavān āyuṣmantaṃ subhūtim etad avocat:",
    "K03psp_4u:3179": " kaṃ punas tvaṃ subhūte 'rthavaśaṃ saṃpaśyann evaṃ vadasi?",
    "K03psp_4u:3180": " asya bodhisattvasya mahāsattvasya mahāsaṃnāhasaṃnaddhasya iha gambhīrāyāṃ prajñāpāramitāyān",
    "K03psp_4u:3181": " na dvayoḥ sthānayor anyatarānyataraṃ sthānaṃ pratikāṅkṣitavyaṃ śrāvakabhūmir vā pratyekabuddhabhūmir vā.",
    "K03psp_4u:3182": " subhūtir āha:",
    "K03psp_4u:3183": " tathā hi bhagavan na bodhisattvena mahāsattvena prādeśikānāṃ sattvānāṃ kṛtaśaḥ saṃnāhaḥ saṃnaddhaḥ,",
    "K03psp_4u:3184": " sarvasattvaparinirvāṇāya sarvākārajñatājñānasya kṛtaśo bhagavan bodhisattvena mahāsattvena saṃnāhaḥ saṃnaddhaḥ.",
    "K03psp_4u:3185": " bhagavān āha:",
    "K03psp_4u:3186": " evam etat subhūte evam etat,",
    "K03psp_4u:3187": " na prādeśikānāṃ sattvānāṃ kṛtaśo bodhisattvena mahāsattvena mahāsaṃnāhaḥ saṃnaddhaḥ,",
    "K03psp_4u:3188": " api tu khalu punaḥ subhūte sarvasattvānāṃ parinirvāṇāya sarvākārajñatājñānasya kṛtaśo bodhisattvena mahāsattvena mahāsaṃnāhaḥ saṃnaddhaḥ. ity",
    "K03psp_4u:3189": " subhūtir āha:",
    "K03psp_4u:3190": " gambhīrā bhagavan prajñāpāramitā sā na kenacid bhāvayitavyā na kvacin na kathaṃcid bhāvayitavyā. tat kasya hetoḥ? na (PSP_4:109)",
    "K03psp_4u:3191": " hi bhagavann iha gambhīrāyāṃ prajñāpāramitāyāṃ kasyacid dharmasya pariniṣpattir upalabhyate,",
    "K03psp_4u:3192": " yo vā bhāvayed yaṃ vā bhāvayed yena vā bhāvayet,",
    "K03psp_4u:3193": " ākāśabhāvanaiṣā bhagavan yad uta prajñāpāramitābhāvanā,",
    "K03psp_4u:3194": " sarvadharmā bhāvanaiṣā yad uta prajñāpāramitābhāvanā,",
    "K03psp_4u:3195": " asadbhāvanaiṣā yad uta prajñāpāramitābhāvanā,",
    "K03psp_4u:3196": " aparigrahabhāvanaiṣā yad uta prajñāpāramitābhāvanā bhāvanāvibhāvanaiṣā bhagavan yad uta prajñāpāramitābhāvanā.",
    "K03psp_4u:3197": " bhagavān āha:",
    "K03psp_4u:3198": " kasya subhūte bhāvanāvibhāvanaiṣā yad uta prajñāpāramitābhāvanā?",
    "K03psp_4u:3199": " subhūtir āha:",
    "K03psp_4u:3200": " rūpabhāvanāvibhāvanaiṣā bhagavan yad uta prajñāpāramitābhāvanā vedanāsaṃjñāsaṃskārabbhāvanāvibhāvanaiṣā bhagavan yad uta prajñāpāramitābhāvanā,",
    "K03psp_4u:3201": " vijñānabhāvanāvibhāvanaiṣā bhagavan yad uta prajñāpāramitābhāvanā,",
    "K03psp_4u:3202": " ātmabhāvanāvibhāvanaiṣā bhagavan yad uta prajñāpāramitābhāvanā,",
    "K03psp_4u:3203": " sattvajīvajantupoṣapuruṣapudgalamanujamānavakārakavedakajānakapaśyakabhāvanāvibhāvanaiṣā yad uta prajñāpāramitābhāvanā,",
    "K03psp_4u:3204": " dānapāramitābhāvanāvibhāvanaiṣā yad uta prajñāpāramitābhāvanā śīlapāramitābhāvanāvibhāvanaiṣā yad uta prajñāpāramitābhāvanā,",
    "K03psp_4u:3205": " kṣāntipāramitābhāvanāvibhāvanaiṣā yad uta prajñāpāramitābhāvanā,",
    "K03psp_4u:3206": " vīryapāramitābhāvanāvibhāvanaiṣā yad uta prajñāpāramitābhāvanā,",
    "K03psp_4u:3207": " dhyānapāramitābhāvanāvibhāvanaiṣā yad uta prajñāpāramitābhāvanā,",
    "K03psp_4u:3208": " prajñāpāramitābhāvanāvibhāvanaiṣā yad uta prajñāpāramitābhāvanā,",
    "K03psp_4u:3209": " adhyātmaśūnyatābhāvanāvibhāvanaiṣā yad uta prajñāpāramitābhāvanā yāvad abhāvasvabhāvaśūnyatābhāvanāvibhāvanaiṣā yad uta prajñāpāramitābhāvanā,",
    "K03psp_4u:3210": " smṛtyupasthānabhāvanāvibhāvanaiṣā yad uta prajñāpāramitābhāvanā,",
    "K03psp_4u:3211": " samyakprahāṇarddhipādendriyabalabodhyaṅgamārgabhāvanāvibhāvanaiṣā yad uta prajñāpāramitābhāvanā,",
    "K03psp_4u:3212": " apramāṇadhyānārūpyasamāpattibhāvanāvibhāvanaiṣā yad uta prajñāpāramitābhāvanā,",
    "K03psp_4u:3213": " śūnyatānimittāpraṇihitābhijñābhāvanāvibhāvanaisā yad uta prajñāpāramitābhāvanā,",
    "K03psp_4u:3214": " vimokṣamukhasamādhisamāpattidhāraṇīmukhabhāvanāvibhāvanaiṣā yad uta prajñāpāramitābhāvanā,",
    "K03psp_4u:3215": " āryasatyabhāvanāvibhāvanaiṣā yad uta prajñāpāramitābhāvanā, (PSP_4:110)",
    "K03psp_4u:3216": " daśabalabhāvanāvibhāvanaiṣā yad uta prajñāpāramitābhāvanā,",
    "K03psp_4u:3217": " vaiśāradyapratisaṃvidāveṇikabuddhadharmabhāvanāvibhāvanaiṣā yad uta prajñāpāramitābhāvanā,",
    "K03psp_4u:3218": " srotaāpattiphalabhāvanāvibhāvanaiṣā yad uta prajñāpāramitābhāvanā,",
    "K03psp_4u:3219": " sakṛdāgāmiphalabhāvanāvibhāvanaiṣā yad uta prajñāpāramitābhāvanā,",
    "K03psp_4u:3220": " anāgāmiphalabhāvanāvibhāvanaiṣā yad uta prajñāpāramitābhāvanā,",
    "K03psp_4u:3221": " arhattvabhāvanāvibhāvanaiṣā yad uta prajñāpāramitābhāvanā,",
    "K03psp_4u:3222": " pratyekabuddhabhāvanāvibhāvanaiṣā yad uta prajñāpāramitābhāvanā,",
    "K03psp_4u:3223": " bodhisattvabhāvanāvibhāvanaiṣā yad uta prajñāpāramitābhāvanā,",
    "K03psp_4u:3224": " yāvat sarvākārajñatābhāvanāvibhāvanaiṣā bhagavan yad uta prajñāpāramitābhāvanā.",
    "K03psp_4u:3225": " bhagavān āha:",
    "K03psp_4u:3226": " evam etat subhūte evam etat,",
    "K03psp_4u:3227": " rūpabhāvanāvibhāvanaiṣā subhūte yad uta prajñāpāramitābhāvanā,",
    "K03psp_4u:3228": " vedanāsaṃjñāsaṃskārabhāvanāvibhāvanaiṣā yad uta prajñāpāramitābhāvanā,",
    "K03psp_4u:3229": " vijñānabhāvanāvibhāvanaiṣā yad uta prajñāpāramitābhāvanā,",
    "K03psp_4u:3230": " skandhabhāvanāvibhāvanaiṣā yad uta prajñāpāramitābhāvanā,",
    "K03psp_4u:3231": " dhātubhāvanāvibhāvanaiṣā yad uta prajñāpāramitābhāvanā,",
    "K03psp_4u:3232": " āyatanabhāvanāvibhāvanaiṣā yad uta prajñāpāramitābhāvanā,",
    "K03psp_4u:3233": " pratītyasamutpādabhāvanāvibhāvanaiṣā yad uta prajñāpāramitābhāvanā,",
    "K03psp_4u:3234": " pratītyasamutpādāṅgabhāvanāvibhāvanaiṣā yad uta prajñāpāramitābhāvanā,",
    "K03psp_4u:3235": " cakṣurūpacakṣurvijñānacakṣuḥsaṃsparśacakṣuḥsaṃsparśapratyayavedanābhāvanāvibhāvanaiṣā yad uta prajñāpāramitābhāvanā,",
    "K03psp_4u:3236": " evaṃ śrotraghrāṇajihvākāyamanodharmaḥ manovijñāna manaḥsaṃsparśamanaḥsaṃsparśapratyayavedanābhāvanāvibhāvanaiṣā yad uta prajñāpāramitābhāvanā,",
    "K03psp_4u:3237": " pṛthivīdhātubhāvanāvibhāvanaiṣā yad uta prajñāpāramitābhāvanā,",
    "K03psp_4u:3238": " abdhātubhāvanāvibhāvanaiṣā yad uta prajñāpāramitābhāvanā,",
    "K03psp_4u:3239": " tejodhātubhāvanāvibhāvanaiṣā yad uta prajñāpāramitābhāvanā,",
    "K03psp_4u:3240": " vāyudhātubhāvanāvibhāvanaiṣā yad uta prajñāpāramitābhāvanā,",
    "K03psp_4u:3241": " ākāśadhātubhāvanāvibhāvanaiṣā yad uta prajñāpāramitābhāvanā vijñānadhātubhāvanāvibhāvanaiṣā",
    "K03psp_4u:3242": " yad uta prajñāpāramitābhāvanā avidyābhāvanāvibhāvanaiṣā yad uta prajñāpāramitābhāvanā",
    "K03psp_4u:3243": " saṃskārabhāvanāvibhāvanaiṣā yad uta prajñāpāramitābhāvanā,",
    "K03psp_4u:3244": " vijñānabhāvanāvibhāvanaiṣā,",
    "K03psp_4u:3245": " nāmarūpabhāvanāvibhāvanaiṣā,",
    "K03psp_4u:3246": " ṣaḍāyatanabhāvanāvibhāvanaiṣā, (PSP_4:111)",
    "K03psp_4u:3247": " sparśabhāvanāvibhāvanaiṣā,",
    "K03psp_4u:3248": " vedanābhāvanāvibhāvanaiṣā,",
    "K03psp_4u:3249": " tṛṣṇābhāvanāvibhāvanaiṣā,",
    "K03psp_4u:3250": " upādānabhāvanāvibhāvanaiṣā,",
    "K03psp_4u:3251": " bhavabhāvanāvibhāvanaiṣā,",
    "K03psp_4u:3252": " jātibhāvanāvibhāvanaiṣā,",
    "K03psp_4u:3253": " jarāmaraṇaśokaparidevaduḥkhadaurmanasyopāyāsabhāvanāvibhāvanai ṣā yad uta prajñāpāramitābhāvanā. evaṃ sarvapāramitābhāvanāvibhāvanaiṣā yad uta",
    "K03psp_4u:3254": " sarvaśūnyatābhāvanāvibhāvanaiṣā yad uta prajñāpāramitābhāvanā,",
    "K03psp_4u:3255": " bodhipakṣyadharmabhāvanāvibhāvanaiṣā yad uta prajñāpāramitābhāvanā,",
    "K03psp_4u:3256": " apramāṇadhyānārūpyasamāpattibhāvanāvibhāvanaiṣā yad uta prajñāpāramitābhāvanā,",
    "K03psp_4u:3257": " āryasatyābhijñāśūnyatānimittāpraṇihitavimokṣasamādhisamāpattidhāraṇīmukhabhāvanāvibhāvanaiṣā yad uta prajñāpāramitābhāvanā,",
    "K03psp_4u:3258": " daśabalavaiśāradyapratisaṃvidāveṇikabuddhadharmabhāvanāvibhāvanaiṣā yad uta prajñāpāramitābhāvanā,",
    "K03psp_4u:3259": " yāvat sarvākārajñatābhāvanāvibhāvanaiṣā yad uta prajñāpāramitābhāvanā.",
    "K03psp_4u:3260": " ity anupalambhasvabhāvaḥ",
    "K03psp_4u:3261": " iha subhūte gambhīrāyāṃ prajñāpāramitāyām upaparīkṣitavyo bodhisattvo mahāsattvo 'vinivartanīya iti,",
    "K03psp_4u:3262": " yaḥ kaścid bodhisattvo mahāsattva iha gambhīrāyāṃ prajñāpāramitāyāṃ nābhiniviśeta so 'vinivartanīyo bodhisattvo mahāsattva upaparīkṣitavyo,",
    "K03psp_4u:3263": " evaṃ dhyānapāramitāyāṃ vīryapāramitāyāṃ kṣāntipāramitāyāṃ śīlapāramitāyāṃ dānapāramitāyāṃ",
    "K03psp_4u:3264": " yo bodhisattvo mahāsattvo nābhiniviśeta so 'vinivartanīyo bodhisattvo mahāsattva",
    "K03psp_4u:3265": " upaparīkṣitavyaḥ. evam adhyātmaśūnyatāyāṃ yāvad abhāvasvabhāvaśūnyatāyāṃ nābhiniviśeta,",
    "K03psp_4u:3266": " saptatriṃśadbodhipakṣyeṣu dharmeṣu nābhiniviśeta,",
    "K03psp_4u:3267": " āryasatyeṣv apramāṇadhyānārūpyasamāpattiṣu nābhiniviśeta,",
    "K03psp_4u:3268": " aṣṭavimokṣeṣu navasv anupūrvavihārasamāpattiṣu śūnyatānimittāpraṇihiteṣu nābhiniviśeta,",
    "K03psp_4u:3269": " samādhidhāraṇīmukheṣv abhijñāsu nābhiniviśeta,",
    "K03psp_4u:3270": " daśabalavaiśāradyapratisaṃvidāveṇikeṣu buddhadharmeṣu nābhiniviśeta,",
    "K03psp_4u:3271": " yaḥ kaścid bodhisattvo mahāsattvaḥ sarvākārajñatāyāṃ nābhiniviśeta so 'vinivartanīyo",
    "K03psp_4u:3272": " bodhisattvo mahāsattvaḥ. yaḥ kaścid bodhisattvo mahāsattva iha gambhīrāyāṃ prajñāpāramitāyāṃ",
    "K03psp_4u:3273": " caran na parabhāṣitāni na paramantritāni sārataḥ parataḥ paśyati so 'vinivartanīyo",
    "K03psp_4u:3274": " bodhisattvo mahāsattvo,",
    "K03psp_4u:3275": " yaḥ kaścid bodhisattvo mahāsattva iha gambhīrāyāṃ prajñāpāramitāyāṃ caran na parasya śraddhayā gacchati so 'vinivartanīyo bodhisattvo mahāsattvo,",
    "K03psp_4u:3276": " yaḥ kaścid bodhisattvo mahāsattva iha (PSP_4:112)",
    "K03psp_4u:3277": " gambhīrāyāṃ prajñāpāramitāyāṃ caran na rāgasahitaiś cittotpādaiḥ saṃhriyate na doṣamohasahagataiś",
    "K03psp_4u:3278": " cittotpādaiḥ saṃhriyate so 'vinivartanīyo bodhisattvo mahāsattva upaparīkṣitavyaḥ.",
    "K03psp_4u:3279": " yaḥ kaścid avinivartanīyo bodhisattvo mahāsattvo 'syāṃ gambhīrāyāṃ prajñāpāramitāyāṃ",
    "K03psp_4u:3280": " bhāṣyamāṇāyāṃ nottrasyati na saṃtrasyati na saṃtrāsam āpadyate nāvalīyate na saṃlīyate",
    "K03psp_4u:3281": " na cāsya vipṛṣṭhībhavati mānasaṃ prajñāpāramitayā cāvirahito bhavati,",
    "K03psp_4u:3282": " abhinandati prajñāpāramitāśravaṇaṃ śrutvā codgṛhṇāti paryavāpnoti dhārayati vācayati yoniśaś ca manasikaroti tathatvāya pratipadyate,",
    "K03psp_4u:3283": " veditavyam etat subhūte pūrvāntato 'py anenāvinivartanīyena bodhisattvena mahāsattvena",
    "K03psp_4u:3284": " iyaṃ gambhīrā prajñāpāramitā śrutā udgṛhītā paryavāptā dhāritā vācitā yoniśaś ca",
    "K03psp_4u:3285": " manasikṛtā tathatvāya pratipannā. tat kasya hetoḥ?",
    "K03psp_4u:3286": " tathā hi avinivartanīyo bodhisattvo mahāsattva iha gambhīrāyāṃ prajñāpāramitāyāṃ",
    "K03psp_4u:3287": " bhāṣyamāṇāyāṃ nottrasyati na saṃtrasyati na saṃtrāsam āpadyate nāvalīyate na saṃlīyate",
    "K03psp_4u:3288": " na cāsya vipṛṣṭhībhavati mānasaṃ na pratyudāvartate uttare ca śrutvā udgṛhṇāti paryavāpnoti",
    "K03psp_4u:3289": " dhārayati vācayati yoniśaś ca manasikaroti tathatvāya pratipadyate. ity anabhiniveśasvabhāvaḥ",
    "K03psp_4u:3290": " subhūtir āha:",
    "K03psp_4u:3291": " yo bhagavan bodhisattvo mahāsattva iha gambhīrāyāṃ prajñāpāramitāyāṃ bhāṣyamāṇāyāṃ",
    "K03psp_4u:3292": " nottrasyati na saṃtrasyati na saṃtrāsam āpadyate nāvalīyate na saṃlīyate na cāsya",
    "K03psp_4u:3293": " vipṛṣṭhībhavati mānasaṃ,",
    "K03psp_4u:3294": " kathaṃ bhagavaṃs tena bodhisattvena mahāsattvena iyaṃ gambhīrā prajñāpāramitā vyavacārayitavyā?",
    "K03psp_4u:3295": " bhagavān āha:",
    "K03psp_4u:3296": " sarvākārajñatā nimnayā subhūte saṃtatyā tena bodhisattvena mahāsattvena iyaṃ gambhīrā prajñāpāramitā vyavacārayitavyā.",
    "K03psp_4u:3297": " subhūtir āha:",
    "K03psp_4u:3298": " kathaṃ bhagavan sarvākārajñatā nimnayā saṃtatyā bodhisattvasya mahāsattvasya gambhīrāyāṃ prajñāpāramitāyāṃ vyavacāraṇā bhavati?",
    "K03psp_4u:3299": " bhagavān āha:",
    "K03psp_4u:3300": " śūnyatānimnayā śūnyatāpravaṇayā śūnyatāprāgbhārayā subhūte saṃtatyā bodhisattvasya mahāsattvasya iha gambhīrāyāṃ prajñāpāramitāyāṃ vyavacāraṇā",
    "K03psp_4u:3301": " ānimittanimnayā ānimittapravaṇayā ānimittaprāgbhārayā subhūte saṃtatyā,",
    "K03psp_4u:3302": " apraṇihitanimnayā apraṇihitapravaṇayā (PSP_4:113)",
    "K03psp_4u:3303": " apraṇihitaprāgbhārayā subhūte saṃtatyā,",
    "K03psp_4u:3304": " ākāśanimnayā ākāśapravaṇayā ākāśaprāgbhārayā subhūte saṃtatyā,",
    "K03psp_4u:3305": " yāvad bhūtakoṭinimnayā bhūtakoṭipravaṇayā bhūtakoṭiprāgbhārayā subhūte saṃtatyā,",
    "K03psp_4u:3306": " anabhisaṃskāranimnayānabhisaṃskārapravaṇayānabhisaṃskāraprāgbhārayā subhūte saṃtatyā",
    "K03psp_4u:3307": " iha gambhīrāyāṃ prajñāpāramitāyāṃ vyavacāraṇā bhavati. svapnanimnayā nirmāṇanimnayā subhūte saṃtatyā,",
    "K03psp_4u:3308": " māyānimnayā marīcinimnayā subhūte saṃtatyā,",
    "K03psp_4u:3309": " pratiśrutkānimnayā pratibhāsanimnayā subhūte saṃtatyā,",
    "K03psp_4u:3310": " pratibimbanimnayā gandharvanagaranimnayā subhūte saṃtatyā iha gambhīrāyāṃ prajñāpāramitāyāṃ vyavacāraṇā bhavati.",
    "K03psp_4u:3311": " subhūtir āha:",
    "K03psp_4u:3312": " yad bhagavān evam āha,",
    "K03psp_4u:3313": " śūnyatānimnayā śūnyatāpravaṇayā śūnyatāprāgbhārayā saṃtatyā iha gambhīrāyāṃ prajñāpāramitāyāṃ",
    "K03psp_4u:3314": " bodhisattvānāṃ mahāsattvānāṃ vyavacāraṇā bhavati. evam",
    "K03psp_4u:3315": " ānimittāpraṇihitākāśānutpādānirodhājātābhāvāsaṃkleśāvyavadānatathatāvitathatānanyatathatādharmatādharmasthititādharmaniyāmatācintyatābhūtakoṭyanabhisaṃskārasvapnanirmāṇamāyāmarīcipratiśrutkāpratibhāsapratibimbagandharvanagaranimnayā",
    "K03psp_4u:3316": " pravaṇayā prāgbhārayā subhūte saṃtatyā bodhisattvānāṃ mahāsattvānām iha gambhīrāyāṃ",
    "K03psp_4u:3317": " prajñāpāramitāyāṃ vyavacāraṇā bhavati. kiṃ punar bhagavan bodhisattvo mahāsattvo",
    "K03psp_4u:3318": " rūpam api vyavacārayati?",
    "K03psp_4u:3319": " vedanāṃ saṃjñāṃ saṃskārān,",
    "K03psp_4u:3320": " vijñānam api vyavacārayati?",
    "K03psp_4u:3321": " evaṃ skandhadhātvāyatanapratītyasamutpādaṃ pratītyasamutpādāṅgāni vyavacārayati?",
    "K03psp_4u:3322": " sarvapāramitāḥ sarvaśūnyatāḥ sarvavimokṣasamādhidhāraṇīmukhāni vyavacārayati?",
    "K03psp_4u:3323": " saptatriṃśadbodhipakṣyān dharmān vyavacārayati,",
    "K03psp_4u:3324": " apramāṇadhyānārūpyasamāpattīḥ śūnyatānimittāpraṇihitābhijñā vyavacārayati?",
    "K03psp_4u:3325": " daśabalavaiśāradyapratisaṃvidāveṇikabuddhadharmān vyavacārayati?",
    "K03psp_4u:3326": " kiṃ punar bhagavan bodhisattvo mahāsattvo yāvat sarvākārajñatām api vyavacārayati?",
    "K03psp_4u:3327": " bhagavān āha:",
    "K03psp_4u:3328": " na subhūte bodhisattvo mahāsattvo rūpaṃ vyavacārayati,",
    "K03psp_4u:3329": " na vedanā saṃjñā saṃskārān na vijñānaṃ vyavacārayati,",
    "K03psp_4u:3330": " na skandhadhātvāyatanapratītyasamutpādaṃ na pratītyasamutpādāṅgāni vyavacārayati,",
    "K03psp_4u:3331": " na sarvapāramitā na sarvaśūnyatā vyavacārayati,",
    "K03psp_4u:3332": " na bodhipakṣyān dharmān vyavacārayati,",
    "K03psp_4u:3333": " nāpramāṇadhyānārūpyasamāpattīr nāryasatyāni vyavacārayati,",
    "K03psp_4u:3334": " na vimokṣasamādhisamāpattidhāraṇīmukhāni vyavacārayati, (PSP_4:114)",
    "K03psp_4u:3335": " na daśabalavaiśāradyapratisaṃvidāveṇikabuddhadharmān vyavacārayati,",
    "K03psp_4u:3336": " na subhūte bodhisattvo mahāsattvo yāvat sarvākārajñatāṃ vyavacārayati. tat kasya hetoḥ?",
    "K03psp_4u:3337": " tathā hi subhūte sarvākārajñatā na kenacit kṛtā na kutaścid āgatā na kvacid gatā nāpi kvacit sthitā na deśasthā na pradeśasthā na tasyāḥ saṃkhyā",
    "K03psp_4u:3338": " na gamanaṃ nāgamanam upalabhyate,",
    "K03psp_4u:3339": " yasyāś ca na saṃkhyā na gamanaṃ nāgamanam upalabhyate,",
    "K03psp_4u:3340": " sā na śakyā kenacid abhisaṃboddhuṃ,",
    "K03psp_4u:3341": " na rūpeṇa na vedanayā na saṃjñayā na saṃskārair na vijñānena na skandhair na dhātubhir nāyatanair na pratītyasamutpādena na pratītyasamutpādāṅgair,",
    "K03psp_4u:3342": " na dānena na śīlena na kṣāntyā na vīryeṇa na dhyānena na prajñayā yāvan na sarvākārajñatā jñānenābhisaṃboddhum. tat kasya hetoḥ?",
    "K03psp_4u:3343": " rūpam eva sarvākārajñatā,",
    "K03psp_4u:3344": " vedanaiva saṃjñaiva saṃskārā eva,",
    "K03psp_4u:3345": " vijñānam eva sarvākārajñatā. tat kasya hetoḥ?",
    "K03psp_4u:3346": " tathā hi subhūte yā ca rūpasya tathatā,",
    "K03psp_4u:3347": " yā ca sarvākārajñatāyās tathatā,",
    "K03psp_4u:3348": " yā ca buddhadharmāṇāṃ tathatā ekaivaiṣā tathatādvayādvaidhīkārā vedanāyāḥ saṃjñāyāḥ saṃskārāṇāṃ,",
    "K03psp_4u:3349": " yā ca vijñānasya tathatā,",
    "K03psp_4u:3350": " yā ca sarvākārajñatāyās tathatā,",
    "K03psp_4u:3351": " yā ca buddhadharmāṇāṃ tathatā ekaivaiṣā tathatādvayādvaidhīkārā,",
    "K03psp_4u:3352": " yā ca skandhadhātvāyatanapratītyasamutpādānāṃ tathatā,",
    "K03psp_4u:3353": " yā ca sarvākārajñatāyās tathatā,",
    "K03psp_4u:3354": " yā ca buddhadharmāṇāṃ tathatā ekaivaiṣā tathatādvayādvaidhīkārā,",
    "K03psp_4u:3355": " yā ca skandhadhātvāyatanapratītyasamutpādāṅgānāṃ tathatā,",
    "K03psp_4u:3356": " yā ca sarvākārajñatāyās tathatā,",
    "K03psp_4u:3357": " yā ca buddhadharmāṇāṃ tathatā ekaivaiṣā tathatādvayādvaidhīkārā. evaṃ yā ca pāramitātathatā,",
    "K03psp_4u:3358": " yā ca śūnyatātathatā,",
    "K03psp_4u:3359": " yā ca bodhipakṣyadharmatathatā,",
    "K03psp_4u:3360": " yā cāpramāṇadhyānārūpyasamāpattitathatā yā cāryasatyatathatā,",
    "K03psp_4u:3361": " yā ca samādhisamāpattidhāraṇīmukhatathatā,",
    "K03psp_4u:3362": " yā ca vimokṣamukhatathatā,",
    "K03psp_4u:3363": " yā cābhijñātathatā,",
    "K03psp_4u:3364": " yā ca daśabalavaiśāradyapratisaṃvittathatā,",
    "K03psp_4u:3365": " yā cāveṇikabuddhadharmatathatā,",
    "K03psp_4u:3366": " yā ca sarvākārajñatāyās tathatā,",
    "K03psp_4u:3367": " yā ca buddhadharmāṇāṃ tathatā ekaivaiṣā tathatādvayādvaidhīkārā.",
    "K03psp_4u:3368": " atha khalu kāmāvacarā rūpāvacarāś ca devaputrā divyāni candanacūrṇāni gṛhītvā divyāny",
    "K03psp_4u:3369": " utpalakumudapuṇḍarīkasaugandhikamāndaravamahāmāndaravāṇi gṛhītvā yena bhagavāṃs tenākṣipanti",
    "K03psp_4u:3370": " sma, kṣiptvā ca (PSP_4:115)",
    "K03psp_4u:3371": " yena bhagavāṃs tenopasaṃkrāntā upasaṃkramya bhagavataḥ pādau śirasābhivandya ekānte tiṣṭhan,",
    "K03psp_4u:3372": " ekānte sthitāś ca kāmāvacarā rūpāvacarāś ca devaputrā bhagavantam etad avocan:",
    "K03psp_4u:3373": " gambhīrā bhagavan prajñāpāramitā durdṛśā duranubodhātarkātarkāvacarā śāntā śūkṣmā",
    "K03psp_4u:3374": " nipuṇapaṇḍitavijñavedanīyā sarvalokavipratyanīkā yad uta tathāgatānāṃ bodhir yatra",
    "K03psp_4u:3375": " nāma tathāgatā arhantaḥ samyaksaṃbuddhāḥ,",
    "K03psp_4u:3376": " evaṃ gambhīrāṃ prajñāpāramitām evaṃ nipuṇāṃ nirdiśanti,",
    "K03psp_4u:3377": " rūpam eva sarvākārajñatā sarvākārajñataiva rūpaṃ,",
    "K03psp_4u:3378": " vedanā saṃjñā saṃskārā,",
    "K03psp_4u:3379": " vijñānam eva sarvākārajñatā sarvākārajñataiva vijñānam. tat kasya hetoḥ?",
    "K03psp_4u:3380": " yā ca rūpasya tathatā,",
    "K03psp_4u:3381": " yā ca sarvākārajñatāyās tathatā ekaivaiṣā tathatādvayādvaidhīkārā,",
    "K03psp_4u:3382": " yā ca vedanāyās tathatā,",
    "K03psp_4u:3383": " yā ca saṃjñāyās tathatā,",
    "K03psp_4u:3384": " yā ca saṃskārāṇāṃ tathatā,",
    "K03psp_4u:3385": " yā ca vijñānasya tathatā,",
    "K03psp_4u:3386": " yā ca sarvākārajñatāyās tathatā ekaivaiṣā tathatādvayādvaidhīkārā. evaṃ skandhadhātvāyatanapratītyasamutpāda eva sarvākārajñatā,",
    "K03psp_4u:3387": " sarvākārajñataiva skandhadhātvāyatanapratītyasamutpādaḥ. tat kasya hetoḥ?",
    "K03psp_4u:3388": " yā ca skandhadhātvāyatanapratītyasamutpādatathatā,",
    "K03psp_4u:3389": " yā ca sarvākārajñatātathatā ekaivaiṣā tathatādvayādvaidhīkārā. evaṃ yā ca yāvad buddhānāṃ bhagavatāṃ tathatā,",
    "K03psp_4u:3390": " yā ca yāvat sarvākārajñatāyās tathatā ekaivaiṣā tathatādvayādvaidhīkārā.",
    "K03psp_4u:3391": " evam ukte bhagavāṃs tān kāmāvacārān rūpāvacārāṃś ca devaputrān etad avocat:",
    "K03psp_4u:3392": " evam etad devaputrā evam etat,",
    "K03psp_4u:3393": " rūpam eva devaputrāḥ sarvākārajñatā sarvākārajñataiva devaputrā rūpaṃ,",
    "K03psp_4u:3394": " vedanā saṃjñā saṃskārāḥ,",
    "K03psp_4u:3395": " vijñānam eva devaputrāḥ sarvākārajñatā sarvākārajñataiva devaputrā vijñānam. tat kasya hetoḥ?",
    "K03psp_4u:3396": " yā ca rūpasya tathatā yā ca sarvākārajñatāyās tathatā ekaivaiṣā tathatādvayādvaidhīkārā,",
    "K03psp_4u:3397": " yā ca vedanāyās tathatā yā ca saṃjñāyās tathatā yā ca saṃskārāṇāṃ tathatā,",
    "K03psp_4u:3398": " yā ca vijñānasya tathatā yā ca sarvākārajñatāyās tathatā ekaivaiṣā tathatādvayādvaidhīkārā. evaṃ skandhadhātvāyatanapratītyasamutpāda eva sarvākārajñatā,",
    "K03psp_4u:3399": " sarvākārajñataiva skandhadhātvāyatanapratītyasamutpādaḥ. tat kasya hetoḥ?",
    "K03psp_4u:3400": " yā ca skandhadhātvāyatanapratītyasamutpādatathatā yā ca sarvākārajñatāyās tathatā ekaivaiṣā tathatādvayādvaidhīkārā. dānapāramitaiva sarvākārajñatā sarvākārajñataiva (PSP_4:116)",
    "K03psp_4u:3401": " dānapāramitā,",
    "K03psp_4u:3402": " evaṃ śīlapāramitā kṣāntipāramitā vīryapāramitā dhyānapāramitā,",
    "K03psp_4u:3403": " prajñāpāramitaiva devaputrāḥ sarvākārajñatā sarvākārajñataiva devaputrāḥ prajñāpāramitā. tat kasya hetoḥ?",
    "K03psp_4u:3404": " yā ca dānapāramitātathatā,",
    "K03psp_4u:3405": " yā ca sarvākārajñatātathatā ekaivaiṣā tathatādvayādvaidhīkārā. evaṃ śīlapāramitā kṣāntipāramitā vīryapāramitā dhyānapāramitā,",
    "K03psp_4u:3406": " yā ca prajñāpāramitātathatā,",
    "K03psp_4u:3407": " yā ca sarvākārajñatātathatā ekaivaiṣā tathatādvayādvaidhīkārā. adhyātmaśūnyataiva sarvākārajñatā sarvākārajñataivādhyātmaśūnyatā,",
    "K03psp_4u:3408": " evaṃ yāvad abhāvasvabhāvaśūnyataiva sarvākārajñatā sarvākārajñataivābhāvasvabhāvaśūnyatā. tat kasya hetoḥ?",
    "K03psp_4u:3409": " yā cābhāvasvabhāvaśūnyatāyās tathatā,",
    "K03psp_4u:3410": " yā ca sarvākārajñatāyās tathatā ekaivaiṣā tathatādvayādvaidhīkārā. smṛtyupasthānāny eva sarvākārajñatā sarvākārajñataiva smṛtyupasthānāi,",
    "K03psp_4u:3411": " evaṃ samyakprahāṇarddhipādendriyabalabodhyaṅgamārgā eva sarvākārajñatā sarvākārajñataiva samyakprahāṇarddhipādendriyabalabodhyaṅgamārgāḥ. tat kasya hetoḥ?",
    "K03psp_4u:3412": " yā ca smṛtyupasthānatathatā yā ca sarvākārajñatātathathā ekaivaiṣā tathatādvayādvaidhīkārā. evaṃ yā ca samyakprahāṇarddhipādendriyabalabodhyaṅgamārgatathatā,",
    "K03psp_4u:3413": " yā ca sarvākārajñatātathatā ekaivaiṣā tathatādvayādvaidhīkārā. apramāṇadhyānārūpyasamāpattaya eva sarvākārajñatā sarvākārajñataivāpramāṇadhyānārūpyasamāpattayaḥ. tat kasya hetoḥ?",
    "K03psp_4u:3414": " yā cāpramāṇadhyānārūpyasamāpattitathatā yā ca sarvākārajñatātathatā ekaivaiṣā tathatādvayāadvaidhīkārā.",
    "K03psp_4u:3415": " evam āryasatyaśūnyatānimittāpraṇihitābhijñāvimokṣasamādhisamāpattidhāraṇīmukhadaśabalavaiśāradyapratisaṃvid,",
    "K03psp_4u:3416": " āveṇikabuddhadharmā eva sarvākārajñatā sarvākārajñataivāveṇikabuddhadharmāḥ. tat kasya hetoḥ?",
    "K03psp_4u:3417": " yā cāveṇikabuddhadharmāṇāṃ tathatā,",
    "K03psp_4u:3418": " yā ca sarvākārajñatāyās tathathā ekaivaiṣā tathatādvayādvaidhīkārā. evaṃ srotaāpattiphalaṃ sakṛdāgāmiphalam anāgāmiphalam arhattvaṃ pratyekabuddhā,",
    "K03psp_4u:3419": " buddhā eva sarvākārajñatā sarvākārajñataiva buddhāḥ. tat kasya hetoḥ?",
    "K03psp_4u:3420": " yā ca buddhānāṃ bhagavatāṃ tathatā,",
    "K03psp_4u:3421": " yā ca sarvākārajñatāyās tathatā ekaivaiṣā tathatādvayādvaidhīkārā. idam api devaputrā",
    "K03psp_4u:3422": " arthavaśaṃ saṃpaśyaṃs tathāgato 'lpotsukatāyāṃ cittaṃ nāmayāmāsa na dharmadeśanāyām. tat kasya hetoḥ?",
    "K03psp_4u:3423": " gambhīro batāyaṃ (PSP_4:117)",
    "K03psp_4u:3424": " dharmo durdṛśo duranubodho 'tarko 'tarkāvacaraḥ śāntaḥ śūkṣmaḥ paṇḍitavijñavedanīyaḥ sarvalokavipratyanīko yad uteyaṃ tathāgatānāṃ bodhiḥ,",
    "K03psp_4u:3425": " sā na kenacid abhisaṃbuddhā na kadācid abhisaṃbuddhā na kvacid abhisaṃbuddhā iyaṃ",
    "K03psp_4u:3426": " sā dharmāṇāṃ gambhīratā dharmatā yatra na dvayasamudācāro nādvayasamudācāraḥ saṃvidyate.",
    "K03psp_4u:3427": " ity ālambanasvabhāvaḥ",
    "K03psp_4u:3428": " ākāśagambhīratayā devaputrā gambhīro 'yaṃ dharmaḥ,",
    "K03psp_4u:3429": " tathatāgambhīratayā dharmadhātugambhīratayā bhūtakoṭīgambhīratayā acintyadharmadhātugambhīratayā devaputrā gambhīro 'yaṃ dharmaḥ,",
    "K03psp_4u:3430": " anantāparyantayā anāgamanāgamanatayā anutpādānirodhasamatayā asaṃkleśāvyavadānasamatayā,",
    "K03psp_4u:3431": " anabhisaṃskārasamatayā ātmagambhīratayā sattvajīvajantupoṣapuruṣapudgalamanujamānavakārakavedakajānakapaśyakagambhīratayā",
    "K03psp_4u:3432": " devaputrā gambhīro 'yaṃ dharmaḥ. rūpagambhīratayā devaputrā gambhīro 'yaṃ dharmaḥ,",
    "K03psp_4u:3433": " vedanāsaṃjñāsaṃskāravijñānagambhīratayā devaputrā gambhīro 'yaṃ dharmaḥ,",
    "K03psp_4u:3434": " skandhagambhīratayā dhātugambhīratayāyatanagambhīratayā pratītyasamutpādagambhīratayā pratītyasamutpādāṅgagambhīratayā devaputrā gambhīro 'yaṃ",
    "K03psp_4u:3435": " dānapāramitāgambhīratayā devaputrā gambhīro 'yaṃ dharmaḥ,",
    "K03psp_4u:3436": " śīlapāramitāgambhīratayā kṣāntipāramitāgambhīratayā vīryapāramitāgambhīratayā dhyānapāramitāgambhīratayā prajñāpāramitāgambhīratayā devaputrā gambhīro 'yaṃ dharmaḥ,",
    "K03psp_4u:3437": " adhyātmaśūnyatāgambhīratayā yāvad abhāvasvabhāvaśūnyatāgambhīratayā devaputrā gambhīro 'yaṃ dharmaḥ,",
    "K03psp_4u:3438": " smṛtyupasthānagambhīratayā samyakprahāṇarddhipādendriyabalabodhyaṅgamārgagambhīratayā devaputrā gambhīro 'yaṃ dharmaḥ,",
    "K03psp_4u:3439": " apramāṇadhyānārūpyasamāpattigambhīratayā devaputrā gambhīro 'yaṃ dharmaḥ,",
    "K03psp_4u:3440": " āryasatyagambhīratayā śūnyatānimittāpraṇihitagambhīratayā abhijñāgambhīratayā sarvavimokṣasamādhisamāpattidhāraṇīmukhagambhīratayā",
    "K03psp_4u:3441": " daśabalavaiśāradyapratisaṃvidgambhīratayā aṣṭādaśāveṇikabuddhadharmagambhīratayā,",
    "K03psp_4u:3442": " yāvat sarvākārajñatāgambhīratayā devaputrā gambhīro 'yaṃ dharmaḥ.",
    "K03psp_4u:3443": " evam ukte devaputrā bhagavantam etad avocan:",
    "K03psp_4u:3444": " sarvalokavipratyanīko 'yaṃ bhagavan dharmo deśyate. tat kasya hetoḥ?",
    "K03psp_4u:3445": " nāyaṃ bhagavan dharmo rūpasyodgrahāya nānudgrahāya vā deśyate,",
    "K03psp_4u:3446": " na vedanāyā na saṃjñāyā na saṃskārāṇāṃ,",
    "K03psp_4u:3447": " na vijñānasyodgrahāya nānudgrahāya vā deśyate, na (PSP_4:118)",
    "K03psp_4u:3448": " skandhadhātvāyatanapratītyasamutpādapratītyasamutpādāṅgānām udgrahāya nānudgrahāya",
    "K03psp_4u:3449": " vā deśyate. evaṃ na sarvaśūnyatānāṃ saptatriṃśadbodhipkṣyāṇāṃ dharmāṇāṃ daśabalavaiśāradyapratisaṃvidāveṇikabuddhadharmāṇām",
    "K03psp_4u:3450": " udgrahāya vā nānudgrahāya vā dharma upadeśyate,",
    "K03psp_4u:3451": " na sarvadharmāṇām udgrahāya nānudgrahāya vā dharmo deśyate,",
    "K03psp_4u:3452": " nāyaṃ bhagavan dharmaḥ srotaāpattiphalasya udgrahāya nānudgrahāya vā deśyate. evaṃ",
    "K03psp_4u:3453": " na sakṛdāgāmiphalasya nānāgāmiphalasya nārhattvasya na pratyekabodher yāvat sarvākārajñatāyā",
    "K03psp_4u:3454": " nodgrahāya nānudgrahāya vā dharmo deśyate,",
    "K03psp_4u:3455": " udgrahe ca lokaś carati mama rūpaṃ,",
    "K03psp_4u:3456": " mama vedanā mama saṃjñā mama saṃskārā mama vijñānaṃ,",
    "K03psp_4u:3457": " mama skandhā mama dhātavo mamāyatanāni mama pratītyasamutpādo 'haṃ pratītyasamutpannaḥ,",
    "K03psp_4u:3458": " mama dānam ahaṃ dānapatir mama śīlam ahaṃ śīlavān mama kṣāntir ahaṃ kṣāntimān mama vīryam ahaṃ vīryavān mama dhyānam ahaṃ dhyānavān mama prajñā ahaṃ prajñāvān,",
    "K03psp_4u:3459": " mamādhyātmaśūnyatā aham adhyātmaśūnyatāṃ bhāvayāmi yāvan mamābhāvasvabhāvaśūnyatāham abhāvasvabhāvaśūnyatāṃ bhāvayāmi,",
    "K03psp_4u:3460": " mama smṛtyupasthānāni mama samyakprahāṇarddhipādendriyabalabodhyaṅgamārgā mamāpramāṇadhyānārūpyasamāpattayo",
    "K03psp_4u:3461": " mamāryasatyāni mamābhijñā mama vimokṣasamādhisamāpattidhāraṇīmukhāni mama śūnyatānimittāpraṇihitāni",
    "K03psp_4u:3462": " ahaṃ śūnyatānimittāpraṇihitavān mama daśabalavaiśāradyapratisaṃvido mamāṣṭādaśāveṇikabuddhadharmā",
    "K03psp_4u:3463": " mama srotaāpattiphalam ahaṃ srotaāpanno mama sakṛdāgāmiphalam ahaṃ sakṛdāgāmī mamānāgāmiphalam",
    "K03psp_4u:3464": " aham anāgāmī mamārhattvam aham arhan mama pratyekabodhir ahaṃ pratyekabuddho mama",
    "K03psp_4u:3465": " sarvākārajñatā ahaṃ sarvākārajñatāḥ.",
    "K03psp_4u:3466": " bhagavān āha:",
    "K03psp_4u:3467": " evam etad devaputrā evam etan,",
    "K03psp_4u:3468": " nāyaṃ devaputrā dharmo rūpasyodgrahāya deśyate nānudgrahāya,",
    "K03psp_4u:3469": " na vedanāyā na saṃjñāyā na saṃskārāṇāṃ,",
    "K03psp_4u:3470": " na vijñānasyodgrahāya deśyate nānudgrahāya. ye tu devaputrā rūpasyodgrahāya caranti,",
    "K03psp_4u:3471": " vedanāyāḥ saṃjñāyāḥ saṃskārāṇāṃ,",
    "K03psp_4u:3472": " ye vijñānasyodgrahāya caranti,",
    "K03psp_4u:3473": " na te bhavyāḥ prajñāpāramitāṃ bhāvayitum. ye skandhadhātvāyatanapratītyasamutpādānām udgrahāya caranti,",
    "K03psp_4u:3474": " ye sarvapāramitāsarvaśūnyatāsamādhisamāpattidhāraṇīmukhānām udgrahāya caranti,",
    "K03psp_4u:3475": " ye pramāṇadhyānārūpyasamāpattyāryasatyaśūnyatānimittāpraṇihitābhijñādaśabalavaiśāradyapratisaṃvidāveṇikabuddhadharmāṇām (PSP_4:119)",
    "K03psp_4u:3476": " udgrahāya caranti,",
    "K03psp_4u:3477": " ye devaputrāḥ sarvākārajñatāyā udgrahāya caranti,",
    "K03psp_4u:3478": " na te bhavyāḥ prajñāpāramitāṃ bhāvayituṃ yāvan na pratibalā dhyānavīryakṣāntiśīladānapāramitāṃ bhāvayituṃ,",
    "K03psp_4u:3479": " yāvan na pratibalāḥ sarvākārajñatāṃ bhāvayitum. iti sarvalokavipratyanīkasvabhāvaḥ",
    "K03psp_4u:3480": " subhūtir āha:",
    "K03psp_4u:3481": " sarvadharmānulomiko 'yaṃ bhagavan dharmaḥ,",
    "K03psp_4u:3482": " kasyānulomiko 'yaṃ bhagavan dharmaḥ?",
    "K03psp_4u:3483": " prajñāpāramitānulomiko 'yaṃ bhagavan dharmaḥ,",
    "K03psp_4u:3484": " yāvad dhyānapāramitā vīryapāramitā kṣāntipāramitā śīlapāramitā dānapāramitānulomiko 'yaṃ bhagavan dharmaḥ,",
    "K03psp_4u:3485": " adhyātmaśūnyatānulomiko 'yaṃ bhagavan dharmaḥ,",
    "K03psp_4u:3486": " yāvad abhāvasvabhāvaśūnyatānulomiko 'yaṃ bhagavan dharmaḥ,",
    "K03psp_4u:3487": " smṛtyupasthānānulomiko 'yaṃ bhagavan dharmaḥ,",
    "K03psp_4u:3488": " samyakprahāṇarddhipādendriyabalabodhyaṅgamārgānulomiko 'yaṃ bhagavan dharmaḥ,",
    "K03psp_4u:3489": " āryasatyānulomiko 'yaṃ bhagavan dharmaḥ,",
    "K03psp_4u:3490": " apramāṇadhyānārūpyasamāpattisarvavimokṣasamādhisamāpattidhāraṇīmukhānulomiko 'yaṃ bhagavan dharmaḥ,",
    "K03psp_4u:3491": " śūnyatānimittāpraṇihitābhijñānulomiko 'yaṃ bhagavan dharmaḥ,",
    "K03psp_4u:3492": " daśabalavaiśāradyapratisaṃvidāveṇikabuddhadharmānulomiko 'yaṃ bhagavan dharmaḥ,",
    "K03psp_4u:3493": " sarvākārajñatānulomiko 'yaṃ bhagavan dharmaḥ. nāyaṃ dharmaḥ kvacit pratihanyate rūpe na pratihanyate,",
    "K03psp_4u:3494": " evaṃ vedanāyāṃ saṃjñāyāṃ saṃskāreṣu vijñāne na pratihanyate,",
    "K03psp_4u:3495": " skandhadhātvāyatanapratītyasamutpādapratītyasamutpādāṅgeṣu na pratihanyate,",
    "K03psp_4u:3496": " sarvapāramitāsu sarvaśūnyatāsu na pratihanyate,",
    "K03psp_4u:3497": " saptatriṃśadbodhipakṣyeṣu dharmeṣu na pratihanyate,",
    "K03psp_4u:3498": " āryasatyeṣu apramāṇadhyānārūpyasamāpattisarvavimokṣasamādhisamāpattidhāraṇīmukheṣu na pratihanyate,",
    "K03psp_4u:3499": " śūnyatānimittāpraṇihitesv abhijñāsu daśabalavaiśāradyapratisaṃvidāveṇikabuddhadharmeṣu na pratihanyate,",
    "K03psp_4u:3500": " sarvākārajñatāyāṃ na pratihanyate. apratihatalakṣaṇo batāyaṃ dharmaḥ,",
    "K03psp_4u:3501": " ākāśasamatām upādāya,",
    "K03psp_4u:3502": " tathatāsamatām upādāya,",
    "K03psp_4u:3503": " dharmadhātusthititām upādāya,",
    "K03psp_4u:3504": " bhūtakoṭisamatām upādāya,",
    "K03psp_4u:3505": " acintyadhātusamatām upādāya,",
    "K03psp_4u:3506": " śūnyatānimittāpraṇihitasamatām upādāya,",
    "K03psp_4u:3507": " anutpādānirodhasamatām upādāya,",
    "K03psp_4u:3508": " asaṃkleśāvyavadānasamatām upādāya,",
    "K03psp_4u:3509": " anutpādo 'yaṃ dharmo rūpānutpādānirodhatām upādāya,",
    "K03psp_4u:3510": " vedanā saṃjñā saṃskārā,",
    "K03psp_4u:3511": " vijñānānutpādānirodhatām upādāya,",
    "K03psp_4u:3512": " skandhadhātvāyatanapratītyasamutpādapratītyasamutpādāṅgānām (PSP_4:120)",
    "K03psp_4u:3513": " anutpādānirodhatām upādāya,",
    "K03psp_4u:3514": " sarvapāramitā sarvaśūnyatānutpādānirodhatām upādāya",
    "K03psp_4u:3515": " saptatriṃśadbodhipakṣyadharmāpramāṇadhyānārūpyasamāpattyāryasatyābhijñāśūnyatānimittāpraṇihitasarvavimokṣasamādhisamāpattidhāraṇīmukhānutpādānirodhatām",
    "K03psp_4u:3516": " daśabalavaiśāradyapratisaṃvidāveṇikabuddhadharmānutpādānirodhatām upādāya. ity apratighātasvabhāvaḥ",
    "K03psp_4u:3517": " apado 'yaṃ dharmo rūpapadānupalabdhitām upādāya,",
    "K03psp_4u:3518": " vedanāsaṃjñāsaṃskāravijñānapadānupalabdhitām upādāya,",
    "K03psp_4u:3519": " skandhadhātvāyatanapratītyasamutpādapratītyasamutpādāṅgapadānupalabdhitām upādāya,",
    "K03psp_4u:3520": " sarvapāramitāsarvavimokṣasamādhisamāpattidhāraṇīmukhapadānupalabdhitām upādāya,",
    "K03psp_4u:3521": " bodhipakṣyadharmapadānupalabdhitām upādāya,",
    "K03psp_4u:3522": " apramāṇadhyānārūpyasamāpattiśūnyatānimittāpraṇihitapadānupalabdhitām upādāya,",
    "K03psp_4u:3523": " āryasatyābhijñādaśabalavaiśāradyapratisaṃvidāveṇikabuddhadharmapadānupalabdhitām upādāya,",
    "K03psp_4u:3524": " sarvākārajñatāpadānupalabdhitām upādāya,",
    "K03psp_4u:3525": " apado 'yaṃ dharmaḥ. ity apadasvabhāvaḥ",
    "K03psp_4u:3526": " atha khalu te kāmāvacarā rūpāvacarāś ca devaputrā bhagavantam etad avocan:",
    "K03psp_4u:3527": " anujāto 'yaṃ bhagavan bhagavataḥ subhūtiḥ sthaviraḥ. tat kasya hetoḥ?",
    "K03psp_4u:3528": " tathā hi yadyad eva deśayati sarvatac chūnyatānimittāpraṇihitam ārabhya dharmaṃ deśayati.",
    "K03psp_4u:3529": " atha khalv āyuṣmān subhūtis tān kāmāvacarān rūpāvacarāṃś ca devaputrān āmantrayāmāsa:",
    "K03psp_4u:3530": " yad evaṃ devaputrā vadatha,",
    "K03psp_4u:3531": " anujāto 'yaṃ bhagavan bhagavataḥ subhūtiḥ sthaviraḥ,",
    "K03psp_4u:3532": " kim ity anujātatvāt subhūtiḥ sthaviro 'nujātas tathāgatasya?",
    "K03psp_4u:3533": " yathā tathāgatasya tathānāgatāgatā,",
    "K03psp_4u:3534": " evam eva subhūter api tathatānāgatāgatā,",
    "K03psp_4u:3535": " evaṃ hi subhūtiḥ sthaviras tathāgatasyānujātaḥ. yā tathāgatasya tathatā sā sarvadharmatathatā,",
    "K03psp_4u:3536": " yā sarvadharmatathatā sā tathāgatatathatā avitathatā ananyatathatā,",
    "K03psp_4u:3537": " evaṃ hi subhūtiḥ sthaviras tathāgatam anujātaḥ. yā tathāgatatathatā sā sthititathatā yā sthititathatā sā tathāgatatathatā,",
    "K03psp_4u:3538": " evaṃ hi subhūtiḥ sthaviras tathāgatam anujātaḥ. yathā tathāgatatathatāvikārā nirvikārā,",
    "K03psp_4u:3539": " evaṃ hi subhūteḥ sthavirasya tathatāvikārā nirvikārā yathā tathāgatasya tathatā na",
    "K03psp_4u:3540": " kvacit pratihanyate. evaṃ sarvadharmatathatā na kvacit pratihanyate. yā ca tathāgatatathatā",
    "K03psp_4u:3541": " yā ca sarvadharmatathatā (PSP_4:121)",
    "K03psp_4u:3542": " ekaivaiṣā tathatādvayādvaidhīkārā na sā kadācin na tathatā,",
    "K03psp_4u:3543": " yataḥ sā na kadācin na tathatā tataḥ sā tathatādvayādvaidhīkārā. evaṃ hi subhūtiḥ sthaviras tathāgatam anujātaḥ. yathā tathāgatatathatā sarvatragāvikalpā",
    "K03psp_4u:3544": " evaṃ hi subhūtitathatā sarvatragāvikalpā nirvikalpā. yathā tathāgatatathatā abhinnā abhedatathatānupalabhyā,",
    "K03psp_4u:3545": " evaṃ subhūtitathatā abhinnā abhedatathatānupalabhyā. evaṃ hi subhūtisthaviras tathāgatam anujātaḥ. yathā tathāgatatathatānanyatathatā sarvadharmatathatā,",
    "K03psp_4u:3546": " yā na sā kadācin na tathatā,",
    "K03psp_4u:3547": " sadā sā tathatā tathaiva subhūtisthaviro 'nanyatathatā yā tathāgatam anujāto na kvacid anujātaḥ,",
    "K03psp_4u:3548": " evaṃ hi subhūtisthaviras tathāgatam anujātaḥ. yathā tathāgatatathatā nātītā nānāgatā na pratyutpannā,",
    "K03psp_4u:3549": " evaṃ sarvadharmatathatā nātītā nānāgatā na pratyutpannā. evaṃ hi subhūtisthaviratathatā nātītā nānāgatā na pratyutpannā,",
    "K03psp_4u:3550": " evaṃ hi subhūtisthaviras tathāgatam anujāta iti ucyate. atītatathatāsamatayā tathāgatatathatāsamatātathāgatatathatāsamatayātītatathatāsamatā,",
    "K03psp_4u:3551": " anāgatatathatāsamatayā tathāgatatathatāsamatā tathāgatatathatāsamatayā anāgatatathatāsamatā,",
    "K03psp_4u:3552": " pratyutpannatathatāsamatayā tathāgatatathatāsamatā tathāgatatathatāsamatayā pratyutpannatathatāsamatā.",
    "K03psp_4u:3553": " iti hy atītānāgatapratyutpannatathatā ca tathāgatatathatā cādvayam etad advaidhīkāram.",
    "K03psp_4u:3554": " rūpatathatayā tathāgatatathatā tathāgatatathatayā rūpatathatā,",
    "K03psp_4u:3555": " vedanā saṃjñā saṃskārāḥ,",
    "K03psp_4u:3556": " vijñānatathatayā tathāgatatathatā tathāgatatathatayā vijñānatathatā,",
    "K03psp_4u:3557": " iti hi tathāgatatathatā ca rūpavedanāsaṃjñāsaṃskāravijñānatathatā cādvayam etad advaidhīkāram. skandhatathatayā tathāgatatathatā tathāgatatathatayā",
    "K03psp_4u:3558": " dhātutathatayā tathāgatatathatā tathāgatatathatayā dhātutathatā,",
    "K03psp_4u:3559": " āyatanatathatayā tathāgatatathatā tathāgatatathatayā āyatanatathatā,",
    "K03psp_4u:3560": " pratītyasamutpādatathatayā tathāgatatathatā tathāgatatathatayā pratītyasamutpādatathatā,",
    "K03psp_4u:3561": " pratītyasamutpādāṅgatathatayā tathāgatatathatā tathāgatatathatayā pratītyasamutpādāṅgatathatā,",
    "K03psp_4u:3562": " iti hi skandhadhātvāyatanapratītyasamutpādapratītyasamutpādāṅgatathatā ca tathāgatatathatā cādvayam etad (PSP_4:122)",
    "K03psp_4u:3563": " advaidhīkāram. ananyatathatayā tathāgatatathatā tathāgatatathatayānanyatathatā,",
    "K03psp_4u:3564": " evaṃ sattvajīvajantupoṣapuruṣapudgalamanujamānavakārakavedakajānakapaśyakatathatā",
    "K03psp_4u:3565": " ca tathāgatatathatā cādvayam etad advaidhīkāram. dānapāramitātathatayā tathāgatatathatā",
    "K03psp_4u:3566": " tathāgatatathatayā dānapāramitātathatā,",
    "K03psp_4u:3567": " evaṃ śīlapāramitākṣāntipāramitāvīryapāramitādhyānapāramitāprajñāpāramitātathatayā tathāgatatathatā tathāgatatathatayā prajñāpāramitātathatā,",
    "K03psp_4u:3568": " iti hi dānaśīlakṣāntivīryadhyānaprajñāpāramitātathatā ca tathāgatatathatā cādvayam",
    "K03psp_4u:3569": " etad advaidhīkāram. adhyātmaśūnyatātathatayā tathāgatatathatā tathāgatatathatayādhyātmaśūnyatātathatā,",
    "K03psp_4u:3570": " evaṃ yāvad abhāvasvabhāvaśūnyatātathatayā tathāgatatathatā tathāgatatathatayā yāvad abhāvasvabhāvaśūnyatātathatā,",
    "K03psp_4u:3571": " iti hy adhyātmaśūnyatātathatā ca tathāgatatathatā ca,",
    "K03psp_4u:3572": " yāvad abhāvasvabhāvaśūnyatātathatā ca tathāgatatathatā cādvayam etad advaidhīkāram. smṛtyupasthānatathatayā tathāgatatathatā tathāgatatathatayā",
    "K03psp_4u:3573": " evaṃ samyakprahāṇarddhipādendriyabalabodhyaṅgamārgatathatayā tathāgatatathatā tathāgatatathatayā",
    "K03psp_4u:3574": " mārgatathatā. iti hi smṛtyupasthānatathatā ca samyakprahāṇarddhipādendriyabalabodhyaṅgamārgatathatā",
    "K03psp_4u:3575": " ca tathāgatatathatā cādvayam etad advaidhīkāram. apramāṇadhyānārūpyasamāpattitathatayā",
    "K03psp_4u:3576": " tathāgatatathatā tathāgatatathatayā pramāṇadhyānārūpyasamāpattitathatā,",
    "K03psp_4u:3577": " sarvavimokṣasamādhisamāpattidhāraṇīmukhatathatayā tathāgatatathatā tathāgatatathatayā sarvavimokṣasamādhisamāpattidhāraṇīmukhatathatā,",
    "K03psp_4u:3578": " iti hy apramāṇadhyānārūpyasamāpattitathatā ca sarvavimokṣasamādhisamāpattidhāraṇīmukhatathatā",
    "K03psp_4u:3579": " ca tathāgatatathatā cādvayam etad advaidhīkāram. śūnyatānimittāpraṇihitatathatayā",
    "K03psp_4u:3580": " tathāgatatathatā tathāgatatathatayā śūnyatānimittāpraṇihitatathatā,",
    "K03psp_4u:3581": " āryasatyatathatayā tathāgatatathatā tathāgatatathatayā āryasatyatathatā,",
    "K03psp_4u:3582": " abhijñātathatayā tathāgatatathatā tathāgatatathatayābhijñātathatā,",
    "K03psp_4u:3583": " iti hi śūnyatānimittāpraṇihitatathatā cāryasatyatathatā cābhijñātathatā ca tathāgatatathatā",
    "K03psp_4u:3584": " cādvayam etad advaidhīkāram. daśabalavaiśāradyapratisaṃvittathatayā tathāgatatathatā",
    "K03psp_4u:3585": " tathāgatatathatayā daśabalavaiśāradyapratisaṃvittathatā,",
    "K03psp_4u:3586": " āveṇikabuddhadharmatathatayā tathāgatatathatā tathāgatatathatayāveṇikabuddhadharmatathatā,",
    "K03psp_4u:3587": " iti hi daśabalavaiśāradyapratisaṃvittathatā (PSP_4:123)",
    "K03psp_4u:3588": " cāveṇikabuddhadharmatathatā ca tathāgatatathatā cādvayam etad advaidhīkāram. sarvākārajñatātathatayā tathāgatatathatā tathāgatatathatayā sarvākārajñatātathatā,",
    "K03psp_4u:3589": " iti hi sarvākārajñatātathatā ca tathāgatatathatā cādvayam etad advaidhīkāram. iyaṃ",
    "K03psp_4u:3590": " sā subhūte tathāgatatathatāyāṃ tathatām āgamya tathāgato 'nuttarāṃ samyaksaṃbodhim",
    "K03psp_4u:3591": " abhisaṃbuddhas tathāgata iti nāmadheyaṃ labhate. asmin khalu punas tathatāparivarte bhāṣyamāṇe,",
    "K03psp_4u:3592": " yaṃ trisāhasramahāsāhasralokadhātuḥ ṣaḍvikāram aṣṭādaśamahānimittaṃ kampate prakampate saṃprakampate,",
    "K03psp_4u:3593": " calati pracalati saṃpracalati,",
    "K03psp_4u:3594": " vedhate pravedhate saṃpravedhate,",
    "K03psp_4u:3595": " raṇati praraṇati saṃpraraṇati,",
    "K03psp_4u:3596": " kṣubhyati prakṣubhyati saṃprakṣubhyati,",
    "K03psp_4u:3597": " garjati pragarjati saṃpragarjati,",
    "K03psp_4u:3598": " pūrvā dig unnamati paścimā dig avanamati,",
    "K03psp_4u:3599": " paścimā dig unnamati pūrvā dig avanamati,",
    "K03psp_4u:3600": " uttarā dig unnamati dakṣiṇā dig avanamati,",
    "K03psp_4u:3601": " dakṣiṇā dig unnamati uttarā dig avanamati,",
    "K03psp_4u:3602": " antād unnamati madhyād avanamati,",
    "K03psp_4u:3603": " madhyād unnamati antād avanamati.",
    "K03psp_4u:3604": " atha khalu kāmāvacarā rūpāvacarāś ca devaputrā divyaiś candanacūrṇair bhagavantaṃ subhūtisthaviraṃ cābhyavakirann evaṃ ca vācam abhāṣanta,",
    "K03psp_4u:3605": " āścaryaṃ bhagavan yāvad ayaṃ subhūtisthaviras tathāgatatathatayā tathāgatam anujātaḥ. ity agatisvabhāvaḥ",
    "K03psp_4u:3606": " atha khalu subhūtisthaviras teṣāṃ devaputrāṇāṃ tām eva kathām anubadhnāti sma,",
    "K03psp_4u:3607": " iti hi devaputrāḥ subhūtisthaviro na rūpam anujāto na rūpasya tathatām anujāto,",
    "K03psp_4u:3608": " nānyatra rūpatathatāyā anujātaḥ,",
    "K03psp_4u:3609": " vedanā saṃjñā saṃskārā,",
    "K03psp_4u:3610": " na vijñānam anujāto,",
    "K03psp_4u:3611": " na vijñānatathatām anujāto,",
    "K03psp_4u:3612": " nānyatra vijñānatathatāyā anujātaḥ na skandhadhātvāyatanam anujāto na skandhadhātvāyatanatathatām",
    "K03psp_4u:3613": " anujāto nānyatra skandhadhātvāyatanatathatāyā anujātaḥ na pratītyasamutpādam anujāto",
    "K03psp_4u:3614": " na pratītyasamutpādatathatām anujāto,",
    "K03psp_4u:3615": " nānyatra pratītyasamutpādatathatāyā anujātaḥ. evaṃ sarvapāramitāḥ sarvaśūnyatāḥ saptatriṃśadbodhipakṣyā",
    "K03psp_4u:3616": " dharmā āryasatyāpramāṇadhyānārūpyasamāpattayaḥ sarvavimokṣasamādhisamāpattidhāraṇīmukhaśūnyatānimittāpraṇihitābhijñādaśabalavaiśāradyapratisaṃvidāveṇikabuddhadharmāḥ,",
    "K03psp_4u:3617": " na sarvākārajñatām anujāto,",
    "K03psp_4u:3618": " na sarvākārajñatātathatām anujāto,",
    "K03psp_4u:3619": " nānyatra sarvākārajñatātathatāyā anujātaḥ. nāsaṃskṛtam anujāto,",
    "K03psp_4u:3620": " nāsaṃskṛtatathatām anujāto,",
    "K03psp_4u:3621": " nānyatra saṃskṛtatathatāyā anujātaḥ. tat kasya hetoḥ?",
    "K03psp_4u:3622": " tathā hi te dharmā na saṃvidyante nopalabhyante yo vānujāyeta yena vānujāyeta,",
    "K03psp_4u:3623": " yo vānujanyeta yena vānujanyeta. ity ajātisvabhāvaḥ",
    "K03psp_4u:3624": " atha khalv āyuṣmāc chāriputro bhagavantam etad avocat:",
    "K03psp_4u:3625": " gambhīreyaṃ bhagavaṃs tathatā avitathatā ananyatathatā dharmatā dharmadhātusthititā dharmaniyāmatā bhūtakoṭir,",
    "K03psp_4u:3626": " yatra na rūpam upalabhyate na rūpatathatā,",
    "K03psp_4u:3627": " yadā rūpam eva nopalabhyate kutaḥ punā rūpatathatopalapsyate,",
    "K03psp_4u:3628": " yatra na vedanā na saṃjñā na saṃskārā,",
    "K03psp_4u:3629": " yatra na vijñānam upalabhyate na vijñānatathatā,",
    "K03psp_4u:3630": " yadā vijñānam eva nopalabhyate kutaḥ punar vijñānatathatopalapsyate. yatra na skandhadhātvāyatanāny upalabhyante na skandhadhātvāyatanatathatā,",
    "K03psp_4u:3631": " yadā skandhadhātvāyatanāny eva nopalabhyate,",
    "K03psp_4u:3632": " kutaḥ punaḥ skandhadhātvāyatanatathatopalapsyate. yatra na pratītyasamutpādo na pratītyasamutpādāṅgāni copalabhyante na pratītyasamutpādatathatā na pratītyasamutpādāṅgatathatā vā,",
    "K03psp_4u:3633": " yadā pratītyasamutpādaḥ pratītyasamutpādāṅgāny eva vā nopalabhyate,",
    "K03psp_4u:3634": " kutaḥ punaḥ pratītyasamutpādatathatā pratītyasamutpādāṅgatathatā vopalapsyate. evaṃ",
    "K03psp_4u:3635": " sarvapāramitāḥ sarvaśūnyatāḥ sarvavimokṣasamādhisamāpattidhāraṇīmukhāni saptatriṃśadbodhipakṣyā dharmāḥ,",
    "K03psp_4u:3636": " āryasatyāny apramāṇadhyānārūpyasamāpattayaḥ śūnyatānimittāpraṇihitābhijñādaśabalavaiśāradyapratisaṃvidāveṇikabuddhadharmā,",
    "K03psp_4u:3637": " yatra na sarvākārajñatopalabhyate,",
    "K03psp_4u:3638": " na sarvākārajñatātathatā,",
    "K03psp_4u:3639": " yadā sarvākārajñataiva nopalabhyate,",
    "K03psp_4u:3640": " kutaḥ punaḥ sarvākārajñatātathatopalapsyate.",
    "K03psp_4u:3641": " bhagavān āha:",
    "K03psp_4u:3642": " evam etac chāriputra evam etad,",
    "K03psp_4u:3643": " gambhīreyaṃ śāriputra tathatā,",
    "K03psp_4u:3644": " yatra na rūpam upalabhyate,",
    "K03psp_4u:3645": " na rūpasya tathatopalabhyate,",
    "K03psp_4u:3646": " rūpam eva nopalabhyate kutaḥ punā rūpasya tathatopalapsyate,",
    "K03psp_4u:3647": " yatra na vedanā na saṃjñā na saṃskārā,",
    "K03psp_4u:3648": " na vijñānam upalabhyate na vijñānasya tathatopalabhyate vijñānam eva nopalabhyate kuto vijñānasya tathatopalapsyate. (PSP_4:125)",
    "K03psp_4u:3649": " yatra na skandhadhātvāyatanapratītyasamutpādā upalabhyante na skandhadhātvāyatanapratītyasamutpādasya tathatopalabhyate,",
    "K03psp_4u:3650": " skandhadhātvāyatanapratītyasamutpāda eva nopalapsyate,",
    "K03psp_4u:3651": " kutaḥ punaḥ skandhadhātvāyatanapratītyasamutpādasya tathatopalapsyate. evaṃ yāvan na sarvākārajñatopalabhyate na sarvākārajñatāyās tathatopalabhyate sarvākārajñataiva nopalabhyate,",
    "K03psp_4u:3652": " kutaḥ punaḥ sarvākārajñatāyās tathatopalapsyate. asyāṃ khalu punaḥ śāriputra tathatāyām",
    "K03psp_4u:3653": " avitathatāyām ananyatathatāyāṃ bhāṣyamāṇāyāṃ bhikṣuśatadvayasyānupādāyāsravebhyaś cittāni vimuktāni,",
    "K03psp_4u:3654": " pañcānāṃ bhikṣuṇīśatānāṃ virajo vigatamalaṃ dharmeṣu dharmacakṣur viśuddhaṃ,",
    "K03psp_4u:3655": " pañcānāṃ bodhisattvasahasrāṇām anutpattikadharmeṣu kṣāntipratilambho 'bhūt,",
    "K03psp_4u:3656": " ṣaṣṭeś ca bodhisattvānāṃ mahāsattvānāṃ parihāṇadharmakāṇām anupādāyāsravebhyaś cittāni vimuktāni.",
    "K03psp_4u:3657": " atha khalv āyuṣmān śāriputras teṣāṃ bodhisattvānām anupādāyāsravebhyaś cittāni vimuktāni viditvā bhagavantam etad avocat:",
    "K03psp_4u:3658": " ko bhagavan hetuḥ kaḥ pratyayo yad eteṣāṃ bodhisattvānāṃ mahāsattvānām anupādāyāsravebhyaś cittāni vimuktāni?",
    "K03psp_4u:3659": " bhagavān āha:",
    "K03psp_4u:3660": " etaiś ca śāriputra bodhisattvaiḥ pañcabuddhaśatāni paryupāsitāni sarvatra ca dānaṃ dattaṃ śīlaṃ rakṣitaṃ kṣāntyā saṃpāditaṃ vīryam ārabdhaṃ dhyānāny utpāditāni prajñā bhāvitā,",
    "K03psp_4u:3661": " te prajñāpāramitayā virahitatvād upāyakauśalyena cāparigṛhītatvād evaṃ caritāḥ,",
    "K03psp_4u:3662": " vayaṃ dānaṃ dadāmo vayaṃ śīlaṃ rakṣāmo vayaṃ kṣāntyā saṃpādayāmo vayaṃ vīryam ārabhāmahe vayaṃ dhyānaṃ samāpadyāmahe vayaṃ prajñāṃ bhāvayāmaḥ,",
    "K03psp_4u:3663": " te prajñāpāramitāvirahitatvād anupāyakauśalena dānaṃ śīlaṃ kṣāntiṃ vīryaṃ dhyānaṃ prajñāṃ bhāvayāmāsuḥ,",
    "K03psp_4u:3664": " te nānātvasaṃjñāyāṃ caranto nānātvopalabdhyā bodhisattvaniyāmaṃ nāvakrāmanti,",
    "K03psp_4u:3665": " te bodhisattvaniyāmam anavakrāmantaḥ srotaāpattiphalaṃ prāptā yāvad arhattvaṃ prāptāḥ,",
    "K03psp_4u:3666": " kiṃ cāpi śāriputra bodhisattvānāṃ mahāsattvānām asti mārgaḥ śūnyatā vā nimittaṃ vā",
    "K03psp_4u:3667": " praṇihitaṃ vā te prajñāpāramitayā virahitā upāyakauśalyena cāparigṛhītā bhūtakoṭiṃ",
    "K03psp_4u:3668": " sākṣātkṛtvā śrāvaka bhavanti.",
    "K03psp_4u:3669": " śāriputra āha:",
    "K03psp_4u:3670": " kena kāraṇena bhagavaṃs tair evaṃ śūnyatānimittāpraṇihitair dharmaiḥ subhāvitaiḥ",
    "K03psp_4u:3671": " prajñāpāramitayā virahitā upāyakauśalyena cāparigṛhītā bhūtakoṭiṃ sākṣātkṛtvā śrāvakā",
    "K03psp_4u:3672": " bhavanti. bodhisattvāḥ punar bhagavaṃs tair evaṃ śūnyatānimittāpraṇihitair dharmaiḥ",
    "K03psp_4u:3673": " subhāvitaiḥ prajñāpāramitām upāyakauśalyaṃ cāgamyānuttarāṃ samyaksaṃbodhim abhisaṃbuddhyante?",
    "K03psp_4u:3674": " bhagavān āha:",
    "K03psp_4u:3675": " iha śāriputra ekaḥ sarvākārajñatācittena virahitaḥ,",
    "K03psp_4u:3676": " śūnyatānimittāpraṇihitān dharmān bhāvayann upāyakauśalyam anāgamya śrāvako bhavati.",
    "K03psp_4u:3677": " aparaḥ punaḥ śāriputra bodhisattvo mahāsattvaḥ sarvākārajñatācittenāvirahitaḥ śūnyatānimittāpraṇihitān",
    "K03psp_4u:3678": " dharmān bhāvayann upāyakauśalena bodhisattvaniyāmam avakrāmaty anuttarāṃ ca samyaksaṃbodhim",
    "K03psp_4u:3679": " abhisaṃbuddhyate. tadyathāpi nāma śāriputra pakṣiṇaḥ śakuner yojanaśatiko vā ātmabhāvo bhaved,",
    "K03psp_4u:3680": " dviyojanaśatiko vā triyojanaśatiko vā caturyojanaśatiko vā ātmabhāvo bhavet,",
    "K03psp_4u:3681": " sa devebhyas trayastriṃśebhyo jambūdvīpam āgantavyaṃ manyeta,",
    "K03psp_4u:3682": " sa ca pakṣī śakunir apakṣo bhavet,",
    "K03psp_4u:3683": " sa devebhyas trayastriṃśebhya ātmānaṃ parimoktavyaṃ manyeta jambūdvīpaṃ gamiṣyāmīti. atha tasya pakṣiṇaḥ śakuner ardhapatitasyaltad abhavat,",
    "K03psp_4u:3684": " aho batāhaṃ deveṣu trayastriṃśeṣu pratitiṣṭheyam iti. tat kiṃ manyase śāriputrāpi nu sa pakṣī śakuniḥ pratibalaḥ,",
    "K03psp_4u:3685": " punar eva deveṣu trayastriṃśeṣu pratiṣṭhātum?",
    "K03psp_4u:3686": " śāriputra āha:",
    "K03psp_4u:3687": " no bhagavan.",
    "K03psp_4u:3688": " bhagavān āha:",
    "K03psp_4u:3689": " sacet punar asyāntare,",
    "K03psp_4u:3690": " evaṃ bhaved,",
    "K03psp_4u:3691": " aho batāham akṣato 'nupahato jambūdvīpe pratitiṣṭheyam iti. tat kiṃ manyase śāriputrāpi nu sa pakṣī śakunir akṣato 'nupahato jambūdvīpe pratitiṣṭhet?",
    "K03psp_4u:3692": " śāriputra āha:",
    "K03psp_4u:3693": " no bhagavan,",
    "K03psp_4u:3694": " kṣataś cāsau bhagavann upahataś cāprāpta eva jambūdvīpaṃ maraṇaṃ nigacchet. tat kasya hetoḥ?",
    "K03psp_4u:3695": " evam etad bhavati bhagavan yasya mahāṃś cātmabhāvo bhavati,",
    "K03psp_4u:3696": " ajātapakṣaś ca dūrāc ca viprakṛṣṭāt prapatati.",
    "K03psp_4u:3697": " bhagavān āha:",
    "K03psp_4u:3698": " evam eva śāriputra kiñ cāpi bodhisattvo mahāsattvo gaṅgānadīvālukopamān kalpān avagamya dānaṃ dadāti śīlaṃ rakṣati kṣāntyā saṃpādayati vīryam ārabhate dhyānaṃ samāpadyate,",
    "K03psp_4u:3699": " tasya ca mahat prasthānaṃ mahāṃś cittotpādo 'pramāṇaparigraho 'nuttarāṃ samyaksaṃbodhim abhisaṃboddhuṃ,",
    "K03psp_4u:3700": " sa ca prajñāpāramitayopāyakauśalenaiva (PSP_4:127)",
    "K03psp_4u:3701": " virahitaḥ śrāvakabhūmiṃ vā pratyekabuddhabhūmiṃ vā patati. tat kasya hetoḥ?",
    "K03psp_4u:3702": " tathā hi tena bodhisattvena mahāsattvena sarvākārajñatāvirahitena cittena dānaṃ dattaṃ",
    "K03psp_4u:3703": " bhavati śīlaṃ rakṣitaṃ kṣāntyā saṃpāditaṃ vīryam ārabdhaṃ dhyānāny utpāditāni sa",
    "K03psp_4u:3704": " ca bodhisattvaḥ prajñāpāramitayopāyakauśalena ca virahito 'bhūt,",
    "K03psp_4u:3705": " tena sa śrāvakabhūmiṃ vā pratyekabuddhabhūmiṃ vā patati. kiñ cāpi sa śāriputra bodhisattvo",
    "K03psp_4u:3706": " 'tītānāgatapratyutpannānāṃ buddhānāṃ bhagavatāṃ śīlasamādhiprajñāvimuktivimuktijñānadarśanaṃ",
    "K03psp_4u:3707": " samanvāharati ārādhayati nimittīkaroti,",
    "K03psp_4u:3708": " na ca sa tathāgatānāṃ śīlaṃ jānāti samādhiṃ jānāti prajñāṃ jānāti vimuktiṃ jānāti vimuktijñānadarśanaṃ jānāti,",
    "K03psp_4u:3709": " so 'jānan na budhyamānaḥ śūnyatāyām ānimitte praṇihite vā śāntiṃ śṛṇoti sa tāṃ śāntiṃ",
    "K03psp_4u:3710": " nimittīkaroti nimittataś cānuttarāyai samyaksaṃbodhaye pariṇāmayati. evaṃ hi pariṇāmayan",
    "K03psp_4u:3711": " bodhisattvaḥ sthāsyati śrāvakabhūmau vā pratyekabuddhabhūmau vā. tat kasya hetoḥ?",
    "K03psp_4u:3712": " evam etac chāriputra yaḥ prajñāpāramitayopāyakauśalena ca virahito bhavati,",
    "K03psp_4u:3713": " na ca kuśalamūlāny anuttarāyai samyaksaṃbodhaye pariṇāmayati,",
    "K03psp_4u:3714": " sa śrāvakabhūmiṃ vā pratyekabuddhabhūmiṃ vā patati. iti tathatānupalambhasvabhāvaḥ",
    "K03psp_4u:3715": " ity uktaṃ svabhāvalakṣaṇam",
    "K03psp_4u:3716": " yaḥ punaḥ śāriputra bodhisattvo mahāsattvaḥ prathamacittotpādam upādāya sarvākārajñatācittenāvirahito",
    "K03psp_4u:3717": " dānaṃ dadāti śīlaṃ rakṣati kṣāntyā saṃpādayati vīryam ārabhate dhyānāni ca samāpadyate",
    "K03psp_4u:3718": " na ca nimittīkaroti,",
    "K03psp_4u:3719": " smṛtyupasthānasamyakprahāṇarddhipādendriyabalabodhyaṅgamārgān bhāvayati na ca nimittīkaroti yāvat sarvākārajñatāṃ bhāvayati na ca nimittīkaroti. iti sāmānyena mokṣabhāgīyam",
    "K03psp_4u:3720": " sa ca prajñāpāramitayopāyakauśalyena cāvirahitas traiyadhvikān buddhān samanvāharati,",
    "K03psp_4u:3721": " teṣāṃ cātītānāgatapratyutpannānāṃ buddhānāṃ bhagavatayaś ca śīlaskandhaḥ samādhiskandhaḥ prajñāskandho vimuktiskandho vimuktijñānadarśanaskandhaḥ,",
    "K03psp_4u:3722": " tatsarvaṃ na nimittīkaroti na śūnyatāsamādhiṃ nimittīkaroti ānimittasamādhim apraṇihitasamādhiṃ",
    "K03psp_4u:3723": " na nimittīkaroti veditavyam etac chāriputra nāyaṃ bodhisattvo mahāsattvaḥ śrāvakabhūmau",
    "K03psp_4u:3724": " vā pratyekabuddhabhūmau (PSP_4:128)",
    "K03psp_4u:3725": " vā sthāsyatīti,",
    "K03psp_4u:3726": " akṣato 'nupahato 'nuttarāṃ samyaksaṃbodhim abhisaṃbhotsyate. iti śraddhātmakaṃ mokṣabhāgīyam",
    "K03psp_4u:3727": " tat kasya hetoḥ?",
    "K03psp_4u:3728": " tathā hi tena bodhisattvena mahāsattvena prathamacittotpādam upādāya dānaṃ dattaṃ na ca nimittīkṛtaṃ,",
    "K03psp_4u:3729": " śīlaṃ rakṣitaṃ kṣāntyā saṃpāditaṃ vīryam ārabdhaṃ dhyānaṃ samāpannaṃ prajñā bhāvitā na ca nimittīkṛtā,",
    "K03psp_4u:3730": " atitānāgatapratyutpannānāṃ buddhānāṃ bhagavatāṃ śīlasamādhiprajñāvimuktivimuktijñānadarśanāni na nimittīkṛtāni,",
    "K03psp_4u:3731": " idaṃ śāriputra bodhisattvānāṃ mahāsattvānāṃ tad upāyakauśalyaṃ yan nimittavirahitena",
    "K03psp_4u:3732": " cittena dānaṃ dadāti śīlaṃ rakṣati kṣāntyā saṃpādayati vīryam ārabhate dhyānaṃ samāpadyate",
    "K03psp_4u:3733": " prajñāṃ bhāvayati. smṛtyupasthānasamyakprahāṇarddhipādendriyabalabodhyaṅgamārgān bhāvayati,",
    "K03psp_4u:3734": " āryasatyāpramāṇadhyānārūpyasamāpattīr bhāvayati,",
    "K03psp_4u:3735": " sarvavimokṣasamādhisamāpattidhāraṇīmukhāni samāpadyate,",
    "K03psp_4u:3736": " śūnyatānimittāpraṇihitāni bhāvayati na ca nimittīkaroti,",
    "K03psp_4u:3737": " daśabalavaiśāradyapratisaṃvidāveṇikabuddhadharmān bhāvayati yāvat sarvākārajñatāyāṃ carati na ca nimittīkaroti. iti vīryātmakaṃ mokṣabhāgīyam",
    "K03psp_4u:3738": " śāriputra āha:",
    "K03psp_4u:3739": " yathāhaṃ bhagavan bhagavato bhāṣitasyārtham ājānāmi,",
    "K03psp_4u:3740": " yo bhagavan bodhisattvo mahāsattvaḥ prajñāpāramitayā copāyakauśalyena cāvirahitāśayas tasyānuttarā samyaksaṃbodhiḥ. iti smṛtyātmakaṃ mokṣabhāgīyam",
    "K03psp_4u:3741": " tat kasya hetoḥ?",
    "K03psp_4u:3742": " tathā hi bhagavan tena bodhisattvena mahāsattvena prathamacittotpādam upādāya na",
    "K03psp_4u:3743": " kaścid dharma upalabdho yo 'bhisaṃbudhyeta yena cābhisaṃbudhyeta yaṃ cābhisaṃbudhyeta",
    "K03psp_4u:3744": " rūpaṃ vā vedanā vā saṃjñā vā saṃskārā vā vijñānaṃ vā,",
    "K03psp_4u:3745": " evaṃ skandhadhātvāyatanapratītyasamutpādo vā pratītyasamutpādāṅgāni vā sarvapāramitā",
    "K03psp_4u:3746": " vā sarvaśūnyatā vā saptatriṃśadbodhipakṣyā vā dharmā āryasatyāni vā apramāṇadhyānārūpyasamāpattayo",
    "K03psp_4u:3747": " vā sarvavimokṣasamādhisamāpattidhāraṇīmukhāni vā śūnyatānimittāpraṇihitāni vā abhijñādaśabalavaiśāradyapratisaṃvidāveṇikā",
    "K03psp_4u:3748": " vā buddhadharmāḥ sarvākārajñatā vā. ye punar ime bhagavan bodhisattvayānikāḥ kulaputrāḥ",
    "K03psp_4u:3749": " kuladuhitaraś ca prajñāpāramitāvirahitā upāyakauśalyavirahitāś ca saṃśayas teṣāṃ",
    "K03psp_4u:3750": " pratikāṅkṣitavyo (PSP_4:129)",
    "K03psp_4u:3751": " 'nuttarāyāṃ samyaksaṃbodhau. tat kasya hetoḥ?",
    "K03psp_4u:3752": " tathā hi bhagavaṃs tair bodhisattvayānikaiḥ kulaputraiḥ kuladuhitṛbhir vā prajñāpāramitopāyakauśalyavirahitair yadyad eva dānaṃ dattaṃ tatsarvaṃ nimittīkṛtya dattam,",
    "K03psp_4u:3753": " evaṃ yadyad eva śīlaṃ rakṣitaṃ kṣāntyā saṃpāditaṃ vīryam ārabdhaṃ dhyānaṃ samāpannaṃ,",
    "K03psp_4u:3754": " yā caiva prajñā vyavacāritā sā sarvā nimittīkṛtya vyavacāritā. tasmāt saṃśayas teṣāṃ",
    "K03psp_4u:3755": " bodhisattvayānikānāṃ kulaputrāṇāṃ kuladuhitṛṇāṃ cānuttarāyāḥ samyaksaṃbodheḥ pratikāṅkṣitavyaḥ.",
    "K03psp_4u:3756": " tasmāt tarhi bhagavan bodhisattvena mahāsattvenānuttarāṃ samyaksaṃbodhim abhisaṃboddhukāmena",
    "K03psp_4u:3757": " prajñāpāramitopāyakauśalyāvirahitena bhavitavyaṃ,",
    "K03psp_4u:3758": " prajñāpāramitāyām upāyakauśalyena sthitvānupalambhayogena ānimittasahagatena cittena",
    "K03psp_4u:3759": " dānaṃ dātavyaṃ śīlaṃ rakṣitavyaṃ kṣāntyā saṃpādayitavyaṃ vīryam ārabdhavyaṃ dhyānaṃ",
    "K03psp_4u:3760": " samāpattavyaṃ prajñā bhāvayitavyā. ānimittasahagatena cittena adhyātmaśūnyatā bhāvayitavyā,",
    "K03psp_4u:3761": " yāvad abhāvasvabhāvaśūnyatā bhāvayitavyā. ānimittasahagatena cittena smṛtyupasthānāni bhāvayitavyāni. evaṃ samyakprahāṇarddhipādendriyabalabodhyaṅgāni,",
    "K03psp_4u:3762": " ānimittasahagatena cittenāryāṣṭāṅgo mārgo bhāvayitavyaḥ. ānimittasahagatena cittenāpramāṇadhyānārūpyasamāpattayaḥ",
    "K03psp_4u:3763": " samāpattavyāḥ. ānimittasahagatena cittenāryasatyāni bhāvayitavyāni. ānimittasahagatena",
    "K03psp_4u:3764": " cittena sarvavimokṣasamādhisamāpattidhāraṇīmukhāni bhāvayitavyāni. ānimittasahagatena",
    "K03psp_4u:3765": " cittena abhijñādaśabalavaiśāradyapratisaṃvidāveṇikabuddhadharmā bhāvayitavyāḥ,",
    "K03psp_4u:3766": " ānimittasahagatena cittena sarvākārajñatāyāṃ caritavyam.",
    "K03psp_4u:3767": " iti samādhyātmakaṃ mokṣabhāgīyam",
    "K03psp_4u:3768": " atha khalu kāmāvacarā rūpāvacarāś ca devaputrā bhagavantam etad avocan:",
    "K03psp_4u:3769": " durabhisaṃbhavā bhagavan duradhimucyānuttarā samyaksaṃbodhiḥ,",
    "K03psp_4u:3770": " yatra hi sarvākāraiś ca nāma bodhisattvena mahāsattvena sarvadharmā 'bhisaṃboddhavyās te ca dharmā na saṃvidyanti nopalabhyante.",
    "K03psp_4u:3771": " bhagavān āha:",
    "K03psp_4u:3772": " evam etad devaputrā evam etat,",
    "K03psp_4u:3773": " durabhisaṃbhavā devaputrā duradhimucyānuttarā samyaksaṃbodhiḥ,",
    "K03psp_4u:3774": " mayāpi devaputrāḥ sarvadharmāḥ sarvākārair abhisaṃbuddhāḥ,",
    "K03psp_4u:3775": " na ca me kaścid dharma upalabdho yo 'bhisaṃbudhyeta yena cābhisaṃbudhyeta yaṃ cābhisaṃbudhyeta. (PSP_4:130)",
    "K03psp_4u:3776": " tat kasya hetoḥ?",
    "K03psp_4u:3777": " atyantaviśuddhatvād devaputrāḥ sarvadharmāṇām. iti prajñātmakaṃ mokṣabhāgiyam",
    "K03psp_4u:3778": " atha khalv āyuṣmān subhūtir bhagavantam etad avocat:",
    "K03psp_4u:3779": " yad bhagavān evam āha,",
    "K03psp_4u:3780": " durabhisaṃbhavānuttarā samyaksaṃbodhir iti,",
    "K03psp_4u:3781": " yathā punar ahaṃ bhagavato bhāṣitasyārtham ājānāmi. yathā ca mama bhavati,",
    "K03psp_4u:3782": " tathā svabhisaṃbodhā bhagavann anuttarā samyaksaṃbodhiḥ. tat kasya hetoḥ?",
    "K03psp_4u:3783": " tathā hi bhagavan na kaścid abhisaṃbudhyate na kenacid abhisaṃbudhyate na kiñcid abhisaṃboddhavyaṃ,",
    "K03psp_4u:3784": " śūnyā hi bhagavan sarvadharmāḥ,",
    "K03psp_4u:3785": " śūnyeṣu bhagavan sarvadharmeṣu sa dharmo na saṃvidyate,",
    "K03psp_4u:3786": " yo 'bhisaṃbudhyeta yena vābhisaṃbudhyeta yaṃ vābhisaṃbudhyeta. tat kasya hetoḥ?",
    "K03psp_4u:3787": " tathā hi bhagavan sarvadharmāḥ śūnyāḥ,",
    "K03psp_4u:3788": " yasyāpi dharmasya vṛddhaye vā prahāṇāya vā dānaṃ vā dadyāt,",
    "K03psp_4u:3789": " śīlaṃ vā rakṣet kṣāntiṃ vā saṃpādayet vīryaṃ vā ārabheta dhyānaṃ vā samāpadyeta,",
    "K03psp_4u:3790": " evaṃ yāvat sarvākārajñatāyāṃ vā śikṣeta,",
    "K03psp_4u:3791": " te ca dharmā na saṃvidyante,",
    "K03psp_4u:3792": " yaś cābhisaṃbudhyeta yena cābhisaṃbudhyeta yaṃ cābhisaṃbudhyeta sarve te dharmāḥ",
    "K03psp_4u:3793": " śūnyāḥ. anena bhagavan paryāyeṇa svabhisaṃbodhā bodhisattvānāṃ mahāsattvānām anuttarā",
    "K03psp_4u:3794": " samyaksaṃbodhiḥ. tat kasya hetoḥ?",
    "K03psp_4u:3795": " tathā hi bhagavan rūpaṃ rūpasvabhāvena śūnyaṃ,",
    "K03psp_4u:3796": " vedanā saṃjñā saṃskārā,",
    "K03psp_4u:3797": " vijñānaṃ vijñānasvabhāvena śūnyam,",
    "K03psp_4u:3798": " evaṃ skandhadhātvāyatanapratītyasamutpādāḥ,",
    "K03psp_4u:3799": " pratītyasamutpādāṅgāni pratītyasamutpādāṅgasvabhāvena śūnyāni,",
    "K03psp_4u:3800": " evaṃ sarvapāramitāḥ sarvaśūnyatāḥ sarvabodhipakṣyā dharmāḥ,",
    "K03psp_4u:3801": " apramāṇadhyānārūpyasamāpattayaḥ,",
    "K03psp_4u:3802": " āryasatyāni śūnyatānimittāpraṇihitāni sarvavimokṣasamādhisamāpattidhāraṇīmukhāni daśabalavaiśāradyapratisaṃvidāveṇikabuddhadharmā āveṇikabuddhadharmasvabhāvena",
    "K03psp_4u:3803": " sarvākārajñatā sarvākārajñatāsvabhāvena śūnyā.",
    "K03psp_4u:3804": " ity adhimātrāṇi mokṣabhāgīyāni",
    "K03psp_4u:3805": " atha khalv āyuṣmān śāriputra āyuṣmantaṃ subhūtim etad avocat:",
    "K03psp_4u:3806": " anenāyuṣman subhūte paryāyeṇa durabhisaṃbhavānuttarā samyaksaṃbodhiḥ. tat kasya hetoḥ?",
    "K03psp_4u:3807": " tathā hy āyuṣman subhūte nākāśasyaivaṃ bhavati,",
    "K03psp_4u:3808": " aham anuttarāṃ samyaksaṃbodhim abhisaṃbhotsya iti. evam evāyuṣman subhūte bodhisattvasya mahāsattvasya naivaṃ bhavati,",
    "K03psp_4u:3809": " aham anuttarāṃ samyaksaṃbodhim abhisaṃbhotsya iti. tat kasya hetoḥ?",
    "K03psp_4u:3810": " ākāśasamā hi subhūte (PSP_4:131)",
    "K03psp_4u:3811": " sarvadharmāḥ,",
    "K03psp_4u:3812": " atha ca punar bodhisattvo mahāsattva ākāśasamān sarvadharmān adhimucyānuttarāṃ samyaksaṃbodhim abhisaṃbudhyate,",
    "K03psp_4u:3813": " sacet punar bodhisattvasya mahāsattvasyākāśasamān sarvadharmān adhimucya svabhisaṃbodhā",
    "K03psp_4u:3814": " syād anuttarā samyaksaṃbodhir na durabhisaṃbhavā na tv evaṃ gaṅgānadīvālukopamā bodhisattvā",
    "K03psp_4u:3815": " vivarterann anuttarāyāḥ samyaksaṃbodher. anenāyuṣman subhūte paryāyeṇa vijñāyate",
    "K03psp_4u:3816": " durabhisaṃbhavānuttarā samyaksaṃbodhir na svabhisaṃbodhā.",
    "K03psp_4u:3817": " iti mṛdūni mokṣabhāgīyāni",
    "K03psp_4u:3818": " atha khalv āyuṣmān subhūtir āyuṣmantaṃ śāriputram etad avocat:",
    "K03psp_4u:3819": " tat kiṃ manyase?",
    "K03psp_4u:3820": " śāriputra rūpaṃ vivartate 'nuttarāyāḥ samyaksaṃbodheḥ.",
    "K03psp_4u:3821": " śāriputa āha:",
    "K03psp_4u:3822": " nāyuṣman subhūte.",
    "K03psp_4u:3823": " vedanā saṃjñā saṃskārāḥ,",
    "K03psp_4u:3824": " subhūtir āha:",
    "K03psp_4u:3825": " tat kiṃ manyase?",
    "K03psp_4u:3826": " śāriputra vijñānaṃ vivartate 'nuttarāyāḥ samyaksaṃbodheḥ.",
    "K03psp_4u:3827": " śāriputra āha:",
    "K03psp_4u:3828": " nāyuṣman subhūte.",
    "K03psp_4u:3829": " evaṃ vistareṇa skandhadhātava āyatanāni pratītyasamutpādaḥ pratītyasamutpādāṅgāni",
    "K03psp_4u:3830": " sarvapāramitāḥ sarvaśūnyatāḥ sarvavimokṣasamādhisamāpattidhāraṇīmukhāni bodhipakṣyadharmā",
    "K03psp_4u:3831": " apramāṇadhyānārūpyasamāpattayaḥ,",
    "K03psp_4u:3832": " āryasatyāni vimokṣamukhāni abhijñādaśabalavaiśāradyapratisaṃvidāveṇikabuddhadharmāḥ,",
    "K03psp_4u:3833": " yāvat sarvākārajñatā vivartate 'nuttarāyāḥ samyaksaṃbodheḥ.",
    "K03psp_4u:3834": " śāriputra āha:",
    "K03psp_4u:3835": " nāyuṣman subhūte.",
    "K03psp_4u:3836": " subhūtir āha:",
    "K03psp_4u:3837": " tat kiṃ manyase?",
    "K03psp_4u:3838": " āyuṣman śāriputrānyatra rūpāt sa dharmo yo vivartate 'nuttarāyāḥ samyaksaṃbodheḥ.",
    "K03psp_4u:3839": " śāriputra āha:",
    "K03psp_4u:3840": " nāyuṣman subhūte.",
    "K03psp_4u:3841": " vedanāyāḥ saṃjñāyāḥ saṃskārāṇāṃ,",
    "K03psp_4u:3842": " subhūtir āha:",
    "K03psp_4u:3843": " tat kiṃ manyase?",
    "K03psp_4u:3844": " śāriputrānyatra vijñānāt sa dharmo yo vivartate 'nuttarāyāḥ samyaksaṃbodheḥ.",
    "K03psp_4u:3845": " śāriputra āha:",
    "K03psp_4u:3846": " nāyuṣman subhūte.",
    "K03psp_4u:3847": " evaṃ skandhadhātvāyatanapratītyasamutpādaḥ pratītyasamutpādāṅgāni sarvapāramitāḥ sarvaśūnyatāḥ sarvabodhipakṣyā dharmā apramāṇadhyānārūpyasamāpattayaḥ,",
    "K03psp_4u:3848": " daśabalavaiśāradyapratisaṃvidāveṇikabuddhadharmāḥ yāvad anyatra sarvākārajñatāyāḥ sa dharmo yo vivartate 'nuttarāyāḥ samyaksaṃbodheḥ.",
    "K03psp_4u:3849": " śāriputra āha:",
    "K03psp_4u:3850": " nāyuṣman subhūte.",
    "K03psp_4u:3851": " subhūtir āha:",
    "K03psp_4u:3852": " tat kiṃ manyase?",
    "K03psp_4u:3853": " śāriputra yā rūpasya tathatā sā vivartate 'nuttarāyāḥ samyaksaṃbodheḥ,",
    "K03psp_4u:3854": " vedanāyāḥ saṃjñāyāḥ saṃskārāṇāṃ,",
    "K03psp_4u:3855": " yā vijñānasya tathatā sā vivartate 'nuttarāyāḥ samyaksaṃbodheḥ. evaṃ vistareṇa skandhadhātvāyatanapratītyasamutpādaḥ",
    "K03psp_4u:3856": " pratītyasamutpādāṅgāni sarvapāramitāḥ sarvaśūnyatāḥ saptatriṃśadbodhipakṣyā dharmā",
    "K03psp_4u:3857": " apramāṇadhyānārūpyasamāpattisarvavimokṣasamādhisamāpattidhāraṇīmukhaśūnyatānimittāpraṇihitāryasatyābhijñādaśabalavaiśāradyapratisaṃvido,",
    "K03psp_4u:3858": " yā āveṇikabuddhadharmāṇāṃ tathatā sā vivartate 'nuttarāyāḥ samyaksaṃbodheḥ,",
    "K03psp_4u:3859": " yāvat yā sarvākārajñatāyās tathatā sā vivartate 'nuttarāyāḥ samyaksaṃbodheḥ.",
    "K03psp_4u:3860": " śāriputra āha:",
    "K03psp_4u:3861": " nāyuṣman subhūte.",
    "K03psp_4u:3862": " subhūtir āha:",
    "K03psp_4u:3863": " tat kiṃ manyase?",
    "K03psp_4u:3864": " śāriputrānyatra rūpatathatāyāḥ sa dharmo yo vivartate 'nuttarāyāḥ samyaksaṃbodheḥ,",
    "K03psp_4u:3865": " anyatra vedanātathatāyāḥ saṃjñātathatāyāḥ saṃskāratathatāyāḥ,",
    "K03psp_4u:3866": " tat kiṃ manyase?",
    "K03psp_4u:3867": " śāriputrānyatra vijñānatathatāyāḥ sa dharmo yo vivartate 'nuttarāyāḥ samyaksaṃbodheḥ. evaṃ vistareṇānyatra skandhadhātvāyatanapratītyasamutpādatathatāyā,",
    "K03psp_4u:3868": " anyatra pratītyasamutpādāṅgatathatāyā,",
    "K03psp_4u:3869": " anyatra sarvapāramitā sarvaśūnyatā sarvavimokṣasamādhisamāpattidhāraṇīmukhatathatāyā,",
    "K03psp_4u:3870": " anyatra saptatriṃśadbodhipakṣyadharmāpramāṇadhyānārūpyasamāpattitathatāyā,",
    "K03psp_4u:3871": " anyatra śūnyatānimittāpraṇihitābhijñāryasatyadaśabalavaiśāradyapratisaṃvittathatāyā,",
    "K03psp_4u:3872": " anyatrāveṇikabuddhadharmatathatāyā,",
    "K03psp_4u:3873": " anyatra sarvākārajñatātathatāyāḥ sa dharmo yo vivartate 'nuttarāyāḥ samyaksaṃbodheḥ.",
    "K03psp_4u:3874": " śāriputra āha:",
    "K03psp_4u:3875": " nāyuṣman subhūte.",
    "K03psp_4u:3876": " subhūtir āha:",
    "K03psp_4u:3877": " tat kiṃ manyase?",
    "K03psp_4u:3878": " āyuṣman śāriputra tathatā vivartate (PSP_4:133)",
    "K03psp_4u:3879": " 'nuttarāyāḥ samyaksaṃbodheḥ.",
    "K03psp_4u:3880": " śāriputra āha:",
    "K03psp_4u:3881": " nāyuṣman subhūte.",
    "K03psp_4u:3882": " evaṃ dharmatā dharmadhātur dharmasthititā dharmaniyāmatā bhūtakoṭīḥ.",
    "K03psp_4u:3883": " śāriputra āha:",
    "K03psp_4u:3884": " nāyuṣman subhūte.",
    "K03psp_4u:3885": " subhūtir āha:",
    "K03psp_4u:3886": " tat kiṃ manyase?",
    "K03psp_4u:3887": " āyuṣman śāriputrācintyadhātur vivartate 'nuttarāyāḥ samyaksaṃbodheḥ.",
    "K03psp_4u:3888": " śāriputra āha:",
    "K03psp_4u:3889": " nāyuṣman subhūte.",
    "K03psp_4u:3890": " subhūtir āha:",
    "K03psp_4u:3891": " tat kiṃ manyase?",
    "K03psp_4u:3892": " āyuṣman śāriputrānyatra tathatāyāḥ sa dharmo yo vivartate 'nuttarāyāḥ samyaksaṃbodheḥ. evaṃ dharmatāyā dharmadhātor dharmasthititāyā dharmaniyāmatāyā",
    "K03psp_4u:3893": " anyatrācintyadhātoḥ sa dharmo yo vivartate 'nuttarāyāḥ samyaksaṃbodheḥ.",
    "K03psp_4u:3894": " śāriputra āha:",
    "K03psp_4u:3895": " nāyuṣman subhūte.",
    "K03psp_4u:3896": " subhūtir āha:",
    "K03psp_4u:3897": " evaṃ satyataḥ sthititas teṣu dharmeṣv anupalambhamāneṣu,",
    "K03psp_4u:3898": " katamaḥ sa dharmo yo vivartate 'nuttarāyāḥ samyaksaṃbodheḥ?",
    "K03psp_4u:3899": " evam ukte āyuṣmān śāriputra āyuṣmantaṃ subhūtim etad avocat:",
    "K03psp_4u:3900": " yayā dharmanayajātyā subhūtiḥ sthaviro nirdiśati,",
    "K03psp_4u:3901": " tayā na kaścid bodhisattvo mahāsattvo vivartiṣyate anuttarāyāḥ samyaksaṃbodheḥ. ya ime trayo bodhisattvayānikāḥ pudgalāḥ tathāgatenākhyātāḥ,",
    "K03psp_4u:3902": " eṣāṃ ca trayāṇāṃ bodhisattvayānikānāṃ pudgalānāṃ vyavasthānaṃ na bhaviṣyati. eka eva bodhisattvo mahāsattvo bhaviṣyati yad uta bodhisattvayāniko yathāyuṣmataḥ subhūter nirdeśaḥ.",
    "K03psp_4u:3903": " atha khalv āyuṣmān Pūrṇo maitrāyaṇīputra āyuṣmantaṃ śāriputram etad avocat:",
    "K03psp_4u:3904": " kiṃ punar āyuṣman śāriputra subhūtiḥ sthavira ekam api bodhisattvaṃ mahāsattvam icchati,",
    "K03psp_4u:3905": " paripraṣṭavyas tāvat subhūtiḥ sthaviraḥ.",
    "K03psp_4u:3906": " atha khalv āyuṣmān śāriputra āyuṣmantaṃ subhūtim etad avocat:",
    "K03psp_4u:3907": " kiṃ punar āyuṣman subhūte ekam api bodhisattvayānikaṃ bodhisattvam icchasi?",
    "K03psp_4u:3908": " evam ukte āyuṣmān subhūtir āyuṣmantaṃ śāriputram etad avocat: (PSP_4:134)",
    "K03psp_4u:3909": " kiṃ punar āyuṣmañ chāriputra tathatāyāṃ trīn bodhisattvān icchasi,",
    "K03psp_4u:3910": " śrāvakayānikaṃ vā bodhisattvaṃ pratyekabuddhayānikaṃ vā bodhisattvaṃ bodhisattvayānikaṃ vā bodhisattvam icchasi?",
    "K03psp_4u:3911": " śāriputra āha:",
    "K03psp_4u:3912": " nāyuṣman subhūte.",
    "K03psp_4u:3913": " subhūtir āha:",
    "K03psp_4u:3914": " tat kiṃ punar āyuṣmañ śāriputra tathatāyāṃ trayo bodhisattvā upalabhyante?",
    "K03psp_4u:3915": " śāriputra āha:",
    "K03psp_4u:3916": " nāyuṣman subhūte.",
    "K03psp_4u:3917": " subhūtir āha:",
    "K03psp_4u:3918": " kiṃ punar āyuṣmañ chāriputra tathatā ekato vā dvābhyāṃ vā tribhir vākārair upalabhyate?",
    "K03psp_4u:3919": " śāriputra āha:",
    "K03psp_4u:3920": " nāyuṣman subhūte.",
    "K03psp_4u:3921": " subhūtir āha:",
    "K03psp_4u:3922": " kiṃ punar āyuṣmañ śāriputra tathatāyām ekaṃ bodhisattvam upalabhate?",
    "K03psp_4u:3923": " śāriputra āha:",
    "K03psp_4u:3924": " nāyuṣman subhūte.",
    "K03psp_4u:3925": " subhūtir āha:",
    "K03psp_4u:3926": " evaṃ satyataḥ sthititas te dharmā anupalabhyamānāḥ kutaḥ punar āyuṣmataḥ śāriputrasyaivaṃ bhavati,",
    "K03psp_4u:3927": " ayaṃ śrāvakayāniko bodhisattvo 'yaṃ pratyekabuddhayāniko bodhisattvo 'yaṃ buddhayāniko bodhisattva ity,",
    "K03psp_4u:3928": " ayaṃ sarvadharmatathatāyāṃ prabhāvyamānāyāṃ yasya bodhisattvasya mahāsattvasya cittan",
    "K03psp_4u:3929": " nāvalīyate na saṃlīyate na vipratisārī bhavati mānasaṃ nottrasyati na saṃtrasyati",
    "K03psp_4u:3930": " na saṃtrāsam āpadyate. ayaṃ bodhisattvo mahāsattvo niryāsyaty anuttarāyāṃ samyaksaṃbodhau.",
    "K03psp_4u:3931": " tatra khalu bhagavān āyuṣmantaṃ subhūtim āmantrayate sma:",
    "K03psp_4u:3932": " sādhu sādhu subhūte pratibhāntu te subhūte yathāpīdaṃ buddhānubhāvena,",
    "K03psp_4u:3933": " evaṃ khalu subhūte bodhisattvo mahāsattvaḥ sarvadharmatathatāyāṃ prabhāvyamānāyāṃ",
    "K03psp_4u:3934": " yasya bodhisattvasya mahāsattvasya cittan nāvalīyate na saṃlīyate na vipratisārī",
    "K03psp_4u:3935": " bhavati mānasaṃ nottrasyati na saṃtrasyati na saṃtrāsam āpadyate,",
    "K03psp_4u:3936": " niryāsyaty ayaṃ bodhisattvo mahāsattvo 'nuttarāyāṃ samyaksaṃbodhau.",
    "K03psp_4u:3937": " atha khalv āyuṣmāñ śāriputro bhagavantam etad avocat:",
    "K03psp_4u:3938": " katamayā bhagavan bodhyā niryāsyati bodhisattvo mahāsattvaḥ?",
    "K03psp_4u:3939": " bhagavān āha:",
    "K03psp_4u:3940": " anuttarayā samyaksaṃbodhyā niryāsyaty ayaṃ bodhisattvo mahāsattvaḥ. iti madhyāni mokṣabhāgīyānīty uktaṃ mokṣabhāgīyam",
    "K03psp_4u:3941": " atha khalv āyuṣmān subhūtir bhagavantam etad avocat:",
    "K03psp_4u:3942": " niryātukāmena bhagavan bodhisattvena mahāsattvenānuttarāyāṃ samyaksaṃbodhau kathaṃ sthātavyam?",
    "K03psp_4u:3943": " bhagavān āha:",
    "K03psp_4u:3944": " iha subhūte bodhisattvena mahāsattvenānuttarāṃ samyaksaṃbodhim abhisaṃboddhukāmena sattvānām antike samacittatāyāṃ sthātavyaṃ,",
    "K03psp_4u:3945": " sarvasattvānām antike samacittam utpādayitavyaṃ,",
    "K03psp_4u:3946": " na viṣamaṃ cittam utpādayitavyaṃ,",
    "K03psp_4u:3947": " sarvasattvāḥ samacittenālambitavyāḥ,",
    "K03psp_4u:3948": " sarvasattvānām antike mahāmaitry utpādayitavyā,",
    "K03psp_4u:3949": " sarvasattveṣu mahākaruṇotpādayitavyā,",
    "K03psp_4u:3950": " sarvasattvā maitreṇa cittenālambitavyāḥ,",
    "K03psp_4u:3951": " sarvasattvā mahākaruṇācittenālambitavyā,",
    "K03psp_4u:3952": " na puruṣacittenālambitavyāḥ sarvasattvānām antike nihatamānatotpādayitavyā,",
    "K03psp_4u:3953": " sarvasattvāś ca niḥśāṭhyenālambitavyāḥ. iti mṛdūṣmagatam",
    "K03psp_4u:3954": " sarvasattvānām antike hitacittatotpādayitavyā,",
    "K03psp_4u:3955": " ahitaṃ cittaṃ notpādayitavyaṃ,",
    "K03psp_4u:3956": " sarvasattvāś ca hitacittenālambitavyā,",
    "K03psp_4u:3957": " nāhitacittenālambitavyāḥ,",
    "K03psp_4u:3958": " sarvasattvānām antike apratihataṃ cittam utpādayitavyaṃ,",
    "K03psp_4u:3959": " sarvasattvā na pratihatacittenālambitavyāḥ,",
    "K03psp_4u:3960": " sarvasattvānām antike aviheṭhanācittam utpādayitavyaṃ,",
    "K03psp_4u:3961": " sarvasattvā na viheṭhanācittenālambitavyāḥ. iti madhyam uṣmagatam",
    "K03psp_4u:3962": " sarvasattvānām antike mātṛcittam utpādayitavyaṃ pitṛcittam utpādayitavyaṃ bhrātṛcittam",
    "K03psp_4u:3963": " utpādayitavyaṃ bhaginīcittam utpādayitavyaṃ putracittam utpādayitavyaṃ duhitṛcittam",
    "K03psp_4u:3964": " utpādayitavyaṃ mitrāmātyajñātisālohitacittam utpādayitavyaṃ sarvasattvāś ca mātṛcittena",
    "K03psp_4u:3965": " pitṛcittenālambitavyā,",
    "K03psp_4u:3966": " bhrātṛcittena bhaginīcittenālambitavyāḥ,",
    "K03psp_4u:3967": " putracittena duhitṛcittenālambitavyā,",
    "K03psp_4u:3968": " mitrāmātyajñātisālohitacittenālambitavyāḥ. evaṃ khalu subhūte bodhisattvena mahāsattvenānuttarāyāṃ samyaksaṃbodhau niryāntukāmena sthātavyam.",
    "K03psp_4u:3969": " ity adhimātram uṣmagatam",
    "K03psp_4u:3970": " ātmanā ca prāṇātipātāt prativiratena bhavitavyaṃ pare ca prāṇātipātavairamaṇo samādāpayitavyāḥ,",
    "K03psp_4u:3971": " prāṇātipātavirateś ca varṇavādinā bhavitavyaṃ,",
    "K03psp_4u:3972": " ye cānye prāṇātipātāt prativiratā bhavanti,",
    "K03psp_4u:3973": " teṣāñ ca varṇavādinā bhavitavyaṃ samanujñena. evaṃ bodhisattvena mahāsattvenānuttarāyāṃ samyaksaṃbodhau niryāstukāmena sthātavyam.",
    "K03psp_4u:3974": " ātmanā cādattādānāt prativiratena bhavitavyaṃ,",
    "K03psp_4u:3975": " pare cādattādānavairamaṇye samādāpayitavyāḥ,",
    "K03psp_4u:3976": " adattādānavirateś ca varṇavādinā bhavitavyaṃ,",
    "K03psp_4u:3977": " ye cānye adattādānāt prativiratā bhavanti,",
    "K03psp_4u:3978": " teṣāñ ca varṇavādinā bhavitavyaṃ samanujñena.",
    "K03psp_4u:3979": " ātmanā ca kāmamithyācārāt prativiratena bhavitavyaṃ,",
    "K03psp_4u:3980": " pare ca kāmamithyācāraprativiratau samādāpayitavyāḥ,",
    "K03psp_4u:3981": " kāmamithyācāravirateś ca varṇavādinā bhavitavyaṃ,",
    "K03psp_4u:3982": " ye cānye kāmamithyācārāt prativiratā bhavanti teṣāṃ ca varṇavādinā bhavitavyaṃ samanujñena.",
    "K03psp_4u:3983": " evam anṛtavacanāt paruṣavacanāt piśunavacanād avadyapralāpād abhidhyāyā vyāpādāt,",
    "K03psp_4u:3984": " ātmanā ca mithyādṛṣṭeḥ prativiratena bhavitavyaṃ,",
    "K03psp_4u:3985": " pare ca mithyādṛṣṭiviratau samādāpayitavyā,",
    "K03psp_4u:3986": " mithyādṛṣṭivirateś ca varṇavādinā bhavitavyaṃ,",
    "K03psp_4u:3987": " ye cānye mithyādṛṣṭer viratā bhavanti,",
    "K03psp_4u:3988": " teṣāñ ca varṇavādinā bhavitavyaṃ samanujñena.",
    "K03psp_4u:3989": " ātmanā ca prathamaṃ dhyānaṃ samāpattavyaṃ,",
    "K03psp_4u:3990": " pare ca prathame dhyāne samādāpayitavyāḥ,",
    "K03psp_4u:3991": " prathamadhyānasamāpatteś ca varṇavādinā bhavitavyaṃ,",
    "K03psp_4u:3992": " ye cānye prathamaṃ dhyānaṃ samāpadyante,",
    "K03psp_4u:3993": " teṣāñ ca varṇavādinā bhavitavyaṃ samanujñena.",
    "K03psp_4u:3994": " evam ātmanā ca dvitīyaṃ dhyānaṃ samāpattavyaṃ,",
    "K03psp_4u:3995": " evaṃ tṛtīyaṃ dhyānaṃ samāpattavyaṃ,",
    "K03psp_4u:3996": " ātmanā ca caturthaṃ dhyānaṃ samāpattavyaṃ,",
    "K03psp_4u:3997": " pare ca caturthe dhyāne samādāpayitavyāś caturthadhyānasamāpatteś ca varṇavādinā bhavitavyaṃ,",
    "K03psp_4u:3998": " ye cānye caturthadhyānaṃ samāpadyante,",
    "K03psp_4u:3999": " teṣāñ ca varṇavādinā bhavitavyaṃ samanujñena.",
    "K03psp_4u:4000": " ātmanā ca maitrī bhāvayitavyā,",
    "K03psp_4u:4001": " pare ca maitrībhāvanāyāṃ samādāpayitavyā,",
    "K03psp_4u:4002": " maitrībhāvanāyāś ca varṇavādinā bhavitavyaṃ,",
    "K03psp_4u:4003": " ye cānye maitrīvihāriṇas teṣām api varṇavādinā bhavitavyaṃ samanujñena.",
    "K03psp_4u:4004": " evaṃ karuṇāyāṃ muditāyāṃ ca kartavyam,",
    "K03psp_4u:4005": " ātmanā copekṣāvihāriṇā bhavitavyaṃ,",
    "K03psp_4u:4006": " pare copekṣāvihāre samādāpayitavyā,",
    "K03psp_4u:4007": " upekṣāvihārasya ca varṇavādinā bhavitavyaṃ,",
    "K03psp_4u:4008": " ye cānye upekṣāvihāriṇas,",
    "K03psp_4u:4009": " teṣām api varṇavādinā bhavitavyaṃ samanujñena.",
    "K03psp_4u:4010": " ātmanā cākāśānantyāyatanāsamāpattiḥ samāpattavyā,",
    "K03psp_4u:4011": " pare cākāśānantyāyatanasamāpattau samādāpayitavyāḥ,",
    "K03psp_4u:4012": " ākāśānantyāyatanasamāpatteś ca varṇavādinā bhavitavyaṃ,",
    "K03psp_4u:4013": " ye cānye ākāśānantyāyatanasamāpattiṃ (PSP_4:137)",
    "K03psp_4u:4014": " samāpadyante,",
    "K03psp_4u:4015": " teṣāṃ ca varṇavādinā bhavitavyaṃ samanujñena.",
    "K03psp_4u:4016": " evaṃ vijñānānantyāyatanasamāpattir ākiṃcānyāyatanasamāpattiḥ,",
    "K03psp_4u:4017": " ātmanā ca naivasaṃjñānāsaṃjñāyatanasamāpattiḥ samāpattavyā,",
    "K03psp_4u:4018": " pare ca naivasaṃjñānāsaṃjñāyatanasamāpattau samādāpayitavyāḥ naivasaṃjñānāsaṃjñāyatanasamāpatteś ca varṇavādinā bhavitavyaṃ,",
    "K03psp_4u:4019": " ye cānye naivasaṃjñānāsaṃjñāyatanasamāpattiṃ samāpadyante,",
    "K03psp_4u:4020": " teṣāṃ ca varṇavādinā bhavitavyaṃ samanujñena. iti mṛdumūrdhagatam",
    "K03psp_4u:4021": " ātmanā ca dānapāramitā paripūrayitavyā,",
    "K03psp_4u:4022": " pare ca dānapāramitāyāṃ samādāpayitavyāḥ,",
    "K03psp_4u:4023": " dānapāramitāyāś ca varṇavādinā bhavitavyaḥ,",
    "K03psp_4u:4024": " ye cānye dānapāramitāṃ paripūrayanti,",
    "K03psp_4u:4025": " teṣāṃ ca varṇavādinā bhavitavyaṃ samanujñena.",
    "K03psp_4u:4026": " evaṃ śīlapāramitā kṣāntipāramitā vīryapāramitā dhyānapāramitā,",
    "K03psp_4u:4027": " ātmanā ca prajñāpāramitā paripūrayitavyā,",
    "K03psp_4u:4028": " pare ca prajñāpāramitāyāṃ samādāpayitavyāḥ,",
    "K03psp_4u:4029": " prajñāpāramitāyāś ca varṇavādinā bhavitavyaṃ,",
    "K03psp_4u:4030": " ye cānye prajñāpāramitāṃ paripūrayanti,",
    "K03psp_4u:4031": " teṣāṃ ca varṇavādinā bhavitavyaṃ samanujñena. iti madhyamūrdhagatam",
    "K03psp_4u:4032": " ātmanā cādhyātmaśūnyatā bhāvayitavyā,",
    "K03psp_4u:4033": " pare cādhyātmaśūnyatāyāṃ samādāpayitavyā,",
    "K03psp_4u:4034": " adhyātmaśūnyatāyāś ca varṇavādinā bhavitavyaṃ,",
    "K03psp_4u:4035": " ye cānye sattvā adhyātmaśūnyatāṃ bhāvayanti,",
    "K03psp_4u:4036": " teṣāṃ ca varṇavādinā bhavitavyaṃ samanujñena.",
    "K03psp_4u:4037": " evaṃ bahirdhāśūnyatā adhyātmabahirdhāśūnyatā yāvad ātmanā cābhāvasvabhāvaśūnyatā bhāvayitavyā,",
    "K03psp_4u:4038": " pare cābhāvasvabhāvaśūnyatāyāṃ samādāpayitavyā,",
    "K03psp_4u:4039": " abhāvasvabhāvaśūnyatāyāś ca varṇavādinā bhavitavyaṃ,",
    "K03psp_4u:4040": " ye cānye sattvā abhāvasvabhāvaśūnyatāṃ bhāvayanti,",
    "K03psp_4u:4041": " teṣāṃ ca varṇavādinā n bhavitavyaṃ samanujñena.",
    "K03psp_4u:4042": " ātmanā ca catvāri smṛtyupasthānāni bhāvayitavyāni,",
    "K03psp_4u:4043": " pare ca caturṣu smṛtyupasthāneṣu samādāpayitavyāḥ,",
    "K03psp_4u:4044": " caturṇāṃ ca smṛtyupasthānānāṃ varṇavādinā bhavitavyaṃ,",
    "K03psp_4u:4045": " ye cānye sattvāś catvāri smṛtyupasthānāni bhāvayanti,",
    "K03psp_4u:4046": " teṣāṃ ca varṇavādinā bhavitavyaṃ samanujñena.",
    "K03psp_4u:4047": " evaṃ samyakprahāṇarddhipādendriyabalabodhyaṅgāni,",
    "K03psp_4u:4048": " ātmanā cāryaṣṭāṅgo mārgo bhāvayitavyaḥ,",
    "K03psp_4u:4049": " pare cāryāṣṭāṅge mārge sthāpayitavyāḥ,",
    "K03psp_4u:4050": " āryāṣṭaṅgamārgasya ca varṇavādinā bhavitavyaṃ,",
    "K03psp_4u:4051": " ye cānye sattvā āryāṣṭāṅgaṃ mārgaṃ bhāvayanti,",
    "K03psp_4u:4052": " teṣāṃ ca varṇavādinā bhavitavyaṃ (PSP_4:138)",
    "K03psp_4u:4053": " samanujñena.",
    "K03psp_4u:4054": " ātmanā ca śūnyatānimittāpraṇihitasamādhayo bhāvayitavyāḥ,",
    "K03psp_4u:4055": " pare ca śūnyatānimittāpraṇihitasamādhau samādāpayitavyāḥ,",
    "K03psp_4u:4056": " śūnyatānimittāpraṇihitasamādhīnāṃ ca varṇavādinā bhavitavyaṃ,",
    "K03psp_4u:4057": " ye cānye sattvāḥ śūnyatānimittāpraṇihitasamādhīn bhāvayanti,",
    "K03psp_4u:4058": " teṣāṃ ca varṇavādinā bhavitavyaṃ samanujñena.",
    "K03psp_4u:4059": " ātmanā ca catvāry āryasatyāni bhāvayitavyāni,",
    "K03psp_4u:4060": " pare cāryasatyabhāvanāyāṃ samādāpayitavyā,",
    "K03psp_4u:4061": " āryasatyānāṃ ca varṇavādinā bhavitavyaṃ,",
    "K03psp_4u:4062": " ye cānye sattvāś catvāry āryasatyāni bhāvayanti,",
    "K03psp_4u:4063": " teṣāṃ ca varṇavādinā bhavitavyaṃ samanujñena.",
    "K03psp_4u:4064": " ātmanā cāṣṭavimokṣā bhāvayitavyāḥ,",
    "K03psp_4u:4065": " pare cāṣṭavimokṣabhāvanāyāṃ samādāpayitavyā,",
    "K03psp_4u:4066": " aṣṭānāṃ ca vimokṣāṇāṃ varṇavādinā bhavitavyaṃ,",
    "K03psp_4u:4067": " ye cānye 'ṣṭavimokṣāṃ samāpadyante,",
    "K03psp_4u:4068": " teṣāṃ ca varṇavādinā bhavitavyaṃ samanujñena.",
    "K03psp_4u:4069": " ātmanā ca navānupūrvavihārasamāpattayaḥ samādāpayitavyāḥ,",
    "K03psp_4u:4070": " pare ca navānupūrvavihārasamāpattiṣu samādāpayitavyā,",
    "K03psp_4u:4071": " navānupūrvavihārasamāpattīnāṃ varṇavādinā bhavitavyaṃ,",
    "K03psp_4u:4072": " ye cānye sattvā navānupūrvavihārasamāpattīḥ samāpadyante,",
    "K03psp_4u:4073": " teṣāṃ ca varṇavādinā bhavitavyaṃ samanujñena.",
    "K03psp_4u:4074": " ātmanā cābhijñā niṣpādayitavyāḥ,",
    "K03psp_4u:4075": " pare cābhijñāprāptaye samādāpayitavyāḥ,",
    "K03psp_4u:4076": " abhijñānāṃ ca varṇavādinā bhavitavyaṃ,",
    "K03psp_4u:4077": " ye cānye sattvā abhijñā pratilabdhās,",
    "K03psp_4u:4078": " teṣāṃ ca varṇavādinā bhavitavyaṃ samanujñena.",
    "K03psp_4u:4079": " ātmanā ca daśatathāgatabalāni paripūrayitavyāni,",
    "K03psp_4u:4080": " pare ca daśatathāgatabaleṣu samādāpayitavyā,",
    "K03psp_4u:4081": " daśānāṃ ca tathāgatabalānāṃ varṇavādinā bhavitavyaṃ,",
    "K03psp_4u:4082": " ye cānye sattvā daśatathāgatabalāni paripūrayanti,",
    "K03psp_4u:4083": " teṣāṃ ca varṇavādinā bhavitavyaṃ samanujñena.",
    "K03psp_4u:4084": " evaṃ catvāri vaiśāradyāni catasraḥ pratisaṃvid,",
    "K03psp_4u:4085": " ātmanā cāṣṭādaśāveṇikā buddhadharmāḥ paripūrayitavyāḥ,",
    "K03psp_4u:4086": " pare cāṣṭādaśāveṇikabuddhadharmeṣu pratiṣṭhāpayitavyā,",
    "K03psp_4u:4087": " aṣṭādaśāveṇikānāṃ ca buddhadharmāṇāṃ varṇavādinā bhavitavyaṃ,",
    "K03psp_4u:4088": " ye cānye āveṇikān buddhadharmān paripūrayanti,",
    "K03psp_4u:4089": " teṣāṃ ca varṇavādinā bhavitavyaṃ samanujñena.",
    "K03psp_4u:4090": " ātmanā ca mahāmaitrī mahākaruṇā ca paripūrayitavyā,",
    "K03psp_4u:4091": " pare ca mahāmaitryāṃ mahākaruṇāyāṃ ca samādāpayitavyā,",
    "K03psp_4u:4092": " mahāmaitryā mahākaruṇāyāś ca varṇavādinā bhavitavyaṃ,",
    "K03psp_4u:4093": " ye cānye mahāmaitrīṃ mahākaruṇāṃ ca paripūrayanti, (PSP_4:139)",
    "K03psp_4u:4094": " teṣāṃ ca varṇavādinā bhavitavyaṃ samanujñena.",
    "K03psp_4u:4095": " ātmanā canulomapratilomapratītyasamutpādaḥ samāpattavyaḥ,",
    "K03psp_4u:4096": " pare cānulomapratilomapratītyasamutpāde samādāpayitavyāḥ,",
    "K03psp_4u:4097": " anulomapratilomapratītyasamutpādasamāpatteś ca varṇavādinā bhavitavyaṃ,",
    "K03psp_4u:4098": " ye cānye anulomapratilomapratītyasamutpādaṃ samāpadyante,",
    "K03psp_4u:4099": " teṣāṃ ca varṇavādinā bhavitavyaṃ samanujñena.",
    "K03psp_4u:4100": " evaṃ khalu subhūte bodhisattvena mahāsattvenānuttarāyāṃ samyaksaṃbodhau niryātukāmena sthātavyam. ity adhimātramūrdhagatam",
    "K03psp_4u:4101": " ātmanā ca duṣkhaṃ parijānāti samudayaṃ ca prajahāti nirodhaṃ ca sākṣātkaroti mārgañ ca bhāvayati,",
    "K03psp_4u:4102": " parāṃś ca duṣkhaparijñāyai samudayaprahāṇāya nirodhasākṣātkriyāyai mārgabhāvanāyai samādāpayati,",
    "K03psp_4u:4103": " duḥkhaparijñānasya samudayaprahāṇasya nirodhasākṣātkriyāyā mārgabhāvanāyāś ca varṇaṃ bhāṣate,",
    "K03psp_4u:4104": " ye cānye duḥkhaṃ prajānanti samudayaṃ prajahati nirodhaṃ sākṣātkurvanti mārgaṃ ca bhāvayanti,",
    "K03psp_4u:4105": " teṣāṃ ca varṇavādī bhavati samanujñaḥ. iti mṛdvī kṣāntiḥ",
    "K03psp_4u:4106": " ātmanā ca srotaāpattiphalasākṣātkriyāyai jñānam utpādayati na ca bhūtakoṭiṃ sākṣātkaroti,",
    "K03psp_4u:4107": " parāṃś ca srotaāpattiphalajñānasākṣātkriyāyai samādāpayati,",
    "K03psp_4u:4108": " srotaāpattiphalajñānasākṣātkriyāyāś ca varṇaṃ bhāṣate,",
    "K03psp_4u:4109": " ye cānye srotaāpattiphalasākṣātkriyāyai jñānam utpādayanti,",
    "K03psp_4u:4110": " teṣāṃ ca varṇavādī bhavati samanujñaḥ.",
    "K03psp_4u:4111": " evam ātmanā ca sakṛdāgāmiphalasākṣātkriyāyai jñānam utpādayati na ca bhūtakoṭiṃ sākṣātkaroti,",
    "K03psp_4u:4112": " ātmanā cānāgāmiphalasākṣātkriyāyai jñānam utpādayati na ca bhūtakoṭiṃ sākṣātkaroti.",
    "K03psp_4u:4113": " ātmanā cārhattvaphalasākṣātkriyāyai jñānam utpādayati na ca bhūtakoṭiṃ sākṣātkaroti,",
    "K03psp_4u:4114": " parāṃś cārhattvaphalajñānasākṣātkriyāyāṃ pratiṣṭhāpayati,",
    "K03psp_4u:4115": " arhattvaphalajñānasākṣātkriyāyāś ca varṇaṃ bhāṣate,",
    "K03psp_4u:4116": " ye cānye 'rhattvaphalasākṣātkriyāyai jñānam utpādayanti,",
    "K03psp_4u:4117": " teṣāṃ ca varṇavādī bhavati samanujñaḥ.",
    "K03psp_4u:4118": " ātmanā ca pratyekabuddhaphalasākṣātkriyāyai jñānam utpādayati na ca pratyekabuddhaphalajñānasākṣātkriyāṃ sākṣātkaroti,",
    "K03psp_4u:4119": " parāṃś ca pratyekabuddhaphalajñānasākṣātkriyāyāṃ pratiṣṭhāpayati,",
    "K03psp_4u:4120": " pratyekabuddhaphalajñānasākṣātkriyāyāś (PSP_4:140)",
    "K03psp_4u:4121": " ca varṇaṃ bhāṣate,",
    "K03psp_4u:4122": " ye cānye pratyekabuddhaphalajñānasākṣātkriyāyai jñānam utpādayanti,",
    "K03psp_4u:4123": " teṣāṃ ca varṇavādī bhavati samanujñaḥ. iti madhyā kṣāntiḥ",
    "K03psp_4u:4124": " ātmanā ca bodhisattvanyāmam avakrāmati,",
    "K03psp_4u:4125": " parāṃś ca bodhisattvanyāmāvakrāntyāṃ samādāpayati,",
    "K03psp_4u:4126": " bodhisattvanyāmāvakrānteś ca varṇaṃ bhāṣate,",
    "K03psp_4u:4127": " ye cānye bodhisattvanyāmam avakrāmanti,",
    "K03psp_4u:4128": " teṣāṃ ca varṇavādī bhavati samanujñaḥ.",
    "K03psp_4u:4129": " evaṃ khalu subhūte bodhisattvena mahāsattvenānuttarāyāṃ samyaksaṃbodhau niryātukāmena sthātavyam. ity adhimātrā kṣāntiḥ",
    "K03psp_4u:4130": " ātmanā ca sattvān paripācayati,",
    "K03psp_4u:4131": " parāṃś ca sattvaparipākāya samādāpayati,",
    "K03psp_4u:4132": " sattvaparipākasya ca varṇaṃ bhāṣate,",
    "K03psp_4u:4133": " ye cānye sattvaparipākāyābhyudgatās,",
    "K03psp_4u:4134": " teṣāṃ ca varṇavādī bhavati samanujñaḥ.",
    "K03psp_4u:4135": " ātmanā ca buddhakṣetraṃ pariśodhayati,",
    "K03psp_4u:4136": " parāṃś ca buddhakṣetrapariśodhanāya samādāpayati,",
    "K03psp_4u:4137": " buddhakṣetrapariśuddheś ca varṇaṃ bhāṣate,",
    "K03psp_4u:4138": " ye cānye buddhakṣetrapariśodhanāya pratiṣṭhitās,",
    "K03psp_4u:4139": " teṣāṃ ca varṇavādī bhavati samanujñaḥ. iti mṛdavo 'gradharmāḥ",
    "K03psp_4u:4140": " ātmanā ca bodhisattvābhijñā utpādayati,",
    "K03psp_4u:4141": " parāṃś ca bodhisattvābhijñāsu samādāpayati bodhisattvābhijñānāṃ ca varṇaṃ bhāṣate,",
    "K03psp_4u:4142": " ye cānye bodhisattvābhijñā bhāvayanti,",
    "K03psp_4u:4143": " teṣāṃ ca varṇavādī bhavati samanujñaḥ. iti madhyāgradharmāḥ",
    "K03psp_4u:4144": " ātmanā ca sarvākārajñatājñānam utpādayati,",
    "K03psp_4u:4145": " parāṃś ca sarvākārajñatājñāne samādāpayati,",
    "K03psp_4u:4146": " sarvākārajñatājñānasya ca varṇaṃ bhāṣate,",
    "K03psp_4u:4147": " ye cānye sarvākārajñatājñānam utpādayanti,",
    "K03psp_4u:4148": " teṣāṃ ca varṇavādī bhavati samanujñaḥ.",
    "K03psp_4u:4149": " ātmanā ca sarvavāsanānusaṃdhikleśān prajahāti,",
    "K03psp_4u:4150": " parāṃś ca sarvavāsanānusaṃdhikleśaprahāṇatāyai samādāpayati,",
    "K03psp_4u:4151": " sarvavāsanānusaṃdhikleśaprahāṇasya ca varṇaṃ bhāṣate,",
    "K03psp_4u:4152": " ye cānye sarvavāsanānusaṃdhikleśān prajahati,",
    "K03psp_4u:4153": " teṣāṃ ca varṇavādī bhavati samanujñaḥ.",
    "K03psp_4u:4154": " ātmanā ca āyuḥsaṃpadaṃ parigṛhṇāti,",
    "K03psp_4u:4155": " parāṃś ca āyuḥsaṃpadi samādāpayati,",
    "K03psp_4u:4156": " āyuḥsaṃpadaś ca varṇaṃ bhāṣate,",
    "K03psp_4u:4157": " ye cānye mahāpuruṣā āyuḥsaṃpadi sthitās,",
    "K03psp_4u:4158": " teṣāṃ ca varṇavādī bhavati samanujñaḥ.",
    "K03psp_4u:4159": " ātmanā ca saddharmasthitiṃ parigṛhṇāti,",
    "K03psp_4u:4160": " parāṃś ca saddharmasthitau (PSP_4:141)",
    "K03psp_4u:4161": " samādāpayati,",
    "K03psp_4u:4162": " saddharmasthiteś ca varṇaṃ bhāṣate ye cānye saddharmasthitiṃ parigṛhṇanti,",
    "K03psp_4u:4163": " teṣāñ ca mahāpuruṣarṣabhāṇāṃ varṇavādī bhavati samanujñaḥ.",
    "K03psp_4u:4164": " evaṃ khalu subhūte bodhisattvena mahāsattvenānuttarāyāṃ samyaksaṃbodhau niryātukāmena",
    "K03psp_4u:4165": " bhavitavyam. evaṃ khalu subhūte bodhisattvena mahāsattvena prajñāpāramitāyām upāyakauśalye",
    "K03psp_4u:4166": " ca sthātavyam. tasyaivaṃ śikṣamāṇasyaivaṃ tiṣṭhataḥ,",
    "K03psp_4u:4167": " anāvaraṇaṃ rūpaṃ bhaviṣyati anāvaraṇā vedanā anāvaraṇā saṃjñā anāvaraṇāḥ saṃskārā,",
    "K03psp_4u:4168": " anāvaraṇaṃ vijñānaṃ bhaviṣyati,",
    "K03psp_4u:4169": " evaṃ vistareṇa yāvad anāvaraṇā saddharmasthitir bhaviṣyati. tat kasya hetoḥ?",
    "K03psp_4u:4170": " tathā hi subhūte bodhisattvena mahāsattvena pūrvāntataś caivaṃ rūpan na parigṛhītaṃ,",
    "K03psp_4u:4171": " na vedanā na saṃjñā na saṃskārā,",
    "K03psp_4u:4172": " na vijñānaṃ parigṛhītam,",
    "K03psp_4u:4173": " evaṃ yāvat sarvākārajñatā na parigṛhītā. tat kasya hetoḥ?",
    "K03psp_4u:4174": " tathā hi subhūte yo rūpasyāparigraho na tad rūpaṃ,",
    "K03psp_4u:4175": " yo vedanāyāḥ saṃjñāyāḥ saṃskārāṇāṃ,",
    "K03psp_4u:4176": " tathā hi yo vijñānasyāparigraho na tad vijñānam. evaṃ yāvad yaḥ sarvākārajñatāyā",
    "K03psp_4u:4177": " aparigraho na sā sarvākārajñatā. asmin khalu punar bodhisattvasthāne bhāṣyamāṇe dvayor",
    "K03psp_4u:4178": " bodhisattvasahasrayor anutpattikeṣu dharmeṣu kṣāntipratilambho 'bhūt. ity adhimātrāgradharmāḥ",
    "K03psp_4u:4179": " ity uktaṃ nirvedhabhāgīyam",
    "K03psp_4u:4180": " evam ukte āyuṣmān subhūtir bhagavantam etad avocat:",
    "K03psp_4u:4181": " avinivartanīyasya bhagavan bodhisattvasya mahāsattvasya ka ākārāḥ?",
    "K03psp_4u:4182": " kāni liṅgāni?",
    "K03psp_4u:4183": " kāni nimittāni?",
    "K03psp_4u:4184": " kathaṃ vā vayaṃ bhagavan jānīmahe?",
    "K03psp_4u:4185": " ayam avinivartanīyo bodhisattvo mahāsattva iti.",
    "K03psp_4u:4186": " evam ukte bhagavān āyuṣmantaṃ subhūtim etad avocat:",
    "K03psp_4u:4187": " yā ca subhūte pṛthagjanabhūmir yā ca śrāvakabhūmir yā ca pratyekabuddhabhūmir yā",
    "K03psp_4u:4188": " ca bodhisattvabhūmir yā ca tathāgatabhūmir uktā sarvā sā tathatayāvikalpā nirvikalpādvayādvaidhīkārā,",
    "K03psp_4u:4189": " yathā ca sā tathatāvikalpā tathaiva na vikalpayaty,",
    "K03psp_4u:4190": " evam avataraty avikalpena,",
    "K03psp_4u:4191": " evam avatīrṇo yathā tathatā tathā śrutvā tato 'tikramya na kiñcid vikalpayati,",
    "K03psp_4u:4192": " na hi tās tathatāyā ekaikato nobhayato nānubhayato,",
    "K03psp_4u:4193": " na ca yatkiñcitpralāpī bhavati. arthopasaṃhitāṃ ca vācaṃ bhāṣate nānarthopasaṃhitāṃ,",
    "K03psp_4u:4194": " na ca parasya ca kṛtākṛtaṃ vyavalokayati,",
    "K03psp_4u:4195": " subhāṣitagaveṣī ca bhavati, ebhiḥ (PSP_4:142)",
    "K03psp_4u:4196": " subhūte ākārair ebhir liṅgair ebhir nimittair avinivartanīyo bodhisattvo mahāsattvo veditavyaḥ. iti sāmānyenāvaivartikalakṣaṇam",
    "K03psp_4u:4197": " subhūtir āha:",
    "K03psp_4u:4198": " katamair bhagavann ākāraiḥ?",
    "K03psp_4u:4199": " katamair liṅgaiḥ?",
    "K03psp_4u:4200": " katamair nimittair?",
    "K03psp_4u:4201": " ayam avinivartanīyo bodhisattvo mahāsattvo veditavyaḥ.",
    "K03psp_4u:4202": " bhagavān āha:",
    "K03psp_4u:4203": " anākārā hi subhūte sarvadharmā aliṅgā ānimittāḥ.",
    "K03psp_4u:4204": " evam ukte āyuṣmān subhūtir bhagavantam etad avocat:",
    "K03psp_4u:4205": " yadi bhagavann anākārāḥ sarvadharmā aliṅgā ānimittāḥ,",
    "K03psp_4u:4206": " katamair bhagavan dharmaiḥ samanvāgato bodhisattvo mahāsattvo 'vinivartanīyo 'vinivartanīya iti nirdṛśyate?",
    "K03psp_4u:4207": " bhagavān āha:",
    "K03psp_4u:4208": " yaḥ subhūte bodhisattvo mahāsattvo rūpād vinivṛtto,",
    "K03psp_4u:4209": " vedanāyā vinivṛttaḥ saṃjñāyā vinivṛttaḥ saṃskārebhyo vinivṛtto,",
    "K03psp_4u:4210": " vijñānād vinivṛtto 'yaṃ subhūte bodhisattvo mahāsattvo 'vinivartanīyo veditavyaḥ.",
    "K03psp_4u:4211": " yaḥ subhūte bodhisattvo mahāsattvaḥ skandhebhyo vinivṛtto dhātubhyo vinivṛtta āyatanebhyo",
    "K03psp_4u:4212": " vinivṛttaḥ pratītyasamutpādād vinivṛttaḥ pratītyasamutpādāṅgebhyo vinivṛtto 'yaṃ",
    "K03psp_4u:4213": " subhūte bodhisattvo mahāsattvo 'vinivartanīyo veditavyaḥ. yaḥ subhūte bodhisattvo",
    "K03psp_4u:4214": " mahāsattvo dānapāramitāyā vinivṛttaḥ,",
    "K03psp_4u:4215": " evaṃ śīlapāramitāyāḥ kṣāntipāramitāyā vīryapāramitāyā dhyānapāramitāyāḥ prajñāpāramitāyā vinivṛttaḥ,",
    "K03psp_4u:4216": " adhyātmaśūnyatāyā yāvad abhāvasvabhāvaśūnyatāyā vinivṛttaḥ,",
    "K03psp_4u:4217": " smṛtyupasthānebhyo vinivṛttaḥ,",
    "K03psp_4u:4218": " evaṃ samyakprahāṇarddhipādendriyabalabodhyaṅgamārgād vinivṛttaḥ,",
    "K03psp_4u:4219": " āryasatyāpramāṇadhyānārūpyasamāpattibhyo vinivṛttaḥ,",
    "K03psp_4u:4220": " sarvavimokṣasamādhisamāpattidhāraṇīmukhebhyo vinivṛttaḥ,",
    "K03psp_4u:4221": " abhijñādaśabalavaiśāradyapratisaṃvidāveṇikabuddhadharmebhyo vinivṛttaḥ,",
    "K03psp_4u:4222": " śrāvakapratyekabuddhabhūmer vinivṛttaḥ,",
    "K03psp_4u:4223": " anuttarāyāḥ samyaksaṃbodher vinivṛttaḥ,",
    "K03psp_4u:4224": " ayaṃ subhūte bodhisattvo mahāsattvo 'vinivartanīyo veditavyaḥ. tat kasya hetoḥ?",
    "K03psp_4u:4225": " tathā hi subhūte rūpasya svabhāvo na saṃvidyate. evaṃ vedanāyāḥ saṃjñāyāḥ saṃskārāṇāṃ,",
    "K03psp_4u:4226": " vijñānasya svabhāvo na saṃvidyate yatra bodhisattvo mahāsattvaḥ pratiṣṭhet. evaṃ skandhadhātvāyatanapratītyasamutpādapratītyasamutpādāṅgānāṃ svabhāvo na saṃvidyate,",
    "K03psp_4u:4227": " evaṃ yāvad anuttarāyāḥ samyaksaṃbodheḥ svabhāvo na saṃvidyate yatra bodhisattvo mahāsattvaḥ pratiṣṭhet. iti nirvedhāṅgasthitasyāvaivartikalakṣaṇam",
    "K03psp_4u:4228": " punar aparaṃ subhūte bodhisattvo mahāsattva ito bahirdhānāṃ yeṣāṃ śramaṇabrāhmaṇānāṃ mukham ullokayati,",
    "K03psp_4u:4229": " ime bhagavantaḥ śramaṇabrāhmaṇājñeyaṃ jānanti dṛśyaṃ paśyanti samyagdṛṣṭiṃ prajñāṃ",
    "K03psp_4u:4230": " ca prajñāpayantīti nedaṃ sthānaṃ vidyate. na vicikitsām āpadyate na śīlavrataṃ parāmṛṣati na kudṛṣṭiṃ patati,",
    "K03psp_4u:4231": " na kautukamaṅgalena śuddhiṃ pratyeti,",
    "K03psp_4u:4232": " nānyeṣāṃ devānāṃ namaskāraṃ karoti. puṣpair vā gandhair vā dhūpair vā vilepanair",
    "K03psp_4u:4233": " vā cūrṇair vā cīvarair vā cchatrair vā dhvajair vā patākābhir vā nānyeṣāṃ dātavyaṃ",
    "K03psp_4u:4234": " vā kartavyaṃ vā manyate,",
    "K03psp_4u:4235": " ebhiḥ subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ.",
    "K03psp_4u:4236": " iti nirvedhāṅgasthitasyāvaivartikalakṣaṇaṃ dvitīyam",
    "K03psp_4u:4237": " punar aparaṃ subhūte 'vinivartanīyo bodhisattvo mahāsattvo na mithyādṛṣṭiko bhavati,",
    "K03psp_4u:4238": " na narakeṣūpapadyate na yamaloke na tiryagyonyāṃ nāsureṣūpapadyate na pratyanteṣu",
    "K03psp_4u:4239": " janapadeṣūpapadyate na jaḍamūko bhavati na dīrghāyuṣkeṣu deveṣūpapadyate na ca strībhāvaṃ parigṛhṇāti,",
    "K03psp_4u:4240": " ebhiḥ subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ.",
    "K03psp_4u:4241": " iti nirvedhāṅgasthitasyāvaivartikalakṣaṇaṃ tṛtīyam",
    "K03psp_4u:4242": " punar aparaṃ subhūte 'vinivartanīyo bodhisattvo mahāsattvo daśakuśalān karmapathān samādāya vartate sa ātmanā ca prāṇātipātāt prativirato bhavati,",
    "K03psp_4u:4243": " parāṃś ca prāṇātipātaviratau samādāpayati,",
    "K03psp_4u:4244": " prāṇātipātavirateś ca varṇaṃ bhāṣate,",
    "K03psp_4u:4245": " ye cānye prāṇātipātāt prativiratā bhavanti,",
    "K03psp_4u:4246": " teṣāṃ ca varṇavādī bhavati samanujñaḥ.",
    "K03psp_4u:4247": " evam adattādānāt kāmamithyācārāt mṛṣāvādāt piśunavacanāt paruṣavacanād avadyapralāpād abhidhyāyā vyāpādād,",
    "K03psp_4u:4248": " ātmanā ca mithyādṛṣṭeḥ prativirato bhavati,",
    "K03psp_4u:4249": " parāṃś ca mithyādṛṣṭiviratau samādāpayati,",
    "K03psp_4u:4250": " mithyādṛṣṭivirateś ca varṇaṃ bhāṣate,",
    "K03psp_4u:4251": " ye cānye mithyādṛṣṭeḥ prativiratā bhavanti,",
    "K03psp_4u:4252": " teṣāñ ca varṇavādī bhavati samanujñaḥ,",
    "K03psp_4u:4253": " ebhir api subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ.",
    "K03psp_4u:4254": " punar aparaṃ subhūte 'vinivartanīyo bodhisattvo mahāsattvaḥ svapnāntaragato 'pi daśākuśalān karmapathānnādhyāpadyate,",
    "K03psp_4u:4255": " ebhir api subhūte ākārair ebhir liṅgair ebhir nimittaiḥ samanvāgato 'vinivartanīyo (PSP_4:144)",
    "K03psp_4u:4256": " bodhisattvo mahāsattvo veditavyaḥ.",
    "K03psp_4u:4257": " iti nirvedhāṅgasthitasyāvaivartikalakṣaṇaṃ caturtham",
    "K03psp_4u:4258": " punar aparaṃ subhūte 'vinivartanīyo bodhisattvo mahāsattvo yadā dānapāramitāyāṃ vartate,",
    "K03psp_4u:4259": " śīlapāramitāyāṃ vartate kṣāntipāramitāyāṃ vartate vīryapāramitāyāṃ vartate dhyānapāramitāyāṃ vartate,",
    "K03psp_4u:4260": " yadā prajñāpāramitāyāṃ vartate,",
    "K03psp_4u:4261": " tadā sarvasattvānāṃ kṛtena dānaṃ dadāti,",
    "K03psp_4u:4262": " evaṃ śīlaṃ rakṣati kṣāntyā saṃpādayati vīryam ārabhate dhyānaṃ samāpadyate sarvasattvānāṃ kṛtena prajñāṃ bhāvayati,",
    "K03psp_4u:4263": " ebhiḥ subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ.",
    "K03psp_4u:4264": " punar aparaṃ subhūte 'vinivartanīyo bodhisattvo mahāsattvo yānyān dharmān paryavāpnoti",
    "K03psp_4u:4265": " sūtraṃ geyaṃ vyākaraṇam itivṛttakaṃ yāvad avadānopadeśaṃ tattad dharmadānaṃ dadata evaṃ bhavati,",
    "K03psp_4u:4266": " sarvasattvānām anena dānena dhārmikā abhiprāyāḥ paripūriṅ gacchantu,",
    "K03psp_4u:4267": " sa tad dharmadānaṃ sarvasattvasādhāraṇaṃ kṛtvā anuttarāyai samyaksaṃbodhaye pariṇāmayati,",
    "K03psp_4u:4268": " ebhiḥ subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ.",
    "K03psp_4u:4269": " iti nirvedhāṅgasthitasyāvaivartikalakṣaṇaṃ pañcamam",
    "K03psp_4u:4270": " punar aparaṃ subhūte 'vinivartanīyasya bodhisattvasya mahāsattvasya gambhīreṣu dharmeṣu nāsti kāṅkṣā nāsti vimatir nāsti vicikitsā.",
    "K03psp_4u:4271": " subhūtir āha:",
    "K03psp_4u:4272": " kena kāraṇena bhagavann avinivartanīyasya bodhisattvasya mahāsattvasya gambhīreṣu dharmeṣu nāsti kāṅkṣā nāsti vimatir nāsti vicikitsā?",
    "K03psp_4u:4273": " bhagavān āha:",
    "K03psp_4u:4274": " tathā hi subhūte 'vinivartanīyo bodhisattvo mahāsattvo na kaṃcid dharmaṃ samanupaśyati",
    "K03psp_4u:4275": " rūpaṃ vā vedanāṃ vā saṃjñāṃ vā saṃskārāṃ vā vijñānaṃ vā skandhān vā dhātūn vā āyatanāni",
    "K03psp_4u:4276": " vā pratītyasamutpādaṃ vā pratītyasamutpādāṅgāni vā samanupaśyati,",
    "K03psp_4u:4277": " sarvapāramitā vā sarvaśūnyatā vā sarvavimokṣasamādhisamāpattidhāraṇīmukhāni vā saptatriṃśadbodhipakṣyān",
    "K03psp_4u:4278": " vā dharmān apramāṇadhyānārūpyasamāpattīr vā āryasatyāni vā śūnyatānimittāpraṇihitā",
    "K03psp_4u:4279": " vā daśatathāgatabalāni vā vaiśāradyāni pratisaṃvido vā āveṇikān buddhadharmān na samanupaśyati,",
    "K03psp_4u:4280": " anuttarāṃ vā samyaksaṃbodhiṃ na samanupaśyati,",
    "K03psp_4u:4281": " yatra kāṅkṣā vā vimatir vā vicikitsā vā syāt,",
    "K03psp_4u:4282": " ebhiḥ subhūte ākārair ebhir liṅgair ebhir nimittaiḥ samanvāgato (PSP_4:145)",
    "K03psp_4u:4283": " 'vinivartanīyo bodhisattvo mahāsattvo veditavyaḥ.",
    "K03psp_4u:4284": " iti nirvedhāṅgasthitasyāvaivartikalakṣaṇam ṣaṣṭham",
    "K03psp_4u:4285": " punar aparaṃ subhūte 'vinivartanīyo bodhisattvo mahāsattvaḥ snigdhena kāyakarmaṇā",
    "K03psp_4u:4286": " manaāpena snigdhena vākkarmaṇā manaāpena snigdhena manaskarmaṇā manaāpena kāntena",
    "K03psp_4u:4287": " samanvāgato bhavati,",
    "K03psp_4u:4288": " ebhiḥ subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ.",
    "K03psp_4u:4289": " punar aparaṃ subhūte 'vinivartanīyo bodhisattvo mahāsattvaḥ satatasamitaṃ maitreṇa",
    "K03psp_4u:4290": " kāyakarmaṇā manaāpena maitreṇa vākkarmaṇā manaāpena maitreṇa manaskarmaṇā manaāpena",
    "K03psp_4u:4291": " kāntena samanvāgato bhavati,",
    "K03psp_4u:4292": " ebhir api subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ.",
    "K03psp_4u:4293": " iti nirvedhāṅgasthitasyāvaivartikalakṣaṇaṃ saptamam",
    "K03psp_4u:4294": " punar aparaṃ subhūte 'vinivartanīyo bodhisattvo mahāsattvaḥ pañcabhir nivaraṇaiḥ sārdhaṃ na saṃvasati,",
    "K03psp_4u:4295": " kāmacchandena vyāpādena styānamiddhena uddhatakaukṛtyena vicikitsayā,",
    "K03psp_4u:4296": " ebhiḥ subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ.",
    "K03psp_4u:4297": " iti nirvedhāṅgasthitasyāvaivartikalakṣaṇam aṣṭamam",
    "K03psp_4u:4298": " punar aparaṃ subhūte 'vinivartanīyasya bodhisattvasya mahāsattvasya sarveṇa sarvam anuśayo nāsti,",
    "K03psp_4u:4299": " ebhiḥ subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ.",
    "K03psp_4u:4300": " iti nirvedhāṅgasthitasyāvaivartikalakṣaṇaṃ navamam",
    "K03psp_4u:4301": " punar aparaṃ subhūte 'vinivartanīyo bodhisattvo mahāsattvo 'tikrāman vā pratikrāman vā na bhrāntacitto 'tikrāmati vā pratikrāmati vā,",
    "K03psp_4u:4302": " so 'tikrāman vā pratikrāman vā upasthitasmṛtir atikrāmati,",
    "K03psp_4u:4303": " upasthitasmṛtir eva pratikrāmati. smṛtimāṃś caiva gacchati ca kramati tiṣṭhati niṣīdati śayyāṃ ca kalpayati na sahasā bhūmau pādāv utkṣipati,",
    "K03psp_4u:4304": " na sahasā bhūmau pādau pratikṣipati na sahasā bhūmau pādau nikṣipati,",
    "K03psp_4u:4305": " smṛtimān eva sa pādau utkṣipati pratikṣipati nikṣipati,",
    "K03psp_4u:4306": " sa paśyann eva bhūpradeśam ākrāmati,",
    "K03psp_4u:4307": " ebhiḥ subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo (PSP_4:146)",
    "K03psp_4u:4308": " mahāsattvo veditavyaḥ.",
    "K03psp_4u:4309": " iti nirvedhāṅgasthitasyāvaivartikalakṣaṇaṃ daśamam",
    "K03psp_4u:4310": " punar aparaṃ subhūte 'vinivartanīyasya bodhisattvasya mahāsattvasya cīvaraparibhoge na kāyajugupsito bhavati,",
    "K03psp_4u:4311": " na yūkilaś caukṣasamudācāraḥ śucisamudācāraḥ subhūte 'vinivartanīyo bodhisattvo mahāsattvo 'lpābādhaś ca bhavati,",
    "K03psp_4u:4312": " ebhiḥ subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ.",
    "K03psp_4u:4313": " ity uṣmagatāvasthasyāvaivartikalakṣaṇam ekādaśam",
    "K03psp_4u:4314": " punar aparaṃ subhūte bodhisattvasya mahāsattvasya yāni tāni aśītikrimikulasahasrāṇi kāye prativasanti kāyaṃ bhakṣayanti,",
    "K03psp_4u:4315": " tāny avinivartanīyasya bodhisattvasya mahāsattvasya sarveṇa sarvaṃ kāye na saṃvidyate. tat kasya hetoḥ?",
    "K03psp_4u:4316": " tathā hi subhūte tāni kuśalamūlāni bodhisattvasya mahāsattvasya sarvalokābhyudgatāni,",
    "K03psp_4u:4317": " tena bodhisattvasya mahāsattvasya tāny aśītikrimikulasahasrāṇi kāye na saṃvidyante. yathāyathā subhūte bodhisattvasya mahāsattvasyaitāni kuśalamūlāni",
    "K03psp_4u:4318": " tathātathā bodhisattvo mahāsattvaḥ kāyapariśuddhiñ ca vākpariśuddhiñ ca cittapariśuddhiṃ ca pratigṛhṇāti,",
    "K03psp_4u:4319": " ebhiḥ subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ.",
    "K03psp_4u:4320": " iti nirvedhāṅgasthitasyāvaivartikalakṣaṇaṃ dvādaśam",
    "K03psp_4u:4321": " evam ukte āyuṣmān subhūtir bhagavantam etad avocat:",
    "K03psp_4u:4322": " kathaṃ punar bhagavan bodhisattvasya mahāsattvasya kāyapariśuddhiś ca vākpariśuddhiś ca cittapariśuddhiś ca bhavati?",
    "K03psp_4u:4323": " bhagavān āha:",
    "K03psp_4u:4324": " yathāyathā subhūte bodhisattvasya mahāsattvasya tāni kuśalamūlāni pravardhante,",
    "K03psp_4u:4325": " tathātathā kāyacakratvaṃ vākcakratvaṃ cittacakratvaṃ ca kāyavākcittakauṭilyatāñ ca",
    "K03psp_4u:4326": " taiḥ kuśalamūlaiḥ pariśodhayati. iyaṃ subhūte bodhisattvasya mahāsattvasya kāyapariśuddhiś",
    "K03psp_4u:4327": " ca vākpariśuddhiś ca cittapariśuddhiś ca,",
    "K03psp_4u:4328": " sa tayā kāyapariśuddhyā vākpariśuddhyā cittapariśuddhyā ca śrāvakabhūmiṃ ca pratyekabuddhabhūmiñ cātikrāmati. iyaṃ subhūte bodhisattvasya mahāsattvasya",
    "K03psp_4u:4329": " kāyapariśuddhiś ca vākpariśuddhiś ca cittapariśuddhiś ca,",
    "K03psp_4u:4330": " ebhiḥ subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ.",
    "K03psp_4u:4331": " iti nirvedhāṅgasthitasyāvaivartikalakṣaṇaṃ trayodaśam",
    "K03psp_4u:4332": " punar aparaṃ subhūte 'vinivartanīyo bodhisattvo mahāsattvo na lābhasatkāraguruko bhavati na piṇḍapātaguruko bhavati yāvan na cīvaraguruko bhavati,",
    "K03psp_4u:4333": " sa dvādaśadhūtaguṇasamādāne vartate,",
    "K03psp_4u:4334": " ebhiḥ subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ.",
    "K03psp_4u:4335": " iti nirvedhāṅgasthitasyāvaivartikalakṣaṇaṃ caturdaśam",
    "K03psp_4u:4336": " punar aparaṃ subhūte 'vinivartanīyasya bodhisattvasya mahāsattvasya na mātsaryacittam",
    "K03psp_4u:4337": " utpadyate na dauḥśīlyacittam utpadyate na kṣubdhacittam utpadyate na kausīdyacittam",
    "K03psp_4u:4338": " utpadyate nāsamāhitacittam utpadyate na dauṣprajñācittam utpadyate nerṣyācittam utpadyate",
    "K03psp_4u:4339": " ebhiḥ subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo",
    "K03psp_4u:4340": " mahāsattvo veditavyaḥ.",
    "K03psp_4u:4341": " iti nirvedhāṅgasthitasyāvaivartikalakṣaṇaṃ pañcadaśam",
    "K03psp_4u:4342": " punar aparaṃ subhūte 'vinivartanīyo bodhisattvo mahāsattvaḥ sthirabuddhiś ca bhavati satkṛtya ca parato dharmaṃ śṛṇoti,",
    "K03psp_4u:4343": " yat kiṃcit parato dharmaṃ śṛṇoti tat sarvaṃ prajñāpāramitāyāṃ saṃsyandayati yāni tāni laukikāni kṛtyāni tāni sarvāṇi prajñāpāramitām āgamya dharmatayā saṃsyandayati,",
    "K03psp_4u:4344": " na taṃ dharmaṃ samanupaśyati,",
    "K03psp_4u:4345": " yo dharmadhātau na yujyate sarvaṃ taṃ prajñāpāramitāyāṃ yujyamānaṃ samanupaśyati,",
    "K03psp_4u:4346": " idaṃ subhūte bodhisattvasya mahāsattvasyāvinivartanīyalakṣaṇaṃ veditavyam.",
    "K03psp_4u:4347": " iti nirvedhāṅgasthitasyāvaivartikalakṣaṇaṃ ṣoḍaśam",
    "K03psp_4u:4348": " punar aparaṃ subhūte māraḥ pāpīyān avinivartanīyasya bodhisattvasya mahāsattvasya",
    "K03psp_4u:4349": " aṣṭau mahānirayān purato 'bhinirmāya tatraikaikasmin mahāniraye bahūni bodhisattvaśatāni",
    "K03psp_4u:4350": " bahūni bodhisattvasahasrāṇi bahūni bodhisattvaśatasahasrāṇi bahūni bodhisattvakoṭīniyutaśatasahasrāṇi",
    "K03psp_4u:4351": " dahyamānāni pacyamānāni duḥkhī tīvrī kharāṃ kaṭukāṃ vedanāṃ pratyanubhavamānāny (PSP_4:148)",
    "K03psp_4u:4352": " abhinirmiṇoti,",
    "K03psp_4u:4353": " evaṃ ca vakṣyati:",
    "K03psp_4u:4354": " ime te bodhisattvā mahāsattvā avinivartanīyās tathāgatair vyākṛtās teṣu mahānarakeṣūpapannās,",
    "K03psp_4u:4355": " tvam api nairayikas tathāgatair arhadbhiḥ samyaksaṃbuddhair,",
    "K03psp_4u:4356": " yas tvam avinivartanīyatāyai vyākṛtaḥ,",
    "K03psp_4u:4357": " punar eva tvam etad bodhicittaṃ pratiniḥsṛjya,",
    "K03psp_4u:4358": " evaṃ tvaṃ mahānirayeṣu nopapatsyase,",
    "K03psp_4u:4359": " tataḥ tvaṃ svargopago bhaviṣyasi.",
    "K03psp_4u:4360": " sacet subhūte bodhisattvasya mahāsattvasya cittaṃ na kṣubhyati na kāṅkṣati na vicikitsati,",
    "K03psp_4u:4361": " veditavyaṃ vyākṛto 'yaṃ bodhisattvo mahāsattvas taiḥ pūrvakais tathāgatair arhadbhiḥ samyaksaṃbuddhair,",
    "K03psp_4u:4362": " niyato 'yaṃ bodhisattvo mahāsattvo 'vaivartyadhātau sthānaṃ subhūte 'navakāśo yad",
    "K03psp_4u:4363": " avinivartanīyo bodhisattvo mahāsattvo narake vā tiryagyonau vā yamaloke vā asureṣu vā kāyeṣūpapadyate,",
    "K03psp_4u:4364": " naitat sthānaṃ vidyate,",
    "K03psp_4u:4365": " ebhir api subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ.",
    "K03psp_4u:4366": " iti mūrdhagatāvasthasyāvaivartikalakṣaṇaṃ saptadaśam",
    "K03psp_4u:4367": " punar aparaṃ subhūte 'vinivartanīyasya bodhisattvasya mahāsattvasya māraḥ pāpīyān śramaṇaveṣeṇopasaṃkramyaivaṃ vakṣyati:",
    "K03psp_4u:4368": " yat tvayā pūrvaśrutaṃ,",
    "K03psp_4u:4369": " evaṃ mayā dānapāramitā pariśodhayitavyā,",
    "K03psp_4u:4370": " evaṃ mayā śīlapāramitā pariśodhayitavyā,",
    "K03psp_4u:4371": " evaṃ mayā kṣāntipāramitā pariśodhayitavyā,",
    "K03psp_4u:4372": " evaṃ mayā vīryapāramitā pariśodhayitavyā evaṃ mayā dhyānapāramitā pariśodhayitavyā,",
    "K03psp_4u:4373": " evaṃ mayā prajñāpāramitā pariśodhayitavyā,",
    "K03psp_4u:4374": " evaṃ mayā yāvad anuttarā samyaksaṃbodhir abhisaṃboddhavyā,",
    "K03psp_4u:4375": " tat sarvaṃ pratideśaya yat tvayā pūrvam atītānāgatapratyutpannānāṃ tathāgatānām arhatāṃ",
    "K03psp_4u:4376": " samyaksaṃbuddhānāṃ saśrāvakasaṃghānāṃ prathamacittotpādam upādāya yāvat saddharmasthitir",
    "K03psp_4u:4377": " etasminn antare yat kuśalamūlaṃ tat sarvam anumoditan tat pratideśaya tan nisṛja,",
    "K03psp_4u:4378": " yad etat tvayā śrutaṃ naitad buddhavacanaṃ naitat samyaksaṃbuddhena bhāṣitaṃ kavikṛtakaṃ kāvyam etat,",
    "K03psp_4u:4379": " yad ahaṃ bhāṣe etad buddhavacanam etat tathāgatena bhāṣitam.",
    "K03psp_4u:4380": " saced bodhisattvo mahāsattvaḥ kṣubhyati kāṅkṣati vicikitsati,",
    "K03psp_4u:4381": " veditavyam evam eṣa bodhisattvo mahāsattvo 'vyākṛtas tathāgatair arhadbhiḥ samyaksaṃbuddhair,",
    "K03psp_4u:4382": " aniyato 'yaṃ bodhisattvo mahāsattvo,",
    "K03psp_4u:4383": " nāyaṃ bodhisattvo (PSP_4:149)",
    "K03psp_4u:4384": " mahāsattvo 'vinivartanīyadhātau sthitaḥ.",
    "K03psp_4u:4385": " sacet punaḥ subhūte bodhisattvo mahāsattvo na kṣubhyati na kāṅkṣati na vicikitsati,",
    "K03psp_4u:4386": " dharmatāṃ pratisarati,",
    "K03psp_4u:4387": " anabhisaṃskāram anutpādaṃ pratisarati,",
    "K03psp_4u:4388": " na parasya śraddhayā gacchati,",
    "K03psp_4u:4389": " aparapraṇeyaś ca bhavati,",
    "K03psp_4u:4390": " dānapāramitāyāṃ śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāṃ prajñāpāramitāyām aparapraṇeyaś ca bhavati yāvad anuttarāyāṃ",
    "K03psp_4u:4391": " tadyathāpi nāma arhan kṣīṇāsravo bhikṣur na parasya śraddhayā gacchati pratyakṣakārī",
    "K03psp_4u:4392": " dharmatāyām asaṃhāryo bhavati māreṇa pāpīyasā. evam eva subhūte 'navamardanīyo bodhisattvo",
    "K03psp_4u:4393": " mahāsattvaḥ śrāvakayānikair vā pratyekabuddhayānikair vā,",
    "K03psp_4u:4394": " apratyudāvartanīyadharmā ca bhavati śrāvakayānikair vā pratyekabuddhayānikair vā buddhayānikair vā anuttarāyāṃ samyaksaṃbodhau,",
    "K03psp_4u:4395": " niyato 'yaṃ bodhisattvo mahāsattvo 'vinivartanīyadhātau sthito 'parapraṇeyaś ca bhavati,",
    "K03psp_4u:4396": " sa tathāgatasyārhataḥ samyaksaṃbuddhasyāpi śraddhayā na gacchati,",
    "K03psp_4u:4397": " prāg eva śrāvakayānikānāṃ vā pratyekabuddhayānikānāṃ vā buddhayānikānāṃ vā prāg eva mārasya pāpīyasaḥ,",
    "K03psp_4u:4398": " prāg evānyatīrthikānāṃ parivrājakānāṃ vā śraddhayā gacchen naitat sthānaṃ vidyate. tat kasya hetoḥ?",
    "K03psp_4u:4399": " tathā hi subhūte bodhisattvo mahāsattvo na kaṃcid dharmaṃ samanupaśyati,",
    "K03psp_4u:4400": " yasya śraddhayā gacched rūpasya vā vedanāyā vā saṃjñāyā vā saṃskārāṇāṃ vā vijñānasya vā,",
    "K03psp_4u:4401": " rūpatathatāyā vā vedanātathatāyā vā saṃjñātathatāyā vā saṃskāratathatāyā vā vijñānatathatāyā vā,",
    "K03psp_4u:4402": " evaṃ skandhadhātvāyatanapratītyasamutpādaṃ pratītyasamutpādāṅgāni sarvapāramitāḥ",
    "K03psp_4u:4403": " sarvaśūnyatāsarvavimokṣasamādhisamāpattidhāraṇīmukhāni bodhipakṣyadharmān apramāṇadhyānārūpyasamāpattīr",
    "K03psp_4u:4404": " āryasatyābhijñāśūnyatānimittāpraṇihitāni daśabalavaiśāradyapratisaṃvidāveṇikabuddhadharmān",
    "K03psp_4u:4405": " anuttarāṃ ca samyaksaṃbodhiṃ na samanupaśyati yāvad anuttarāyāḥ samyaksaṃbodhes tathatān na samanupaśyati,",
    "K03psp_4u:4406": " ebhiḥ subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ.",
    "K03psp_4u:4407": " iti mūrdhagatāvasthasyāvaivartikalakṣaṇam aṣṭādaśam",
    "K03psp_4u:4408": " punar aparaṃ subhūte māraḥ pāpīyān bhikṣuveṣenāvinivartanīyasya bodhisattvasya mahāsattvasyopasaṃkramyaivaṃ vakṣyati:",
    "K03psp_4u:4409": " saṃsāracārikaiṣā naiṣā sarvākārajñatācārikā,",
    "K03psp_4u:4410": " ihaiva tvaṃ duḥkhasyāntaṃ kuru.",
    "K03psp_4u:4411": " sa khalu punar māraḥ pāpīyān bodhisattvasya mahāsattvasya mārgapratirūpakam upadekṣyati,",
    "K03psp_4u:4412": " yo 'sau mārgapratirūpakaḥ saṃsārāvacarair laukikair ākārair yadi vāsti saṃjñā yadi vā prathamaṃ dhyānaṃ yāvan naivasaṃjñānāsaṃjñāyatanam upadekṣyati:",
    "K03psp_4u:4413": " ayam āyuṣman mārgaḥ,",
    "K03psp_4u:4414": " iyaṃ pratipad yena mārgeṇa yayā pratipadā srotaāpattiphalam anuprāpsyasi,",
    "K03psp_4u:4415": " sakṛdāgāmiphalam anāgāmiphalaṃ yena mārgeṇārhattvam anuprāpsyasi,",
    "K03psp_4u:4416": " anenāyuṣman mārgeṇānayā pratipadā ihaiva tvaṃ duḥkhasyāntaṃ kuru,",
    "K03psp_4u:4417": " na tu tāni saṃsārāvacarāṇi duḥkhāni pratyanubhaviṣyasi,",
    "K03psp_4u:4418": " aho batāyam ihaiva tavātmabhāvo na nirvṛtto bhavet,",
    "K03psp_4u:4419": " kutas tvam anyam ātmabhāvaṃ pratigṛhītavyaṃ manyase?",
    "K03psp_4u:4420": " sacet punaḥ subhūte bodhisattvasya mahāsattvasya cittaṃ na kṣubhyati na calati,",
    "K03psp_4u:4421": " uttare cāsyaivaṃ bhavati,",
    "K03psp_4u:4422": " bahukaro me 'yaṃ bhikṣur yo 'yaṃ mārgapratirūpakam upadiśati,",
    "K03psp_4u:4423": " yo mārgapratirūpako naivaṃ srotaāpattiphalasākṣātkriyāyai saṃvartate,",
    "K03psp_4u:4424": " na sakṛdāgāmiphalasākṣātkriyāyai saṃvartate,",
    "K03psp_4u:4425": " nānāgāmiphalasākṣātkriyāyai saṃvartate nārhattvaphalasākṣātkriyāyai saṃvartate,",
    "K03psp_4u:4426": " na pratyekabuddhaphalasākṣātkriyāyai saṃvartate,",
    "K03psp_4u:4427": " nānuttarāyāḥ samyaksaṃbodheḥ sākṣātkriyāyai saṃvartate. uttare cāsya harṣa utpadyate,",
    "K03psp_4u:4428": " bahukaro me 'yaṃ bhikṣur yo mamaitāny aṅgāny upadiśati,",
    "K03psp_4u:4429": " yāni mayaivaṃ buddhvā sarveṣv api triṣu yāneṣu śikṣitavyam.",
    "K03psp_4u:4430": " tam enaṃ māraḥ pāpīyān bodhisattvaṃ mahāsattvaṃ harṣitaṃ viditvā evaṃ vakṣyati:",
    "K03psp_4u:4431": " icchasi tvaṃ kulaputra tān bodhisattvān mahāsattvān draṣṭuṃ yair bodhisattvair mahāsattvair",
    "K03psp_4u:4432": " gaṅgānadīvālukopamā buddhā bhagavantaḥ pratyupasthitāḥ pūjitāś cīvarapiṇḍapātaśayanāsanaglānapratyayabhaiṣajyapariṣkārair,",
    "K03psp_4u:4433": " gaṅgānadīvālukopamānāṃ ca tathāgatānām arhatāṃ samyaksaṃbuddhānām antike dānapāramitā",
    "K03psp_4u:4434": " paripūritā śīlapāramitā paripūritā kṣāntipāramitā paripūritā vīryapāramitā paripūritā",
    "K03psp_4u:4435": " dhyānapāramitā paripūritā prajñāpāramitā paripūritā,",
    "K03psp_4u:4436": " gaṅgānadīvālukopamāś caiva buddhā bhagavantaḥ paryupāsitāḥ paripṛcchitāḥ paripraśnīkṛtā,",
    "K03psp_4u:4437": " asyaiva bodhisattvayānasyārthāya kathaṃ bodhisattvair mahāsattvair bodhisattvayāne sthātavyaṃ?",
    "K03psp_4u:4438": " kathaṃ dānapāramitāyāṃ caratā śīlapāramitāyāṃ caratā kṣāntipāramitāyāṃ caratā vīryapāramitāyāṃ caratā dhyānapāramitāyāṃ caratā prajñāpāramitāyāṃ caratā sthātavyam? evaṃ (PSP_4:151)",
    "K03psp_4u:4439": " smṛtyupasthānasamyakprahāṇarddhipādendriyabalabodhyaṅgamārgasarvaśūnyatāsarvavimokṣasamādhisamāpattidhāraṇīmukheṣv",
    "K03psp_4u:4440": " apramāṇadhyānārūpyasamāpattidaśabalavaiśāradyapratisaṃvidāveṇikabuddhadharmeṣu yāvat",
    "K03psp_4u:4441": " mahāmaitryāṃ mahākaruṇāyāṃ caratā sthātavyam?",
    "K03psp_4u:4442": " yathā tair buddhair bhagavadbhir ākhyātaṃ tathā sthitvā tathā caritvā tathā yogam āpadyāpi tair eva tāvad bodhisattvair mahāsattvair anuttarā samyaksaṃbodhir nābhisaṃbuddhā,",
    "K03psp_4u:4443": " tathā caritais tathānuśāsitais tathā sthitais tathā śikṣamāṇaiḥ sarvākārajñatā nānuprāptā,",
    "K03psp_4u:4444": " kutaḥ punas tvam anuttarāṃ samyaksaṃbodhim anuprāpsyasi?",
    "K03psp_4u:4445": " saced bodhisattvasya mahāsattvasya evaṃ vivecyamānasya cittasyānyathātvaṃ na bhavati nottrasyati na saṃtrasyati na saṃtrāsam āpadyate,",
    "K03psp_4u:4446": " uttare cāsya harṣa utpadyate,",
    "K03psp_4u:4447": " bahukaro me 'yaṃ bhikṣur yo mamaitāny aṅgāny upadiśati,",
    "K03psp_4u:4448": " yair aṅgaiḥ srotaāpattiphalaṃ prāpyate sakṛdāgāmiphalam anāgāmiphalam arhattvaṃ pratyekabodhir yāvat sarvākārajñatānuprāpyate.",
    "K03psp_4u:4449": " tataḥ sa punar māraḥ pāpīyān bodhisattvasya mahāsattvasya cittasyānavalīnatāṃ viditvā tatraiva pṛthivīpradeśe saṃbahulān bhikṣūn abhinirmiṇoti,",
    "K03psp_4u:4450": " evaṃ ca vācaṃ bhāṣate:",
    "K03psp_4u:4451": " ime te 'rhantaḥ kṣīṇāsravā ye te 'nuttarāyāṃ samyaksaṃbodhau saṃprasthitā abhūvaṃs te 'rhattve sthitāḥ,",
    "K03psp_4u:4452": " kutaḥ punas tvam anuttarāṃ samyaksaṃbodhim abhisaṃbhotsyase?",
    "K03psp_4u:4453": " sacet punar bodhisattvasya mahāsattvasyaivaṃ bhavati,",
    "K03psp_4u:4454": " māro batāyaṃ pāpīyān mārgapratirūpakam upadiśati,",
    "K03psp_4u:4455": " na ca bodhisattvo mahāsattvaḥ prajñāpāramitāyāṃ caran pratyudāvartyānuttarāyāḥ samyaksaṃbodheḥ śrāvakabhūmiṃ vā pratyekabuddhabhūmiṃ vā patati,",
    "K03psp_4u:4456": " uttare cāsyaivaṃ bhavati,",
    "K03psp_4u:4457": " asthānam anavakāśo yad bodhisattvo mahāsattvo dānapāramitāyāṃ caran śīlapāramitāyāṃ",
    "K03psp_4u:4458": " caran kṣāntipāramitāyāṃ caran vīryapāramitāyāṃ caran dhyānapāramitāyāṃ caran prajñāpāramitāyāṃ",
    "K03psp_4u:4459": " carann adhyātmaśūnyatāyāṃ caran bahirdhāśūnyatāyāṃ caran yāvad abhāvasvabhāvaśūnyatāyāṃ caran,",
    "K03psp_4u:4460": " smṛtyupasthāneṣu caran samyakprahāṇarddhipādendriyabalabodhyaṅgamārgeṣu caran sarvavimokṣasamādhisamāpattidhāraṇīmukheṣu carann apramāṇadhyānārūpyasamāpattiṣu",
    "K03psp_4u:4461": " āryasatyābhijñāsu caran,",
    "K03psp_4u:4462": " daśabalavaiśāradyapratisaṃvidāveṇikabuddhadharmā bhāvayan sarvākārajñatāṃ bhāvayann,",
    "K03psp_4u:4463": " anuttarāṃ samyaksaṃbodhim abhisaṃbhotsyateti (PSP_4:152)",
    "K03psp_4u:4464": " naitat sthānaṃ vidyate.",
    "K03psp_4u:4465": " iti kṣāntigatāvasthasyāvaivartikalakṣaṇam ekonaviṃśatitamam",
    "K03psp_4u:4466": " punar aparaṃ subhūte 'vinivartanīyasya bodhisattvasya mahāsattvasya prajñāpāramitāyāṃ carata evaṃ bhavati,",
    "K03psp_4u:4467": " saced evaṃ śikṣitvā yathā tathāgatenākhyātaṃ tayā caryayāvirahitasyaibhiḥ pāramitāpratisaṃyuktair",
    "K03psp_4u:4468": " manasikārair avirahito bodhisattvo mahāsattvo na parihīyate dānapāramitayā na parihīyate",
    "K03psp_4u:4469": " śīlapāramitayā na parihīyate kṣāntipāramitayā na parihīyate vīryapāramitayā na parihīyate",
    "K03psp_4u:4470": " dhyānapāramitayā na parihīyate prajñāpāramitayā na parihīyate adhyātmaśūnyatayā na",
    "K03psp_4u:4471": " parihīyate yāvad abhāvasvabhāvaśūnyatayā na parihīyate smṛtyupasthānasamyakprahāṇarddhipādendriyabalabodhyaṅgamārgair",
    "K03psp_4u:4472": " na parihīyate apramāṇadhyānārūpyasamāpattibhir na parihīyate śūnyatānimittāpraṇihitābhijñābhir",
    "K03psp_4u:4473": " na parihīyate sarvavimokṣasamādhisamāpattidhāraṇīmukhair na parihīyate daśabalavaiśāradyapratisaṃvidāveṇikabuddhadharmair",
    "K03psp_4u:4474": " na parihīyate sarvākārajñatayā.",
    "K03psp_4u:4475": " punar aparaṃ subhūte bodhisattvasya mahāsattvasya prajñāpāramitāyāṃ carata evaṃ bhavati,",
    "K03psp_4u:4476": " yo mārakarmāṇi budhyate sa na parihīyate 'nuttarāyāḥ samyaksaṃbodheḥ ebhiḥ subhūte",
    "K03psp_4u:4477": " ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo",
    "K03psp_4u:4478": " veditavyaḥ. ity agradharmagatāvasthasyāvaivartikalakṣaṇaṃ viṃśatitamam",
    "K03psp_4u:4479": " evam ukte āyuṣmān subhūtir bhagavantam etad avocat:",
    "K03psp_4u:4480": " kuto bhagavann avinivartanīyo bodhisattvo mahāsattvo 'vinivartanīya iti prajñāyate.",
    "K03psp_4u:4481": " bhagavān āha:",
    "K03psp_4u:4482": " rūpasaṃjñāyāḥ subhūte vivartito,",
    "K03psp_4u:4483": " vedanāsaṃjñāyāḥ saṃjñāsaṃjñāyāḥ saṃskārasaṃjñāyā vijñānasaṃjñāyā vivartito,",
    "K03psp_4u:4484": " dhātusaṃjñāyā āyatanasaṃjñāyāḥ pratītyasamutpādasaṃjñāyāḥ pratītyasamutpādāṅgasaṃjñāyā rāgasaṃjñāyā doṣasaṃjñāyā mohasaṃjñāyā dṛṣṭisaṃjñāyāḥ,",
    "K03psp_4u:4485": " dānapāramitāsaṃjñāyāḥ śīlapāramitāsaṃjñāyāḥ kṣāntipāramitāsaṃjñāyāḥ vīryapāramitāsaṃjñāyā dhyānapāramitāsaṃjñāyāḥ prajñāpāramitāsaṃjñāyā vivartito,",
    "K03psp_4u:4486": " 'dhyātmaśūnyatāsaṃjñāyā yāvad abhāvasvabhāvaśūnyatāsaṃjñāyāḥ smṛtyupasthānasaṃjñāyāḥ samyakprahāṇārddhipādendriyabalabodhyaṅgamārgasaṃjñāyā",
    "K03psp_4u:4487": " apramāṇadhyānārūpyasamāpattisaṃjñāyā vivartitaḥ,",
    "K03psp_4u:4488": " sarvavimokṣasamādhisamāpattidhāraṇīmukhasaṃjñāyāḥ śūnyatānimittāpraṇihitasaṃjñāyā abhijñāsaṃjñāyā vivartito,",
    "K03psp_4u:4489": " daśabalavaiśāradyasaṃjñāyāḥ pratisaṃvitsaṃjñāyā āveṇikabuddhadharmasaṃjñāyā vivartitaḥ,",
    "K03psp_4u:4490": " sarvākārajñatāsaṃjñāyā vivartitaḥ,",
    "K03psp_4u:4491": " śrāvakapratyekabuddhasaṃjñāyā vivartitaḥ,",
    "K03psp_4u:4492": " bodhisattvasaṃjñāyā vivartito yāvad buddhasaṃjñāyā vivartitaḥ. tat kasya hetoḥ?",
    "K03psp_4u:4493": " tathā hi subhūte 'vinivartanīyo bodhisattvo mahāsattvaḥ svalakṣaṇaśūnyair dharmair",
    "K03psp_4u:4494": " bodhisattvanyāmam avakrāntaḥ. sa tam api dharmaṃ nopalabhate anupalabhamāno nābhisaṃskaroty",
    "K03psp_4u:4495": " anabhisaṃskurvan notpādayati tenocyate 'nutpādakṣāntiko bodhisattvo mahāsattvo 'vinivartanīya ity,",
    "K03psp_4u:4496": " ebhiḥ subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ.",
    "K03psp_4u:4497": " iti darśanamārge duṣkhe dharmajñānakṣāntiḥ",
    "K03psp_4u:4498": " punar aparaṃ subhūte māraḥ pāpīyān bodhisattvaṃ mahāsattvam upasaṃkramyaivaṃ vicchandayiṣyati:",
    "K03psp_4u:4499": " ākāśasamaiṣā yad uta sarvākārajñatā ākāśabhāvanaiṣā abhāvasvabhāvalakṣaṇaśūnyatā,",
    "K03psp_4u:4500": " ete 'pi dharmā ākāśasamā abhāvasvabhāvāḥ svalakṣaṇaśūnyā na cākāśasamair dharmair abhāvasvabhāvaiḥ svalakṣaṇaśūnyaiḥ kaścid dharma upalabhyate,",
    "K03psp_4u:4501": " yo vābhisaṃbudhyate yena vābhisaṃbudhyate yaṃ vābhisaṃbudhyate,",
    "K03psp_4u:4502": " sarva ete ākāśasamā dharmā abhāvasvabhāvāḥ svalakṣaṇaśūnyā nirarthakaṃ tvaṃ vihanyase mārakarma etat paridīpitaṃ yad iyam anuttarā samyaksaṃbodhir",
    "K03psp_4u:4503": " naitat samyaksaṃbuddhabhāṣitam iti. tasmāt tvaṃ kulaputra pratiprasrambhaya etān",
    "K03psp_4u:4504": " manasikārān mā te dīrgharātram anarthāya duṣkhāya vinipātāya saṃvarterann iti. tatra",
    "K03psp_4u:4505": " tair bodhisattvayānikaiḥ kulaputraiḥ kuladuhitṛbhir vā tāḥ paribhāṣāḥ śrutvaivam upaparīkṣitavyaṃ,",
    "K03psp_4u:4506": " mārakarmāṇo tāni yo me 'nuttarāyāḥ samyaksaṃbodher vivecayati kiṃ cāpy ākāśasamāḥ sarvadharmā abhāvasvabhāvāḥ svalakṣaṇaśūnyās,",
    "K03psp_4u:4507": " tān sattvā na jānanti na paśyanti na budhyante tān vayam ākāśasamān abhāvasvabhāvān",
    "K03psp_4u:4508": " sarvadharmān svalakṣaṇaśūnyatāsaṃnāhaṃ saṃnahya sarvākārajñatām abhisaṃbuddhya sattvānāṃ",
    "K03psp_4u:4509": " dharmaṃ deśayiṣyāmo,",
    "K03psp_4u:4510": " 'prameyān sattvān srotaāpattiphale pratiṣṭhāpayiṣyāmaḥ,",
    "K03psp_4u:4511": " sakṛdāgāmiphale (PSP_4:154)",
    "K03psp_4u:4512": " 'nāgāmiphale 'rhattve pratiṣṭhāpayiṣyāmaḥ,",
    "K03psp_4u:4513": " pratyekāyāṃ bodhau pratiṣṭhāpayiṣyāmo,",
    "K03psp_4u:4514": " 'nuttarāyāṃ samyaksaṃbodhau pratiṣṭhāpayiṣyāmaḥ. tatra bodhisattvair mahāsattvaiḥ",
    "K03psp_4u:4515": " prathamacittotpādam upādāya imān dharmān śrutvā dṛḍhacittair bhavitavyam aprakampacittair",
    "K03psp_4u:4516": " bhavitavyam asaṃhāryacittair bhavitavyaṃ,",
    "K03psp_4u:4517": " ta ime yair dṛḍhacittatāyai aprakampacittatāyai asaṃhāryacittatāyai samanvāgatāḥ ṣaṭsu pāramitāsu caranto bodhisattvaniyāmam avakrāmayiṣyanti.",
    "K03psp_4u:4518": " iti duḥkhe dharmajñānam",
    "K03psp_4u:4519": " atha khalv āyuṣmān subhūtir bhagavantam etad avocat:",
    "K03psp_4u:4520": " kiṃ punar bhagavann avinivartanīyo bodhisattvo mahāsattvo 'vinivartanīyo vaktavyaḥ utāho vinivartanīyo bodhisattvo mahāsattvo 'vinivartanīyo",
    "K03psp_4u:4521": " evam ukte bhagavān āyuṣmantaṃ subhūtim etad avocat:",
    "K03psp_4u:4522": " avinivartanīyaḥ subhūte bodhisattvo mahāsattvo 'vinivartanīyo vaktavyaḥ,",
    "K03psp_4u:4523": " vinivartanīyo 'pi subhūte bodhisattvo mahāsattvo 'vinivartanīyo vaktavyaḥ.",
    "K03psp_4u:4524": " subhūtir āha:",
    "K03psp_4u:4525": " kathaṃ bhagavann avinivartanīyo bodhisattvo mahāsattvo 'vinivartanīyo vaktavyaḥ?",
    "K03psp_4u:4526": " kathaṃ ca vinivartanīyo bodhisattvo mahāsattvo 'vinivartanīyo vaktavyaḥ?",
    "K03psp_4u:4527": " bhagavān āha:",
    "K03psp_4u:4528": " yaḥ subhūte bodhisattvo mahāsattvaḥ śrāvakabhūmau vā pratyekabuddhabhūmau vā vinivartito 'yaṃ subhūte 'vinivartanīyo bodhisattvo mahāsattvo 'vinivartanīyo vaktavyaḥ,",
    "K03psp_4u:4529": " yaḥ punaḥ subhūte bodhisattvo mahāsattvaḥ śrāvakabhūmau vā pratyekabuddhabhūmau vā",
    "K03psp_4u:4530": " na vinivartito 'yaṃ subhūte 'vinivartanīyo bodhisattvo mahāsattvo 'vinivartanīyo",
    "K03psp_4u:4531": " vaktavyaḥ. ebhir api subhūte ākārair ebhir liṅgair ebhir nimittaiḥ samanvāgatasyāvinivartanīyasya",
    "K03psp_4u:4532": " bodhisattvasya mahāsattvasyāvinivartanīyalakṣaṇaṃ veditavyaṃ,",
    "K03psp_4u:4533": " yair ākārair yair liṅgair yair nimittaiḥ samanvāgato 'vinivartanīyo bodhisattvo mahāsattvo māreṇa pāpīyasā na śakyate vivecayitum anuttarāyāḥ",
    "K03psp_4u:4534": " iti duḥkhe 'nvayajñānakṣāntiḥ",
    "K03psp_4u:4535": " punar aparaṃ subhūte ākāṅkṣann avinivartanīyo bodhisattvo mahāsattvaḥ prathamaṃ dhyānaṃ samāpadyate,",
    "K03psp_4u:4536": " yāvac caturthadhyānaṃ samāpadyate (PSP_4:155)",
    "K03psp_4u:4537": " yāvan nirodhasamāpattiṃ samāpadyate,",
    "K03psp_4u:4538": " ākāṅkṣann avinivartanīyo bodhisattvo mahāsattvaś catvāri smṛtyupasthānāni samāpadyate samyakprahāṇarddhipādendriyabalabodhyaṅgamārgān samāpadyate,",
    "K03psp_4u:4539": " yāvac chūnyatānimittāpraṇihitān samādhīn samāpadyate,",
    "K03psp_4u:4540": " yāvat pañcābhijñā abhinirharati,",
    "K03psp_4u:4541": " imaiś caturbhir dhyānaiś catasṛbhir ārūpyasamāpattibhir nirodhasamāpattibhiś ca parijayaṃ karoti,",
    "K03psp_4u:4542": " catvāri smṛtyupasthānāni bhāvayati samyakprahāṇarddhipādendriyabalabodhyaṅgam āryāṣṭāṅgikaṃ mārgaṃ śūnyatānimittāpraṇihitaṃ samādhiṃ samāpadyate,",
    "K03psp_4u:4543": " na ca dhyānaphalaṃ parigṛhṇāti,",
    "K03psp_4u:4544": " yāvan na nirodhasamāpattiphalaṃ parigṛhṇāti,",
    "K03psp_4u:4545": " na srotaāpattiphalaṃ parigṛhṇāti na sakṛdāgāmiphalaṃ nānāgāmiphalaṃ nārhattvaṃ parigṛhṇāti",
    "K03psp_4u:4546": " na pratyekabodhiṃ parigṛhṇāti ākāṅkṣamāṇa evaṃ saṃcintyātmabhāvaṃ parigṛhṇāti yenātmabhāvena",
    "K03psp_4u:4547": " sarvasattvānām arthaṃ karoti tam ātmabhāvaṃ parigṛhṇāti ebhiḥ subhūte ākārair ebhir",
    "K03psp_4u:4548": " liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ.",
    "K03psp_4u:4549": " iti duḥkhe 'nvayajñānam",
    "K03psp_4u:4550": " punar aparaṃ subhūte 'vinivartanīyo bodhisattvo mahāsattvo manasikāreṇa samanvāgato bodhicittenāvirahito na rūpaguruko bhavati na kṣaṇaguruko bhavati nāsravaguruko bhavati,",
    "K03psp_4u:4551": " na dānaguruko bhavati na śīlaguruko bhavati na kṣāntiguruko bhavati na vīryaguruko bhavati na dhyānaguruko bhavati na prajñāguruko bhavati,",
    "K03psp_4u:4552": " nāpramāṇaguruko bhavati nārūpyaguruko bhavati na samāpattiguruko bhavati nābhijñāguruko",
    "K03psp_4u:4553": " bhavati na saptatriṃśadbodhipakṣyadharmaguruko bhavati na sarvavimokṣasamādhisamāpattiguruko",
    "K03psp_4u:4554": " bhavati na śūnyatānimittāpraṇihitaguruko bhavati nāryasatyaguruko bhavati na vaiśāradyaguruko",
    "K03psp_4u:4555": " bhavati na pratisaṃvidguruko bhavati na samyaksaṃbodhiguruko bhavati na sattvaparipācanaguruko",
    "K03psp_4u:4556": " bhavati na buddhadarśanaguruko bhavati na kuśalamūlāvaropanaguruko bhavati. tat kasya hetoḥ?",
    "K03psp_4u:4557": " tathā hi te sarvadharmā ākāśasamā abhāvasvabhāvāḥ svalakṣaṇaśūnyāḥ. sa khalu punaḥ",
    "K03psp_4u:4558": " subhūte 'vinivartanīyo bodhisattvo mahāsattva ane imena ca manasikāreṇa samanvāgataś",
    "K03psp_4u:4559": " caturbhiś ceryāpathair abhikrāmati na pratikrāmati na bhrāntacitta āgacchati na bhrāntacitto",
    "K03psp_4u:4560": " gacchati na caṅkraraiṣyati (PSP_4:156)",
    "K03psp_4u:4561": " na ca sthāsyati na niṣīdiṣyati na śayyāṃ kalpayiṣyati sa smṛta evāgamiṣyati gamiṣyati caṅkramiṣyati sthāsyati niṣīdiṣyati śayyāṃ kalpayiṣyati,",
    "K03psp_4u:4562": " ebhiḥ subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ.",
    "K03psp_4u:4563": " iti samudaye dharmajñānakṣāntiḥ",
    "K03psp_4u:4564": " punar aparaṃ subhūte 'vinivartanīyo bodhisattvo mahāsattvo 'gāram adhyāvasann upāyakauśalyena sattvānāṃ paripācanāya pañcakāmaguṇān upadiśati sarvasattvānāṃ dānaṃ dadāti,",
    "K03psp_4u:4565": " annam annārthikānāṃ,",
    "K03psp_4u:4566": " pānaṃ pānārthikānāṃ yāvad anyatarānyatarān mānuṣyakān pariṣkārān dadāti,",
    "K03psp_4u:4567": " sa ātmanā ca dānapāramitāyāṃ carati,",
    "K03psp_4u:4568": " parāṃś ca dānapāramitāyāṃ samādāpayati dānapāramitāyāś ca varṇaṃ bhāṣate,",
    "K03psp_4u:4569": " ye cānye dānapāramitāyāṃ caranti teṣāṃ ca varṇavādī bhavati samanujñaḥ,",
    "K03psp_4u:4570": " evaṃ śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāṃ,",
    "K03psp_4u:4571": " sa ātmanā ca prajñāpāramitāyāṃ carati,",
    "K03psp_4u:4572": " parāṃś ca prajñāpāramitāyāṃ samādāpayati,",
    "K03psp_4u:4573": " prajñāpāramitāyāś ca varṇaṃ bhāṣate,",
    "K03psp_4u:4574": " ye cānye prajñāpāramitāyāṃ caranti teṣāṃ ca varṇavādī bhavati samanujñaḥ. iti samudaye dharmajñānam",
    "K03psp_4u:4575": " sa khalu punaḥ subhūte 'vinivartanīyo bodhisattvo mahāsattvo 'gāram adhyāvasan jambūdvīpaṃ saptaratnaparipūrṇaṃ kṛtvā dānaṃ dadāti,",
    "K03psp_4u:4576": " evaṃ cāturdvīpakaṃ lokadhātuṃ sāhasraṃ lokadhātuṃ dvisāhasraṃ lokadhātuṃ yāvat trisāhasraṃ mahāsāhasraṃ lokadhātuṃ saptaratnaparipūrṇaṃ kṛtvā dānaṃ dadāti,",
    "K03psp_4u:4577": " na ca kāmaguṇān paribhuṅkte satatasamitaṃ brahmacārī bhavati,",
    "K03psp_4u:4578": " na ca kasyacid avamardanākāraṃ janayati yenāvamardanākāreṇa paro 'nāttamanāḥ syāt,",
    "K03psp_4u:4579": " ebhir api subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ.",
    "K03psp_4u:4580": " punar aparaṃ subhūte 'vinivartanīyasya bodhisattvasya mahāsattvasya satatasamitaṃ vajrapānir yakṣaḥ sadānubaddho bhaviṣyaty,",
    "K03psp_4u:4581": " ayaṃ bodhisattvo mahāsattvo yāvad anuttarāṃ samyaksaṃbodhim abhisaṃbhotsyate,",
    "K03psp_4u:4582": " yathā mamānuttarāṃ samyaksaṃbodhim abhisaṃbuddhasya satatasamitaṃ samanubaddho yāvat pañcavajrapāṇi kulāni satatasamitaṃ samanubaddhāni bhaviṣyanti,",
    "K03psp_4u:4583": " sa na śakyate manuṣyair amanuṣyair vāvakramanāyānavamardanīyo (PSP_4:157)",
    "K03psp_4u:4584": " bhavati sa devena vā māreṇa vā brahmaṇā vā kenacid vā punarloke sahadharmeṇa. iti samudaye 'nvayajñānakṣāntiḥ",
    "K03psp_4u:4585": " tasya cittaṃ na vikṣipyate bodhimanasikārād yāvad anuttarāṃ samyaksaṃbodhim abhisaṃbudhyate,",
    "K03psp_4u:4586": " tasya bodhisattvasya mahāsattvasya nendriyāṇi vikalāni bhavanti śraddhendriyaṃ vīryendriyaṃ smṛtindriyaṃ samādhindriyaṃ prajñendriyaṃ sa satpuruṣo bhaviṣyati nāsatpuruṣaḥ.",
    "K03psp_4u:4587": " subhūtir āha:",
    "K03psp_4u:4588": " kiyatā bhagavan bodhisattvo mahāsattvaḥ satpuruṣo bhavati nāsatpuruṣaḥ?",
    "K03psp_4u:4589": " bhagavān āha:",
    "K03psp_4u:4590": " yadā subhūte bodhisattvasya mahāsattvasya bodhicittaṃ na vinaṅkṣyate,",
    "K03psp_4u:4591": " etāvatā subhūte bodhisattvo mahāsattvaḥ satpuruṣo bhavati nāsatpuruṣaḥ,",
    "K03psp_4u:4592": " ebhir api subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ.",
    "K03psp_4u:4593": " punar aparaṃ subhūte bodhisattvo mahāsattvo bodhimanasikāraiḥ samanvāgato yāni tāni",
    "K03psp_4u:4594": " strīṇām āveśanāni vaśīkaraṇāni mantravidyauṣadhibhaiṣajyāni tāni sarvāṇi sarveṇa",
    "K03psp_4u:4595": " sarvaṃ sarvathā sarvan na prayukte na ca prayojayati na ca strīṇām āveśanam anyatarānyataraṃ karoti,",
    "K03psp_4u:4596": " na striyāḥ puruṣasya vā ādeśanāprātihāryaṃ karoti,",
    "K03psp_4u:4597": " putro vā te bhaviṣyati dhītā vā te bhaviṣyati,",
    "K03psp_4u:4598": " kulodgato vā bhaviṣyati,",
    "K03psp_4u:4599": " dīrghāyuṣko vā bhaviṣyati. tat kasya hetoḥ?",
    "K03psp_4u:4600": " tathā hi subhūte bodhisattvo mahāsattvaḥ svalakṣaṇaśūnyeṣu dharmeṣu nimittaṃ na samanupaśyati,",
    "K03psp_4u:4601": " sa nimittam asamanupaśyan,",
    "K03psp_4u:4602": " pariśuddhājīvo viharati,",
    "K03psp_4u:4603": " ebhiḥ subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ. iti samudaye 'nvayajñānam",
    "K03psp_4u:4604": " punar aparaṃ subhūte avinivartanīyasya bodhisattvasya mahāsattvasya ye ākārā yāni",
    "K03psp_4u:4605": " liṅgāni yāni nimittāni yair ākārair yair liṅgair yair nimittaiḥ samanvāgato 'vinivartanīyo",
    "K03psp_4u:4606": " bodhisattvo mahāsattvo veditavyas,",
    "K03psp_4u:4607": " tān ākārāṃs tāni liṅgāni tāni nimittāni deśayiṣyāmi,",
    "K03psp_4u:4608": " tāni śṛṇu sādhu ca suṣṭhu ca manasikuru bhāṣiṣye 'ham,",
    "K03psp_4u:4609": " evaṃ bhagavann ity āyuṣmāṃ subhūtir bhagavataḥ pratyaśroṣīt.",
    "K03psp_4u:4610": " bhagavān etad avocat:",
    "K03psp_4u:4611": " iha subhūte bodhisattvo mahāsattvaḥ prajñāpāramitāyāṃ caran bodhimanasikārair avirahito na skandhayogam anuyukto (PSP_4:158)",
    "K03psp_4u:4612": " viharati, na dhātvāyatanayogam anuyukto viharati. na pratītyasamutpādāṅgayogam anuyukto viharati. tat kasya hetoḥ?",
    "K03psp_4u:4613": " tathā hi sa śūnyatāyāṃ sthito na kasyacid dharmasya hīnatvaṃ vā utkṛṣṭatvaṃ vā samanupaśyati. iti nirodhe dharmajñānakṣāntiḥ",
    "K03psp_4u:4614": " na caurakathāyogam anuyukto viharati. tat kasya hetoḥ?",
    "K03psp_4u:4615": " tathā hi sa svalakṣaṇaśūnyeṣu dharmeṣu na kasyacid dharmasyāharaṇaṃ vā haranaṃ vā samanupaśyati. iti nirodhe dharmajñānam",
    "K03psp_4u:4616": " na senākathāyogam anuyukto viharati. tat kasya hetoḥ?",
    "K03psp_4u:4617": " tathā hi sa prakṛtiśūnyatāyāṃ sthito na kasyacid dharmasyālpatvaṃ vā bahutvaṃ vā samanupaśyati. iti nirodhe 'nvayajñānakṣāntiḥ",
    "K03psp_4u:4618": " na yuddhakathāyogam anuyukto viharati. tat kasya hetoḥ?",
    "K03psp_4u:4619": " tathā hi sarvadharmatāyāṃ sthito na kasyacid dharmasyānunayaṃ vā pratighaṃ vā samanupaśyati. na grāmakathāyogam anuyukto viharati. tat kasya",
    "K03psp_4u:4620": " tathā hi sarvaśūnyatāyāṃ sthito na kasyacid dharmasya nicayaṃ vāsaṃnicayaṃ vā samanupaśyati. na nagarakathāyogam anuyukto viharati. tat kasya",
    "K03psp_4u:4621": " tathā hi sa ākāśaśūnyatāyāṃ sthito na kasyacid dharmasya saṃgrahaṃ vāsaṃgrahaṃ vā samanupaśyati. na nigamakathāyogam anuyukto viharati. tat kasya hetoḥ?",
    "K03psp_4u:4622": " tathā hi subhūte koṭyāṃ sthito na kasyacid dharmasyātyayaṃ vānatyayaṃ vā samanupaśyati. nātmakathāyogam anuyukto viharati,",
    "K03psp_4u:4623": " evaṃ na sattvajīvajantupoṣapuruṣapudgalamanujamānavakārakavedakajānakapaśyakakathāyogam anuyukto viharati. tat kasya hetoḥ?",
    "K03psp_4u:4624": " atyantaviśuddhatvāt sarvadharmāṇām anyatra prajñāpāramitākathāyogam anuyukto viharati,",
    "K03psp_4u:4625": " avirahitaś ca sarvākārajñatāpratisaṃyuktair manasikāraiḥ. iti nirodhe 'nvayajñānam",
    "K03psp_4u:4626": " sa dānapāramitāyāṃ caran na mātsaryakathāyogam anuyukto viharati,",
    "K03psp_4u:4627": " śīlapāramitāyāṃ caran na dauḥśīlyakathāyogam anuyukto viharati,",
    "K03psp_4u:4628": " kṣāntipāramitāyāṃ caran na pratighakathāyogam anuyukto viharati,",
    "K03psp_4u:4629": " vīryapāramitāyāṃ caran na kauśīdyakathāyogam anuyukto viharati,",
    "K03psp_4u:4630": " dhyānapāramitāyāṃ caran na vikṣepakathāyogam anuyukto viharati,",
    "K03psp_4u:4631": " prajñāpāramitāyāṃ caran na dauṣprajñākathāyogam anuyukto viharati,",
    "K03psp_4u:4632": " sarvadharmaśūnyatāyāṃ viharan dharmakāmaś caiva bhavati nādharmakāmaḥ,",
    "K03psp_4u:4633": " sa dharmadhātau caran na bhedyasya dharmasya varṇavādī (PSP_4:159)",
    "K03psp_4u:4634": " bhavati, samitrakāmo bhavati nāmitrakāmo buddhānāṃ bhagavatām antike bodhisattvānāṃ",
    "K03psp_4u:4635": " ca mahāsattvānāṃ ye ca śrāvakapratyekabuddhayānikāḥ kulaputrās tān apy anuttarāyāṃ",
    "K03psp_4u:4636": " samyaksaṃbodhau samādāpayati niveśayati pratiṣṭhāpayati,",
    "K03psp_4u:4637": " sa tathāgatān arhataḥ samyaksaṃbuddhān ākāṅkṣati,",
    "K03psp_4u:4638": " darśanāya yatra lokadhātau tiṣṭhanti dhriyante yāpayanti,",
    "K03psp_4u:4639": " ākāṅkṣaṃs tatropapadyate,",
    "K03psp_4u:4640": " sa imair manasikārair rātriṃdivaṃ viharati yad uta buddhamanasikāraiḥ. tat kasya hetoḥ?",
    "K03psp_4u:4641": " tathā hi prāyeṇa subhūte 'vinivartanīyā bodhisattvā mahāsattvāḥ kāmadhātupratisaṃyuktān",
    "K03psp_4u:4642": " manasikārān utpādayitvā daśabhiḥ kuśalaiḥ karmapathair vartamānāḥ teṣu buddhakṣetreṣūpapadyante,",
    "K03psp_4u:4643": " yatra saṃmukhībhūtās tathāgatā arhantaḥ samyaksaṃbuddhās tiṣṭhanti dhriyante yāpayanti.",
    "K03psp_4u:4644": " tatra prathamaṃ dhyānam utpādayitvā yāvan naivasaṃjñānāsaṃjñāyatanasamāpattim utpādayitvā tatropapadyante,",
    "K03psp_4u:4645": " yatra saṃmukhībhūtās tathāgatā arhantaḥ samyaksaṃbuddhās tiṣṭhanti dhriyante yāpayanti,",
    "K03psp_4u:4646": " ebhiḥ subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ. iti mārge dharmajñānakṣāntiḥ",
    "K03psp_4u:4647": " punar aparaṃ subhūte 'vinivartanīyasya bodhisattvasya mahāsattvasya prajñāpāramitāyāṃ",
    "K03psp_4u:4648": " carato 'dhyātmaśūnyatāyāṃ sthitasya yāvad abhāvasvabhāvaśūnyatāyāṃ sthitasya smṛtyupasthāne",
    "K03psp_4u:4649": " sthitasya samyakprahāṇarddhipādendriyabalabodhyaṅgamārgeṣu sthitasyāpramāṇadhyānārūpyasamāpattiṣu",
    "K03psp_4u:4650": " sthitasyāryasatyeṣu sthitasya śūnyatānimittāpraṇihitavimokṣamukheṣu sthitasya sarvavimokṣasamādhisamāpattidhāraṇīmukheṣu",
    "K03psp_4u:4651": " sthitasyābhijñādaśabalavaiśāradyapratisaṃvidāveṇikabuddhadharmeṣu sthitasya naivaṃ bhavaty,",
    "K03psp_4u:4652": " avinivartanīyo vāhaṃ na vāham avinivartanīya iti vicikitsā cāsya notpadyate. niḥsaṃśayaś ca bhavati svakāyāṃ bhūmau. tat kasya hetoḥ?",
    "K03psp_4u:4653": " tathā hi so 'ṇum api dharmaṃ na samanupaśyati,",
    "K03psp_4u:4654": " yo vivartate vā na vā vivartate. tadyathāpi nāma subhūte srotaāpannaḥ srotaāpattiphalabhūmau",
    "K03psp_4u:4655": " sthito na kāṅkṣati na vicikitsati svakāyāṃ bhūmāv evaṃ sakṛdāgāmyanāgāmyarhattvabhūmau",
    "K03psp_4u:4656": " sthito buddhabhūmau sthito na kāṅkṣati na vicikitsaty,",
    "K03psp_4u:4657": " evam eva subhūte bodhisattvo mahāsattvaḥ svakāyāṃ bhūmau na kāṅkṣati na vicikitsati. (PSP_4:160)",
    "K03psp_4u:4658": " sa tatrāvinivartanīyabhūmau sthito buddhakṣetrañ ca pariśodhayati,",
    "K03psp_4u:4659": " sattvāṃś ca paripācayaty,",
    "K03psp_4u:4660": " utpannotpannāni ca mārakarmāṇi budhyate,",
    "K03psp_4u:4661": " na ca mārakarmāṇāṃ vaśena gacchati,",
    "K03psp_4u:4662": " sarvāṇi ca tāni mārakarmāṇi budhyate buddhvā ca vidhvastāni viralīkaroti. tadyathāpi",
    "K03psp_4u:4663": " nāma subhūte puruṣa ānantaryakarmakārī ānantaryacittenāvirahito yāvan maraṇakālam",
    "K03psp_4u:4664": " ity anuvartata eva tad ānantaryacittaṃ,",
    "K03psp_4u:4665": " na ca tatrānantaryacittaṃ śaknoti viṣkambhayitum,",
    "K03psp_4u:4666": " anuvartate cāsya tat paryutthānaṃ yāvan maraṇakālam. evam eva subhūte 'vinivartanīyasya",
    "K03psp_4u:4667": " bodhisattvasya mahāsattvasya tad avinivartanīyacittaṃ bhūtaṃ sthitam avinivartanīyabhūmāv",
    "K03psp_4u:4668": " avikampan tac cittaṃ,",
    "K03psp_4u:4669": " na śakyate sadevamānuṣāsureṇa lokena vivartayitum. tat kasya hetoḥ?",
    "K03psp_4u:4670": " tathā hi tad avinivartanīyacittaṃ sadevamānuṣāsuram atikramya samyaktvaniyāmam avakrāntaṃ sa svakāyāṃ bhūmau sthitvābhijñāparamapāramitāḥ prāpya buddhakṣetraṃ ca pariśodhayati,",
    "K03psp_4u:4671": " sattvāṃś ca paripācayati,",
    "K03psp_4u:4672": " buddhakṣetreṇa buddhakṣetraṃ saṃkrāmati,",
    "K03psp_4u:4673": " teṣu ca buddhakṣetreṣu kuśalamūlāny avaropayitvā tāṃś ca buddhān bhagavataḥ paripṛcchati paripraśnayati paryupāste.",
    "K03psp_4u:4674": " sa khalu punaḥ subhūte bodhisattvo mahāsattvaḥ tathā sthitaḥ,",
    "K03psp_4u:4675": " sa māna utpannotpannāni ca mārakarmāṇy avabudhyate,",
    "K03psp_4u:4676": " utpannotpannānāñ ca mārakarmāṇāṃ vaśena na gacchati,",
    "K03psp_4u:4677": " tāni ca mārakarmāṇy upāyakauśalyena bhūtakoṭīḥ śodhayati,",
    "K03psp_4u:4678": " svakāyāñ ca bhūmau na kāṅkṣati na vicikitsati. tat kasya hetoḥ?",
    "K03psp_4u:4679": " tathā hi sa niḥkāṅkṣo bhūtakoṭyāḥ,",
    "K03psp_4u:4680": " na bhūtakoṭim ekāṃ vā dve vā vikalpayati,",
    "K03psp_4u:4681": " tasya jātivinivṛttasyāpi na śrāvakapratyekabuddhabhūmau cittam utpadyate. tat kasya hetoḥ?",
    "K03psp_4u:4682": " tathā hi subhūte bodhisattvo mahāsattvaḥ svalakṣaṇaśūnyeṣu dharmeṣu na kasyacid dharmasyotpādaṃ vā nirodhaṃ vā saṃkleśaṃ vā vyavadānaṃ vā samanupaśyati. iti mārge dharmajñānam",
    "K03psp_4u:4683": " tasya khalu punaḥ subhūte bodhisattvasya mahāsattvasya svalakṣaṇaśūnyeṣu sarvadharmeṣu",
    "K03psp_4u:4684": " na kasyacid dharmasyotpādaṃ vā nirodhaṃ vā saṃkleśaṃ vā vyavadānaṃ vā samanupaśyate.",
    "K03psp_4u:4685": " jātivinivṛttasyāpi naivaṃ bhavati,",
    "K03psp_4u:4686": " nāhaṃ nābhisaṃbhotsye 'nuttarāṃ samyaksaṃbodhim,",
    "K03psp_4u:4687": " abhisaṃbhotsya evāham anuttarāṃ samyaksaṃbodhim. tat kasya hetoḥ?",
    "K03psp_4u:4688": " tathā hi subhūte svalakṣaṇaśūnyā anuttarā samyaksaṃbodhiḥ.",
    "K03psp_4u:4689": " sa khalu punaḥ subhūte bodhisattvo mahāsattva evaṃ sthitaḥ svakāyāṃ bhūmāv,",
    "K03psp_4u:4690": " aparapratyayaḥ svakāyāṃ bhūmāv,",
    "K03psp_4u:4691": " anavamardanīyaḥ svakāyāṃ bhūmau. tat kasya hetoḥ?",
    "K03psp_4u:4692": " tathā hi subhūte 'vinivartanīyo bodhisattvo mahāsattva evaṃ sthito 'saṃhāryeṇa jñānena samanvāgato bhavati.",
    "K03psp_4u:4693": " sacet khalu punaḥ subhūte bodhisattvasya mahāsattvasya māraḥ pāpīyān buddhaveṣeṇopasaṃkramyaivaṃ vakṣyati:",
    "K03psp_4u:4694": " 'haiva tvam arhattvaṃ prāpnu hi,",
    "K03psp_4u:4695": " na tvaṃ vyākṛto 'nuttarāyāṃ saroyaksaṃbodhau,",
    "K03psp_4u:4696": " na ca tvayānutpattikeṣu dharmeṣu kṣāntiḥ pratilabdho,",
    "K03psp_4u:4697": " yena tvaṃ vyākriyathās tais tathāgatair arhadbhiḥ samyaksaṃbuddhair anuttarāyāṃ samyaksaṃbodhau,",
    "K03psp_4u:4698": " na ca tvayi te ākārās tāni liṅgāni tāni nimittāni saṃvidyante,",
    "K03psp_4u:4699": " yair ākārair yair liṅgair yair nimittaiḥ samanvāgato bodhisattvo mahāsattvo vyākriyate 'nuttarāyāṃ samyaksaṃbodhau.",
    "K03psp_4u:4700": " sacet punaḥ subhūte bodhisattvo mahāsattvas tad vacanaṃ śrutvā nāvalīyate na saṃlīyate nottrasyati na saṃtrasyati na saṃtrāsam āpadyate,",
    "K03psp_4u:4701": " na ca cittasyānyathā tvaṃ bhavati veditavyaṃ,",
    "K03psp_4u:4702": " subhūte bodhisattvena mahāsattvena vyākṛto 'haṃ tais tathāgatair arhadbhiḥ samyaksaṃbuddhair anuttarāyāṃ samyaksaṃbodhau. tat kasya hetoḥ?",
    "K03psp_4u:4703": " tathā hi mama te dharmāḥ saṃvidyante yair dharmair bodhisattvā mahāsattvā vyākriyante 'nuttarāyāṃ samyaksaṃbodhau. iti mārge 'nvayajñānakṣāntiḥ",
    "K03psp_4u:4704": " sacet punaḥ subhūte bodhisattvasya mahāsattvasya māraḥ pāpīyān buddhaveṣeṇopasaṃkramyaivaṃ vakṣyati:",
    "K03psp_4u:4705": " mārādhiṣṭhito vā puruṣaḥ śrāvakatve tvaṃ kulaputra vyākṛto na tvam anuttarāyāṃ samyaksaṃbodhau,",
    "K03psp_4u:4706": " kiṃ te 'nuttarayā samyaksaṃbodhyā.",
    "K03psp_4u:4707": " sacet subhūte bodhisattvasya mahāsattvasya evaṃ bhaviṣyati,",
    "K03psp_4u:4708": " māro batāyaṃ pāpīyān buddhaveṣeṇopasaṃkrānto mārādhiṣṭhito vā puruṣo,",
    "K03psp_4u:4709": " na ca tathāgato 'rhan samyaksaṃbuddho bodhisattvaṃ mahāsattvaṃ śrāvakabhūmau vā pratyekabuddhabhūmau vā samādāpayati.",
    "K03psp_4u:4710": " saced ayam asya subhūte bodhisattvasya mahāsattvasya māraḥ pāpīyān buddhaveṣeṇopasaṃkramyaivaṃ vakṣyati:",
    "K03psp_4u:4711": " naitad buddhabhāṣitaṃ na śrāvakair mārabhāṣitāny etāni sūtrāṇi yatra tvaṃ carasi. veditavyam etad bodhisattvena mahāsattvena māro batāyaṃ pāpīyān mārādhiṣṭhito vā puruṣo,",
    "K03psp_4u:4712": " yo mām amuttarāyāḥ samyaksaṃbodher vivecayati. veditavyam etat subhūte vyākṛto 'yaṃ bodhisattvo mahāsattvaḥ taiḥ pūrvakais tathāgatair (PSP_4:162)",
    "K03psp_4u:4713": " arhadbhiḥ samyaksaṃbuddhair anuttarāyāṃ samyaksaṃbodhau sthito 'yaṃ bodhisattvo mahāsattvo 'vinivartanīyāyāṃ bhūmau. tat kasya hetoḥ?",
    "K03psp_4u:4714": " tathā hy asya subhūte bodhisattvasya mahāsattvasya ta ākārās tāni liṅgāni tāni nimittāni saṃvidyante ye 'vinivartanīyānāṃ bodhisattvānāṃ mahāsattvānām,",
    "K03psp_4u:4715": " ebhiḥ subhūte ākārair ebhir liṅgair ebhir nimittaiḥ samanvāgato bodhisattvo mahāsattvo 'vinivartanīyo veditavyaḥ.",
    "K03psp_4u:4716": " punar aparaṃ subhūte 'vinivartaniyo bodhisattvo mahāsattvaḥ prajñāpāramitāyāṃ caran",
    "K03psp_4u:4717": " saddharmaparigrahasya kṛtenātmaparityāgam api karoti jīvitaparityāgam api karoti.",
    "K03psp_4u:4718": " sa khalu punaḥ subhūte bodhisattvo mahāsattvaḥ saddharmaparigrahasya kṛtenaiva yogam",
    "K03psp_4u:4719": " āpadyate 'tītānāgatapratyutpannānāṃ buddhānāṃ bhagavatāṃ saddharmaparigrahaṃ karoti.",
    "K03psp_4u:4720": " tatra kataro dharmo yasya kṛtena bodhisattvo mahāsattva ātmaparityāgam api karoti",
    "K03psp_4u:4721": " jīvitaparityāgam api karoti?",
    "K03psp_4u:4722": " iha subhūte tathāgato 'rhan samyaksaṃbuddhaḥ sarvadharmāḥ śūnyā iti dharmaṃ deśayati,",
    "K03psp_4u:4723": " tatraike mohapuruṣāḥ pratikrośanti prativahanti naiṣa dharmo na vinayo naitac chāstuḥ śāsanam,",
    "K03psp_4u:4724": " asya subhūte kṛtaśo bodhisattvo mahāsattva ātmaparityāgam api karoti jīvitaparityāgam api karoti. tatra subhūte bodhisattvena mahāsattvenaivam",
    "K03psp_4u:4725": " ye 'pi te tathāgatā arhantaḥ samyaksaṃbuddhā dharmaṃ bhāṣiṣyante,",
    "K03psp_4u:4726": " aham api tatra gaṇanāṃ yāsyāmy aham api tatra vyākṛto mamāpy eṣa dharmo yasya dharmasya",
    "K03psp_4u:4727": " kṛtenāham ātmaparityāgaṃ karomi jīvitaparityāgaṃ karomīmaṃ subhūte 'rthavaśaṃ saṃpaśya",
    "K03psp_4u:4728": " bodhisattvo mahāsattvaḥ saddharmaparigrahasya kṛtenātmaparityāgaṃ karoti jīvitaparityāgaṃ karoty,",
    "K03psp_4u:4729": " ebhiḥ subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ.",
    "K03psp_4u:4730": " punar aparaṃ subhūte 'vinivartanīyo bodhisattvo mahāsattvas tathāgatasyārhataḥ samyaksaṃbuddhasya dharmaṃ deśayato na kāṅkṣati na vicikitsati,",
    "K03psp_4u:4731": " yaṃ ca te buddhā bhagavanto dharmaṃ bhāṣante taṃ sarvam udgṛhṇāti tathodgṛhītañ ca samānaṃ na vipraṇāśayati. tat kasya hetoḥ?",
    "K03psp_4u:4732": " yathāpi tad dhāraṇīpratilabdhatvāt.",
    "K03psp_4u:4733": " atha khalv āyuṣmān subhūtir bhagavantam etad avocat:",
    "K03psp_4u:4734": " katamasyā bhagavan dhāraṇyāḥ pratilabdhatvād bodhisattvasya mahāsattvasya tathāgatabhāṣitāḥ sūtrāntā na vipraṇaśyanti?",
    "K03psp_4u:4735": " bhagavān āha:",
    "K03psp_4u:4736": " dhāraṇadhāraṇīpratilabdhasya subhūte bodhisattvasya mahāsattvasya tathāgatabhāṣitāḥ sūtrāntā na vipraṇaśyanti.",
    "K03psp_4u:4737": " subhūtir āha:",
    "K03psp_4u:4738": " tathāgatasyaiva bhagavann arhataḥ samyaksaṃbuddhasya na śrāvakabhāṣitāni na devabhāṣitāni",
    "K03psp_4u:4739": " na nāgabhāṣitāni na yakṣabhāṣitāni na gandharvabhāṣitāni nāsurabhāṣitāni na garuḍabhāṣitāni",
    "K03psp_4u:4740": " na kiṃnarabhāṣitāni na mahoragabhāṣitāni.",
    "K03psp_4u:4741": " bhagavān āha:",
    "K03psp_4u:4742": " ye kecit subhūte rutasaṃketaghoṣāḥ sarvatra bodhisattvo mahāsattvo na kāṅkṣati na vicikitsati. tat kasya hetoḥ?",
    "K03psp_4u:4743": " yathāpi nāma tad dhāraṇadhāraṇīpratilabdhatvād,",
    "K03psp_4u:4744": " ebhiḥ subhūte ākārair ebhir liṅgair ebhir nimittaiḥ samanvāgato 'vinivartanīyo bodhisattvo mahāsattvo veditavyaḥ.",
    "K03psp_4u:4745": " evam ukte āyuṣmān subhūtir bhagavantam etad avocat:",
    "K03psp_4u:4746": " mahāguṇasamanvāgato 'yaṃ bhagavann avinivartanīyo bodhisattvo mahāsattvo,",
    "K03psp_4u:4747": " pramāṇaguṇasamanvāgato 'yaṃ bhagavann avinivartanīyo bodhisattvo mahāsattvo,",
    "K03psp_4u:4748": " 'parimitaguṇasamanvāgato 'yaṃ bhagavann avinivartanīyo bodhisattvo mahāsattvaḥ.",
    "K03psp_4u:4749": " bhagavān āha:",
    "K03psp_4u:4750": " evam etat subhūte evam etat mahāguṇasamanvāgataḥ subhūte 'vinivartanīyo bodhisattvo mahāsattvo,",
    "K03psp_4u:4751": " 'pramāṇaguṇasamanvāgataḥ subhūte 'vinivartanīyo bodhisattvo mahāsattvo,",
    "K03psp_4u:4752": " parimitaguṇasamanvāgataḥ subhūte 'vinivartanīyo bodhisattvo mahāsattvaḥ. tat kasya hetoḥ?",
    "K03psp_4u:4753": " tathā hy anenānantam aparyantaṃ jñānaṃ pratilabdham asaṃhāryaṃ śrāvakapratyekabuddhais,",
    "K03psp_4u:4754": " tatra ca jñāne sthitvāvinivartanīyo bodhisattvo mahāsattvaḥ pratisaṃvido 'bhinirharati yābhiḥ pratisaṃvidbhir abhinirhṛtābhiḥ sadevamānuṣāsureṇa lokena na śakyaḥ paryādātum.",
    "K03psp_4u:4755": " iti mārge 'nvayajñānam iti darśanamārgasthāvaivartikalakṣaṇam",
    "K03psp_4u:4756": " atha khalv āyuṣmān subhūtir bhagavantam etad avocat:",
    "K03psp_4u:4757": " pratibalo bhagavāṃs tathāgato 'rhan samyaksaṃbuddho 'vinivartanīyasya bodhisattvasya",
    "K03psp_4u:4758": " mahāsattvasya gaṅgānadīvālukopamān kalpān ākāraliṅganimittāni nirdeṣṭuṃ yair ākārair",
    "K03psp_4u:4759": " yair liṅgair yair nimittair avinivartanīyo bodhisattvo mahāsattvaḥ prabhāvyate sādhu",
    "K03psp_4u:4760": " bhagavan gambhīrāṇi gambhirāṇi sthānāni nirdiśatu yatra sthitvā bodhisattvo mahāsattvaḥ",
    "K03psp_4u:4761": " ṣaṭsu pāramitāsu caraṃś catvāri smṛtyupasthānāni paripūrayati,",
    "K03psp_4u:4762": " samyakprahāṇarddhipādendriyabalabodhyaṅgamārgān (PSP_4:164)",
    "K03psp_4u:4763": " paripūrayati,",
    "K03psp_4u:4764": " adhyātmaśūnyatāṃ yāvad abhāvasvabhāvaśūnyatāṃ paripūrayati,",
    "K03psp_4u:4765": " āryasatyāny apramāṇadhyānārūpyasamāpattiḥ paripūrayati,",
    "K03psp_4u:4766": " śūnyatānimittāpraṇihitābhijñāḥ paripūrayati,",
    "K03psp_4u:4767": " sarvavimokṣasamādhisamāpattidhāraṇīmukhāni paripūrayati,",
    "K03psp_4u:4768": " daśabalavaiśāradyapratisaṃvidāveṇikabuddhadharmān paripūrayati,",
    "K03psp_4u:4769": " sarvākārajñatāṃ paripūrayati. iti gambhīro bhāvanāmārgaḥ",
    "K03psp_4u:4770": " evam ukte bhagavān āyuṣmantaṃ subhūtim etad avocat:",
    "K03psp_4u:4771": " sādhu sādhu subhūte,",
    "K03psp_4u:4772": " sādhu khalu punas tvaṃ subhūte yas tvam avinivartanīyānāṃ bodhisattvānāṃ mahāsattvānām arthāya gambhīrāṇi gambhīrāṇi sthānāni paripṛcchitavyāni",
    "K03psp_4u:4773": " gambhīram iti subhūte śūnyatāyā etad adhivacanam ānimittasyāpraṇihitasyānabhisaṃskārasyānutpādasyānirodhasyānirvāṇasyāśāntasya",
    "K03psp_4u:4774": " tathatāyā bhūtakoṭer dharmadhātor imāni tāni subhūte gambhīragambhīrāṇi sthānāni",
    "K03psp_4u:4775": " yeṣām etad adhivacanaṃ yad idaṃ nirvāṇam iti.",
    "K03psp_4u:4776": " subhūtir āha:",
    "K03psp_4u:4777": " nirvāṇasyaivaitad bhagavann adhivacanaṃ na punar bhagavan sarvadharmāṇām?",
    "K03psp_4u:4778": " bhagavān āha:",
    "K03psp_4u:4779": " sarvadharmāṇām evaitat subhūte 'dhivacanaṃ gambhīram iti. tat kasya hetoḥ?",
    "K03psp_4u:4780": " rūpaṃ subhūte gambhīram,",
    "K03psp_4u:4781": " evaṃ vedanā saṃjñā saṃskārā,",
    "K03psp_4u:4782": " vijñānam api subhūte gambhīraṃ,",
    "K03psp_4u:4783": " cakṣur api subhūte gambhīram,",
    "K03psp_4u:4784": " evaṃ śrotraṃ ghrāṇaṃ jihvā kāyo mano 'pi subhūte gambhīraṃ,",
    "K03psp_4u:4785": " rūpaśabdagandharasaspraṣṭavyadharmā api subhūte gambhīrāś,",
    "K03psp_4u:4786": " cakṣurvijñānaṃ subhūte gambhīraṃ,",
    "K03psp_4u:4787": " cakṣuḥsaṃsparśaḥ subhūte gambhīraḥ,",
    "K03psp_4u:4788": " cakṣuḥsaṃsparśapratyayā vedanā subhūte gambhīrā. evaṃ śrotraṃ ghrāṇaṃ jihvā kāyo,",
    "K03psp_4u:4789": " manovijñānaṃ subhūte gambhīraṃ,",
    "K03psp_4u:4790": " manaḥsaṃsparśaḥ subhūte gambhīraḥ,",
    "K03psp_4u:4791": " manaḥsaṃsparśapratyayā vedanā subhūte gambhīrā,",
    "K03psp_4u:4792": " pṛthivīdhātur api subhūte gambhīraḥ,",
    "K03psp_4u:4793": " evam abdhātuḥ tejodhātur vāyudhātur ākāśadhātur vijñānadhātuḥ subhūte gambhīraḥ. pratītyasamutpādaḥ subhūte gambhīro,",
    "K03psp_4u:4794": " 'vidyā subhūte gambhīrā,",
    "K03psp_4u:4795": " evaṃ saṃskārā vijñānaṃ nāmarūpaṃ ṣaḍāyatanaṃ sparśo vedanā tṛṣṇā upādānaṃ bhavo jātir jarāmaraṇaṃ śokaparidevaduṣkhadaurmanasyopāyāsāḥ subhūte",
    "K03psp_4u:4796": " sarvaśūnyatāsarvavimokṣasamādhisamāpattidhāraṇīmukhaṃ subhūte gambhīraṃ,",
    "K03psp_4u:4797": " saptatriṃśadbodhipakṣyā dharmāḥ subhūte gambhīrā,",
    "K03psp_4u:4798": " apramāṇadhyānārūpyasamāpattaya āryasatyāni subhūte gambhīrāṇi,",
    "K03psp_4u:4799": " trīṇi vimokṣamukhāni subhūte gambhīrāṇi, (PSP_4:165)",
    "K03psp_4u:4800": " abhijñādaśabalavaiśāradyapratisaṃvidāveṇikabuddhadharmāḥ subhūte gambhīrāḥ,",
    "K03psp_4u:4801": " bodhir api subhūte gambhīrā. kathañ ca punaḥ subhūte rūpaṃ gambhīraṃ?",
    "K03psp_4u:4802": " yathā rūpatathatā tathā gambhīraṃ,",
    "K03psp_4u:4803": " yathā vedanātathatā tathā gambhīraṃ,",
    "K03psp_4u:4804": " yathā saṃjñātathatā tathā gambhīraṃ,",
    "K03psp_4u:4805": " yathā saṃskāratathatā tathā gambhīraṃ,",
    "K03psp_4u:4806": " yathā vijñānatathatā tathā gambhīraṃ,",
    "K03psp_4u:4807": " yathā skandhadhātvāyatanatathatā tathā gambhīraṃ,",
    "K03psp_4u:4808": " yathā pratītyasamutpādatathatā tathā gambhīraṃ,",
    "K03psp_4u:4809": " yathā pratītyasamutpādāṅgatathatā tathā gambhīram,",
    "K03psp_4u:4810": " evaṃ yathā sarvapāramitātathatā tathā gambhīraṃ,",
    "K03psp_4u:4811": " yathā sarvaśūnyatātathatā tathā gambhīraṃ,",
    "K03psp_4u:4812": " yathā bodhipakṣyāṇāṃ dharmāṇāṃ tathatā tathā gambhīraṃ,",
    "K03psp_4u:4813": " yathāryasatyāpramāṇadhyānārūpyasamāpattitathatā tathā gambhīraṃ,",
    "K03psp_4u:4814": " yathā sarvavimokṣasamādhisamāpattidhāraṇīmukhatathatā tathā gambhīraṃ,",
    "K03psp_4u:4815": " yathā śūnyatānimittāpraṇihitābhijñātathatā tathā gambhīraṃ,",
    "K03psp_4u:4816": " yathā daśabalavaiśāradyapratisaṃvidāveṇikabuddhadharmatathatā tathā gambhīraṃ,",
    "K03psp_4u:4817": " yathā bodhitathatā tathā gambhīram. iti bhāvanāmārgagāmbhīryam",
    "K03psp_4u:4818": " subhūtir āha:",
    "K03psp_4u:4819": " kathaṃ bhagavan rūpasya tathatā?",
    "K03psp_4u:4820": " bhagavān āha:",
    "K03psp_4u:4821": " yatra subhūte tathatāyāṃ na rūpaṃ nānyatra rūpād,",
    "K03psp_4u:4822": " yatra subhūte tathatāyāṃ na vedanā nānyatra vedanāyāḥ,",
    "K03psp_4u:4823": " yatra subhūte tathatāyāṃ na saṃjñā nānyatra saṃjñayāḥ,",
    "K03psp_4u:4824": " yatra subhūte tathatāyāṃ na saṃskārā nānyatra saṃskārebhyo,",
    "K03psp_4u:4825": " yatra subhūte tathatāyāṃ na vijñānaṃ nānyatra vijñānād. evaṃ yatra subhūte tathatāyāṃ na skandhadhātvāyatanāni nānyatra skandhadhātvāyatanebhyo,",
    "K03psp_4u:4826": " yatra subhūte tathatāyāṃ na pratītyasamutpādo nānyatra pratītyasamutpādād,",
    "K03psp_4u:4827": " yatra subhūte tathatāyāṃ na pratītyasamutpādaṅgāni nānyatra pratītyasamutpādāṅgebhyo,",
    "K03psp_4u:4828": " yatra subhūte tathatāyāṃ na sarvapāramitā nānyatra sarvapāramitābhyo,",
    "K03psp_4u:4829": " yatra subhūte tathatāyāṃ na sarvaśūnyatā nānyatra sarvaśūnyatābhyo,",
    "K03psp_4u:4830": " yatra subhūte tathatāyāṃ na bodhipakṣyā dharmā nānyatra bodhipakṣebhyo dharmebhyo,",
    "K03psp_4u:4831": " yatra subhūte tathatāyāṃ na sarvavimokṣasamādhisamāpattidhāraṇīmukhāni nānyatra sarvavimokṣasamādhisamāpattidhāraṇīmukhebhyo",
    "K03psp_4u:4832": " yatra subhūte tathatāyāṃ nāryasatyāpramāṇadhyānārūpyasamāpattayo nānyatrāryasatyāpramāṇadhyānārūpyasamāpattibhyo,",
    "K03psp_4u:4833": " yatra subhūte tathatāyāṃ nābhijñādaśabalavaiśāradyapratisaṃvido nānyatrābhijñādaśabalavaiśāradyapratisaṃvidbhyo,",
    "K03psp_4u:4834": " yatra subhūte tathatāyāṃ nāveṇikābuddhadharmā nānyatrāveṇikebhyo buddhadharmebhyo,",
    "K03psp_4u:4835": " yatra subhūte tathatāyāṃ na bodhir nānyatra bodheḥ tathatā.",
    "K03psp_4u:4836": " evam ukte āyuṣmān subhūtir bhagavantam etad avocat:",
    "K03psp_4u:4837": " āścaryaṃ bhagavan yāvat sūkṣmeṇopāyenāvinivartanīyo bodhisattvo mahāsattvo rūpataś ca vārito nirvāṇaṃ ca sūcitam. evaṃ vedanāyāḥ saṃjñāyāḥ saṃskārebhyo,",
    "K03psp_4u:4838": " vijñānataś ca vārito nirvāṇaṃ ca sūcitaṃ,",
    "K03psp_4u:4839": " sarvadharmasaṃgrahe 'py asya laukikalokottareṇa sāsraveṇānāsraveṇa sāsravāṇāsravebhyo vārito nirvāṇaṃ ca sūcitam.",
    "K03psp_4u:4840": " iti bhāvanāmārgasya samāropāpavādāntamuktā",
    "K03psp_4u:4841": " evam ukte bhagavān āyuṣmantaṃ subhūtim etad avocat:",
    "K03psp_4u:4842": " yadā punaḥ subhūte bodhisattvo mahāsattva imāni gambhīragambhīrāṇi sthānāni prajñāpāramitāpratisaṃyuktāni cintayiṣyati tulayiṣyaty upanidhyāsyati. iti bhāvanāpathaḥ",
    "K03psp_4u:4843": " evaṃ mayā sthātavyaṃ yathā prajñāpāramitāyām ājñaptam,",
    "K03psp_4u:4844": " evaṃ mayā śikṣitavyaṃ yathā prajñāpāramitāyām ākhyātam,",
    "K03psp_4u:4845": " evaṃ mayā pratipattavyaṃ yathā prajñāpāramitāyām uddiṣṭam ity. ayaṃ subhūte bodhisattvo",
    "K03psp_4u:4846": " mahāsattvaḥ tathā saṃpādayaṃs tathopanidhyāyaṃs tathopaparīkṣamāṇas tathā prayujyamānas",
    "K03psp_4u:4847": " tathā ghaṭamānas tathā vyāyacchamānaḥ.",
    "K03psp_4u:4848": " iti nirvedhāṅgado bhāvanāpathaḥ",
    "K03psp_4u:4849": " sa tena cittotpādenāsaṃkhyeyam aprameyam aparimāṇakuśalamūlaṃ parigrahīṣyaty aparimāṇāt kalpāt saṃsārāc chorayiṣyati vipṛṣṭhīkariṣyati vyantīkariṣyati,",
    "K03psp_4u:4850": " kaḥ punar vādo yadāvyavakīrṇaḥ prajñāpāramitāyāṃś caran bodhipratisaṃyuktair manasikārair",
    "K03psp_4u:4851": " vihariṣyati. tadyathāpi nāma subhūte sa puruṣo rāgacarito vitarkacaritas tasyānyatarayā",
    "K03psp_4u:4852": " striyā sārdham abhirūpayā prāsādikayā darśanīyayā saha saṃketaḥ kṛtaḥ syāt sā ca",
    "K03psp_4u:4853": " strī paraparigṛhītā na labhate gṛhato niṣkramaṇāya. tat kiṃ manyase?",
    "K03psp_4u:4854": " subhūte kiṃ pratisaṃyuktās tasya puruṣasya vitarkā varterann iti.",
    "K03psp_4u:4855": " subhūtir āha:",
    "K03psp_4u:4856": " strīpratisaṃyuktā evaṃ bhagavaṃs tasya puruṣasya vitarkā varterann,",
    "K03psp_4u:4857": " iyaṃ me strī āgatā etayā sārdhaṃ niṣīdiṣyāmi pratikramiṣyāmi paricārayiṣyāmīti.",
    "K03psp_4u:4858": " bhagavān āha:",
    "K03psp_4u:4859": " tat kiṃ manyase?",
    "K03psp_4u:4860": " subhūte rātryā vā divasasya vātyayena kiyantas tasya puruṣasya vitarkā varteran.",
    "K03psp_4u:4861": " subhūtir āha:",
    "K03psp_4u:4862": " bahavo bhagavan bahavaḥ sugata tasya puruṣasya divasasya vātyayena rātryā vātyayena vitarkā varteran.",
    "K03psp_4u:4863": " bhagavān āha:",
    "K03psp_4u:4864": " yāvantaḥ subhūte tasya puruṣasya divasasya vātyayena rātryā vātyayena vitarkā vartante,",
    "K03psp_4u:4865": " iyataḥ kalpān sa bodhi sattvo mahāsattvaḥ saṃsārāc chorayati vipṛṣṭhīkaroti vyantīkaroti",
    "K03psp_4u:4866": " ya iha gambhīrāyāṃ prajñāpāramitāyāṃ yathopadiṣṭāyāṃ śikṣate upaparīkṣate upanidhyāyati",
    "K03psp_4u:4867": " tathā tathā ca yogam āpadyate,",
    "K03psp_4u:4868": " yathā yathā tān doṣān vivarjayati yair doṣair bodhisattvā mahāsattvā vivartante 'nuttarāyāḥ",
    "K03psp_4u:4869": " samyaksaṃbodheḥ. evaṃ yogan anuyuktasya subhūte bodhisattvasya mahāsattvasyānena",
    "K03psp_4u:4870": " vihāreṇa viharato yathā prajñāpāramitāyām upadiṣṭāyām ekadivasena yat kuśalamūlaṃ",
    "K03psp_4u:4871": " yena kuśalamūlena gaṅgānadīvālukopamā lokadhātavaḥ paripūrṇāḥ syur,",
    "K03psp_4u:4872": " nedaṃ tasya kuśalasya śatatamīm api kalāṃ nopaiti sahasratamīm api śatasahasratamīm",
    "K03psp_4u:4873": " api yāvat koṭīniyutaśatasahasratamīm api kalām api gaṇanām api upamām api aupamyam",
    "K03psp_4u:4874": " api upaniśām api upaniṣadam api nopaiti.",
    "K03psp_4u:4875": " iti trividho 'nuśaṃsaḥ",
    "K03psp_4u:4876": " punar aparaṃ subhūte yo bodhisattvo mahāsattvaḥ prajñāpāramitayā virahito gaṅgānadīvālukopamān",
    "K03psp_4u:4877": " kalpān dānaṃ dadyāt triṣu ratneṣu buddharatne dharmaratne saṃgharatne. tat kiṃ manyase?",
    "K03psp_4u:4878": " subhūte 'pi nu sa bodhisattvo mahāsattvas tatonidānaṃ bahupuṇyaṃ prasavet.",
    "K03psp_4u:4879": " subhūtir āha:",
    "K03psp_4u:4880": " bahu bhagavan bahu sugata.",
    "K03psp_4u:4881": " iti vipakṣo 'dhimātrādhimātraḥ",
    "K03psp_4u:4882": " bhagavān āha:",
    "K03psp_4u:4883": " ayam eva tataḥ subhūte kulaputro vā kuladuhitā vā bahutaraṃ puṇyaṃ prasaved,",
    "K03psp_4u:4884": " ya iha gambhīrāyāṃ prajñāpāramitāyāṃ yathopadiṣṭāyāṃ yogam āpadyate. tat kasya hetoḥ?",
    "K03psp_4u:4885": " eṣa hi bodhisattvānāṃ mahāsattvānāṃ mārgo yenānuttarāṃ samyaksaṃbodhim abhisaṃbudhyante.",
    "K03psp_4u:4886": " iti pratipakṣo mṛdumṛduḥ",
    "K03psp_4u:4887": " tat kiṃ manyase?",
    "K03psp_4u:4888": " subhūte yo bodhisattvo mahāsattvaḥ prajñāpāramitayā virahito gaṅgānadīvālukopamān kalpāṃs tiṣṭhan srotaāpanneṣu dakṣiṇāṃ pratiṣṭhāpayed,",
    "K03psp_4u:4889": " evaṃ sakṛdāgāmiṣv anāgāmiṣv arhatsu dakṣiṇāṃ pratiṣṭhāpayet,",
    "K03psp_4u:4890": " pratyekabuddheṣu tathāgateṣv arhatsu samyaksaṃbuddheṣu dakṣiṇāṃ pratiṣṭhāpayet. tat kiṃ manyase?",
    "K03psp_4u:4891": " subhūte 'pi nu sa bodhisattvo mahāsattvas tatonidānaṃ bahupuṇyaṃ prasavet.",
    "K03psp_4u:4892": " subhūtir āha:",
    "K03psp_4u:4893": " bahu bhagavan bahu sugata.",
    "K03psp_4u:4894": " iti vipakṣo 'dhimātramadhyaḥ",
    "K03psp_4u:4895": " bhagavān āha:",
    "K03psp_4u:4896": " ayam eva tataḥ subhūte kulaputro vā kuladuhitā vā bahutaraṃ puṇyaṃ prasavet,",
    "K03psp_4u:4897": " ya iha gambhīrāyāṃ prajñāpāramitāyāṃ yathopadiṣṭāyāṃ yogam āpadyate. tat kasya hetoḥ?",
    "K03psp_4u:4898": " atra hi prajñāpāramitāyāṃ caran bodhisattvo mahāsattvaḥ śrāvakapratyekabuddhabhūmim",
    "K03psp_4u:4899": " atikramya bodhisattvaniyāmam avakrāmati yāvad anuttarāṃ samyaksaṃbodhim abhisaṃbudhyate.",
    "K03psp_4u:4900": " iti pratipakṣo mṛdumadhyaḥ",
    "K03psp_4u:4901": " tat kiṃ manyase?",
    "K03psp_4u:4902": " subhūte yo bodhisattvo mahāsattvaḥ prajñāpāramitayā virahito gaṅgānadīvālukopamān",
    "K03psp_4u:4903": " kalpāṃs tiṣṭhan dānaṃ dadyāc chīlaṃ rakṣet kṣāntyā saṃpādayed vīryam ārabheta dhyānaṃ",
    "K03psp_4u:4904": " samāpadyeta prajñāṃ bhāvayet tatonidānaṃ bahupuṇyaṃ prasavet.",
    "K03psp_4u:4905": " subhūtir āha:",
    "K03psp_4u:4906": " bahu bhagavan bahu sugata.",
    "K03psp_4u:4907": " iti vipakṣo 'dhimātramṛduḥ",
    "K03psp_4u:4908": " bhagavān āha:",
    "K03psp_4u:4909": " ataḥ subhūte kulaputro vā kuladuhitā vā bahutaraṃ puṇyaṃ prasavet,",
    "K03psp_4u:4910": " ya iha gambhīrāyāṃ prajñāpāramitāyāṃ yathopadiṣṭāyāṃ sthitvaikadivasam api dānaṃ",
    "K03psp_4u:4911": " dadyāc chīlaṃ rakṣet kṣāntyā saṃpādayed vīryam ārabheta dhyānaṃ samāpadyeta prajñāṃ",
    "K03psp_4u:4912": " bhāvayet. tat kasya hetoḥ?",
    "K03psp_4u:4913": " mātaiṣā bodhisattvānāṃ mahāsattvānāṃ yad uta prajñāpāramitā janayitrī caiṣā bodhisattvānāṃ",
    "K03psp_4u:4914": " mahāsattvānāṃ yad uta prajñāpāramitā. atra hi subhūte prajñāpāramitāyāṃ sthitvā bodhisattvā",
    "K03psp_4u:4915": " mahāsattvāḥ sarvadharmān paripūrayanti.",
    "K03psp_4u:4916": " iti pratipakṣo mṛdvadhimātraḥ",
    "K03psp_4u:4917": " tat kiṃ manyase?",
    "K03psp_4u:4918": " subhūte yo bodhisattvo mahāsattvaḥ prajñāpāramitayā virahito gaṅgānadīvālukopamān kalpāṃs tiṣṭhan sattvebhyo dharmadānaṃ dadyāt. tat kiṃ manyase?",
    "K03psp_4u:4919": " subhūte 'pi nu sa bodhisattvo mahāsattvas tatonidānaṃ bahupuṇyaṃ prasavet.",
    "K03psp_4u:4920": " subhūtir āha:",
    "K03psp_4u:4921": " bahu bhagavan bahu sugata.",
    "K03psp_4u:4922": " iti vipakṣo madhyādhimātraḥ",
    "K03psp_4u:4923": " bhagavān āha:",
    "K03psp_4u:4924": " ataḥ subhūte kulaputro vā kuladuhitā vā bahutaraṃ puṇyaṃ prasaved,",
    "K03psp_4u:4925": " ya iha gambhīrāyāṃ prajñāpāramitāyāṃ yathopadiṣṭāyāṃ sthitvaikadivasam api sattvebhyo dharmadānaṃ dadyāt. tat kasya hetoḥ?",
    "K03psp_4u:4926": " tathā hi subhūte yo bodhisattvo mahāsattvaḥ prajñāpāramitayāvirahitaḥ (PSP_4:169)",
    "K03psp_4u:4927": " sa sarvākārajñatayāvirahito yaḥ punaḥ subhūte bodhisattvo mahisattvaḥ prajñāpāramitayāvirahitaḥ sarvākārajñatayāvirahitaḥ,",
    "K03psp_4u:4928": " tasmat tarhi subhūte bodhisattvena mahāsattvenānuttarāṃ samyaksaṃbodhim abhisaṃboddhukāmena prajñāpāramitayāvirahitena bhavitavyam.",
    "K03psp_4u:4929": " iti pratipakṣo madhyamṛduḥ",
    "K03psp_4u:4930": " tat kiṃ manyase?",
    "K03psp_4u:4931": " subhūte yo bodhisattvo mahāsattvaḥ prajñāpāramitayā virahito gaṅgānadīvālukopamān",
    "K03psp_4u:4932": " kalpān yogam āpadyeta caturbhir dhyānaiś caturbhir apramāṇaiś catasṛbhir ārūpyasamāpattibhir",
    "K03psp_4u:4933": " yogam āpadyeta caturbhiḥ smṛtyupasthānaiś caturbhiḥ samyakprahāṇaiś caturbhir ṛddhipādaiḥ",
    "K03psp_4u:4934": " pañcabhir indriyaiḥ pañcabhir balaiḥ saptabhir bodhyaṅgair āryāṣṭaṅgena mārgeṇa yogam",
    "K03psp_4u:4935": " āpadyeta caturbhir āryasatyair aṣṭabhir vimokṣair navabhir anupūrvavihārasamāpattibhiḥ",
    "K03psp_4u:4936": " śūnyatānimittā praṇihitasamādhibhir yāvad aṣṭādaśabhir āveṇikabuddhadharmair yogam",
    "K03psp_4u:4937": " āpadyeta. tat kiṃ manyase?",
    "K03psp_4u:4938": " subhūte 'pi nu sa bodhisattvo mahāsattvas tatonidānaṃ bahupuṇyaṃ prasavet.",
    "K03psp_4u:4939": " subhūtir āha:",
    "K03psp_4u:4940": " bahu bhagavan bahu sugata.",
    "K03psp_4u:4941": " iti vipakṣo madhyamadhyaḥ",
    "K03psp_4u:4942": " bhagavān āha:",
    "K03psp_4u:4943": " ataḥ subhūte kulaputro vā kuladuhitā vā bahutaraṃ puṇyaṃ prasavet,",
    "K03psp_4u:4944": " ya iha gambhīrāyāṃ prajñāpāramitāyāṃ yathopadiṣṭāyām ekam api divasaṃ yogam āpadyeta",
    "K03psp_4u:4945": " caturbhir dhyānaiś caturbhir apramāṇaiś catasṛbhir ārūpyasamāpattibhiḥ caturbhiḥ",
    "K03psp_4u:4946": " smṛtyupasthānaiś caturbhiḥ samyakprahāṇaiś caturbhir ṛddhipādaiḥ pañcabhir indriyaiḥ",
    "K03psp_4u:4947": " pañcabhir balaiḥ saptabhir bodhyaṅgair āryāṣṭāṅgena mārgeṇa śūnyatānimittāpraṇihitasamādhibhir",
    "K03psp_4u:4948": " yāvad aṣṭādaśabhir āveṇikair buddhadharmair yogam āpadyeta. tat kasya hetoḥ?",
    "K03psp_4u:4949": " asthānaṃ subhūte 'navakāśo yad bodhisattvo mahāsattvaḥ prajñāpāramitayāvirahitaḥ",
    "K03psp_4u:4950": " sarvākārajñatāyā vivartate nedaṃ sthānaṃ vidyate. sthānañ ca khalu punaḥ subhūte",
    "K03psp_4u:4951": " 'vakāśaś ca yad bodhisattvo mahāsattvaḥ prajñāpāramitayā virahitaḥ sarvākārajñatāyā vivartate,",
    "K03psp_4u:4952": " sthānam etad vidyate. tasmāt tarhi subhūte bodhisattvena mahāsattvena prajñāpāramitayāvirahitena bhavitavyam.",
    "K03psp_4u:4953": " iti pratipakṣo madhyamadhyaḥ",
    "K03psp_4u:4954": " tat kiṃ manyase?",
    "K03psp_4u:4955": " subhūte yo bodhisattvo mahāsattvaḥ prajñāpāramitayā (PSP_4:170)",
    "K03psp_4u:4956": " virahito gaṅgānadīvālukopamān kalpāṃs tiṣṭhaṃs tad āmiṣadānaṃ dharmadānaṃ tābhyāṃ pratisaṃlayanapratisaṃyuktān manasikārān anuttarāyāṃ samyaksaṃbodhau pariṇāmayet. tat kiṃ manyase?",
    "K03psp_4u:4957": " subhūte 'pi nu sa bodhisattvo mahāsattvas tatonidānaṃ bahupuṇyaṃ prasavet.",
    "K03psp_4u:4958": " subhūtir āha:",
    "K03psp_4u:4959": " bahu bhagavan bahu sugata.",
    "K03psp_4u:4960": " iti vipakṣo madhyamṛduḥ",
    "K03psp_4u:4961": " bhagavān āha:",
    "K03psp_4u:4962": " ataḥ sa subhūte kulaputro vā kuladuhitā vā bahutaraṃ puṇyaṃ prasaved,",
    "K03psp_4u:4963": " ya iha gambhīrāyāṃ prajñāpāramitāyāṃ yathopadiṣṭāyāṃ sthitvaikadivasam api tad āmiṣadānaṃ",
    "K03psp_4u:4964": " dharmadānaṃ tābhyāṃ ca prajñāpāramitāpratisaṃlayanapratisaṃyuktān manasikārān anuttarāyāṃ",
    "K03psp_4u:4965": " samyaksaṃbodhau pariṇāmayet. tat kasya hetoḥ?",
    "K03psp_4u:4966": " eṣa hi paramaḥ pariṇāmo yad uta prajñāpāramitāpariṇāmaḥ. yaḥ punaḥ prajñāpāramitayā",
    "K03psp_4u:4967": " virahitaḥ pariṇāmo na sa pariṇāmaḥ. tasmāt tarhi subhūte bodhisattvena mahāsattvenānuttarāṃ",
    "K03psp_4u:4968": " samyaksaṃbodhim abhisaṃboddhukāmena prajñāpāramitāpariṇāmanā kuśalamūlena bhavitavyam.",
    "K03psp_4u:4969": " iti pratipakṣo madhyādhimātraḥ",
    "K03psp_4u:4970": " tat kiṃ manyase?",
    "K03psp_4u:4971": " subhūte yaḥ kaścit kulaputro vā kuladuhitā vā prajñāpāramitāvirahito gaṅgānadīvālukopamān",
    "K03psp_4u:4972": " kalpāṃs tiṣṭhann atītānāgatapratyutpannānāṃ buddhānāṃ bhagavatāṃ saśrāvakasaṃghānāṃ",
    "K03psp_4u:4973": " yaṃ kuśalamūlaṃ tat sarvam anumodyānuttarāyāṃ samyaksaṃbodhau pariṇāmayet. tat kiṃ manyase?",
    "K03psp_4u:4974": " subhūte 'pi nu sa kulaputro vā kuladuhitā vā tatonidānaṃ bahupuṇyaṃ prasavet.",
    "K03psp_4u:4975": " subhūtir āha:",
    "K03psp_4u:4976": " bahu bhagavan bahu sugata.",
    "K03psp_4u:4977": " iti vipakṣo mṛdvadhimātraḥ",
    "K03psp_4u:4978": " bhagavān āha:",
    "K03psp_4u:4979": " ataḥ subhūte kulaputro vā kuladuhitā vā bahutaraṃ puṇyaṃ prasaved,",
    "K03psp_4u:4980": " ya iha gambhīrāyāṃ prajñāpāramitāyāṃ yathopadiṣṭāyāṃ sthitvā ekadivasam api yaṃ kuśalamūlam anuttarāyāṃ samyaksaṃbodhau pariṇāmayet. tat kasya",
    "K03psp_4u:4981": " eṣa hi paramo 'numodanāpariṇāmo yad uta prajñāpāramitānumodanā pariṇāmas,",
    "K03psp_4u:4982": " tasmāt tarhi subhūte bodhisattvena mahāsattvenānuttarāṃ samyaksaṃbodhim abhisaṃboddhukāmena prajñāpāramitānumodanāpariṇāmanā kuśalamūlena bhavitavyam.",
    "K03psp_4u:4983": " iti pratipakṣo 'dhimātramṛduḥ",
    "K03psp_4u:4984": " evam ukte āyuṣmān subhūtir bhagavantam etad avocat:",
    "K03psp_4u:4985": " yadā punar bhagavann abhisaṃskāraḥ kalpita ity ukto bhagavatā tadā kathaṃ sa (PSP_4:171)",
    "K03psp_4u:4986": " kulaputro vā kuladuhitā vā bahutaraṃ puṇyaṃ prasavet?",
    "K03psp_4u:4987": " na ca bhagavann abhisaṃskāreṇa śakyā samyagdṛṣṭir vā niyāmo vāvakramituṃ srotaāpattiphalaṃ",
    "K03psp_4u:4988": " vānuprāptuṃ sakṛdāgāmiphalaṃ vā anāgāmiphalaṃ vā arhattvaṃ vānuprāptuṃ pratyekāṃ",
    "K03psp_4u:4989": " vā bodhim anuprāptum anuttarāṃ samyak saṃbodhim abhisaṃboddhum. iti vipakṣo mṛdumadhyaḥ",
    "K03psp_4u:4990": " bhagavān āha:",
    "K03psp_4u:4991": " evam etat subhūte evam etat,",
    "K03psp_4u:4992": " na hy abhisaṃskāreṇa śakyā samyagdṛṣṭir vā niyāmo vāvakramituṃ srotaāpattiphalaṃ",
    "K03psp_4u:4993": " vā anuprāptuṃ sakṛdāgāmiphalaṃ vā anāgāmiphalaṃ vā arhattvaṃ vānuprāptuṃ pratyekāṃ",
    "K03psp_4u:4994": " vā bodhim anuprāptum anuttarāṃ samyaksaṃbodhim abhisaṃboddhuṃ,",
    "K03psp_4u:4995": " sa cāpi subhūte abhisaṃskāro bodhisattvasya mahāsattvasya prajñāpāramitāyāṃ carataḥ śūnyaka evākhyāyate,",
    "K03psp_4u:4996": " riktaka evākhyāyate,",
    "K03psp_4u:4997": " tucchaka evākhyāyate,",
    "K03psp_4u:4998": " asāraka evākhyāyate. tat kasya hetoḥ?",
    "K03psp_4u:4999": " tathā hi subhūte bodhisattvo mahāsattvo 'dhyātmaśūnyatāyāṃ suśikṣito bahirdhāśūnyatāyām adhyātmabahirdhāśūnyatāyāṃ yāvad abhāvasvabhāvaśūnyatāyāṃ",
    "K03psp_4u:5000": " iti pratipakṣo 'dhimātramadhyaḥ",
    "K03psp_4u:5001": " sa khalu punaḥ subhūte bodhisattvo mahāsattvo iha śūnyatāyāṃ sthitvā yathā yathābhisaṃskārān pratyavekṣate tathā tathā bodhisattvo mahāsattvaḥ prajñāpāramitayāvirahito bhavati,",
    "K03psp_4u:5002": " yathā yathā bodhisattvo mahāsattvaḥ prajñāpāramitayāvirahito bhavati tathā tathāsaṃkhyeyam aprameyam aparimāṇaṃ puṇyaṃ prasavet.",
    "K03psp_4u:5003": " ity arthakṣiptavipakṣasya mṛdumṛduḥ pratipakṣo 'dhimātrādhimātraḥ iti bhāvanāmārgasthāvaivartikalakṣaṇam",
    "K03psp_4u:5004": " subhūtir āha:",
    "K03psp_4u:5005": " asaṃkhyeyasya ca bhagavann aprameyasya cāparimāṇasya ca kaḥ prativiśeṣaḥ?",
    "K03psp_4u:5006": " kiṃ nānākaraṇam?",
    "K03psp_4u:5007": " bhagavān āha:",
    "K03psp_4u:5008": " asaṃkhyeyam iti subhūte yasya saṃkhyā na vidyate yaḥ saṃkhyān nopaiti,",
    "K03psp_4u:5009": " asaṃkhyeyam iti vā apramāṇam iti vā subhūte yasya pramāṇan nopalabhyate 'tītānāgatapratyutpanneṣu dharmeṣu,",
    "K03psp_4u:5010": " aparimāṇam iti subhūte yan na śakyaṃ pramātum.",
    "K03psp_4u:5011": " subhūtir āha:",
    "K03psp_4u:5012": " syād bhagavan paryāyo yad rūpam apy asaṃkhyeyam aprameyam aparimāṇaṃ syāt,",
    "K03psp_4u:5013": " vedanā saṃjñā saṃskārā vijñānam api bhagavann asaṃkhyeyam aprameyam aparimāṇaṃ syāt.",
    "K03psp_4u:5014": " bhagavān āha:",
    "K03psp_4u:5015": " syāt subhūte paryāyo yena paryāyeṇa rūpam apy asaṃkhyeyam aprameyam aparimāṇaṃ syāt,",
    "K03psp_4u:5016": " vedanāpi saṃjñāpi saṃskārā api,",
    "K03psp_4u:5017": " vijñānam apy asaṃkhyeyam aprameyam aparimāṇaṃ syād ity asaṃkhyeyādīnām upalakṣaṇām.",
    "K03psp_4u:5018": " katamena bhagavan paryāyeṇa rūpam asaṃkhyeyam aprameyam aparimāṇaṃ syāt,",
    "K03psp_4u:5019": " vedanā saṃjñā saṃskārā,",
    "K03psp_4u:5020": " vijñānam apy asaṃkhyeyam aprameyam aparimāṇaṃ syāt?",
    "K03psp_4u:5021": " bhagavān āha:",
    "K03psp_4u:5022": " rūpaṃ subhūte śūnyam asaṃ khyeyam aprameyam aparimāṇaṃ,",
    "K03psp_4u:5023": " vedanā saṃjñā saṃskārā,",
    "K03psp_4u:5024": " vijñānaṃ subhūte śūnyam asaṃkhyeyam aprameyam aparimāṇaṃ syāt.",
    "K03psp_4u:5025": " subhūtir āha:",
    "K03psp_4u:5026": " kiṃ punar bhagavan rūpam eva śūnyaṃ,",
    "K03psp_4u:5027": " vedanā saṃjñā saṃskārā,",
    "K03psp_4u:5028": " vijñānam eva śūnyaṃ,",
    "K03psp_4u:5029": " na punaḥ sarvadharmā api śūnyāḥ?",
    "K03psp_4u:5030": " bhagavān āha:",
    "K03psp_4u:5031": " tat kiṃ manyase?",
    "K03psp_4u:5032": " subhūte na mayā sarvadharmāḥ śūnyā ity ākhyātāḥ.",
    "K03psp_4u:5033": " subhūtir āha:",
    "K03psp_4u:5034": " śūnyā iti bhagavan sarvadharmās tathāgatenākhyātā,",
    "K03psp_4u:5035": " ye ca bhagavan śūnyā akṣayā api te,",
    "K03psp_4u:5036": " asaṃkhyeyā api te aprameyā api te,",
    "K03psp_4u:5037": " aparimāṇā api te,",
    "K03psp_4u:5038": " na bhagavan śūnyatāyāḥ saṃkhyopalabhyate,",
    "K03psp_4u:5039": " na pramāṇam upalabhyate,",
    "K03psp_4u:5040": " na parimāṇam upalabhyate,",
    "K03psp_4u:5041": " ity asaṃkhyeyādīnāṃ svabhāvalakṣaṇaṃ,",
    "K03psp_4u:5042": " tasmāt tarhi bhagavan naiṣāṃ dharmāṇām arthato vā vyañjanato vā nānākaraṇam upalabhyate.",
    "K03psp_4u:5043": " bhagavān āha:",
    "K03psp_4u:5044": " evam etat subhūte evam etat,",
    "K03psp_4u:5045": " naiṣāṃ dharmāṇām arthato vā vyañjanato vā nānākaraṇam upalabhyate. anabhilapyam etat subhūte tathāgatenābhilapitam,",
    "K03psp_4u:5046": " akṣayam iti vā asaṃkhyeyam iti vā aprameyam iti vā aparimāṇam iti vā śūnyam iti vā",
    "K03psp_4u:5047": " ānimittam iti vā apraṇihitam iti vā anabhisaṃskāram iti vā anutpāda iti vā virāga",
    "K03psp_4u:5048": " iti vā nirodha iti vā nirvāṇam iti vā deśanāniṣpandanirdeśa eṣa subhūte tathāgatasyākṣayam",
    "K03psp_4u:5049": " iti yāvan nirvāṇam iti ceti codyapūrvakas tathāgatakaruṇāniṣpandanirdeśaḥ.",
    "K03psp_4u:5050": " evam ukte āyuṣmān subhūtir bhagavantam etad avocat:",
    "K03psp_4u:5051": " āścaryaṃ bhagavan yāvad iyaṃ dharmāṇāṃ dharmatā tathāgatena deśyate,",
    "K03psp_4u:5052": " sā ca dharmatā anabhilapyā yathāhaṃ bhagavan bhagavato bhāṣitasyārtham ājānāmi,",
    "K03psp_4u:5053": " tathā sarvadharmā bhagavann anabhilapyāḥ.",
    "K03psp_4u:5054": " bhagavān āha:",
    "K03psp_4u:5055": " evam etat subhūte evam etat,",
    "K03psp_4u:5056": " sarvadharmāḥ subhūte anabhilapyā,",
    "K03psp_4u:5057": " yā subhūte dharmāṇām anabhilapyatā sā śūnyatā,",
    "K03psp_4u:5058": " na ca śūnyatā śakyābhilapitum.",
    "K03psp_4u:5059": " subhūtir āha:",
    "K03psp_4u:5060": " kiṃ punar bhagavann anabhilāpyasyārthasya vṛddhir vā parihāṇir vā?",
    "K03psp_4u:5061": " bhagavān āha:",
    "K03psp_4u:5062": " na subhūte anabhilapyasyārthasya nāpi vṛddhir nāpi parihāṇir.",
    "K03psp_4u:5063": " subhūtir āha:",
    "K03psp_4u:5064": " saced bhagavann anabhilapyasyārthasya nāpi vṛddhir nāpi parihāṇiḥ,",
    "K03psp_4u:5065": " dānapāramitāyā api na vṛddhir na parihāṇir bhaviṣyati,",
    "K03psp_4u:5066": " evaṃ śīlakṣāntivīryadhyānapāramitāyā api na vṛddhir na parihāṇir bhaviṣyati,",
    "K03psp_4u:5067": " prajñāpāramitāyā api na vṛddhir na parihāṇir bhaviṣyati,",
    "K03psp_4u:5068": " caturṇāṃ smṛtyupasthānānāṃ na vṛddhir na parihāṇir bhaviṣyati,",
    "K03psp_4u:5069": " evaṃ samyakprahāṇarddhipādendriyabalabodhyaṅgānām āryāṣṭāṅgikasya mārgasya na vṛddhir na parihāṇir bhaviṣyati,",
    "K03psp_4u:5070": " aṣṭānāṃ vimokṣāṇāṃ na vṛddhir na parihāṇir bhaviṣyati,",
    "K03psp_4u:5071": " navānupūrvavihārasamāpattīnām apramāṇadhyānārūpyasamāpattīnām āryasatyānāṃ śūnyatānimittāpraṇihitābhijñānaṃ na vṛddhir na parihāṇir bhaviṣyati,",
    "K03psp_4u:5072": " daśānāṃ tathāgatabalānāṃ caturṇāṃ vaiśāradyānāṃ catasṛṇāṃ pratisaṃvidāṃ na vṛddhir",
    "K03psp_4u:5073": " na parihāṇir bhaviṣyati adhyātmaśūnyatāyā bahirdhāśūnyatāyā adhyātmabahirdhāśūnyatāyā",
    "K03psp_4u:5074": " yāvad abhāvasvabhāvaśūnyatāyā na vṛddhir na parihāṇir bhaviṣyati,",
    "K03psp_4u:5075": " aṣṭādaśānām āveṇikabuddhadharmāṇāṃ na vṛddhir na parihāṇir bhaviṣyati. saced bhagavann āsāṃ ṣaṇṇāṃ pāramitānāṃ na vṛddhir na parihāṇir bhaviṣyati,",
    "K03psp_4u:5076": " yāvad aṣṭādaśānām āveṇikānāṃ buddhadharmāṇāṃ na vṛddhir na parihāṇir bhaviṣyati,",
    "K03psp_4u:5077": " tadā abhavyā hi bhagavan sarvākārajñatānuttarāṃ samyaksaṃbodhim abhisaṃboddhum ity anabhilapyasya hānivṛddhyā bhāvena codyam.",
    "K03psp_4u:5078": " bhagavān āha:",
    "K03psp_4u:5079": " evam etat subhūte evam etat,",
    "K03psp_4u:5080": " nānabhilapyasyārthasya vṛddhir vā parihāṇir vā. sacet punaḥ subhūte bodhisattvasya",
    "K03psp_4u:5081": " mahāsattvasya prajñāpāramitāyāṃ carataḥ prajñāpāramitāṃ bhāvayataḥ prajñāpāramitāyāṃ",
    "K03psp_4u:5082": " yogam āpadyamānasyopāyakuśalasya naivaṃ bhavati,",
    "K03psp_4u:5083": " ahaṃ prajñāpāramitayā vivarddhe,",
    "K03psp_4u:5084": " 'haṃ dhyānapāramitayā vivarddhe,",
    "K03psp_4u:5085": " 'haṃ vīryapāramitayā vivarddhe,",
    "K03psp_4u:5086": " 'haṃ kṣāntipāramitayā vivarddhe,",
    "K03psp_4u:5087": " 'haṃ śīlapāramitayā vivarddhe,",
    "K03psp_4u:5088": " 'haṃ dānapāramitayā vivarddhe. eṣa ca punar asyaivaṃ bhavati,",
    "K03psp_4u:5089": " nāmadheyamātram etad yad idaṃ dānapāramitā,",
    "K03psp_4u:5090": " sa dānapāramitāyāṃ (PSP_4:174)",
    "K03psp_4u:5091": " caraṃs tān manasikārāṃs tāṃś cittotpādāṃs tāni ca kuśalamūlāny anuttarāyai samyaksaṃbodhaye pariṇāmayati,",
    "K03psp_4u:5092": " tathā ca pariṇāmayati yathānuttarā samyaksaṃbodhir,",
    "K03psp_4u:5093": " evaṃ śīlakṣāntivīryadhyānapāramitā prajñāpāramitāyāṃ caraṃs tān manasikārāṃs tāṃś",
    "K03psp_4u:5094": " cittotpādāṃs tāni ca kuśalamūlāny anuttarāyai samyaksaṃbodhaye pariṇāmayati yathānuttarā",
    "K03psp_4u:5095": " samyaksaṃbodhir iti parihāraḥ.",
    "K03psp_4u:5096": " atha khalv āyuṣmān subhūtir bhagavantam etad avocat:",
    "K03psp_4u:5097": " katamā ca punar bhagavann anuttarā samyaksaṃbodhiḥ?",
    "K03psp_4u:5098": " bhagavān āha:",
    "K03psp_4u:5099": " sarvadharmāṇāṃ tathatānuttarā samyaksaṃbodhiḥ.",
    "K03psp_4u:5100": " subhūtir āha:",
    "K03psp_4u:5101": " katamaiṣā bhagavan sarvadharmāṇāṃ tathatā yānuttarā samyaksaṃbodhiḥ?",
    "K03psp_4u:5102": " bhagavān āha:",
    "K03psp_4u:5103": " yā subhūte rūpasya tathatā yā vedanāyās tathatā yā saṃjñayāḥ tathatā yā saṃskārāṇāṃ tathatā yā vijñānasya tathatā,",
    "K03psp_4u:5104": " evaṃ yā skandhatathatā yā dhātutathatā yā āyatanatathatā yā pratītyasamutpādatathatā yā pratītyasamutpādāṅgatathatā,",
    "K03psp_4u:5105": " evaṃ yāvad yā nirvāṇasya tathatā sānuttarā samyaksaṃbodhiḥ,",
    "K03psp_4u:5106": " sā naiva vivarddhate na parihīyate. tat subhūte bodhisattvo mahāsattvaḥ prajñāpāramitayāvirahito 'bhīksṇaṃ bahulaṃ viharati,",
    "K03psp_4u:5107": " na kasyacid dharmasya vṛddhiṃ vā parihāṇiṃ vā samanupaśyati. evaṃ khalu subhūte anabhilapyasyārthasya naiva vṛddhir na parihāṇir,",
    "K03psp_4u:5108": " evaṃ ca subhūte dānapāramitāyā na vṛddhir na parihāṇir,",
    "K03psp_4u:5109": " evaṃ śīlakṣāntivīryadhyānaprajñāpāramitāyā na vṛddhir na parihāṇir,",
    "K03psp_4u:5110": " evaṃ śūnyatānāṃ bodhipakṣyāṇāṃ dharmāṇām āryasatyānām apramāṇadhyānārūpyasamāpattīnāṃ",
    "K03psp_4u:5111": " sarvavimokṣasamādhisamāpattidhāraṇīmukhānām abhijñānāṃ śūnyatānimittāpraṇihitānāṃ",
    "K03psp_4u:5112": " daśānāṃ balānāṃ vaiśāradyānāṃ pratisaṃvidām aṣṭādaśānām āveṇikānāṃ buddhadharmāṇāṃ",
    "K03psp_4u:5113": " na vṛddhir na parihāṇiḥ. evaṃ khalu subhūte bodhisattvena mahāsattvena prajñāpāramitāyāṃ",
    "K03psp_4u:5114": " caritavyam avṛddhyaparihāṇiyogena.",
    "K03psp_4u:5115": " iti bodhilakṣaṇam",
    "K03psp_4u:5116": " subhūtir āha:",
    "K03psp_4u:5117": " tat kiṃ prathamacittotpādena bhagavan bodhisattvo mahāsattvo 'nuttarāṃ samyaksaṃbodhim abhisaṃbudhyate,",
    "K03psp_4u:5118": " utāho paścimena cittotpādena bodhisattvo mahāsattvo 'nuttarāṃ samyaksaṃbodhim abhisaṃbudhyate?",
    "K03psp_4u:5119": " yadi tāvad bhagavan bodhisattvo mahāsattvaḥ prathamacittotpādenānuttarāṃ (PSP_4:175)",
    "K03psp_4u:5120": " samyaksaṃbodhim abhisaṃbudhyate,",
    "K03psp_4u:5121": " tat pūrvakaś cittotpādaḥ paścimena cittotpādenāsamavasṛtaḥ,",
    "K03psp_4u:5122": " paścimaś cittotpādaḥ pūrvakena cittotpādenāsamavasṛtaḥ,",
    "K03psp_4u:5123": " evam asamavasṛtānāṃ bhagavaṃś cittacaitasikānāṃ dharmāṇāṃ kathaṃ kuśalamūlāny upacayaṃ gacchanti,",
    "K03psp_4u:5124": " na cānupacitaiḥ kuśalamūlaiḥ śakyānuttarā samyaksaṃbodhir abhisaṃboddhum?",
    "K03psp_4u:5125": " iti manasor asamavadhānena codyam",
    "K03psp_4u:5126": " bhagavān āha:",
    "K03psp_4u:5127": " tena hi subhūte upamāṃ te kariṣyāmy asyaivārthasya vijñāpanāya,",
    "K03psp_4u:5128": " upamayā ihaikatyā vidvāṃsaḥ puruṣā bhāṣitasyārtham ājñāsyanti. tat kiṃ manyase?",
    "K03psp_4u:5129": " subhūte tailapradyotasya jvalitasya dīpyamānāyāṃ vartau prathamābhinipātenārciṣaḥ sā vartir dagdhā,",
    "K03psp_4u:5130": " utāho paścimābhinipātenārciṣaḥ sā vartir dagdhā.",
    "K03psp_4u:5131": " subhūtir āha:",
    "K03psp_4u:5132": " na bhagavan prathamābhinipātenārciṣaḥ sā vartir dagdhā na ca prathamābhinipātam anāgamyārciṣaḥ sā vartir dagdhā,",
    "K03psp_4u:5133": " na bhagavan paścimābhinipātenārciṣaḥ sā vartir dagdhā,",
    "K03psp_4u:5134": " na ca paścimābhinipātam anāgamyārciṣaḥ sā vartir dagdhā.",
    "K03psp_4u:5135": " bhagavān āha:",
    "K03psp_4u:5136": " tat kiṃ manyase?",
    "K03psp_4u:5137": " subhūte api nu sā vartir dagdhā.",
    "K03psp_4u:5138": " subhūtir āha:",
    "K03psp_4u:5139": " dagdhā bhagavan dagdhā sugata.",
    "K03psp_4u:5140": " bhagavān āha:",
    "K03psp_4u:5141": " evam eva subhūte na prathamacittotpādena bodhisattvo mahāsattvo 'nuttarāṃ samyaksaṃbodhim abhisaṃbudhyate,",
    "K03psp_4u:5142": " na ca prathamacittotpādam anāgamya bodhisattvo mahāsattvo 'nuttarāṃ samyaksaṃbodhim abhisaṃbudhyate,",
    "K03psp_4u:5143": " na ca paścimacittotpādena subhūte bodhisattvo mahāsattvo 'nuttarāṃ samyaksaṃbodhim abhisaṃbudhyate,",
    "K03psp_4u:5144": " na ca paścimacittotpādam anāgamya bodhisattvo mahāsattvo 'nuttarāṃ samyaksaṃbodhim",
    "K03psp_4u:5145": " abhisaṃbudhyate. abhisaṃbudhyate ca bodhisattvo mahāsattvo 'nuttarāṃ samyaksaṃbodhim",
    "K03psp_4u:5146": " atra hi subhūte bodhisattvo mahāsattvaḥ prajñāpāramitāyāṃ caran prathamacittotpādam",
    "K03psp_4u:5147": " upādāya daśa bhūmīḥ paripūrayitvānuttarāṃ samyaksaṃbodhim abhisaṃbudhyate.",
    "K03psp_4u:5148": " subhūtir āha:",
    "K03psp_4u:5149": " katamā bhagavan daśa bhūmīḥ paripūrayitvā bodhisattvo mahāsattvo 'nuttarāṃ samyaksaṃbodhim abhisaṃbudhyate?",
    "K03psp_4u:5150": " bhagavān āha:",
    "K03psp_4u:5151": " śuklavipaśyanābhūmiṃ subhūte paripūrayitvā bodhisattvo mahāsattvo 'nuttarāṃ samyaksaṃbodhim abhisaṃbudhyate,",
    "K03psp_4u:5152": " evaṃ gotrabhūmim aṣṭamakabhūmiṃ darśanabhūmiṃ tanubhūmiṃ vītarāgabhūmiṃ kṛtāvībhūmiṃ paripūrayitvā bodhisattvo mahāsattvo 'nuttarāṃ samyaksaṃbodhim",
    "K03psp_4u:5153": " abhisaṃbudhyate,",
    "K03psp_4u:5154": " śrāvakapratyekabuddhabhūmiṃ paripūrayitvā bodhisattvo mahāsattvo 'nuttarāṃ samyaksaṃbodhim abhisaṃbudhyate,",
    "K03psp_4u:5155": " bodhisattvabhūmiṃ paripūrayitvā bodhisattvo mahāsattvo 'nuttarāṃ samyaksaṃbodhim abhisaṃbudhyate,",
    "K03psp_4u:5156": " buddhabhūmiṃ paripūrayitvā bodhisattvo mahāsattvo 'nuttarāṃ samyaksaṃbodhim abhisaṃbudhyate,",
    "K03psp_4u:5157": " tatra bodhisattvo mahāsattvo daśasu bhūmiṣu śikṣamāṇo na ca prathamacittotpādenānuttarāṃ samyaksaṃbodhim abhisaṃbudhyate,",
    "K03psp_4u:5158": " na ca prathamacittotpādam anāgamyānuttarāṃ samyaksaṃbodhim abhisaṃbudhyate,",
    "K03psp_4u:5159": " na ca paścimacittotpādenānuttarāṃ samyaksaṃbodhim abhisaṃbudhyate,",
    "K03psp_4u:5160": " na ca paścimacittotpādam anāgamyānuttarāṃ samyaksaṃbodhim abhisaṃbudhyate,",
    "K03psp_4u:5161": " abhisaṃbudhyate ca bodhisattvo mahāsattvo 'nuttarāṃ samyaksaṃbodhim abhisaṃbodhim.",
    "K03psp_4u:5162": " iti dīpadṛṣṭāntena parihāraḥ",
    "K03psp_4u:5163": " subhūtir āha:",
    "K03psp_4u:5164": " gambhīro bhagavan pratītyasamutpādo,",
    "K03psp_4u:5165": " na ca nāma bhagavan prathamacittotpādena,",
    "K03psp_4u:5166": " na ca prathamacittotpādam anāgamya bodhisattvo mahāsattvo 'nuttarāṃ samyaksaṃbodhim abhisaṃbudhyate,",
    "K03psp_4u:5167": " na ca nāma bhagavan paścimena cittotpādena,",
    "K03psp_4u:5168": " na ca paścimacittotpādam anāgamya bodhisattvo mahāsattvo 'nuttarāṃ samyaksaṃbodhim abhisaṃbudhyate,",
    "K03psp_4u:5169": " abhisaṃbudhyate ca bhagavan bodhisattvo mahāsattvo 'nuttarāṃ samyaksaṃbodhim.",
    "K03psp_4u:5170": " bhagavān āha:",
    "K03psp_4u:5171": " tat kiṃ manyase?",
    "K03psp_4u:5172": " subhūte yac cittaṃ niruddham api nu tat punar evotpatsyate.",
    "K03psp_4u:5173": " subhūtir āha:",
    "K03psp_4u:5174": " no hīdaṃ bhagavan. ity utpādagāmbhīryam",
    "K03psp_4u:5175": " bhagavān āha:",
    "K03psp_4u:5176": " tat kiṃ manyase?",
    "K03psp_4u:5177": " subhūte yac cittam utpannam api nu tan nirodhadharmi.",
    "K03psp_4u:5178": " subhūtir āha:",
    "K03psp_4u:5179": " nirodhadharmi bhagavan nirodhadharmi sugata.",
    "K03psp_4u:5180": " bhagavān āha:",
    "K03psp_4u:5181": " tat kiṃ manyase?",
    "K03psp_4u:5182": " subhūte yan nirodhadharmi tan nirotsyate.",
    "K03psp_4u:5183": " subhūtir āha:",
    "K03psp_4u:5184": " no hīdaṃ bhagavan. iti nirodhagāmbhīryam",
    "K03psp_4u:5185": " bhagavān āha:",
    "K03psp_4u:5186": " tat kiṃ manyase?",
    "K03psp_4u:5187": " subhūte tathaiva sthāsyati yathā tathatā.",
    "K03psp_4u:5188": " subhūtir āha:",
    "K03psp_4u:5189": " tathaiva bhagavaṃ sthāsyati yathā tathatā.",
    "K03psp_4u:5190": " bhagavān āha:",
    "K03psp_4u:5191": " tat kiṃ manyase?",
    "K03psp_4u:5192": " subhūte tathaiva sthāsyati yathā tathatā bhūtakoṭir bhaviṣyati.",
    "K03psp_4u:5193": " subhūtir āha:",
    "K03psp_4u:5194": " no hīdaṃ bhagavan.",
    "K03psp_4u:5195": " bhagavān āha:",
    "K03psp_4u:5196": " tat kiṃ manyase?",
    "K03psp_4u:5197": " subhūte gambhīrā tathatā.",
    "K03psp_4u:5198": " subhūtir āha:",
    "K03psp_4u:5199": " gambhīrā bhagavan. iti tathatāgāmbhīryam",
    "K03psp_4u:5200": " bhagavān āha:",
    "K03psp_4u:5201": " tat kiṃ manyase?",
    "K03psp_4u:5202": " subhūte tathaiva cittaṃ yathā tathatā.",
    "K03psp_4u:5203": " subhūtir āha:",
    "K03psp_4u:5204": " no hīdaṃ bhagavan.",
    "K03psp_4u:5205": " bhagavān āha:",
    "K03psp_4u:5206": " tat kiṃ manyase?",
    "K03psp_4u:5207": " subhūte anyatra tathatāyāś cittam.",
    "K03psp_4u:5208": " subhūtir āha:",
    "K03psp_4u:5209": " no hīdaṃ bhagavan. iti jñeyagāmbhīryam",
    "K03psp_4u:5210": " bhagavān āha:",
    "K03psp_4u:5211": " tat kiṃ manyase?",
    "K03psp_4u:5212": " subhūte api nu tathatā tathatāṃ samanupaśyati.",
    "K03psp_4u:5213": " subhūtir āha:",
    "K03psp_4u:5214": " no hīdaṃ bhagavan. iti jñānagāmbhīryam",
    "K03psp_4u:5215": " bhagavān āha:",
    "K03psp_4u:5216": " tat kiṃ manyase?",
    "K03psp_4u:5217": " subhūte ya evaṃ carati,",
    "K03psp_4u:5218": " sa gambhīrāyāṃ prajñāpāramitāyāṃ carati.",
    "K03psp_4u:5219": " subhūtir āha:",
    "K03psp_4u:5220": " yo bhagavaim evaṃ carati,",
    "K03psp_4u:5221": " sa gambhīrāyāṃ prajñā pāramitāyāṃ carati.",
    "K03psp_4u:5222": " bhagavān āha:",
    "K03psp_4u:5223": " tat kiṃ manyase?",
    "K03psp_4u:5224": " subhūte ya evaṃ carati,",
    "K03psp_4u:5225": " sa kutra carati.",
    "K03psp_4u:5226": " subhūtir āha:",
    "K03psp_4u:5227": " yo bhagavnn evaṃ carati,",
    "K03psp_4u:5228": " sa na kutracic carati. tat kasya hetos?",
    "K03psp_4u:5229": " tathā hi bhagavan bodhisattvasya mahāsattvasya prajñāpāramitāyāṃ carata ete samudācārā na bhavanti,",
    "K03psp_4u:5230": " na samudācaranti tathatāyāṃ sthitasya na bhagavan kiñcit samudācārati,",
    "K03psp_4u:5231": " nāpi tatra kaścit samudācarati. iti caryāgāmbhīryam",
    "K03psp_4u:5232": " evam ukte bhagavān āyuṣmantaṃ subhūtim etad avocat:",
    "K03psp_4u:5233": " yaḥ subhūte bodhisattvo mahāsattvaḥ prajñāpāramitāṃ carati sa kutra carati?",
    "K03psp_4u:5234": " subhūtir āha:",
    "K03psp_4u:5235": " carati bhagavan paramārthe yatra dvayasamudācāro na saṃvidyate.",
    "K03psp_4u:5236": " bhagavān āha:",
    "K03psp_4u:5237": " tat kiṃ manyase?",
    "K03psp_4u:5238": " subhūte yaḥ paramārthe carati samudācāre carati,",
    "K03psp_4u:5239": " sa nimitte carati.",
    "K03psp_4u:5240": " subhūtir āha:",
    "K03psp_4u:5241": " no hīdaṃ bhagavan.",
    "K03psp_4u:5242": " bhagavān āha:",
    "K03psp_4u:5243": " tat kiṃ manyase?",
    "K03psp_4u:5244": " subhūte api nu tena nimittasaṃjñā vānimittasaṃjñā vā vibhāvitā bhavati.",
    "K03psp_4u:5245": " subhūtir āha:",
    "K03psp_4u:5246": " no hīdaṃ bhagavan. ity advayagāmbhīryam",
    "K03psp_4u:5247": " bhagavān āha:",
    "K03psp_4u:5248": " tat kathaṃ subhūte bodhisattvena mahāsattvena nimittasaṃjñā vā ānimittasaṃjñā vā na vibhāvitā bhavati?",
    "K03psp_4u:5249": " evam ukte āyuṣmān subhūtir bhagavantam etad avocat:",
    "K03psp_4u:5250": " na bhagavan bodhisattvo mahāsattvaḥ prajñāpāramitāyāṃ carann evaṃ prayujyate,",
    "K03psp_4u:5251": " nimittaṃ vā bhāvayiṣyāmy animittaṃ vā bhāvayiṣyāmīti,",
    "K03psp_4u:5252": " iha punar bhagavan bodhisattvo mahāsattvaḥ prajñāpāramitāyāṃ caran nāparipūrṇair",
    "K03psp_4u:5253": " daśabhis tathāgatabalair caturbhir vaiśāradyaiś catasṛbhiḥ pratisaṃvidbhir mahāmaitryā",
    "K03psp_4u:5254": " mahākaruṇayā aṣṭādaśabhir āveṇikair buddhadharmair anuttarāṃ samyaksaṃbodhim abhisaṃbudhyate.",
    "K03psp_4u:5255": " idaṃ punar bhagavan bodhisattvasya mahāsattvasyopāyakauśalyaṃ yenopāyakauśalyena",
    "K03psp_4u:5256": " na kaṃcid dharmaṃ bhāvī vā karoty abhāvī vā karoti. tat kasya hetoḥ?",
    "K03psp_4u:5257": " tathā hi bhagavan bodhisattvo mahāsattvaḥ sarvadharmāṇāṃ svalakṣaṇaśūnyatāyāṃ sthitas,",
    "K03psp_4u:5258": " tatra ca svalakṣaṇaśūnyatāyāṃ sthitvā trīn samādhīn samāpadyate,",
    "K03psp_4u:5259": " sattvānāṃ kṛtaśas taiś ca samādhibhiḥ sattvān paripācayati.",
    "K03psp_4u:5260": " evaṃ bhagavan bodhisattvo mahāsattvas trīn samādhīn samāpadyate,",
    "K03psp_4u:5261": " tatra ca bhagavan bodhisattvo mahāsattvas trīṣu samādhiṣu sthitvā sattvāṃś ca praṇidhānena caratas tān apraṇihitena niyojayati,",
    "K03psp_4u:5262": " sattvāṃś ca vikalpe caratas tān bodhisattvo mahāsattvaḥ śūnyatāyāṃ pratiṣṭhāpayati,",
    "K03psp_4u:5263": " sattvāṃś ca nimitte caratas tān bodhisattvo mahāsattva ānimitte pratiṣṭhāpayati.",
    "K03psp_4u:5264": " evaṃ khalu subhūte bodhisattvo mahāsattvaḥ prajñāpāramitāyāṃ caraṃs tribhiḥ samādhibhiḥ",
    "K03psp_4u:5265": " sattvān paripācayati.",
    "K03psp_4u:5266": " ity upāyakauśalaṃ gāmbhīryam ity uktaḥ śaikṣo 'vaivartiko gaṇaḥ",
    "K03psp_4u:5267": " atha khalv āyuṣmān śāriputra āyuṣmantaṃ subhūtim āmantrayate sma:",
    "K03psp_4u:5268": " ya āyuṣman subhūte bodhisattvo mahāsattvaḥ svapnāntaragatas trīn samādhīn samāpadyate śūnyatām ānimittam apraṇihitam,",
    "K03psp_4u:5269": " api nu sa prajñāpāramitāyāṃ vivardhate.",
    "K03psp_4u:5270": " evam ukte āyuṣmān subhūtir āyuṣmantaṃ śāriputram etad avocat:",
    "K03psp_4u:5271": " yady āyuṣman śāriputra divase bhāvanayā vivardhate,",
    "K03psp_4u:5272": " evaṃ svapnāntaragato 'pi vivardhate. tat kasya hetoḥ?",
    "K03psp_4u:5273": " avikalpaḥ, atha khalv āyuṣman śāriputra svapnaś ca divasaś ca,",
    "K03psp_4u:5274": " saced āyuṣman śāriputra yadi divase bodhisattvasya (PSP_4:179)",
    "K03psp_4u:5275": " mahāsattvasya prajñāpāramitābhāvanāsti,",
    "K03psp_4u:5276": " tadā svapnāntaragatasyāpi bodhisattvasya mahāsattvasya prajñāpāramitābhāvanā bhaviṣyati. iti bhavaśāntyor akalpanā",
    "K03psp_4u:5277": " evam ukte āyuṣmān śāriputra āyuṣmantaṃ subhūtim etad avocat:",
    "K03psp_4u:5278": " yat punar āyuṣman subhūte bodhisattvo mahāsattvaḥ svapnāntaragataḥ karma karoti,",
    "K03psp_4u:5279": " bhavati tasya karmaṇa ācayo vā upacayo vā,",
    "K03psp_4u:5280": " yathā svapnopamāḥ sarvadharmā uktā bhagavatā,",
    "K03psp_4u:5281": " tathā nāsya bhavaty ācayo vā upacayo vā. tat kasya hetoḥ?",
    "K03psp_4u:5282": " na hi svapne kasyacid dharmasyācavo vā upacayo vā upalabhyate. atha vibuddho vikalpayiṣyati,",
    "K03psp_4u:5283": " bhavati tasyācayo vā upacayo vā.",
    "K03psp_4u:5284": " atha khalv āyuṣmān subhūtir āyuṣmantaṃ śāriputram etad avocat:",
    "K03psp_4u:5285": " yaś ca divasaṃ prāṇātipātaṃ kṛto,",
    "K03psp_4u:5286": " yaś ca svapnāntare hatas taṃ prativibudho vikalpayati,",
    "K03psp_4u:5287": " aho hato mayā hataḥ sādhu hata iti,",
    "K03psp_4u:5288": " tat karmāyuṣman śāriputra kim āha?",
    "K03psp_4u:5289": " śāriputra āha:",
    "K03psp_4u:5290": " nāyuṣman subhūte anārambaṇakarmotpadyate sārambaṇam eva karmotpadyate.",
    "K03psp_4u:5291": " subhūtir āha:",
    "K03psp_4u:5292": " evam etad āyuṣman śāriputra nānārambaṇaṃ karmotpadyate nānārambaṇaṃ cetanotpadyate",
    "K03psp_4u:5293": " sārambaṇam evāyuṣman śāriputra karmotpadyate nānārambaṇaṃ sārambaṇā cetanotpadyate",
    "K03psp_4u:5294": " nānārambaṇam. dṛṣṭaśrutamatavijñātair dharmair buddhiḥ pravartate,",
    "K03psp_4u:5295": " nādṛṣṭair nāśrutair nāmatair nāvijñātair dharmair buddhiḥ pravartate. tatra kācid buddhiḥ saṃkleśaṃ parigṛhṇāti,",
    "K03psp_4u:5296": " kācid buddhir vyavadānaṃ parigṛhṇāti,",
    "K03psp_4u:5297": " tasmāt tarhy āyuṣman śāriputra sārambaṇam eva karmotpadyate nānārambaṇaṃ sārambaṇaiva cetanotpadyate nānārambaṇā.",
    "K03psp_4u:5298": " śāriputra āha:",
    "K03psp_4u:5299": " yady āyuṣman subhūte sarvāṇi karmāṇi sarvāś cetanā viviktā uktā bhagavatā,",
    "K03psp_4u:5300": " tat kathaṃ sārambaṇam eva karmotpadyate nānārambaṇaṃ,",
    "K03psp_4u:5301": " sārambaṇaiva cetanotpadyate nānārambaṇā?",
    "K03psp_4u:5302": " subhūtir āha:",
    "K03psp_4u:5303": " nimittīkṛtyāyuṣman śāriputra sārambaṇam eva karmotpadyate nānārambaṇaṃ,",
    "K03psp_4u:5304": " sārambaṇaiva cetanotpadyate nānārambaṇā.",
    "K03psp_4u:5305": " atha khalv āyuṣmān śāriputraḥ subhūtiṃ sthaviram etad avocat:",
    "K03psp_4u:5306": " yady āyuṣman subhūte bodhisattvo mahāsattvaḥ svapnāntaragato dānaṃ dadyāc chīlaṃ rakṣet kṣāntyā saṃpādayed vīryam ārabheta dhyānaṃ (PSP_4:180)",
    "K03psp_4u:5307": " samāpadyeta prajñāṃ bhāvayet,",
    "K03psp_4u:5308": " tac ca kuśalamūlam anuttarāyāṃ samyaksaṃbodhau pariṇāmayet pariṇāmitaṃ bhavaty anuttarāyai samyaksaṃbodhaye.",
    "K03psp_4u:5309": " atha khalv āyuṣmān subhūtiḥ sthavira āyuṣmantaṃ śāriputram etad avocat:",
    "K03psp_4u:5310": " ayam āyuṣman śāriputra maitreyo bodhisattvo mahāsattvaḥ saṃmukhībhūta ekajātipratibaddho bhagavatāvinivartanīyatāyai vyākṛta eṣa paripraṣṭavya eṣa visarjayiṣyati.",
    "K03psp_4u:5311": " atha khalv āyuṣmān śāriputro maitreyaṃ bodhisattvaṃ mahāsattvam etad avocat:",
    "K03psp_4u:5312": " ayaṃ subhūti sthavira evam āha,",
    "K03psp_4u:5313": " ayaṃ maitreyo bodhisattvo mahāsattvaḥ saṃmukhībhūta ekajātipratibaddho bhagavato 'vinivartanīyatāyai vyākṛta eṣa paripraṣṭavya eṣa visarjayiṣyatīti.",
    "K03psp_4u:5314": " evam ukte maitreyo bodhisattvo mahāsattva āyuṣmantaṃ śāriputram etad avocat:",
    "K03psp_4u:5315": " tat kiṃ nāmadheyaṃ maitreyo bodhisattvo mahāsattvo visarjayiṣyaty,",
    "K03psp_4u:5316": " utāho rūpaṃ visarjayiṣyati,",
    "K03psp_4u:5317": " vedanā saṃjñā saṃskārā,",
    "K03psp_4u:5318": " vijñānaṃ visarjayiṣyati?",
    "K03psp_4u:5319": " yā rūpasya śūnyatā sā visarjayiṣyati,",
    "K03psp_4u:5320": " yā vedanāśūnyatā yā saṃjñāśūnyatā yā saṃskāraśūnyatā,",
    "K03psp_4u:5321": " yā vijñānaśūnyatā sā visarjayiṣyati?",
    "K03psp_4u:5322": " yā ca rūpasya śūnyatā na sā pratibalā visarjayituṃ,",
    "K03psp_4u:5323": " yā vedanāyāḥ śūnyatā yā saṃjñāyāḥ śūnyatā yā saṃskārāṇāṃ śūnyatā yā vijñānasya śūnyatā na sā pratibalā visarjayitum?",
    "K03psp_4u:5324": " tat kiṃ visarjayiṣyati nāhaṃ taṃ dharmaṃ samanupaśyāmi,",
    "K03psp_4u:5325": " yo dharmo visarjayiṣyati,",
    "K03psp_4u:5326": " yaṃ visarjayiṣyati,",
    "K03psp_4u:5327": " yatra vā visarjayiṣyati?",
    "K03psp_4u:5328": " tam apy ahaṃ dharmaṃ na samanupaśyāmi,",
    "K03psp_4u:5329": " yo dharmo vyākṛto 'nuttarāyāṃ samyaksaṃbodhau,",
    "K03psp_4u:5330": " yena vyākṛto,",
    "K03psp_4u:5331": " yatra vā vyākṛtas,",
    "K03psp_4u:5332": " tam apy ahaṃ dharmaṃ na samanupaśyāmi sarva ete dharmā advayā advaidhīkārāḥ.",
    "K03psp_4u:5333": " atha khalv āyuṣmān śāriputro maitreyaṃ bodhisattvaṃ mahāsattvam etad avocat:",
    "K03psp_4u:5334": " kaścit tvayā maitreya ete dharmā evaṃ sākṣātkṛtā yathaitān dharmān bhāṣase?",
    "K03psp_4u:5335": " maitreya āha:",
    "K03psp_4u:5336": " na mayaite dharmā evaṃ sākṣātkṛtā yathāham etān dharmān bhāṣe.",
    "K03psp_4u:5337": " atha khalv āyuṣmataḥ śāriputrasyaitad abhavat:",
    "K03psp_4u:5338": " gambhīraprajño batāyaṃ maitreyo bodhisattvo mahāsattvo yathāpi nāma dānapāramitāyāṃ",
    "K03psp_4u:5339": " śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāṃ prajñāpāramitāyāṃ",
    "K03psp_4u:5340": " caritāvina eṣa nirdeśo 'nupalambho 'nupalambhacaritasya.",
    "K03psp_4u:5341": " atha khalu bhagavān āyuṣmantaṃ śāriputram etad avocat:",
    "K03psp_4u:5342": " tat kiṃ manyase?",
    "K03psp_4u:5343": " śāriputra samanupaśyasi tvaṃ taṃ dharmaṃ yena tvaṃ dharmeṇārhann iti prabhāvyase.",
    "K03psp_4u:5344": " śāriputra āha:",
    "K03psp_4u:5345": " no hīdaṃ bhagavan.",
    "K03psp_4u:5346": " bhagavān āha:",
    "K03psp_4u:5347": " evam eva śāriputra bodhisattvasya mahāsattvasya prajñāpāramitāyāṃ carato naivaṃ bhavaty,",
    "K03psp_4u:5348": " ayaṃ dharmo vyākariṣyaty ayaṃ dharmo vyākriyate ayaṃ dharmo vyākṛto 'nuttarāṃ samyaksaṃbodhim abhisaṃbhotsyate. evañ caran bodhisattvo mahāsattvaḥ prajñāpāramitāyāñ carati,",
    "K03psp_4u:5349": " na cāsya vicikitsotpadyate,",
    "K03psp_4u:5350": " nāhaṃ nābhisaṃbhotsye 'nuttarāṃ samyaksaṃbodhim abhisaṃbhotsye 'ham anuttarāṃ samyaksaṃbodhiṃ,",
    "K03psp_4u:5351": " yaḥ śāriputra bodhisattvo mahāsattva evaṃ carati sa carati prajñāpāramitāyām. evañ caran śāriputra bodhisattvo mahāsattvo nottrasyati na saṃtrasyati na saṃtrāsam āpadyate,",
    "K03psp_4u:5352": " nāhaṃ nābhisaṃbhotsye 'nuttarāṃ samyaksaṃbodhim abhisaṃbhotsye 'ham anuttarāṃ samyaksaṃbodhim.",
    "K03psp_4u:5353": " iti codyaparaṃparety uktā bhavaśāntisamatā",
    "K03psp_4u:5354": " atha khalu bhagavān āyuṣmantaṃ subhūtim etad avocat:",
    "K03psp_4u:5355": " iha subhūte bodhisattvena mahāsattvena dānapāramitāyāñ caratā jighatsitān sattvān",
    "K03psp_4u:5356": " dṛṣṭvā pipāsitān durnivasitān duḥprāvṛtān śayanāsanavihīnāṃś ca sattvān dṛṣṭvaivam upaparīkṣitavyaṃ,",
    "K03psp_4u:5357": " tathā tathā dānapāramitāyāṃ cariṣyāmi yathā me 'nuttarāṃ samyaksaṃbodhim abhisaṃbuddhasyaiṣāṃ",
    "K03psp_4u:5358": " sattvānām amī doṣāḥ sarveṇa sarvaṃ na bhaviṣyanti na prajñāpsyante. yathāpi tac cāturmahārājakāyikānāṃ",
    "K03psp_4u:5359": " devānāṃ trayastriṃśānāṃ yāmānāṃ tuṣitānāṃ nirmāṇaratīnāṃ paranirmitavaśavartināṃ",
    "K03psp_4u:5360": " brahmapārṣadyānāṃ brahmapurohitānāṃ mahābrahmaṇāṃ parīttābhānām apramāṇābhānāṃ ābhāsvarāṇāṃ",
    "K03psp_4u:5361": " parīttaśubhānām apramāṇaśubhānāṃ śubhakṛtsnānām anabhrakānāṃ puṇyaprasavānāṃ vṛhatphalānāṃ",
    "K03psp_4u:5362": " śuddhāvāsānāṃ sudṛśānāṃ sudarśanānām aspṛhānām atapānām akaniṣṭhānāṃ devānām upabhogaparibhogāya,",
    "K03psp_4u:5363": " evaṃvidhās tasmin buddhakṣetre sattvānām upabhogaparibhogā bhaviṣyanti. evañ caran",
    "K03psp_4u:5364": " subhūte bodhisattvo mahāsattvo dānapāramitāṃ paripūrayaty anuttarāyāś ca samyaksaṃbodher abhyāsī bhavati.",
    "K03psp_4u:5365": " punar aparaṃ subhūte bodhisattvena mahāsattvena śīlapāramitāyāṃ caratā prāṇātipātikān",
    "K03psp_4u:5366": " sattvān dṛṣṭvā adattādāyikān kāmamithyācārikān mṛṣāvādikān pāruṣikān piśunavacanān",
    "K03psp_4u:5367": " pralāpān abhidhyālukān vyāpannacittāni (PSP_4:182)",
    "K03psp_4u:5368": " mithyādṛṣṭikān alpāyuṣkān bahvābādhān bahvāyāsān durvarṇān alpeśākhyān alpabhogān nīcakulān nihīnavṛttīn aṅgavihīnān sattvān dṛṣṭvaivam upaparīkṣitavyaṃ,",
    "K03psp_4u:5369": " tathā tathā śīlapāramitāyāṃ cariṣyāmi yathā me 'nuttarāṃ samyaksaṃbodhim abhisaṃbuddhasya",
    "K03psp_4u:5370": " tatra buddhakṣetre teṣāṃ sattvānām amī doṣā na bhaviṣyanti na prajñāsyante. evañ",
    "K03psp_4u:5371": " caran subhūte bodhisattvo mahāsattvaḥ śīlapāramitāṃ paripūrayaty anuttarāyāḥ samyaksaṃbodher abhyāsī bhavati.",
    "K03psp_4u:5372": " punar aparaṃ subhūte bodhisattvena mahāsattvena kṣāntipāramitāyāṃ caratānyonyavyāpādabahulacittān",
    "K03psp_4u:5373": " sattvān dṛṣṭvā loṣṭatāḍanaśastraprahārāṃś ca dadato jīvitāṃś ca vyavaropayato daṇḍādaṇḍi",
    "K03psp_4u:5374": " muṣalāmuṣali keśākeśi kacākaci kurvataś ca sattvān dṛṣṭvaivam upaparīkṣitavyaṃ,",
    "K03psp_4u:5375": " tathā tathā kṣāntipāramitāyāñ cariṣyāmi yathā me 'nuttarāṃ samyaksaṃbodhim abhisaṃbuddhasya",
    "K03psp_4u:5376": " tatra buddhakṣetre teṣāṃ sattvānām amī doṣā na bhaviṣyanti na prajñāsyante. sarvasattvāś",
    "K03psp_4u:5377": " ca mātṛsamacittā bhaviṣyanti,",
    "K03psp_4u:5378": " pitṛsamacittāś ca bhaviṣyanti,",
    "K03psp_4u:5379": " bhrātṛsamacittāś ca bhaviṣyanti,",
    "K03psp_4u:5380": " bhaginīsamacittāś ca bhaviṣyanti,",
    "K03psp_4u:5381": " putraduhitṛsamacittāś ca bhaviṣyanti,",
    "K03psp_4u:5382": " maitracittā bhaviṣyanti. evañ caran subhūte bodhisattvo mahāsattvaḥ kṣāntipāramitāṃ paripūrayaty anuttarāyāś ca samyaksaṃbodher abhyāsī bhaviṣyati.",
    "K03psp_4u:5383": " punar aparaṃ subhūte bodhisattvena mahāsattvena vīryapāramitāyāñ caratā hīnavīryān",
    "K03psp_4u:5384": " sattvān dṛṣṭvā kuśīdān alasān nirudyogān alpasattvāṃs tribhir yānaiḥ prasthitān śrāvakayānena",
    "K03psp_4u:5385": " vā pratyekabuddhayānena vā bodhisattvayānena vā sattvān dṛṣṭvaivam upaparīkṣitavyaṃ,",
    "K03psp_4u:5386": " tathā tathā vīryapāramitāyāṃ cariṣyāmi yathā me 'nuttarāṃ samyaksaṃbodhim abhisaṃbuddhasya",
    "K03psp_4u:5387": " tatra buddhakṣetre teṣāṃ sattvānām amī doṣā na bhaviṣyanti na prajñāsyante. evaṃ",
    "K03psp_4u:5388": " caran subhūte bodhisattvo mahāsattvo vīryapāramitāṃ,",
    "K03psp_4u:5389": " paripūrayaty anuttarāyāś ca samyaksaṃbodher abhyāsī bhavati.",
    "K03psp_4u:5390": " punar aparaṃ subhūte bodhisattvena mahāsattvena dhyānapāramitāyāṃ caratā sattvān",
    "K03psp_4u:5391": " pañcasu nivaraṇeṣu pravartamānān dṛṣṭvā kāmacchande vyāpāde styānamiddhe uddhatakaukṛtye",
    "K03psp_4u:5392": " vicikitsāyāṃ nivaraṇeṣu (PSP_4:183)",
    "K03psp_4u:5393": " pravartamānān sattvān mūḍhān mūḍhasmṛtīn prathamadhyānavirahitān dvitīyadhyānavirahitāṃs",
    "K03psp_4u:5394": " tṛtīyadhyānavirahitāṃś caturthadhyānavirahitān maitrīkaruṇāmuditopekṣāvirahitān ākāśānantyāyatanasamāpattyā",
    "K03psp_4u:5395": " vijñānānantyāyatanasamāpattyā ākiñcanyiyatanasamāpattyā naivasaṃjñānāsaṃjñāyatanasamāpattyā",
    "K03psp_4u:5396": " vihīnān sattvān dṛṣṭvaivam upaparīkṣitavyaṃ,",
    "K03psp_4u:5397": " tathā tathā dhyānapāramitāyāṃ cariṣyāmi yathā me 'nuttarāṃ samyaksaṃbodhim abhisaṃbuddhasya",
    "K03psp_4u:5398": " tatra buddhakṣetre teṣāṃ sattvānām amī doṣā na bhaviṣyanti na prajñāsyante. evañ",
    "K03psp_4u:5399": " caran subhūte bodhisattvo mahāsattvo dhyānapāramitāṃ paripūrayaty anuttarāyāś ca",
    "K03psp_4u:5400": " samyaksaṃbodher abhyāsī bhavati.",
    "K03psp_4u:5401": " punar aparaṃ subhūte bodhisattvena mahāsattvena prajñāpāramitāyāñ caratā duḥprajñān",
    "K03psp_4u:5402": " prajñāparihīṇān sattvān dṛṣṭvā laukikalokottarayā samyagdṛṣṭyā vihīnān akriyāvādino",
    "K03psp_4u:5403": " nāstikavādān ucchedavādān śāśvatavādān ekatvānyatvobhayatvavādāṃś ca sattvān dṛṣṭvaivam",
    "K03psp_4u:5404": " upaparīkṣitavyaṃ tathā tathā prajñāpāramitāyāñ cariṣyāmi yathā me 'nuttarāṃ samyaksaṃbodhim",
    "K03psp_4u:5405": " abhisaṃbuddhasya tatra buddhaksetre teṣāṃ sattvānām amī doṣāḥ sarveṇa sarvaṃ na bhaviṣyanti",
    "K03psp_4u:5406": " na prajñāsyante. evañ caran subhūte bodhisattvo mahāsattvaḥ prajñāpāramitāṃ paripūrayaty",
    "K03psp_4u:5407": " anuttarāyāś ca samyaksaṃbodher abhyāsī bhavati.",
    "K03psp_4u:5408": " punar aparaṃ subhūte bodhisattvena mahāsattvena ṣaṭsu pāramitāsu caratā triṣu rāśiṣu vartamānān sattvān dṛṣṭvā niyatāniyatamithyātvaniyatān evam upaparīkṣitavyaṃ,",
    "K03psp_4u:5409": " tathā tathā ṣaṭsu pāramitāsu cariṣyāmi,",
    "K03psp_4u:5410": " buddhaksetraṃ ca pariśodhayiṣyāmi,",
    "K03psp_4u:5411": " sattvāṃś ca paripācayiṣyāmi yathā me 'nuttarāṃ samyaksaṃbodhim abhisaṃbuddhasya tatra",
    "K03psp_4u:5412": " buddhakṣetre niyatāniyatamithyātvaniyatānāṃ sattvānām antaśaḥ śabdo 'pi na bhaviṣyati",
    "K03psp_4u:5413": " na prajñāsyate. evaṃ caran subhūte bodhisattvo mahāsattvaḥ ṣaṭ pāramitāḥ paripūrayati",
    "K03psp_4u:5414": " sarvākārajñatāyāś cābhyāsī bhavati.",
    "K03psp_4u:5415": " punar aparaṃ subhūte bodhisattvena mahāsattvena ṣaṭsu pāramitāsu caratā nairayikān sattvān tairyagyonikān sattvān yāmalaukikān sattvān dṛṣṭvaivam",
    "K03psp_4u:5416": " tathā tathā ṣaṭsu pāramitāsu cariṣyāmi,",
    "K03psp_4u:5417": " buddhakṣetraṃ ca pariśodhayiṣyāmi,",
    "K03psp_4u:5418": " sattvāṃś ca paripācayiṣyāmi yathā me 'nuttarāṃ samyaksaṃbodhim abhisaṃbuddhasya tatra buddhakṣetre trayāṇām apāyānām antaśaḥ śabdo 'pi na bhaviṣyati na prajñāsyate.",
    "K03psp_4u:5419": " evaṃ caran subhūte bodhisattvo mahāsattvaḥ ṣaṭ pāramitāḥ paripūrayati sarvākārajñatāyāś cābhyāsī bhavati.",
    "K03psp_4u:5420": " punar aparaṃ subhūte bodhisattvena mahāsattvena ṣaṭsu pāramitāsu caratā imān mahāpṛthivīsthāṇukaṇṭakagahanaprāgbhāraprapātasyandanikāgūthoḍigallān",
    "K03psp_4u:5421": " paripūrṇān dṛṣṭvaivam upaparīkṣitavyaṃ,",
    "K03psp_4u:5422": " tathā tathā ṣaṭsu pāramitāsu cariṣyāmi,",
    "K03psp_4u:5423": " buddhakṣetraṃ ca pariśodhayiṣyāmi,",
    "K03psp_4u:5424": " sattvāṃś ca paripācayiṣyāmi yathā me 'nuttarāṃ samyaksaṃbodhim abhisaṃbuddhasya tatra buddhakṣetre teṣāṃ sattvānām ete doṣā na bhaviṣyanti na",
    "K03psp_4u:5425": " tac ca me buddhakṣetraṃ samapāṇitalajātaṃ bhaviṣyati. evaṃ caran subhūte bodhisattvo mahāsattvaḥ ṣaṭ pāramitāḥ paripūrayati sarvākārajñatāyāś cābhyāsī bhavati.",
    "K03psp_4u:5426": " punar aparaṃ subhūte bodhisattvena mahāsattvena ṣaṭsu pāramitāsu caratā imāṃ mahāpṛthivīṃ mṛttikāmayīṃ dṛṣṭvā apagatajātarūparajatām evam upaparīkṣitavyaṃ,",
    "K03psp_4u:5427": " tathā tathā ṣaṭsu pāramitāsu cariṣyāmi,",
    "K03psp_4u:5428": " buddhakṣetraṃ ca pariśodhayiṣyāmi,",
    "K03psp_4u:5429": " sattvāṃś ca paripācayiṣyāmi yathā me 'nuttarāṃ samyaksaṃbodhim abhisaṃbuddhasya tatra",
    "K03psp_4u:5430": " buddhakṣetre iyaṃ mahāpṛthivī suvarṇavālukācchannā bhaviṣyanti. evaṃ caran subhūte",
    "K03psp_4u:5431": " bodhisattvo mahāsattvaḥ ṣaṭ pāramitāḥ paripūrayaty anuttarāyāś ca samyaksaṃbodher abhyāsī bhavati.",
    "K03psp_4u:5432": " punar aparaṃ subhūte bodhisattvena mahāsattvena sattvān mamakāraparigrahavartamānān dṛṣṭvaivam upaparīkṣitavyaṃ,",
    "K03psp_4u:5433": " tathā tathā ṣaṭsu pāramitāsu cariṣyāmi,",
    "K03psp_4u:5434": " buddhakṣetraṃ ca pariśodhayiṣyāmi,",
    "K03psp_4u:5435": " sattvāṃś ca paripācayiṣyāmi yathā me 'nuttarāṃ samyaksaṃbodhim abhisaṃbuddhasya tatra",
    "K03psp_4u:5436": " buddhakṣetre teṣāṃ sattvānāṃ mamakāraparigraho na bhaviṣyati na prajñāsyate. evaṃ",
    "K03psp_4u:5437": " caran subhūte bodhisattvo mahāsattvaḥ ṣaṭ pāramitāḥ paripūrayati sarvākārajñatāyāś cābhyāsī bhavati.",
    "K03psp_4u:5438": " punar aparaṃ subhūte bodhisattvena mahāsattvena ṣaṭsu pāramitāsu caratā caturo varṇān dṛṣṭvā kṣatriyān brahmaṇān vaiśyāñ śūdrān evam upaparīkṣitavyaṃ,",
    "K03psp_4u:5439": " tathā tathā ṣaṭsu pāramitāsu cariṣyāmi,",
    "K03psp_4u:5440": " buddhakṣetraṃ ca pariśodhayiṣyāmi,",
    "K03psp_4u:5441": " sattvāṃś ca paripācayiṣyāmi yathā me 'nuttarāṃ samyaksaṃbodhim abhisaṃbuddhasya tatra",
    "K03psp_4u:5442": " buddhakṣetre caturṇāṃ varṇānām antaśaḥ śabdo na bhaviṣyati na prajñāsyate. evañ caran",
    "K03psp_4u:5443": " subhūte bodhisattvo mahāsattvaḥ ṣaṭ pāramitāḥ paripūrayati sarvākārajñatāyāś (PSP_4:185)",
    "K03psp_4u:5444": " cābhyāsī bhavati.",
    "K03psp_4u:5445": " punar aparaṃ subhūte bodhisattvena mahāsattvena ṣaṭsu pāramitāsu caratā sattvānāṃ",
    "K03psp_4u:5446": " hīnotkṛṣṭamadhyamatān dṛṣṭvā hīnakulīnatāṃ madhyakulīnatāṃ cotkṛṣṭakulīnatāṃ ca sattvānāṃ",
    "K03psp_4u:5447": " dṛṣṭvaivam upaparīkṣitavyaṃ tathā tathā ṣaṭsu pāramitāsu cariṣyāmi,",
    "K03psp_4u:5448": " buddhakṣetraṃ ca pariśodhayiṣyāmi,",
    "K03psp_4u:5449": " sattvāṃś ca paripācayiṣyāmi yathā me 'nuttarāṃ samyaksaṃbodhim abhisaṃbuddhasya tatra",
    "K03psp_4u:5450": " buddhakṣetre sattvānām amī doṣā na bhaviṣyanti na prajñāsyante. evaṃ caran subhūte",
    "K03psp_4u:5451": " bodhisattvo mahāsattvaḥ ṣaṭ pāramitāḥ paripūrayati sarvākārajñatāyāś cābhyāsī bhavati.",
    "K03psp_4u:5452": " punar aparaṃ subhūte bodhisattvena mahāsattvena ṣaṭsu pāramitāsu caratā sattvānāṃ varṇanānātvaṃ dṛṣṭvaivam upaparīkṣitavyaṃ,",
    "K03psp_4u:5453": " tathā tathā ṣaṭsu pāramitāsu cariṣyāmi,",
    "K03psp_4u:5454": " buddhakṣetraṃ ca pariśodhayiṣyāmi,",
    "K03psp_4u:5455": " sattvāṃś ca paripācayiṣyāmi yathā me 'nuttarāṃ samyaksaṃbodhim abhisaṃbuddhasya tatra buddhakṣetre sattvānāṃ varṇanānātvaṃ na bhaviṣyati na",
    "K03psp_4u:5456": " anyatra sarvasattvā abhirūpā bhaviṣyanti prāsādikā darśanīyā paramaśubhavarṇapuṣkalatayā",
    "K03psp_4u:5457": " samanvāgatāḥ. evañ caran subhūte bodhisattvo mahāsattvaḥ ṣaṭ pāramitāḥ paripūrayati",
    "K03psp_4u:5458": " sarvākārajñatāyāś cābhyāsī bhavati.",
    "K03psp_4u:5459": " punar aparaṃ subhūte bodhisattvena mahāsattvena ṣaṭsu pāramitāsu caratā adhipatiṃ dṛṣṭvaivam upaparīkṣitavyaṃ,",
    "K03psp_4u:5460": " tathā tathā ṣaṭsu pāramitāsu cariṣyāmi,",
    "K03psp_4u:5461": " buddhakṣetraṃ ca pariśodhayiṣyāmi,",
    "K03psp_4u:5462": " sattvāṃś ca paripācayiṣyāmi yathā me 'nuttarāṃ samyaksaṃbodhim abhisaṃbuddhasya tatra",
    "K03psp_4u:5463": " buddhakṣetre 'dhipatiprajñaptir api na bhaviṣyati na prajñāsyate. anyatra dharmarājena",
    "K03psp_4u:5464": " tathāgatenānuttarāṃ samyaksaṃbodhim abhisaṃbuddhena. evaṃ caran subhūte bodhisattvo",
    "K03psp_4u:5465": " mahāsattvaḥ ṣaṭ pāramitāḥ paripūrayati sarvākārajñatāyāś cābhyāsī bhavati.",
    "K03psp_4u:5466": " punar aparaṃ subhūte bodhisattvena mahāsattvena ṣaṭsu pāramitāsu caratā sattvānāṃ gatisaṃbhedaṃ dṛṣṭvaivam upaparīkṣitavyaṃ,",
    "K03psp_4u:5467": " tathā tathā ṣaṭsu pāramitāsu cariṣyāmi,",
    "K03psp_4u:5468": " buddhakṣetraṃ ca pariśodhayiṣyāmi sattvaṃś ca paripācayiṣyāmi yathā me 'nuttarāṃ",
    "K03psp_4u:5469": " samyaksaṃbodhim abhisaṃbuddhasya tatra buddhaksetre sattvānāṃ gatisaṃbhedo na bhaviṣyati na prajñāsyate,",
    "K03psp_4u:5470": " narakatiryagyoniyamalokadevamanuṣyā anyatra sarvasattvā ekakarmāṇo (PSP_4:186)",
    "K03psp_4u:5471": " bhaviṣyanti,",
    "K03psp_4u:5472": " caturbhiḥ smṛtyupasthānair avirahitāḥ samyakprahāṇarddhipādendriyabalabodhyaṅgair",
    "K03psp_4u:5473": " āryāṣṭāṅgikena mārgeṇāpramāṇadhyānārūpyasamāpattibhir āryasatyaiḥ śūnyatānimittāpraṇihitair",
    "K03psp_4u:5474": " aṣṭabhir vimokṣair navānupūrvavihārasamāpattibhir abhijñābhir yāvac catasṛbhiḥ pratisaṃvidbhir.",
    "K03psp_4u:5475": " evaṃ caran subhūte bodhisattvo mahāsattvaḥ ṣaṭ pāramitāḥ paripūrayati sarvākārajñatāyāś cābhyāsī bhavati.",
    "K03psp_4u:5476": " punar aparaṃ subhūte bodhisattvena mahāsattvena ṣaṭsu pāramitāsu caratā catasro yonīḥ sattvānāṃ dṛṣṭvāṇḍajāṃ jarāyujāṃ saṃsvedajām aupapādukāṃ dṛṣṭvaivam upaparīkṣitavyaṃ,",
    "K03psp_4u:5477": " tathā tathā ṣaṭsu pāramitāsu cariṣyāmi,",
    "K03psp_4u:5478": " buddhakṣetraṃ ca pariśodhayiṣyāmi,",
    "K03psp_4u:5479": " sattvāṃś ca paripācayiṣyāmi yathā me 'nuttarāṃ samyaksaṃbodhim abhisaṃbuddhasya tatra buddhakṣetre tisro yonayaḥ sattvānāṃ na bhaviṣyanti na",
    "K03psp_4u:5480": " aṇḍajā jarāyujā saṃsvedajā anyatra sarvasattvā aupapādukā bhaviṣyanti. evaṃ caran subhūte bodhisattvo mahāsattvaḥ ṣaṭ pāramitāḥ paripūrayati sarvākārajñatāyāś cābhyāsī bhavati.",
    "K03psp_4u:5481": " punar aparaṃ subhūte bodhisattvena mahāsattvena ṣaṭsu pāramitāsu caratā sattvān pañcābhijñābhir virahitān dṛṣṭvaivam upaparīkṣitavyaṃ,",
    "K03psp_4u:5482": " tathā tathā ṣaṭsu pāramitāsu cariṣyāmi,",
    "K03psp_4u:5483": " buddhakṣetraṃ ca pariśodhayiṣyāmi,",
    "K03psp_4u:5484": " sattvāṃś ca paripācayiṣyāmi yathā me 'nuttarāṃ samyaksaṃbodhim abhisaṃbuddhasya tatra",
    "K03psp_4u:5485": " buddhakṣetre sarvasattvāḥ pañcābhijñā bhaviṣyanti. evaṃ caran subhūte bodhisattvo",
    "K03psp_4u:5486": " mahāsattvaḥ ṣaṭ pāramitāḥ paripūrayati sarvākārajñatāyāś cābhyāsī bhavati.",
    "K03psp_4u:5487": " punar aparaṃ subhūte bodhisattvena mahāsattvena ṣaṭsu pāramitāsu caratā sarvasattvānām uccāraprasrāvādīn dṛṣṭvaivam upaparīkṣitavyaṃ,",
    "K03psp_4u:5488": " tathā tathā ṣaṭsu pāramitāsu cariṣyāmi,",
    "K03psp_4u:5489": " buddhakṣetraṃ ca pariśodhayiṣyāmi,",
    "K03psp_4u:5490": " sattvāṃś ca paripācayiṣyāmi yathā me 'nuttarāṃ samyaksaṃbodhim abhisaṃbuddhasya tatra",
    "K03psp_4u:5491": " buddhakṣetre sarvasattvā dharmaprītidhyānāhārā bhaviṣyanti. evaṃ caran subhūte bodhisattvo",
    "K03psp_4u:5492": " mahāsattvaḥ ṣaṭ pāramitāḥ paripūrayati sarvākārajñatāyāś cābhyāsī bhavati.",
    "K03psp_4u:5493": " punar aparaṃ subhūte bodhisattvena mahāsattvena ṣaṭsu pāramitāsu caratā sattvān prabhāvirahitān dṛṣṭvaivam upaparīkṣitavyaṃ,",
    "K03psp_4u:5494": " tathā tathā ṣaṭsu pāramitāsu cariṣyāmi,",
    "K03psp_4u:5495": " buddhakṣetraṃ ca pariśodhayiṣyāmi,",
    "K03psp_4u:5496": " sattvāṃś ca paripācayiṣyāmi yathā me 'nuttarāṃ samyaksaṃbodhim abhisaṃbuddhasya (PSP_4:187)",
    "K03psp_4u:5497": " tatra buddhakṣetre sarvasattvāḥ svayaṃprabhā bhaviṣyanti. evaṃ caran subhūte bodhisattvo mahāsattvaḥ ṣaṭ pāramitāḥ paripūrayati sarvākirajñatāyāś cābhyāsī bhavati.",
    "K03psp_4u:5498": " punar aparaṃ subhūte bodhisattvena mahāsattvena ṣaṭsu pāramitāsu caratā sattvānāṃ rātridivasamāsārdhamāsasaṃvatsarān dṛṣṭvaivam upaparīkṣitavyaṃ,",
    "K03psp_4u:5499": " tathā tathā ṣaṭsu pāramitāsu cariṣyāmi,",
    "K03psp_4u:5500": " buddhakṣetraṃ ca pariśodhayiṣyāmi,",
    "K03psp_4u:5501": " sattvāṃś ca paripācayiṣyāmi yathā me 'nuttarāṃ samyaksaṃbodhim abhisaṃbuddhasya tatra",
    "K03psp_4u:5502": " buddhaksetre sattvānāṃ rātridivasamāsārdhamāsasaṃvatsarāṇāṃ śabdo na bhaviṣyati na",
    "K03psp_4u:5503": " prajñāsyate. evaṃ caran subhūte bodhisattvo mahāsattvaḥ ṣaṭ pāramitāḥ paripūrayati",
    "K03psp_4u:5504": " sarvākārajñatāyāś cābhyāsī bhavati.",
    "K03psp_4u:5505": " punar aparaṃ subhūte bodhisattvena mahāsattvena ṣaṭsu pāramitāsu caratāyūrvihīnān sattvān dṛṣṭvaivam upaparīkṣitavyaṃ,",
    "K03psp_4u:5506": " tathā tathā ṣaṭsu pāramitāsu cariṣyāmi,",
    "K03psp_4u:5507": " buddhakṣetraṃ ca pariśodhayiṣyāmi,",
    "K03psp_4u:5508": " sattvāṃś ca paripācayiṣyāmi yathā me 'nuttarāṃ samyaksaṃbodhim abhisaṃbuddhasya tatra",
    "K03psp_4u:5509": " buddhakṣetre sattvā aparimitāyuṣo bhaviṣyanti. evaṃ caran subhūte bodhisattvo mahāsattvaḥ",
    "K03psp_4u:5510": " ṣaṭ pāramitāḥ paripūrayati sarvākārajñatāyāś cābhyāsī bhavati.",
    "K03psp_4u:5511": " punar aparaṃ subhūte bodhisattvena mahāsattvena ṣaṭsu pāramitāsu caratā sattvān lakṣaṇavirahitān dṛṣṭvaivam upaparīkṣitavyaṃ,",
    "K03psp_4u:5512": " tathā tathā ṣaṭsu pāramitāsu cariṣyāmi,",
    "K03psp_4u:5513": " buddhakṣetraṃ ca pariśodhayiṣyāmi,",
    "K03psp_4u:5514": " sattvāṃś ca paripācayiṣyāmi yathā me 'nuttarāṃ samyaksaṃbodhim abhisaṃbuddhasya tatra",
    "K03psp_4u:5515": " buddhakṣetre sattvā dvātriṃśadbhir mahāpuruṣalakṣaṇaiḥ samanvāgatā bhaviṣyanti. evaṃ",
    "K03psp_4u:5516": " caran subhūte bodhisattvo mahāsattvaḥ ṣaṭ pāramitāḥ paripūrayati sarvākārajñatāyāś cābhyāsī bhavati.",
    "K03psp_4u:5517": " punar aparaṃ subhūte bodhisattvena mahāsattvena ṣaṭsu pāramitāsu caratā sattvān kuśalamūlavirahitān dṛṣṭvaivam upaparīkṣitavyaṃ,",
    "K03psp_4u:5518": " tathā tathā ṣaṭsu pāramitāsu cariṣyāmi,",
    "K03psp_4u:5519": " buddhakṣetraṃ ca pariśodhayiṣyāmi,",
    "K03psp_4u:5520": " sattvāṃś ca paripācayiṣyāmi yathā me 'nuttarāṃ samyaksaṃbodhim abhisaṃbuddhasya tatra buddhakṣetre sarvasattvāḥ kuśalamūlasamanvāgatā bhaviṣyanti,",
    "K03psp_4u:5521": " yaiḥ kuśalamūlaiḥ samanvāgatā buddhān bhagavata upasthāsyanti. evaṃ caran subhūte bodhisattvo mahāsattvaḥ ṣaṭ pāramitāḥ paripūrayati,",
    "K03psp_4u:5522": " sarvākārajñatāyāś cābhyāsī bhavati.",
    "K03psp_4u:5523": " punar aparaṃ subhūte bodhisattvena mahāsattvena ṣaṭsu pāramitāsu caratā rogaspṛṣṭān sattvān dṛṣṭvaivam upaparīkṣitavyaṃ,",
    "K03psp_4u:5524": " tathā tathā ṣaṭsu pāramitāsu cariṣyāmi buddhakṣetraṃ ca pariśodhayiṣyāmi,",
    "K03psp_4u:5525": " sattvāṃś ca paripācayiṣyāmi yathā me 'nuttarāṃ samyaksaṃbodhim abhisaṃbuddhasya tatra buddhakṣetre sattvānāṃ catvāro vyādhayo na bhaviṣyanti na prajñāsyante. katame catvāro?",
    "K03psp_4u:5526": " vātikā vā paittikā vā śleṣmikā vā sāṃnipātikā vā. evaṃ caran subhūte bodhisattvo mahāsattvaḥ ṣaṭ pāramitāḥ paripūrayati sarvākārajñatāyāś cābhyāsī",
    "K03psp_4u:5527": " punar aparaṃ subhūte bodhisattvena mahāsattvena ṣaṭsu pāramitāsu caratā tribhiḥ kleśaiḥ kliṣṭān sattvān dṛṣṭvaivam upaparīkṣitavyaṃ,",
    "K03psp_4u:5528": " tathā tathā ṣaṭsu pāramitāsu cariṣyāmi,",
    "K03psp_4u:5529": " buddhakṣetraṃ ca pariśodhayiṣyāmi,",
    "K03psp_4u:5530": " sattvāṃś ca paripācayiṣyāmi yathā me 'nuttarāṃ samyaksaṃbodhim abhisaṃbuddhasya tatra buddhakṣetre trayaḥ kleśā na bhaviṣyanti na prajñāsyante. katamāḥ trayo?",
    "K03psp_4u:5531": " rāgo dveṣo mohaḥ. sarvasattvāś ca vigatarāgā bhaviṣyanti vigatadveṣā vigatamohā bhaviṣyanti.",
    "K03psp_4u:5532": " evaṃ caran subhūte bodhisattvo mahāsattvaḥ ṣaṭ pāramitāḥ paripūrayati sarvākārajñatāyāś cābhyāsī bhavati.",
    "K03psp_4u:5533": " punar aparaṃ subhūte bodhisattvena mahāsattvena ṣaṭsu pāramitāsu caratā hīnādhimuktikān sattvān dṛṣṭvaivam upaparīkṣitavyaṃ,",
    "K03psp_4u:5534": " tathā tathā ṣaṭsu pāramitāsu cariṣyāmi,",
    "K03psp_4u:5535": " buddhakṣetraṃ ca pariśodhayiṣyāmi sattvāṃś ca paripācayiṣyāmi yathā me 'nuttarāṃ",
    "K03psp_4u:5536": " samyaksaṃbodhim abhisaṃbuddhasya tatra buddhakṣetre dvayor yānayoḥ śabdo na bhaviṣyati na prajñāsyate,",
    "K03psp_4u:5537": " śrāvakayānasya vā pratyekabuddhayānasya vā,",
    "K03psp_4u:5538": " anyatra sarvasattvāḥ sarvākārajñatāyām abhisaṃprasthitā bhaviṣyanti. evaṃ caran subhūte bodhisattvo mahāsattvaḥ ṣaṭ pāramitāḥ paripūrayati sarvākārajñatāyāś cābhyāsī bhavati.",
    "K03psp_4u:5539": " punar aparaṃ subhūte bodhisattvena mahāsattvena ṣaṭsu pāramitāsu caratābhimānikān sattvān dṛṣṭvaivam upaparikṣitavyaṃ,",
    "K03psp_4u:5540": " tathā tathā ṣaṭsu pāramitāsu cariṣyāmi,",
    "K03psp_4u:5541": " buddhakṣetraṃ ca pariśodhayiṣyāmi,",
    "K03psp_4u:5542": " sattvāṃś ca paripācayiṣyāmi yathā me 'nuttarāṃ samyaksaṃbodhim abhisaṃbuddhasya tatra buddhakṣetre 'bhimānikānāṃ sattvānāṃ śabdo 'pi na bhaviṣyati na prajñāsyate,",
    "K03psp_4u:5543": " anyatra sarvasattvā nirabhimānā bhaviṣyanti. evaṃ caran (PSP_4:189)",
    "K03psp_4u:5544": " subhūte bodhisattvo mahāsattvaḥ ṣaṭ pāramitāḥ piripūrayati sarvākārajñatāyāś cābhyāsī bhavati.",
    "K03psp_4u:5545": " punar aparaṃ subhūte bodhisattvena mahāsattvena ṣaṭsu pāramitāsu carataivaṃ cittam utpādayitavyaṃ,",
    "K03psp_4u:5546": " nāhaṃ tāvad anuttarāṃ samyaksaṃbodhim abhisaṃbhotsye,",
    "K03psp_4u:5547": " sacet me tatra buddhakṣetre mitam āyuḥpramāṇaṃ syād mitā ca prabhā,",
    "K03psp_4u:5548": " mitaś ca bhikṣusaṃghaḥ,",
    "K03psp_4u:5549": " api tu khalu tathā tathā ṣaṭsu pāramitāsu cariṣyāmi,",
    "K03psp_4u:5550": " buddhakṣetraṃ ca pariśodhayiṣyāmi,",
    "K03psp_4u:5551": " sattvāṃś ca paripācayiṣyāmi yathā me 'nuttarāṃ samyaksaṃbodhim abhisaṃbuddhasya tatra buddhakṣetre amitam āyuḥpramāṇaṃ bhaviṣyati,",
    "K03psp_4u:5552": " amitā ca prabhā,",
    "K03psp_4u:5553": " amitaś ca bhikṣusaṃgho bhaviṣyati. evaṃ caran subhūte bodhisattvo mahāsattvaḥ ṣaṭ pāramitāḥ paripūrayati sarvākārajñatāyāś cābhyāsī bhavati.",
    "K03psp_4u:5554": " punar aparaṃ subhūte bodhisattvena mahāsattvena ṣaṭsu pāramitāsu carataivam upaparīkṣitavyaṃ,",
    "K03psp_4u:5555": " yāvanti gaṅgānadīvālukāsamāni buddhakṣetrāṇi tāvanti mamaikaṃ buddhakṣetraṃ yāvan na bhaven na tāvad aham anuttarāṃ samyaksaṃbodhim abhisaṃbhotsye,",
    "K03psp_4u:5556": " 'pi tu khalu tathā tathā ṣaṭsu pāramitāsu cariṣyāmi,",
    "K03psp_4u:5557": " buddhakṣetraṃ ca pariśodhayiṣyāmi,",
    "K03psp_4u:5558": " sattvāṃś ca paripācayiṣyāmi yathā me 'nuttarāṃ samyaksaṃbodhim abhisaṃbuddhasya yāvanti",
    "K03psp_4u:5559": " gaṅgānadīvālukāsamāni buddhakṣetrāṇi bhavanti mamaikaṃ buddhakṣetraṃ bhaviṣyati.",
    "K03psp_4u:5560": " evaṃ caran subhūte bodhisattvo mahāsattvaḥ ṣaṭ pāramitāḥ paripūrayati sarvākārajñatāyāś cābhyāsī bhavati.",
    "K03psp_4u:5561": " punar aparaṃ subhūte bodhisattvena mahāsattvena ṣaṭsu pāramitāsu carataivam upaparīkṣitavyaṃ,",
    "K03psp_4u:5562": " dīrgho batāyaṃ saṃsāro,",
    "K03psp_4u:5563": " bahur ayaṃ sattvadhātus tenaivaṃ yoniśo manasikartavyam,",
    "K03psp_4u:5564": " ākāśaparyanto batāyaṃ saṃsāra,",
    "K03psp_4u:5565": " ākāśaparyanto batāyaṃ sattvadhātur,",
    "K03psp_4u:5566": " na ceha kaścit saṃsariṣyati,",
    "K03psp_4u:5567": " na ca kaścit parinirvāsyati. evaṃ caran subhūte bodhisattvo mahāsattvaḥ ṣaṭ pāramitāḥ paripūrayati sarvākārajñatāyāś cābhyāsī bhavati.",
    "K03psp_4u:5568": " atha khalu tasyāṃ parṣadi gaṅgadevā nāma bhaginī saṃnipatitābhut saṃniṣaṇṇā,",
    "K03psp_4u:5569": " sotthāyāsanād ekāṃśam uttarāsaṅgaṃ kṛtvā dakṣiṇaṃ jāmumaṇḍalaṃ pṛthivyāṃ pratiṣṭhāpya yena bhagavāṃs tenāñjaliṃ praṇamya (PSP_4:190)",
    "K03psp_4u:5570": " bhagavantam etad avocat:",
    "K03psp_4u:5571": " ahaṃ bhagavann ahaṃ sugata ṣaṭsu pāramitāsu caritvaivaṃrūpaṃ buddhakṣetraṃ parigṛhīṣye yathā tathāgatenārhatā samyaksaṃbuddheneha prajñāpāramitāyām",
    "K03psp_4u:5572": " atha khalu sā strī suvarṇapuṣpaṃ gṛhītvā,",
    "K03psp_4u:5573": " rūpyapuṣpaṃ ca gṛhītvā,",
    "K03psp_4u:5574": " jalajāni sthalajāni ca puṣpāṇi gṛhītvā,",
    "K03psp_4u:5575": " sarvāṇi cābharaṇāni gṛhītvā,",
    "K03psp_4u:5576": " suvarṇavarṇapītavarṇaṃ ca puṣpayugaṃ gṛhītvā yena bhagavāṃs tena kṣipati sma. samanantarakṣiptaṃ",
    "K03psp_4u:5577": " ca tad dūṣyayugam atha tāvad eva buddhānubhāvenopari vaihāyasam antarīkṣe bhagavato",
    "K03psp_4u:5578": " mūrdhni saṃdhau kūṭāgāram asthāt,",
    "K03psp_4u:5579": " caturasraṃ catuḥsthūṇaṃ samaṃ bhāgaśo ghaṭitaṃ suvibhaktaṃ ramaṇīyaṃ.",
    "K03psp_4u:5580": " atha khalu sā strīs tatkūṭāgāraṃ sarvasattvasādhāraṇaṃ kṛtvānuttarāyai samyaksaṃbodhaye pariṇāmayati.",
    "K03psp_4u:5581": " atha khalu bhagavāṃs tasyāḥ striyā adhyāśayaṃ viditvā tasyāṃ velāyāṃ smitaṃ prādurakarot,",
    "K03psp_4u:5582": " dharmatā khalu punar eṣā buddhānāṃ bhagavatāṃ yadā smitaṃ prāduḥ kurvanti.",
    "K03psp_4u:5583": " atha khalu tāvad evānekavarṇā nānāvarṇā arciṣo bhagavato mukhadvārād niścaranti sma.",
    "K03psp_4u:5584": " tadyathāpi nāma nīlāḥ pītā lohitā avadātā māñjiṣṭhāḥ sphaṭikarajatavarṇās tān anantāparyantān",
    "K03psp_4u:5585": " lokadhātūn gatvā punar evāgatya bhagavantaṃ tripradakṣiṇīkṛtya bhagavato mūrdhny antarhitāḥ.",
    "K03psp_4u:5586": " atha khalv āyuṣmān ānanda utthāyāsanād ekāṃsam uttarāsaṅgaṃ cīvaraṃ pravaritvā dakṣiṇaṃ",
    "K03psp_4u:5587": " jānumaṇḍalaṃ pṛthivyāṃ pratiṣṭhāpya yena bhagavāṃs tenāñjaliṃ praṇamya bhagavantam etad avocat:",
    "K03psp_4u:5588": " ko bhagavan hetuḥ?",
    "K03psp_4u:5589": " kaḥ pratyayaḥ?",
    "K03psp_4u:5590": " smitasya prāduṣkaraṇāya nāhetukaṃ nāpratyayaṃ tathāgatā arhantaḥ samyaksaṃbuddhāḥ smitaṃ prāduṣkurvanti.",
    "K03psp_4u:5591": " evam ukte bhagavān āyuṣmantaṃ ānandam etad avocat:",
    "K03psp_4u:5592": " iyam ānanda gaṅgadevā bhaginī anāgate 'dhvani suvarṇapuṣpo nāma tathāgato 'rhan samyaksaṃbuddho",
    "K03psp_4u:5593": " loke bhaviṣyati tārakopame kalpe 'yam ānanda etasyā gaṅgadevāyā bhaginyāś caramaḥ",
    "K03psp_4u:5594": " strībhāvo bhaviṣyati. iyam ānanda gaṅgadevā bhaginī strībhāvaṃ vivarjya puruṣabhāvaṃ",
    "K03psp_4u:5595": " pratilabhyākṣobhyasya tathāgatasyārhataḥ samyaksaṃbuddhasya buddhakṣetre upapatsyate",
    "K03psp_4u:5596": " abhiratyāṃ lokadhātau,",
    "K03psp_4u:5597": " sa tatra brahmacaryaṃ cariṣyati. asya khalu punar ānanda bodhisattvasya mahāsattvasya suvarṇapuṣpa iti nāmadheyaṃ (PSP_4:191)",
    "K03psp_4u:5598": " bhaviṣyati. sa khalu punar ānanda suvarṇapuṣpo bodhisattvo mahāsattvas tataś cyutaḥ samāno buddhakṣetreṇa buddhakṣetraṃ saṃkramiṣyati,",
    "K03psp_4u:5599": " avirahitaś ca buddhair bhagavadbhir bhaviṣyati,",
    "K03psp_4u:5600": " tadyathāpi nāṃ ānanda rājā cakravartī prāsādena prāsādaṃ caṅkrāmati,",
    "K03psp_4u:5601": " sa yāvajjīvaṃ pādatalābhyāṃ dharaṇīṃ nākrāmati yāvan maraṇakālam iti. evam evānanda suvarṇapuṣpo bodhisattvo mahāsattvo buddhakṣetreṇa buddhakṣetraṃ",
    "K03psp_4u:5602": " yāvad anuttarāṃ samyaksaṃbodhim abhisaṃbuddha iti.",
    "K03psp_4u:5603": " atha khalv āyuṣmata ānandasyaitad abhavat:",
    "K03psp_4u:5604": " yāvanto bodhisattvā mahāsattvās tatra buddhaksetre saṃnipatitā bhaviṣyanti,",
    "K03psp_4u:5605": " tathāgatasaṃnipātaḥ sa veditavyaḥ.",
    "K03psp_4u:5606": " atha khalu bhagavān āyuṣmata ānandasya cetasā cetaḥparivitarkam ājñāyāyuṣmantam ānandam etad avocat:",
    "K03psp_4u:5607": " evam etad ānanda yathā vadasi,",
    "K03psp_4u:5608": " tathāgatasaṃnipātaḥ sa veditavyo bodhisattvānāṃ mahāsattvānāṃ yaḥ saṃnipātaḥ suvarṇapuṣpasya",
    "K03psp_4u:5609": " ca tathāgatasyārhataḥ samyaksaṃbuddhasya buddhaksetre na pramāṇabaddho bhikṣusaṃgho bhaviṣyati,",
    "K03psp_4u:5610": " na śakyaṃ tasya bhikṣusaṃghasya pramāṇaṃ kartum,",
    "K03psp_4u:5611": " iyanto vā śrāvakā,",
    "K03psp_4u:5612": " iyanti vā śrāvakaśatāni,",
    "K03psp_4u:5613": " iyanti vā śrāvakasahasrāṇi,",
    "K03psp_4u:5614": " iyanti vā śrāvakaśatasahasrāṇi,",
    "K03psp_4u:5615": " iyatyo vā śrāvakakoṭya,",
    "K03psp_4u:5616": " iyanti vā śrāvakakoṭīśatāni,",
    "K03psp_4u:5617": " iyanti vā śrāvakakoṭīśatasahasrāṇi,",
    "K03psp_4u:5618": " iyanti vā śrāvakakoṭiniyutaśatasahasrāṇi,",
    "K03psp_4u:5619": " anyatrāsaṃkhyeyāprameyāparimāṇāni śrāvakakoṭīniyutaśatasahasrāṇi bhaviṣyanti. suvarṇapuṣpasya",
    "K03psp_4u:5620": " khalu punar ānanda tathāgatasyārhataḥ samyaksaṃbuddhasyānuttarāṃ samyaksaṃbodhim",
    "K03psp_4u:5621": " abhisaṃbuddhasya tatra buddhakṣetra ime doṣāḥ sarveṇa sarvaṃ sarvathā sarvaṃ na bhaviṣyanti na prajñāsyante,",
    "K03psp_4u:5622": " ya iha prajñāpāramitāyāṃ parikīrtitāḥ.",
    "K03psp_4u:5623": " evam ukte āyuṣmān ānando bhagavantam etad avocat:",
    "K03psp_4u:5624": " kva bhagavann etayā gaṅgadevayā kuśalamūlam avaropitam?",
    "K03psp_4u:5625": " bhagavān āha:",
    "K03psp_4u:5626": " dīpaṅkarasyānanda tathāgatasyārhataḥ samyaksaṃbuddhasyāntike etayā bhaginyā kuśalamūlam avaropitam anuttarāyāṃ samyaksaṃbodhau cittam utpāditaṃ,",
    "K03psp_4u:5627": " tac ca kuśalamūlam anuttarāyai samyaksaṃbodhaye pariṇāmitaṃ,",
    "K03psp_4u:5628": " sa ca dīpaṅkaras tathāgato 'rhan samyaksaṃbuddhaḥ suvarṇapuṣpair abhyavakīrṇo 'nuttarāṃ samyaksaṃbodhiṃ prārthayamānayā,",
    "K03psp_4u:5629": " yadā mayā ānanda dīpaṃkaras tathāgato 'rhan samyaksaṃbuddhaḥ pañcabhir (PSP_4:192)",
    "K03psp_4u:5630": " utpalair avakīrṇo 'nuttarāṃ samyaksaṃbodhiṃ prārthayamānena,",
    "K03psp_4u:5631": " tadāhaṃ tena dīpaṃkareṇa bhagavatā tathāgatenārhatā samyaksaṃbuddhena kuśalamūlasamanvāgato",
    "K03psp_4u:5632": " 'yam iti viditvā vyākṛto 'nuttarāyāṃ samyaksaṃbodhau bhaviṣyasi tvam anāgate 'dhvani",
    "K03psp_4u:5633": " sākyamunir nāma tathāgato 'rhan samyaksaṃbuddho vidyācaraṇasaṃpannaḥ sugato lokavid",
    "K03psp_4u:5634": " anuttaraḥ puruṣadamyasārathiḥ śāstā devānāṃ ca manuṣyānāñ ca buddho bhagavāṃs tadā",
    "K03psp_4u:5635": " mamaitayā bhaginyā vyākaraṇaṃ śrutvā evaṃ cittam utpāditam,",
    "K03psp_4u:5636": " aho batāham apy anāgate 'dhvani evaṃ vyākriyeyam anuttarāyāṃ samyaksaṃbodhau,",
    "K03psp_4u:5637": " yathāyaṃ māṇavako vyākṛto 'nuttarāyāṃ samyaksaṃbodhau. evam ānandaitayā bhaginyā",
    "K03psp_4u:5638": " tasya dīpaṃkarasya tathāgatasyārhataḥ samyaksaṃbuddhasyāntike prathamaṃ cittam anuttarāyai",
    "K03psp_4u:5639": " samyaksaṃbodhaye samutpāditam.",
    "K03psp_4u:5640": " evam ukte āyuṣmān ānando bhagavantam etad avocat:",
    "K03psp_4u:5641": " kṛtaparikarmā bhagavann iyaṃ gaṅgadevā bhaginy anuttarāyai samyaksaṃbodhaye.",
    "K03psp_4u:5642": " bhagavān āha:",
    "K03psp_4u:5643": " evam etad ānanda evam etat,",
    "K03psp_4u:5644": " yathā vadasi,",
    "K03psp_4u:5645": " kṛtaparikarmā ānandaiṣā gaṅgadevā bhaginy anuttarāyai samyaksaṃbodhaye.",
    "K03psp_4u:5646": " ity uktā kṣetraśuddhir anuttarā",
    "K03psp_4u:5647": " atha khalv āyuṣmān subhūtir bhagavantam etad avocat:",
    "K03psp_4u:5648": " prajñāpāramitāyāṃ bhagavaṃś caratā bodhisattvena mahāsattvena kathaṃ śūnyatāyāṃ parijayaḥ kartavyaḥ?",
    "K03psp_4u:5649": " kathaṃ śūnyatā bhāvayitavyā?",
    "K03psp_4u:5650": " katham ānimitte parijayaḥ?",
    "K03psp_4u:5651": " katham ānimittaṃ bhāvayitavyam?",
    "K03psp_4u:5652": " katham apraṇihite parijayaḥ kartavyaḥ?",
    "K03psp_4u:5653": " katham apraṇihitaṃ bhāvayitavyaṃ?",
    "K03psp_4u:5654": " yāvat kathaṃ bodhipakṣeṣu dharmeṣu parijayaḥ kartavyaḥ?",
    "K03psp_4u:5655": " kathaṃ bodhipakṣyā dharmā bhāvayitavyāḥ?",
    "K03psp_4u:5656": " ity upāyakauśalaviṣayaḥ",
    "K03psp_4u:5657": " evam ukte bhagavān āyuṣmantaṃ subhūtim etad avocat:",
    "K03psp_4u:5658": " iha subhūte bodhisattvena mahāsattvena prajñāpāramitāyāṃ caratā rūpaṃ śūnyam iti pratyavekṣitavyam,",
    "K03psp_4u:5659": " evaṃ vedanā saṃjñā saṃskārā,",
    "K03psp_4u:5660": " vijñānaṃ śūnyam iti pratyavekṣitavyam,",
    "K03psp_4u:5661": " evaṃ skandhadhātvāyatanāni śūnyānīti pratyavekṣitavyāni,",
    "K03psp_4u:5662": " pratītyasamutpādaḥ śūnya iti pratyavekṣitavyaḥ,",
    "K03psp_4u:5663": " pratītyasamutpādāṅgāni śūnyānīti pratyavekṣitavyāni,",
    "K03psp_4u:5664": " evaṃ yāvat kāmadhātuḥ śūnya iti pratyavekṣitavyaḥ,",
    "K03psp_4u:5665": " rūpadhātuḥ śūnya iti pratyavekṣitavyaḥ,",
    "K03psp_4u:5666": " ārūpyadhātuḥ śūnya iti pratyavekṣitavyaḥ. tathā ca pratyavekṣitavyaṃ,",
    "K03psp_4u:5667": " yathā pratyavekṣamāṇas tac cittaṃ na vikṣipati,",
    "K03psp_4u:5668": " so 'vikṣiptacittas taṃ dharmaṃ na samanupaśyati,",
    "K03psp_4u:5669": " yo dharmaḥ sākṣātkriyeta,",
    "K03psp_4u:5670": " sa taṃ dharmam (PSP_4:193)",
    "K03psp_4u:5671": " asamanupaśyan na sākṣātkaroti. tat kasya hetoḥ?",
    "K03psp_4u:5672": " tathā hi svalakṣaṇaśūnyair dharmaiḥ suśikṣito na kasyacid dharmasya vyavacchedaṃ karoti,",
    "K03psp_4u:5673": " yo vā sākṣātkuryād,",
    "K03psp_4u:5674": " yaṃ vā sākṣātkuryād,",
    "K03psp_4u:5675": " yena vā sākṣātkuryāt,",
    "K03psp_4u:5676": " sarvāṃs tān dharmān na saṃyuktān na visaṃyuktān samanupaśyati.",
    "K03psp_4u:5677": " evam ukte āyuṣmān subhūtir bhagavantam etad avocat:",
    "K03psp_4u:5678": " yad bhagavān evam āha,",
    "K03psp_4u:5679": " na bodhisattvena mahāsattvena śūnyā dharmāḥ sākṣātkartavyā iti. kathaṃ bhagavan bodhisattvo mahāsattvaḥ śūnyatāyāṃ sthitaḥ śūnyatāṃ na sākṣātkaroti?",
    "K03psp_4u:5680": " bhagavān āha:",
    "K03psp_4u:5681": " yadā subhūte bodhisattvo mahāsattvaḥ sarvākāravaropetāṃ śūnyatāṃ pratyavekṣate,",
    "K03psp_4u:5682": " na ca sākṣātkariṣyāmīti pratyavekṣate,",
    "K03psp_4u:5683": " na ca sākṣātkartavyeti pratyavekṣate,",
    "K03psp_4u:5684": " parijayaṃ kariṣyāmīti pratyavekṣate,",
    "K03psp_4u:5685": " nāyaṃ kālaḥ sākṣātkriyāyā iti pratyavekṣate parijayasyāyaṃ kālo nāyaṃ kālaḥ sākṣātkriyāyā iti pratyavekṣate. asamāhita eva bodhisattvo mahāsattva āraṃbaṇe cittam upanibadhnāti,",
    "K03psp_4u:5686": " atrāntare bodhisattvo mahāsattvo na parihīyate bodhipakṣair dharmair,",
    "K03psp_4u:5687": " na cāsravakṣayaṃ sākṣātkaroti. tat kasya hetoḥ?",
    "K03psp_4u:5688": " evam udārajñānasamanvāgato bodhisattvo mahāsattvo bhaviṣyati. tat kasya hetoḥ?",
    "K03psp_4u:5689": " yo bodhipakṣyeṣu dharmeṣu sthita evaṃ jānāti parijayasyāyaṃ kālo nāyaṃ kālaḥ sākṣātkriyāyā iti.",
    "K03psp_4u:5690": " tena khalu punaḥ subhūte bodhisattvena mahāsattvena prajñāpāramitāyāṃ carataivaṃ pratyavekṣitavyaṃ,",
    "K03psp_4u:5691": " dānapāramitāyā ayaṃ kālaḥ,",
    "K03psp_4u:5692": " śīlapāramitāyā ayaṃ kālaḥ,",
    "K03psp_4u:5693": " kṣāntipāramitāyā ayaṃ kālaḥ,",
    "K03psp_4u:5694": " vīryapāramitāyā ayaṃ kālaḥ,",
    "K03psp_4u:5695": " dhyānapāramitāyā ayaṃ kālaḥ,",
    "K03psp_4u:5696": " prajñāpāramitāyā ayaṃ kālaḥ,",
    "K03psp_4u:5697": " smṛtyupasthānasya bhāvanāyā ayaṃ kālaḥ,",
    "K03psp_4u:5698": " evaṃ samyakprahāṇarddhipādendriyabalabodhyaṅgānām āryāṣṭāṅgikasya mārgasya bhāvanāyā ayaṃ kālaḥ,",
    "K03psp_4u:5699": " śūnyatānimittāpraṇihitabhāvanāyā ayaṃ kālaḥ,",
    "K03psp_4u:5700": " adhyātmaśūnyatāyā ayaṃ kālo bahirdhāśūnyatāyā ayaṃ kālo 'dhyātmabahirdhāśūnyatāyā ayaṃ kālo yāvad abhāvasvabhāvaśūnyatāyā ayaṃ kālaḥ,",
    "K03psp_4u:5701": " apramāṇadhyānārūpyasamāpattibhāvanāyā ayaṃ kāla,",
    "K03psp_4u:5702": " āryasatyabhāvanāyā ayaṃ kālaḥ,",
    "K03psp_4u:5703": " pañcānām abhijñānāṃ bhāvanāyā ayaṃ kālo,",
    "K03psp_4u:5704": " vimokṣasamādhisamāpattidhāraṇīmukhabhāvanāyā ayaṃ kālaḥ,",
    "K03psp_4u:5705": " daśānāṃ tathāgatabalānāṃ pratilābhāyāyaṃ kālaś,",
    "K03psp_4u:5706": " caturṇāṃ vaiśāradyānāṃ pratilābhāyāyaṃ kālaḥ pratisaṃvitpratilābhāyāyaṃ kālo, (PSP_4:194)",
    "K03psp_4u:5707": " aṣṭādaśānām āveṇikānāṃ buddhadharmāṇāṃ paripūraṇāyāyaṃ kālo,",
    "K03psp_4u:5708": " mahāmaitryā mahākaruṇāyāḥ pratilābhāyāyaṃ kālo,",
    "K03psp_4u:5709": " nāyaṃ kālaḥ srotaḥāpattiphalasākṣātkriyāyai,",
    "K03psp_4u:5710": " nāyaṃ kālaḥ sakṛdāgāmiphalasākṣātkriyāyai,",
    "K03psp_4u:5711": " nāyaṃ kālo nāgāmiphalasākṣātkriyāyai,",
    "K03psp_4u:5712": " nāyaṃ kālo 'rhattvaphalasākṣātkriyāyai nāyaṃ kālaḥ pratyekabuddhajñānasākṣātkriyāyai,",
    "K03psp_4u:5713": " sarvākārajñatāyāḥ pratilābhāyāyaṃ kālaḥ.",
    "K03psp_4u:5714": " evaṃ khalu subhūte bodhisattvo mahāsattvaḥ prajñāpāramitāyāṃ caran śūnyatāyāṃ ca parijayaṃ karoti,",
    "K03psp_4u:5715": " śūnyatayā ca viharaty,",
    "K03psp_4u:5716": " ānimitte ca parijayaṃ karoti,",
    "K03psp_4u:5717": " ānimittena ca viharaty,",
    "K03psp_4u:5718": " apraṇihite ca parijayaṃ karoti,",
    "K03psp_4u:5719": " apraṇihitena ca viharati. smṛtyupasthānāni ca bhāvayati smṛtyupasthānaiś ca viharati na ca sākṣātkaroti. evaṃ samyakprahāṇarddhipādendriyabalabodhyaṅgāni,",
    "K03psp_4u:5720": " āryāṣṭāṅgikaṃ ca mārgañ ca bhāvayaty āryāṣṭāṅgikena ca mārgeṇa viharati na ca sākṣātkaroti.",
    "K03psp_4u:5721": " evaṃ khalu subhūte bodhisattvo mahāsattvo bodhipakṣyeṣu dharmeṣu parijayaṃ karoti,",
    "K03psp_4u:5722": " bodhipakṣyāṃś ca dharmān bhāvayati bodhipakṣyaiś ca dharmair viharati,",
    "K03psp_4u:5723": " na ca srotaāpattiphalaṃ sākṣātkaroti na ca sakṛdāgāmiphalan na cānāgāmiphalan nārhattvaphalaṃ sākṣātkaroti. ity upāyakauśalaprayogaḥ",
    "K03psp_4u:5724": " tadyathāpi nāma subhūte kaścid eva puruṣaḥ śūraś ca bhaved,",
    "K03psp_4u:5725": " vīraś ca bhaved,",
    "K03psp_4u:5726": " dṛḍhapratiṣṭhānaś ca bhaved,",
    "K03psp_4u:5727": " abhirūpaś ca bhavet,",
    "K03psp_4u:5728": " prāsādikaś ca bhaved,",
    "K03psp_4u:5729": " darśanīyaś ca bhavet,",
    "K03psp_4u:5730": " paramaśubhavarṇapuṣkaratayā samanvāgataś ca bhaved,",
    "K03psp_4u:5731": " iṣvastre ca paramāṃ gatiṃgato bhaved,",
    "K03psp_4u:5732": " dṛḍhāni cānena praharaṇāni gṛhītāni bhaveyuḥ,",
    "K03psp_4u:5733": " sarvāsu ca catuḥṣaṣṭhiṣu kalāsu pariniṣpanno bhavet,",
    "K03psp_4u:5734": " sarvatra ca śilpasthāneṣu ca karmasthāneṣu ca gatiṃgato bhavet,",
    "K03psp_4u:5735": " bahujanasya ca priyo manaāpo bhavet,",
    "K03psp_4u:5736": " sa yāṃ yām eva ca kāṃścit kriyām ārabheta sarvatra tatra tatra ca lābhasatkārasamanvāgato bhavet,",
    "K03psp_4u:5737": " tena ca bahujanaṃ satkuryād gurukuryāt mānayet pūjayet,",
    "K03psp_4u:5738": " sa bhūyasyā mātrayā āttamanasko bhavet pramuditaḥ prītisaumanasyajātaḥ sa mātāpitṛputradārān",
    "K03psp_4u:5739": " gṛhītvā kenacid eva karaṇīyena mahābhayabhairavam aṭavīkāntāraṃ praviṣṭas syād bālānāṃ",
    "K03psp_4u:5740": " bhīṣaṇakaṃ sa romaharṣaṇaṃ,",
    "K03psp_4u:5741": " tatra ca sa puruṣaḥ praviśya tān mātāpitṛputradārān (PSP_4:195)",
    "K03psp_4u:5742": " abhayenābhinimantrayen,",
    "K03psp_4u:5743": " mā bhaiṣṭa mā bhaiṣṭāhaṃ yuṣmān ito mahābhayabhairavād aṭavīkāntārād bālānāṃ bhīṣaṇāt",
    "K03psp_4u:5744": " sa romaharṣaṇāc chīghram evāpakrāmayiṣyāmi śīghram eva parimocayiṣyāmi. tasya ca",
    "K03psp_4u:5745": " puruṣasya tatrāṭavīkāntāre bahavo 'mitrā vadhakāḥ pratyarthikāḥ pratyamitrāḥ pratyupasthitā bhaveyuḥ,",
    "K03psp_4u:5746": " sa ca puruṣaḥ parameṇa prajñābalena samanvāgato bhavet,",
    "K03psp_4u:5747": " sa tān parimocayitvā mātāpitṛputradārāṃs tasmād aṭavīkāntārān niṣkāśayitvā punar",
    "K03psp_4u:5748": " eva grāmaṃ vā nagaraṃ vā nigamaṃ vā janapadaṃ vā janapradeśaṃ vā gatvā prītisaumanasya",
    "K03psp_4u:5749": " jāto vihared akṣato 'nupahato,",
    "K03psp_4u:5750": " na ca teṣāṃ sattvānām antike pratyarthikānāṃ pratyamitrāṇāṃ vā manaḥ praduṣayet. tat kasya hetoḥ?",
    "K03psp_4u:5751": " tathā hi sa kṛtayogyaḥ sarvāsu ca kalāsu bhavet,",
    "K03psp_4u:5752": " tena tatrāṭavīkāntāre bahutarāś ca śūratarāś ca dṛḍhapraharaṇatarāś ca teṣāṃ pratyarthikānāṃ pratyamitrāṇām anye udāratarāḥ pratyarthikāḥ pratyamitrā abhinirmitā bhaveyuḥ,",
    "K03psp_4u:5753": " te tena bhayena sarve 'pagatā bhaveyuḥ. atha sa puruṣas tān mātāpitṛputradārān svastinā parimocayitvā sukhaṃ viharet.",
    "K03psp_4u:5754": " evam eva subhūte yasmin samaye bodhisattvo mahāsattvaḥ sarvasattvānām antike maitryārambaṇena",
    "K03psp_4u:5755": " cittena karuṇāmuditopekṣārambaṇena cittena sphāritvā viharaty atrāntare subhūte bodhisattvo",
    "K03psp_4u:5756": " mahāsattvo na cānimittena vyāhriyate na cānimittasamādhiṃ sākṣātkriyayā śrāvakabhūmau",
    "K03psp_4u:5757": " vā pratyekabuddhabhūmau vā pratiṣṭhet.",
    "K03psp_4u:5758": " ity antarāyikadharmasamatikramaṇopāyaḥ",
    "K03psp_4u:5759": " tadyathāpi nāma subhūte pakṣī śakunir antarīkṣe carati na ca bhūmau patati,",
    "K03psp_4u:5760": " ākāśe vāntarīkṣe viharati na ca tatra tiṣṭhati na pratiṣṭhate. evam eva subhūte bodhisattvo mahāsattvaḥ śūnyatāyāṃ ca parijayaṃ karoti śūnyatayā ca viharati,",
    "K03psp_4u:5761": " ānimitte ca parijayaṃ karoty ānimittena ca viharaty,",
    "K03psp_4u:5762": " apraṇihite ca parijayaṃ karoty apraṇihitena ca viharati,",
    "K03psp_4u:5763": " na ca śūnyatāṃ vānimittaṃ vāpraṇihitaṃ vā sākṣātkaroti,",
    "K03psp_4u:5764": " yayā sākṣātkriyayā śrāvakabhūmau vā pratyekabuddhabhūmau vā pated,",
    "K03psp_4u:5765": " aparipūrṇair daśabhis tathāgatabalaiś caturbhir vaiśāradyaiś catasṛbhiḥ pratisaṃvidbhir",
    "K03psp_4u:5766": " aṣṭādaśabhir āveṇikair buddhadharmair mahāmaitryā mahākaruṇayā cāparimāṇeṣu ca buddhadharmeṣu",
    "K03psp_4u:5767": " caritvā sarvākārajñatām anuprāpnoti. ity apratiṣṭhitavihāropāyaḥ",
    "K03psp_4u:5768": " tadyathāpi nāma subhūte balavān iṣvastrācāryo bhaved iṣvastraśikṣāyāṃ suśikṣitaḥ",
    "K03psp_4u:5769": " sa kāṇḍam ūrdhvamukhaṃ kṣiptvā tadanyaiḥ kāṇḍais tasya pūrvakasya kāṇḍasya paraṃparayā",
    "K03psp_4u:5770": " pṛthivyāṃ patanaṃ na dadyāt tāvat kāṇḍaṃ pṛthivyāṃ na patati yāvat sa puruṣa ākāṅkṣet.",
    "K03psp_4u:5771": " atha khalv etat kāṇḍaṃ pṛthivyāṃ nipatet,",
    "K03psp_4u:5772": " sa paścimaṃ kāṇḍam ūrdhvamukhaṃ nākṣiped,",
    "K03psp_4u:5773": " evaṃ sā kāṇḍaparaṃparā pṛthivyāṃ nipatet.",
    "K03psp_4u:5774": " evam eva subhūte bodhisattvo mahāsattvaḥ prajñāpāramitāyāṃ carann upāyakauśalyena",
    "K03psp_4u:5775": " parigṛhītas tāvat tāṃ paramāṃ bhūtakoṭiṃ na sākṣātkaroti yāvan na tāni kuśalamūlāni",
    "K03psp_4u:5776": " paripakvāni bhavanty anuttarāyāṃ samyaksaṃbodhau,",
    "K03psp_4u:5777": " yadā tāni kuśalamūlāni paripakvāni bhavanty anuttarāyāṃ samyaksaṃbodhau tadā tāṃ",
    "K03psp_4u:5778": " paramāṃ bhūtakoṭiṃ sākṣātkaroti. tasmāt tarhi subhūte bodhisattvena mahāsattvena",
    "K03psp_4u:5779": " prajñāpāramitāyāṃ carataivam eteṣāṃ dharmāṇāṃ dharmatopanidhyātavyā upaparīkṣitavyāḥ.",
    "K03psp_4u:5780": " iti praṇidhānāvedhānuvṛttyupāyaḥ",
    "K03psp_4u:5781": " evam ukte āyuṣmān subhūtir bhagavantam etad avocat:",
    "K03psp_4u:5782": " duṣkarakārako bhagavan bodhisattvo mahāsattvo ya iha dharmatāyāṃ śikṣate bhūtakoṭyāṃ",
    "K03psp_4u:5783": " śikṣate dharmadhātau śikṣate atyantaśūnyatāyāṃ śikṣate yāvat svalakṣaṇaśūnyatāyāṃ",
    "K03psp_4u:5784": " śikṣate yāvat triṣu vimokṣamukheṣu śikṣate,",
    "K03psp_4u:5785": " na cāntareṇa vyavasādam āpadyate 'nuttarāyāṃ samyaksaṃbodhau,",
    "K03psp_4u:5786": " āścaryaṃ bhagavann āścaryaṃ sugata.",
    "K03psp_4u:5787": " bhagavān āha:",
    "K03psp_4u:5788": " tathā hi subhūte bodhisattvasya mahāsattvasya sarvasattvā aparityaktāḥ. yasya subhūte sarvasattvā aparityaktās tasyaivaṃrūpaḥ praṇidhānaviśeṣo",
    "K03psp_4u:5789": " yaḥ subhūte bodhisattvo mahāsattva evaṃ cittam abhinirharati,",
    "K03psp_4u:5790": " sarvasattvā mayāparityaktā mayaite parimocayitavyāḥ,",
    "K03psp_4u:5791": " asaṃvidyamānair dharmair vartamānāḥ śāntaṃ śūnyatāsamādhivimokṣamukham abhinirharaty,",
    "K03psp_4u:5792": " ānimittaṃ samādhivimokṣamukham abhinirharaty,",
    "K03psp_4u:5793": " apraṇihitaṃ samādhivimokṣamukham abhinirharaty,",
    "K03psp_4u:5794": " upāyakauśalyasamanvāgataḥ sa bodhisattvo mahāsattvas tasmin samaye veditavyo,",
    "K03psp_4u:5795": " na cāntarā bhūtakoṭiṃ sākṣātkaroti yāvan na sarvākārajñatām anuprāpnoti. ity asādhāraṇopāyaḥ",
    "K03psp_4u:5796": " punar aparaṃ subhūte bodhisattvo mahāsattvo yānīmāni gambhīrāṇi sthānāni pratyavekṣitukāmo bhavati,",
    "K03psp_4u:5797": " tadyathedam adhyātmaśūnyatāṃ bahirdhāśūnyatām adhyātmabahirdhāśūnyatāṃ yāvad abhāvasvabhāvaśūnyatāṃ (PSP_4:197)",
    "K03psp_4u:5798": " catvāri smṛtyupasthānāni samyakprahāṇarddhipādendriyabalabodhyaṅgāni āryāṣṭāṅgikamārgaṃ trīṇi vimokṣamukhāni,",
    "K03psp_4u:5799": " tenaivaṃ cittotpādo 'bhinirhartavyo,",
    "K03psp_4u:5800": " dīrgharātram ime sattvā ātmasaṃjñāyāṃ sattvasaṃjñāyāṃ jīvasaṃjñāyāṃ jantusaṃjñāyāṃ",
    "K03psp_4u:5801": " poṣasaṃjñāyāṃ puruṣasaṃjñāyāṃ pudgalasaṃjñāyāṃ manujasaṃjñāyāṃ mānavasaṃjñāyāṃ kārakasaṃjñāyāṃ",
    "K03psp_4u:5802": " vedakasaṃjñāyāṃ jānakasaṃjñāyāṃ paśyakasaṃjñayām upalambhe caranti,",
    "K03psp_4u:5803": " teṣām upalambhadṛṣṭiprahāṇāyānuttarāṃ samyaksaṃbodhim abhisaṃbudhya dharmaṃ deśayiṣyāmi. yasmin samaye bodhisattvo mahāsattvaḥ śūnyatāsamādhivimokṣamukhaṃ",
    "K03psp_4u:5804": " ānimittaṃ samādhivimokṣamukhaṃ bhāvayaty apraṇihitaṃ samādhivimokṣamukhaṃ bhāvayati samāpadyate ca na ca bhūtakoṭīṃ sākṣātkaroti,",
    "K03psp_4u:5805": " yayā sākṣātkriyayā srotaāpattiphalaṃ prāpnuyāt,",
    "K03psp_4u:5806": " sakṛdāgāmiphalam anāgāmiphalam arhattvaṃ prāpnuyāt,",
    "K03psp_4u:5807": " pratyekāṃ bodhiṃ prāpnuyāt,",
    "K03psp_4u:5808": " tasmin samaye bodhisattvo mahāsattvo na srotaāpattiphalam anuprāpnuyād na sakṛdāgāmiphalan nānāgāmiphalaṃ nārhattvam anuprāpnuyāt,",
    "K03psp_4u:5809": " na pratyekāṃ bodhim anuprāpnuyād,",
    "K03psp_4u:5810": " evaṃ caran bodhisattvo mahāsattvo 'nena cittotpādena etaiś ca kuśalamūlaiḥ samanvāgato",
    "K03psp_4u:5811": " nāntarā bhūtakoṭiṃ sākṣātkaroti na ca parihīyate caturbhir apramāṇaiś caturbhir dhyānaiś",
    "K03psp_4u:5812": " catasṛbhir ārūpyasamāpattibhiḥ smṛtyupasthānaiś caturbhiḥ samyakprahāṇaiś caturbhir",
    "K03psp_4u:5813": " ṛddhipādaiḥ pañcabhir indriyaiḥ pañcabhir balaiḥ saptabhir bodhyaṅgair āryāṣṭāṅgikena",
    "K03psp_4u:5814": " mārgeṇa śūnyatānimittāpraṇihitasamādhibhir adhyātmaśūnyatayā yāvad abhāvasvabhāvaśūnyatayā na parihīyate,",
    "K03psp_4u:5815": " dānapāramitayā na parihīyate,",
    "K03psp_4u:5816": " śīlapāramitayā na parihīyate,",
    "K03psp_4u:5817": " kṣāntipāramitayā na parihīyate,",
    "K03psp_4u:5818": " vīryapāramitayā na parihīyate,",
    "K03psp_4u:5819": " dhyānapāramitayā na parihīyate,",
    "K03psp_4u:5820": " prajñāpāramitayā na parihīyate,",
    "K03psp_4u:5821": " āryasatyair na parihīyate,",
    "K03psp_4u:5822": " sarvavimokṣasamādhisamāpattidhāraṇīmukhair na parihīyate pañcabhir abhijñābhir daśabhis tathāgatabalaiś caturbhir vaiśāradyaiś catasṛbhiḥ pratisaṃvidbhir na parihīyate,",
    "K03psp_4u:5823": " aṣṭādaśabhir āveṇikair buddhadharmair na parihīyate,",
    "K03psp_4u:5824": " mahāmaitryā mahākaruṇayā na parihīyate. evaṃ bodhisattvo mahāsattvas tasmin samaye",
    "K03psp_4u:5825": " sarvabodhipakṣyair dharmaiḥ samanvāgato na ca parihīyate tato yāvad anuttarāṃ samyaksaṃbodhim",
    "K03psp_4u:5826": " abhisaṃbudhyate. upāyakauśalyaparigṛhīto bodhisattvo mahāsattvo (PSP_4:198)",
    "K03psp_4u:5827": " vivardhate śuklair dharmaiḥ,",
    "K03psp_4u:5828": " tīkṣṇatamāni cāsyendriyāṇi bhavanti yathā na śrāvakapratyekabuddhānām. ity aśaktyupāyaḥ",
    "K03psp_4u:5829": " punar aparaṃ subhūte bodhisattvasya mahāsattvasya evaṃ bhavati,",
    "K03psp_4u:5830": " dīrgharātram ime sattvāś caturbhir viparyāsair viparyastacittā nityasaṃjñāyāṃ sukhasaṃjñāyāṃ śubhasaṃjñāyām ātmasaṃjñāyāñ ca teṣām arthāya bodhaye",
    "K03psp_4u:5831": " tathā cānuttarāṃ samyaksaṃbodhim abhisaṃbudhya dharmaṃ deśayiṣyāmi,",
    "K03psp_4u:5832": " yathānityam iti duḥkham ity aśubham iti anātmīyam iti vā samudācāro 'pi na bhaviṣyati. so 'nena cittotpādena samanvāgata upāyakauśalyena ca prajñāpāramitāyāṃ carati,",
    "K03psp_4u:5833": " buddhadharmasamādhiṃ samāpadyate 'paripūrṇair daśabhis tathāgatabalaiś caturbhir",
    "K03psp_4u:5834": " vaiśāradyaiś catasṛbhiḥ pratisaṃvidbhir aṣṭādaśabhir āveṇikair buddhadharmair mahāmaitryā",
    "K03psp_4u:5835": " mahākaruṇayā ca śūnyatānimittāpraṇihitasamādhivimokṣamukhaṃ tasmin samaye bodhisattvo",
    "K03psp_4u:5836": " mahāsattvo bhāvayati samāpadyate ca,",
    "K03psp_4u:5837": " na ca bhūtakoṭiṃ sākṣātkaroti yāvad anuttarāṃ samyaksaṃbodhim abhisaṃbudhyate.",
    "K03psp_4u:5838": " punar aparaṃ subhūte bodhisattvasya mahāsattvasya evaṃ bhavati,",
    "K03psp_4u:5839": " dīrgharātram ime sattvā upalambhacaratā ātmeti,",
    "K03psp_4u:5840": " sattvajīvajantupoṣapuruṣapudgalamanujamānavakārakavedakajānakapaśyakā iti,",
    "K03psp_4u:5841": " rūpam iti vā vedaneti vā saṃjñeti vā saṃskārā iti vā vijñānam iti vā skandhā iti",
    "K03psp_4u:5842": " vā dhātava iti vā āyatanānīti vā pratītyasamutpādā iti vā pratītyasamutpādāṅgānīti",
    "K03psp_4u:5843": " vā caturbhir dhyānaiś caturbhir apramāṇaiś catasṛbhir ārūpyasamāpattibhis teṣāṃ tathā",
    "K03psp_4u:5844": " kariṣyāmi yathā me 'nuttarāṃ samyaksaṃbodhim abhisaṃbuddhasya sattvānām ete upalambhadoṣā na bhaviṣyanti,",
    "K03psp_4u:5845": " sa imaiś cittotpādaiḥ samanvāgato 'nena copāyakauśalyena prajñāpāramitāyāṃ caran",
    "K03psp_4u:5846": " na bhūtakoṭīṃ sākṣātkaroty apūrṇair daśabhis tathāgatabalaiś caturbhir vaiśāradyaiś",
    "K03psp_4u:5847": " catasṛbhiḥ pratisaṃvidbhir aṣṭādaśabhir āveṇikair buddhadharmair mahāmaitryā mahākaruṇayā",
    "K03psp_4u:5848": " ca śūnyatāsamādhivimokṣamukhaṃ tasmin samaye bodhisattvasya mahāsattvasya bhāvanā",
    "K03psp_4u:5849": " paripūriṃ gacchati. ity anupalambhopāyaḥ",
    "K03psp_4u:5850": " punar aparaṃ subhūte bodhisattvasya mahāsattvasya prajñāpāramitāyāṃ carata evaṃ bhavati,",
    "K03psp_4u:5851": " dīrgharātram ime sattvā nimittena caritāḥ strīnimitteṣu vā puruṣanimitteṣu vā rūpanimitteṣu vā ārūpyanimitteṣu (PSP_4:199)",
    "K03psp_4u:5852": " vā, teṣāṃ sattvānāṃ tathā kariṣyāmi yathā me 'nuttarāṃ samyaksaṃbodhim abhisaṃbuddhasya,",
    "K03psp_4u:5853": " eṣāṃ sattvānām ime doṣā na bhaviṣyanti. sa tena cittotpādena samanvāgato 'nena copāyakauśalyena",
    "K03psp_4u:5854": " samanvāgataḥ prajñāpāramitāyāṃ caran na cāntarā bhūtakoṭīṃ sākṣātkaroty aparipūrṇair",
    "K03psp_4u:5855": " daśabhis tathāgatabalaiś caturbhir vaiśāradyaiś catasṛbhiḥ pratisaṃvidbhir aṣṭādaśabhir",
    "K03psp_4u:5856": " āveṇikair buddhadharmair mahāmaitryā mahākaruṇayā ca tasya tena cittotpādena samanvāgatasyānimittasamādhivimokṣamukhaṃ",
    "K03psp_4u:5857": " tasmin samaye bodhisattvasya mahāsattvasya bhāvanā paripūriṃ gacchati. ity ānimittopāyaḥ",
    "K03psp_4u:5858": " punar aparaṃ subhūte bodhisattvasya mahāsattvasya prajñāpāramitāyāṃ carata evaṃ bhavati,",
    "K03psp_4u:5859": " dīrgharātram ime sattvāḥ praṇidhānena caritā yad uta śakratvaṃ brahmatvaṃ lokapālatvaṃ cakravartitvam abhilaṣanti rūpam abhilaṣanti evaṃ vedanāṃ saṃjñāṃ saṃskārān,",
    "K03psp_4u:5860": " vijñānam abhilaṣanti,",
    "K03psp_4u:5861": " teṣām aham arthāyānuttarāṃ samyaksaṃbodhim abhisaṃbudhya tathā dharmaṃ deśayiṣyāmi",
    "K03psp_4u:5862": " yathaiva te sattvānāṃ praṇidhānadoṣā na bhaviṣyantīti. evaṃ hi subhūte bodhisattvasya",
    "K03psp_4u:5863": " mahāsattvasya ebhiś cittotpādair ebhiś ca kuśalamūlair anena copāyakauśalyena prajñāpāramitāyāṃ carataḥ,",
    "K03psp_4u:5864": " apraṇihitasamādhivimokṣamukhaṃ bhāvanā paripūriṃ gacchati,",
    "K03psp_4u:5865": " na ca bhūtakoṭiṃ sākṣātkaroti,",
    "K03psp_4u:5866": " aparipūrṇair daśabhir balair vaiśāradyaiḥ pratisaṃvidāveṇikabuddhadharmair mahāmaitryā mahākaruṇayā ca yāvad anuttarāṃ samyaksaṃbodhim abhisaṃbuddha",
    "K03psp_4u:5867": " asthānaiḥ subhūte 'navakāśo yad bodhisattvo mahāsattvaḥ ṣaṭsu pāramitāsu carann adhyātmaśūnyatāyāṃ",
    "K03psp_4u:5868": " bahirdhāśūnyatāyām adhyātmabahirdhāśūnyatāyāṃ yāvad abhāvasvabhāvaśūnyatāyāṃ caraṃś",
    "K03psp_4u:5869": " caturṣu smṛtyupasthāneṣu caran samyakprahāṇarddhipādendriyabalabodhyaṅgeṣu mārgeṣu",
    "K03psp_4u:5870": " caran śūnyatānimittāpraṇihiteṣu caran daśasu tathāgatabaleṣu catasṛṣu pratisaṃvitsu",
    "K03psp_4u:5871": " mahāmaitryāṃ mahākaruṇāyāṃ caran yāvad aṣṭādaśāveṇikeṣu buddhadharmeṣu caran parijayaṃ kurvāṇa,",
    "K03psp_4u:5872": " evaṃ jñānadharmasamanvāgato 'nabhisaṃskāre vā pateta traidhātukena vā sārdhaṃ saṃvasen naitat sthānaṃ vidyate.",
    "K03psp_4u:5873": " ity apraṇihitopāyaḥ",
    "K03psp_4u:5874": " punar aparaṃ subhūte bodhisattvo mahāsattva eṣu bodhipākṣikeṣu (PSP_4:200)",
    "K03psp_4u:5875": " dharmeṣu caran parijayaṃ kurvāṇaḥ paripraṣṭavyaḥ. kathaṃ bodhisattvo mahāsattvo 'nuttarāṃ",
    "K03psp_4u:5876": " samyaksaṃbodhim abhisaṃbodhukāmo bodhipakṣyeṣu dharmeṣu caritvā parijayaṃ kṛtvā na",
    "K03psp_4u:5877": " śūnyatāṃ sākṣātkuryāt,",
    "K03psp_4u:5878": " na ca bhūtakoṭiṃ pratisaṃvidhyen,",
    "K03psp_4u:5879": " na srotaāpattiphalaṃ vā sakṛdāgāmiphalaṃ vā nāgāmiphalaṃ vārhattvaṃ vā pratyekāṃ vā bodhim anuprāpnuyāt?",
    "K03psp_4u:5880": " kathaṃ śūnyatām ānimittam apraṇihitam anabhisaṃskāram anutpādam abhāvaṃ vā sākṣātkuryāt prajñāpāramitāṃ ca bhāvayed? iti.",
    "K03psp_4u:5881": " sacet punaḥ subhūte bodhisattvo mahāsattvo bodhisattvair mahāsattvair evaṃ paripṛcchamāna evaṃ vyākuryāc,",
    "K03psp_4u:5882": " chūnaytā caiva tena manasikartavyā,",
    "K03psp_4u:5883": " ānimittaṃ caiva tena manasikartavyam,",
    "K03psp_4u:5884": " apraṇihitaṃ caiva tena manasikartavyam,",
    "K03psp_4u:5885": " anabhisaṃskāro 'nutpādo bhāvaś caiva manasikartavyo,",
    "K03psp_4u:5886": " na ca sarvasattvāḥ parityaktavyā iti. veditavyam etat subhūte bodhisattvair mahāsattvair vyākṛto 'yaṃ bodhisattvo mahāsattvo 'nuttarāyāṃ samyaksaṃbodhau. tat kasya hetoḥ?",
    "K03psp_4u:5887": " tathā hi yo 'vinivartanīyasya bodhisattvasya mahāsattvasya parijayaṃ sūcayati taṃ vyākaroti taṃ prabhāvayati.",
    "K03psp_4u:5888": " sacet punaḥ subhūte pṛṣṭa evaṃ vyākuryān,",
    "K03psp_4u:5889": " na tena śūnyatāyāṃ parijayaṃ kartavyaṃ,",
    "K03psp_4u:5890": " nānimitte nāpraṇihite nānabhisaṃskāre nānutpāde nābhāve na tena bodhipakṣyair dharmaiḥ parijayaḥ kartavyo,",
    "K03psp_4u:5891": " na ca sarvasattvāḥ samālambitavyā iti. veditavyam etat subhūte bodhisattvair mahāsattvair nāyaṃ bodhisattvo mahāsattvo vyākṛto 'nuttarāyāṃ samyaksaṃbodhau. tat kasya hetoḥ?",
    "K03psp_4u:5892": " tathā hi yo 'vinivartanīyasya bodhisattvasya mahāsattvasya parijayaṃ taṃ na sūcayati taṃ na vyākaroti taṃ na prabhāvayati,",
    "K03psp_4u:5893": " yaḥ punar avinivartanīyasya bodhisattvasya mahāsattvasya dharmaṃ taṃ na sūcayati na vyākaroti na bhāvayati,",
    "K03psp_4u:5894": " veditavyam etat subhūte bodhisattvair mahāsattvair ayaṃ bodhisattvo mahāsattvaḥ parijayaṃ",
    "K03psp_4u:5895": " kṛtvā tato bhūmer atikrānto yāvinivartanīyasya bodhisattvasya mahāsattvasyāvinivartanīyabhūmiḥ.",
    "K03psp_4u:5896": " ity avaivartikaliṅgopāyaḥ",
    "K03psp_4u:5897": " subhūtir āha:",
    "K03psp_4u:5898": " syāt punar bhagavan paryāyo yad avinivartanīyo bodhisattvo (PSP_4:201)",
    "K03psp_4u:5899": " mahāsattvo bhavet?",
    "K03psp_4u:5900": " bhagavān āha:",
    "K03psp_4u:5901": " syāt subhūte yo bodhisattvo mahāsattvaḥ ṣaṭ pāramitāḥ śrutvā vāśrutvā vā evaṃ visarjayed yathāvinivartanīyo bodhisattvo mahāsattvo,",
    "K03psp_4u:5902": " veditavyas tair bodhisattvair mahāsattvair avinivartanīyo 'yaṃ bodhisattvo mahāsattvaḥ.",
    "K03psp_4u:5903": " subhūtir āha:",
    "K03psp_4u:5904": " tena hi bhagavan bahavo bodhisattvā mahāsattvā bodhāya caranti,",
    "K03psp_4u:5905": " alpakās te bhagavan bodhisattvā mahāsattvā ya evaṃ visarjayiṣyanti,",
    "K03psp_4u:5906": " yathāvinivartanīyā bodhisattvā mahāsattvāḥ parikarmabhūmau vā,",
    "K03psp_4u:5907": " aparikarmabhūmau vā.",
    "K03psp_4u:5908": " bhagavān āha:",
    "K03psp_4u:5909": " evam etat subhūte evam etat. tat kasya hetoḥ?",
    "K03psp_4u:5910": " tathā hi subhūte 'lpakās te bodhisattvā mahāsattvā ya evaṃ vyākṛtā avinivartanīyāyāṃ jñānabhūmau,",
    "K03psp_4u:5911": " ye punas te vyākṛtā bhaviṣyanti ta evaṃ visarjayiṣyanti,",
    "K03psp_4u:5912": " uttaptakuśalamūlās te veditavyā bodhisattvā mahāsattvā asaṃhāryāḥ sadevamānuṣāsureṇa lokena. ity apramāṇaviṣayopāyaḥ",
    "K03psp_4u:5913": " ity uktam upāyakauśalam",
    "K03psp_4u:5914": " ity uktaḥ sarvākārābhisaṃbodhaḥ",
    "K03psp_4u:5915": " āryapañcaviṃśatisāhasrikāyāṃ bhagavatyāṃ prajñāpāramitāyām abhisamayālaṃkārānusāreṇa saṃśodhitāyāṃ sarvākārābhisaṃbodhādhikāras tathatāparivartaś"
}