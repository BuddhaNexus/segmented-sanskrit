{
    "GE07mbh_15_u:000.000-0001_01": "nārāyaṇaṃ namaskṛtya naraṃ caiva narottamam",
    "GE07mbh_15_u:000.000-0001_02": "devīṃ sarasvatīṃ caiva tato jayam udīrayet",
    "GE07mbh_15_u:000.000-0002_01": "jayati parāśarasūnuḥ satyavatīhṛdayanandano vyāsaḥ",
    "GE07mbh_15_u:000.000-0002_02": "yasyāsyakamalagalitaṃ vāṅmayam amṛtaṃ jagat pibati",
    "GE07mbh_15_u:000.000-0003_01": "kastūrinikarākāraṃ vastūtīkṛtarakṣaṇam (sic)",
    "GE07mbh_15_u:000.000-0003_02": "astu bhūr dadhidugdhābhyām astu muktyaiva muktaye",
    "GE07mbh_15_u:001.001": "janamejaya uvāca",
    "GE07mbh_15_u:001.001a": "prāpya rājyaṃ mahābhāgāḥ pāṇḍavā me pitāmahāḥ",
    "GE07mbh_15_u:001.001c": "katham āsan mahārāje dhṛtarāṣṭre mahātmani",
    "GE07mbh_15_u:001.002a": "sa hi rājā hatāmātyo hataputro nirāśrayaḥ",
    "GE07mbh_15_u:001.002c": "katham āsīd dhataiśvaryo gāndhārī ca yaśasvinī",
    "GE07mbh_15_u:001.003a": "kiyantaṃ caiva kālaṃ te pitaro mama pūrvakāḥ",
    "GE07mbh_15_u:001.003c": "sthitā rājye mahātmānas tan me vyākhyātum arhasi",
    "GE07mbh_15_u:001.004": "vaiśaṃpāyana uvāca",
    "GE07mbh_15_u:001.004a": "prāpya rājyaṃ mahātmānaḥ pāṇḍavā hataśatravaḥ",
    "GE07mbh_15_u:001.004c": "dhṛtarāṣṭraṃ puraskṛtya pṛthivīṃ paryapālayan",
    "GE07mbh_15_u:001.005a": "dhṛtarāṣṭram upātiṣṭhad viduraḥ saṃjayas tathā",
    "GE07mbh_15_u:001.005c": "yuyutsuś cāpi medhāvī vaiśyāputraḥ sa kauravaḥ",
    "GE07mbh_15_u:001.006a": "pāṇḍavāḥ sarvakāryāṇi saṃpṛcchanti sma taṃ nṛpam",
    "GE07mbh_15_u:001.006c": "cakrus tenābhyanujñātā varṣāṇi daśa pañca ca",
    "GE07mbh_15_u:001.007a": "sadā hi gatvā te vīrāḥ paryupāsanta taṃ nṛpam",
    "GE07mbh_15_u:001.007c": "pādābhivandanaṃ kṛtvā dharmarājamate sthitāḥ",
    "GE07mbh_15_u:001.007e": "te mūrdhni samupāghrātāḥ sarvakāryāṇi cakrire",
    "GE07mbh_15_u:001.007f-0004_01": "rājann etāni sarvāṇi sa ca tān anvavartata",
    "GE07mbh_15_u:001.007f-0005_01": "tathāvidhāṃś ca tān dṛṣṭvā dhṛtarāṣṭro 'bhyanandata",
    "GE07mbh_15_u:001.008a": "kuntibhojasutā caiva gāndhārīm anvavartata",
    "GE07mbh_15_u:001.008c": "draupadī ca subhadrā ca yāś cānyāḥ pāṇḍavastriyaḥ",
    "GE07mbh_15_u:001.008e": "samāṃ vṛttim avartanta tayoḥ śvaśrvor yathāvidhi",
    "GE07mbh_15_u:001.009a": "śayanāni mahārhāṇi vāsāṃsy ābharaṇāni ca",
    "GE07mbh_15_u:001.009c": "rājārhāṇi ca sarvāṇi bhakṣyabhojyāny anekaśaḥ",
    "GE07mbh_15_u:001.009e": "yudhiṣṭhiro mahārāja dhṛtarāṣṭre 'bhyupāharat",
    "GE07mbh_15_u:001.010a": "tathaiva kuntī gāndhāryāṃ guruvṛttim avartata",
    "GE07mbh_15_u:001.010c": "viduraḥ saṃjayaś caiva yuyutsuś caiva kauravaḥ",
    "GE07mbh_15_u:001.010e": "upāsate sma taṃ vṛddhaṃ hataputraṃ janādhipam",
    "GE07mbh_15_u:001.011a": "syālo droṇasya yaś caiko dayito brāhmaṇo mahān",
    "GE07mbh_15_u:001.011c": "sa ca tasmin maheṣvāsaḥ kṛpaḥ samabhavat tadā",
    "GE07mbh_15_u:001.012a": "vyāsaś ca bhagavān nityaṃ vāsaṃ cakre nṛpeṇa ha",
    "GE07mbh_15_u:001.012c": "kathāḥ kurvan purāṇarṣir",
    "GE07mbh_15_u:001.013a": "dharmayuktāni kāryāṇi vyavahārānvitāni ca",
    "GE07mbh_15_u:001.013c": "dhṛtarāṣṭrābhyanujñāto viduras tāny akārayat",
    "GE07mbh_15_u:001.014a": "sāmantebhyaḥ priyāṇy asya kāryāṇi sugurūṇy api",
    "GE07mbh_15_u:001.014c": "prāpyante 'rthaiḥ sulaghubhiḥ prabhāvād vidurasya vai",
    "GE07mbh_15_u:001.015a": "akarod bandhamokṣāṃś ca vadhyānāṃ mokṣaṇaṃ tathā",
    "GE07mbh_15_u:001.015c": "na ca dharmātmajo rājā kadā cit kiṃ cid abravīt",
    "GE07mbh_15_u:001.016a": "vihārayātrāsu punaḥ kururājo yudhiṣṭhiraḥ",
    "GE07mbh_15_u:001.016c": "sarvān kāmān mahātejāḥ pradadāv ambikāsute",
    "GE07mbh_15_u:001.017a": "ārālikāḥ sūpakārā rāgakhāṇḍavikās",
    "GE07mbh_15_u:001.017c": "upātiṣṭhanta rājānaṃ dhṛtarāṣṭraṃ yathā purā",
    "GE07mbh_15_u:001.018a": "vāsāṃsi ca mahārhāṇi mālyāni vividhāni ca",
    "GE07mbh_15_u:001.018c": "upājahrur yathānyāyaṃ dhṛtarāṣṭrasya pāṇḍavāḥ",
    "GE07mbh_15_u:001.019a": "maireyaṃ madhu māṃsāni pānakāni laghūni ca",
    "GE07mbh_15_u:001.019c": "citrān bhakṣyavikārāṃś ca cakrur asya yathā purā",
    "GE07mbh_15_u:001.020a": "ye cāpi pṛthivīpālāḥ samājagmuḥ samantataḥ",
    "GE07mbh_15_u:001.020c": "upātiṣṭhanta te sarve kauravendraṃ yathā purā",
    "GE07mbh_15_u:001.021a": "kuntī ca draupadī caiva sātvatī caiva bhāminī",
    "GE07mbh_15_u:001.021c": "ulūpī nāgakanyā ca devī citrāṅgadā tathā",
    "GE07mbh_15_u:001.022a": "dhṛṣṭaketoś ca bhaginī jarāsaṃdhasya cātmajā",
    "GE07mbh_15_u:001.022b-0006_01": "etāś cānyāś ca bahvyo vai yoṣito bharatarṣabha",
    "GE07mbh_15_u:001.022c": "kiṃkarāḥ smopatiṣṭhanti sarvāḥ subalajāṃ tathā",
    "GE07mbh_15_u:001.023a": "yathā putraviyukto 'yaṃ na kiṃ cid duḥkham āpnuyāt",
    "GE07mbh_15_u:001.023c": "iti rājānvaśād bhrātṝn nityam eva yudhiṣṭhiraḥ",
    "GE07mbh_15_u:001.024a": "evaṃ te dharmarājasya śrutvā vacanam arthavat",
    "GE07mbh_15_u:001.024c": "saviśeṣam avartanta bhīmam ekaṃ vinā tadā",
    "GE07mbh_15_u:001.025a": "na hi tat tasya vīrasya hṛdayād apasarpati",
    "GE07mbh_15_u:001.025c": "dhṛtarāṣṭrasya durbuddher yad vṛttaṃ dyūtakāritam",
    "GE07mbh_15_u:002.001": "vaiśaṃpāyana uvāca",
    "GE07mbh_15_u:002.001a": "evaṃ saṃpūjito rājā pāṇḍavair ambikāsutaḥ",
    "GE07mbh_15_u:002.001c": "vijahāra yathāpūrvam ṛṣibhiḥ paryupāsitaḥ",
    "GE07mbh_15_u:002.002a": "brahmadeyāgrahārāṃś ca pradadau sa kurūdvahaḥ",
    "GE07mbh_15_u:002.002c": "tac ca kuntīsuto rājā sarvam evānvamodata",
    "GE07mbh_15_u:002.003a": "ānṛśaṃsyaparo rājā prīyamāṇo yudhiṣṭhiraḥ",
    "GE07mbh_15_u:002.003c": "uvāca sa tadā bhrātṝn amātyāṃś ca mahīpatiḥ",
    "GE07mbh_15_u:002.004a": "mayā caiva bhavadbhiś ca mānya eṣa narādhipaḥ",
    "GE07mbh_15_u:002.004c": "nideśe dhṛtarāṣṭrasya yaḥ sthāsyati sa me suhṛt",
    "GE07mbh_15_u:002.004e": "viparītaś ca me śatrur nirasyaś ca bhaven naraḥ",
    "GE07mbh_15_u:002.005a": "paridṛṣṭeṣu cāhaḥsu putrāṇāṃ śrāddhakarmaṇi",
    "GE07mbh_15_u:002.005c": "dadātu rājā sarveṣāṃ yāvad asya cikīrṣitam",
    "GE07mbh_15_u:002.006a": "tataḥ sa rājā kauravyo dhṛtarāṣṭro mahāmanāḥ",
    "GE07mbh_15_u:002.006c": "brāhmaṇebhyo mahārhebhyo dadau vittāny anekaśaḥ",
    "GE07mbh_15_u:002.007a": "dharmarājaś ca bhīmaś ca savyasācī yamāv api",
    "GE07mbh_15_u:002.007c": "tat sarvam anvavartanta dhṛtarāṣṭravyapekṣayā",
    "GE07mbh_15_u:002.008a": "kathaṃ nu rājā vṛddhaḥ san putraśokasamāhataḥ",
    "GE07mbh_15_u:002.008c": "śokam asmatkṛtaṃ prāpya na mriyeteti cintyate",
    "GE07mbh_15_u:002.009a": "yāvad dhi kurumukhyasya jīvatputrasya vai sukham",
    "GE07mbh_15_u:002.009c": "babhūva tad avāpnotu bhogāṃś ceti vyavasthitāḥ",
    "GE07mbh_15_u:002.010a": "tatas te sahitāḥ sarve bhrātaraḥ pañca pāṇḍavāḥ",
    "GE07mbh_15_u:002.010c": "tathāśīlāḥ samātasthur dhṛtarāṣṭrasya śāsane",
    "GE07mbh_15_u:002.011a": "dhṛtarāṣṭraś ca tān vīrān vinītān vinaye sthitān",
    "GE07mbh_15_u:002.011c": "śiṣyavṛttau sthitān nityaṃ guruvat paryapaśyata",
    "GE07mbh_15_u:002.012a": "gāndhārī caiva putrāṇāṃ vividhaiḥ śrāddhakarmabhiḥ",
    "GE07mbh_15_u:002.012c": "ānṛṇyam agamat kāmān viprebhyaḥ pratipādya vai",
    "GE07mbh_15_u:002.013a": "evaṃ dharmabhṛtāṃ śreṣṭho dharmarājo yudhiṣṭhiraḥ",
    "GE07mbh_15_u:002.013c": "bhrātṛbhiḥ sahito dhīmān pūjayām āsa taṃ nṛpam",
    "GE07mbh_15_u:003.001": "vaiśaṃpāyana uvāca",
    "GE07mbh_15_u:003.001a": "sa rājā sumahātejā vṛddhaḥ kurukulodvahaḥ",
    "GE07mbh_15_u:003.001c": "nāpaśyata tadā kiṃ cid apriyaṃ pāṇḍunandane",
    "GE07mbh_15_u:003.002a": "vartamāneṣu sadvṛttiṃ pāṇḍaveṣu mahātmasu",
    "GE07mbh_15_u:003.002c": "prītimān abhavad rājā dhṛtarāṣṭro 'mbikāsutaḥ",
    "GE07mbh_15_u:003.003a": "saubaleyī ca gāndhārī putraśokam apāsya tam",
    "GE07mbh_15_u:003.003c": "sadaiva prītimaty āsīt tanayeṣu nijeṣv iva",
    "GE07mbh_15_u:003.004a": "priyāṇy eva tu kauravyo nāpriyāṇi kurūdvaha",
    "GE07mbh_15_u:003.004c": "vaicitravīrye nṛpatau samācarati nityadā",
    "GE07mbh_15_u:003.005a": "yad yad brūte ca kiṃ cit sa dhṛtarāṣṭro narādhipaḥ",
    "GE07mbh_15_u:003.005c": "guru vā laghu vā kāryaṃ gāndhārī ca yaśasvinī",
    "GE07mbh_15_u:003.006a": "tat sa rājā mahārāja pāṇḍavānāṃ dhuraṃdharaḥ",
    "GE07mbh_15_u:003.006c": "pūjayitvā vacas tat tad akārṣīt paravīrahā",
    "GE07mbh_15_u:003.007a": "tena tasyābhavat prīto vṛttena sa narādhipaḥ",
    "GE07mbh_15_u:003.007c": "anvatapyac ca saṃsmṛtya putraṃ mandam acetasam",
    "GE07mbh_15_u:003.008a": "sadā ca prātar utthāya kṛtajapyaḥ śucir nṛpaḥ",
    "GE07mbh_15_u:003.008c": "āśāste pāṇḍuputrāṇāṃ samareṣv aparājayam",
    "GE07mbh_15_u:003.009a": "brāhmaṇān vācayitvā ca hutvā caiva hutāśanam",
    "GE07mbh_15_u:003.009c": "āyuṣyaṃ pāṇḍuputrāṇām āśāste sa narādhipaḥ",
    "GE07mbh_15_u:003.010a": "na tāṃ prītiṃ parām āpa putrebhyaḥ sa mahīpatiḥ",
    "GE07mbh_15_u:003.010c": "yāṃ prītiṃ pāṇḍuputrebhyaḥ samavāpa tadā nṛpaḥ",
    "GE07mbh_15_u:003.011a": "brāhmaṇānāṃ ca vṛddhānāṃ kṣatriyāṇāṃ ca bhārata",
    "GE07mbh_15_u:003.011c": "tathā viṭśūdrasaṃghānām abhavat supriyas tadā",
    "GE07mbh_15_u:003.012a": "yac ca kiṃ cit purā pāpaṃ dhṛtarāṣṭrasutaiḥ kṛtam",
    "GE07mbh_15_u:003.012c": "akṛtvā hṛdi tad rājā taṃ nṛpaṃ so 'nvavartata",
    "GE07mbh_15_u:003.013a": "yaś ca kaś cin naraḥ kiṃ cid apriyaṃ cāmbikāsute",
    "GE07mbh_15_u:003.013c": "kurute dveṣyatām eti sa kaunteyasya dhīmataḥ",
    "GE07mbh_15_u:003.014a": "na rājño dhṛtarāṣṭrasya na ca duryodhanasya vai",
    "GE07mbh_15_u:003.014c": "uvāca duṣkṛtaṃ kiṃ cid yudhiṣṭhirabhayān naraḥ",
    "GE07mbh_15_u:003.015a": "dhṛtyā tuṣṭo narendrasya gāndhārī viduras tathā",
    "GE07mbh_15_u:003.015c": "śaucena cājātaśatror na tu bhīmasya śatruhan",
    "GE07mbh_15_u:003.016a": "anvavartata bhīmo 'pi niṣṭanan dharmajaṃ nṛpam",
    "GE07mbh_15_u:003.016c": "dhṛtarāṣṭraṃ ca saṃprekṣya sadā bhavati durmanāḥ",
    "GE07mbh_15_u:003.017a": "rājānam anuvartantaṃ dharmaputraṃ mahāmatim",
    "GE07mbh_15_u:003.017c": "anvavartata kauravyo hṛdayena parāṅmukhaḥ",
    "GE07mbh_15_u:004.001": "vaiśaṃpāyana uvāca",
    "GE07mbh_15_u:004.001a": "yudhiṣṭhirasya nṛpater duryodhanapitus tathā",
    "GE07mbh_15_u:004.001c": "nāntaraṃ dadṛśū rājan puruṣāḥ praṇayaṃ prati",
    "GE07mbh_15_u:004.002a": "yadā tu kauravo rājā putraṃ sasmāra bāliśam",
    "GE07mbh_15_u:004.002c": "tadā bhīmaṃ hṛdā rājann apadhyāti sa pārthivaḥ",
    "GE07mbh_15_u:004.003a": "tathaiva bhīmaseno 'pi dhṛtarāṣṭraṃ janādhipam",
    "GE07mbh_15_u:004.003c": "nāmarṣayata rājendra sadaivātuṣṭavad dhṛdā",
    "GE07mbh_15_u:004.003d-0007_01": "kauravaś caiva bhīmaś ca hṛdānyonyam amṛṣyatām",
    "GE07mbh_15_u:004.003d-0007_02": "dhyāyantau ślakṣṇayā vācā anyonyām abhitiṣṭhatām",
    "GE07mbh_15_u:004.004a": "aprakāśāny apriyāṇi cakārāsya vṛkodaraḥ",
    "GE07mbh_15_u:004.004c": "ājñāṃ pratyaharac cāpi kṛtakaiḥ puruṣaiḥ sadā",
    "GE07mbh_15_u:004.004d-0008_01": "saṃvatsarāṇy athaivaṃ te vṛttavantaś ca kāni cit",
    "GE07mbh_15_u:004.004d-0009_01": "smaran durmantritaṃ tasya vṛttāny apy asya kāni cit",
    "GE07mbh_15_u:004.004d-0010_01": "asakṛc cāpy uvācedaṃ hatās te mandacetasaḥ",
    "GE07mbh_15_u:004.005a": "atha bhīmaḥ suhṛnmadhye bāhuśabdaṃ tathākarot",
    "GE07mbh_15_u:004.005c": "saṃśrave dhṛtarāṣṭrasya gāndhāryāś cāpy amarṣaṇaḥ",
    "GE07mbh_15_u:004.006a": "smṛtvā duryodhanaṃ śatruṃ karṇaduḥśāsanāv api",
    "GE07mbh_15_u:004.006c": "provācātha susaṃrabdho bhīmaḥ sa paruṣaṃ vacaḥ",
    "GE07mbh_15_u:004.007a": "andhasya nṛpateḥ putrā mayā parighabāhunā",
    "GE07mbh_15_u:004.007c": "nītā lokam amuṃ sarve nānāśastrāttajīvitāḥ",
    "GE07mbh_15_u:004.007d-0011_01": "asakṛc cāpy uvācedaṃ hatās te mandacetasaḥ",
    "GE07mbh_15_u:004.008a": "imau tau parighaprakhyau bhujau mama durāsadau",
    "GE07mbh_15_u:004.008c": "yayor antaram āsādya dhārtarāṣṭrāḥ kṣayaṃ gatāḥ",
    "GE07mbh_15_u:004.008d-0012_01": "imau pīnau suvṛttau me nāgarājakaropamau",
    "GE07mbh_15_u:004.008d-0012_02": "yāv āsādya raṇe mūḍhā dhārtarāṣṭrāḥ kṣayaṃ gatāḥ",
    "GE07mbh_15_u:004.009a": "tāv imau candanenāktau vandanīyau ca me bhujau",
    "GE07mbh_15_u:004.009c": "yābhyāṃ duryodhano nītaḥ kṣayaṃ sasutabāndhavaḥ",
    "GE07mbh_15_u:004.010a": "etāś cānyāś ca vividhāḥ śalyabhūtā janādhipaḥ",
    "GE07mbh_15_u:004.010c": "vṛkodarasya tā vācaḥ śrutvā nirvedam āgamat",
    "GE07mbh_15_u:004.010d-0013_01": "śrutvā nirvedam āpede bhīmavāgbāṇacoditaḥ",
    "GE07mbh_15_u:004.011a": "sā ca buddhimatī devī kālaparyāyavedinī",
    "GE07mbh_15_u:004.011c": "gāndhārī sarvadharmajñā tāny alīkāni śuśruve",
    "GE07mbh_15_u:004.011d-0014_01": "kuntyāḥ saparyāṃ saṃvīkṣya śāpe nāsyākaron matim",
    "GE07mbh_15_u:004.012a": "tataḥ pañcadaśe varṣe samatīte narādhipaḥ",
    "GE07mbh_15_u:004.012c": "rājā nirvedam āpede bhīmavāgbāṇapīḍitaḥ",
    "GE07mbh_15_u:004.012d-0015_01": "sukhāsaktaṃ kṛcchraparaṃ jñātvā caiva yudhiṣṭhiram",
    "GE07mbh_15_u:004.012d-0015_02": "tapoyogāt tapas taptuṃ manaś cakre mahāmatiḥ",
    "GE07mbh_15_u:004.013a": "nānvabudhyata tad rājā kuntīputro yudhiṣṭhiraḥ",
    "GE07mbh_15_u:004.013c": "śvetāśvo vātha kuntī vā draupadī vā yaśasvinī",
    "GE07mbh_15_u:004.014a": "mādrīputrau ca bhīmasya cittajñāv anvamodatām",
    "GE07mbh_15_u:004.014c": "rājñas tu cittaṃ rakṣantau nocatuḥ kiṃ cid apriyam",
    "GE07mbh_15_u:004.015a": "tataḥ samānayām āsa dhṛtarāṣṭraḥ suhṛjjanam",
    "GE07mbh_15_u:004.015c": "bāṣpasaṃdigdham atyartham idam āha vaco bhṛśam",
    "GE07mbh_15_u:004.015d-0016_01": "sa bhīmavākyāgnividīpitāṅgo",
    "GE07mbh_15_u:004.015d-0016_02": "nirviṇṇacetā nṛpatiḥ",
    "GE07mbh_15_u:004.015d-0016_03": "sapaurabhṛtyaṃ janam ānināya",
    "GE07mbh_15_u:004.015d-0016_04": "vanaṃ yiyāsur vacanaṃ babhāṣe dhṛtarāṣṭra uvāca",
    "GE07mbh_15_u:005.001-0017_01": "vartamāneṣu sadvṛttiṃ pāṇḍaveṣu mahātmasu",
    "GE07mbh_15_u:005.001-0017_02": "prītimānam abhavad rājā kuntīputro yudhiṣṭhiraḥ",
    "GE07mbh_15_u:005.001a": "viditaṃ bhavatām etad yathā vṛttaḥ kurukṣayaḥ",
    "GE07mbh_15_u:005.001c": "mamāparādhāt tat sarvam iti jñeyaṃ tu kauravāḥ",
    "GE07mbh_15_u:005.002a": "yo 'haṃ duṣṭamatiṃ mūḍhaṃ jñātīnāṃ bhayavardhanam",
    "GE07mbh_15_u:005.002c": "duryodhanaṃ kauravāṇām ādhipatye 'bhyaṣecayam",
    "GE07mbh_15_u:005.003a": "yac cāhaṃ vāsudevasya vākyaṃ nāśrauṣam arthavat",
    "GE07mbh_15_u:005.003c": "vadhyatāṃ sādhv ayaṃ pāpaḥ sāmātya iti durmatiḥ",
    "GE07mbh_15_u:005.004a": "putrasnehābhibhūtaś ca hitam ukto manīṣibhiḥ",
    "GE07mbh_15_u:005.004c": "vidureṇātha bhīṣmeṇa droṇena ca kṛpeṇa ca",
    "GE07mbh_15_u:005.005a": "pade pade bhagavatā vyāsena ca mahātmanā",
    "GE07mbh_15_u:005.005c": "saṃjayenātha gāndhāryā tad idaṃ tapyate 'dya mām",
    "GE07mbh_15_u:005.006a": "yac cāhaṃ pāṇḍuputreṇa guṇavatsu mahātmasu",
    "GE07mbh_15_u:005.006c": "na dattavāñ śriyaṃ dīptāṃ pitṛpaitāmahīm imām",
    "GE07mbh_15_u:005.007a": "vināśaṃ paśyamāno hi sarvarājñāṃ gadāgrajaḥ",
    "GE07mbh_15_u:005.007c": "etac chreyaḥ sa paramam amanyata janārdanaḥ",
    "GE07mbh_15_u:005.007d-0018_01": "tasya trailokyanāthasya samupetyābhiyācataḥ",
    "GE07mbh_15_u:005.007d-0018_02": "akṛtvā vacanaṃ paścāt tapsyāmy adya sudurmatiḥ",
    "GE07mbh_15_u:005.008a": "so 'ham etāny alīkāni nivṛttāny ātmanaḥ sadā",
    "GE07mbh_15_u:005.008c": "hṛdaye śalyabhūtāni dhārayāmi sahasraśaḥ",
    "GE07mbh_15_u:005.009a": "viśeṣatas tu dahyāmi varṣaṃ pañcadaśaṃ hi vai",
    "GE07mbh_15_u:005.009c": "asya pāpasya śuddhyarthaṃ niyato 'smi sudurmatiḥ",
    "GE07mbh_15_u:005.010a": "caturthe niyate kāle kadā cid api cāṣṭame",
    "GE07mbh_15_u:005.010c": "tṛṣṇāvinayanaṃ bhuñje gāndhārī veda tan mama",
    "GE07mbh_15_u:005.011a": "karoty āhāram iti māṃ sarvaḥ parijanaḥ sadā",
    "GE07mbh_15_u:005.011c": "yudhiṣṭhirabhayād vetti bhṛśaṃ tapyati pāṇḍavaḥ",
    "GE07mbh_15_u:005.012a": "bhūmau śaye japyaparo darbheṣv ajinasaṃvṛtaḥ",
    "GE07mbh_15_u:005.012c": "niyamavyapadeśena gāndhārī ca yaśasvinī",
    "GE07mbh_15_u:005.013a": "hataṃ putraśataṃ śūraṃ saṃgrāmeṣv apalāyinam",
    "GE07mbh_15_u:005.013b-0019_01": "hataṃ śataṃ tu putrāṇāṃ yayor yuddhe 'palāyinām",
    "GE07mbh_15_u:005.013c": "nānutapyāmi tac cāhaṃ kṣatradharmaṃ hi taṃ viduḥ",
    "GE07mbh_15_u:005.013e": "ity uktvā dharmarājānam abhyabhāṣata kauravaḥ",
    "GE07mbh_15_u:005.014a": "bhadraṃ te yādavīmātar vākyaṃ cedaṃ nibodha me",
    "GE07mbh_15_u:005.014c": "sukham asmy uṣitaḥ putra tvayā suparipālitaḥ",
    "GE07mbh_15_u:005.015a": "mahādānāni dattāni śrāddhāni ca punaḥ punaḥ",
    "GE07mbh_15_u:005.015c": "prakṛṣṭaṃ me vayaḥ putra puṇyaṃ cīrṇaṃ yathābalam",
    "GE07mbh_15_u:005.015e": "gāndhārī hataputreyaṃ dhairyeṇodīkṣate ca mām",
    "GE07mbh_15_u:005.016a": "draupadyā hy apakartāras tava caiśvaryahāriṇaḥ",
    "GE07mbh_15_u:005.016c": "samatītā nṛśaṃsās te dharmeṇa nihatā yudhi",
    "GE07mbh_15_u:005.017a": "na teṣu pratikartavyaṃ paśyāmi kurunandana",
    "GE07mbh_15_u:005.017c": "sarve śastrajitāṃl lokān gatās te 'bhimukhaṃ hatāḥ",
    "GE07mbh_15_u:005.018a": "ātmanas tu hitaṃ mukhyaṃ pratikartavyam adya me",
    "GE07mbh_15_u:005.018c": "gāndhāryāś caiva rājendra tad anujñātum arhasi",
    "GE07mbh_15_u:005.019a": "tvaṃ hi dharmabhṛtāṃ śreṣṭhaḥ satataṃ dharmavatsalaḥ",
    "GE07mbh_15_u:005.019c": "rājā guruḥ prāṇabhṛtāṃ tasmād etad bravīmy aham",
    "GE07mbh_15_u:005.020a": "anujñātas tvayā vīra saṃśrayeyaṃ vanāny aham",
    "GE07mbh_15_u:005.020c": "cīravalkalabhṛd rājan gāndhāryā sahito 'nayā",
    "GE07mbh_15_u:005.020e": "tavāśiṣaḥ prayuñjāno bhaviṣyāmi vanecaraḥ",
    "GE07mbh_15_u:005.021a": "ucitaṃ naḥ kule tāta sarveṣāṃ bharatarṣabha",
    "GE07mbh_15_u:005.021c": "putreṣv aiśvaryam ādhāya vayaso 'nte vanaṃ nṛpa",
    "GE07mbh_15_u:005.022a": "tatrāhaṃ vāyubhakṣo vā nirāhāro 'pi vā vasan",
    "GE07mbh_15_u:005.022c": "patnyā sahānayā vīra cariṣyāmi tapaḥ param",
    "GE07mbh_15_u:005.023a": "tvaṃ cāpi phalabhāk tāta tapasaḥ pārthivo hy asi",
    "GE07mbh_15_u:005.023c": "phalabhājo hi rājānaḥ kalyāṇasyetarasya vā vaiśaṃpāyanaḥ",
    "GE07mbh_15_u:006.000-0021_01": "tarasā manasā dhyātvā gamanaṃ sa vanaṃ prati",
    "GE07mbh_15_u:006.000-0021_02": "tasya rājñas tadā rājā provācedaṃ vacaḥ śubham",
    "GE07mbh_15_u:006.001": "yudhiṣṭhira uvāca",
    "GE07mbh_15_u:006.001a": "na māṃ prīṇayate rājyaṃ tvayy evaṃ duḥkhite nṛpa",
    "GE07mbh_15_u:006.001c": "dhiṅ mām astu sudurbuddhiṃ rājyasaktaṃ pramādinam",
    "GE07mbh_15_u:006.002a": "yo 'haṃ bhavantaṃ duḥkhārtam upavāsakṛśaṃ nṛpa",
    "GE07mbh_15_u:006.002c": "yatāhāraṃ kṣitiśayaṃ nāvindaṃ bhrātṛbhiḥ saha",
    "GE07mbh_15_u:006.003a": "aho 'smi vañcito mūḍho bhavatā gūḍhabuddhinā",
    "GE07mbh_15_u:006.003c": "viśvāsayitvā pūrvaṃ māṃ yad idaṃ duḥkham aśnuthāḥ",
    "GE07mbh_15_u:006.004a": "kiṃ me rājyena bhogair vā kiṃ yajñaiḥ kiṃ sukhena vā",
    "GE07mbh_15_u:006.004c": "yasya me tvaṃ mahīpāla duḥkhāny etāny avāptavān",
    "GE07mbh_15_u:006.005a": "pīḍitaṃ cāpi jānāmi rājyam ātmānam eva ca",
    "GE07mbh_15_u:006.005c": "anena vacasā tubhyaṃ duḥkhitasya janeśvara",
    "GE07mbh_15_u:006.006a": "bhavān pitā bhavān mātā bhavān naḥ paramo guruḥ",
    "GE07mbh_15_u:006.006c": "bhavatā viprahīṇā hi kva nu tiṣṭhāmahe vayam",
    "GE07mbh_15_u:006.007a": "auraso bhavataḥ putro yuyutsur nṛpasattama",
    "GE07mbh_15_u:006.007c": "astu rājā mahārāja yaṃ cānyaṃ manyate bhavān",
    "GE07mbh_15_u:006.008a": "ahaṃ vanaṃ gamiṣyāmi bhavān rājyaṃ praśāstv idam",
    "GE07mbh_15_u:006.008c": "na mām ayaśasā dagdhaṃ bhūyas tvaṃ dagdhum arhasi",
    "GE07mbh_15_u:006.009a": "nāhaṃ rājā bhavān rājā bhavatā paravān aham",
    "GE07mbh_15_u:006.009c": "kathaṃ guruṃ tvāṃ dharmajñam anujñātum ihotsahe",
    "GE07mbh_15_u:006.010a": "na manyur hṛdi naḥ kaś cid duryodhanakṛte 'nagha",
    "GE07mbh_15_u:006.010c": "bhavitavyaṃ tathā tad dhi vayaṃ te caiva mohitāḥ",
    "GE07mbh_15_u:006.011a": "vayaṃ hi putrā bhavato yathā duryodhanādayaḥ",
    "GE07mbh_15_u:006.011c": "gāndhārī caiva kuntī ca nirviśeṣe mate mama",
    "GE07mbh_15_u:006.012a": "sa māṃ tvaṃ yadi rājendra parityajya gamiṣyasi",
    "GE07mbh_15_u:006.012c": "pṛṣṭhatas tvānuyāsyāmi satyenātmānam ālabhe",
    "GE07mbh_15_u:006.013a": "iyaṃ hi vasusaṃpūrṇā mahī sāgaramekhalā",
    "GE07mbh_15_u:006.013c": "bhavatā viprahīṇasya na me prītikarī bhavet",
    "GE07mbh_15_u:006.014a": "bhavadīyam idaṃ sarvaṃ śirasā tvāṃ prasādaye",
    "GE07mbh_15_u:006.014c": "tvadadhīnāḥ sma rājendra vyetu te mānaso jvaraḥ",
    "GE07mbh_15_u:006.015a": "bhavitavyam anuprāptaṃ manye tvāṃ taj janādhipa",
    "GE07mbh_15_u:006.015c": "diṣṭyā śuśrūṣamāṇas tvāṃ mokṣyāmi manaso jvaram",
    "GE07mbh_15_u:006.016": "dhṛtarāṣṭra uvāca",
    "GE07mbh_15_u:006.016a": "tāpasye me manas tāta vartate kurunandana",
    "GE07mbh_15_u:006.016c": "ucitaṃ hi kule 'smākam araṇyagamanaṃ prabho",
    "GE07mbh_15_u:006.017a": "ciram asmy uṣitaḥ putra ciraṃ śuśrūṣitas tvayā",
    "GE07mbh_15_u:006.017c": "vṛddhaṃ mām abhyanujñātuṃ tvam arhasi janādhipa",
    "GE07mbh_15_u:006.018": "vaiśaṃpāyana uvāca",
    "GE07mbh_15_u:006.018a": "ity uktvā dharmarājānaṃ vepamānaḥ kṛtāñjalim",
    "GE07mbh_15_u:006.018c": "uvāca vacanaṃ rājā dhṛtarāṣṭro 'mbikāsutaḥ",
    "GE07mbh_15_u:006.019a": "saṃjayaṃ ca mahāmātraṃ kṛpaṃ cāpi mahāratham",
    "GE07mbh_15_u:006.019c": "anunetum ihecchāmi bhavadbhiḥ pṛthivīpatim",
    "GE07mbh_15_u:006.020a": "glāyate me mano hīdaṃ mukhaṃ ca pariśuṣyati",
    "GE07mbh_15_u:006.020c": "vayasā ca prakṛṣṭena vāgvyāyāmena caiva hi",
    "GE07mbh_15_u:006.021a": "ity uktvā sa tu dharmātmā vṛddho rājā kurūdvahaḥ",
    "GE07mbh_15_u:006.021c": "gāndhārīṃ śiśriye dhīmān sahasaiva gatāsuvat",
    "GE07mbh_15_u:006.022a": "taṃ tu dṛṣṭvā tathāsīnaṃ niśceṣṭaṃ kurupārthivam",
    "GE07mbh_15_u:006.022c": "ārtiṃ rājā yayau tūrṇaṃ kaunteyaḥ paravīrahā",
    "GE07mbh_15_u:006.023": "yudhiṣṭhira uvāca",
    "GE07mbh_15_u:006.023a": "yasya nāgasahasreṇa daśasaṃkhyena vai balam",
    "GE07mbh_15_u:006.023c": "so 'yaṃ nārīm upāśritya śete rājā gatāsuvat",
    "GE07mbh_15_u:006.024a": "āyasī pratimā yena bhīmasenasya vai purā",
    "GE07mbh_15_u:006.024c": "cūrṇīkṛtā balavatā sa balārthī śritaḥ striyam",
    "GE07mbh_15_u:006.025a": "dhig astu mām adharmajñaṃ dhig buddhiṃ dhik ca me śrutam",
    "GE07mbh_15_u:006.025c": "yatkṛte pṛthivīpālaḥ śete 'yam atathocitaḥ",
    "GE07mbh_15_u:006.026a": "aham apy upavatsyāmi yathaivāyaṃ gurur mama",
    "GE07mbh_15_u:006.026c": "yadi rājā na bhuṅkte 'yaṃ gāndhārī ca yaśasvinī",
    "GE07mbh_15_u:006.027": "vaiśaṃpāyana uvāca",
    "GE07mbh_15_u:006.027a": "tato 'sya pāṇinā rājā jalaśītena pāṇḍavaḥ",
    "GE07mbh_15_u:006.027c": "uro mukhaṃ ca śanakaiḥ paryamārjata dharmavit",
    "GE07mbh_15_u:006.028a": "tena ratnauṣadhimatā puṇyena ca sugandhinā",
    "GE07mbh_15_u:006.028c": "pāṇisparśena rājñas tu rājā saṃjñām avāpa ha",
    "GE07mbh_15_u:007.001": "dhṛtarāṣṭra uvāca",
    "GE07mbh_15_u:007.001a": "spṛśa māṃ pāṇinā bhūyaḥ pariṣvaja ca pāṇḍava",
    "GE07mbh_15_u:007.001b-0022_01": "uvāca rājadharmajño dhṛtarāṣṭraḥ śubhaṃ vacaḥ",
    "GE07mbh_15_u:007.001c": "jīvāmīva hi saṃsparśāt tava rājīvalocana",
    "GE07mbh_15_u:007.002a": "mūrdhānaṃ ca tavāghrātum icchāmi manujādhipa",
    "GE07mbh_15_u:007.002c": "pāṇibhyāṃ ca parispraṣṭuṃ prāṇā hi na jahur mama",
    "GE07mbh_15_u:007.003a": "aṣṭamo hy adya kālo 'yam āhārasya kṛtasya me",
    "GE07mbh_15_u:007.003c": "yenāhaṃ kuruśārdūla na śaknomi viceṣṭitum",
    "GE07mbh_15_u:007.004a": "vyāyāmaś cāyam atyarthaṃ kṛtas tvām abhiyācatā",
    "GE07mbh_15_u:007.004c": "tato glānamanās tāta naṣṭasaṃjña ivābhavam",
    "GE07mbh_15_u:007.005a": "tavāmṛtasamasparśaṃ hastasparśam imaṃ vibho",
    "GE07mbh_15_u:007.005c": "labdhvā saṃjīvito 'smīti manye kurukulodvaha",
    "GE07mbh_15_u:007.006": "vaiśaṃpāyana uvāca",
    "GE07mbh_15_u:007.006a": "evam uktas tu kaunteyaḥ pitrā jyeṣṭhena bhārata",
    "GE07mbh_15_u:007.006c": "pasparśa sarvagātreṣu sauhārdāt taṃ śanais tadā",
    "GE07mbh_15_u:007.007a": "upalabhya tataḥ prāṇān dhṛtarāṣṭro mahīpatiḥ",
    "GE07mbh_15_u:007.007c": "bāhubhyāṃ saṃpariṣvajya mūrdhny ājighrata pāṇḍavam",
    "GE07mbh_15_u:007.008a": "vidurādayaś ca te sarve rurudur duḥkhitā bhṛśam",
    "GE07mbh_15_u:007.008c": "atiduḥkhāc ca rājānaṃ nocuḥ kiṃ cana pāṇḍavāḥ",
    "GE07mbh_15_u:007.009a": "gāndhārī tv eva dharmajñā manasodvahatī bhṛśam",
    "GE07mbh_15_u:007.009c": "duḥkhāny avārayad rājan maivam ity eva cābravīt",
    "GE07mbh_15_u:007.010a": "itarās tu striyaḥ sarvāḥ kuntyā saha suduḥkhitāḥ",
    "GE07mbh_15_u:007.010c": "netrair āgatavikledaiḥ parivārya sthitābhavan",
    "GE07mbh_15_u:007.011a": "athābravīt punar vākyaṃ dhṛtarāṣṭro yudhiṣṭhiram",
    "GE07mbh_15_u:007.011c": "anujānīhi māṃ rājaṃs tāpasye bharatarṣabha",
    "GE07mbh_15_u:007.012a": "glāyate me manas tāta bhūyo bhūyaḥ prajalpataḥ",
    "GE07mbh_15_u:007.012c": "na mām ataḥ paraṃ putra parikleṣṭum ihārhasi",
    "GE07mbh_15_u:007.013a": "tasmiṃs tu kauravendre taṃ tathā bruvati pāṇḍavam",
    "GE07mbh_15_u:007.013c": "sarveṣām avarodhānām ārtanādo mahān abhūt",
    "GE07mbh_15_u:007.014a": "dṛṣṭvā kṛśaṃ vivarṇaṃ ca rājānam atathocitam",
    "GE07mbh_15_u:007.014c": "upavāsapariśrāntaṃ tvagasthiparivāritam",
    "GE07mbh_15_u:007.015a": "dharmaputraḥ sa pitaraṃ pariṣvajya mahābhujaḥ",
    "GE07mbh_15_u:007.015c": "śokajaṃ bāṣpam utsṛjya punar vacanam abravīt",
    "GE07mbh_15_u:007.016a": "na kāmaye naraśreṣṭha jīvitaṃ pṛthivīṃ tathā",
    "GE07mbh_15_u:007.016c": "yathā tava priyaṃ rājaṃś cikīrṣāmi paraṃtapa",
    "GE07mbh_15_u:007.017a": "yadi tv aham anugrāhyo bhavato dayito 'pi vā",
    "GE07mbh_15_u:007.017c": "kriyatāṃ tāvad āhāras tato vetsyāmahe vayam",
    "GE07mbh_15_u:007.018a": "tato 'bravīn mahātejā dharmaputraṃ sa pārthivaḥ",
    "GE07mbh_15_u:007.018c": "anujñātas tvayā putra bhuñjīyām iti kāmaye",
    "GE07mbh_15_u:007.019a": "iti bruvati rājendre dhṛtarāṣṭre yudhiṣṭhiram",
    "GE07mbh_15_u:007.019c": "ṛṣiḥ satyavatīputro vyāso 'bhyetya vaco 'bravīt",
    "GE07mbh_15_u:008.001": "vyāsa uvāca",
    "GE07mbh_15_u:008.001a": "yudhiṣṭhira mahābāho yad āha kurunandanaḥ",
    "GE07mbh_15_u:008.001c": "dhṛtarāṣṭro mahātmā tvāṃ tat kuruṣvāvicārayan",
    "GE07mbh_15_u:008.002a": "ayaṃ hi vṛddho nṛpatir hataputro viśeṣataḥ",
    "GE07mbh_15_u:008.002c": "nedaṃ kṛcchraṃ cirataraṃ sahed iti matir mama",
    "GE07mbh_15_u:008.003a": "gāndhārī ca mahābhāgā prājñā karuṇavedinī",
    "GE07mbh_15_u:008.003c": "putraśokaṃ mahārāja dhairyeṇodvahate",
    "GE07mbh_15_u:008.004a": "aham apy etad eva tvāṃ bravīmi kuru me vacaḥ",
    "GE07mbh_15_u:008.004c": "anujñāṃ labhatāṃ rājā mā vṛtheha mariṣyati",
    "GE07mbh_15_u:008.004d-0023_01": "svastho bhavatv ayaṃ dhīmān vaneṣu madhugandhiṣu",
    "GE07mbh_15_u:008.005a": "rājarṣīṇāṃ purāṇānām anuyātu gatiṃ nṛpaḥ",
    "GE07mbh_15_u:008.005c": "rājarṣīṇāṃ hi sarveṣām ante vanam upāśrayaḥ",
    "GE07mbh_15_u:008.006": "vaiśaṃpāyana uvāca",
    "GE07mbh_15_u:008.006a": "ity uktaḥ sa tadā rājā vyāsenādbhutakarmaṇā",
    "GE07mbh_15_u:008.006c": "pratyuvāca mahātejā dharmarājo yudhiṣṭhiraḥ",
    "GE07mbh_15_u:008.007a": "bhagavān eva no mānyo bhagavān eva no guruḥ",
    "GE07mbh_15_u:008.007c": "bhagavān asya rājyasya kulasya ca parāyaṇam",
    "GE07mbh_15_u:008.008a": "ahaṃ tu putro bhagavān pitā rājā guruś ca me",
    "GE07mbh_15_u:008.008c": "nideśavartī ca pituḥ putro bhavati dharmataḥ",
    "GE07mbh_15_u:008.009a": "ity uktaḥ sa tu taṃ prāha vyāso dharmabhṛtāṃ varaḥ",
    "GE07mbh_15_u:008.009c": "yudhiṣṭhiraṃ mahātejāḥ punar eva viśāṃ pate",
    "GE07mbh_15_u:008.010a": "evam etan mahābāho yathā vadasi bhārata",
    "GE07mbh_15_u:008.010c": "rājāyaṃ vṛddhatāṃ prāptaḥ pramāṇe parame sthitaḥ",
    "GE07mbh_15_u:008.011a": "so 'yaṃ mayābhyanujñātas tvayā ca pṛthivīpate",
    "GE07mbh_15_u:008.011c": "karotu svam abhiprāyaṃ māsya vighnakaro bhava",
    "GE07mbh_15_u:008.012a": "eṣa eva paro dharmo rājarṣīṇāṃ yudhiṣṭhira",
    "GE07mbh_15_u:008.012c": "samare vā bhaven mṛtyur vane vā vidhipūrvakam",
    "GE07mbh_15_u:008.013a": "pitrā tu tava rājendra pāṇḍunā pṛthivīkṣitā",
    "GE07mbh_15_u:008.013c": "śiṣyabhūtena rājāyaṃ guruvat paryupāsitaḥ",
    "GE07mbh_15_u:008.014a": "kratubhir dakṣiṇāvadbhir annaparvataśobhitaiḥ",
    "GE07mbh_15_u:008.014c": "mahadbhir iṣṭaṃ bhogāś ca bhuktāḥ putrāś ca pālitāḥ",
    "GE07mbh_15_u:008.015a": "putrasaṃsthaṃ ca vipulaṃ rājyaṃ viproṣite tvayi",
    "GE07mbh_15_u:008.015c": "trayodaśasamā bhuktaṃ dattaṃ ca vividhaṃ vasu",
    "GE07mbh_15_u:008.016a": "tvayā cāyaṃ naravyāghra guruśuśrūṣayā nṛpaḥ",
    "GE07mbh_15_u:008.016c": "ārādhitaḥ sabhṛtyena gāndhārī ca yaśasvinī",
    "GE07mbh_15_u:008.017a": "anujānīhi pitaraṃ samayo 'sya tapovidhau",
    "GE07mbh_15_u:008.017c": "na manyur vidyate cāsya susūkṣmo 'pi yudhiṣṭhira",
    "GE07mbh_15_u:008.018a": "etāvad uktvā vacanam anujñāpya ca pārthivam",
    "GE07mbh_15_u:008.018c": "tathāstv iti ca tenoktaḥ kaunteyena yayau vanam",
    "GE07mbh_15_u:008.019a": "gate bhagavati vyāse rājā pāṇḍusutas tataḥ",
    "GE07mbh_15_u:008.019c": "provāca pitaraṃ vṛddhaṃ mandaṃ mandam ivānataḥ",
    "GE07mbh_15_u:008.020a": "yad āha bhagavān vyāso yac cāpi bhavato matam",
    "GE07mbh_15_u:008.020c": "yad āha ca maheṣvāsaḥ kṛpo vidura eva ca",
    "GE07mbh_15_u:008.021a": "yuyutsuḥ saṃjayaś caiva tat kartāsmy aham añjasā",
    "GE07mbh_15_u:008.021c": "sarve hy ete 'numānyā me kulasyāsya hitaiṣiṇaḥ",
    "GE07mbh_15_u:008.022a": "idaṃ tu yāce nṛpate tvām ahaṃ śirasā nataḥ",
    "GE07mbh_15_u:008.022c": "kriyatāṃ tāvad āhāras tato gacchāśramaṃ prati",
    "GE07mbh_15_u:009.001": "vaiśaṃpāyana uvāca",
    "GE07mbh_15_u:009.001a": "tato rājñābhyanujñāto dhṛtarāṣṭraḥ pratāpavān",
    "GE07mbh_15_u:009.001c": "yayau svabhavanaṃ rājā gāndhāryānugatas tadā",
    "GE07mbh_15_u:009.002a": "mandaprāṇagatir dhīmān kṛcchrād iva samuddharan",
    "GE07mbh_15_u:009.002c": "padātiḥ sa mahīpālo jīrṇo gajapatir yathā",
    "GE07mbh_15_u:009.003a": "tam anvagacchad viduro vidvān sūtaś ca saṃjayaḥ",
    "GE07mbh_15_u:009.003c": "sa cāpi parameṣvāsaḥ kṛpaḥ śāradvatas tathā",
    "GE07mbh_15_u:009.004a": "sa praviśya gṛhaṃ rājā kṛtapūrvāhṇikakriyaḥ",
    "GE07mbh_15_u:009.004c": "tarpayitvā dvijaśreṣṭhān āhāram akarot tadā",
    "GE07mbh_15_u:009.005a": "gāndhārī caiva dharmajñā kuntyā saha manasvinī",
    "GE07mbh_15_u:009.005c": "vadhūbhir upacāreṇa pūjitābhuṅkta bhārata",
    "GE07mbh_15_u:009.006a": "kṛtāhāraṃ kṛtāhārāḥ sarve te vidurādayaḥ",
    "GE07mbh_15_u:009.006c": "pāṇḍavāś ca kuruśreṣṭham upātiṣṭhanta taṃ nṛpam",
    "GE07mbh_15_u:009.007a": "tato 'bravīn mahārāja kuntīputram upahvare",
    "GE07mbh_15_u:009.007c": "niṣaṇṇaṃ pāṇinā pṛṣṭhe saṃspṛśann ambikāsutaḥ",
    "GE07mbh_15_u:009.008a": "apramādas tvayā kāryaḥ sarvathā kurunandana",
    "GE07mbh_15_u:009.008c": "aṣṭāṅge rājaśārdūla rājye dharmapuraskṛte",
    "GE07mbh_15_u:009.009a": "tat tu śakyaṃ yathā tāta rakṣituṃ pāṇḍunandana",
    "GE07mbh_15_u:009.009c": "rājyaṃ dharmaṃ ca kaunteya vidvān asi nibodha tat",
    "GE07mbh_15_u:009.010a": "vidyāvṛddhān sadaiva tvam upāsīthā yudhiṣṭhira",
    "GE07mbh_15_u:009.010c": "śṛṇuyās te ca yad brūyuḥ kuryāś caivāvicārayan",
    "GE07mbh_15_u:009.011a": "prātar utthāya tān rājan pūjayitvā yathāvidhi",
    "GE07mbh_15_u:009.011c": "kṛtyakāle samutpanne pṛcchethāḥ kāryam ātmanaḥ",
    "GE07mbh_15_u:009.012a": "te tu saṃmānitā rājaṃs tvayā rājyahitārthinā",
    "GE07mbh_15_u:009.012c": "pravakṣyanti hitaṃ tāta sarvaṃ kauravanandana",
    "GE07mbh_15_u:009.013a": "indriyāṇi ca sarvāṇi vājivat paripālaya",
    "GE07mbh_15_u:009.013c": "hitāya vai bhaviṣyanti rakṣitaṃ draviṇaṃ yathā",
    "GE07mbh_15_u:009.014a": "amātyān upadhātītān pitṛpaitāmahāñ śucīn",
    "GE07mbh_15_u:009.014c": "dāntān karmasu sarveṣu mukhyān mukhyeṣu yojayeḥ",
    "GE07mbh_15_u:009.015a": "cārayethāś ca satataṃ cārair aviditaiḥ parān",
    "GE07mbh_15_u:009.015c": "parīkṣitair bahuvidhaṃ svarāṣṭreṣu pareṣu ca",
    "GE07mbh_15_u:009.016a": "puraṃ ca te suguptaṃ syād dṛḍhaprākāratoraṇam",
    "GE07mbh_15_u:009.016c": "aṭṭāṭṭālakasaṃbādhaṃ ṣaṭpathaṃ sarvatodiśam",
    "GE07mbh_15_u:009.017a": "tasya dvārāṇi kāryāṇi paryāptāni bṛhanti ca",
    "GE07mbh_15_u:009.017c": "sarvataḥ suvibhaktāni yantrair ārakṣitāni ca",
    "GE07mbh_15_u:009.018a": "puruṣair alam arthajñair viditaiḥ kulaśīlataḥ",
    "GE07mbh_15_u:009.018c": "ātmā ca rakṣyaḥ satataṃ bhojanādiṣu bhārata",
    "GE07mbh_15_u:009.019a": "vihārāhārakāleṣu mālyaśayyāsaneṣu ca",
    "GE07mbh_15_u:009.019c": "striyaś ca te suguptāḥ syur vṛddhair āptair adhiṣṭhitāḥ",
    "GE07mbh_15_u:009.019e": "śīlavadbhiḥ kulīnaiś ca vidvadbhiś ca yudhiṣṭhira",
    "GE07mbh_15_u:009.020a": "mantriṇaś caiva kurvīthā dvijān vidyāviśāradān",
    "GE07mbh_15_u:009.020c": "vinītāṃś ca kulīnāṃś ca dharmārthakuśalān ṛjūn",
    "GE07mbh_15_u:009.021a": "taiḥ sārdhaṃ mantrayethās tvaṃ nātyarthaṃ bahubhiḥ saha",
    "GE07mbh_15_u:009.021c": "samastair api ca vyastair vyapadeśena kena cit",
    "GE07mbh_15_u:009.022a": "susaṃvṛtaṃ mantragṛhaṃ sthalaṃ cāruhya mantrayeḥ",
    "GE07mbh_15_u:009.022c": "araṇye niḥśalāke vā na ca rātrau kathaṃ cana",
    "GE07mbh_15_u:009.023a": "vānarāḥ pakṣiṇaś caiva ye manuṣyānukāriṇaḥ",
    "GE07mbh_15_u:009.023c": "sarve mantragṛhe varjyā ye cāpi jaḍapaṅgukāḥ",
    "GE07mbh_15_u:009.024a": "mantrabhede hi ye doṣā bhavanti pṛthivīkṣitām",
    "GE07mbh_15_u:009.024c": "na te śakyāḥ samādhātuṃ kathaṃ cid iti me matiḥ",
    "GE07mbh_15_u:009.025a": "doṣāṃś ca mantrabhedeṣu brūyās tvaṃ mantrimaṇḍale",
    "GE07mbh_15_u:009.025c": "abhede ca guṇān rājan punaḥ punar ariṃdama",
    "GE07mbh_15_u:009.026a": "paurajānapadānāṃ ca śaucāśaucaṃ yudhiṣṭhira",
    "GE07mbh_15_u:009.026c": "yathā syād viditaṃ rājaṃs tathā kāryam ariṃdama",
    "GE07mbh_15_u:010.001": "dhṛtarāṣṭra uvāca",
    "GE07mbh_15_u:010.001a": "vyavahārāś ca te tāta nityam āptair adhiṣṭhitāḥ",
    "GE07mbh_15_u:010.001c": "yojyās tuṣṭair hitai rājan nityaṃ cārair anuṣṭhitāḥ",
    "GE07mbh_15_u:010.001d-0024_01": "alubdhaiś cāsya vyasanibhiḥ snigdhair ātmasamaiḥ sadā",
    "GE07mbh_15_u:010.002a": "parimāṇaṃ viditvā ca daṇḍaṃ daṇḍyeṣu bhārata",
    "GE07mbh_15_u:010.002c": "praṇayeyur yathānyāyaṃ puruṣās te yudhiṣṭhira",
    "GE07mbh_15_u:010.003a": "ādānarucayaś caiva",
    "GE07mbh_15_u:010.003c": "ugradaṇḍapradhānāś ca mithyā vyāhāriṇas tathā",
    "GE07mbh_15_u:010.004a": "ākroṣṭāraś ca lubdhāś ca hantāraḥ sāhasapriyāḥ",
    "GE07mbh_15_u:010.004c": "sabhāvihārabhettāro varṇānāṃ ca pradūṣakāḥ",
    "GE07mbh_15_u:010.004e": "hiraṇyadaṇḍyā vadhyāś ca kartavyā deśakālataḥ",
    "GE07mbh_15_u:010.004f-0025_01": "avarodhabhūmau bhṛtyais tu saha pānaṃ vivarjayet",
    "GE07mbh_15_u:010.004f-0025_02": "ākrośanty anumattās te kalatraṃ cāpi gṛhṇate",
    "GE07mbh_15_u:010.004f-0025_03": "jighāṃsanty api śastreṇa naṣṭāḥ krīḍanti cotkaṭāḥ",
    "GE07mbh_15_u:010.004f-0025_04": "nānākṣepā vyāharanti gamyāgamyaṃ na jānate",
    "GE07mbh_15_u:010.004f-0025_05": "atipānena rājāpi sarvakośaṃ vināśayet",
    "GE07mbh_15_u:010.004f-0025_06": "vitared gāyakebhyaś ca pradhānadravyasaṃcayam",
    "GE07mbh_15_u:010.004f-0025_07": "buddhvemān pānadoṣāṃs tu pibed ekaḥ svajāyayā",
    "GE07mbh_15_u:010.004f-0025_08": "yuktyā prakāśaṃ matimān svavīryasyābhivṛddhaye",
    "GE07mbh_15_u:010.005a": "prātar eva hi paśyethā ye kuryur vyayakarma te",
    "GE07mbh_15_u:010.005c": "alaṃkāram atho bhojyam ata ūrdhvaṃ samācareḥ",
    "GE07mbh_15_u:010.006a": "paśyethāś ca tato yodhān sadā tvaṃ pariharṣayan",
    "GE07mbh_15_u:010.006c": "dūtānāṃ ca carāṇāṃ ca pradoṣas te sadā bhavet",
    "GE07mbh_15_u:010.007a": "sadā cāpararātraṃ te bhavet kāryārthanirṇaye",
    "GE07mbh_15_u:010.007c": "madhyarātre vihāras te madhyāhne ca sadā bhavet",
    "GE07mbh_15_u:010.008a": "sarve tv ātyayikāḥ kālāḥ kāryāṇāṃ bharatarṣabha",
    "GE07mbh_15_u:010.008c": "tathaivālaṃkṛtaḥ kāle tiṣṭhethā bhūridakṣiṇaḥ",
    "GE07mbh_15_u:010.008d-0026_01": "na vṛthā vyavatiṣṭheta pārihāryādibhūṣaṇam",
    "GE07mbh_15_u:010.008d-0026_02": "prayojyaṃ sarvadeveha māṅgalyaṃ pāpanāśanam",
    "GE07mbh_15_u:010.008e": "cakravat karmaṇāṃ tāta paryāyo hy eṣa nityaśaḥ",
    "GE07mbh_15_u:010.009a": "kośasya saṃcaye yatnaṃ kurvīthā nyāyataḥ sadā",
    "GE07mbh_15_u:010.009c": "dvividhasya mahārāja viparītaṃ vivarjayeḥ",
    "GE07mbh_15_u:010.010a": "cārair viditvā śatrūṃś ca ye te rājyāntarāyiṇaḥ",
    "GE07mbh_15_u:010.010c": "tān āptaiḥ puruṣair dūrād ghātayethāḥ parasparam",
    "GE07mbh_15_u:010.011a": "karmadṛṣṭyātha bhṛtyāṃs tvaṃ varayethāḥ kurūdvaha",
    "GE07mbh_15_u:010.011c": "kārayethāś ca karmāṇi yuktāyuktair adhiṣṭhitaiḥ",
    "GE07mbh_15_u:010.012a": "senāpraṇetā ca bhavet tava tāta dṛḍhavrataḥ",
    "GE07mbh_15_u:010.012c": "śūraḥ kleśasahaś caiva priyaś ca tava mānavaḥ",
    "GE07mbh_15_u:010.013a": "sarve jānapadāś caiva tava karmāṇi pāṇḍava",
    "GE07mbh_15_u:010.013c": "paurogavāś ca sabhyāś ca kuryur ye vyavahāriṇaḥ",
    "GE07mbh_15_u:010.014a": "svarandhraṃ pararandhraṃ ca sveṣu caiva pareṣu ca",
    "GE07mbh_15_u:010.014c": "upalakṣayitavyaṃ te nityam eva yudhiṣṭhira",
    "GE07mbh_15_u:010.015a": "deśāntarasthāś ca narā vikrāntāḥ sarvakarmasu",
    "GE07mbh_15_u:010.015c": "mātrābhir anurūpābhir anugrāhyā hitās tvayā",
    "GE07mbh_15_u:010.016a": "guṇārthināṃ guṇaḥ kāryo viduṣāṃ te janādhipa",
    "GE07mbh_15_u:010.016c": "avicālyāś ca te te syur yathā merur mahāgiriḥ",
    "GE07mbh_15_u:011.001": "dhṛtarāṣṭra uvāca",
    "GE07mbh_15_u:011.001a": "maṇḍalāni ca budhyethāḥ pareṣām ātmanas tathā",
    "GE07mbh_15_u:011.001c": "udāsīnaguṇānāṃ ca madhyamānāṃ tathaiva ca",
    "GE07mbh_15_u:011.002a": "caturṇāṃ śatrujātānāṃ sarveṣām ātatāyinām",
    "GE07mbh_15_u:011.002c": "mitraṃ cāmitramitraṃ ca boddhavyaṃ te 'rikarśana",
    "GE07mbh_15_u:011.003a": "tathāmātyā janapadā durgāṇi viṣamāṇi ca",
    "GE07mbh_15_u:011.003c": "balāni ca kuruśreṣṭha bhavanty eṣāṃ yathecchakam",
    "GE07mbh_15_u:011.004a": "te ca dvādaśa kaunteya rājñāṃ vai vividhātmakāḥ",
    "GE07mbh_15_u:011.004c": "mantripradhānāś ca guṇāḥ ṣaṣṭir dvādaśa ca prabho",
    "GE07mbh_15_u:011.005a": "etan maṇḍalam ity āhur ācāryā nītikovidāḥ",
    "GE07mbh_15_u:011.005c": "atra ṣāḍguṇyam āyattaṃ yudhiṣṭhira nibodha tat",
    "GE07mbh_15_u:011.006a": "vṛddhikṣayau ca vijñeyau sthānaṃ ca kurunandana",
    "GE07mbh_15_u:011.006c": "dvisaptatyā mahābāho tataḥ ṣāḍguṇyacāriṇaḥ",
    "GE07mbh_15_u:011.007a": "yadā svapakṣo balavān parapakṣas tathābalaḥ",
    "GE07mbh_15_u:011.007c": "vigṛhya śatrūn kaunteya yāyāt kṣitipatis tadā",
    "GE07mbh_15_u:011.007e": "yadā svapakṣo 'balavāṃs tadā saṃdhiṃ samāśrayet",
    "GE07mbh_15_u:011.007e-0027_01": "**** **** svapakṣaś caiva durbalaḥ",
    "GE07mbh_15_u:011.007e-0027_02": "sārdhaṃ vidvāṃs tadā kṣīṇaḥ",
    "GE07mbh_15_u:011.008a": "dravyāṇāṃ saṃcayaś caiva kartavyaḥ syān mahāṃs tathā",
    "GE07mbh_15_u:011.008c": "yadā samartho yānāya nacireṇaiva bhārata",
    "GE07mbh_15_u:011.009a": "tadā sarvaṃ vidheyaṃ syāt sthānaṃ ca na vibhājayet",
    "GE07mbh_15_u:011.009c": "bhūmir alpaphalā deyā viparītasya bhārata",
    "GE07mbh_15_u:011.010a": "hiraṇyaṃ kupyabhūyiṣṭhaṃ mitraṃ kṣīṇam akośavat",
    "GE07mbh_15_u:011.010c": "viparītān na gṛhṇīyāt svayaṃ saṃdhiviśāradaḥ",
    "GE07mbh_15_u:011.011a": "saṃdhyarthaṃ rājaputraṃ ca lipsethā bharatarṣabha",
    "GE07mbh_15_u:011.011c": "viparītas tu te 'deyaḥ putra kasyāṃ cid āpadi",
    "GE07mbh_15_u:011.011e": "tasya pramokṣe yatnaṃ ca kuryāḥ sopāyamantravit",
    "GE07mbh_15_u:011.012a": "prakṛtīnāṃ ca kaunteya rājā dīnāṃ vibhāvayet",
    "GE07mbh_15_u:011.012c": "krameṇa yugapad dvaṃdvaṃ vyasanānāṃ balābalam",
    "GE07mbh_15_u:011.013a": "pīḍanaṃ stambhanaṃ caiva kośabhaṅgas tathaiva ca",
    "GE07mbh_15_u:011.013c": "kāryaṃ yatnena śatrūṇāṃ svarāṣṭraṃ rakṣatā svayam",
    "GE07mbh_15_u:011.014a": "na ca hiṃsyo 'bhyupagataḥ sāmanto vṛddhim icchatā",
    "GE07mbh_15_u:011.014c": "kaunteya taṃ na hiṃseta yo mahīṃ vijigīṣate",
    "GE07mbh_15_u:011.015a": "gaṇānāṃ bhedane yogaṃ gacchethāḥ saha mantribhiḥ",
    "GE07mbh_15_u:011.015c": "sādhusaṃgrahaṇāc caiva pāpanigrahaṇāt tathā",
    "GE07mbh_15_u:011.016a": "durbalāś cāpi satataṃ nāvaṣṭabhyā balīyasā",
    "GE07mbh_15_u:011.016c": "tiṣṭhethā rājaśārdūla vaitasīṃ vṛttim āsthitaḥ",
    "GE07mbh_15_u:011.017a": "yady evam abhiyāyāc ca durbalaṃ balavān nṛpaḥ",
    "GE07mbh_15_u:011.017c": "sāmādibhir upāyais taṃ krameṇa vinivartayet",
    "GE07mbh_15_u:011.018a": "aśaknuvaṃs tu yuddhāya niṣpatet saha mantribhiḥ",
    "GE07mbh_15_u:011.018c": "kośena paurair daṇḍena ye cānye priyakāriṇaḥ",
    "GE07mbh_15_u:011.019a": "asaṃbhave tu sarvasya yathāmukhyena niṣpatet",
    "GE07mbh_15_u:011.019c": "krameṇānena mokṣaḥ syāc charīram api kevalam",
    "GE07mbh_15_u:012.001": "dhṛtarāṣṭra uvāca",
    "GE07mbh_15_u:012.001a": "saṃdhivigraham apy atra paśyethā rājasattama",
    "GE07mbh_15_u:012.001c": "dviyoniṃ trividhopāyaṃ bahukalpaṃ yudhiṣṭhira",
    "GE07mbh_15_u:012.002a": "rājendra paryupāsīthāś chittvā dvaividhyam ātmanaḥ",
    "GE07mbh_15_u:012.002c": "tuṣṭapuṣṭabalaḥ śatrur ātmavān iti ca smaret",
    "GE07mbh_15_u:012.003a": "paryupāsanakāle tu viparītaṃ vidhīyate",
    "GE07mbh_15_u:012.003c": "āmardakāle rājendra vyapasarpas tato varaḥ",
    "GE07mbh_15_u:012.004a": "vyasanaṃ bhedanaṃ caiva śatrūṇāṃ kārayet tataḥ",
    "GE07mbh_15_u:012.004c": "karśanaṃ bhīṣaṇaṃ caiva yuddhe cāpi bahukṣayam",
    "GE07mbh_15_u:012.005a": "prayāsyamāno nṛpatis trividhaṃ paricintayet",
    "GE07mbh_15_u:012.005c": "ātmanaś caiva śatroś ca śaktiṃ śāstraviśāradaḥ",
    "GE07mbh_15_u:012.006a": "utsāhaprabhuśaktibhyāṃ mantraśaktyā ca bhārata",
    "GE07mbh_15_u:012.006c": "upapanno naro yāyād viparītam ato 'nyathā",
    "GE07mbh_15_u:012.007a": "ādadīta balaṃ rājā maulaṃ mitrabalaṃ tathā",
    "GE07mbh_15_u:012.007c": "aṭavībalaṃ bhṛtaṃ caiva tathā śreṇībalaṃ ca yat",
    "GE07mbh_15_u:012.008a": "tatra mitrabalaṃ rājan maulena na viśiṣyate",
    "GE07mbh_15_u:012.008c": "śreṇībalaṃ bhṛtaṃ caiva tulya eveti me matiḥ",
    "GE07mbh_15_u:012.009a": "tathā cārabalaṃ caiva parasparasamaṃ nṛpa",
    "GE07mbh_15_u:012.009c": "vijñeyaṃ balakāleṣu rājñā kāla upasthite",
    "GE07mbh_15_u:012.010a": "āpadaś cāpi boddhavyā bahurūpā narādhipa",
    "GE07mbh_15_u:012.010c": "bhavanti rājñāṃ kauravya yās tāḥ pṛthag ataḥ śṛṇu",
    "GE07mbh_15_u:012.011a": "vikalpā bahavo rājann āpadāṃ pāṇḍunandana",
    "GE07mbh_15_u:012.011c": "sāmādibhir upanyasya śamayet tān nṛpaḥ sadā",
    "GE07mbh_15_u:012.012a": "yātrāṃ yāyād balair yukto rājā ṣaḍbhiḥ paraṃtapa",
    "GE07mbh_15_u:012.012c": "saṃyukto deśakālābhyāṃ balair ātmaguṇais tathā",
    "GE07mbh_15_u:012.013a": "tuṣṭapuṣṭabalo yāyād rājā vṛddhyudaye rataḥ",
    "GE07mbh_15_u:012.013c": "āhūtaś cāpy atho yāyād anṛtāv api pārthivaḥ",
    "GE07mbh_15_u:012.014a": "sthūṇāśmānaṃ vājirathapradhānāṃ; dhvajadrumaiḥ saṃvṛtakūlarodhasam",
    "GE07mbh_15_u:012.014c": "padātināgair bahukardamāṃ nadīṃ; sapatnanāśe nṛpatiḥ prayāyāt",
    "GE07mbh_15_u:012.015a": "athopapattyā śakaṭaṃ padmaṃ vajraṃ ca bhārata",
    "GE07mbh_15_u:012.015c": "uśanā veda yac chāstraṃ tatraitad vihitaṃ vibho",
    "GE07mbh_15_u:012.016a": "sādayitvā parabalaṃ kṛtvā ca balaharṣaṇam",
    "GE07mbh_15_u:012.016c": "svabhūmau yojayed yuddhaṃ parabhūmau tathaiva ca",
    "GE07mbh_15_u:012.017a": "labdhaṃ praśamayed rājā nikṣiped dhanino narān",
    "GE07mbh_15_u:012.017c": "jñātvā svaviṣayaṃ taṃ ca sāmādibhir upakramet",
    "GE07mbh_15_u:012.018a": "sarvathaiva mahārāja śarīraṃ dhārayed iha",
    "GE07mbh_15_u:012.018c": "pretyeha caiva kartavyam ātmaniḥśreyasaṃ param",
    "GE07mbh_15_u:012.019a": "evaṃ kurvañ śubhā vāco loke 'smiñ śṛṇute nṛpaḥ",
    "GE07mbh_15_u:012.019c": "pretya svargaṃ tathāpnoti prajā dharmeṇa pālayan",
    "GE07mbh_15_u:012.020a": "evaṃ tvayā kuruśreṣṭha vartitavyaṃ prajāhitam",
    "GE07mbh_15_u:012.020c": "ubhayor lokayos tāta prāptaye nityam eva ca",
    "GE07mbh_15_u:012.021a": "bhīṣmeṇa pūrvam ukto 'si kṛṣṇena vidureṇa ca",
    "GE07mbh_15_u:012.021c": "mayāpy avaśyaṃ vaktavyaṃ prītyā te nṛpasattama",
    "GE07mbh_15_u:012.022a": "etat sarvaṃ yathānyāyaṃ kurvīthā bhūridakṣiṇa",
    "GE07mbh_15_u:012.022c": "priyas tathā prajānāṃ tvaṃ svarge sukham avāpsyasi",
    "GE07mbh_15_u:012.023a": "aśvamedhasahasreṇa yo yajet pṛthivīpatiḥ",
    "GE07mbh_15_u:012.023c": "pālayed vāpi dharmeṇa prajās tulyaṃ phalaṃ labhet",
    "GE07mbh_15_u:013.001": "yudhiṣṭhira uvāca",
    "GE07mbh_15_u:013.001a": "evam etat kariṣyāmi yathāttha pṛthivīpate",
    "GE07mbh_15_u:013.001c": "bhūyaś caivānuśāsyo 'haṃ bhavatā pārthivarṣabha",
    "GE07mbh_15_u:013.002a": "bhīṣme svargam anuprāpte gate ca madhusūdane",
    "GE07mbh_15_u:013.002c": "vidure saṃjaye caiva ko 'nyo māṃ vaktum arhati",
    "GE07mbh_15_u:013.003a": "yat tu mām anuśāstīha bhavān adya hite sthitaḥ",
    "GE07mbh_15_u:013.003c": "kartāsmy etan mahīpāla nirvṛto bhava bhārata",
    "GE07mbh_15_u:013.004": "vaiśaṃpāyana uvāca",
    "GE07mbh_15_u:013.004a": "evam uktaḥ sa rājarṣir dharmarājena dhīmatā",
    "GE07mbh_15_u:013.004c": "kaunteyaṃ samanujñātum iyeṣa bharatarṣabha",
    "GE07mbh_15_u:013.005a": "putra viśramyatāṃ tāvan mamāpi balavāñ śramaḥ",
    "GE07mbh_15_u:013.005c": "ity uktvā prāviśad rājā gāndhāryā bhavanaṃ tadā",
    "GE07mbh_15_u:013.006a": "tam āsanagataṃ devī gāndhārī dharmacāriṇī",
    "GE07mbh_15_u:013.006c": "uvāca kāle kālajñā prajāpatisamaṃ patim",
    "GE07mbh_15_u:013.007a": "anujñātaḥ svayaṃ tena vyāsenāpi maharṣiṇā",
    "GE07mbh_15_u:013.007c": "yudhiṣṭhirasyānumate kadāraṇyaṃ gamiṣyasi",
    "GE07mbh_15_u:013.008": "dhṛtarāṣṭra uvāca",
    "GE07mbh_15_u:013.008a": "gāndhāry aham anujñātaḥ svayaṃ pitrā mahātmanā",
    "GE07mbh_15_u:013.008c": "yudhiṣṭhirasyānumate gantāsmi nacirād vanam",
    "GE07mbh_15_u:013.009a": "ahaṃ hi nāma sarveṣāṃ teṣāṃ durdyūtadevinām",
    "GE07mbh_15_u:013.009c": "putrāṇāṃ dātum icchāmi pretyabhāvānugaṃ vasu",
    "GE07mbh_15_u:013.009e": "sarvaprakṛtisāṃnidhyaṃ kārayitvā svaveśmani",
    "GE07mbh_15_u:013.009f-0028_01": "dhṛtarāṣṭraḥ sa tān sarvān pretakāryārtham abravīt",
    "GE07mbh_15_u:013.009f-0029_01": "āpṛṣṭvā gantum icchāmi vanaṃ subalanandini",
    "GE07mbh_15_u:013.010": "vaiśaṃpāyana uvāca",
    "GE07mbh_15_u:013.010a": "ity uktvā dharmarājāya preṣayām āsa pārthivaḥ",
    "GE07mbh_15_u:013.010c": "sa ca tadvacanāt sarvaṃ samāninye mahīpatiḥ",
    "GE07mbh_15_u:013.011a": "tato niṣkramya nṛpatis tasmād antaḥpurāt tadā",
    "GE07mbh_15_u:013.011c": "sarvaṃ suhṛjjanaṃ caiva sarvāś ca prakṛtīs tathā",
    "GE07mbh_15_u:013.011e": "samavetāṃś ca tān sarvān paurajānapadān atha",
    "GE07mbh_15_u:013.011f-0030_01": "tān āgatān abhiprekṣya samastaṃ ca suhṛjjanam",
    "GE07mbh_15_u:013.012a": "brāhmaṇāṃś ca mahīpālān nānādeśasamāgatān",
    "GE07mbh_15_u:013.012c": "tataḥ prāha mahātejā dhṛtarāṣṭro mahīpatiḥ",
    "GE07mbh_15_u:013.013a": "śṛṇvanty ekāgramanaso brāhmaṇāḥ kurujāṅgalāḥ",
    "GE07mbh_15_u:013.013c": "kṣatriyāś caiva vaiśyāś ca śūdrāś caiva samāgatāḥ",
    "GE07mbh_15_u:013.014a": "bhavantaḥ kuravaś caiva bahukālaṃ sahoṣitāḥ",
    "GE07mbh_15_u:013.014c": "parasparasya suhṛdaḥ parasparahite ratāḥ",
    "GE07mbh_15_u:013.015a": "yad idānīm ahaṃ brūyām asmin kāla upasthite",
    "GE07mbh_15_u:013.015c": "tathā bhavadbhiḥ kartavyam avicārya vaco mama",
    "GE07mbh_15_u:013.016a": "araṇyagamane buddhir gāndhārīsahitasya me",
    "GE07mbh_15_u:013.016c": "vyāsasyānumate rājñas tathā kuntīsutasya ca",
    "GE07mbh_15_u:013.016e": "bhavanto 'py anujānantu mā vo 'nyā bhūd vicāraṇā",
    "GE07mbh_15_u:013.017a": "asmākaṃ bhavatāṃ caiva yeyaṃ prītir hi śāśvatī",
    "GE07mbh_15_u:013.017c": "na cānyeṣv asti deśeṣu rājñām iti matir mama",
    "GE07mbh_15_u:013.018a": "śrānto 'smi vayasānena tathā putravinākṛtaḥ",
    "GE07mbh_15_u:013.018c": "upavāsakṛśaś cāsmi gāndhārīsahito 'naghāḥ",
    "GE07mbh_15_u:013.019a": "yudhiṣṭhiragate rājye prāptaś cāsmi sukhaṃ mahat",
    "GE07mbh_15_u:013.019c": "manye duryodhanaiśvaryād viśiṣṭam iti sattamāḥ",
    "GE07mbh_15_u:013.020a": "mama tv andhasya vṛddhasya hataputrasya kā gatiḥ",
    "GE07mbh_15_u:013.020c": "ṛte vanaṃ mahābhāgās tan mānujñātum arhatha",
    "GE07mbh_15_u:013.021a": "tasya tad vacanaṃ śrutvā sarve te kurujāṅgalāḥ",
    "GE07mbh_15_u:013.021c": "bāṣpasaṃdigdhayā vācā rurudur bharatarṣabha",
    "GE07mbh_15_u:013.022a": "tān avibruvataḥ kiṃ cid duḥkhaśokaparāyaṇān",
    "GE07mbh_15_u:013.022c": "punar eva mahātejā dhṛtarāṣṭro 'bravīd idam",
    "GE07mbh_15_u:014.001": "dhṛtarāṣṭra uvāca",
    "GE07mbh_15_u:014.001a": "śaṃtanuḥ pālayām āsa yathāvat pṛthivīm imām",
    "GE07mbh_15_u:014.001c": "tathā vicitravīryaś ca bhīṣmeṇa paripālitaḥ",
    "GE07mbh_15_u:014.001e": "pālayām āsa vas tāto viditaṃ vo nasaṃśayaḥ",
    "GE07mbh_15_u:014.001f-0031_01": "anantaraṃ sa pāṇḍuś ca pālayām āsa medinīm",
    "GE07mbh_15_u:014.002a": "yathā ca pāṇḍur bhrātā me dayito bhavatām abhūt",
    "GE07mbh_15_u:014.002c": "sa cāpi pālayām āsa yathāvat tac ca vettha ha",
    "GE07mbh_15_u:014.002d-0032_01": "anantaraṃ hi pitaram anujāto yudhiṣṭhiraḥ",
    "GE07mbh_15_u:014.002d-0032_02": "nātra kiṃ cin mṛṣā jātu bhaviteti matir mama",
    "GE07mbh_15_u:014.003a": "mayā ca bhavatāṃ samyak chuśrūṣā yā kṛtānaghāḥ",
    "GE07mbh_15_u:014.003c": "asamyag vā mahābhāgās tat kṣantavyam atandritaiḥ",
    "GE07mbh_15_u:014.004a": "yac ca duryodhanenedaṃ rājyaṃ bhuktam akaṇṭakam",
    "GE07mbh_15_u:014.004c": "api tatra na vo mando durbuddhir aparāddhavān",
    "GE07mbh_15_u:014.005a": "tasyāparādhād durbuddher abhimānān mahīkṣitām",
    "GE07mbh_15_u:014.005c": "vimardaḥ sumahān āsīd anayān matkṛtād atha",
    "GE07mbh_15_u:014.005d-0033_01": "ghātitāḥ kuravo yac ca pṛthivī ca vināśitā",
    "GE07mbh_15_u:014.006a": "tan mayā sādhu vāpīdaṃ yadi vāsādhu vai kṛtam",
    "GE07mbh_15_u:014.006c": "tad vo hṛdi na kartavyaṃ mām anujñātum arhatha",
    "GE07mbh_15_u:014.007a": "vṛddho 'yaṃ hataputro 'yaṃ duḥkhito 'yaṃ janādhipaḥ",
    "GE07mbh_15_u:014.007c": "pūrvarājñāṃ ca putro 'yam iti kṛtvānujānata",
    "GE07mbh_15_u:014.008a": "iyaṃ ca kṛpaṇā vṛddhā hataputrā tapasvinī",
    "GE07mbh_15_u:014.008c": "gāndhārī putraśokārtā tulyaṃ yācati vo mayā",
    "GE07mbh_15_u:014.009a": "hataputrāv imau vṛddhau viditvā duḥkhitau tathā",
    "GE07mbh_15_u:014.009c": "anujānīta bhadraṃ vo vrajāvaḥ śaraṇaṃ ca vaḥ",
    "GE07mbh_15_u:014.010a": "ayaṃ ca kauravo rājā kuntīputro yudhiṣṭhiraḥ",
    "GE07mbh_15_u:014.010c": "sarvair bhavadbhir draṣṭavyaḥ sameṣu viṣameṣu ca",
    "GE07mbh_15_u:014.010e": "na jātu viṣamaṃ caiva gamiṣyati kadā cana",
    "GE07mbh_15_u:014.011a": "catvāraḥ sacivā yasya bhrātaro vipulaujasaḥ",
    "GE07mbh_15_u:014.011c": "lokapālopamā hy ete sarve dharmārthadarśinaḥ",
    "GE07mbh_15_u:014.011d-0034_01": "caturṇāṃ lokapālānāṃ madhye viparivartate",
    "GE07mbh_15_u:014.012a": "brahmeva bhagavān eṣa sarvabhūtajagatpatiḥ",
    "GE07mbh_15_u:014.012b-0035_01": "evam eṣa mahābāhur bhīmārjunayamair vṛtaḥ",
    "GE07mbh_15_u:014.012c": "yudhiṣṭhiro mahātejā bhavataḥ pālayiṣyati",
    "GE07mbh_15_u:014.013a": "avaśyam eva vaktavyam iti kṛtvā bravīmi vaḥ",
    "GE07mbh_15_u:014.013c": "eṣa nyāso mayā dattaḥ sarveṣāṃ vo yudhiṣṭhiraḥ",
    "GE07mbh_15_u:014.013e": "bhavanto 'sya ca vīrasya nyāsabhūtā mayā kṛtāḥ",
    "GE07mbh_15_u:014.014a": "yady eva taiḥ kṛtaṃ kiṃ cid vyalīkaṃ vā sutair mama",
    "GE07mbh_15_u:014.014c": "yady anyena madīyena tad anujñātum arhatha",
    "GE07mbh_15_u:014.015a": "bhavadbhir hi na me manyuḥ kṛtapūrvaḥ kathaṃ cana",
    "GE07mbh_15_u:014.015c": "atyantagurubhaktānām eṣo 'ñjalir idaṃ namaḥ",
    "GE07mbh_15_u:014.016a": "teṣām asthirabuddhīnāṃ lubdhānāṃ kāmacāriṇām",
    "GE07mbh_15_u:014.016c": "kṛte yācāmi vaḥ sarvān gāndhārīsahito 'naghāḥ",
    "GE07mbh_15_u:014.017a": "ity uktās tena te rājñā paurajānapadā janāḥ",
    "GE07mbh_15_u:014.017b-0036_01": "ity evaṃ bruvatas tasya dhṛtarāṣṭrasya dhīmataḥ",
    "GE07mbh_15_u:014.017c": "nocur bāṣpakalāḥ kiṃ cid vīkṣāṃ cakruḥ parasparam",
    "GE07mbh_15_u:015.001": "vaiśaṃpāyana uvāca",
    "GE07mbh_15_u:015.001a": "evam uktās tu te tena paurajānapadā janāḥ",
    "GE07mbh_15_u:015.001c": "vṛddhena rājñā kauravya naṣṭasaṃjñā ivābhavan",
    "GE07mbh_15_u:015.002a": "tūṣṇīṃbhūtāṃs tatas tāṃs tu bāṣpakaṇṭhān mahīpatiḥ",
    "GE07mbh_15_u:015.002c": "dhṛtarāṣṭro mahīpālaḥ punar evābhyabhāṣata",
    "GE07mbh_15_u:015.003a": "vṛddhaṃ māṃ hataputraṃ ca dharmapatnyā sahānayā",
    "GE07mbh_15_u:015.003c": "vilapantaṃ bahuvidhaṃ kṛpaṇaṃ caiva sattamāḥ",
    "GE07mbh_15_u:015.004a": "pitrā svayam anujñātaṃ kṛṣṇadvaipāyanena vai",
    "GE07mbh_15_u:015.004c": "vanavāsāya dharmajñā dharmajñena nṛpeṇa ca",
    "GE07mbh_15_u:015.005a": "so 'haṃ punaḥ punar yāce śirasāvanato 'naghāḥ",
    "GE07mbh_15_u:015.005c": "gāndhāryā sahitaṃ tan māṃ samanujñātum arhatha",
    "GE07mbh_15_u:015.006a": "śrutvā tu kururājasya vākyāni karuṇāni te",
    "GE07mbh_15_u:015.006c": "ruruduḥ sarvato rājan sametāḥ kurujāṅgalāḥ",
    "GE07mbh_15_u:015.007a": "uttarīyaiḥ karaiś cāpi saṃchādya vadanāni te",
    "GE07mbh_15_u:015.007c": "ruruduḥ śokasaṃtaptā muhūrtaṃ pitṛmātṛvat",
    "GE07mbh_15_u:015.008a": "hṛdayaiḥ śūnyabhūtais te dhṛtarāṣṭrapravāsajam",
    "GE07mbh_15_u:015.008c": "duḥkhaṃ saṃdhārayantaḥ sma naṣṭasaṃjñā ivābhavan",
    "GE07mbh_15_u:015.009a": "te vinīya tam āyāsaṃ kururājaviyogajam",
    "GE07mbh_15_u:015.009c": "śanaiḥ śanais tadānyonyam abruvan svamatāny uta",
    "GE07mbh_15_u:015.010a": "tataḥ saṃdhāya te sarve vākyāny atha samāsataḥ",
    "GE07mbh_15_u:015.010c": "ekasmin brāhmaṇe rājann āveśyocur narādhipam",
    "GE07mbh_15_u:015.011a": "tataḥ svacaraṇe vṛddhaḥ saṃmato 'rthaviśāradaḥ",
    "GE07mbh_15_u:015.011c": "sāmbākhyo bahvṛco rājan vaktuṃ samupacakrame",
    "GE07mbh_15_u:015.012a": "anumānya mahārājaṃ tat sadaḥ saṃprabhāṣya ca",
    "GE07mbh_15_u:015.012c": "vipraḥ pragalbho medhāvī sa rājānam uvāca ha",
    "GE07mbh_15_u:015.013a": "rājan vākyaṃ janasyāsya mayi sarvaṃ samarpitam",
    "GE07mbh_15_u:015.013c": "vakṣyāmi tad ahaṃ vīra taj juṣasva narādhipa",
    "GE07mbh_15_u:015.014a": "yathā vadasi rājendra sarvam etat tathā vibho",
    "GE07mbh_15_u:015.014c": "nātra mithyā vacaḥ kiṃ cit suhṛt tvaṃ naḥ parasparam",
    "GE07mbh_15_u:015.015a": "na jātv asya tu vaṃśasya rājñāṃ kaś cit kadā cana",
    "GE07mbh_15_u:015.015c": "rājāsīd yaḥ prajāpālaḥ prajānām apriyo bhavet",
    "GE07mbh_15_u:015.016a": "pitṛvad bhrātṛvac caiva bhavantaḥ pālayanti naḥ",
    "GE07mbh_15_u:015.016c": "na ca duryodhanaḥ kiṃ cid ayuktaṃ kṛtavān nṛpa",
    "GE07mbh_15_u:015.016d-0037_01": "priyāṇi kurvan sarveṣām anuvṛttyartham udyataḥ",
    "GE07mbh_15_u:015.017a": "yathā bravīti dharmajño muniḥ satyavatīsutaḥ",
    "GE07mbh_15_u:015.017c": "tathā kuru mahārāja sa hi naḥ paramo guruḥ",
    "GE07mbh_15_u:015.018a": "tyaktā vayaṃ tu bhavatā duḥkhaśokaparāyaṇāḥ",
    "GE07mbh_15_u:015.018c": "bhaviṣyāmaś ciraṃ rājan bhavadguṇaśatair hṛtāḥ",
    "GE07mbh_15_u:015.019a": "yathā śaṃtanunā guptā rājñā citrāṅgadena ca",
    "GE07mbh_15_u:015.019c": "bhīṣmavīryopagūḍhena pitrā ca tava pārthiva",
    "GE07mbh_15_u:015.020a": "bhavadbuddhiyujā caiva pāṇḍunā pṛthivīkṣitā",
    "GE07mbh_15_u:015.020c": "tathā duryodhanenāpi rājñā suparipālitāḥ",
    "GE07mbh_15_u:015.021a": "na svalpam api putras te vyalīkaṃ kṛtavān nṛpa",
    "GE07mbh_15_u:015.021c": "pitarīva suviśvastās tasminn api narādhipe",
    "GE07mbh_15_u:015.021e": "vayam āsma yathā samyag bhavato viditaṃ tathā",
    "GE07mbh_15_u:015.022a": "tathā varṣasahasrāya kuntīputreṇa dhīmatā",
    "GE07mbh_15_u:015.022c": "pālyamānā dhṛtimatā sukhaṃ vindāmahe nṛpa",
    "GE07mbh_15_u:015.023a": "rājarṣīṇāṃ purāṇānāṃ bhavatāṃ vaṃśadhāriṇām",
    "GE07mbh_15_u:015.023c": "kurusaṃvaraṇādīnāṃ bharatasya ca dhīmataḥ",
    "GE07mbh_15_u:015.024a": "vṛttaṃ samanuyāty eṣa dharmātmā bhūridakṣiṇaḥ",
    "GE07mbh_15_u:015.024c": "nātra vācyaṃ mahārāja susūkṣmam api vidyate",
    "GE07mbh_15_u:015.025a": "uṣitāḥ sma sukhaṃ nityaṃ bhavatā paripālitāḥ",
    "GE07mbh_15_u:015.025c": "susūkṣmaṃ ca vyalīkaṃ te saputrasya na vidyate",
    "GE07mbh_15_u:015.026a": "yat tu jñātivimarde 'sminn āttha duryodhanaṃ prati",
    "GE07mbh_15_u:015.026c": "bhavantam anuneṣyāmi tatrāpi kurunandana",
    "GE07mbh_15_u:016.001": "brāhmaṇa uvāca",
    "GE07mbh_15_u:016.001a": "na tad duryodhanakṛtaṃ na ca tad bhavatā kṛtam",
    "GE07mbh_15_u:016.001c": "na karṇasaubalābhyāṃ ca kuravo yat kṣayaṃ gatāḥ",
    "GE07mbh_15_u:016.002a": "daivaṃ tat tu vijānīmo yan na śakyaṃ prabādhitum",
    "GE07mbh_15_u:016.002c": "daivaṃ puruṣakāreṇa na śakyam ativartitum",
    "GE07mbh_15_u:016.003a": "akṣauhiṇyo mahārāja daśāṣṭau ca samāgatāḥ",
    "GE07mbh_15_u:016.003c": "aṣṭādaśāhena hatā daśabhir yodhapuṃgavaiḥ",
    "GE07mbh_15_u:016.004a": "bhīṣmadroṇakṛpādyaiś ca karṇena ca mahātmanā",
    "GE07mbh_15_u:016.004c": "yuyudhānena vīreṇa dhṛṣṭadyumnena caiva ha",
    "GE07mbh_15_u:016.005a": "caturbhiḥ pāṇḍuputraiś ca bhīmārjunayamair nṛpa",
    "GE07mbh_15_u:016.005c": "janakṣayo 'yaṃ nṛpate kṛto daivabalātkṛtaiḥ",
    "GE07mbh_15_u:016.006a": "avaśyam eva saṃgrāme kṣatriyeṇa viśeṣataḥ",
    "GE07mbh_15_u:016.006c": "kartavyaṃ nidhanaṃ loke śastreṇa kṣatrabandhunā",
    "GE07mbh_15_u:016.007a": "tair iyaṃ puruṣavyāghrair vidyābāhubalānvitaiḥ",
    "GE07mbh_15_u:016.007c": "pṛthivī nihatā sarvā sahayā sarathadvipā",
    "GE07mbh_15_u:016.008a": "na sa rājāparādhnoti putras tava mahāmanāḥ",
    "GE07mbh_15_u:016.008b-0038_01": "na sa rājñāṃ vadhe sūnuḥ kāraṇaṃ te mahātmanām",
    "GE07mbh_15_u:016.008c": "na bhavān na ca te bhṛtyā na karṇo na ca saubalaḥ",
    "GE07mbh_15_u:016.009a": "yad vinaṣṭāḥ kuruśreṣṭhā rājānaś ca sahasraśaḥ",
    "GE07mbh_15_u:016.009c": "sarvaṃ daivakṛtaṃ tad vai ko 'tra kiṃ vaktum arhati",
    "GE07mbh_15_u:016.010a": "gurur mato bhavān asya kṛtsnasya jagataḥ prabhuḥ",
    "GE07mbh_15_u:016.010c": "dharmātmānam atas tubhyam anujānīmahe sutam",
    "GE07mbh_15_u:016.011a": "labhatāṃ vīralokān sa sasahāyo narādhipaḥ",
    "GE07mbh_15_u:016.011c": "dvijāgryaiḥ samanujñātas tridive modatāṃ sukhī",
    "GE07mbh_15_u:016.012a": "prāpsyate ca bhavān puṇyaṃ dharme ca paramāṃ sthitim",
    "GE07mbh_15_u:016.012b-0039_01": "tad eva puṇyaṃ dharme ca dharme ca paramāṃ gatim",
    "GE07mbh_15_u:016.012c": "veda puṇyaṃ ca kārtsnyena samyag bharatasattama",
    "GE07mbh_15_u:016.012d-0040_01": "veda dharmaṃ mahābāho laukyaṃ vaidikam eva ca",
    "GE07mbh_15_u:016.013a": "dṛṣṭāpadānāś cāsmābhiḥ pāṇḍavāḥ puruṣarṣabhāḥ",
    "GE07mbh_15_u:016.013b-0041_01": "dṛṣṭipradānam api te pāṇḍavān prati no vṛthā",
    "GE07mbh_15_u:016.013c": "samarthās tridivasyāpi pālane kiṃ punaḥ kṣiteḥ",
    "GE07mbh_15_u:016.014a": "anuvatsyanti cāpīmāḥ sameṣu viṣameṣu ca",
    "GE07mbh_15_u:016.014c": "prajāḥ kurukulaśreṣṭha pāṇḍavāñ śīlabhūṣaṇān",
    "GE07mbh_15_u:016.015a": "brahmadeyāgrahārāṃś ca parihārāṃś ca pārthiva",
    "GE07mbh_15_u:016.015c": "pūrvarājātisargāṃś ca pālayaty eva pāṇḍavaḥ",
    "GE07mbh_15_u:016.016a": "dīrghadarśī kṛtaprajñaḥ sadā vaiśravaṇo yathā",
    "GE07mbh_15_u:016.016c": "akṣudrasacivaś cāyaṃ kuntīputro mahāmanāḥ",
    "GE07mbh_15_u:016.017a": "apy amitre dayāvāṃś ca śuciś ca bharatarṣabha",
    "GE07mbh_15_u:016.017c": "ṛju paśyati medhāvī putravat pāti naḥ sadā",
    "GE07mbh_15_u:016.018a": "vipriyaṃ ca janasyāsya saṃsargād dharmajasya vai",
    "GE07mbh_15_u:016.018c": "na kariṣyanti rājarṣe tathā bhīmārjunādayaḥ",
    "GE07mbh_15_u:016.019a": "mandā mṛduṣu kauravyās tīkṣṇeṣv āśīviṣopamāḥ",
    "GE07mbh_15_u:016.019c": "vīryavanto mahātmānaḥ paurāṇāṃ ca hite ratāḥ",
    "GE07mbh_15_u:016.020a": "na kuntī na ca pāñcālī na colūpī na sātvatī",
    "GE07mbh_15_u:016.020c": "asmiñ jane kariṣyanti pratikūlāni karhi cit",
    "GE07mbh_15_u:016.021a": "bhavatkṛtam imaṃ snehaṃ yudhiṣṭhiravivardhitam",
    "GE07mbh_15_u:016.021c": "na pṛṣṭhataḥ kariṣyanti paurajānapadā janāḥ",
    "GE07mbh_15_u:016.022a": "adharmiṣṭhān api sataḥ kuntīputrā mahārathāḥ",
    "GE07mbh_15_u:016.022c": "mānavān pālayiṣyanti bhūtvā dharmaparāyaṇāḥ",
    "GE07mbh_15_u:016.023a": "sa rājan mānasaṃ duḥkham apanīya yudhiṣṭhirāt",
    "GE07mbh_15_u:016.023c": "kuru kāryāṇi dharmyāṇi namas te bharatarṣabha",
    "GE07mbh_15_u:016.024": "vaiśaṃpāyana uvāca",
    "GE07mbh_15_u:016.024a": "tasya tad vacanaṃ dharmyam anubandhaguṇottaram",
    "GE07mbh_15_u:016.024c": "sādhu sādhv iti sarvaḥ sa janaḥ pratigṛhītavān",
    "GE07mbh_15_u:016.025a": "dhṛtarāṣṭraś ca tad vākyam abhipūjya punaḥ punaḥ",
    "GE07mbh_15_u:016.025c": "visarjayām āsa tadā sarvās tu prakṛtīḥ śanaiḥ",
    "GE07mbh_15_u:016.026a": "sa taiḥ saṃpūjito rājā śivenāvekṣitas tadā",
    "GE07mbh_15_u:016.026c": "prāñjaliḥ pūjayām āsa taṃ janaṃ bharatarṣabha",
    "GE07mbh_15_u:016.027a": "tato viveśa bhuvanaṃ gāndhāryā sahito nṛpaḥ",
    "GE07mbh_15_u:016.027c": "vyuṣṭāyāṃ caiva śarvaryāṃ yac cakāra nibodha tat",
    "GE07mbh_15_u:016.027d-0042_01": "āgatāyāṃ ca śarvaryāṃ sukhaṃ śete narādhipaḥ",
    "GE07mbh_15_u:017.001": "vaiśaṃpāyana uvāca",
    "GE07mbh_15_u:017.001a": "vyuṣitāyāṃ rajanyāṃ tu dhṛtarāṣṭro 'mbikāsutaḥ",
    "GE07mbh_15_u:017.001c": "viduraṃ preṣayām āsa yudhiṣṭhiraniveśanam",
    "GE07mbh_15_u:017.002a": "sa gatvā rājavacanād uvācācyutam īśvaram",
    "GE07mbh_15_u:017.002c": "yudhiṣṭhiraṃ mahātejāḥ sarvabuddhimatāṃ varaḥ",
    "GE07mbh_15_u:017.003a": "dhṛtarāṣṭro mahārāja vanavāsāya dīkṣitaḥ",
    "GE07mbh_15_u:017.003c": "gamiṣyati vanaṃ rājan kārttikīm āgatām imām",
    "GE07mbh_15_u:017.004a": "sa tvā kurukulaśreṣṭha kiṃ cid artham abhīpsati",
    "GE07mbh_15_u:017.004c": "śrāddham icchati dātuṃ sa gāṅgeyasya mahātmanaḥ",
    "GE07mbh_15_u:017.005a": "droṇasya somadattasya bāhlīkasya ca dhīmataḥ",
    "GE07mbh_15_u:017.005c": "putrāṇāṃ caiva sarveṣāṃ ye cāsya suhṛdo hatāḥ",
    "GE07mbh_15_u:017.005e": "yadi cābhyanujānīṣe saindhavāpasadasya ca",
    "GE07mbh_15_u:017.006a": "etac chrutvā tu vacanaṃ vidurasya yudhiṣṭhiraḥ",
    "GE07mbh_15_u:017.006c": "hṛṣṭaḥ saṃpūjayām āsa guḍākeśaś ca pāṇḍavaḥ",
    "GE07mbh_15_u:017.007a": "na tu bhīmo dṛḍhakrodhas tad vaco jagṛhe tadā",
    "GE07mbh_15_u:017.007c": "vidurasya mahātejā duryodhanakṛtaṃ smaran",
    "GE07mbh_15_u:017.008a": "abhiprāyaṃ viditvā tu bhīmasenasya phalgunaḥ",
    "GE07mbh_15_u:017.008c": "kirīṭī kiṃ cid ānamya bhīmaṃ vacanam abravīt",
    "GE07mbh_15_u:017.009a": "bhīma rājā pitā vṛddho vanavāsāya dīkṣitaḥ",
    "GE07mbh_15_u:017.009c": "dātum icchati sarveṣāṃ suhṛdām aurdhvadehikam",
    "GE07mbh_15_u:017.010a": "bhavatā nirjitaṃ vittaṃ dātum icchati kauravaḥ",
    "GE07mbh_15_u:017.010c": "bhīṣmādīnāṃ mahābāho tad anujñātum arhasi",
    "GE07mbh_15_u:017.011a": "diṣṭyā tv adya mahābāho dhṛtarāṣṭraḥ prayācati",
    "GE07mbh_15_u:017.011c": "yācito yaḥ purāsmābhiḥ paśya kālasya paryayam",
    "GE07mbh_15_u:017.012a": "yo 'sau pṛthivyāḥ kṛtsnāyā bhartā bhūtvā narādhipaḥ",
    "GE07mbh_15_u:017.012c": "parair vinihatāpatyo vanaṃ gantum abhīpsati",
    "GE07mbh_15_u:017.013a": "mā te 'nyat puruṣavyāghra dānād bhavatu darśanam",
    "GE07mbh_15_u:017.013c": "ayaśasyam ato 'nyat syād adharmyaṃ ca mahābhuja",
    "GE07mbh_15_u:017.014a": "rājānam upatiṣṭhasva jyeṣṭhaṃ bhrātaram īśvaram",
    "GE07mbh_15_u:017.014c": "arhas tvam asi dātuṃ vai nādātuṃ bharatarṣabha",
    "GE07mbh_15_u:017.014e": "evaṃ bruvāṇaṃ kaunteyaṃ dharmarājo 'bhyapūjayat",
    "GE07mbh_15_u:017.015a": "bhīmasenas tu sakrodhaḥ provācedaṃ vacas tadā",
    "GE07mbh_15_u:017.015c": "vayaṃ bhīṣmasya kurmeha pretakāryāṇi phalguna",
    "GE07mbh_15_u:017.016a": "somadattasya nṛpater bhūriśravasa eva ca",
    "GE07mbh_15_u:017.016c": "bāhlīkasya ca rājarṣer droṇasya ca mahātmanaḥ",
    "GE07mbh_15_u:017.017a": "anyeṣāṃ caiva suhṛdāṃ kuntī karṇāya dāsyati",
    "GE07mbh_15_u:017.017c": "śrāddhāni puruṣavyāghra mādāt kauravako nṛpaḥ",
    "GE07mbh_15_u:017.018a": "iti me vartate buddhir mā vo nandantu śatravaḥ",
    "GE07mbh_15_u:017.018c": "kaṣṭāt kaṣṭataraṃ yāntu sarve duryodhanādayaḥ",
    "GE07mbh_15_u:017.018e": "yair iyaṃ pṛthivī sarvā ghātitā kulapāṃsanaiḥ",
    "GE07mbh_15_u:017.019a": "kutas tvam adya vismṛtya vairaṃ dvādaśavārṣikam",
    "GE07mbh_15_u:017.019c": "ajñātavāsagamanaṃ draupadīśokavardhanam",
    "GE07mbh_15_u:017.019e": "kva tadā dhṛtarāṣṭrasya sneho 'smāsv abhavat tadā",
    "GE07mbh_15_u:017.020a": "kṛṣṇājinopasaṃvīto hṛtābharaṇabhūṣaṇaḥ",
    "GE07mbh_15_u:017.020c": "sārdhaṃ pāñcālaputryā tvaṃ rājānam upajagmivān",
    "GE07mbh_15_u:017.020e": "kva tadā droṇabhīṣmau tau somadatto 'pi vābhavat",
    "GE07mbh_15_u:017.021a": "yatra trayodaśa samā vane vanyena jīvasi",
    "GE07mbh_15_u:017.021c": "na tadā tvā pitā jyeṣṭhaḥ pitṛtvenābhivīkṣate",
    "GE07mbh_15_u:017.022a": "kiṃ te tad vismṛtaṃ pārtha yad eṣa kulapāṃsanaḥ",
    "GE07mbh_15_u:017.022c": "durvṛtto viduraṃ prāha dyūte kiṃ jitam ity uta",
    "GE07mbh_15_u:017.023a": "tam evaṃvādinaṃ rājā kuntīputro yudhiṣṭhiraḥ",
    "GE07mbh_15_u:017.023c": "uvāca bhrātaraṃ dhīmāñ joṣam āsveti bhartsayan",
    "GE07mbh_15_u:018.001": "arjuna uvāca",
    "GE07mbh_15_u:018.001a": "bhīma jyeṣṭho gurur me tvaṃ nāto 'nyad vaktum utsahe",
    "GE07mbh_15_u:018.001c": "dhṛtarāṣṭro hi rājarṣiḥ sarvathā mānam arhati",
    "GE07mbh_15_u:018.002a": "na smaranty aparāddhāni smaranti sukṛtāni ca",
    "GE07mbh_15_u:018.002c": "asaṃbhinnārthamaryādāḥ sādhavaḥ puruṣottamāḥ",
    "GE07mbh_15_u:018.002d-0043_01": "iti tasya vacaḥ śrutvā phalgunasya mahātmanaḥ",
    "GE07mbh_15_u:018.002d-0043_02": "viduraṃ prāha dharmātmā kuntīputro yudhiṣṭhiraḥ",
    "GE07mbh_15_u:018.003a": "idaṃ madvacanāt kṣattaḥ kauravaṃ brūhi pārthivam",
    "GE07mbh_15_u:018.003c": "yāvad icchati putrāṇāṃ dātuṃ tāvad dadāmy aham",
    "GE07mbh_15_u:018.004a": "bhīṣmādīnāṃ ca sarveṣāṃ suhṛdām upakāriṇām",
    "GE07mbh_15_u:018.004c": "mama kośād iti vibho mā bhūd bhīmaḥ sudurmanāḥ",
    "GE07mbh_15_u:018.005": "vaiśaṃpāyana uvāca",
    "GE07mbh_15_u:018.005a": "ity ukte dharmarājas tam arjunaṃ pratyapūjayat",
    "GE07mbh_15_u:018.005c": "bhīmasenaḥ kaṭākṣeṇa vīkṣāṃ cakre dhanaṃjayam",
    "GE07mbh_15_u:018.006a": "tataḥ sa viduraṃ dhīmān vākyam āha yudhiṣṭhiraḥ",
    "GE07mbh_15_u:018.006c": "na bhīmasene kopaṃ sa nṛpatiḥ kartum arhati",
    "GE07mbh_15_u:018.007a": "parikliṣṭo hi bhīmo 'yaṃ himavṛṣṭyātapādibhiḥ",
    "GE07mbh_15_u:018.007c": "duḥkhair bahuvidhair dhīmān araṇye viditaṃ tava",
    "GE07mbh_15_u:018.008a": "kiṃ tu madvacanād brūhi rājānaṃ bharatarṣabham",
    "GE07mbh_15_u:018.008c": "yad yad icchasi yāvac ca gṛhyatāṃ madgṛhād iti",
    "GE07mbh_15_u:018.009a": "yan mātsaryam ayaṃ bhīmaḥ karoti bhṛśaduḥkhitaḥ",
    "GE07mbh_15_u:018.009c": "na tan manasi kartavyam iti vācyaḥ sa pārthivaḥ",
    "GE07mbh_15_u:018.010a": "yan mamāsti dhanaṃ kiṃ cid arjunasya ca veśmani",
    "GE07mbh_15_u:018.010c": "tasya svāmī mahārāja iti vācyaḥ sa pārthivaḥ",
    "GE07mbh_15_u:018.011a": "dadātu rājā viprebhyo yatheṣṭaṃ kriyatāṃ vyayaḥ",
    "GE07mbh_15_u:018.011c": "putrāṇāṃ suhṛdāṃ caiva gacchatv ānṛṇyam adya saḥ",
    "GE07mbh_15_u:018.012a": "idaṃ cāpi śarīraṃ me tavāyattaṃ janādhipa",
    "GE07mbh_15_u:018.012c": "dhanāni ceti viddhi tvaṃ kṣattar nāsty atra saṃśayaḥ",
    "GE07mbh_15_u:019.001": "vaiśaṃpāyana uvāca",
    "GE07mbh_15_u:019.001a": "evam uktas tu rājñā sa viduro buddhisattamaḥ",
    "GE07mbh_15_u:019.001c": "dhṛtarāṣṭram upetyedaṃ vākyam āha mahārthavat",
    "GE07mbh_15_u:019.002a": "ukto yudhiṣṭhiro rājā bhavadvacanam āditaḥ",
    "GE07mbh_15_u:019.002c": "sa ca saṃśrutya vākyaṃ te praśaśaṃsa mahādyutiḥ",
    "GE07mbh_15_u:019.003a": "bībhatsuś ca mahātejā nivedayati te gṛhān",
    "GE07mbh_15_u:019.003c": "vasu tasya gṛhe yac ca prāṇān api ca kevalān",
    "GE07mbh_15_u:019.004a": "dharmarājaś ca putras te rājyaṃ prāṇān dhanāni ca",
    "GE07mbh_15_u:019.004c": "anujānāti rājarṣe yac cānyad api kiṃ cana",
    "GE07mbh_15_u:019.004d-0044_01": "nakulaḥ sahadevaś ca tad anujñātavān vibho",
    "GE07mbh_15_u:019.005a": "bhīmas tu sarvaduḥkhāni saṃsmṛtya bahulāny uta",
    "GE07mbh_15_u:019.005c": "kṛcchrād iva mahābāhur anumanye viniḥśvasan",
    "GE07mbh_15_u:019.006a": "sa rājñā dharmaśīlena bhrātrā bībhatsunā tathā",
    "GE07mbh_15_u:019.006c": "anunīto mahābāhuḥ sauhṛde sthāpito 'pi ca",
    "GE07mbh_15_u:019.007a": "na ca manyus tvayā kārya iti tvāṃ prāha dharmarāṭ",
    "GE07mbh_15_u:019.007c": "saṃsmṛtya bhīmas tad vairaṃ yad anyāyavad ācaret",
    "GE07mbh_15_u:019.008a": "evaṃprāyo hi dharmo 'yaṃ kṣatriyāṇāṃ narādhipa",
    "GE07mbh_15_u:019.008c": "yuddhe kṣatriyadharme ca nirato 'yaṃ vṛkodaraḥ",
    "GE07mbh_15_u:019.009a": "vṛkodarakṛte cāham arjunaś ca punaḥ punaḥ",
    "GE07mbh_15_u:019.009c": "prasādayāva nṛpate bhavān prabhur ihāsti yat",
    "GE07mbh_15_u:019.010a": "pradadātu bhavān vittaṃ yāvad icchasi pārthiva",
    "GE07mbh_15_u:019.010c": "tvam īśvaro no rājyasya prāṇānāṃ ceti bhārata",
    "GE07mbh_15_u:019.011a": "brahmadeyāgrahārāṃś ca putrāṇāṃ caurdhvadehikam",
    "GE07mbh_15_u:019.011c": "ito ratnāni gāś caiva dāsīdāsam ajāvikam",
    "GE07mbh_15_u:019.012a": "ānayitvā kuruśreṣṭho brāhmaṇebhyaḥ prayacchatu",
    "GE07mbh_15_u:019.012c": "dīnāndhakṛpaṇebhyaś ca tatra tatra nṛpājñayā",
    "GE07mbh_15_u:019.013a": "bahvannarasapānāḍhyāḥ sabhā vidura kāraya",
    "GE07mbh_15_u:019.013c": "gavāṃ nipānāny anyac ca vividhaṃ puṇyakarma yat",
    "GE07mbh_15_u:019.014a": "iti mām abravīd rājā pārthaś caiva dhanaṃjayaḥ",
    "GE07mbh_15_u:019.014c": "yad atrānantaraṃ kāryaṃ tad bhavān vaktum arhati",
    "GE07mbh_15_u:019.015a": "ity ukto vidureṇātha dhṛtarāṣṭro 'bhinandya tat",
    "GE07mbh_15_u:019.015c": "manaś cakre mahādāne kārttikyāṃ janamejaya",
    "GE07mbh_15_u:019.015d-0045_01": "itīdam ukto vidureṇa rājā",
    "GE07mbh_15_u:019.015d-0045_02": "tasyābhinandyātha vaco vicintya",
    "GE07mbh_15_u:019.015d-0045_03": "gantuṃ sa cakre vanam eva vegāt",
    "GE07mbh_15_u:019.015d-0045_04": "tadā manaḥ kārtikapaurṇamāsyām",
    "GE07mbh_15_u:020.001": "vaiśaṃpāyana uvāca",
    "GE07mbh_15_u:020.001a": "vidureṇaivam uktas tu dhṛtarāṣṭro janādhipaḥ",
    "GE07mbh_15_u:020.001c": "prītimān abhavad rājā rājño jiṣṇoś ca karmaṇā",
    "GE07mbh_15_u:020.002a": "tato 'bhirūpān bhīṣmāya brāhmaṇān ṛṣisattamān",
    "GE07mbh_15_u:020.002c": "putrārthe suhṛdāṃ caiva sa samīkṣya sahasraśaḥ",
    "GE07mbh_15_u:020.003a": "kārayitvānnapānāni yānāny ācchādanāni ca",
    "GE07mbh_15_u:020.003c": "suvarṇamaṇiratnāni dāsīdāsaparicchadān",
    "GE07mbh_15_u:020.004a": "kambalājinaratnāni grāmān kṣetrān ajāvikam",
    "GE07mbh_15_u:020.004c": "alaṃkārān gajān aśvān kanyāś caiva varastriyaḥ",
    "GE07mbh_15_u:020.004e": "ādiśyādiśya viprebhyo dadau sa nṛpasattamaḥ",
    "GE07mbh_15_u:020.005a": "droṇaṃ saṃkīrtya bhīṣmaṃ ca somadattaṃ ca bāhlikam",
    "GE07mbh_15_u:020.005c": "duryodhanaṃ ca rājānaṃ putrāṃś caiva pṛthak pṛthak",
    "GE07mbh_15_u:020.005e": "jayadrathapurogāṃś ca suhṛdaś caiva sarvaśaḥ",
    "GE07mbh_15_u:020.006a": "sa śrāddhayajño vavṛdhe",
    "GE07mbh_15_u:020.006c": "anekadhanaratnaugho yudhiṣṭhiramate tadā",
    "GE07mbh_15_u:020.007a": "aniśaṃ yatra puruṣā gaṇakā lekhakās tathā",
    "GE07mbh_15_u:020.007c": "yudhiṣṭhirasya vacanāt tad āpṛcchanti taṃ nṛpam",
    "GE07mbh_15_u:020.008a": "ājñāpaya kim etebhyaḥ pradeyaṃ dīyatām iti",
    "GE07mbh_15_u:020.008c": "tad upasthitam evātra vacanānte pradṛśyate",
    "GE07mbh_15_u:020.009a": "śate deye daśaśataṃ sahasre cāyutaṃ tathā",
    "GE07mbh_15_u:020.009c": "dīyate vacanād rājñaḥ kuntīputrasya dhīmataḥ",
    "GE07mbh_15_u:020.010a": "evaṃ sa vasudhārābhir varṣamāṇo nṛpāmbudaḥ",
    "GE07mbh_15_u:020.010c": "tarpayām āsa viprāṃs tān varṣan bhūmim ivāmbudaḥ",
    "GE07mbh_15_u:020.011a": "tato 'nantaram evātra sarvavarṇān mahīpatiḥ",
    "GE07mbh_15_u:020.011c": "annapānarasaughena plāvayām āsa pārthivaḥ",
    "GE07mbh_15_u:020.012a": "savastraphenaratnaugho mṛdaṅganinadasvanaḥ",
    "GE07mbh_15_u:020.012c": "gavāśvamakarāvarto nārīratnamahākaraḥ",
    "GE07mbh_15_u:020.013a": "grāmāgrahārakulyāḍhyo maṇihemajalārṇavaḥ",
    "GE07mbh_15_u:020.013c": "jagat saṃplāvayām āsa dhṛtarāṣṭradayāmbudhiḥ",
    "GE07mbh_15_u:020.014a": "evaṃ sa putrapautrāṇāṃ pitṝṇām ātmanas tathā",
    "GE07mbh_15_u:020.014c": "gāndhāryāś ca mahārāja pradadāv aurdhvadehikam",
    "GE07mbh_15_u:020.015a": "pariśrānto yadāsīt sa dadad dānāny anekaśaḥ",
    "GE07mbh_15_u:020.015c": "tato nirvartayām āsa dānayajñaṃ kurūdvahaḥ",
    "GE07mbh_15_u:020.016a": "evaṃ sa rājā kauravyaś cakre dānamahotsavam",
    "GE07mbh_15_u:020.016c": "naṭanartakalāsyāḍhyaṃ bahvannarasadakṣiṇam",
    "GE07mbh_15_u:020.017a": "daśāham evaṃ dānāni dattvā rājāmbikāsutaḥ",
    "GE07mbh_15_u:020.017c": "babhūva putrapautrāṇām anṛṇo bharatarṣabha",
    "GE07mbh_15_u:021.001": "vaiśaṃpāyana uvāca",
    "GE07mbh_15_u:021.001a": "tataḥ prabhāte rājā sa dhṛtarāṣṭro 'mbikāsutaḥ",
    "GE07mbh_15_u:021.001c": "āhūya pāṇḍavān vīrān vanavāsakṛtakṣaṇaḥ",
    "GE07mbh_15_u:021.002a": "gāndhārīsahito dhīmān abhinandya yathāvidhi",
    "GE07mbh_15_u:021.002c": "kārttikyāṃ kārayitveṣṭiṃ brāhmaṇair vedapāragaiḥ",
    "GE07mbh_15_u:021.003a": "agnihotraṃ puraskṛtya valkalājinasaṃvṛtaḥ",
    "GE07mbh_15_u:021.003c": "vadhūparivṛto rājā niryayau bhavanāt tataḥ",
    "GE07mbh_15_u:021.004a": "tataḥ striyaḥ kauravapāṇḍavānāṃ; yāś cāpy anyāḥ kauravarājavaṃśyāḥ",
    "GE07mbh_15_u:021.004c": "tāsāṃ nādaḥ prādurāsīt tadānīṃ; vaicitravīrye nṛpatau prayāte",
    "GE07mbh_15_u:021.005a": "tato lājaiḥ sumanobhiś ca rājā; vicitrābhis tad gṛhaṃ pūjayitvā",
    "GE07mbh_15_u:021.005c": "saṃyojyārthair bhṛtyajanaṃ ca sarvaṃ; tataḥ samutsṛjya yayau narendraḥ",
    "GE07mbh_15_u:021.006a": "tato rājā prāñjalir vepamāno; yudhiṣṭhiraḥ sasvanaṃ bāṣpakaṇṭhaḥ",
    "GE07mbh_15_u:021.006c": "vilapyoccair hā mahārāja sādho; kva gantāsīty apatat tāta bhūmau",
    "GE07mbh_15_u:021.007a": "tathārjunas tīvraduḥkhābhitapto; muhur muhur niḥśvasan bhāratāgryaḥ",
    "GE07mbh_15_u:021.007c": "yudhiṣṭhiraṃ maivam ity evam uktvā; nigṛhyāthodīdharat sīdamānaḥ",
    "GE07mbh_15_u:021.008a": "vṛkodaraḥ phalgunaś caiva vīrau; mādrīputrau viduraḥ saṃjayaś ca",
    "GE07mbh_15_u:021.008c": "vaiśyāputraḥ sahito gautamena; dhaumyo viprāś cānvayur bāṣpakaṇṭhāḥ",
    "GE07mbh_15_u:021.009a": "kuntī gāndhārīṃ baddhanetrāṃ vrajantīṃ; skandhāsaktaṃ hastam athodvahantī",
    "GE07mbh_15_u:021.009c": "rājā gāndhāryāḥ skandhadeśe 'vasajya; pāṇiṃ yayau dhṛtarāṣṭraḥ pratītaḥ",
    "GE07mbh_15_u:021.010a": "tathā kṛṣṇā draupadī yādavī ca; bālāpatyā cottarā kauravī ca",
    "GE07mbh_15_u:021.010c": "citrāṅgadā yāś ca kāś cit striyo 'nyāḥ; sārdhaṃ rājñā prasthitās tā vadhūbhiḥ",
    "GE07mbh_15_u:021.011a": "tāsāṃ nādo rudatīnāṃ tadāsīd; rājan duḥkhāt kurarīṇām ivoccaiḥ",
    "GE07mbh_15_u:021.011c": "tato niṣpetur brāhmaṇakṣatriyāṇāṃ; viṭśūdrāṇāṃ caiva nāryaḥ samantāt",
    "GE07mbh_15_u:021.012a": "tanniryāṇe duḥkhitaḥ pauravargo; gajāhvaye 'tīva babhūva rājan",
    "GE07mbh_15_u:021.012c": "yathā pūrvaṃ gacchatāṃ pāṇḍavānāṃ; dyūte rājan kauravāṇāṃ sabhāyām",
    "GE07mbh_15_u:021.013a": "yā nāpaśyac candramā naiva sūryo; rāmāḥ kadā cid api tasmin narendre",
    "GE07mbh_15_u:021.013c": "mahāvanaṃ gacchati kauravendre; śokenārtā rājamārgaṃ prapeduḥ",
    "GE07mbh_15_u:022.001": "vaiśaṃpāyana uvāca",
    "GE07mbh_15_u:022.001a": "tataḥ prāsādaharmyeṣu vasudhāyāṃ ca pārthiva",
    "GE07mbh_15_u:022.001c": "strīṇāṃ ca puruṣāṇāṃ ca sumahān nisvano 'bhavat",
    "GE07mbh_15_u:022.002a": "sa rājā rājamārgeṇa nṛnārīsaṃkulena ca",
    "GE07mbh_15_u:022.002c": "kathaṃ cin niryayau dhīmān vepamānaḥ kṛtāñjaliḥ",
    "GE07mbh_15_u:022.003a": "sa vardhamānadvāreṇa niryayau gajasāhvayāt",
    "GE07mbh_15_u:022.003c": "visarjayām āsa ca taṃ janaughaṃ sa muhur muhuḥ",
    "GE07mbh_15_u:022.004a": "vanaṃ gantuṃ ca viduro rājñā saha kṛtakṣaṇaḥ",
    "GE07mbh_15_u:022.004c": "saṃjayaś ca mahāmātraḥ sūto gāvalgaṇis tathā",
    "GE07mbh_15_u:022.005a": "kṛpaṃ nivartayām āsa yuyutsuṃ ca mahāratham",
    "GE07mbh_15_u:022.005c": "dhṛtarāṣṭro mahīpālaḥ paridāya yudhiṣṭhire",
    "GE07mbh_15_u:022.006a": "nivṛtte pauravarge tu rājā sāntaḥpuras tadā",
    "GE07mbh_15_u:022.006c": "dhṛtarāṣṭrābhyanujñāto nivartitum iyeṣa saḥ",
    "GE07mbh_15_u:022.007a": "so 'bravīn mātaraṃ kuntīm upetya bharatarṣabha",
    "GE07mbh_15_u:022.007c": "ahaṃ rājānam anviṣye bhavatī vinivartatām",
    "GE07mbh_15_u:022.008a": "vadhūparivṛtā rājñi nagaraṃ gantum arhasi",
    "GE07mbh_15_u:022.008c": "rājā yātv eṣa dharmātmā tapase dhṛtaniścayaḥ",
    "GE07mbh_15_u:022.009a": "ity uktā dharmarājena bāṣpavyākulalocanā",
    "GE07mbh_15_u:022.009c": "jagādaivaṃ tadā kuntī gāndhārīṃ parigṛhya ha",
    "GE07mbh_15_u:022.010a": "sahadeve mahārāja mā pramādaṃ kṛthāḥ kva cit",
    "GE07mbh_15_u:022.010c": "eṣa mām anurakto hi rājaṃs tvāṃ caiva nityadā",
    "GE07mbh_15_u:022.011a": "karṇaṃ smarethāḥ satataṃ saṃgrāmeṣv apalāyinam",
    "GE07mbh_15_u:022.011c": "avakīrṇo hi sa mayā vīro duṣprajñayā tadā",
    "GE07mbh_15_u:022.012a": "āyasaṃ hṛdayaṃ nūnaṃ mandāyā mama putraka",
    "GE07mbh_15_u:022.012c": "yat sūryajam apaśyantyāḥ śatadhā na vidīryate",
    "GE07mbh_15_u:022.013a": "evaṃgate tu kiṃ śakyaṃ mayā kartum ariṃdama",
    "GE07mbh_15_u:022.013c": "mama doṣo 'yam atyarthaṃ khyāpito yan na sūryajaḥ",
    "GE07mbh_15_u:022.013e": "tannimittaṃ mahābāho dānaṃ dadyās tvam uttamam",
    "GE07mbh_15_u:022.014a": "sadaiva bhrātṛbhiḥ sārdham agrajasyārimardana",
    "GE07mbh_15_u:022.014c": "draupadyāś ca priye nityaṃ sthātavyam arikarśana",
    "GE07mbh_15_u:022.015a": "bhīmasenārjunau caiva nakulaś ca kurūdvaha",
    "GE07mbh_15_u:022.015c": "samādheyās tvayā vīra tvayy adya kuladhūr gatā",
    "GE07mbh_15_u:022.016a": "śvaśrūśvaśurayoḥ pādāñ śuśrūṣantī vane tv aham",
    "GE07mbh_15_u:022.016c": "gāndhārīsahitā vatsye tāpasī malapaṅkinī",
    "GE07mbh_15_u:022.017a": "evam uktaḥ sa dharmātmā bhrātṛbhiḥ sahito vaśī",
    "GE07mbh_15_u:022.017c": "viṣādam agamat tīvraṃ na ca kiṃ cid uvāca ha",
    "GE07mbh_15_u:022.018a": "sa muhūrtam iva dhyātvā dharmaputro yudhiṣṭhiraḥ",
    "GE07mbh_15_u:022.018c": "uvāca mātaraṃ dīnaś cintāśokaparāyaṇaḥ",
    "GE07mbh_15_u:022.019a": "kim idaṃ te vyavasitaṃ naivaṃ tvaṃ vaktum arhasi",
    "GE07mbh_15_u:022.019c": "na tvām abhyanujānāmi prasādaṃ kartum arhasi",
    "GE07mbh_15_u:022.020a": "vyarocayaḥ purā hy asmān utsāhya priyadarśane",
    "GE07mbh_15_u:022.020c": "vidurāyā vacobhis tvam asmān na tyaktum arhasi",
    "GE07mbh_15_u:022.021a": "nihatya pṛthivīpālān rājyaṃ prāptam idaṃ mayā",
    "GE07mbh_15_u:022.021c": "tava prajñām upaśrutya vāsudevān nararṣabhāt",
    "GE07mbh_15_u:022.022a": "kva sā buddhir iyaṃ cādya bhavatyā yā śrutā mayā",
    "GE07mbh_15_u:022.022c": "kṣatradharme sthitiṃ hy uktvā tasyāś calitum icchasi",
    "GE07mbh_15_u:022.023a": "asmān utsṛjya rājyaṃ ca snuṣāṃ cemāṃ yaśasvinīm",
    "GE07mbh_15_u:022.023c": "kathaṃ vatsyasi śūnyeṣu vaneṣv amba prasīda me",
    "GE07mbh_15_u:022.024a": "iti bāṣpakalāṃ vācaṃ kuntī putrasya śṛṇvatī",
    "GE07mbh_15_u:022.024c": "jagāmaivāśrupūrṇākṣī bhīmas tām idam abravīt",
    "GE07mbh_15_u:022.025a": "yadā rājyam idaṃ kunti bhoktavyaṃ putranirjitam",
    "GE07mbh_15_u:022.025c": "prāptavyā rājadharmāś ca tadeyaṃ te kuto matiḥ",
    "GE07mbh_15_u:022.026a": "kiṃ vayaṃ kāritāḥ pūrvaṃ bhavatyā pṛthivīkṣayam",
    "GE07mbh_15_u:022.026c": "kasya hetoḥ parityajya vanaṃ gantum abhīpsasi",
    "GE07mbh_15_u:022.027a": "vanāc cāpi kim ānītā bhavatyā bālakā vayam",
    "GE07mbh_15_u:022.027c": "duḥkhaśokasamāviṣṭau mādrīputrāv imau tathā",
    "GE07mbh_15_u:022.028a": "prasīda mātar mā gās tvaṃ vanam adya yaśasvini",
    "GE07mbh_15_u:022.028c": "śriyaṃ yaudhiṣṭhirīṃ tāvad bhuṅkṣva pārthabalārjitām",
    "GE07mbh_15_u:022.029a": "iti sā niścitaivātha vanavāsakṛtakṣaṇā",
    "GE07mbh_15_u:022.029c": "lālapyatāṃ bahuvidhaṃ putrāṇāṃ nākarod vacaḥ",
    "GE07mbh_15_u:022.030a": "draupadī cānvayāc chvaśrūṃ viṣaṇṇavadanā tadā",
    "GE07mbh_15_u:022.030c": "vanavāsāya gacchantīṃ rudatī bhadrayā saha",
    "GE07mbh_15_u:022.031a": "sā putrān rudataḥ sarvān muhur muhur avekṣatī",
    "GE07mbh_15_u:022.031c": "jagāmaiva mahāprājñā vanāya kṛtaniścayā",
    "GE07mbh_15_u:022.032a": "anvayuḥ pāṇḍavās tāṃ tu sabhṛtyāntaḥpurās tadā",
    "GE07mbh_15_u:022.032c": "tataḥ pramṛjya sāśrūṇi putrān vacanam abravīt",
    "GE07mbh_15_u:023.001": "kunty uvāca",
    "GE07mbh_15_u:023.001a": "evam etan mahābāho yathā vadasi pāṇḍava",
    "GE07mbh_15_u:023.001c": "kṛtam uddharṣaṇaṃ pūrvaṃ mayā vaḥ sīdatāṃ nṛpa",
    "GE07mbh_15_u:023.002a": "dyūtāpahṛtarājyānāṃ patitānāṃ sukhād api",
    "GE07mbh_15_u:023.002c": "jñātibhiḥ paribhūtānāṃ kṛtam uddharṣaṇaṃ mayā",
    "GE07mbh_15_u:023.003a": "kathaṃ pāṇḍor na naśyeta saṃtatiḥ puruṣarṣabhāḥ",
    "GE07mbh_15_u:023.003c": "yaśaś ca vo na naśyeta iti coddharṣaṇaṃ kṛtam",
    "GE07mbh_15_u:023.004a": "yūyam indrasamāḥ sarve devatulyaparākramāḥ",
    "GE07mbh_15_u:023.004c": "mā pareṣāṃ mukhaprekṣāḥ sthety evaṃ tat kṛtaṃ mayā",
    "GE07mbh_15_u:023.005a": "kathaṃ dharmabhṛtāṃ śreṣṭho rājā tvaṃ vāsavopamaḥ",
    "GE07mbh_15_u:023.005c": "punar vane na duḥkhī syā iti coddharṣaṇaṃ kṛtam",
    "GE07mbh_15_u:023.006a": "nāgāyutasamaprāṇaḥ khyātavikramapauruṣaḥ",
    "GE07mbh_15_u:023.006c": "nāyaṃ bhīmo 'tyayaṃ gacched iti coddharṣaṇaṃ kṛtam",
    "GE07mbh_15_u:023.007a": "bhīmasenād avarajas tathāyaṃ vāsavopamaḥ",
    "GE07mbh_15_u:023.007c": "vijayo nāvasīdeta iti coddharṣaṇaṃ kṛtam",
    "GE07mbh_15_u:023.008a": "nakulaḥ sahadevaś ca tathemau guruvartinau",
    "GE07mbh_15_u:023.008c": "kṣudhā kathaṃ na sīdetām iti coddharṣaṇaṃ kṛtam",
    "GE07mbh_15_u:023.009a": "iyaṃ ca bṛhatī śyāmā śrīmaty āyatalocanā",
    "GE07mbh_15_u:023.009c": "vṛthā sabhātale kliṣṭā mā bhūd iti ca tat kṛtam",
    "GE07mbh_15_u:023.010a": "prekṣantyā me tadā hīmāṃ vepantīṃ kadalīm iva",
    "GE07mbh_15_u:023.010c": "strīdharmiṇīm anindyāṅgīṃ tathā dyūtaparājitām",
    "GE07mbh_15_u:023.011a": "duḥśāsano yadā mauḍhyād dāsīvat paryakarṣata",
    "GE07mbh_15_u:023.011c": "tadaiva viditaṃ mahyaṃ parābhūtam idaṃ kulam",
    "GE07mbh_15_u:023.012a": "viṣaṇṇāḥ kuravaś caiva tadā me śvaśurādayaḥ",
    "GE07mbh_15_u:023.012c": "yadaiṣā nātham icchantī vyalapat kurarī yathā",
    "GE07mbh_15_u:023.013a": "keśapakṣe parāmṛṣṭā pāpena hatabuddhinā",
    "GE07mbh_15_u:023.013c": "yadā duḥśāsanenaiṣā tadā muhyāmy ahaṃ nṛpa",
    "GE07mbh_15_u:023.014a": "yuṣmattejovivṛddhyarthaṃ mayā hy uddharṣaṇaṃ kṛtam",
    "GE07mbh_15_u:023.014c": "tadānīṃ vidurāvākyair iti tad vitta putrakāḥ",
    "GE07mbh_15_u:023.015a": "kathaṃ na rājavaṃśo 'yaṃ naśyet prāpya sutān mama",
    "GE07mbh_15_u:023.015c": "pāṇḍor iti mayā putra tasmād uddharṣaṇaṃ kṛtam",
    "GE07mbh_15_u:023.016a": "na tasya putraḥ pautrau vā kuta eva sa pārthiva",
    "GE07mbh_15_u:023.016c": "labhate sukṛtāṃl lokān yasmād vaṃśaḥ praṇaśyati",
    "GE07mbh_15_u:023.017a": "bhuktaṃ rājyaphalaṃ putrā bhartur me vipulaṃ purā",
    "GE07mbh_15_u:023.017c": "mahādānāni dattāni pītaḥ somo yathāvidhi",
    "GE07mbh_15_u:023.018a": "sāhaṃ nātmaphalārthaṃ vai vāsudevam acūcudam",
    "GE07mbh_15_u:023.018c": "vidurāyāḥ pralāpais taiḥ plāvanārthaṃ tu tat kṛtam",
    "GE07mbh_15_u:023.019a": "nāhaṃ rājyaphalaṃ putra kāmaye putranirjitam",
    "GE07mbh_15_u:023.019c": "patilokān ahaṃ puṇyān kāmaye tapasā vibho",
    "GE07mbh_15_u:023.020a": "śvaśrūśvaśurayoḥ kṛtvā śuśrūṣāṃ vanavāsinoḥ",
    "GE07mbh_15_u:023.020c": "tapasā śoṣayiṣyāmi yudhiṣṭhira kalevaram",
    "GE07mbh_15_u:023.021a": "nivartasva kuruśreṣṭha bhīmasenādibhiḥ saha",
    "GE07mbh_15_u:023.021c": "dharme te dhīyatāṃ buddhir manas te mahad astu ca",
    "GE07mbh_15_u:024.001": "vaiśaṃpāyana uvāca",
    "GE07mbh_15_u:024.001a": "kuntyās tu vacanaṃ śrutvā pāṇḍavā rājasattama",
    "GE07mbh_15_u:024.001c": "vrīḍitāḥ saṃnyavartanta pāñcālyā sahitānaghāḥ",
    "GE07mbh_15_u:024.002a": "tataḥ śabdo mahān āsīt sarveṣām eva bhārata",
    "GE07mbh_15_u:024.002c": "antaḥpurāṇāṃ rudatāṃ dṛṣṭvā kuntīṃ tathāgatām",
    "GE07mbh_15_u:024.003a": "pradakṣiṇam athāvṛtya rājānaṃ pāṇḍavās tadā",
    "GE07mbh_15_u:024.003c": "abhivādya nyavartanta pṛthāṃ tām anivartya vai",
    "GE07mbh_15_u:024.004a": "tato 'bravīn mahārājo dhṛtarāṣṭro 'mbikāsutaḥ",
    "GE07mbh_15_u:024.004c": "gāndhārīṃ viduraṃ caiva samābhāṣya nigṛhya ca",
    "GE07mbh_15_u:024.005a": "yudhiṣṭhirasya jananī devī sādhu nivartyatām",
    "GE07mbh_15_u:024.005c": "yathā yudhiṣṭhiraḥ prāha tat sarvaṃ satyam eva hi",
    "GE07mbh_15_u:024.006a": "putraiśvaryaṃ mahad idam apāsya ca mahāphalam",
    "GE07mbh_15_u:024.006c": "kā nu gacched vanaṃ durgaṃ putrān utsṛjya mūḍhavat",
    "GE07mbh_15_u:024.007a": "rājyasthayā tapas taptaṃ dānaṃ dattaṃ vrataṃ kṛtam",
    "GE07mbh_15_u:024.007c": "anayā śakyam adyeha śrūyatāṃ ca vaco mama",
    "GE07mbh_15_u:024.008a": "gāndhāri parituṣṭo 'smi vadhvāḥ śuśrūṣaṇena vai",
    "GE07mbh_15_u:024.008c": "tasmāt tvam enāṃ dharmajñe samanujñātum arhasi",
    "GE07mbh_15_u:024.009a": "ity uktā saubaleyī tu rājñā kuntīm uvāca ha",
    "GE07mbh_15_u:024.009c": "tat sarvaṃ rājavacanaṃ svaṃ ca vākyaṃ viśeṣavat",
    "GE07mbh_15_u:024.010a": "na ca sā vanavāsāya devīṃ kṛtamatiṃ tadā",
    "GE07mbh_15_u:024.010c": "śaknoty upāvartayituṃ kuntīṃ dharmaparāṃ satīm",
    "GE07mbh_15_u:024.011a": "tasyās tu taṃ sthiraṃ jñātvā vyavasāyaṃ kurustriyaḥ",
    "GE07mbh_15_u:024.011c": "nivṛttāṃś ca kuruśreṣṭhān dṛṣṭvā prarurudus tadā",
    "GE07mbh_15_u:024.012a": "upāvṛtteṣu pārtheṣu sarveṣv antaḥpureṣu ca",
    "GE07mbh_15_u:024.012c": "yayau rājā mahāprājño dhṛtarāṣṭro vanaṃ tadā",
    "GE07mbh_15_u:024.013a": "pāṇḍavā api dīnās te duḥkhaśokaparāyaṇāḥ",
    "GE07mbh_15_u:024.013c": "yānaiḥ strīsahitāḥ sarve puraṃ praviviśus tadā",
    "GE07mbh_15_u:024.014a": "tad ahṛṣṭam ivākūjaṃ gatotsavam ivābhavat",
    "GE07mbh_15_u:024.014c": "nagaraṃ hāstinapuraṃ",
    "GE07mbh_15_u:024.015a": "sarve cāsan nirutsāhāḥ pāṇḍavā jātamanyavaḥ",
    "GE07mbh_15_u:024.015c": "kuntyā hīnāḥ suduḥkhārtā vatsā iva vinākṛtāḥ",
    "GE07mbh_15_u:024.016a": "dhṛtarāṣṭras tu tenāhnā gatvā sumahad antaram",
    "GE07mbh_15_u:024.016c": "tato bhāgīrathītīre nivāsam akarot prabhuḥ",
    "GE07mbh_15_u:024.017a": "prāduṣkṛtā yathānyāyam agnayo vedapāragaiḥ",
    "GE07mbh_15_u:024.017c": "vyarājanta dvijaśreṣṭhais tatra tatra tapodhanaiḥ",
    "GE07mbh_15_u:024.017e": "prāduṣkṛtāgnir abhavat sa ca vṛddho narādhipaḥ",
    "GE07mbh_15_u:024.018a": "sa rājāgnīn paryupāsya hutvā ca vidhivat tadā",
    "GE07mbh_15_u:024.018c": "saṃdhyāgataṃ sahasrāṃśum upātiṣṭhata bhārata",
    "GE07mbh_15_u:024.019a": "viduraḥ saṃjayaś caiva rājñaḥ śayyāṃ kuśais tataḥ",
    "GE07mbh_15_u:024.019c": "cakratuḥ kuruvīrasya gāndhāryāś cāvidūrataḥ",
    "GE07mbh_15_u:024.020a": "gāndhāryāḥ saṃnikarṣe tu niṣasāda kuśeṣv atha",
    "GE07mbh_15_u:024.020c": "yudhiṣṭhirasya jananī kuntī sādhuvrate sthitā",
    "GE07mbh_15_u:024.021a": "teṣāṃ saṃśravaṇe cāpi niṣedur vidurādayaḥ",
    "GE07mbh_15_u:024.021c": "yājakāś ca yathoddeśaṃ dvijā ye cānuyāyinaḥ",
    "GE07mbh_15_u:024.022a": "prādhītadvijamukhyā sā saṃprajvālitapāvakā",
    "GE07mbh_15_u:024.022c": "babhūva teṣāṃ rajanī brāhmīva prītivardhanī",
    "GE07mbh_15_u:024.023a": "tato rātryāṃ vyatītāyāṃ",
    "GE07mbh_15_u:024.023c": "hutvāgniṃ vidhivat sarve prayayus te yathākramam",
    "GE07mbh_15_u:024.023e": "udaṅmukhā nirīkṣanta upavāsaparāyaṇāḥ",
    "GE07mbh_15_u:024.024a": "sa teṣām atiduḥkho 'bhūn nivāsaḥ prathame 'hani",
    "GE07mbh_15_u:024.024c": "śocatāṃ śocyamānānāṃ paurajānapadair janaiḥ",
    "GE07mbh_15_u:025.001": "vaiśaṃpāyana uvāca",
    "GE07mbh_15_u:025.001a": "tato bhāgīrathītīre medhye puṇyajanocite",
    "GE07mbh_15_u:025.001c": "nivāsam akarod rājā vidurasya mate sthitaḥ",
    "GE07mbh_15_u:025.002a": "tatrainaṃ paryupātiṣṭhan brāhmaṇā rāṣṭravāsinaḥ",
    "GE07mbh_15_u:025.002c": "kṣatraviṭśūdrasaṃghāś ca bahavo bharatarṣabha",
    "GE07mbh_15_u:025.003a": "sa taiḥ parivṛto rājā kathābhir abhinandya tān",
    "GE07mbh_15_u:025.003c": "anujajñe saśiṣyān vai vidhivat pratipūjya ca",
    "GE07mbh_15_u:025.004a": "sāyāhne sa mahīpālas tato gaṅgām upetya ha",
    "GE07mbh_15_u:025.004c": "cakāra vidhivac chaucaṃ gāndhārī ca yaśasvinī",
    "GE07mbh_15_u:025.005a": "tathaivānye pṛthak sarve tīrtheṣv āplutya bhārata",
    "GE07mbh_15_u:025.005c": "cakruḥ sarvāḥ kriyās tatra puruṣā vidurādayaḥ",
    "GE07mbh_15_u:025.006a": "kṛtaśaucaṃ tato vṛddhaṃ śvaśuraṃ kuntibhojajā",
    "GE07mbh_15_u:025.006c": "gāndhārīṃ ca pṛthā rājan gaṅgātīram upānayat",
    "GE07mbh_15_u:025.007a": "rājñas tu yājakais tatra kṛto vedīparistaraḥ",
    "GE07mbh_15_u:025.007c": "juhāva tatra vahniṃ sa nṛpatiḥ satyasaṃgaraḥ",
    "GE07mbh_15_u:025.008a": "tato bhāgīrathītīrāt kurukṣetraṃ jagāma saḥ",
    "GE07mbh_15_u:025.008c": "sānugo nṛpatir vidvān niyataḥ saṃyatendriyaḥ",
    "GE07mbh_15_u:025.009a": "tatrāśramapadaṃ dhīmān abhigamya sa pārthivaḥ",
    "GE07mbh_15_u:025.009c": "āsasādātha rājarṣiḥ śatayūpaṃ manīṣiṇam",
    "GE07mbh_15_u:025.010a": "sa hi rājā mahān āsīt kekayeṣu paraṃtapaḥ",
    "GE07mbh_15_u:025.010c": "sa putraṃ manujaiśvarye niveśya vanam āviśat",
    "GE07mbh_15_u:025.011a": "tenāsau sahito rājā yayau vyāsāśramaṃ tadā",
    "GE07mbh_15_u:025.011c": "tatrainaṃ vidhivad rājan pratyagṛhṇāt kurūdvaham",
    "GE07mbh_15_u:025.012a": "sa dīkṣāṃ tatra saṃprāpya rājā kauravanandanaḥ",
    "GE07mbh_15_u:025.012c": "śatayūpāśrame tasmin nivāsam akarot tadā",
    "GE07mbh_15_u:025.013a": "tasmai sarvaṃ vidhiṃ rājan rājācakhyau mahāmatiḥ",
    "GE07mbh_15_u:025.013c": "āraṇyakaṃ mahārāja vyāsasyānumate tadā",
    "GE07mbh_15_u:025.014a": "evaṃ sa tapasā rājā dhṛtarāṣṭro mahāmanāḥ",
    "GE07mbh_15_u:025.014c": "yojayām āsa cātmānaṃ tāṃś cāpy anucarāṃs tadā",
    "GE07mbh_15_u:025.015a": "tathaiva devī gāndhārī valkalājinavāsinī",
    "GE07mbh_15_u:025.015c": "kuntyā saha mahārāja samānavratacāriṇī",
    "GE07mbh_15_u:025.016a": "karmaṇā manasā vācā cakṣuṣā cāpi te nṛpa",
    "GE07mbh_15_u:025.016c": "saṃniyamyendriyagrāmam āsthitāḥ paramaṃ tapaḥ",
    "GE07mbh_15_u:025.017a": "tvagasthibhūtaḥ pariśuṣkamāṃso; jaṭājinī valkalasaṃvṛtāṅgaḥ",
    "GE07mbh_15_u:025.017c": "sa pārthivas tatra tapaś cacāra; maharṣivat tīvram apetadoṣaḥ",
    "GE07mbh_15_u:025.018a": "kṣattā ca dharmārthavid agryabuddhiḥ; sasaṃjayas taṃ nṛpatiṃ sadāram",
    "GE07mbh_15_u:025.018c": "upācarad ghoratapo jitātmā; tadā kṛśo valkalacīravāsāḥ",
    "GE07mbh_15_u:026.001": "vaiśaṃpāyana uvāca",
    "GE07mbh_15_u:026.001a": "tatas tasmin muniśreṣṭhā rājānaṃ draṣṭum abhyayuḥ",
    "GE07mbh_15_u:026.001c": "nāradaḥ parvataś caiva devalaś ca mahātapāḥ",
    "GE07mbh_15_u:026.002a": "dvaipāyanaḥ saśiṣyaś ca siddhāś cānye manīṣiṇaḥ",
    "GE07mbh_15_u:026.002c": "śatayūpaś ca rājarṣir vṛddhaḥ paramadhārmikaḥ",
    "GE07mbh_15_u:026.003a": "teṣāṃ kuntī mahārāja pūjāṃ cakre yathāvidhi",
    "GE07mbh_15_u:026.003c": "te cāpi tutuṣus tasyās tāpasāḥ paricaryayā",
    "GE07mbh_15_u:026.004a": "tatra dharmyāḥ kathās tāta cakrus te paramarṣayaḥ",
    "GE07mbh_15_u:026.004c": "ramayanto mahātmānaṃ dhṛtarāṣṭraṃ janādhipam",
    "GE07mbh_15_u:026.005a": "kathāntare tu kasmiṃś cid devarṣir nāradas tadā",
    "GE07mbh_15_u:026.005c": "kathām imām akathayat sarvapratyakṣadarśivān",
    "GE07mbh_15_u:026.006a": "purā prajāpatisamo rājāsīd akutobhayaḥ",
    "GE07mbh_15_u:026.006c": "sahasracitya ity uktaḥ śatayūpapitāmahaḥ",
    "GE07mbh_15_u:026.007a": "sa putre rājyam āsajya jyeṣṭhe paramadhārmike",
    "GE07mbh_15_u:026.007c": "sahasracityo dharmātmā praviveśa vanaṃ nṛpaḥ",
    "GE07mbh_15_u:026.007d-0046_01": "vanaṃ viveśa dharmātmā śatacityo mahīpatiḥ",
    "GE07mbh_15_u:026.008a": "sa gatvā tapasaḥ pāraṃ dīptasya sa narādhipaḥ",
    "GE07mbh_15_u:026.008c": "puraṃdarasya saṃsthānaṃ pratipede mahāmanāḥ",
    "GE07mbh_15_u:026.009a": "dṛṣṭapūrvaḥ sa bahuśo rājan saṃpatatā mayā",
    "GE07mbh_15_u:026.009c": "mahendrasadane rājā tapasā dagdhakilbiṣaḥ",
    "GE07mbh_15_u:026.010a": "tathā śailālayo rājā bhagadattapitāmahaḥ",
    "GE07mbh_15_u:026.010c": "tapobalenaiva nṛpo mahendrasadanaṃ gataḥ",
    "GE07mbh_15_u:026.011a": "tathā pṛṣadhro nāmāsīd rājā vajradharopamaḥ",
    "GE07mbh_15_u:026.011c": "sa cāpi tapasā lebhe nākapṛṣṭham ito nṛpaḥ",
    "GE07mbh_15_u:026.012a": "asminn araṇye nṛpate māndhātur api cātmajaḥ",
    "GE07mbh_15_u:026.012c": "purukutso nṛpaḥ siddhiṃ mahatīṃ samavāptavān",
    "GE07mbh_15_u:026.013a": "bhāryā samabhavad yasya narmadā saritāṃ varā",
    "GE07mbh_15_u:026.013c": "so 'sminn araṇye nṛpatis tapas taptvā divaṃ gataḥ",
    "GE07mbh_15_u:026.014a": "śaśalomā ca nāmāsīd rājā paramadhārmikaḥ",
    "GE07mbh_15_u:026.014c": "sa cāpy asmin vane taptvā tapo divam avāptavān",
    "GE07mbh_15_u:026.015a": "dvaipāyanaprasādāc ca tvam apīdaṃ tapovanam",
    "GE07mbh_15_u:026.015c": "rājann avāpya duṣprāpāṃ siddhim agryāṃ gamiṣyasi",
    "GE07mbh_15_u:026.016a": "tvaṃ cāpi rājaśārdūla tapaso 'nte śriyā vṛtaḥ",
    "GE07mbh_15_u:026.016c": "gāndhārīsahito gantā gatiṃ teṣāṃ mahātmanām",
    "GE07mbh_15_u:026.017a": "pāṇḍuḥ smarati nityaṃ ca balahantuḥ samīpataḥ",
    "GE07mbh_15_u:026.017c": "tvāṃ sadaiva mahīpāla sa tvāṃ śreyasi yokṣyati",
    "GE07mbh_15_u:026.018a": "tava śuśrūṣayā caiva gāndhāryāś ca yaśasvinī",
    "GE07mbh_15_u:026.018c": "bhartuḥ salokatāṃ kuntī gamiṣyati vadhūs tava",
    "GE07mbh_15_u:026.019a": "yudhiṣṭhirasya jananī sa hi dharmaḥ sanātanaḥ",
    "GE07mbh_15_u:026.019c": "vayam etat prapaśyāmo nṛpate divyacakṣuṣā",
    "GE07mbh_15_u:026.020a": "pravekṣyati mahātmānaṃ viduraś ca yudhiṣṭhiram",
    "GE07mbh_15_u:026.020c": "saṃjayas tvadanudhyānāt pūtaḥ svargam avāpsyati",
    "GE07mbh_15_u:026.021a": "etac chrutvā kauravendro mahātmā; sahaiva patnyā prītimān pratyagṛhṇāt",
    "GE07mbh_15_u:026.021c": "vidvān vākyaṃ nāradasya praśasya; cakre pūjāṃ cātulāṃ nāradāya",
    "GE07mbh_15_u:026.022a": "tathā sarve nāradaṃ viprasaṃghāḥ; saṃpūjayām āsur atīva rājan",
    "GE07mbh_15_u:026.022c": "rājñaḥ prītyā dhṛtarāṣṭrasya te vai; punaḥ punaḥ samahṛṣṭās tadānīm",
    "GE07mbh_15_u:027.001": "vaiśaṃpāyana uvāca",
    "GE07mbh_15_u:027.001a": "nāradasya tu tad vākyaṃ praśaśaṃsur dvijottamāḥ",
    "GE07mbh_15_u:027.001c": "śatayūpas tu rājarṣir nāradaṃ vākyam abravīt",
    "GE07mbh_15_u:027.002a": "aho bhagavatā śraddhā kururājasya vardhitā",
    "GE07mbh_15_u:027.002c": "sarvasya ca janasyāsya mama caiva mahādyute",
    "GE07mbh_15_u:027.003a": "asti kā cid vivakṣā tu mama tāṃ gadataḥ śṛṇu",
    "GE07mbh_15_u:027.003c": "dhṛtarāṣṭraṃ prati nṛpaṃ devarṣe lokapūjita",
    "GE07mbh_15_u:027.004a": "sarvavṛttāntatattvajño bhavān divyena cakṣuṣā",
    "GE07mbh_15_u:027.004c": "yuktaḥ paśyasi devarṣe gatīr vai vividhā nṛṇām",
    "GE07mbh_15_u:027.005a": "uktavān nṛpatīnāṃ tvaṃ mahendrasya salokatām",
    "GE07mbh_15_u:027.005c": "na tv asya nṛpater lokāḥ kathitās te mahāmune",
    "GE07mbh_15_u:027.006a": "sthānam asya kṣitipateḥ śrotum icchāmy ahaṃ vibho",
    "GE07mbh_15_u:027.006c": "tvattaḥ kīdṛk kadā veti tan mamācakṣva pṛcchataḥ",
    "GE07mbh_15_u:027.007a": "ity ukto nāradas tena vākyaṃ sarvamanonugam",
    "GE07mbh_15_u:027.007c": "vyājahāra satāṃ madhye divyadarśī mahātapāḥ",
    "GE07mbh_15_u:027.008a": "yadṛcchayā śakrasado gatvā śakraṃ śacīpatim",
    "GE07mbh_15_u:027.008c": "dṛṣṭavān asmi rājarṣe tatra pāṇḍuṃ narādhipam",
    "GE07mbh_15_u:027.008d-0047_01": "mādryā saha mahātmānam indrārdhāsanasaṃsthitam yudhiṣṭhirādisatputrakṛtapuṇyopabṛṃhitam",
    "GE07mbh_15_u:027.009a": "tatreyaṃ dhṛtarāṣṭrasya kathā samabhavan nṛpa",
    "GE07mbh_15_u:027.009c": "tapaso duścarasyāsya yad ayaṃ tapyate nṛpaḥ",
    "GE07mbh_15_u:027.010a": "tatrāham idam aśrauṣaṃ śakrasya vadato nṛpa",
    "GE07mbh_15_u:027.010c": "varṣāṇi trīṇi śiṣṭāni rājño 'sya paramāyuṣaḥ",
    "GE07mbh_15_u:027.011a": "tataḥ kuberabhavanaṃ gāndhārīsahito nṛpaḥ",
    "GE07mbh_15_u:027.011c": "vihartā dhṛtarāṣṭro 'yaṃ rājarājābhipūjitaḥ",
    "GE07mbh_15_u:027.012a": "kāmagena vimānena divyābharaṇabhūṣitaḥ",
    "GE07mbh_15_u:027.012c": "ṛṣiputro mahābhāgas tapasā dagdhakilbiṣaḥ",
    "GE07mbh_15_u:027.013a": "saṃcariṣyati lokāṃś ca devagandharvarakṣasām",
    "GE07mbh_15_u:027.013c": "svacchandeneti dharmātmā yan māṃ tvaṃ paripṛcchasi",
    "GE07mbh_15_u:027.014a": "devaguhyam idaṃ prītyā mayā vaḥ kathitaṃ mahat",
    "GE07mbh_15_u:027.014c": "bhavanto hi śrutadhanās tapasā dagdhakilbiṣāḥ",
    "GE07mbh_15_u:027.015a": "iti te tasya tac chrutvā devarṣer madhuraṃ vacaḥ",
    "GE07mbh_15_u:027.015c": "sarve sumanasaḥ prītā babhūvuḥ sa ca pārthivaḥ",
    "GE07mbh_15_u:027.016a": "evaṃ kathābhir anvāsya dhṛtarāṣṭraṃ manīṣiṇaḥ",
    "GE07mbh_15_u:027.016c": "viprajagmur yathākāmaṃ te siddhagatim āsthitāḥ",
    "GE07mbh_15_u:028.001": "vaiśaṃpāyana uvāca",
    "GE07mbh_15_u:028.001a": "vanaṃ gate kauravendre duḥkhaśokasamāhatāḥ",
    "GE07mbh_15_u:028.001c": "babhūvuḥ pāṇḍavā rājan mātṛśokena cārditāḥ",
    "GE07mbh_15_u:028.002a": "tathā paurajanaḥ sarvaḥ śocann āste janādhipam",
    "GE07mbh_15_u:028.002c": "kurvāṇāś ca kathās tatra brāhmaṇā nṛpatiṃ prati",
    "GE07mbh_15_u:028.002d-0048_01": "tatra tatra kathā hy āsan dvijānāṃ kauravān prati",
    "GE07mbh_15_u:028.003a": "kathaṃ nu rājā vṛddhaḥ sa vane vasati nirjane",
    "GE07mbh_15_u:028.003c": "gāndhārī ca mahābhāgā sā ca kuntī pṛthā katham",
    "GE07mbh_15_u:028.004a": "sukhārhaḥ sa hi rājarṣir na sukhaṃ tan mahāvanam",
    "GE07mbh_15_u:028.004c": "kimavasthaḥ samāsādya prajñācakṣur hatātmajaḥ",
    "GE07mbh_15_u:028.005a": "suduṣkaraṃ kṛtavatī kuntī putrān apaśyatī",
    "GE07mbh_15_u:028.005c": "rājyaśriyaṃ parityajya vanavāsam arocayat",
    "GE07mbh_15_u:028.006a": "viduraḥ kimavasthaś ca bhrātuḥ śuśrūṣur ātmavān",
    "GE07mbh_15_u:028.006c": "sa ca gāvalgaṇir dhīmān bhartṛpiṇḍānupālakaḥ",
    "GE07mbh_15_u:028.007a": "ākumāraṃ ca paurās te cintāśokasamāhatāḥ",
    "GE07mbh_15_u:028.007c": "tatra tatra kathāś cakruḥ samāsādya parasparam",
    "GE07mbh_15_u:028.008a": "pāṇḍavāś caiva te sarve bhṛśaṃ śokaparāyaṇāḥ",
    "GE07mbh_15_u:028.008c": "śocanto mātaraṃ vṛddhām ūṣur nāticiraṃ pure",
    "GE07mbh_15_u:028.009a": "tathaiva pitaraṃ vṛddhaṃ hataputraṃ janeśvaram",
    "GE07mbh_15_u:028.009c": "gāndhārīṃ ca mahābhāgāṃ viduraṃ ca mahāmatim",
    "GE07mbh_15_u:028.010a": "naiṣāṃ babhūva saṃprītis tān vicintayatāṃ tadā",
    "GE07mbh_15_u:028.010c": "na rājye na ca nārīṣu na vedādhyayane tathā",
    "GE07mbh_15_u:028.011a": "paraṃ nirvedam agamaṃś cintayanto narādhipam",
    "GE07mbh_15_u:028.011c": "tac ca jñātivadhaṃ ghoraṃ saṃsmarantaḥ punaḥ punaḥ",
    "GE07mbh_15_u:028.012a": "abhimanyoś ca bālasya vināśaṃ raṇamūrdhani",
    "GE07mbh_15_u:028.012c": "karṇasya ca mahābāhoḥ saṃgrāmeṣv apalāyinaḥ",
    "GE07mbh_15_u:028.013a": "tathaiva draupadeyānām anyeṣāṃ suhṛdām api",
    "GE07mbh_15_u:028.013c": "vadhaṃ saṃsmṛtya te vīrā nātipramanaso 'bhavan",
    "GE07mbh_15_u:028.014a": "hatapravīrāṃ pṛthivīṃ hataratnāṃ ca bhārata",
    "GE07mbh_15_u:028.014c": "sadaiva cintayantas te na nidrām upalebhire",
    "GE07mbh_15_u:028.015a": "draupadī hataputrā ca subhadrā caiva bhāminī",
    "GE07mbh_15_u:028.015c": "nātiprītiyute devyau tadāstām aprahṛṣṭavat",
    "GE07mbh_15_u:028.016a": "vairāṭyās tu sutaṃ dṛṣṭvā pitaraṃ te parikṣitam",
    "GE07mbh_15_u:028.016c": "dhārayanti sma te prāṇāṃs tava pūrvapitāmahāḥ",
    "GE07mbh_15_u:028.016d-0049_01": "te śokavegābhihatā vicetaso",
    "GE07mbh_15_u:028.016d-0049_02": "dine dine taiḥ puravāsibhiḥ saha",
    "GE07mbh_15_u:028.016d-0049_03": "vihāya bhogān",
    "GE07mbh_15_u:028.016d-0049_04": "pratyaktakāmās tv avatasthur ādṛtāḥ",
    "GE07mbh_15_u:029.001": "vaiśaṃpāyana uvāca",
    "GE07mbh_15_u:029.001a": "evaṃ te puruṣavyāghrāḥ pāṇḍavā mātṛnandanāḥ",
    "GE07mbh_15_u:029.001c": "smaranto mātaraṃ vīrā babhūvur bhṛśaduḥkhitāḥ",
    "GE07mbh_15_u:029.002a": "ye rājakāryeṣu purā vyāsaktā nityaśo 'bhavan",
    "GE07mbh_15_u:029.002c": "te rājakāryāṇi tadā nākārṣuḥ sarvataḥ pure",
    "GE07mbh_15_u:029.003a": "āviṣṭā iva śokena nābhyanandanta kiṃ cana",
    "GE07mbh_15_u:029.003c": "saṃbhāṣyamāṇā api te na kiṃ cit pratyapūjayan",
    "GE07mbh_15_u:029.004a": "te sma vīrā durādharṣā gāmbhīrye sāgaropamāḥ",
    "GE07mbh_15_u:029.004c": "śokopahatavijñānā naṣṭasaṃjñā ivābhavan",
    "GE07mbh_15_u:029.005a": "anusmaranto jananīṃ tatas te kurunandanāḥ",
    "GE07mbh_15_u:029.005c": "kathaṃ nu vṛddhamithunaṃ vahaty adya pṛthā kṛśā",
    "GE07mbh_15_u:029.006a": "kathaṃ ca sa mahīpālo hataputro nirāśrayaḥ",
    "GE07mbh_15_u:029.006c": "patnyā saha vasaty eko vane śvāpadasevite",
    "GE07mbh_15_u:029.007a": "sā ca devī mahābhāgā gāndhārī hatabāndhavā",
    "GE07mbh_15_u:029.007c": "patim andhaṃ kathaṃ vṛddham anveti vijane vane",
    "GE07mbh_15_u:029.008a": "evaṃ teṣāṃ kathayatām autsukyam abhavat tadā",
    "GE07mbh_15_u:029.008c": "gamane cābhavad buddhir dhṛtarāṣṭradidṛkṣayā",
    "GE07mbh_15_u:029.009a": "sahadevas tu rājānaṃ praṇipatyedam abravīt",
    "GE07mbh_15_u:029.009c": "aho me bhavato dṛṣṭaṃ hṛdayaṃ gamanaṃ prati",
    "GE07mbh_15_u:029.010a": "na hi tvā gauraveṇāham aśakaṃ vaktum ātmanā",
    "GE07mbh_15_u:029.010c": "gamanaṃ prati rājendra tad idaṃ samupasthitam",
    "GE07mbh_15_u:029.011a": "diṣṭyā drakṣyāmi tāṃ kuntīṃ vartayantīṃ tapasvinīm",
    "GE07mbh_15_u:029.011c": "jaṭilāṃ tāpasīṃ vṛddhāṃ kuśakāśaparikṣatām",
    "GE07mbh_15_u:029.012a": "prāsādaharmyasaṃvṛddhām atyantasukhabhāginīm",
    "GE07mbh_15_u:029.012c": "kadā nu jananīṃ śrāntāṃ drakṣyāmi bhṛśaduḥkhitām",
    "GE07mbh_15_u:029.013a": "anityāḥ khalu martyānāṃ gatayo bharatarṣabha",
    "GE07mbh_15_u:029.013c": "kuntī rājasutā yatra vasaty asukhinī vane",
    "GE07mbh_15_u:029.014a": "sahadevavacaḥ śrutvā draupadī yoṣitāṃ varā",
    "GE07mbh_15_u:029.014c": "uvāca devī rājānam abhipūjyābhinandya ca",
    "GE07mbh_15_u:029.015a": "kadā drakṣyāmi tāṃ devīṃ yadi jīvati sā pṛthā",
    "GE07mbh_15_u:029.015c": "jīvantyā hy adya naḥ prītir bhaviṣyati narādhipa",
    "GE07mbh_15_u:029.016a": "eṣā te 'stu matir nityaṃ dharme te ramatāṃ manaḥ",
    "GE07mbh_15_u:029.016c": "yo 'dya tvam asmān rājendra śreyasā yojayiṣyasi",
    "GE07mbh_15_u:029.017a": "agrapādasthitaṃ cemaṃ viddhi rājan vadhūjanam",
    "GE07mbh_15_u:029.017c": "kāṅkṣantaṃ darśanaṃ kuntyā gāndhāryāḥ śvaśurasya ca",
    "GE07mbh_15_u:029.018a": "ity uktaḥ sa nṛpo devyā pāñcālyā bharatarṣabha",
    "GE07mbh_15_u:029.018c": "senādhyakṣān samānāyya sarvān idam athābravīt",
    "GE07mbh_15_u:029.019a": "niryātayata me senāṃ",
    "GE07mbh_15_u:029.019c": "drakṣyāmi vanasaṃsthaṃ ca dhṛtarāṣṭraṃ mahīpatim",
    "GE07mbh_15_u:029.020a": "stryadhyakṣāṃś cābravīd rājā yānāni vividhāni me",
    "GE07mbh_15_u:029.020c": "sajjīkriyantāṃ sarvāṇi śibikāś ca sahasraśaḥ",
    "GE07mbh_15_u:029.021a": "śakaṭāpaṇaveśāś ca kośaśilpina eva ca",
    "GE07mbh_15_u:029.021c": "niryāntu kośapālāś ca kurukṣetrāśramaṃ prati",
    "GE07mbh_15_u:029.022a": "yaś ca paurajanaḥ kaś cid draṣṭum icchati pārthivam",
    "GE07mbh_15_u:029.022c": "anāvṛtaḥ suvihitaḥ sa ca yātu surakṣitaḥ",
    "GE07mbh_15_u:029.023a": "sūdāḥ paurogavāś caiva sarvaṃ caiva mahānasam",
    "GE07mbh_15_u:029.023c": "vividhaṃ bhakṣyabhojyaṃ ca śakaṭair uhyatāṃ mama",
    "GE07mbh_15_u:029.024a": "prayāṇaṃ ghuṣyatāṃ caiva śvobhūta iti mā ciram",
    "GE07mbh_15_u:029.024c": "kriyantāṃ pathi cāpy adya veśmāni vividhāni ca",
    "GE07mbh_15_u:029.025a": "evam ājñāpya rājā sa bhrātṛbhiḥ saha pāṇḍavaḥ",
    "GE07mbh_15_u:029.025c": "śvobhūte niryayau rājā sastrībālapuraskṛtaḥ",
    "GE07mbh_15_u:029.026a": "sa bahir divasān evaṃ janaughaṃ paripālayan",
    "GE07mbh_15_u:029.026c": "nyavasan nṛpatiḥ pañca tato 'gacchad vanaṃ prati",
    "GE07mbh_15_u:030.001": "vaiśaṃpāyana uvāca",
    "GE07mbh_15_u:030.001a": "ājñāpayām āsa tataḥ senāṃ bharatasattamaḥ",
    "GE07mbh_15_u:030.001c": "arjunapramukhair guptāṃ lokapālopamair naraiḥ",
    "GE07mbh_15_u:030.002a": "yogo yoga iti prītyā tataḥ śabdo mahān abhūt",
    "GE07mbh_15_u:030.002c": "krośatāṃ sādināṃ tatra yujyatāṃ yujyatām iti",
    "GE07mbh_15_u:030.003a": "ke cid yānair narā jagmuḥ ke cid aśvair manojavaiḥ",
    "GE07mbh_15_u:030.003c": "rathaiś ca nagarākāraiḥ pradīptajvalanopamaiḥ",
    "GE07mbh_15_u:030.004a": "gajendraiś ca tathaivānye ke cid uṣṭrair narādhipa",
    "GE07mbh_15_u:030.004c": "padātinas tathaivānye nakharaprāsayodhinaḥ",
    "GE07mbh_15_u:030.005a": "paurajānapadāś caiva yānair bahuvidhais tathā",
    "GE07mbh_15_u:030.005c": "anvayuḥ kururājānaṃ",
    "GE07mbh_15_u:030.006a": "sa cāpi rājavacanād ācāryo gautamaḥ kṛpaḥ",
    "GE07mbh_15_u:030.006c": "senām ādāya senānī prayayāv āśramaṃ prati",
    "GE07mbh_15_u:030.007a": "tato dvijair vṛtaḥ śrīmān kururājo yudhiṣṭhiraḥ",
    "GE07mbh_15_u:030.007c": "saṃstūyamāno bahubhiḥ sūtamāgadhabandibhiḥ",
    "GE07mbh_15_u:030.008a": "pāṇḍureṇātapatreṇa dhriyamāṇena mūrdhani",
    "GE07mbh_15_u:030.008c": "rathānīkena mahatā niryayau kurunandanaḥ",
    "GE07mbh_15_u:030.009a": "gajaiś cācalasaṃkāśair bhīmakarmā vṛkodaraḥ",
    "GE07mbh_15_u:030.009c": "sajjayantrāyudhopetaiḥ prayayau mārutātmajaḥ",
    "GE07mbh_15_u:030.010a": "mādrīputrāv api tathā hayārohaiḥ susaṃvṛtau",
    "GE07mbh_15_u:030.010c": "jagmatuḥ prītijananau",
    "GE07mbh_15_u:030.011a": "arjunaś ca mahātejā rathenādityavarcasā",
    "GE07mbh_15_u:030.011c": "vaśī śvetair hayair divyair yuktenānvagaman nṛpam",
    "GE07mbh_15_u:030.012a": "draupadīpramukhāś cāpi strīsaṃghāḥ śibikāgatāḥ",
    "GE07mbh_15_u:030.012c": "stryadhyakṣayuktāḥ prayayur visṛjanto 'mitaṃ vasu",
    "GE07mbh_15_u:030.013a": "samṛddhanaranāgāśvaṃ veṇuvīṇānināditam",
    "GE07mbh_15_u:030.013c": "śuśubhe pāṇḍavaṃ sainyaṃ tat tadā bharatarṣabha",
    "GE07mbh_15_u:030.014a": "nadītīreṣu ramyeṣu saratsu ca viśāṃ pate",
    "GE07mbh_15_u:030.014c": "vāsān kṛtvā krameṇātha jagmus te kurupuṃgavāḥ",
    "GE07mbh_15_u:030.015a": "yuyutsuś ca mahātejā dhaumyaś caiva purohitaḥ",
    "GE07mbh_15_u:030.015c": "yudhiṣṭhirasya vacanāt puraguptiṃ pracakratuḥ",
    "GE07mbh_15_u:030.016a": "tato yudhiṣṭhiro rājā kurukṣetram avātarat",
    "GE07mbh_15_u:030.016c": "krameṇottīrya yamunāṃ nadīṃ paramapāvanīm",
    "GE07mbh_15_u:030.017a": "sa dadarśāśramaṃ dūrād rājarṣes tasya dhīmataḥ",
    "GE07mbh_15_u:030.017c": "śatayūpasya kauravya dhṛtarāṣṭrasya caiva ha",
    "GE07mbh_15_u:030.018a": "tataḥ pramuditaḥ sarvo janas tad vanam añjasā",
    "GE07mbh_15_u:030.018c": "viveśa sumahānādair āpūrya bharatarṣabha",
    "GE07mbh_15_u:031.001": "vaiśaṃpāyana uvāca",
    "GE07mbh_15_u:031.001a": "tatas te pāṇḍavā dūrād avatīrya padātayaḥ",
    "GE07mbh_15_u:031.001c": "abhijagmur narapater āśramaṃ vinayānatāḥ",
    "GE07mbh_15_u:031.002a": "sa ca paurajanaḥ sarvo ye ca rāṣṭranivāsinaḥ",
    "GE07mbh_15_u:031.002c": "striyaś ca kurumukhyānāṃ padbhir evānvayus tadā",
    "GE07mbh_15_u:031.003a": "āśramaṃ te tato jagmur dhṛtarāṣṭrasya pāṇḍavāḥ",
    "GE07mbh_15_u:031.003c": "śūnyaṃ mṛgagaṇākīrṇaṃ kadalīvanaśobhitam",
    "GE07mbh_15_u:031.004a": "tatas tatra samājagmus tāpasā vividhavratāḥ",
    "GE07mbh_15_u:031.004c": "pāṇḍavān āgatān draṣṭuṃ",
    "GE07mbh_15_u:031.005a": "tān apṛcchat tato rājā kvāsau kauravavaṃśabhṛt",
    "GE07mbh_15_u:031.005c": "pitā jyeṣṭho gato 'smākam iti bāṣpapariplutaḥ",
    "GE07mbh_15_u:031.006a": "tam ūcus te tato vākyaṃ yamunām avagāhitum",
    "GE07mbh_15_u:031.006c": "puṣpāṇām udakumbhasya cārthe gata iti prabho",
    "GE07mbh_15_u:031.007a": "tair ākhyātena mārgeṇa tatas te prayayus tadā",
    "GE07mbh_15_u:031.007c": "dadṛśuś cāvidūre tān sarvān atha padātayaḥ",
    "GE07mbh_15_u:031.008a": "tatas te satvarā jagmuḥ pitur darśanakāṅkṣiṇaḥ",
    "GE07mbh_15_u:031.008c": "sahadevas tu vegena prādhāvad yena sā pṛthā",
    "GE07mbh_15_u:031.009a": "sasvanaṃ prarudan dhīmān mātuḥ pādāv upaspṛśan",
    "GE07mbh_15_u:031.009c": "sā ca bāṣpāvilamukhī pradadarśa priyaṃ sutam",
    "GE07mbh_15_u:031.010a": "bāhubhyāṃ saṃpariṣvajya samunnāmya ca putrakam",
    "GE07mbh_15_u:031.010c": "gāndhāryāḥ kathayām āsa sahadevam upasthitam",
    "GE07mbh_15_u:031.011a": "anantaraṃ ca rājānaṃ bhīmasenam athārjunam",
    "GE07mbh_15_u:031.011c": "nakulaṃ ca pṛthā dṛṣṭvā tvaramāṇopacakrame",
    "GE07mbh_15_u:031.012a": "sā hy agre 'gacchata tayor daṃpatyor hataputrayoḥ",
    "GE07mbh_15_u:031.012c": "karṣantī tau tatas te tāṃ dṛṣṭvā saṃnyapatan bhuvi",
    "GE07mbh_15_u:031.012d-0050_01": "tayos tu pādayo rājan nyapatan hataputrayoḥ",
    "GE07mbh_15_u:031.013a": "tān rājā svarayogena sparśena ca mahāmanāḥ",
    "GE07mbh_15_u:031.013c": "pratyabhijñāya medhāvī samāśvāsayata prabhuḥ",
    "GE07mbh_15_u:031.014a": "tatas te bāṣpam utsṛjya gāndhārīsahitaṃ nṛpam",
    "GE07mbh_15_u:031.014c": "upatasthur mahātmāno mātaraṃ ca yathāvidhi",
    "GE07mbh_15_u:031.015a": "sarveṣāṃ toyakalaśāñ jagṛhus te svayaṃ tadā",
    "GE07mbh_15_u:031.015c": "pāṇḍavā labdhasaṃjñās te mātrā cāśvāsitāḥ punaḥ",
    "GE07mbh_15_u:031.016a": "tato nāryo nṛsiṃhānāṃ sa ca yodhajanas tadā",
    "GE07mbh_15_u:031.016c": "paurajānapadāś caiva dadṛśus taṃ narādhipam",
    "GE07mbh_15_u:031.017a": "nivedayām āsa tadā janaṃ taṃ nāmagotrataḥ",
    "GE07mbh_15_u:031.017c": "yudhiṣṭhiro narapatiḥ sa cainān pratyapūjayat",
    "GE07mbh_15_u:031.018a": "sa taiḥ parivṛto mene harṣabāṣpāvilekṣaṇaḥ",
    "GE07mbh_15_u:031.018c": "rājātmānaṃ gṛhagataṃ pureva gajasāhvaye",
    "GE07mbh_15_u:031.019a": "abhivādito vadhūbhiś ca kṛṣṇādyābhiḥ sa pārthivaḥ",
    "GE07mbh_15_u:031.019c": "gāndhāryā sahito dhīmān kuntyā ca pratyanandata",
    "GE07mbh_15_u:031.020a": "tataś cāśramam āgacchat siddhacāraṇasevitam",
    "GE07mbh_15_u:031.020c": "didṛkṣubhiḥ samākīrṇaṃ nabhas tārāgaṇair iva",
    "GE07mbh_15_u:032.001": "vaiśaṃpāyana uvāca",
    "GE07mbh_15_u:032.001a": "sa taiḥ saha naravyāghrair bhrātṛbhir bharatarṣabha",
    "GE07mbh_15_u:032.001c": "rājā rucirapadmākṣair āsāṃ cakre tadāśrame",
    "GE07mbh_15_u:032.002a": "tāpasaiś ca mahābhāgair",
    "GE07mbh_15_u:032.002c": "draṣṭuṃ kurupateḥ putrān pāṇḍavān pṛthuvakṣasaḥ",
    "GE07mbh_15_u:032.003a": "te 'bruvañ jñātum icchāmaḥ katamo 'tra yudhiṣṭhiraḥ",
    "GE07mbh_15_u:032.003c": "bhīmārjunayamāś caiva draupadī ca yaśasvinī",
    "GE07mbh_15_u:032.004a": "tān ācakhyau tadā sūtaḥ sarvān nāmābhināmataḥ",
    "GE07mbh_15_u:032.004c": "saṃjayo draupadīṃ caiva sarvāś cānyāḥ kurustriyaḥ",
    "GE07mbh_15_u:032.005a": "ya eṣa jāmbūnadaśuddhagaura;tanur mahāsiṃha iva pravṛddhaḥ",
    "GE07mbh_15_u:032.005c": "pracaṇḍaghoṇaḥ pṛthudīrghanetras; tāmrāyatāsyaḥ kururāja eṣaḥ",
    "GE07mbh_15_u:032.006a": "ayaṃ punar mattagajendragāmī; prataptacāmīkaraśuddhagauraḥ",
    "GE07mbh_15_u:032.006c": "pṛthvāyatāṃsaḥ pṛthudīrghabāhur; vṛkodaraḥ paśyata paśyatainam",
    "GE07mbh_15_u:032.007a": "yas tv eṣa pārśve 'sya mahādhanuṣmāñ; śyāmo yuvā vāraṇayūthapābhaḥ",
    "GE07mbh_15_u:032.007c": "siṃhonnatāṃso gajakhelagāmī; padmāyatākṣo 'rjuna eṣa vīraḥ",
    "GE07mbh_15_u:032.008a": "kuntīsamīpe puruṣottamau tu; yamāv imau viṣṇumahendrakalpau",
    "GE07mbh_15_u:032.008c": "manuṣyaloke sakale samo 'sti; yayor na rūpe na bale na śīle",
    "GE07mbh_15_u:032.009a": "iyaṃ punaḥ padmadalāyatākṣī; madhyaṃ vayaḥ kiṃ cid iva spṛśantī",
    "GE07mbh_15_u:032.009c": "nīlotpalābhā puradevateva; kṛṣṇā sthitā mūrtimatīva lakṣmīḥ",
    "GE07mbh_15_u:032.010a": "asyās tu pārśve kanakottamābhā; yaiṣā prabhā mūrtimatīva gaurī",
    "GE07mbh_15_u:032.010c": "madhye sthitaiṣā bhaginī dvijāgryā; cakrāyudhasyāpratimasya tasya",
    "GE07mbh_15_u:032.010d-0051_01": "iyaṃ ca jāmbūnadaśuddhagaurī",
    "GE07mbh_15_u:032.010d-0051_02": "pārthasya bhāryā bhujagendrakanyā",
    "GE07mbh_15_u:032.010d-0051_03": "citrāṅgadā caiva narendrakanyā",
    "GE07mbh_15_u:032.010d-0051_04": "yaiṣā savarṇāgryamadhūkapuṣpaiḥ",
    "GE07mbh_15_u:032.011a": "iyaṃ svasā rājacamūpates tu; pravṛddhanīlotpaladāmavarṇā",
    "GE07mbh_15_u:032.011c": "paspardha kṛṣṇena nṛpaḥ sadā yo; vṛkodarasyaiṣa parigraho 'gryaḥ",
    "GE07mbh_15_u:032.012a": "iyaṃ ca rājño magadhādhipasya; sutā jarāsaṃdha iti śrutasya",
    "GE07mbh_15_u:032.012c": "yavīyaso mādravatīsutasya; bhāryā matā campakadāmagaurī",
    "GE07mbh_15_u:032.013a": "indīvaraśyāmatanuḥ sthitā tu; yaiṣāparāsannamahītale ca",
    "GE07mbh_15_u:032.013c": "bhāryā matā mādravatīsutasya; jyeṣṭhasya seyaṃ kamalāyatākṣī",
    "GE07mbh_15_u:032.014a": "iyaṃ tu niṣṭaptasuvarṇagaurī; rājño virāṭasya sutā saputrā",
    "GE07mbh_15_u:032.014c": "bhāryābhimanyor nihato raṇe yo; droṇādibhis tair viratho rathasthaiḥ",
    "GE07mbh_15_u:032.015a": "etās tu sīmantaśiroruhā yāḥ; śuklottarīyā nararājapatnyaḥ",
    "GE07mbh_15_u:032.015c": "rājño 'sya vṛddhasya paraṃśatākhyāḥ; snuṣā vivīrā hataputranāthāḥ",
    "GE07mbh_15_u:032.016a": "etā yathāmukhyam udāhṛtā vo; brāhmaṇyabhāvād ṛjubuddhisattvāḥ",
    "GE07mbh_15_u:032.016c": "sarvā bhavadbhiḥ paripṛcchyamānā; narendrapatnyaḥ suviśuddhasattvāḥ",
    "GE07mbh_15_u:032.017a": "evaṃ sa rājā kuruvṛddhavaryaḥ; samāgatas tair naradevaputraiḥ",
    "GE07mbh_15_u:032.017c": "papraccha sarvān kuśalaṃ tadānīṃ; gateṣu sarveṣv atha tāpaseṣu",
    "GE07mbh_15_u:032.018a": "yodheṣu cāpy āśramamaṇḍalaṃ taṃ; muktvā niviṣṭeṣu vimucya patram",
    "GE07mbh_15_u:032.018c": "strīvṛddhabāle ca susaṃniviṣṭe; yathārhataḥ kuśalaṃ paryapṛcchat",
    "GE07mbh_15_u:033.001": "dhṛtarāṣṭra uvāca",
    "GE07mbh_15_u:033.001a": "yudhiṣṭhira mahābāho kaccit tāta kuśaly asi",
    "GE07mbh_15_u:033.001c": "sahito bhrātṛbhiḥ sarvaiḥ paurajānapadais tathā",
    "GE07mbh_15_u:033.002a": "ye ca tvām upajīvanti kaccit te 'pi nirāmayāḥ",
    "GE07mbh_15_u:033.002c": "sacivā bhṛtyavargāś ca guravaś caiva te vibho",
    "GE07mbh_15_u:033.002d-0052_01": "kaccit te 'pi nirātaṅkā vasanti viṣaye tava",
    "GE07mbh_15_u:033.003a": "kaccid vartasi paurāṇīṃ vṛttiṃ rājarṣisevitām",
    "GE07mbh_15_u:033.003c": "kaccid dāyān anucchidya kośas te 'bhiprapūryate",
    "GE07mbh_15_u:033.004a": "arimadhyasthamitreṣu vartase cānurūpataḥ",
    "GE07mbh_15_u:033.004c": "brāhmaṇān agrahārair vā yathāvad anupaśyasi",
    "GE07mbh_15_u:033.005a": "kaccit te parituṣyanti śīlena bharatarṣabha",
    "GE07mbh_15_u:033.005c": "śatravo guravaḥ paurā bhṛtyā vā svajano 'pi vā",
    "GE07mbh_15_u:033.006a": "kaccid yajasi rājendra śraddhāvān pitṛdevatāḥ",
    "GE07mbh_15_u:033.006c": "atithīṃś cānnapānena kaccid arcasi bhārata",
    "GE07mbh_15_u:033.007a": "kaccic ca viṣaye viprāḥ svakarmaniratās tava",
    "GE07mbh_15_u:033.007c": "kṣatriyā vaiśyavargā vā śūdrā vāpi kuṭumbinaḥ",
    "GE07mbh_15_u:033.007d-0053_01": "sarve te āśramā varṇā dharmasthā ye ca vittamāḥ",
    "GE07mbh_15_u:033.008a": "kaccit strībālavṛddhaṃ te na śocati na yācate",
    "GE07mbh_15_u:033.008c": "jāmayaḥ pūjitāḥ kaccit tava gehe nararṣabha",
    "GE07mbh_15_u:033.009a": "kaccid rājarṣivaṃśo 'yaṃ tvām āsādya mahīpatim",
    "GE07mbh_15_u:033.009c": "yathocitaṃ mahārāja yaśasā nāvasīdati",
    "GE07mbh_15_u:033.010": "vaiśaṃpāyana uvāca",
    "GE07mbh_15_u:033.010a": "ity evaṃvādinaṃ taṃ sa nyāyavit pratyabhāṣata",
    "GE07mbh_15_u:033.010c": "kuśalapraśnasaṃyuktaṃ kuśalo vākyakarmaṇi",
    "GE07mbh_15_u:033.011a": "kaccit te vardhate rājaṃs tapo mandaśramasya te",
    "GE07mbh_15_u:033.011c": "api me jananī ceyaṃ śuśrūṣur vigataklamā",
    "GE07mbh_15_u:033.011e": "apy asyāḥ saphalo rājan vanavāso bhaviṣyati",
    "GE07mbh_15_u:033.012a": "iyaṃ ca mātā jyeṣṭhā me vītavātādhvakarśitā",
    "GE07mbh_15_u:033.012c": "ghoreṇa tapasā yuktā devī kaccin na śocati",
    "GE07mbh_15_u:033.013a": "hatān putrān mahāvīryān kṣatradharmaparāyaṇān",
    "GE07mbh_15_u:033.013c": "nāpadhyāyati vā kaccid asmān pāpakṛtaḥ sadā",
    "GE07mbh_15_u:033.014a": "kva cāsau viduro rājan nainaṃ paśyāmahe vayam",
    "GE07mbh_15_u:033.014c": "saṃjayaḥ kuśalī cāyaṃ kaccin nu tapasi sthitaḥ",
    "GE07mbh_15_u:033.015a": "ity uktaḥ pratyuvācedaṃ dhṛtarāṣṭro janādhipam",
    "GE07mbh_15_u:033.015c": "kuśalī viduraḥ putra tapo ghoraṃ samāsthitaḥ",
    "GE07mbh_15_u:033.016a": "vāyubhakṣo nirāhāraḥ kṛśo dhamanisaṃtataḥ",
    "GE07mbh_15_u:033.016c": "kadā cid dṛśyate vipraiḥ śūnye 'smin kānane kva cit",
    "GE07mbh_15_u:033.017a": "ity evaṃ vadatas tasya jaṭī vīṭāmukhaḥ kṛśaḥ",
    "GE07mbh_15_u:033.017a-0054_01": "**** **** dhṛtarāṣṭrasya dhīmataḥ",
    "GE07mbh_15_u:033.017a-0054_02": "jagāma sa vanaṃ rājā dharmarājo yudhiṣṭhiraḥ",
    "GE07mbh_15_u:033.017a-0054_03": "dṛśyate viduras tatra",
    "GE07mbh_15_u:033.017c": "digvāsā maladigdhāṅgo vanareṇusamukṣitaḥ",
    "GE07mbh_15_u:033.018a": "dūrād ālakṣitaḥ kṣattā tatrākhyāto mahīpateḥ",
    "GE07mbh_15_u:033.018b-0055_01": "viduras tv eṣa dharmātmā janaṃ dṛṣṭvā nivartate",
    "GE07mbh_15_u:033.018b-0056_01": "tūṣṇīṃ gacchantam ekāgre viduraṃ samudaikṣata",
    "GE07mbh_15_u:033.018c": "nivartamānaḥ sahasā janaṃ dṛṣṭvāśramaṃ prati",
    "GE07mbh_15_u:033.019a": "tam anvadhāvan nṛpatir eka eva yudhiṣṭhiraḥ",
    "GE07mbh_15_u:033.019c": "praviśantaṃ vanaṃ ghoraṃ lakṣyālakṣyaṃ kva cit kva cit",
    "GE07mbh_15_u:033.020a": "bho bho vidura rājāhaṃ dayitas te yudhiṣṭhiraḥ",
    "GE07mbh_15_u:033.020c": "iti bruvan narapatis taṃ yatnād abhyadhāvata",
    "GE07mbh_15_u:033.021a": "tato vivikta ekānte tasthau buddhimatāṃ varaḥ",
    "GE07mbh_15_u:033.021c": "viduro vṛkṣam āśritya kaṃ cit tatra vanāntare",
    "GE07mbh_15_u:033.022a": "taṃ rājā kṣīṇabhūyiṣṭham ākṛtīmātrasūcitam",
    "GE07mbh_15_u:033.022c": "abhijajñe mahābuddhiṃ mahābuddhir yudhiṣṭhiraḥ",
    "GE07mbh_15_u:033.023a": "yudhiṣṭhiro 'ham asmīti vākyam uktvāgrataḥ sthitaḥ",
    "GE07mbh_15_u:033.023c": "vidurasyāśrave rājā sa ca pratyāha saṃjñayā",
    "GE07mbh_15_u:033.024a": "tataḥ so 'nimiṣo bhūtvā rājānaṃ samudaikṣata",
    "GE07mbh_15_u:033.024c": "saṃyojya viduras tasmin dṛṣṭiṃ dṛṣṭyā samāhitaḥ",
    "GE07mbh_15_u:033.025a": "viveśa viduro dhīmān gātrair gātrāṇi caiva ha",
    "GE07mbh_15_u:033.025c": "prāṇān prāṇeṣu ca dadhad indriyāṇīndriyeṣu ca",
    "GE07mbh_15_u:033.026a": "sa yogabalam āsthāya viveśa nṛpates tanum",
    "GE07mbh_15_u:033.026c": "viduro dharmarājasya tejasā prajvalann iva",
    "GE07mbh_15_u:033.027a": "vidurasya śarīraṃ tat tathaiva stabdhalocanam",
    "GE07mbh_15_u:033.027c": "vṛkṣāśritaṃ tadā rājā dadarśa gatacetanam",
    "GE07mbh_15_u:033.028a": "balavantaṃ tathātmānaṃ mene bahuguṇaṃ tadā",
    "GE07mbh_15_u:033.028c": "dharmarājo mahātejās tac ca sasmāra pāṇḍavaḥ",
    "GE07mbh_15_u:033.029a": "paurāṇam ātmanaḥ sarvaṃ vidyāvān sa viśāṃ pate",
    "GE07mbh_15_u:033.029c": "yogadharmaṃ mahātejā vyāsena kathitaṃ yathā",
    "GE07mbh_15_u:033.030a": "dharmarājas tu tatrainaṃ saṃcaskārayiṣus tadā",
    "GE07mbh_15_u:033.030c": "dagdhukāmo 'bhavad vidvān atha vai vāg abhāṣata",
    "GE07mbh_15_u:033.031a": "bho bho rājan na dagdhavyam etad vidurasaṃjñakam",
    "GE07mbh_15_u:033.031c": "kalevaram ihaitat te dharma eṣa sanātanaḥ",
    "GE07mbh_15_u:033.031d-0057_01": "na dagdhavyo na dagdhavya eṣa rājan mahātapāḥ",
    "GE07mbh_15_u:033.031d-0057_02": "jñānadagdhasya dehasya punardāho na vidyate",
    "GE07mbh_15_u:033.032a": "lokāḥ saṃtānakā nāma bhaviṣyanty asya pārthiva",
    "GE07mbh_15_u:033.032c": "yatidharmam avāpto 'sau naiva śocyaḥ paraṃtapa",
    "GE07mbh_15_u:033.033a": "ity ukto dharmarājaḥ sa vinivṛtya tataḥ punaḥ",
    "GE07mbh_15_u:033.033c": "rājño vaicitravīryasya tat sarvaṃ pratyavedayat",
    "GE07mbh_15_u:033.034a": "tataḥ sa rājā dyutimān sa ca sarvo janas tadā",
    "GE07mbh_15_u:033.034c": "bhīmasenādayaś caiva paraṃ vismayam āgatāḥ",
    "GE07mbh_15_u:033.035a": "tac chrutvā prītimān rājā bhūtvā dharmajam abravīt",
    "GE07mbh_15_u:033.035b-0058_01": "atha rājābravīd vṛddhaḥ kururājo yudhiṣṭhiram",
    "GE07mbh_15_u:033.035c": "āpo mūlaṃ phalaṃ caiva mamedaṃ pratigṛhyatām",
    "GE07mbh_15_u:033.036a": "yadanno hi naro rājaṃs tadanno 'syātithiḥ smṛtaḥ",
    "GE07mbh_15_u:033.036c": "ity uktaḥ sa tathety eva prāha dharmātmajo nṛpam",
    "GE07mbh_15_u:033.036e": "phalaṃ mūlaṃ ca bubhuje rājñā dattaṃ sahānujaḥ",
    "GE07mbh_15_u:033.037a": "tatas te vṛkṣamūleṣu kṛtavāsaparigrahāḥ",
    "GE07mbh_15_u:033.037c": "tāṃ rātriṃ nyavasan sarve phalamūlajalāśanāḥ",
    "GE07mbh_15_u:034.001": "vaiśaṃpāyana uvāca",
    "GE07mbh_15_u:034.001a": "evaṃ sā rajanī teṣām āśrame puṇyakarmaṇām",
    "GE07mbh_15_u:034.001c": "śivā nakṣatrasaṃpannā sā vyatīyāya bhārata",
    "GE07mbh_15_u:034.002a": "tatra tatra kathāś cāsaṃs teṣāṃ dharmārthalakṣaṇāḥ",
    "GE07mbh_15_u:034.002c": "vicitrapadasaṃcārā nānāśrutibhir anvitāḥ",
    "GE07mbh_15_u:034.003a": "pāṇḍavās tv abhito mātur dharaṇyāṃ suṣupus tadā",
    "GE07mbh_15_u:034.003c": "utsṛjya sumahārhāṇi śayanāni narādhipa",
    "GE07mbh_15_u:034.004a": "yadāhāro 'bhavad rājā dhṛtarāṣṭro mahāmanāḥ",
    "GE07mbh_15_u:034.004c": "tadāhārā nṛvīrās te nyavasaṃs tāṃ niśāṃ tadā",
    "GE07mbh_15_u:034.005a": "vyatītāyāṃ tu śarvaryāṃ kṛtapūrvāhṇikakriyaḥ",
    "GE07mbh_15_u:034.005c": "bhrātṛbhiḥ saha kaunteyo dadarśāśramamaṇḍalam",
    "GE07mbh_15_u:034.006a": "sāntaḥpuraparīvāraḥ sabhṛtyaḥ sapurohitaḥ",
    "GE07mbh_15_u:034.006c": "yathāsukhaṃ yathoddeśaṃ dhṛtarāṣṭrābhyanujñayā",
    "GE07mbh_15_u:034.007a": "dadarśa tatra vedīś ca saṃprajvalitapāvakāḥ",
    "GE07mbh_15_u:034.007c": "kṛtābhiṣekair munibhir hutāgnibhir upasthitāḥ",
    "GE07mbh_15_u:034.008a": "vāneyapuṣpanikarair ājyadhūmodgamair api",
    "GE07mbh_15_u:034.008c": "brāhmeṇa vapuṣā yuktā yuktā munigaṇaiś ca tāḥ",
    "GE07mbh_15_u:034.009a": "mṛgayūthair anudvignais tatra tatra samāśritaiḥ",
    "GE07mbh_15_u:034.009c": "aśaṅkitaiḥ pakṣigaṇaiḥ pragītair iva ca prabho",
    "GE07mbh_15_u:034.010a": "kekābhir nīlakaṇṭhānāṃ dātyūhānāṃ ca kūjitaiḥ",
    "GE07mbh_15_u:034.010c": "kokilānāṃ ca kuharaiḥ śubhaiḥ śrutimanoharaiḥ",
    "GE07mbh_15_u:034.011a": "prādhītadvijaghoṣaiś ca kva cit kva cid alaṃkṛtam",
    "GE07mbh_15_u:034.011c": "phalamūlasamudvāhair mahadbhiś copaśobhitam",
    "GE07mbh_15_u:034.012a": "tataḥ sa rājā pradadau tāpasārtham upāhṛtān",
    "GE07mbh_15_u:034.012c": "kalaśān kāñcanān rājaṃs tathaivaudumbarān api",
    "GE07mbh_15_u:034.013a": "ajināni praveṇīś ca sruksruvaṃ ca mahīpatiḥ",
    "GE07mbh_15_u:034.013c": "kamaṇḍalūṃs tathā sthālīḥ piṭharāṇi ca bhārata",
    "GE07mbh_15_u:034.014a": "bhājanāni ca lauhāni pātrīś ca vividhā nṛpa",
    "GE07mbh_15_u:034.014c": "yad yad icchati yāvac ca yad anyad api kāṅkṣitam",
    "GE07mbh_15_u:034.014d-0059_01": "tat sarvaṃ pradadau rājā kuntīputro yudhiṣṭhiraḥ",
    "GE07mbh_15_u:034.015a": "evaṃ sa rājā dharmātmā parītyāśramamaṇḍalam",
    "GE07mbh_15_u:034.015c": "vasu viśrāṇya tat sarvaṃ punar āyān mahīpatiḥ",
    "GE07mbh_15_u:034.016a": "kṛtāhnikaṃ ca rājānaṃ dhṛtarāṣṭraṃ manīṣiṇam",
    "GE07mbh_15_u:034.016c": "dadarśāsīnam avyagraṃ gāndhārīsahitaṃ tadā",
    "GE07mbh_15_u:034.017a": "mātaraṃ cāvidūrasthāṃ śiṣyavat praṇatāṃ sthitām",
    "GE07mbh_15_u:034.017c": "kuntīṃ dadarśa dharmātmā satataṃ dharmacāriṇīm",
    "GE07mbh_15_u:034.018a": "sa tam abhyarcya rājānaṃ nāma saṃśrāvya cātmanaḥ",
    "GE07mbh_15_u:034.018c": "niṣīdety abhyanujñāto bṛsyām upaviveśa ha",
    "GE07mbh_15_u:034.019a": "bhīmasenādayaś caiva pāṇḍavāḥ kauravarṣabham",
    "GE07mbh_15_u:034.019c": "abhivādyopasaṃgṛhya niṣeduḥ pārthivājñayā",
    "GE07mbh_15_u:034.020a": "sa taiḥ parivṛto rājā śuśubhe 'tīva kauravaḥ",
    "GE07mbh_15_u:034.020c": "bibhrad brāhmīṃ śriyaṃ dīptāṃ devair iva bṛhaspatiḥ",
    "GE07mbh_15_u:034.021a": "tathā teṣūpaviṣṭeṣu samājagmur maharṣayaḥ",
    "GE07mbh_15_u:034.021c": "śatayūpaprabhṛtayaḥ kurukṣetranivāsinaḥ",
    "GE07mbh_15_u:034.022a": "vyāsaś ca bhagavān vipro devarṣigaṇapūjitaḥ",
    "GE07mbh_15_u:034.022c": "vṛtaḥ śiṣyair mahātejā darśayām āsa taṃ nṛpam",
    "GE07mbh_15_u:034.023a": "tataḥ sa rājā kauravyaḥ kuntīputraś ca vīryavān",
    "GE07mbh_15_u:034.023c": "bhīmasenādayaś caiva samutthāyābhyapūjayan",
    "GE07mbh_15_u:034.024a": "samāgatas tato vyāsaḥ śatayūpādibhir vṛtaḥ",
    "GE07mbh_15_u:034.024c": "dhṛtarāṣṭraṃ mahīpālam āsyatām ity abhāṣata",
    "GE07mbh_15_u:034.025a": "navaṃ tu viṣṭaraṃ kauśyaṃ kṛṣṇājinakuśottaram",
    "GE07mbh_15_u:034.025c": "pratipede tadā vyāsas tadartham upakalpitam",
    "GE07mbh_15_u:034.026a": "te ca sarve dvijaśreṣṭhā viṣṭareṣu samantataḥ",
    "GE07mbh_15_u:034.026c": "dvaipāyanābhyanujñātā niṣedur vipulaujasaḥ",
    "GE07mbh_15_u:035.001": "vaiśaṃpāyana uvāca",
    "GE07mbh_15_u:035.001a": "tathā samupaviṣṭeṣu pāṇḍaveṣu mahātmasu",
    "GE07mbh_15_u:035.001c": "vyāsaḥ satyavatīputraḥ provācāmantrya pārthivam",
    "GE07mbh_15_u:035.002a": "dhṛtarāṣṭra mahābāho kaccit te vardhate tapaḥ",
    "GE07mbh_15_u:035.002c": "kaccin manas te prīṇāti vanavāse narādhipa",
    "GE07mbh_15_u:035.003a": "kaccid dhṛdi na te śoko rājan putravināśajaḥ",
    "GE07mbh_15_u:035.003c": "kaccij jñānāni sarvāṇi prasannāni tavānagha",
    "GE07mbh_15_u:035.004a": "kaccid buddhiṃ dṛḍhāṃ kṛtvā carasy āraṇyakaṃ vidhim",
    "GE07mbh_15_u:035.004c": "kaccid vadhūś ca gāndhārī na śokenābhibhūyate",
    "GE07mbh_15_u:035.005a": "mahāprajñā buddhimatī devī dharmārthadarśinī",
    "GE07mbh_15_u:035.005c": "āgamāpāyatattvajñā kaccid eṣā na śocati",
    "GE07mbh_15_u:035.006a": "kaccit kuntī ca rājaṃs tvāṃ śuśrūṣur anahaṃkṛtā",
    "GE07mbh_15_u:035.006c": "yā parityajya rājyaṃ svaṃ guruśuśrūṣaṇe ratā",
    "GE07mbh_15_u:035.007a": "kaccid dharmasuto rājā tvayā prītyābhinanditaḥ",
    "GE07mbh_15_u:035.007c": "bhīmārjunayamāś caiva kaccid ete 'pi sāntvitāḥ",
    "GE07mbh_15_u:035.008a": "kaccin nandasi dṛṣṭvaitān kaccit te nirmalaṃ manaḥ",
    "GE07mbh_15_u:035.008c": "kaccid viśuddhabhāvo 'si jātajñāno narādhipa",
    "GE07mbh_15_u:035.009a": "etad dhi tritayaṃ śreṣṭhaṃ sarvabhūteṣu bhārata",
    "GE07mbh_15_u:035.009c": "nirvairatā mahārāja satyam adroha eva ca",
    "GE07mbh_15_u:035.010a": "kaccit te nānutāpo 'sti vanavāsena bhārata",
    "GE07mbh_15_u:035.010c": "svadate vanyam annaṃ vā munivāsāṃsi vā vibho",
    "GE07mbh_15_u:035.011a": "viditaṃ cāpi me rājan vidurasya mahātmanaḥ",
    "GE07mbh_15_u:035.011c": "gamanaṃ vidhinā yena dharmasya sumahātmanaḥ",
    "GE07mbh_15_u:035.012a": "māṇḍavyaśāpād dhi sa vai dharmo viduratāṃ gataḥ",
    "GE07mbh_15_u:035.012c": "mahābuddhir mahāyogī mahātmā sumahāmanāḥ",
    "GE07mbh_15_u:035.013a": "bṛhaspatir vā deveṣu śukro vāpy asureṣu yaḥ",
    "GE07mbh_15_u:035.013c": "na tathā buddhisaṃpanno yathā sa puruṣarṣabhaḥ",
    "GE07mbh_15_u:035.014a": "tapobalavyayaṃ kṛtvā sumahac cirasaṃbhṛtam",
    "GE07mbh_15_u:035.014c": "māṇḍavyenarṣiṇā dharmo hy abhibhūtaḥ sanātanaḥ",
    "GE07mbh_15_u:035.015a": "niyogād brahmaṇaḥ pūrvaṃ mayā svena balena ca",
    "GE07mbh_15_u:035.015c": "vaicitravīryake kṣetre jātaḥ sa sumahāmatiḥ",
    "GE07mbh_15_u:035.016a": "bhrātā tava mahārāja devadevaḥ sanātanaḥ",
    "GE07mbh_15_u:035.016c": "dhāraṇāc chreyaso dhyānād yaṃ dharmaṃ kavayo viduḥ",
    "GE07mbh_15_u:035.017a": "satyena saṃvardhayati damena niyamena ca",
    "GE07mbh_15_u:035.017c": "ahiṃsayā ca dānena tapasā ca sanātanaḥ",
    "GE07mbh_15_u:035.018a": "yena yogabalāj jātaḥ kururājo yudhiṣṭhiraḥ",
    "GE07mbh_15_u:035.018c": "dharma ity eṣa nṛpate prājñenāmitabuddhinā",
    "GE07mbh_15_u:035.018d-0060_01": "pratyakṣaṃ pūjito yena cittasthaś cinmayo hariḥ",
    "GE07mbh_15_u:035.018d-0060_02": "śuddhāśayasya bhaktyā ca saṃbhramārādhitaḥ purā",
    "GE07mbh_15_u:035.019a": "yathā hy agnir yathā vāyur yathāpaḥ pṛthivī yathā",
    "GE07mbh_15_u:035.019c": "yathākāśaṃ tathā dharma iha cāmutra ca sthitaḥ",
    "GE07mbh_15_u:035.020a": "sarvagaś caiva kauravya sarvaṃ vyāpya carācaram",
    "GE07mbh_15_u:035.020c": "dṛśyate devadevaḥ sa siddhair nirdagdhakilbiṣaiḥ",
    "GE07mbh_15_u:035.021a": "yo hi dharmaḥ sa viduro viduro yaḥ sa pāṇḍavaḥ",
    "GE07mbh_15_u:035.021c": "sa eṣa rājan vaśyas te pāṇḍavaḥ preṣyavat sthitaḥ",
    "GE07mbh_15_u:035.022a": "praviṣṭaḥ sa svam ātmānaṃ bhrātā te buddhisattamaḥ",
    "GE07mbh_15_u:035.022c": "diṣṭyā mahātmā kaunteyaṃ mahāyogabalānvitaḥ",
    "GE07mbh_15_u:035.023a": "tvāṃ cāpi śreyasā yokṣye nacirād bharatarṣabha",
    "GE07mbh_15_u:035.023c": "saṃśayacchedanārthaṃ hi prāptaṃ māṃ viddhi putraka",
    "GE07mbh_15_u:035.024a": "na kṛtaṃ yat purā kaiś cit karma loke maharṣibhiḥ",
    "GE07mbh_15_u:035.024c": "āścaryabhūtaṃ tapasaḥ phalaṃ saṃdarśayāmi vaḥ",
    "GE07mbh_15_u:035.025a": "kim icchasi mahīpāla mattaḥ prāptum amānuṣam",
    "GE07mbh_15_u:035.025c": "draṣṭuṃ spraṣṭum atha śrotuṃ vada kartāsmi tat tathā",
    "GE07mbh_15_u:036.001": "janamejaya uvāca",
    "GE07mbh_15_u:036.001a": "vanavāsaṃ gate vipra dhṛtarāṣṭre mahīpatau",
    "GE07mbh_15_u:036.001c": "sabhārye nṛpaśārdūle vadhvā kuntyā samanvite",
    "GE07mbh_15_u:036.002a": "vidure cāpi saṃsiddhe dharmarājaṃ vyapāśrite",
    "GE07mbh_15_u:036.002c": "vasatsu pāṇḍuputreṣu sarveṣv āśramamaṇḍale",
    "GE07mbh_15_u:036.003a": "yat tad āścaryam iti vai kariṣyāmīty uvāca ha",
    "GE07mbh_15_u:036.003c": "vyāsaḥ paramatejasvī maharṣis tad vadasva me",
    "GE07mbh_15_u:036.004a": "vanavāse ca kauravyaḥ kiyantaṃ kālam acyutaḥ",
    "GE07mbh_15_u:036.004c": "yudhiṣṭhiro narapatir nyavasat sajano dvija",
    "GE07mbh_15_u:036.005a": "kimāhārāś ca te tatra sasainyā nyavasan prabho",
    "GE07mbh_15_u:036.005c": "sāntaḥpurā mahātmāna iti tad brūhi me 'nagha vaiśaṃpāyana uvāca",
    "GE07mbh_15_u:036.006-0061_01": "vanavāsagataṃ rājan dhṛtarāṣṭraṃ mahīpatim",
    "GE07mbh_15_u:036.006-0061_02": "yudhiṣṭhiro 'bhyayād draṣṭuṃ sasainyo bhrātṛbhiḥ saha",
    "GE07mbh_15_u:036.006-0061_03": "prathame divase caiṣām āpo mūlaṃ phalaṃ tathā",
    "GE07mbh_15_u:036.006-0061_04": "bhojanaṃ bhūmiśayyā ca tatrāsīd bharatarṣabha",
    "GE07mbh_15_u:036.006a": "te 'nujñātās tadā rājan kururājena pāṇḍavāḥ",
    "GE07mbh_15_u:036.006c": "vividhāny annapānāni viśrāmyānubhavanti te",
    "GE07mbh_15_u:036.007a": "māsam ekaṃ vijahrus te sasainyāntaḥpurā vane",
    "GE07mbh_15_u:036.007c": "atha tatrāgamad vyāso yathoktaṃ te mayānagha",
    "GE07mbh_15_u:036.008a": "tathā tu teṣāṃ sarveṣāṃ kathābhir nṛpasaṃnidhau",
    "GE07mbh_15_u:036.008c": "vyāsam anvāsatāṃ rājann ājagmur munayo 'pare",
    "GE07mbh_15_u:036.009a": "nāradaḥ parvataś caiva devalaś ca mahātapāḥ",
    "GE07mbh_15_u:036.009c": "viśvāvasus tumburuś ca citrasenaś ca bhārata",
    "GE07mbh_15_u:036.010a": "teṣām api yathānyāyaṃ pūjāṃ cakre mahāmanāḥ",
    "GE07mbh_15_u:036.010c": "dhṛtarāṣṭrābhyanujñātaḥ kururājo yudhiṣṭhiraḥ",
    "GE07mbh_15_u:036.011a": "niṣedus te tataḥ sarve pūjāṃ prāpya yudhiṣṭhirāt",
    "GE07mbh_15_u:036.011c": "āsaneṣv atha puṇyeṣu barhiṣkeṣu vareṣu ca",
    "GE07mbh_15_u:036.012a": "teṣu tatropaviṣṭeṣu sa tu rājā mahāmatiḥ",
    "GE07mbh_15_u:036.012c": "pāṇḍuputraiḥ parivṛto niṣasāda kurūdvahaḥ",
    "GE07mbh_15_u:036.013a": "gāndhārī caiva kuntī ca draupadī sātvatī tathā",
    "GE07mbh_15_u:036.013c": "striyaś cānyās tathānyābhiḥ sahopaviviśus tataḥ",
    "GE07mbh_15_u:036.014a": "teṣāṃ tatra kathā divyā dharmiṣṭhāś cābhavan nṛpa",
    "GE07mbh_15_u:036.014c": "ṛṣīṇāṃ ca purāṇānāṃ devāsuravimiśritāḥ",
    "GE07mbh_15_u:036.015a": "tataḥ kathānte vyāsas taṃ prajñācakṣuṣam īśvaram",
    "GE07mbh_15_u:036.015c": "provāca vadatāṃ śreṣṭhaḥ punar eva sa tad vacaḥ",
    "GE07mbh_15_u:036.015e": "prīyamāṇo mahātejāḥ sarvavedavidāṃ varaḥ",
    "GE07mbh_15_u:036.016a": "viditaṃ mama rājendra yat te hṛdi vivakṣitam",
    "GE07mbh_15_u:036.016c": "dahyamānasya śokena tava putrakṛtena vai",
    "GE07mbh_15_u:036.017a": "gāndhāryāś caiva yad duḥkhaṃ hṛdi tiṣṭhati pārthiva",
    "GE07mbh_15_u:036.017c": "kuntyāś ca yan mahārāja draupadyāś ca hṛdi sthitam",
    "GE07mbh_15_u:036.018a": "yac ca dhārayate tīvraṃ duḥkhaṃ putravināśajam",
    "GE07mbh_15_u:036.018c": "subhadrā kṛṣṇabhaginī tac cāpi viditaṃ mama",
    "GE07mbh_15_u:036.019a": "śrutvā samāgamam imaṃ sarveṣāṃ vas tato nṛpa",
    "GE07mbh_15_u:036.019c": "saṃśayacchedanāyāhaṃ prāptaḥ kauravanandana",
    "GE07mbh_15_u:036.019d-0062_01": "prāpto 'smi kuruśārdūla saṃśayacchedanāya vaḥ",
    "GE07mbh_15_u:036.020a": "ime ca devagandharvāḥ sarve caiva maharṣayaḥ",
    "GE07mbh_15_u:036.020c": "paśyantu tapaso vīryam adya me cirasaṃbhṛtam",
    "GE07mbh_15_u:036.021a": "tad ucyatāṃ mahābāho kaṃ kāmaṃ pradiśāmi te",
    "GE07mbh_15_u:036.021c": "pravaṇo 'smi varaṃ dātuṃ paśya me tapaso balam",
    "GE07mbh_15_u:036.022a": "evam uktaḥ sa rājendro vyāsenāmitabuddhinā",
    "GE07mbh_15_u:036.022c": "muhūrtam iva saṃcintya",
    "GE07mbh_15_u:036.023a": "dhanyo 'smy anugṛhīto 'smi saphalaṃ jīvitaṃ ca me",
    "GE07mbh_15_u:036.023c": "yan me samāgamo 'dyeha bhavadbhiḥ saha sādhubhiḥ",
    "GE07mbh_15_u:036.024a": "adya cāpy avagacchāmi gatim iṣṭām ihātmanaḥ",
    "GE07mbh_15_u:036.024c": "bhavadbhir brahmakalpair yat sameto 'haṃ tapodhanāḥ",
    "GE07mbh_15_u:036.025a": "darśanād eva bhavatāṃ pūto 'haṃ nātra saṃśayaḥ",
    "GE07mbh_15_u:036.025c": "vidyate na bhayaṃ cāpi paralokān mamānaghāḥ",
    "GE07mbh_15_u:036.026a": "kiṃ tu tasya sudurbuddher mandasyāpanayair bhṛśam",
    "GE07mbh_15_u:036.026c": "dūyate me mano nityaṃ smarataḥ putragṛddhinaḥ",
    "GE07mbh_15_u:036.027a": "apāpāḥ pāṇḍavā yena nikṛtāḥ pāpabuddhinā",
    "GE07mbh_15_u:036.027c": "ghātitā pṛthivī ceyaṃ sahasā sanaradvipā",
    "GE07mbh_15_u:036.028a": "rājānaś ca mahātmāno nānājanapadeśvarāḥ",
    "GE07mbh_15_u:036.028c": "āgamya mama putrārthe sarve mṛtyuvaśaṃ gatāḥ",
    "GE07mbh_15_u:036.029a": "ye te putrāṃś ca dārāś ca prāṇāṃś ca manasaḥ priyān",
    "GE07mbh_15_u:036.029b-0063_01": "bhogāṃś ca vividhāṃs tāta iṣṭāpūrtāṃs tathaiva ca",
    "GE07mbh_15_u:036.029c": "parityajya gatāḥ śūrāḥ pretarājaniveśanam",
    "GE07mbh_15_u:036.030a": "kā nu teṣāṃ gatir brahman mitrārthe ye hatā mṛdhe",
    "GE07mbh_15_u:036.030c": "tathaiva putrapautrāṇāṃ mama ye nihatā yudhi",
    "GE07mbh_15_u:036.031a": "dūyate me mano 'bhīkṣṇaṃ ghātayitvā mahābalam",
    "GE07mbh_15_u:036.031c": "bhīṣmaṃ śāṃtanavaṃ vṛddhaṃ droṇaṃ ca dvijasattamam",
    "GE07mbh_15_u:036.032a": "mama putreṇa mūḍhena pāpena suhṛdadviṣā",
    "GE07mbh_15_u:036.032c": "kṣayaṃ nītaṃ kulaṃ dīptaṃ pṛthivīrājyam icchatā",
    "GE07mbh_15_u:036.033a": "etat sarvam anusmṛtya dahyamāno divāniśam",
    "GE07mbh_15_u:036.033c": "na śāntim adhigacchāmi",
    "GE07mbh_15_u:036.033e": "iti me cintayānasya pitaḥ śarma na vidyate",
    "GE07mbh_15_u:037.001": "vaiśaṃpāyana uvāca",
    "GE07mbh_15_u:037.001a": "tac chrutvā vividhaṃ tasya rājarṣeḥ paridevitam",
    "GE07mbh_15_u:037.001c": "punar navīkṛtaḥ śoko gāndhāryā janamejaya",
    "GE07mbh_15_u:037.002a": "kuntyā drupadaputryāś ca subhadrāyās tathaiva ca",
    "GE07mbh_15_u:037.002c": "tāsāṃ ca varanārīṇāṃ vadhūnāṃ kauravasya ha",
    "GE07mbh_15_u:037.003a": "putraśokasamāviṣṭā gāndhārī tv idam abravīt",
    "GE07mbh_15_u:037.003c": "śvaśuraṃ baddhanayanā devī prāñjalir utthitā",
    "GE07mbh_15_u:037.003d-0064_01": "lokāntaragatān putrān ayaṃ kāṅkṣati mānada",
    "GE07mbh_15_u:037.003d-0064_02": "tac cāsya mānasaṃ jñātaṃ bhagavaṃs tapasā tvayā",
    "GE07mbh_15_u:037.004a": "ṣoḍaśemāni varṣāṇi gatāni munipuṃgava",
    "GE07mbh_15_u:037.004c": "asya rājño hatān putrāñ śocato na śamo vibho",
    "GE07mbh_15_u:037.005a": "putraśokasamāviṣṭo niḥśvasan hy eṣa bhūmipaḥ",
    "GE07mbh_15_u:037.005c": "na śete vasatīḥ sarvā dhṛtarāṣṭro mahāmune",
    "GE07mbh_15_u:037.006a": "lokān anyān samartho 'si sraṣṭuṃ sarvāṃs tapobalāt",
    "GE07mbh_15_u:037.006c": "kim u lokāntaragatān rājño darśayituṃ sutān",
    "GE07mbh_15_u:037.007a": "iyaṃ ca draupadī kṛṣṇā hatajñātisutā bhṛśam",
    "GE07mbh_15_u:037.007c": "śocaty atīva sādhvī te snuṣāṇāṃ dayitā snuṣā",
    "GE07mbh_15_u:037.008a": "tathā kṛṣṇasya bhaginī subhadrā bhadrabhāṣiṇī",
    "GE07mbh_15_u:037.008c": "saubhadravadhasaṃtaptā bhṛśaṃ śocati bhāminī",
    "GE07mbh_15_u:037.009a": "iyaṃ ca bhūriśravaso bhāryā paramaduḥkhitā",
    "GE07mbh_15_u:037.009c": "bhartṛvyasanaśokārtā na śete vasatīḥ prabho",
    "GE07mbh_15_u:037.010a": "yasyās tu śvaśuro dhīmān bāhlīkaḥ sa kurūdvahaḥ",
    "GE07mbh_15_u:037.010c": "nihataḥ somadattaś ca pitrā saha mahāraṇe",
    "GE07mbh_15_u:037.011a": "śrīmac cāsya mahābuddheḥ saṃgrāmeṣv apalāyinaḥ",
    "GE07mbh_15_u:037.011c": "putrasya te putraśataṃ nihataṃ yad raṇājire",
    "GE07mbh_15_u:037.012a": "tasya bhāryāśatam idaṃ putraśokasamāhatam",
    "GE07mbh_15_u:037.012c": "punaḥ punar vardhayānaṃ śokaṃ rājño mamaiva ca",
    "GE07mbh_15_u:037.012e": "tenārambheṇa mahatā mām upāste mahāmune",
    "GE07mbh_15_u:037.013a": "ye ca śūrā mahātmānaḥ śvaśurā me mahārathāḥ",
    "GE07mbh_15_u:037.013c": "somadattaprabhṛtayaḥ kā nu teṣāṃ gatiḥ prabho",
    "GE07mbh_15_u:037.014a": "tava prasādād bhagavan viśoko 'yaṃ mahīpatiḥ",
    "GE07mbh_15_u:037.014c": "kuryāt kālam ahaṃ caiva kuntī ceyaṃ vadhūs tava",
    "GE07mbh_15_u:037.015a": "ity uktavatyāṃ gāndhāryāṃ kuntī vratakṛśānanā",
    "GE07mbh_15_u:037.015c": "pracchannajātaṃ putraṃ taṃ sasmārādityasaṃbhavam",
    "GE07mbh_15_u:037.016a": "tām ṛṣir varado vyāso dūraśravaṇadarśanaḥ",
    "GE07mbh_15_u:037.016c": "apaśyad duḥkhitāṃ devīṃ mātaraṃ savyasācinaḥ",
    "GE07mbh_15_u:037.017a": "tām uvāca tato vyāso yat te kāryaṃ vivakṣitam",
    "GE07mbh_15_u:037.017c": "tad brūhi tvaṃ mahāprājñe yat te manasi vartate",
    "GE07mbh_15_u:037.018a": "tataḥ kuntī śvaśurayoḥ praṇamya śirasā tadā",
    "GE07mbh_15_u:037.018c": "uvāca vākyaṃ savrīḍaṃ vivṛṇvānā purātanam",
    "GE07mbh_15_u:038.001": "kunty uvāca",
    "GE07mbh_15_u:038.001a": "bhagavañ śvaśuro me 'si daivatasyāpi daivatam",
    "GE07mbh_15_u:038.001c": "sa me devātidevas tvaṃ śṛṇu satyāṃ giraṃ mama",
    "GE07mbh_15_u:038.002a": "tapasvī kopano vipro durvāsā nāma me pituḥ",
    "GE07mbh_15_u:038.002c": "bhikṣām upāgato bhoktuṃ tam ahaṃ paryatoṣayam",
    "GE07mbh_15_u:038.003a": "śaucena tv āgasas tyāgaiḥ śuddhena manasā tathā",
    "GE07mbh_15_u:038.003c": "kopasthāneṣv api mahatsv akupyaṃ na kadā cana",
    "GE07mbh_15_u:038.004a": "sa me varam adāt prītaḥ kṛtam ity aham abruvam",
    "GE07mbh_15_u:038.004b-0065_01": "sa prīto varado me 'bhūt kṛtakṛtyo mahāmuniḥ",
    "GE07mbh_15_u:038.004c": "avaśyaṃ te grahītavyam iti māṃ so 'bravīd vacaḥ",
    "GE07mbh_15_u:038.004d-0066_01": "tam ahaṃ bhayasaṃvignā yāce sānunayaṃ dvijam",
    "GE07mbh_15_u:038.005a": "tataḥ śāpabhayād vipram avocaṃ punar eva tam",
    "GE07mbh_15_u:038.005c": "evam astv iti ca prāha punar eva sa māṃ dvijaḥ",
    "GE07mbh_15_u:038.006a": "dharmasya jananī bhadre bhavitrī tvaṃ varānane",
    "GE07mbh_15_u:038.006c": "vaśe sthāsyanti te devā yāṃs tvam āvāhayiṣyasi",
    "GE07mbh_15_u:038.007a": "ity uktvāntarhito vipras tato 'haṃ vismitābhavam",
    "GE07mbh_15_u:038.007c": "na ca sarvāsv avasthāsu smṛtir me vipraṇaśyati",
    "GE07mbh_15_u:038.008a": "atha harmyatalasthāhaṃ ravim udyantam īkṣatī",
    "GE07mbh_15_u:038.008c": "saṃsmṛtya tad ṛṣer vākyaṃ spṛhayantī divākaram",
    "GE07mbh_15_u:038.008e": "sthitāhaṃ bālabhāvena tatra doṣam abudhyatī",
    "GE07mbh_15_u:038.009a": "atha devaḥ sahasrāṃśur matsamīpagato 'bhavat",
    "GE07mbh_15_u:038.009c": "dvidhā kṛtvātmano dehaṃ bhūmau ca gagane 'pi ca",
    "GE07mbh_15_u:038.009e": "tatāpa lokān ekena dvitīyenāgamac ca mām",
    "GE07mbh_15_u:038.010a": "sa mām uvāca vepantīṃ varaṃ matto vṛṇīṣva ha",
    "GE07mbh_15_u:038.010c": "gamyatām iti taṃ cāhaṃ praṇamya śirasāvadam",
    "GE07mbh_15_u:038.011a": "sa mām uvāca tigmāṃśur vṛthāhvānaṃ na te kṣamam",
    "GE07mbh_15_u:038.011c": "dhakṣyāmi tvāṃ ca vipraṃ ca yena datto varas tava",
    "GE07mbh_15_u:038.012a": "tam ahaṃ rakṣatī vipraṃ śāpād anaparādhinam",
    "GE07mbh_15_u:038.012c": "putro me tvatsamo deva bhaved iti tato 'bruvam",
    "GE07mbh_15_u:038.013a": "tato māṃ tejasāviśya mohayitvā ca bhānumān",
    "GE07mbh_15_u:038.013c": "uvāca bhavitā putras tavety abhyagamad divam",
    "GE07mbh_15_u:038.014a": "tato 'ham antarbhavane pitur vṛttāntarakṣiṇī",
    "GE07mbh_15_u:038.014c": "gūḍhotpannaṃ sutaṃ bālaṃ jale karṇam avāsṛjam",
    "GE07mbh_15_u:038.015a": "nūnaṃ tasyaiva devasya prasādāt punar eva tu",
    "GE07mbh_15_u:038.015c": "kanyāham abhavaṃ vipra yathā prāha sa mām ṛṣiḥ",
    "GE07mbh_15_u:038.016a": "sa mayā mūḍhayā putro jñāyamāno 'py upekṣitaḥ",
    "GE07mbh_15_u:038.016c": "tan māṃ dahati viprarṣe yathā suviditaṃ tava",
    "GE07mbh_15_u:038.017a": "yadi pāpam apāpaṃ vā tad etad vivṛtaṃ mayā",
    "GE07mbh_15_u:038.017c": "tan me bhayaṃ tvaṃ bhagavan vyapanetum ihārhasi",
    "GE07mbh_15_u:038.018a": "yac cāsya rājño viditaṃ hṛdisthaṃ bhavato 'nagha",
    "GE07mbh_15_u:038.018c": "taṃ cāyaṃ labhatāṃ kāmam adyaiva munisattama",
    "GE07mbh_15_u:038.019a": "ity uktaḥ pratyuvācedaṃ vyāso vedavidāṃ varaḥ",
    "GE07mbh_15_u:038.019c": "sādhu sarvam idaṃ tathyam evam eva yathāttha mām",
    "GE07mbh_15_u:038.019d-0067_01": "sthityarthaṃ tena devena buddhis te parivartitā",
    "GE07mbh_15_u:038.020a": "aparādhaś ca te nāsti kanyābhāvaṃ gatā hy asi",
    "GE07mbh_15_u:038.020c": "devāś caiśvaryavanto vai śarīrāṇy āviśanti vai",
    "GE07mbh_15_u:038.021a": "santi devanikāyāś ca saṃkalpāj janayanti ye",
    "GE07mbh_15_u:038.021c": "vācā dṛṣṭyā tathā sparśāt saṃgharṣeṇeti pañcadhā",
    "GE07mbh_15_u:038.022a": "manuṣyadharmo daivena dharmeṇa na hi yujyate",
    "GE07mbh_15_u:038.022c": "iti kunti vyajānīhi vyetu te mānaso jvaraḥ",
    "GE07mbh_15_u:038.023a": "sarvaṃ balavatāṃ pathyaṃ sarvaṃ balavatāṃ śuci",
    "GE07mbh_15_u:038.023c": "sarvaṃ balavatāṃ dharmaḥ sarvaṃ balavatāṃ svakam",
    "GE07mbh_15_u:039.001": "vyāsa uvāca",
    "GE07mbh_15_u:039.001a": "bhadre drakṣyasi gāndhāri putrān bhrātṝn sakhīṃs tathā",
    "GE07mbh_15_u:039.001c": "vadhūś ca patibhiḥ sārdhaṃ niśi suptotthitā iva",
    "GE07mbh_15_u:039.002a": "karṇaṃ drakṣyati kuntī ca saubhadraṃ cāpi yādavī",
    "GE07mbh_15_u:039.002c": "draupadī pañca putrāṃś ca pitṝn bhrātṝṃs tathaiva ca",
    "GE07mbh_15_u:039.003a": "pūrvam evaiṣa hṛdaye vyavasāyo 'bhavan mama",
    "GE07mbh_15_u:039.003c": "yathāsmi codito rājñā bhavatyā pṛthayaiva ca",
    "GE07mbh_15_u:039.004a": "na te śocyā mahātmānaḥ sarva eva nararṣabhāḥ",
    "GE07mbh_15_u:039.004c": "kṣatradharmaparāḥ santas tathā hi nidhanaṃ gatāḥ",
    "GE07mbh_15_u:039.005a": "bhavitavyam avaśyaṃ tat surakāryam anindite",
    "GE07mbh_15_u:039.005c": "avaterus tataḥ sarve devabhāgair mahītalam",
    "GE07mbh_15_u:039.006a": "gandharvāpsarasaś caiva piśācā guhyarākṣasāḥ",
    "GE07mbh_15_u:039.006c": "tathā puṇyajanāś caiva siddhā devarṣayo 'pi ca",
    "GE07mbh_15_u:039.007a": "devāś ca dānavāś caiva tathā brahmarṣayo 'malāḥ",
    "GE07mbh_15_u:039.007c": "ta ete nidhanaṃ prāptāḥ kurukṣetre raṇājire",
    "GE07mbh_15_u:039.008a": "gandharvarājo yo dhīmān dhṛtarāṣṭra iti śrutaḥ",
    "GE07mbh_15_u:039.008c": "sa eva mānuṣe loke dhṛtarāṣṭraḥ patis tava",
    "GE07mbh_15_u:039.009a": "pāṇḍuṃ marudgaṇaṃ viddhi viśiṣṭatamam acyutam",
    "GE07mbh_15_u:039.009c": "dharmasyāṃśo 'bhavat kṣattā rājā cāyaṃ yudhiṣṭhiraḥ",
    "GE07mbh_15_u:039.010a": "kaliṃ duryodhanaṃ viddhi śakuniṃ dvāparaṃ tathā",
    "GE07mbh_15_u:039.010c": "duḥśāsanādīn viddhi tvaṃ rākṣasāñ śubhadarśane",
    "GE07mbh_15_u:039.011a": "marudgaṇād bhīmasenaṃ balavantam ariṃdamam",
    "GE07mbh_15_u:039.011c": "viddhi ca tvaṃ naram ṛṣim imaṃ pārthaṃ dhanaṃjayam",
    "GE07mbh_15_u:039.011e": "nārāyaṇaṃ hṛṣīkeśam aśvinau yamajāv ubhau",
    "GE07mbh_15_u:039.012a": "dvidhā kṛtvātmano deham ādityaṃ tapatāṃ varam",
    "GE07mbh_15_u:039.012c": "lokāṃś ca tāpayānaṃ vai viddhi karṇaṃ ca śobhane",
    "GE07mbh_15_u:039.012e": "yaś ca vairārtham udbhūtaḥ saṃgharṣajananas tathā",
    "GE07mbh_15_u:039.012f-0068_01": "taṃ karṇaṃ viddhi kalyāṇi bhāskaraṃ śubhadarśane",
    "GE07mbh_15_u:039.013a": "yaś ca pāṇḍavadāyādo hataḥ ṣaḍbhir mahārathaiḥ",
    "GE07mbh_15_u:039.013c": "sa soma iha saubhadro yogād evābhavad dvidhā",
    "GE07mbh_15_u:039.014a": "draupadyā saha saṃbhūtaṃ dhṛṣṭadyumnaṃ ca pāvakāt",
    "GE07mbh_15_u:039.014c": "agner bhāgaṃ śubhaṃ viddhi rākṣasaṃ tu śikhaṇḍinam",
    "GE07mbh_15_u:039.015a": "droṇaṃ bṛhaspater bhāgaṃ viddhi drauṇiṃ ca rudrajam",
    "GE07mbh_15_u:039.015c": "bhīṣmaṃ ca viddhi gāṅgeyaṃ vasuṃ mānuṣatāṃ gatam",
    "GE07mbh_15_u:039.015d-0069_01": "gāṅgeyo vasuvīryeṇa devo mānuṣatāṃ gataḥ",
    "GE07mbh_15_u:039.016a": "evam ete mahāprājñe devā mānuṣyam etya hi",
    "GE07mbh_15_u:039.016c": "tataḥ punar gatāḥ svargaṃ kṛte karmaṇi śobhane",
    "GE07mbh_15_u:039.017a": "yac ca vo hṛdi sarveṣāṃ duḥkham enac ciraṃ sthitam",
    "GE07mbh_15_u:039.017c": "tad adya vyapaneṣyāmi paralokakṛtād bhayāt",
    "GE07mbh_15_u:039.018a": "sarve bhavanto gacchantu nadīṃ bhāgīrathīṃ prati",
    "GE07mbh_15_u:039.018c": "tatra drakṣyatha tān sarvān ye hatāsmin raṇājire",
    "GE07mbh_15_u:039.019": "vaiśaṃpāyana uvāca",
    "GE07mbh_15_u:039.019a": "iti vyāsasya vacanaṃ śrutvā sarvo janas tadā",
    "GE07mbh_15_u:039.019c": "mahatā siṃhanādena gaṅgām abhimukho yayau",
    "GE07mbh_15_u:039.020a": "dhṛtarāṣṭraś ca sāmātyaḥ prayayau saha pāṇḍavaiḥ",
    "GE07mbh_15_u:039.020c": "sahito muniśārdūlair gandharvaiś ca samāgataiḥ",
    "GE07mbh_15_u:039.021a": "tato gaṅgāṃ samāsādya krameṇa sa janārṇavaḥ",
    "GE07mbh_15_u:039.021c": "nivāsam akarot sarvo yathāprīti yathāsukham",
    "GE07mbh_15_u:039.022a": "rājā ca pāṇḍavaiḥ sārdham iṣṭe deśe sahānugaḥ",
    "GE07mbh_15_u:039.022c": "nivāsam akarod dhīmān sastrīvṛddhapuraḥsaraḥ",
    "GE07mbh_15_u:039.023a": "jagāma tad ahaś cāpi teṣāṃ varṣaśataṃ yathā",
    "GE07mbh_15_u:039.023c": "niśāṃ pratīkṣamāṇānāṃ didṛkṣūṇāṃ mṛtān nṛpān",
    "GE07mbh_15_u:039.024a": "atha puṇyaṃ girivaram astam abhyagamad raviḥ",
    "GE07mbh_15_u:039.024c": "tataḥ kṛtābhiṣekās te naiśaṃ karma samācaran",
    "GE07mbh_15_u:040.001": "vaiśaṃpāyana uvāca",
    "GE07mbh_15_u:040.001a": "tato niśāyāṃ prāptāyāṃ kṛtasāyāhnikakriyāḥ",
    "GE07mbh_15_u:040.001c": "vyāsam abhyagaman sarve ye tatrāsan samāgatāḥ",
    "GE07mbh_15_u:040.002a": "dhṛtarāṣṭras tu dharmātmā pāṇḍavaiḥ sahitas tadā",
    "GE07mbh_15_u:040.002c": "śucir ekamanāḥ sārdham ṛṣibhis tair upāviśat",
    "GE07mbh_15_u:040.003a": "gāndhāryā saha nāryas tu sahitāḥ samupāviśan",
    "GE07mbh_15_u:040.003c": "paurajānapadaś cāpi janaḥ sarvo yathāvayaḥ",
    "GE07mbh_15_u:040.004a": "tato vyāso mahātejāḥ puṇyaṃ bhāgīrathījalam",
    "GE07mbh_15_u:040.004c": "avagāhyājuhāvātha sarvāṃl lokān mahāmuniḥ",
    "GE07mbh_15_u:040.005a": "pāṇḍavānāṃ ca ye yodhāḥ kauravāṇāṃ ca sarvaśaḥ",
    "GE07mbh_15_u:040.005c": "rājānaś ca mahābhāgā nānādeśanivāsinaḥ",
    "GE07mbh_15_u:040.005d-0070_01": "pratīkṣya tasthus te sarve teṣām āgamanaṃ prati",
    "GE07mbh_15_u:040.006a": "tataḥ sutumulaḥ śabdo jalāntar janamejaya",
    "GE07mbh_15_u:040.006c": "prādurāsīd yathā pūrvaṃ",
    "GE07mbh_15_u:040.007a": "tatas te pārthivāḥ sarve bhīṣmadroṇapurogamāḥ",
    "GE07mbh_15_u:040.007c": "sasainyāḥ salilāt tasmāt samuttasthuḥ sahasraśaḥ",
    "GE07mbh_15_u:040.008a": "virāṭadrupadau cobhau saputrau sahasainikau",
    "GE07mbh_15_u:040.008c": "draupadeyāś ca saubhadro rākṣasaś ca ghaṭotkacaḥ",
    "GE07mbh_15_u:040.009a": "karṇaduryodhanau cobhau śakuniś ca mahārathaḥ",
    "GE07mbh_15_u:040.009c": "duḥśāsanādayaś caiva dhārtarāṣṭrā mahārathāḥ",
    "GE07mbh_15_u:040.010a": "jārāsaṃdhir bhagadatto jalasaṃdhaś ca pārthivaḥ",
    "GE07mbh_15_u:040.010c": "bhūriśravāḥ śalaḥ śalyo vṛṣasenaś ca sānujaḥ",
    "GE07mbh_15_u:040.011a": "lakṣmaṇo rājaputraś ca dhṛṣṭadyumnasya cātmajāḥ",
    "GE07mbh_15_u:040.011c": "śikhaṇḍiputrāḥ sarve ca dhṛṣṭaketuś ca sānujaḥ",
    "GE07mbh_15_u:040.012a": "acalo vṛṣakaś caiva rākṣasaś cāpy alāyudhaḥ",
    "GE07mbh_15_u:040.012c": "bāhlīkaḥ somadattaś ca cekitānaś ca pārthivaḥ",
    "GE07mbh_15_u:040.013a": "ete cānye ca bahavo bahutvād ye na kīrtitāḥ",
    "GE07mbh_15_u:040.013c": "sarve bhāsuradehās te samuttasthur jalāt tataḥ",
    "GE07mbh_15_u:040.014a": "yasya vīrasya yo veṣo yo dhvajo yac ca vāhanam",
    "GE07mbh_15_u:040.014c": "tena tena vyadṛśyanta samupetā narādhipāḥ",
    "GE07mbh_15_u:040.014d-0071_01": "yad varma yat praharaṇaṃ tena tena sa dṛśyate",
    "GE07mbh_15_u:040.015a": "divyāmbaradharāḥ sarve sarve bhrājiṣṇukuṇḍalāḥ",
    "GE07mbh_15_u:040.015c": "nirvairā nirahaṃkārā vigatakrodhamanyavaḥ",
    "GE07mbh_15_u:040.016a": "gandharvair upagīyantaḥ stūyamānāś ca bandibhiḥ",
    "GE07mbh_15_u:040.016c": "divyamālyāmbaradharā vṛtāś cāpsarasāṃ gaṇaiḥ",
    "GE07mbh_15_u:040.017a": "dhṛtarāṣṭrasya ca tadā divyaṃ cakṣur narādhipa",
    "GE07mbh_15_u:040.017c": "muniḥ satyavatīputraḥ prītaḥ prādāt tapobalāt",
    "GE07mbh_15_u:040.018a": "divyajñānabalopetā gāndhārī ca yaśasvinī",
    "GE07mbh_15_u:040.018c": "dadarśa putrāṃs tān sarvān ye cānye 'pi raṇe hatāḥ",
    "GE07mbh_15_u:040.019a": "tad adbhutam acintyaṃ ca sumahad romaharṣaṇam",
    "GE07mbh_15_u:040.019c": "vismitaḥ sa janaḥ sarvo dadarśānimiṣekṣaṇaḥ",
    "GE07mbh_15_u:040.020a": "tad utsavamadodagraṃ",
    "GE07mbh_15_u:040.020c": "dadṛśe balam āyāntaṃ citraṃ paṭagataṃ yathā",
    "GE07mbh_15_u:040.021a": "dhṛtarāṣṭras tu tān sarvān paśyan divyena cakṣuṣā",
    "GE07mbh_15_u:040.021c": "mumude bharataśreṣṭha prasādāt tasya vai muneḥ",
    "GE07mbh_15_u:041.001": "vaiśaṃpāyana uvāca",
    "GE07mbh_15_u:041.001a": "tatas te bharataśreṣṭhāḥ samājagmuḥ parasparam",
    "GE07mbh_15_u:041.001c": "vigatakrodhamātsaryāḥ sarve vigatakalmaṣāḥ",
    "GE07mbh_15_u:041.002a": "vidhiṃ paramam āsthāya brahmarṣivihitaṃ śubham",
    "GE07mbh_15_u:041.002c": "saṃprītamanasaḥ sarve devaloka ivāmarāḥ",
    "GE07mbh_15_u:041.003a": "putraḥ pitrā ca mātrā ca bhāryā ca patinā saha",
    "GE07mbh_15_u:041.003c": "bhrātā bhrātrā sakhā caiva sakhyā rājan samāgatāḥ",
    "GE07mbh_15_u:041.004a": "pāṇḍavās tu maheṣvāsaṃ karṇaṃ saubhadram eva ca",
    "GE07mbh_15_u:041.004c": "saṃpraharṣāt samājagmur draupadeyāṃś ca sarvaśaḥ",
    "GE07mbh_15_u:041.004d-0072_01": "duryodhano dharmarājam abhivādyāpatad bhuvi",
    "GE07mbh_15_u:041.004d-0072_02": "gāḍhaṃ pariṣvajya suyodhanaṃ taṃ",
    "GE07mbh_15_u:041.004d-0072_03": "sabhrātṛkaṃ sahitaḥ sodaraiḥ svaiḥ",
    "GE07mbh_15_u:041.004d-0072_04": "karṇaḥ pādāv abhivādya pūrvaṃ",
    "GE07mbh_15_u:041.004d-0072_05": "bhīṣmaṃ ca sarvān abhipūjya tasthau",
    "GE07mbh_15_u:041.004d-0072_06": "dharmarājaṃ samāśliṣya bhīmaṃ ca yamajāv api",
    "GE07mbh_15_u:041.004d-0072_07": "pṛṣataṃ sodaraṃ jiṣṇuṃ sugāḍhaṃ pariṣasvaje",
    "GE07mbh_15_u:041.004d-0072_08": "draupadīṃ ca subhadrāṃ ca saubhadro mahiṣīṃ svakām",
    "GE07mbh_15_u:041.004d-0072_09": "samāśvāsya sthito vīraḥ paśyan putraṃ parikṣitam",
    "GE07mbh_15_u:041.005a": "tatas te prīyamāṇā vai karṇena saha pāṇḍavāḥ",
    "GE07mbh_15_u:041.005c": "sametya pṛthivīpālāḥ sauhṛde 'vasthitābhavan",
    "GE07mbh_15_u:041.005d-0073_01": "parasparaṃ samāgamya yodhās te bharatarṣabha",
    "GE07mbh_15_u:041.006a": "ṛṣiprasādāt te 'nye ca kṣatriyā naṣṭamanyavaḥ",
    "GE07mbh_15_u:041.006c": "asauhṛdaṃ parityajya sauhṛde paryavasthitāḥ",
    "GE07mbh_15_u:041.007a": "evaṃ samāgatāḥ sarve gurubhir bāndhavais tathā",
    "GE07mbh_15_u:041.007c": "putraiś ca puruṣavyāghrāḥ kuravo 'nye ca mānavāḥ",
    "GE07mbh_15_u:041.008a": "tāṃ rātrim ekāṃ kṛtsnāṃ te vihṛtya prītamānasāḥ",
    "GE07mbh_15_u:041.008c": "menire paritoṣeṇa nṛpāḥ svargasado yathā",
    "GE07mbh_15_u:041.009a": "nātra śoko bhayaṃ trāso nāratir nāyaśo 'bhavat",
    "GE07mbh_15_u:041.009c": "parasparaṃ samāgamya yodhānāṃ bharatarṣabha",
    "GE07mbh_15_u:041.010a": "samāgatās tāḥ pitṛbhir bhrātṛbhiḥ patibhiḥ sutaiḥ",
    "GE07mbh_15_u:041.010c": "mudaṃ paramikāṃ prāpya nāryo duḥkham athātyajan",
    "GE07mbh_15_u:041.010d-0074_01": "devalokaṃ gatā ye ca ye ca brahmasado gatāḥ",
    "GE07mbh_15_u:041.010d-0074_02": "ye cāpi vāruṇaṃ lokaṃ ye ca golokam āśritāḥ",
    "GE07mbh_15_u:041.010d-0074_03": "tathā vaivasvataṃ lokaṃ ye ca yakṣān upāgatāḥ",
    "GE07mbh_15_u:041.010d-0074_04": "rākṣasāṃś ca piśācāṃś ca kurūṃś cāpi tathottarān",
    "GE07mbh_15_u:041.010d-0074_05": "vicitrāś ca gati[tī]r anye ye prāptāḥ karmanirbharāḥ",
    "GE07mbh_15_u:041.010d-0074_06": "sarve te tadvayorūpaveṣās tatra samabhyayuḥ",
    "GE07mbh_15_u:041.010d-0075_01": "ye ca gāndharvam āśritāḥ",
    "GE07mbh_15_u:041.010d-0076_01": "rājānaḥ puṇyakarmibhiḥ",
    "GE07mbh_15_u:041.011a": "ekāṃ rātriṃ vihṛtyaivaṃ te vīrās tāś ca yoṣitaḥ",
    "GE07mbh_15_u:041.011c": "āmantryānyonyam āśliṣya tato jagmur yathāgatam",
    "GE07mbh_15_u:041.012a": "tato visarjayām āsa lokāṃs tān munipuṃgavaḥ",
    "GE07mbh_15_u:041.012c": "kṣaṇenāntarhitāś caiva prekṣatām eva te 'bhavan",
    "GE07mbh_15_u:041.013a": "avagāhya mahātmānaḥ puṇyāṃ tripathagāṃ nadīm",
    "GE07mbh_15_u:041.013c": "sarathāḥ sadhvajāś caiva svāni sthānāni bhejire",
    "GE07mbh_15_u:041.014a": "devalokaṃ yayuḥ ke cit ke cid brahmasadas tathā",
    "GE07mbh_15_u:041.014c": "ke cic ca vāruṇaṃ lokaṃ ke cit kauberam āpnuvan",
    "GE07mbh_15_u:041.015a": "tathā vaivasvataṃ lokaṃ ke cic caivāpnuvan nṛpāḥ",
    "GE07mbh_15_u:041.015c": "rākṣasānāṃ piśācānāṃ ke cic cāpy uttarān kurūn",
    "GE07mbh_15_u:041.016a": "vicitragatayaḥ sarve yā avāpyāmaraiḥ saha",
    "GE07mbh_15_u:041.016c": "ājagmus te mahātmānaḥ savāhāḥ sapadānugāḥ",
    "GE07mbh_15_u:041.017a": "gateṣu teṣu sarveṣu salilastho mahāmuniḥ",
    "GE07mbh_15_u:041.017c": "dharmaśīlo mahātejāḥ kurūṇāṃ hitakṛt sadā",
    "GE07mbh_15_u:041.017e": "tataḥ provāca tāḥ sarvāḥ kṣatriyā nihateśvarāḥ",
    "GE07mbh_15_u:041.018a": "yā yāḥ patikṛtāṃl lokān icchanti paramastriyaḥ",
    "GE07mbh_15_u:041.018c": "tā jāhnavījalaṃ kṣipram avagāhantv atandritāḥ",
    "GE07mbh_15_u:041.019a": "tatas tasya vacaḥ śrutvā śraddadhānā varāṅganāḥ",
    "GE07mbh_15_u:041.019c": "śvaśuraṃ samanujñāpya viviśur jāhnavījalam",
    "GE07mbh_15_u:041.019d-0077_01": "uttarādyāḥ pradāyātha putrān svān anumānya ca",
    "GE07mbh_15_u:041.019d-0077_02": "ta * * bhūriśravaso droṇādīn anumānya ca",
    "GE07mbh_15_u:041.020a": "vimuktā mānuṣair dehais tatas tā bhartṛbhiḥ saha",
    "GE07mbh_15_u:041.020c": "samājagmus tadā sādhvyaḥ sarvā eva viśāṃ pate",
    "GE07mbh_15_u:041.021a": "evaṃ krameṇa sarvās tāḥ śīlavatyaḥ kulastriyaḥ",
    "GE07mbh_15_u:041.021a-0078_01": "**** **** gacchadhvaṃ patibhiḥ sadā",
    "GE07mbh_15_u:041.021a-0078_02": "tatas tāḥ kṣatriyā rājan yā yā vinihateśvarāḥ",
    "GE07mbh_15_u:041.021c": "praviśya toyaṃ nirmuktā jagmur bhartṛsalokatām",
    "GE07mbh_15_u:041.022a": "divyarūpasamāyuktā divyābharaṇabhūṣitāḥ",
    "GE07mbh_15_u:041.022c": "divyamālyāmbaradharā yathāsāṃ patayas tathā",
    "GE07mbh_15_u:041.023a": "tāḥ śīlasattvasaṃpannā vitamaskā gataklamāḥ",
    "GE07mbh_15_u:041.023c": "sarvāḥ sarvaguṇair yuktāḥ svaṃ svaṃ sthānaṃ prapedire",
    "GE07mbh_15_u:041.024a": "yasya yasya ca yaḥ kāmas tasmin kāle 'bhavat tadā",
    "GE07mbh_15_u:041.024c": "taṃ taṃ visṛṣṭavān vyāso varado dharmavatsalaḥ",
    "GE07mbh_15_u:041.025a": "tac chrutvā naradevānāṃ punarāgamanaṃ narāḥ",
    "GE07mbh_15_u:041.025c": "jahṛṣur muditāś cāsann anyadehagatā api",
    "GE07mbh_15_u:041.025d-0079_01": "te naṣṭabhayasaṃkalpā narā vigatakalmaṣāḥ",
    "GE07mbh_15_u:041.025d-0079_02": "babhūvuḥ pauravāḥ sarve tad dṛṣṭvāścaryam uttamam",
    "GE07mbh_15_u:041.026a": "priyaiḥ samāgamaṃ teṣāṃ ya imaṃ śṛṇuyān naraḥ",
    "GE07mbh_15_u:041.026c": "priyāṇi labhate nityam iha ca pretya caiva ha",
    "GE07mbh_15_u:041.027a": "iṣṭabāndhavasaṃyogam anāyāsam anāmayam",
    "GE07mbh_15_u:041.027c": "ya imaṃ śrāvayed vidvān saṃsiddhiṃ prāpnuyāt parām",
    "GE07mbh_15_u:041.027d-0080_01": "sa yaśaḥ prāpnuyāl loke paratra ca śubhāṃ gatim",
    "GE07mbh_15_u:041.028a": "svādhyāyayuktāḥ puruṣāḥ kriyāyuktāś ca bhārata",
    "GE07mbh_15_u:041.028b-0081_01": "sādhvācārā damopetā dānanirdhūtakalmaṣāḥ",
    "GE07mbh_15_u:041.028b-0081_02": "ṛjavaḥ śucayaḥ śāntā hiṃsānṛtavivarjitāḥ",
    "GE07mbh_15_u:041.028c": "adhyātmayogayuktāś ca dhṛtimantaś ca mānavāḥ",
    "GE07mbh_15_u:041.028d-0082_01": "punas te darśanaṃ prāptāḥ punaś ca parikīrtitāḥ",
    "GE07mbh_15_u:041.028d-0082_02": "punaḥ punaḥ prayacchanti śṛṇvatām abhayaṃ sadā",
    "GE07mbh_15_u:041.028e": "śrutvā parva tv idaṃ nityam avāpsyanti parāṃ gatim",
    "GE07mbh_15_u:042.001": "sūta uvāca",
    "GE07mbh_15_u:042.001a": "etac chrutvā nṛpo vidvān hṛṣṭo 'bhūj janamejayaḥ",
    "GE07mbh_15_u:042.001c": "pitāmahānāṃ sarveṣāṃ gamanāgamanaṃ tadā",
    "GE07mbh_15_u:042.002a": "abravīc ca mudā yuktaḥ punarāgamanaṃ prati",
    "GE07mbh_15_u:042.002c": "kathaṃ nu tyaktadehānāṃ punas tad rūpadarśanam",
    "GE07mbh_15_u:042.003a": "ity uktaḥ sa dvijaśreṣṭho vyāsaśiṣyaḥ pratāpavān",
    "GE07mbh_15_u:042.003c": "provāca vadatāṃ śreṣṭhas taṃ nṛpaṃ janamejayam",
    "GE07mbh_15_u:042.004a": "avipraṇāśaḥ sarveṣāṃ karmaṇām iti niścayaḥ",
    "GE07mbh_15_u:042.004c": "karmajāni śarīrāṇi tathaivākṛtayo",
    "GE07mbh_15_u:042.005a": "mahābhūtāni nityāni bhūtādhipatisaṃśrayāt",
    "GE07mbh_15_u:042.005c": "teṣāṃ ca nityasaṃvāso na vināśo viyujyatām",
    "GE07mbh_15_u:042.006a": "anāśāya kṛtaṃ karma tasya ceṣṭaḥ phalāgamaḥ",
    "GE07mbh_15_u:042.006c": "ātmā caibhiḥ samāyuktaḥ sukhaduḥkham upāśnute",
    "GE07mbh_15_u:042.007a": "avināśī tathā nityaṃ kṣetrajña iti niścayaḥ",
    "GE07mbh_15_u:042.007c": "bhūtānām ātmabhāvo yo dhruvo 'sau saṃvijānatām",
    "GE07mbh_15_u:042.008a": "yāvan na kṣīyate karma tāvad asya svarūpatā",
    "GE07mbh_15_u:042.008c": "saṃkṣīṇakarmā puruṣo rūpānyatvaṃ niyacchati",
    "GE07mbh_15_u:042.009a": "nānābhāvās tathaikatvaṃ śarīraṃ prāpya saṃhatāḥ",
    "GE07mbh_15_u:042.009c": "bhavanti te tathā nityāḥ pṛthagbhāvaṃ vijānatām",
    "GE07mbh_15_u:042.010a": "aśvamedhe śrutiś ceyam aśvasaṃjñapanaṃ prati",
    "GE07mbh_15_u:042.010c": "lokāntaragatā nityaṃ prāṇā nityā hi vājinaḥ",
    "GE07mbh_15_u:042.011a": "ahaṃ hitaṃ vadāmy etat priyaṃ cet tava pārthiva",
    "GE07mbh_15_u:042.011c": "devayānā hi panthānaḥ śrutās te yajñasaṃstare",
    "GE07mbh_15_u:042.012a": "sukṛto yatra te yajñas tatra devā hitās tava",
    "GE07mbh_15_u:042.012c": "yadā samanvitā devāḥ paśūnāṃ gamaneśvarāḥ",
    "GE07mbh_15_u:042.012e": "gatimantaś ca teneṣṭvā nānye nityā bhavanti te",
    "GE07mbh_15_u:042.013a": "nitye 'smin pañcake varge nitye cātmani yo naraḥ",
    "GE07mbh_15_u:042.013c": "asya nānāsamāyogaṃ yaḥ paśyati vṛthāmatiḥ",
    "GE07mbh_15_u:042.013e": "viyoge śocate 'tyarthaṃ sa bāla iti me matiḥ",
    "GE07mbh_15_u:042.014a": "viyoge doṣadarśī yaḥ saṃyogam iha varjayet",
    "GE07mbh_15_u:042.014c": "asaṅge saṃgamo nāsti duḥkhaṃ bhuvi viyogajam",
    "GE07mbh_15_u:042.015a": "parāparajñas tu naro nābhimānād udīritaḥ",
    "GE07mbh_15_u:042.015c": "aparajñaḥ parāṃ buddhiṃ spṛṣṭvā mohād vimucyate",
    "GE07mbh_15_u:042.016a": "adarśanād āpatitaḥ punaś cādarśanaṃ gataḥ",
    "GE07mbh_15_u:042.016c": "nāhaṃ taṃ vedmi nāsau māṃ na ca me 'sti virāgatā",
    "GE07mbh_15_u:042.017a": "yena yena śarīreṇa karoty ayam anīśvaraḥ",
    "GE07mbh_15_u:042.017c": "tena tena śarīreṇa tad avaśyam upāśnute",
    "GE07mbh_15_u:042.017e": "mānasaṃ manasāpnoti śārīraṃ ca śarīravān",
    "GE07mbh_15_u:043.001": "vaiśaṃpāyana uvāca",
    "GE07mbh_15_u:043.001a": "adṛṣṭvā tu nṛpaḥ putrān darśanaṃ pratilabdhavān",
    "GE07mbh_15_u:043.001c": "ṛṣiprasādāt putrāṇāṃ svarūpāṇāṃ kurūdvaha",
    "GE07mbh_15_u:043.002a": "sa rājā rājadharmāṃś ca brahmopaniṣadaṃ tathā",
    "GE07mbh_15_u:043.002c": "avāptavān naraśreṣṭho buddhiniścayam eva ca",
    "GE07mbh_15_u:043.003a": "viduraś ca mahāprājño yayau siddhiṃ tapobalāt",
    "GE07mbh_15_u:043.003c": "dhṛtarāṣṭraḥ samāsādya vyāsaṃ cāpi tapasvinam",
    "GE07mbh_15_u:043.004": "janamejaya uvāca",
    "GE07mbh_15_u:043.004a": "mamāpi varado vyāso darśayet pitaraṃ yadi",
    "GE07mbh_15_u:043.004c": "tad rūpaveṣavayasaṃ śraddadhyāṃ sarvam eva te",
    "GE07mbh_15_u:043.005a": "priyaṃ me syāt kṛtārthaś ca syām ahaṃ kṛtaniścayaḥ",
    "GE07mbh_15_u:043.005c": "prasādād ṛṣiputrasya mama kāmaḥ samṛdhyatām",
    "GE07mbh_15_u:043.006": "sūta uvāca",
    "GE07mbh_15_u:043.006a": "ity uktavacane tasmin nṛpe vyāsaḥ pratāpavān",
    "GE07mbh_15_u:043.006c": "prasādam akarod dhīmān ānayac ca parikṣitam",
    "GE07mbh_15_u:043.007a": "tatas tadrūpavayasam āgataṃ nṛpatiṃ divaḥ",
    "GE07mbh_15_u:043.007c": "śrīmantaṃ pitaraṃ rājā dadarśa janamejayaḥ",
    "GE07mbh_15_u:043.008a": "śamīkaṃ ca mahātmānaṃ putraṃ taṃ cāsya śṛṅgiṇam",
    "GE07mbh_15_u:043.008c": "amātyā ye babhūvuś ca rājñas tāṃś ca dadarśa ha",
    "GE07mbh_15_u:043.009a": "tataḥ so 'vabhṛthe rājā mudito janamejayaḥ",
    "GE07mbh_15_u:043.009c": "pitaraṃ snāpayām āsa svayaṃ sasnau ca pārthivaḥ",
    "GE07mbh_15_u:043.010a": "snātvā ca bharataśreṣṭhaḥ so ''stīkam idam abravīt",
    "GE07mbh_15_u:043.010c": "yāyāvarakulotpannaṃ jaratkārusutaṃ tadā",
    "GE07mbh_15_u:043.011a": "āstīka vividhāścaryo yajño 'yam iti me matiḥ",
    "GE07mbh_15_u:043.011c": "yad adyāyaṃ pitā prāpto mama śokapraṇāśanaḥ",
    "GE07mbh_15_u:043.012": "āstīka uvāca",
    "GE07mbh_15_u:043.012a": "ṛṣir dvaipāyano yatra purāṇas tapaso nidhiḥ",
    "GE07mbh_15_u:043.012c": "yajñe kurukulaśreṣṭha tasya lokāv ubhau jitau",
    "GE07mbh_15_u:043.013a": "śrutaṃ vicitram ākhyānaṃ tvayā pāṇḍavanandana",
    "GE07mbh_15_u:043.013c": "sarpāś ca bhasmasān nītā gatāś ca padavīṃ pituḥ",
    "GE07mbh_15_u:043.014a": "kathaṃ cit takṣako muktaḥ satyatvāt tava pārthiva",
    "GE07mbh_15_u:043.014c": "ṛṣayaḥ pūjitāḥ sarve gatiṃ dṛṣṭvā mahātmanaḥ",
    "GE07mbh_15_u:043.015a": "prāptaḥ suvipulo dharmaḥ śrutvā pāpavināśanam",
    "GE07mbh_15_u:043.015c": "vimukto hṛdayagranthir",
    "GE07mbh_15_u:043.016a": "ye ca pakṣadharā dharme sadvṛttarucayaś ca ye",
    "GE07mbh_15_u:043.016c": "yān dṛṣṭvā hīyate pāpaṃ tebhyaḥ kāryā namaskriyāḥ",
    "GE07mbh_15_u:043.017": "sūta uvāca",
    "GE07mbh_15_u:043.017a": "etac chrutvā dvijaśreṣṭhāt sa rājā janamejayaḥ vaiśaṃpāyana uvāca",
    "GE07mbh_15_u:043.017b-0084_01": "dṛṣṭvā ca pitaraṃ vṛttaṃ pūjayām āsa taṃ munim",
    "GE07mbh_15_u:043.017b-0084_02": "dhṛtarāṣṭro mahārāja prasādāt tasya vai muneḥ",
    "GE07mbh_15_u:043.017c": "pūjayām āsa tam ṛṣim anumānya punaḥ punaḥ",
    "GE07mbh_15_u:043.017d-0085_01": "parikṣid api tatraiva babhūva ca tirohitaḥ",
    "GE07mbh_15_u:043.018a": "papraccha tam ṛṣiṃ cāpi vaiśaṃpāyanam acyutam",
    "GE07mbh_15_u:043.018c": "kathāvaśeṣaṃ dharmajño vanavāsasya sattama",
    "GE07mbh_15_u:044.001": "janamejaya uvāca",
    "GE07mbh_15_u:044.001a": "dṛṣṭvā putrāṃs tathā pautrān sānubandhāñ janādhipaḥ",
    "GE07mbh_15_u:044.001c": "dhṛtarāṣṭraḥ kim akarod rājā caiva yudhiṣṭhiraḥ",
    "GE07mbh_15_u:044.002": "vaiśaṃpāyana uvāca",
    "GE07mbh_15_u:044.002a": "tad dṛṣṭvā mahad āścaryaṃ putrāṇāṃ darśanaṃ punaḥ",
    "GE07mbh_15_u:044.002c": "vītaśokaḥ sa rājarṣiḥ punar āśramam āgamat",
    "GE07mbh_15_u:044.003a": "itaras tu janaḥ sarvas te caiva paramarṣayaḥ",
    "GE07mbh_15_u:044.003c": "pratijagmur yathākāmaṃ dhṛtarāṣṭrābhyanujñayā",
    "GE07mbh_15_u:044.004a": "pāṇḍavās tu mahātmāno laghubhūyiṣṭhasainikāḥ",
    "GE07mbh_15_u:044.004c": "anujagmur mahātmānaṃ sadāraṃ taṃ mahīpatim",
    "GE07mbh_15_u:044.005a": "tam āśramagataṃ dhīmān brahmarṣir lokapūjitaḥ",
    "GE07mbh_15_u:044.005c": "muniḥ satyavatīputro dhṛtarāṣṭram abhāṣata",
    "GE07mbh_15_u:044.005d-0086_01": "dvaipāyana upāgamya rājānam idam abravīt",
    "GE07mbh_15_u:044.006a": "dhṛtarāṣṭra mahābāho śṛṇu kauravanandana",
    "GE07mbh_15_u:044.006c": "śrutaṃ te jñānavṛddhānām ṛṣīṇāṃ puṇyakarmaṇām",
    "GE07mbh_15_u:044.007a": "ṛddhābhijanavṛddhānāṃ vedavedāṅgavedinām",
    "GE07mbh_15_u:044.007c": "dharmajñānāṃ purāṇānāṃ vadatāṃ vividhāḥ kathāḥ",
    "GE07mbh_15_u:044.007d-0087_01": "yathāyaṃ vāsudevas tu dhṛtarāṣṭra balena vai",
    "GE07mbh_15_u:044.007d-0087_02": "jagatpati yathā dharmo loke tiṣṭhan kalāv api",
    "GE07mbh_15_u:044.007d-0087_03": "tatprasādena rājāsau mahān dharmam avāpnuyāt",
    "GE07mbh_15_u:044.007d-0087_04": "tatpādakamalaspṛṣṭāṃ kalir neyān mahīm imām",
    "GE07mbh_15_u:044.008a": "mā sma śoke manaḥ kārṣīr diṣṭena vyathate budhaḥ",
    "GE07mbh_15_u:044.008c": "śrutaṃ devarahasyaṃ te nāradād devadarśanāt",
    "GE07mbh_15_u:044.009a": "gatās te kṣatradharmeṇa śastrapūtāṃ gatiṃ śubhām",
    "GE07mbh_15_u:044.009c": "yathā dṛṣṭās tvayā putrā yathākāmavihāriṇaḥ",
    "GE07mbh_15_u:044.010a": "yudhiṣṭhiras tv ayaṃ dhīmān bhavantam anurudhyate",
    "GE07mbh_15_u:044.010c": "sahito bhrātṛbhiḥ sarvaiḥ sadāraḥ sasuhṛjjanaḥ",
    "GE07mbh_15_u:044.011a": "visarjayainaṃ yātv eṣa svarājyam anuśāsatām",
    "GE07mbh_15_u:044.011c": "māsaḥ samadhiko hy eṣām atīto vasatāṃ vane",
    "GE07mbh_15_u:044.012a": "etad dhi nityaṃ yatnena padaṃ rakṣyaṃ paraṃtapa",
    "GE07mbh_15_u:044.012c": "bahupratyarthikaṃ hy etad rājyaṃ nāma narādhipa",
    "GE07mbh_15_u:044.013a": "ity uktaḥ kauravo rājā vyāsenāmitabuddhinā",
    "GE07mbh_15_u:044.013c": "yudhiṣṭhiram athāhūya vāgmī vacanam abravīt",
    "GE07mbh_15_u:044.014a": "ajātaśatro bhadraṃ te śṛṇu me bhrātṛbhiḥ saha",
    "GE07mbh_15_u:044.014c": "tvatprasādān mahīpāla śoko nāsmān prabādhate",
    "GE07mbh_15_u:044.015a": "rame cāhaṃ tvayā putra pureva gajasāhvaye",
    "GE07mbh_15_u:044.015c": "nāthenānugato vidvan priyeṣu parivartinā",
    "GE07mbh_15_u:044.016a": "prāptaṃ putraphalaṃ tvattaḥ prītir me vipulā tvayi",
    "GE07mbh_15_u:044.016c": "na me manyur mahābāho gamyatāṃ putra mā ciram",
    "GE07mbh_15_u:044.017a": "bhavantaṃ ceha saṃprekṣya tapo me parihīyate",
    "GE07mbh_15_u:044.017c": "tapoyuktaṃ śarīraṃ ca tvāṃ dṛṣṭvā dhāritaṃ punaḥ",
    "GE07mbh_15_u:044.018a": "mātarau te tathaiveme śīrṇaparṇakṛtāśane",
    "GE07mbh_15_u:044.018c": "mama tulyavrate putra naciraṃ vartayiṣyataḥ",
    "GE07mbh_15_u:044.019a": "duryodhanaprabhṛtayo dṛṣṭā lokāntaraṃ gatāḥ",
    "GE07mbh_15_u:044.019c": "vyāsasya tapaso vīryād bhavataś ca samāgamāt",
    "GE07mbh_15_u:044.020a": "prayojanaṃ ciraṃ vṛttaṃ jīvitasya ca me 'nagha",
    "GE07mbh_15_u:044.020c": "ugraṃ tapaḥ samāsthāsye tvam anujñātum arhasi",
    "GE07mbh_15_u:044.021a": "tvayy adya piṇḍaḥ kīrtiś ca kulaṃ cedaṃ pratiṣṭhitam",
    "GE07mbh_15_u:044.021c": "śvo vādya vā mahābāho gamyatāṃ putra mā ciram",
    "GE07mbh_15_u:044.022a": "rājanītiḥ subahuśaḥ śrutā te bharatarṣabha",
    "GE07mbh_15_u:044.022c": "saṃdeṣṭavyaṃ na paśyāmi kṛtam etāvatā vibho",
    "GE07mbh_15_u:044.023a": "ity uktavacanaṃ tāta nṛpo rājānam abravīt",
    "GE07mbh_15_u:044.023b-0088_01": "tatkālayuktaṃ tathyaṃ ca buddhimān sa yudhiṣṭhiraḥ",
    "GE07mbh_15_u:044.023c": "na mām arhasi dharmajña parityaktum anāgasam",
    "GE07mbh_15_u:044.024a": "kāmaṃ gacchantu me sarve bhrātaro 'nucarās tathā",
    "GE07mbh_15_u:044.024c": "bhavantam aham anviṣye mātarau ca yatavrate",
    "GE07mbh_15_u:044.025a": "tam uvācātha gāndhārī maivaṃ putra śṛṇuṣva me",
    "GE07mbh_15_u:044.025c": "tvayy adhīnaṃ kurukulaṃ piṇḍaś ca śvaśurasya me",
    "GE07mbh_15_u:044.026a": "gamyatāṃ putra paryāptam etāvat pūjitā vayam",
    "GE07mbh_15_u:044.026c": "rājā yad āha tat kāryaṃ tvayā putra pitur vacaḥ",
    "GE07mbh_15_u:044.027a": "ity uktaḥ sa tu gāndhāryā kuntīm idam uvāca ha",
    "GE07mbh_15_u:044.027c": "snehabāṣpākule netre pramṛjya rudatīṃ vacaḥ",
    "GE07mbh_15_u:044.028a": "visarjayati māṃ rājā gāndhārī ca yaśasvinī kuntī uvāca",
    "GE07mbh_15_u:044.028b-0089_01": "śuśrūṣātikṛśā tvaṃ ca nātaḥ puṇyaṃ paraṃ mama",
    "GE07mbh_15_u:044.028b-0089_02": "na yuktaṃ tapaso vighnaṃ kartuṃ dīkṣākṛśā vayam",
    "GE07mbh_15_u:044.028b-0089_03": "antakāle na yuktaṃ hi apatyādiparigraham",
    "GE07mbh_15_u:044.028c": "bhavatyāṃ baddhacittas tu kathaṃ yāsyāmi duḥkhitaḥ",
    "GE07mbh_15_u:044.029a": "na cotsahe tapovighnaṃ kartuṃ te dharmacāriṇi",
    "GE07mbh_15_u:044.029c": "tapaso hi paraṃ nāsti tapasā vindate mahat",
    "GE07mbh_15_u:044.030a": "mamāpi na tathā rājñi rājye buddhir yathā purā",
    "GE07mbh_15_u:044.030c": "tapasy evānuraktaṃ me manaḥ sarvātmanā tathā",
    "GE07mbh_15_u:044.031a": "śūnyeyaṃ ca mahī sarvā na me prītikarī śubhe",
    "GE07mbh_15_u:044.031c": "bāndhavā naḥ parikṣīṇā balaṃ no na yathā purā",
    "GE07mbh_15_u:044.032a": "pāñcālāḥ subhṛśaṃ kṣīṇāḥ kanyāmātrāvaśeṣitāḥ",
    "GE07mbh_15_u:044.032c": "na teṣāṃ kulakartāraṃ kaṃ cit paśyāmy ahaṃ śubhe",
    "GE07mbh_15_u:044.033a": "sarve hi bhasmasān nītā droṇenaikena saṃyuge",
    "GE07mbh_15_u:044.033c": "avaśeṣās tu nihatā droṇaputreṇa vai niśi",
    "GE07mbh_15_u:044.034a": "cedayaś caiva matsyāś ca dṛṣṭapūrvās tathaiva naḥ",
    "GE07mbh_15_u:044.034c": "kevalaṃ vṛṣṇicakraṃ tu vāsudevaparigrahāt",
    "GE07mbh_15_u:044.034d-0090_01": "sa vṛddhaṃ prīyate nityaṃ sa ca devaḥ parātmabhūḥ",
    "GE07mbh_15_u:044.034e": "yaṃ dṛṣṭvā sthātum icchāmi dharmārthaṃ nānyahetukam",
    "GE07mbh_15_u:044.035a": "śivena paśya naḥ sarvān durlabhaṃ darśanaṃ tava",
    "GE07mbh_15_u:044.035c": "bhaviṣyaty amba rājā hi tīvram ārapsyate tapaḥ",
    "GE07mbh_15_u:044.036a": "etac chrutvā mahābāhuḥ sahadevo yudhāṃ patiḥ",
    "GE07mbh_15_u:044.036c": "yudhiṣṭhiram uvācedaṃ bāṣpavyākulalocanaḥ",
    "GE07mbh_15_u:044.037a": "notsahe 'haṃ parityaktuṃ mātaraṃ pārthivarṣabha",
    "GE07mbh_15_u:044.037c": "pratiyātu bhavān kṣipraṃ tapas tapsyāmy ahaṃ vane",
    "GE07mbh_15_u:044.038a": "ihaiva śoṣayiṣyāmi tapasāhaṃ kalevaram",
    "GE07mbh_15_u:044.038c": "pādaśuśrūṣaṇe yukto rājño mātros tathānayoḥ",
    "GE07mbh_15_u:044.039a": "tam uvāca tataḥ kuntī pariṣvajya mahābhujam",
    "GE07mbh_15_u:044.039c": "gamyatāṃ putra maiva tvaṃ vocaḥ kuru vaco mama",
    "GE07mbh_15_u:044.040a": "āgamā vaḥ śivāḥ santu svasthā bhavata putrakāḥ",
    "GE07mbh_15_u:044.040c": "uparodho bhaved evam asmākaṃ tapasaḥ kṛte",
    "GE07mbh_15_u:044.041a": "tvatsnehapāśabaddhā ca hīyeyaṃ tapasaḥ parāt",
    "GE07mbh_15_u:044.041c": "tasmāt putraka gaccha tvaṃ śiṣṭam alpaṃ hi naḥ prabho",
    "GE07mbh_15_u:044.042a": "evaṃ saṃstambhitaṃ vākyaiḥ kuntyā bahuvidhair manaḥ",
    "GE07mbh_15_u:044.042c": "sahadevasya rājendra rājñaś caiva viśeṣataḥ",
    "GE07mbh_15_u:044.043a": "te mātrā samanujñātā rājñā ca kurupuṃgavāḥ",
    "GE07mbh_15_u:044.043c": "abhivādya kuruśreṣṭham āmantrayitum ārabhan",
    "GE07mbh_15_u:044.044a": "rājan pratigamiṣyāmaḥ śivena pratinanditāḥ",
    "GE07mbh_15_u:044.044b-0091_01": "ājñāpaya mahābāho sarve tvacchāsanānugāḥ",
    "GE07mbh_15_u:044.044c": "anujñātās tvayā rājan gamiṣyāmo vikalmaṣāḥ",
    "GE07mbh_15_u:044.045a": "evam uktaḥ sa rājarṣir dharmarājñā mahātmanā",
    "GE07mbh_15_u:044.045c": "anujajñe jayāśīrbhir abhinandya yudhiṣṭhiram",
    "GE07mbh_15_u:044.046a": "bhīmaṃ ca balināṃ śreṣṭhaṃ sāntvayām āsa pārthivaḥ",
    "GE07mbh_15_u:044.046c": "sa cāsya samyaṅ medhāvī pratyapadyata vīryavān",
    "GE07mbh_15_u:044.047a": "arjunaṃ ca samāśliṣya yamau ca puruṣarṣabhau",
    "GE07mbh_15_u:044.047c": "anujajñe sa kauravyaḥ pariṣvajyābhinandya ca",
    "GE07mbh_15_u:044.048a": "gāndhāryā cābhyanujñātāḥ",
    "GE07mbh_15_u:044.048c": "jananyā samupāghrātāḥ pariṣvaktāś ca te nṛpam",
    "GE07mbh_15_u:044.048e": "cakruḥ pradakṣiṇaṃ sarve vatsā iva nivāraṇe",
    "GE07mbh_15_u:044.049a": "punaḥ punar nirīkṣantaḥ prajagmus te pradakṣiṇam",
    "GE07mbh_15_u:044.049c": "tathaiva draupadī sādhvī sarvāḥ kauravayoṣitaḥ",
    "GE07mbh_15_u:044.050a": "nyāyataḥ śvaśure vṛttiṃ prayujya prayayus tataḥ",
    "GE07mbh_15_u:044.050c": "śvaśrūbhyāṃ samanujñātāḥ pariṣvajyābhinanditāḥ",
    "GE07mbh_15_u:044.050e": "saṃdiṣṭāś cetikartavyaṃ prayayur bhartṛbhiḥ saha",
    "GE07mbh_15_u:044.051a": "tataḥ prajajñe ninadaḥ sūtānāṃ yujyatām iti",
    "GE07mbh_15_u:044.051c": "uṣṭrāṇāṃ krośatāṃ caiva hayānāṃ heṣatām api",
    "GE07mbh_15_u:044.052a": "tato yudhiṣṭhiro rājā sadāraḥ sahasainikaḥ",
    "GE07mbh_15_u:044.052c": "nagaraṃ hāstinapuraṃ punar āyāt sabāndhavaḥ",
    "GE07mbh_15_u:045.001": "vaiśaṃpāyana uvāca",
    "GE07mbh_15_u:045.001a": "dvivarṣopanivṛtteṣu pāṇḍaveṣu yadṛcchayā",
    "GE07mbh_15_u:045.001b-0092_01": "kadā cin nagare nāgasāhvaye ca yadṛcchayā",
    "GE07mbh_15_u:045.001c": "devarṣir nārado rājann ājagāma yudhiṣṭhiram",
    "GE07mbh_15_u:045.002a": "tam abhyarcya mahābāhuḥ kururājo yudhiṣṭhiraḥ",
    "GE07mbh_15_u:045.002c": "āsīnaṃ pariviśvastaṃ provāca vadatāṃ varaḥ",
    "GE07mbh_15_u:045.002d-0093_01": "uvāca vacanaṃ vāgmī praśrayāvanataḥ sudhīḥ",
    "GE07mbh_15_u:045.003a": "cirasya khalu paśyāmi bhagavantam upasthitam",
    "GE07mbh_15_u:045.003c": "kaccit te kuśalaṃ vipra śubhaṃ vā pratyupasthitam",
    "GE07mbh_15_u:045.003d-0094_01": "abhivādyābravīd rājan bhrātṛbhiḥ saha pāṇḍavaḥ",
    "GE07mbh_15_u:045.004a": "ke deśāḥ paridṛṣṭās te kiṃ ca kāryaṃ karomi te",
    "GE07mbh_15_u:045.004c": "tad brūhi dvijamukhya tvam asmākaṃ ca priyo 'tithiḥ",
    "GE07mbh_15_u:045.005": "nārada uvāca",
    "GE07mbh_15_u:045.005a": "ciradṛṣṭo 'si me rājann āgato 'smi tapovanāt",
    "GE07mbh_15_u:045.005c": "paridṛṣṭāni tīrthāni gaṅgā caiva mayā nṛpa",
    "GE07mbh_15_u:045.006": "yudhiṣṭhira uvāca",
    "GE07mbh_15_u:045.006a": "vadanti puruṣā me 'dya gaṅgātīranivāsinaḥ",
    "GE07mbh_15_u:045.006c": "dhṛtarāṣṭraṃ mahātmānam āsthitaṃ paramaṃ tapaḥ",
    "GE07mbh_15_u:045.006d-0095_01": "vadanti pitaraṃ jyeṣṭham āsthitaṃ paramaṃ tapaḥ",
    "GE07mbh_15_u:045.006d-0095_02": "taṃ draṣṭuṃ tatra gatvāham āgato nṛpasattamam",
    "GE07mbh_15_u:045.007a": "api dṛṣṭas tvayā tatra kuśalī sa kurūdvahaḥ",
    "GE07mbh_15_u:045.007c": "gāndhārī ca pṛthā caiva sūtaputraś ca saṃjayaḥ",
    "GE07mbh_15_u:045.008a": "kathaṃ ca vartate cādya pitā mama sa pārthivaḥ",
    "GE07mbh_15_u:045.008c": "śrotum icchāmi bhagavan yadi dṛṣṭas tvayā nṛpaḥ",
    "GE07mbh_15_u:045.009": "nārada uvāca",
    "GE07mbh_15_u:045.009a": "sthirībhūya mahārāja śṛṇu sarvaṃ yathātatham",
    "GE07mbh_15_u:045.009c": "yathā śrutaṃ ca dṛṣṭaṃ ca mayā tasmiṃs tapovane",
    "GE07mbh_15_u:045.010a": "vanavāsanivṛtteṣu bhavatsu kurunandana",
    "GE07mbh_15_u:045.010c": "kurukṣetrāt pitā tubhyaṃ gaṅgādvāraṃ yayau nṛpa",
    "GE07mbh_15_u:045.011a": "gāndhāryā sahito dhīmān vadhvā kuntyā samanvitaḥ",
    "GE07mbh_15_u:045.011c": "saṃjayena ca sūtena sāgnihotraḥ sayājakaḥ",
    "GE07mbh_15_u:045.012a": "ātasthe sa tapas tīvraṃ pitā tava tapodhanaḥ",
    "GE07mbh_15_u:045.012b-0096_01": "tatrograṃ tapa āsthāya dhṛtarāṣṭro mahāmanāḥ",
    "GE07mbh_15_u:045.012c": "vīṭāṃ mukhe samādhāya vāyubhakṣo 'bhavan muniḥ",
    "GE07mbh_15_u:045.013a": "vane sa munibhiḥ sarvaiḥ pūjyamāno mahātapāḥ",
    "GE07mbh_15_u:045.013c": "tvagasthimātraśeṣaḥ sa ṣaṇmāsān abhavan nṛpaḥ",
    "GE07mbh_15_u:045.014a": "gāndhārī tu jalāhārā kuntī māsopavāsinī",
    "GE07mbh_15_u:045.014c": "saṃjayaḥ ṣaṣṭhabhaktena vartayām āsa bhārata",
    "GE07mbh_15_u:045.015a": "agnīṃs tu yājakās tatra juhuvur vidhivat prabho",
    "GE07mbh_15_u:045.015c": "dṛśyato 'dṛśyataś caiva vane tasmin nṛpasya ha",
    "GE07mbh_15_u:045.016a": "aniketo 'tha rājā sa babhūva vanagocaraḥ",
    "GE07mbh_15_u:045.016c": "te cāpi sahite devyau saṃjayaś ca tam anvayuḥ",
    "GE07mbh_15_u:045.017a": "saṃjayo nṛpater netā sameṣu viṣameṣu ca",
    "GE07mbh_15_u:045.017c": "gāndhāryās tu pṛthā rājaṃś cakṣur āsīd aninditā",
    "GE07mbh_15_u:045.018a": "tataḥ kadā cid gaṅgāyāḥ kacche sa nṛpasattamaḥ",
    "GE07mbh_15_u:045.018c": "gaṅgāyām āpluto dhīmān āśramābhimukho 'bhavat",
    "GE07mbh_15_u:045.019a": "atha vāyuḥ samudbhūto dāvāgnir abhavan mahān",
    "GE07mbh_15_u:045.019c": "dadāha tad vanaṃ sarvaṃ parigṛhya samantataḥ",
    "GE07mbh_15_u:045.020a": "dahyatsu mṛgayūtheṣu dvijihveṣu samantataḥ",
    "GE07mbh_15_u:045.020c": "varāhāṇāṃ ca yūtheṣu saṃśrayatsu jalāśayān",
    "GE07mbh_15_u:045.021a": "samāviddhe vane tasmin prāpte vyasana uttame",
    "GE07mbh_15_u:045.021c": "nirāhāratayā rājā mandaprāṇaviceṣṭitaḥ",
    "GE07mbh_15_u:045.021e": "asamartho 'pasaraṇe sukṛśau mātarau ca te",
    "GE07mbh_15_u:045.022a": "tataḥ sa nṛpatir dṛṣṭvā vahnim āyāntam antikāt",
    "GE07mbh_15_u:045.022c": "idam āha tataḥ sūtaṃ saṃjayaṃ pṛthivīpate",
    "GE07mbh_15_u:045.023a": "gaccha saṃjaya yatrāgnir na tvāṃ dahati karhi cit",
    "GE07mbh_15_u:045.023c": "vayam atrāgninā yuktā gamiṣyāmaḥ parāṃ gatim",
    "GE07mbh_15_u:045.024a": "tam uvāca kilodvignaḥ saṃjayo vadatāṃ varaḥ",
    "GE07mbh_15_u:045.024c": "rājan mṛtyur aniṣṭo 'yaṃ bhavitā te vṛthāgninā",
    "GE07mbh_15_u:045.025a": "na copāyaṃ prapaśyāmi mokṣaṇe jātavedasaḥ",
    "GE07mbh_15_u:045.025c": "yad atrānantaraṃ kāryaṃ tad bhavān vaktum arhati",
    "GE07mbh_15_u:045.026a": "ity uktaḥ saṃjayenedaṃ punar āha sa pārthivaḥ",
    "GE07mbh_15_u:045.026c": "naiṣa mṛtyur aniṣṭo no niḥsṛtānāṃ gṛhāt svayam",
    "GE07mbh_15_u:045.027a": "jalam agnis tathā vāyur atha vāpi vikarśanam",
    "GE07mbh_15_u:045.027c": "tāpasānāṃ praśasyante gaccha saṃjaya māciram",
    "GE07mbh_15_u:045.028a": "ity uktvā saṃjayaṃ rājā samādhāya manas tadā",
    "GE07mbh_15_u:045.028c": "prāṅmukhaḥ saha gāndhāryā kuntyā copāviśat tadā",
    "GE07mbh_15_u:045.029a": "saṃjayas taṃ tathā dṛṣṭvā pradakṣiṇam athākarot",
    "GE07mbh_15_u:045.029c": "uvāca cainaṃ medhāvī yuṅkṣvātmānam iti prabho",
    "GE07mbh_15_u:045.030a": "ṛṣiputro manīṣī sa rājā cakre 'sya tad vacaḥ",
    "GE07mbh_15_u:045.030c": "saṃnirudhyendriyagrāmam āsīt kāṣṭhopamas tadā",
    "GE07mbh_15_u:045.031a": "gāndhārī ca mahābhāgā jananī ca pṛthā tava",
    "GE07mbh_15_u:045.031c": "dāvāgninā samāyukte sa ca rājā pitā tava",
    "GE07mbh_15_u:045.032a": "saṃjayas tu mahāmātras tasmād dāvād amucyata",
    "GE07mbh_15_u:045.032c": "gaṅgākūle mayā dṛṣṭas tāpasaiḥ parivāritaḥ",
    "GE07mbh_15_u:045.033a": "sa tān āmantrya tejasvī nivedyaitac ca sarvaśaḥ",
    "GE07mbh_15_u:045.033c": "prayayau saṃjayaḥ sūto himavantaṃ mahīdharam",
    "GE07mbh_15_u:045.034a": "evaṃ sa nidhanaṃ prāptaḥ kururājo mahāmanāḥ",
    "GE07mbh_15_u:045.034c": "gāndhārī ca pṛthā caiva jananyau te narādhipa",
    "GE07mbh_15_u:045.035a": "yadṛcchayānuvrajatā mayā rājñaḥ kalevaram",
    "GE07mbh_15_u:045.035c": "tayoś ca devyor ubhayor dṛṣṭāni bharatarṣabha",
    "GE07mbh_15_u:045.036a": "tatas tapovane tasmin samājagmus tapodhanāḥ",
    "GE07mbh_15_u:045.036c": "śrutvā rājñas tathā niṣṭhāṃ na tv aśocan gatiṃ ca te",
    "GE07mbh_15_u:045.037a": "tatrāśrauṣam ahaṃ sarvam etat puruṣasattama",
    "GE07mbh_15_u:045.037c": "yathā ca nṛpatir dagdho devyau te ceti pāṇḍava",
    "GE07mbh_15_u:045.038a": "na śocitavyaṃ rājendra svantaḥ sa pṛthivīpatiḥ",
    "GE07mbh_15_u:045.038c": "prāptavān agnisaṃyogaṃ gāndhārī jananī ca te",
    "GE07mbh_15_u:045.039": "vaiśaṃpāyana uvāca",
    "GE07mbh_15_u:045.039a": "etac chrutvā tu sarveṣāṃ pāṇḍavānāṃ mahātmanām",
    "GE07mbh_15_u:045.039c": "niryāṇaṃ dhṛtarāṣṭrasya śokaḥ samabhavan mahān",
    "GE07mbh_15_u:045.040a": "antaḥpurāṇāṃ ca tadā mahān ārtasvaro 'bhavat",
    "GE07mbh_15_u:045.040c": "paurāṇāṃ ca mahārāja śrutvā rājñas tadā gatim",
    "GE07mbh_15_u:045.041a": "aho dhig iti rājā tu vikruśya bhṛśaduḥkhitaḥ",
    "GE07mbh_15_u:045.041c": "ūrdhvabāhuḥ smaran mātuḥ praruroda yudhiṣṭhiraḥ",
    "GE07mbh_15_u:045.041e": "bhīmasenapurogāś ca bhrātaraḥ sarva eva te",
    "GE07mbh_15_u:045.041f-0097_01": "rurudur duḥkhasaṃtaptā varṇayantaḥ pṛthāṃ tadā",
    "GE07mbh_15_u:045.042a": "antaḥpureṣu ca tadā sumahān ruditasvanaḥ",
    "GE07mbh_15_u:045.042b-0098_01": "antaḥpureṣu sumahāṃs tato ruditanisvanaḥ",
    "GE07mbh_15_u:045.042c": "prādurāsīn mahārāja pṛthāṃ śrutvā tathāgatām",
    "GE07mbh_15_u:045.043a": "taṃ ca vṛddhaṃ tathā dagdhaṃ hataputraṃ narādhipam",
    "GE07mbh_15_u:045.043c": "anvaśocanta te sarve gāndhārīṃ ca tapasvinīm",
    "GE07mbh_15_u:045.044a": "tasminn uparate śabde muhūrtād iva bhārata",
    "GE07mbh_15_u:045.044c": "nigṛhya bāṣpaṃ dhairyeṇa dharmarājo 'bravīd idam",
    "GE07mbh_15_u:046.001": "yudhiṣṭhira uvāca",
    "GE07mbh_15_u:046.001a": "tathā mahātmanas tasya tapasy ugre ca vartataḥ",
    "GE07mbh_15_u:046.001c": "anāthasyeva nidhanaṃ tiṣṭhatsv asmāsu bandhuṣu",
    "GE07mbh_15_u:046.002a": "durvijñeyā hi gatayaḥ puruṣāṇāṃ matā mama",
    "GE07mbh_15_u:046.002c": "yatra vaicitravīryo 'sau dagdha evaṃ davāgninā",
    "GE07mbh_15_u:046.003a": "yasya putraśataṃ śrīmad abhavad bāhuśālinaḥ",
    "GE07mbh_15_u:046.003c": "nāgāyutabalo rājā sa dagdho hi davāgninā",
    "GE07mbh_15_u:046.004a": "yaṃ purā paryavījanta tālavṛntair varastriyaḥ",
    "GE07mbh_15_u:046.004c": "taṃ gṛdhrāḥ paryavījanta",
    "GE07mbh_15_u:046.005a": "sūtamāgadhasaṃghaiś ca śayāno yaḥ prabodhyate",
    "GE07mbh_15_u:046.005c": "dharaṇyāṃ sa nṛpaḥ śete pāpasya mama karmabhiḥ",
    "GE07mbh_15_u:046.006a": "na tu śocāmi gāndhārīṃ hataputrāṃ yaśasvinīm",
    "GE07mbh_15_u:046.006c": "patilokam anuprāptāṃ tathā bhartṛvrate sthitām",
    "GE07mbh_15_u:046.007a": "pṛthām eva tu śocāmi yā putraiśvaryam ṛddhimat",
    "GE07mbh_15_u:046.007c": "utsṛjya sumahad dīptaṃ vanavāsam arocayat",
    "GE07mbh_15_u:046.008a": "dhig rājyam idam asmākaṃ dhig balaṃ dhik parākramam",
    "GE07mbh_15_u:046.008c": "kṣatradharmaṃ ca dhig yasmān mṛtā jīvāmahe vayam",
    "GE07mbh_15_u:046.009a": "susūkṣmā kila kālasya gatir dvijavarottama",
    "GE07mbh_15_u:046.009c": "yat samutsṛjya rājyaṃ sā vanavāsam arocayat",
    "GE07mbh_15_u:046.010a": "yudhiṣṭhirasya jananī bhīmasya vijayasya ca",
    "GE07mbh_15_u:046.010c": "anāthavat kathaṃ dagdhā iti muhyāmi cintayan",
    "GE07mbh_15_u:046.011a": "vṛthā saṃtoṣito vahniḥ khāṇḍave savyasācinā",
    "GE07mbh_15_u:046.011c": "upakāram ajānan sa kṛtaghna iti me matiḥ",
    "GE07mbh_15_u:046.012a": "yatrādahat sa bhagavān mātaraṃ savyasācinaḥ",
    "GE07mbh_15_u:046.012c": "kṛtvā yo brāhmaṇacchadma bhikṣārthī samupāgataḥ",
    "GE07mbh_15_u:046.012e": "dhig agniṃ dhik ca pārthasya viśrutāṃ satyasaṃdhatām",
    "GE07mbh_15_u:046.012f-0099_01": "dahate mātaraṃ mahyaṃ yasya te gatir īdṛśī",
    "GE07mbh_15_u:046.013a": "idaṃ kaṣṭataraṃ cānyad bhagavan pratibhāti me",
    "GE07mbh_15_u:046.013c": "vṛthāgninā samāyogo yad abhūt pṛthivīpateḥ",
    "GE07mbh_15_u:046.014a": "tathā tapasvinas tasya rājarṣeḥ kauravasya ha",
    "GE07mbh_15_u:046.014c": "katham evaṃvidho mṛtyuḥ praśāsya pṛthivīm imām",
    "GE07mbh_15_u:046.015a": "tiṣṭhatsu mantrapūteṣu tasyāgniṣu mahāvane",
    "GE07mbh_15_u:046.015c": "vṛthāgninā samāyukto niṣṭhāṃ prāptaḥ pitā mama",
    "GE07mbh_15_u:046.016a": "manye pṛthā vepamānā kṛśā dhamanisaṃtatā",
    "GE07mbh_15_u:046.016c": "hā tāta dharmarājeti samākrandan mahābhaye",
    "GE07mbh_15_u:046.017a": "bhīma paryāpnuhi bhayād iti caivābhivāśatī",
    "GE07mbh_15_u:046.017b-0100_01": "bhīma māṃ trāhi dāvāgner bhayād ity abhiyācatī",
    "GE07mbh_15_u:046.017c": "samantataḥ parikṣiptā mātā me 'bhūd davāgninā",
    "GE07mbh_15_u:046.018a": "sahadevaḥ priyas tasyāḥ putrebhyo 'dhika eva tu",
    "GE07mbh_15_u:046.018c": "na caināṃ mokṣayām āsa vīro mādravatīsutaḥ",
    "GE07mbh_15_u:046.019a": "tac chrutvā ruruduḥ sarve samāliṅgya parasparam",
    "GE07mbh_15_u:046.019c": "pāṇḍavāḥ pañca duḥkhārtā bhūtānīva yugakṣaye",
    "GE07mbh_15_u:046.020a": "teṣāṃ tu puruṣendrāṇāṃ rudatāṃ ruditasvanaḥ",
    "GE07mbh_15_u:046.020c": "prāsādābhogasaṃruddho anvarautsīt sa rodasī",
    "GE07mbh_15_u:046.020d-0101_01": "anyonyaṃ vīkṣya vīkṣyaivaṃ smṛtvā mātur upaplavam",
    "GE07mbh_15_u:046.020d-0101_02": "sehire na mahīpālā nipetuḥ pṛthivītale",
    "GE07mbh_15_u:046.020d-0101_03": "punar utthāya cāliṅgya rudanto viṣamasvanāḥ",
    "GE07mbh_15_u:046.020d-0101_04": "nipetuḥ pāṇḍavāḥ śokād dharmarājasya pādayoḥ",
    "GE07mbh_15_u:047.001": "nārada uvāca",
    "GE07mbh_15_u:047.001a": "nāsau vṛthāgninā dagdho yathā tatra śrutaṃ mayā",
    "GE07mbh_15_u:047.001c": "vaicitravīryo nṛpatis tat te vakṣyāmi bhārata",
    "GE07mbh_15_u:047.002a": "vanaṃ praviśatā tena vāyubhakṣeṇa dhīmatā",
    "GE07mbh_15_u:047.002c": "agnayaḥ kārayitveṣṭim utsṛṣṭā iti naḥ śrutam",
    "GE07mbh_15_u:047.003a": "yājakās tu tatas tasya tān agnīn nirjane vane",
    "GE07mbh_15_u:047.003c": "samutsṛjya yathākāmaṃ jagmur bharatasattama",
    "GE07mbh_15_u:047.004a": "sa vivṛddhas tadā vahnir vane tasminn abhūt kila",
    "GE07mbh_15_u:047.004c": "tena tad vanam ādīptam iti me tāpasābruvan",
    "GE07mbh_15_u:047.005a": "sa rājā jāhnavīkacche yathā te kathitaṃ mayā",
    "GE07mbh_15_u:047.005c": "tenāgninā samāyuktaḥ svenaiva bharatarṣabha",
    "GE07mbh_15_u:047.006a": "evam āvedayām āsur munayas te mamānagha",
    "GE07mbh_15_u:047.006c": "ye te bhāgīrathītīre mayā dṛṣṭā yudhiṣṭhira",
    "GE07mbh_15_u:047.007a": "evaṃ svenāgninā rājā samāyukto mahīpate",
    "GE07mbh_15_u:047.007c": "mā śocithās tvaṃ nṛpatiṃ gataḥ sa paramāṃ gatim",
    "GE07mbh_15_u:047.008a": "guruśuśrūṣayā caiva jananī tava pāṇḍava",
    "GE07mbh_15_u:047.008c": "prāptā sumahatīṃ siddhim iti me nātra saṃśayaḥ",
    "GE07mbh_15_u:047.009a": "kartum arhasi kauravya teṣāṃ tvam udakakriyām",
    "GE07mbh_15_u:047.009c": "bhrātṛbhiḥ sahitaḥ sarvair etad atra vidhīyatām",
    "GE07mbh_15_u:047.010": "vaiśaṃpāyana uvāca",
    "GE07mbh_15_u:047.010a": "tataḥ sa pṛthivīpālaḥ pāṇḍavānāṃ dhuraṃdharaḥ",
    "GE07mbh_15_u:047.010c": "niryayau saha sodaryaiḥ sadāro bharatarṣabha",
    "GE07mbh_15_u:047.011a": "paurajānapadāś caiva rājabhaktipuraskṛtāḥ",
    "GE07mbh_15_u:047.011c": "gaṅgāṃ prajagmur abhito vāsasaikena saṃvṛtāḥ",
    "GE07mbh_15_u:047.012a": "tato 'vagāhya salilaṃ sarve te kurupuṃgavāḥ",
    "GE07mbh_15_u:047.012c": "yuyutsum agrataḥ kṛtvā dadus toyaṃ mahātmane",
    "GE07mbh_15_u:047.013a": "gāndhāryāś ca pṛthāyāś ca vidhivan nāmagotrataḥ",
    "GE07mbh_15_u:047.013c": "śaucaṃ nivartayantas te tatroṣur nagarād bahiḥ",
    "GE07mbh_15_u:047.014a": "preṣayām āsa sa narān vidhijñān āptakāriṇaḥ",
    "GE07mbh_15_u:047.014c": "gaṅgādvāraṃ kuruśreṣṭho yatra dagdho 'bhavan nṛpaḥ",
    "GE07mbh_15_u:047.015a": "tatraiva teṣāṃ kulyāni gaṅgādvāre 'nvaśāt tadā",
    "GE07mbh_15_u:047.015c": "kartavyānīti puruṣān dattadeyān mahīpatiḥ",
    "GE07mbh_15_u:047.016a": "dvādaśe 'hani tebhyaḥ sa kṛtaśauco narādhipaḥ",
    "GE07mbh_15_u:047.016c": "dadau śrāddhāni vidhivad dakṣiṇāvanti pāṇḍavaḥ",
    "GE07mbh_15_u:047.017a": "dhṛtarāṣṭraṃ samuddiśya dadau sa pṛthivīpatiḥ",
    "GE07mbh_15_u:047.017c": "suvarṇaṃ rajataṃ gāś ca śayyāś ca sumahādhanāḥ",
    "GE07mbh_15_u:047.018a": "gāndhāryāś caiva tejasvī pṛthāyāś ca pṛthak pṛthak",
    "GE07mbh_15_u:047.018b-0102_01": "bahūni caiva ratnāni vāsāṃsi vividhāni ca",
    "GE07mbh_15_u:047.018b-0102_02": "mahārhāṇi vicitrāṇi dadau kauravanandanaḥ",
    "GE07mbh_15_u:047.018c": "saṃkīrtya nāmanī rājā dadau dānam anuttamam",
    "GE07mbh_15_u:047.018d-0103_01": "saṃkīrtya nāmāni dadau rājan dānāni pārthivaḥ",
    "GE07mbh_15_u:047.019a": "yo yad icchati yāvac ca tāvat sa labhate dvijaḥ",
    "GE07mbh_15_u:047.019b-0104_01": "yāvad icchanti viprās tu tāvanti prāpnuyur dvijāḥ",
    "GE07mbh_15_u:047.019c": "śayanaṃ bhojanaṃ yānaṃ maṇiratnam atho dhanam",
    "GE07mbh_15_u:047.020a": "yānam ācchādanaṃ bhogān dāsīś ca paricārikāḥ",
    "GE07mbh_15_u:047.020c": "dadau rājā samuddiśya tayor mātror mahīpatiḥ",
    "GE07mbh_15_u:047.021a": "tataḥ sa pṛthivīpālo dattvā śrāddhāny anekaśaḥ",
    "GE07mbh_15_u:047.021c": "praviveśa punar dhīmān nagaraṃ vāraṇāhvayam",
    "GE07mbh_15_u:047.021d-0105_01": "siktasaṃmārjitapathaṃ patākātoraṇocchritam",
    "GE07mbh_15_u:047.021d-0105_02": "hṛṣṭapuṣṭajanākīrṇaṃ puraṃ teṣāṃ praveśane",
    "GE07mbh_15_u:047.022a": "te cāpi rājavacanāt puruṣā ye gatābhavan",
    "GE07mbh_15_u:047.022b-0106_01": "dhṛtarāṣṭrasya gāndhāryāḥ kuntyāś cakruś ca saṃghaśaḥ",
    "GE07mbh_15_u:047.022b-0106_02": "gaṅgādvāre śubhe puṇye yathoddiṣṭaṃ mahātmanā",
    "GE07mbh_15_u:047.022c": "saṃkalpya teṣāṃ kulyāni punaḥ pratyāgamaṃs tataḥ",
    "GE07mbh_15_u:047.023a": "mālyair gandhaiś ca vividhaiḥ pūjayitvā yathāvidhi",
    "GE07mbh_15_u:047.023c": "kulyāni teṣāṃ saṃyojya tadācakhyur mahīpateḥ",
    "GE07mbh_15_u:047.024a": "samāśvāsya ca rājānaṃ dharmātmānaṃ yudhiṣṭhiram",
    "GE07mbh_15_u:047.024c": "nārado 'py agamad rājan paramarṣir yathepsitam",
    "GE07mbh_15_u:047.024d-0107_01": "dvārakāyāṃ tataḥ kṛṣṇaṃ vāsudevaṃ janārdanam",
    "GE07mbh_15_u:047.024d-0107_02": "anādinidhanaṃ viṣṇuṃ śaṅkhacakragadādharam",
    "GE07mbh_15_u:047.024d-0107_03": "rahasyakathane yuktaṃ nārāyaṇam anāmayam",
    "GE07mbh_15_u:047.025a": "evaṃ varṣāṇy atītāni dhṛtarāṣṭrasya dhīmataḥ",
    "GE07mbh_15_u:047.025c": "vanavāse tadā trīṇi nagare daśa pañca ca",
    "GE07mbh_15_u:047.026a": "hataputrasya saṃgrāme dānāni dadataḥ sadā",
    "GE07mbh_15_u:047.026c": "jñātisaṃbandhimitrāṇāṃ bhrātṝṇāṃ svajanasya ca",
    "GE07mbh_15_u:047.027a_0": "yudhiṣṭhiras tu nṛpatir nātiprītamanās tadā 15,047.027c dhārayām āsa tad rājyaṃ nihatajñātibāndhavaḥ",
    "GE07mbh_15_u:047.027a_1": "15,047.027d*0108_01 tathāśramavāsike tu parvaṇy api samāhitaḥ 15,047.027d*0108_02",
    "GE07mbh_15_u:047.027a_2": "gandhamālyādiyuktaṃ ca haviṣyaṃ bhojayed dvijān"
}