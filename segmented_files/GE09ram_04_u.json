{
    "GE09ram_04_u:0": "Vālmīki: Rāmāyaṇa, 4. Kiṣkindhākāṇḍa",
    "GE09ram_04_u:001.001a": "sa tāṃ puṣkariṇīṃ gatvā padmotpalajhaṣākulām",
    "GE09ram_04_u:001.001c": "rāmaḥ saumitrisahito",
    "GE09ram_04_u:001.002a": "tasya dṛṣṭvaiva tāṃ harṣād indriyāṇi cakampire",
    "GE09ram_04_u:001.002c": "sa kāmavaśam āpannaḥ saumitrim idam abravīt",
    "GE09ram_04_u:001.003a": "saumitre paśya pampāyāḥ kānanaṃ śubhadarśanam",
    "GE09ram_04_u:001.003c": "yatra rājanti śailābhā drumāḥ saśikharā iva",
    "GE09ram_04_u:001.004a": "māṃ tu śokābhisaṃtaptam ādhayaḥ pīḍayanti vai",
    "GE09ram_04_u:001.004c": "bharatasya ca duḥkhena vaidehyā haraṇena ca",
    "GE09ram_04_u:001.005a": "adhikaṃ pravibhāty etan nīlapītaṃ tu śādvalam",
    "GE09ram_04_u:001.005c": "drumāṇāṃ vividhaiḥ puṣpaiḥ paristomair ivārpitam",
    "GE09ram_04_u:001.006a": "sukhānilo 'yaṃ saumitre kālaḥ pracuramanmathaḥ",
    "GE09ram_04_u:001.006c": "gandhavān surabhir māso jātapuṣpaphaladrumaḥ",
    "GE09ram_04_u:001.007a": "paśya rūpāṇi saumitre vanānāṃ puṣpaśālinām",
    "GE09ram_04_u:001.007c": "sṛjatāṃ puṣpavarṣāṇi varṣaṃ toyamucām iva",
    "GE09ram_04_u:001.008a": "prastareṣu ca ramyeṣu vividhāḥ kānanadrumāḥ",
    "GE09ram_04_u:001.008c": "vāyuvegapracalitāḥ puṣpair avakiranti gām",
    "GE09ram_04_u:001.009a": "mārutaḥ sukhaṃ saṃsparśe vāti candanaśītalaḥ",
    "GE09ram_04_u:001.009c": "ṣaṭpadair anukūjadbhir vaneṣu madhugandhiṣu",
    "GE09ram_04_u:001.010a": "giriprastheṣu ramyeṣu puṣpavadbhir manoramaiḥ",
    "GE09ram_04_u:001.010c": "saṃsaktaśikharā śailā virājanti mahādrumaiḥ",
    "GE09ram_04_u:001.011a": "puṣpitāgrāṃś ca paśyemān karṇikārān samantataḥ",
    "GE09ram_04_u:001.011c": "hāṭakapratisaṃchannān narān pītāmbarān iva",
    "GE09ram_04_u:001.012a": "ayaṃ vasantaḥ saumitre nānāvihaganāditaḥ",
    "GE09ram_04_u:001.012c": "sītayā viprahīṇasya śokasaṃdīpano mama",
    "GE09ram_04_u:001.013a": "māṃ hi śokasamākrāntaṃ saṃtāpayati manmathaḥ",
    "GE09ram_04_u:001.013c": "hṛṣṭaḥ pravadamānaś ca samāhvayati kokilaḥ",
    "GE09ram_04_u:001.014a": "eṣa dātyūhako hṛṣṭo ramye māṃ vananirjhare",
    "GE09ram_04_u:001.014c": "praṇadan manmathāviṣṭaṃ śocayiṣyati lakṣmaṇa",
    "GE09ram_04_u:001.015a": "vimiśrā vihagāḥ pumbhir ātmavyūhābhinanditāḥ",
    "GE09ram_04_u:001.015c": "bhṛṅgarājapramuditāḥ saumitre madhurasvarāḥ",
    "GE09ram_04_u:001.016a": "māṃ hi sā mṛgaśāvākṣī cintāśokabalātkṛtam",
    "GE09ram_04_u:001.016c": "saṃtāpayati saumitre krūraś",
    "GE09ram_04_u:001.017a": "śikhinībhiḥ parivṛtā mayūrā girisānuṣu",
    "GE09ram_04_u:001.017c": "manmathābhiparītasya mama manmathavardhanāḥ",
    "GE09ram_04_u:001.018a": "paśya lakṣṇama nṛtyantaṃ mayūram upanṛtyati",
    "GE09ram_04_u:001.018c": "śikhinī manmathārtaiṣā bhartāraṃ girisānuṣu",
    "GE09ram_04_u:001.019a": "mayūrasya vane nūnaṃ rakṣasā na hṛtā priyā",
    "GE09ram_04_u:001.019c": "mama tv ayaṃ vinā vāsaḥ puṣpamāse suduḥsahaḥ",
    "GE09ram_04_u:001.020a": "paśya lakṣmaṇa puṣpāṇi niṣphalāni bhavanti me",
    "GE09ram_04_u:001.020c": "puṣpabhārasamṛddhānāṃ vanānāṃ śiśirātyaye",
    "GE09ram_04_u:001.021a": "vadanti rāvaṃ muditāḥ śakunāḥ saṃghaśaḥ kalam",
    "GE09ram_04_u:001.021c": "āhvayanta ivānyonyaṃ kāmonmādakarā mama",
    "GE09ram_04_u:001.022a": "nūnaṃ paravaśā sītā sāpi śocaty ahaṃ yathā",
    "GE09ram_04_u:001.022c": "śyāmā padmapalāśākṣī mṛdubhāṣā ca me priyā",
    "GE09ram_04_u:001.023a": "eṣa puṣpavaho vāyuḥ sukhasparśo himāvahaḥ",
    "GE09ram_04_u:001.023c": "tāṃ vicintayataḥ kāntāṃ pāvakapratimo mama",
    "GE09ram_04_u:001.024a": "tāṃ vinātha vihaṃgo 'sau pakṣī praṇaditas tadā",
    "GE09ram_04_u:001.024c": "vāyasaḥ pādapagataḥ prahṛṣṭam abhinardati",
    "GE09ram_04_u:001.025a": "eṣa vai tatra vaidehyā vihagaḥ pratihārakaḥ",
    "GE09ram_04_u:001.025c": "pakṣī māṃ tu viśālākṣyāḥ samīpam upaneṣyati",
    "GE09ram_04_u:001.026a": "paśya lakṣmaṇa saṃnādaṃ vane madavivardhanam",
    "GE09ram_04_u:001.026c": "puṣpitāgreṣu vṛkṣeṣu dvijānām upakūjatām",
    "GE09ram_04_u:001.027a": "saumitre paśya pampāyāś citrāsu vanarājiṣu",
    "GE09ram_04_u:001.027c": "nalināni prakāśante jale",
    "GE09ram_04_u:001.028a": "eṣā prasannasalilā padmanīlotpalāyatā",
    "GE09ram_04_u:001.028c": "haṃsakāraṇḍavākīrṇā pampā saugandhikāyutā",
    "GE09ram_04_u:001.029a": "cakravākayutā nityaṃ citraprasthavanāntarā",
    "GE09ram_04_u:001.029c": "mātaṅgamṛgayūthaiś ca śobhate salilārthibhiḥ",
    "GE09ram_04_u:001.030a": "padmakośapalāśāni draṣṭuṃ dṛṣṭir hi manyate",
    "GE09ram_04_u:001.030c": "sītāyā netrakośābhyāṃ sadṛśānīti lakṣmaṇa",
    "GE09ram_04_u:001.031a": "padmakesarasaṃsṛṣṭo vṛkṣāntaraviniḥsṛtaḥ",
    "GE09ram_04_u:001.031c": "niḥśvāsa iva sītāyā vāti vāyur manoharaḥ",
    "GE09ram_04_u:001.032a": "saumitre paśya pampāyā dakṣiṇe girisānuni",
    "GE09ram_04_u:001.032c": "puṣpitāṃ karṇikārasya yaṣṭiṃ",
    "GE09ram_04_u:001.033a": "adhikaṃ śailarājo 'yaṃ dhātubhis tu vibhūṣitaḥ",
    "GE09ram_04_u:001.033c": "vicitraṃ sṛjate reṇuṃ vāyuvegavighaṭṭitam",
    "GE09ram_04_u:001.034a": "giriprasthās tu saumitre sarvataḥ saṃprapuṣpitaiḥ",
    "GE09ram_04_u:001.034c": "niṣpatraiḥ sarvato ramyaiḥ pradīpā iva kuṃśukaiḥ",
    "GE09ram_04_u:001.035a": "pampātīraruhāś ceme saṃsaktā madhugandhinaḥ",
    "GE09ram_04_u:001.035c": "mālatīmallikāṣaṇḍāḥ karavīrāś ca puṣpitāḥ",
    "GE09ram_04_u:001.036a": "ketakyaḥ sinduvārāś ca vāsantyaś ca supuṣpitāḥ",
    "GE09ram_04_u:001.036c": "mādhavyo gandhapūrṇāś ca kundagulmāś ca sarvaśaḥ",
    "GE09ram_04_u:001.037a": "ciribilvā madhūkāś ca vañjulā bakulās tathā",
    "GE09ram_04_u:001.037c": "campakās tilakāś caiva nāgavṛkṣāś ca puṣpitāḥ",
    "GE09ram_04_u:001.038a": "nīpāś ca varaṇāś caiva kharjūrāś ca supuṣpitāḥ",
    "GE09ram_04_u:001.038c": "aṅkolāś ca kuraṇṭāś ca cūrṇakāḥ pāribhadrakāḥ",
    "GE09ram_04_u:001.039a": "cūtāḥ pāṭalayaś caiva kovidārāś ca puṣpitāḥ",
    "GE09ram_04_u:001.039c": "mucukundārjunāś caiva dṛśyante girisānuṣu",
    "GE09ram_04_u:001.040a": "ketakoddālakāś caiva śirīṣāḥ śiṃśapā dhavāḥ",
    "GE09ram_04_u:001.040c": "śālmalyaḥ kiṃśukāś caiva raktāḥ kurabakās tathā",
    "GE09ram_04_u:001.040e": "tiniśā nakta mālāś ca candanāḥ syandanās tathā",
    "GE09ram_04_u:001.041a": "vividhā vividhaiḥ puṣpais tair eva nagasānuṣu",
    "GE09ram_04_u:001.041c": "vikīrṇaiḥ pītaraktābhāḥ saumitre prastarāḥ kṛtāḥ",
    "GE09ram_04_u:001.042a": "himānte paśya saumitre vṛkṣāṇāṃ puṣpasaṃbhavam",
    "GE09ram_04_u:001.042c": "puṣpamāse hi taravaḥ saṃgharṣād iva puṣpitāḥ",
    "GE09ram_04_u:001.043a": "paśya śītajalāṃ cemāṃ saumitre puṣkarāyutām",
    "GE09ram_04_u:001.043c": "cakravākānucaritāṃ kāraṇḍavaniṣevitām",
    "GE09ram_04_u:001.043e": "plavaiḥ krauñcaiś ca saṃpūrṇāṃ varāhamṛgasevitām",
    "GE09ram_04_u:001.044a": "adhikaṃ śobhate pampāvikūjadbhir vihaṃgamaiḥ",
    "GE09ram_04_u:001.045a": "dīpayantīva me kāmaṃ vividhā muditā dvijāḥ",
    "GE09ram_04_u:001.045c": "śyāmāṃ candramukhīṃ smṛtvā priyāṃ padmanibhekṣaṇām",
    "GE09ram_04_u:001.046a": "paya sānuṣu citreṣu mṛgībhiḥ sahitān mṛgān",
    "GE09ram_04_u:001.046c": "māṃ punar mṛgaśāvākṣyā vaidehyā virahīkṛtam",
    "GE09ram_04_u:001.047a": "evaṃ sa vilapaṃs tatra śokopahatacetanaḥ",
    "GE09ram_04_u:001.047c": "avekṣata śivāṃ pampāṃ ramyavārivahāṃ śubhām",
    "GE09ram_04_u:001.048a": "nirīkṣamāṇaḥ sahasā mahātmā; sarvaṃ vanaṃ nirjharakandaraṃ ca",
    "GE09ram_04_u:001.048c": "udvignacetāḥ saha lakṣmaṇena; vicārya duḥkhopahataḥ pratasthe",
    "GE09ram_04_u:001.049a": "tāv ṛṣyamūkaṃ sahitau prayātau; sugrīvaśākhāmṛgasevitaṃ tam",
    "GE09ram_04_u:001.049c": "trastās tu dṛṣṭvā harayo babhūvur; mahaujasau rāghavalakṣmaṇau tau",
    "GE09ram_04_u:002.001a": "tau tu dṛṣṭvā mahātmānau bhrātarau rāmalakṣmaṇau",
    "GE09ram_04_u:002.001c": "varāyudhadharau vīrau sugrīvaḥ śaṅkito 'bhavat",
    "GE09ram_04_u:002.002a": "udvignahṛdayaḥ sarvā diśaḥ samavalokayan",
    "GE09ram_04_u:002.002c": "na vyatiṣṭhata kasmiṃś cid deśe vānarapuṃgavaḥ",
    "GE09ram_04_u:002.003a": "naiva cakre manaḥ sthāne vīkṣamāṇo mahābalau",
    "GE09ram_04_u:002.003c": "kapeḥ paramabhītasya cittaṃ vyavasasāda ha",
    "GE09ram_04_u:002.004a": "cintayitvā sa dharmātmā vimṛśya gurulāghavam",
    "GE09ram_04_u:002.004c": "sugrīvaḥ paramodvignaḥ sarvair anucaraiḥ saha",
    "GE09ram_04_u:002.005a": "tataḥ sa sacivebhyas tu sugrīvaḥ plavagādhipaḥ",
    "GE09ram_04_u:002.005c": "śaśaṃsa paramodvignaḥ paśyaṃs tau rāmalakṣmaṇau",
    "GE09ram_04_u:002.006a": "etau vanam idaṃ durgaṃ vālipraṇihitau dhruvam",
    "GE09ram_04_u:002.006c": "chadmanā cīravasanau pracarantāv ihāgatau",
    "GE09ram_04_u:002.007a": "tataḥ sugrīvasacivā dṛṣṭvā paramadhanvinau",
    "GE09ram_04_u:002.007c": "jagmur giritaṭāt tasmād anyac chikharam uttamam",
    "GE09ram_04_u:002.008a": "te kṣipram abhigamyātha yūthapā yūthaparṣabham",
    "GE09ram_04_u:002.008c": "harayo vānaraśreṣṭhaṃ",
    "GE09ram_04_u:002.009a": "ekam ekāyanagatāḥ plavamānā girer girim",
    "GE09ram_04_u:002.009c": "prakampayanto vegena girīṇāṃ śikharāṇi ca",
    "GE09ram_04_u:002.010a": "tataḥ śākhāmṛgāḥ sarve plavamānā mahābalāḥ",
    "GE09ram_04_u:002.010c": "babhañjuś ca nagāṃs tatra puṣpitān durgasaṃśritān",
    "GE09ram_04_u:002.011a": "āplavanto harivarāḥ sarvatas taṃ mahāgirim",
    "GE09ram_04_u:002.011c": "mṛgamārjāraśārdūlāṃs trāsayanto yayus tadā",
    "GE09ram_04_u:002.012a": "tataḥ sugrīvasacivāḥ parvatendraṃ samāśritāḥ",
    "GE09ram_04_u:002.012c": "saṃgamya kapimukhyena sarve prāñjalayaḥ sthitāḥ",
    "GE09ram_04_u:002.013a": "tatas taṃ bhayasaṃtrastaṃ",
    "GE09ram_04_u:002.013c": "uvāca hanumān vākyaṃ sugrīvaṃ vākyakovidaḥ",
    "GE09ram_04_u:002.014a": "yasmād udvignacetās tvaṃ pradruto haripuṃgava",
    "GE09ram_04_u:002.014c": "taṃ krūradarśanaṃ krūraṃ neha paśyāmi vālinam",
    "GE09ram_04_u:002.015a": "yasmāt tava bhayaṃ saumya pūrvajāt pāpakarmaṇaḥ",
    "GE09ram_04_u:002.015c": "sa neha vālī duṣṭātmā na te paśyāmy ahaṃ bhayam",
    "GE09ram_04_u:002.016a": "aho śākhāmṛgatvaṃ te vyaktam eva plavaṃgama",
    "GE09ram_04_u:002.016c": "laghucittatayātmānaṃ na sthāpayasi yo matau",
    "GE09ram_04_u:002.017a": "buddhivijñānasaṃpanna iṅgitaiḥ sarvam ācara",
    "GE09ram_04_u:002.017c": "na hy abuddhiṃ gato rājā sarvabhūtāni śāsti hi",
    "GE09ram_04_u:002.018a": "sugrīvas tu śubhaṃ vākyaṃ śrutvā sarvaṃ hanūmataḥ",
    "GE09ram_04_u:002.018c": "tataḥ śubhataraṃ vākyaṃ hanūmantam uvāca ha",
    "GE09ram_04_u:002.019a": "dīrghabāhū viśālākṣau śaracāpāsidhāriṇau",
    "GE09ram_04_u:002.019c": "kasya na syād bhayaṃ dṛṣṭvā etau surasutopamau",
    "GE09ram_04_u:002.020a": "vālipraṇihitāv etau śaṅke 'haṃ puruṣottamau",
    "GE09ram_04_u:002.020c": "rājāno bahumitrāś ca viśvāso nātra hi kṣamaḥ",
    "GE09ram_04_u:002.021a": "arayaś ca manuṣyeṇa vijñeyāś channacāriṇaḥ",
    "GE09ram_04_u:002.021c": "viśvastānām aviśvastāś chidreṣu praharanti hi",
    "GE09ram_04_u:002.022a": "kṛtyeṣu vālī medhāvī rājāno bahudarśanāḥ",
    "GE09ram_04_u:002.022c": "bhavanti parahantāras te jñeyāḥ prākṛtair naraiḥ",
    "GE09ram_04_u:002.023a": "tau tvayā prākṛtenaiva gatvā jñeyau plavaṃgama",
    "GE09ram_04_u:002.023c": "śaṅkitānāṃ prakāraiś ca rūpavyābhāṣaṇena ca",
    "GE09ram_04_u:002.024a": "lakṣayasva tayor bhāvaṃ prahṛṣṭamanasau yadi",
    "GE09ram_04_u:002.024c": "viśvāsayan praśaṃsābhir iṅgitaiś ca punaḥ punaḥ",
    "GE09ram_04_u:002.025a": "mamaivābhimukhaṃ sthitvā pṛccha tvaṃ haripuṃgava",
    "GE09ram_04_u:002.025c": "prayojanaṃ praveśasya vanasyāsya dhanurdharau",
    "GE09ram_04_u:002.026a": "śuddhātmānau yadi tv etau jānīhi tvaṃ plavaṃgama",
    "GE09ram_04_u:002.026c": "vyābhāṣitair vā rūpair vā vijñeyā duṣṭatānayoḥ",
    "GE09ram_04_u:002.027a": "ity evaṃ kapirājena saṃdiṣṭo mārutātmajaḥ",
    "GE09ram_04_u:002.027c": "cakāra gamane buddhiṃ yatra tau rāmalakṣmaṇau",
    "GE09ram_04_u:002.028a": "tatheti saṃpūjya vacas tu tasya; kapeḥ subhītasya durāsadasya",
    "GE09ram_04_u:002.028c": "mahānubhāvo hanumān yayau tadā; sa yatra rāmo 'tibalaś ca lakṣmaṇaḥ",
    "GE09ram_04_u:003.001a": "vaco vijñāya hanumān sugrīvasya mahātmanaḥ",
    "GE09ram_04_u:003.001c": "parvatād ṛśyamūkāt tu pupluve yatra rāghavau",
    "GE09ram_04_u:003.002a": "sa tatra gatvā hanumān balavān vānarottamaḥ",
    "GE09ram_04_u:003.002c": "upacakrāma tau vāgbhir mṛdvībhiḥ satyavikramaḥ",
    "GE09ram_04_u:003.003a": "svakaṃ rūpaṃ parityajya bhikṣurūpeṇa vānaraḥ",
    "GE09ram_04_u:003.003c": "ābabhāṣe ca tau vīrau yathāvat praśaśaṃsa ca",
    "GE09ram_04_u:003.004a": "rājarṣidevapratimau tāpasau saṃśitavratau",
    "GE09ram_04_u:003.004c": "deśaṃ katham imaṃ prāptau bhavantau varavarṇinau",
    "GE09ram_04_u:003.005a": "trāsayantau mṛgagaṇān anyāṃś ca vanacāriṇaḥ",
    "GE09ram_04_u:003.005c": "pampātīraruhān vṛkṣān vīkṣamāṇau samantataḥ",
    "GE09ram_04_u:003.006a": "imāṃ nadīṃ śubhajalāṃ śobhayantau tarasvinau",
    "GE09ram_04_u:003.006c": "dhairyavantau suvarṇābhau kau yuvāṃ cīravāsasau",
    "GE09ram_04_u:003.007a": "siṃhaviprekṣitau vīrau siṃhātibalavikramau",
    "GE09ram_04_u:003.007c": "śakracāpanibhe cāpe pragṛhya vipulair bhujaiḥ",
    "GE09ram_04_u:003.008a": "śrīmantau rūpasaṃpannau",
    "GE09ram_04_u:003.008c": "hastihastopamabhujau dyutimantau nararṣabhau",
    "GE09ram_04_u:003.009a": "prabhayā parvatendro 'yaṃ yuvayor avabhāsitaḥ",
    "GE09ram_04_u:003.009c": "rājyārhāv amaraprakhyau kathaṃ deśam ihāgatau",
    "GE09ram_04_u:003.010a": "padmapatrekṣaṇau vīrau jaṭāmaṇḍaladhāriṇau",
    "GE09ram_04_u:003.010c": "anyonyasadṛśau vīrau devalokād ivāgatau",
    "GE09ram_04_u:003.011a": "yadṛcchayeva saṃprāptau candrasūryau vasuṃdharām",
    "GE09ram_04_u:003.011c": "viśālavakṣasau vīrau mānuṣau devarūpiṇau",
    "GE09ram_04_u:003.012a": "siṃhaskandhau mahāsattvau samadāv iva govṛṣau",
    "GE09ram_04_u:003.012c": "āyatāś ca suvṛttāś ca bāhavaḥ parighottamāḥ",
    "GE09ram_04_u:003.012e": "sarvabhūṣaṇabhūṣārhāḥ kim arthaṃ na vibhūṣitaḥ",
    "GE09ram_04_u:003.013a": "ubhau yogyāv ahaṃ manye rakṣituṃ pṛthivīm imām",
    "GE09ram_04_u:003.013c": "sasāgaravanāṃ kṛtsnāṃ vindhyameruvibhūṣitām",
    "GE09ram_04_u:003.014a": "ime ca dhanuṣī citre ślakṣṇe citrānulepane",
    "GE09ram_04_u:003.014c": "prakāśete yathendrasya vajre hemavibhūṣite",
    "GE09ram_04_u:003.015a": "saṃpūrṇā niśitair bāṇair tūṇāś ca śubhadarśanāḥ",
    "GE09ram_04_u:003.015c": "jīvitāntakarair ghorair jvaladbhir iva pannagaiḥ",
    "GE09ram_04_u:003.016a": "mahāpramāṇau vipulau",
    "GE09ram_04_u:003.016c": "khaḍgāv etau virājete nirmuktabhujagāv iva",
    "GE09ram_04_u:003.017a": "evaṃ māṃ paribhāṣantaṃ kasmād vai nābhibhāṣathaḥ",
    "GE09ram_04_u:003.018a": "sugrīvo nāma dharmātmā kaś cid vānarayūthapaḥ",
    "GE09ram_04_u:003.018c": "vīro vinikṛto bhrātrā jagad bhramati duḥkhitaḥ",
    "GE09ram_04_u:003.019a": "prāpto 'haṃ preṣitas tena sugrīveṇa mahātmanā",
    "GE09ram_04_u:003.019c": "rājñā vānaramukhyānāṃ hanumān nāma vānaraḥ",
    "GE09ram_04_u:003.020a": "yuvābhyāṃ saha dharmātmā sugrīvaḥ sakhyam icchati",
    "GE09ram_04_u:003.020c": "tasya māṃ sacivaṃ vittaṃ vānaraṃ pavanātmajam",
    "GE09ram_04_u:003.021a": "bhikṣurūpapraticchannaṃ sugrīvapriyakāmyayā",
    "GE09ram_04_u:003.021c": "ṛśyamūkād iha prāptaṃ kāmagaṃ kāmarūpiṇam",
    "GE09ram_04_u:003.022a": "evam uktvā tu hanumāṃs tau vīrau rāmalakṣmaṇau",
    "GE09ram_04_u:003.022c": "vākyajñau vākyakuśalaḥ punar novāca kiṃ cana",
    "GE09ram_04_u:003.023a": "etac chrutvā vacas tasya rāmo lakṣmaṇam abravīt",
    "GE09ram_04_u:003.023c": "prahṛṣṭavadanaḥ śrīmān bhrātaraṃ pārśvataḥ sthitam",
    "GE09ram_04_u:003.024a": "sacivo 'yaṃ kapīndrasya sugrīvasya mahātmanaḥ",
    "GE09ram_04_u:003.024c": "tam eva kāṅkṣamāṇasya mamāntikam upāgataḥ",
    "GE09ram_04_u:003.025a": "tam abhyabhāṣa saumitre sugrīvasacivaṃ kapim",
    "GE09ram_04_u:003.025c": "vākyajñaṃ madhurair vākyaiḥ snehayuktam ariṃdamam",
    "GE09ram_04_u:004.001a": "tataḥ prahṛṣṭo hanumān kṛtyavān iti tad vacaḥ",
    "GE09ram_04_u:004.001c": "śrutvā madhurasaṃbhāṣaṃ sugrīvaṃ manasā gataḥ",
    "GE09ram_04_u:004.002a": "bhavyo rājyāgamas tasya sugrīvasya mahātmanaḥ",
    "GE09ram_04_u:004.002c": "yad ayaṃ kṛtyavān prāptaḥ kṛtyaṃ caitad upāgatam",
    "GE09ram_04_u:004.003a": "tataḥ paramasaṃhṛṣṭo hanūmān plavagarṣabhaḥ",
    "GE09ram_04_u:004.003c": "pratyuvāca tato vākyaṃ rāmaṃ vākyaviśāradaḥ",
    "GE09ram_04_u:004.004a": "kimarthaṃ tvaṃ vanaṃ ghoraṃ pampākānanamaṇḍitam",
    "GE09ram_04_u:004.004c": "āgataḥ sānujo durgaṃ nānāvyālamṛgāyutam",
    "GE09ram_04_u:004.005a": "tasya tadvacanaṃ śrutvā lakṣmaṇo rāmacoditaḥ",
    "GE09ram_04_u:004.005c": "ācacakṣe mahātmānaṃ rāmaṃ daśarathātmajam",
    "GE09ram_04_u:004.006a": "rājā daśaratho nāma dyutimān dharmavatsalaḥ",
    "GE09ram_04_u:004.006c": "tasyāyaṃ pūrvajaḥ putro rāmo nāma janaiḥ śrutaḥ",
    "GE09ram_04_u:004.007a": "śaraṇyaḥ sarvabhūtānāṃ pitur nirdeśapāragaḥ",
    "GE09ram_04_u:004.007c": "vīro daśarathasyāyaṃ putrāṇāṃ guṇavattaraḥ",
    "GE09ram_04_u:004.008a": "rājyād bhraṣṭo vane vastuṃ mayā sārdham ihāgataḥ",
    "GE09ram_04_u:004.008c": "bhāryayā ca mahātejāḥ sītayānugato vaśī",
    "GE09ram_04_u:004.008e": "dinakṣaye mahātejāḥ prabhayeva",
    "GE09ram_04_u:004.009a": "aham asyāvaro bhrātā guṇair dāsyam upāgataḥ",
    "GE09ram_04_u:004.009c": "kṛtajñasya bahujñasya lakṣmaṇo nāma nāmataḥ",
    "GE09ram_04_u:004.010a": "sukhārhasya mahārhasya",
    "GE09ram_04_u:004.010c": "aiśvaryeṇa vihīnasya vanavāsāśritasya ca",
    "GE09ram_04_u:004.011a": "rakṣasāpahṛtā bhāryā rahite kāmarūpiṇā",
    "GE09ram_04_u:004.011c": "tac ca na jñāyate rakṣaḥ patnī yenāsya sā hṛtā",
    "GE09ram_04_u:004.012a": "danur nāma śriyaḥ putraḥ śāpād rākṣasatāṃ gataḥ",
    "GE09ram_04_u:004.012c": "ākhyātas tena sugrīvaḥ samartho vānarādhipaḥ",
    "GE09ram_04_u:004.013a": "sa jñāsyati mahāvīryas tava bhāryāpahāriṇam",
    "GE09ram_04_u:004.013c": "evam uktvā danuḥ svargaṃ bhrājamāno gataḥ sukham",
    "GE09ram_04_u:004.014a": "etat te sarvam ākhyātaṃ yāthātathyena pṛcchataḥ",
    "GE09ram_04_u:004.014c": "ahaṃ caiva hi rāmaś ca sugrīvaṃ śaraṇaṃ gatau",
    "GE09ram_04_u:004.015a": "eṣa dattvā ca vittāni prāpya cānuttamaṃ yaśaḥ",
    "GE09ram_04_u:004.015c": "lokanāthaḥ purā bhūtvā sugrīvaṃ nātham icchati",
    "GE09ram_04_u:004.016a": "śokābhibhūte rāme tu śokārte śaraṇaṃ gate",
    "GE09ram_04_u:004.016c": "kartum arhati sugrīvaḥ prasādaṃ saha yūthapaiḥ",
    "GE09ram_04_u:004.017a": "evaṃ bruvāṇaṃ saumitriṃ karuṇaṃ sāśrupātanam",
    "GE09ram_04_u:004.017c": "hanūmān pratyuvācedaṃ vākyaṃ vākyaviśāradaḥ",
    "GE09ram_04_u:004.018a": "īdṛśā buddhisaṃpannā jitakrodhā jitendriyāḥ",
    "GE09ram_04_u:004.018c": "draṣṭavyā vānarendreṇa diṣṭyā darśanam āgatāḥ",
    "GE09ram_04_u:004.019a": "sa hi rājyāc ca vibhraṣṭaḥ kṛtavairaś ca vālinā",
    "GE09ram_04_u:004.019c": "hṛtadāro vane trasto bhrātrā vinikṛto bhṛśam",
    "GE09ram_04_u:004.020a": "kariṣyati sa sāhāyyaṃ yuvayor bhāskarātmajaḥ",
    "GE09ram_04_u:004.020c": "sugrīvaḥ saha cāsmābhiḥ sītāyāḥ parimārgaṇe",
    "GE09ram_04_u:004.021a": "ity evam uktvā hanumāñ ślakṣṇaṃ madhurayā girā",
    "GE09ram_04_u:004.021c": "babhāṣe so 'bhigacchāmaḥ sugrīvam iti rāghavam",
    "GE09ram_04_u:004.022a": "evaṃ bruvāṇaṃ dharmātmā hanūmantaṃ sa lakṣmaṇaḥ",
    "GE09ram_04_u:004.022c": "pratipūjya yathānyāyam idaṃ provāca rāghavam",
    "GE09ram_04_u:004.023a": "kapiḥ kathayate hṛṣṭo yathāyaṃ mārutātmajaḥ",
    "GE09ram_04_u:004.023c": "kṛtyavān so 'pi saṃprāptaḥ kṛtakṛtyo 'si rāghava",
    "GE09ram_04_u:004.024a": "prasannamukhavarṇaś ca vyaktaṃ hṛṣṭaś ca bhāṣate",
    "GE09ram_04_u:004.024c": "nānṛtaṃ vakṣyate vīro hanūmān mārutātmajaḥ",
    "GE09ram_04_u:004.025a": "tataḥ sa tu mahāprājño hanūmān mārutātmajaḥ",
    "GE09ram_04_u:004.025c": "jagāmādāya tau vīrau harirājāya rāghavau",
    "GE09ram_04_u:004.026a": "sa tu vipula yaśāḥ kapipravīraḥ; pavanasutaḥ kṛtakṛtyavat prahṛṣṭaḥ",
    "GE09ram_04_u:004.026c": "girivaram uruvikramaḥ prayātaḥ; sa śubhamatiḥ saha rāmalakṣmaṇābhyām",
    "GE09ram_04_u:005.001a": "ṛśyamūkāt tu hanumān gatvā taṃ malayaṃ giram",
    "GE09ram_04_u:005.001c": "ācacakṣe tadā vīrau kapirājāya rāghavau",
    "GE09ram_04_u:005.002a": "ayaṃ rāmo mahāprājñaḥ saṃprāpto dṛḍhavikramaḥ",
    "GE09ram_04_u:005.002c": "lakṣmaṇena saha bhrātrā rāmo 'yaṃ satyavikramaḥ",
    "GE09ram_04_u:005.003a": "ikṣvākūṇāṃ kule jāto rāmo daśarathātmajaḥ",
    "GE09ram_04_u:005.003c": "dharme nigaditaś caiva pitur nirdeśapālakaḥ",
    "GE09ram_04_u:005.004a": "tasyāsya vasato 'raṇye niyatasya mahātmanaḥ",
    "GE09ram_04_u:005.004c": "rakṣasāpahṛtā bhāryā sa tvāṃ śaraṇam āgataḥ",
    "GE09ram_04_u:005.005a": "rājasūyāśvamedhaiś ca vahnir yenābhitarpitaḥ",
    "GE09ram_04_u:005.005c": "dakṣiṇāś ca tathotsṛṣṭā gāvaḥ śatasahasraśaḥ",
    "GE09ram_04_u:005.006a": "tapasā satyavākyena vasudhā yena pālitā",
    "GE09ram_04_u:005.006c": "strīhetos tasya putro 'yaṃ rāmas tvāṃ śaraṇaṃ gataḥ",
    "GE09ram_04_u:005.007a": "bhavatā sakhyakāmau tau bhrātarau rāmalakṣmaṇau",
    "GE09ram_04_u:005.007c": "pratigṛhyārcayasvemau pūjanīyatamāv ubhau",
    "GE09ram_04_u:005.008a": "śrutvā hanumato vākyaṃ sugrīvo hṛṣṭamānasaḥ",
    "GE09ram_04_u:005.008c": "bhayaṃ sa rāghavād ghoraṃ prajahau vigatajvaraḥ",
    "GE09ram_04_u:005.009a": "sa kṛtvā mānuṣaṃ rūpaṃ sugrīvaḥ plavagādhipaḥ",
    "GE09ram_04_u:005.009c": "darśanīyatamo bhūtvā prītyā provāca rāghavam",
    "GE09ram_04_u:005.010a": "bhavān dharmavinītaś ca vikrāntaḥ sarvavatsalaḥ",
    "GE09ram_04_u:005.010c": "ākhyātā vāyuputreṇa tattvato me bhavadguṇāḥ",
    "GE09ram_04_u:005.011a": "tan mamaivaiṣa satkāro lābhaś caivottamaḥ prabho",
    "GE09ram_04_u:005.011c": "yat tvam icchasi sauhārdaṃ vānareṇa mayā saha",
    "GE09ram_04_u:005.012a": "rocate yadi vā sakhyaṃ bāhur eṣa prasāritaḥ",
    "GE09ram_04_u:005.012c": "gṛhyatāṃ pāṇinā pāṇir maryādā vadhyatāṃ dhruvā",
    "GE09ram_04_u:005.013a": "etat tu vacanaṃ śrutvā sugrīvasya subhāṣitam",
    "GE09ram_04_u:005.013c": "saṃprahṛṣṭamanā hastaṃ pīḍayām āsa pāṇinā",
    "GE09ram_04_u:005.013e": "hṛdyaṃ sauhṛdam ālambya paryaṣvajata pīḍitam",
    "GE09ram_04_u:005.014a": "tato hanūmān saṃtyajya bhikṣurūpam ariṃdamaḥ",
    "GE09ram_04_u:005.014c": "kāṣṭhayoḥ svena rūpeṇa janayām āsa pāvakam",
    "GE09ram_04_u:005.015a": "dīpyamānaṃ tato vahniṃ puṣpair abhyarcya satkṛtam",
    "GE09ram_04_u:005.015c": "tayor madhye tu suprīto nidadhe susamāhitaḥ",
    "GE09ram_04_u:005.016a": "tato 'gniṃ dīpyamānaṃ tau cakratuś ca pradakṣiṇam",
    "GE09ram_04_u:005.016c": "sugrīvo rāghavaś caiva vayasyatvam upāgatau",
    "GE09ram_04_u:005.017a": "tataḥ suprīta manasau tāv ubhau harirāghavau",
    "GE09ram_04_u:005.017c": "anyonyam abhivīkṣantau na tṛptim upajagmatuḥ",
    "GE09ram_04_u:005.018a": "tataḥ sarvārthavidvāṃsaṃ rāmaṃ daśarathātmajam",
    "GE09ram_04_u:005.018c": "sugrīvaḥ prāha tejasvī vākyam ekamanās tadā",
    "GE09ram_04_u:006.001a": "ayam ākhyāti me rāma sacivo mantrisattamaḥ",
    "GE09ram_04_u:006.001c": "hanumān yannimittaṃ tvaṃ nirjanaṃ vanam āgataḥ",
    "GE09ram_04_u:006.002a": "lakṣmaṇena saha bhrātrā vasataś ca vane tava",
    "GE09ram_04_u:006.002c": "rakṣasāpahṛtā bhāryā maithilī janakātmajā",
    "GE09ram_04_u:006.003a": "tvayā viyuktā rudatī lakṣmaṇena ca dhīmatā",
    "GE09ram_04_u:006.003c": "antaraṃ prepsunā tena hatvā gṛdhraṃ jaṭāyuṣam",
    "GE09ram_04_u:006.004a": "bhāryāviyogajaṃ duḥkhaṃ nacirāt tvaṃ vimokṣyase",
    "GE09ram_04_u:006.004c": "ahaṃ tām ānayiṣyāmi naṣṭāṃ vedaśrutiṃ yathā",
    "GE09ram_04_u:006.005a": "rasātale vā vartantīṃ vartantīṃ vā nabhastale",
    "GE09ram_04_u:006.005c": "aham ānīya dāsyāmi tava bhāryām ariṃdama",
    "GE09ram_04_u:006.006a": "idaṃ tathyaṃ mama vacas tvam avehi ca rāghava",
    "GE09ram_04_u:006.006c": "tyaja śokaṃ mahābāho tāṃ kāntām ānayāmi te",
    "GE09ram_04_u:006.007a": "anumānāt tu jānāmi maithilī sā na saṃśayaḥ",
    "GE09ram_04_u:006.007c": "hriyamāṇā mayā dṛṣṭā rakṣasā krūrakarmaṇā",
    "GE09ram_04_u:006.008a": "krośantī rāma rāmeti lakṣmaṇeti ca visvaram",
    "GE09ram_04_u:006.008c": "sphurantī rāvaṇasyāṅke pannagendravadhūr yathā",
    "GE09ram_04_u:006.009a": "ātmanā pañcamaṃ māṃ hi dṛṣṭvā śailataṭe sthitam",
    "GE09ram_04_u:006.009c": "uttarīyaṃ tayā tyaktaṃ śubhāny ābharaṇāni ca",
    "GE09ram_04_u:006.010a": "tāny asmābhir gṛhītāni nihitāni ca rāghava",
    "GE09ram_04_u:006.010c": "ānayiṣyāmy ahaṃ tāni pratyabhijñātum arhasi",
    "GE09ram_04_u:006.011a": "tam abravīt tato rāmaḥ sugrīvaṃ priyavādinam",
    "GE09ram_04_u:006.011c": "ānayasva sakhe śīghraṃ kimarthaṃ pravilambase",
    "GE09ram_04_u:006.012a": "evam uktas tu sugrīvaḥ śailasya gahanāṃ guhām",
    "GE09ram_04_u:006.012c": "praviveśa tataḥ śīghraṃ rāghavapriyakāmyayā",
    "GE09ram_04_u:006.013a": "uttarīyaṃ gṛhītvā tu śubhāny ābharaṇāni ca",
    "GE09ram_04_u:006.013c": "idaṃ paśyeti rāmāya darśayām āsa vānaraḥ",
    "GE09ram_04_u:006.014a": "tato gṛhītvā tadvāsaḥ śubhāny ābharaṇāni ca",
    "GE09ram_04_u:006.014c": "abhavad bāṣpasaṃruddho nīhāreṇeva candramāḥ",
    "GE09ram_04_u:006.015a": "sītāsnehapravṛttena sa tu bāṣpeṇa dūṣitaḥ",
    "GE09ram_04_u:006.015c": "hā priyeti rudan dhairyam utsṛjya nyapatat kṣitau",
    "GE09ram_04_u:006.016a": "hṛdi kṛtvā sa bahuśas tam alaṃkāram uttamam",
    "GE09ram_04_u:006.016c": "niśaśvāsa bhṛśaṃ sarpo bilastha iva roṣitaḥ",
    "GE09ram_04_u:006.017a": "avicchinnāśruvegas tu saumitriṃ vīkṣya pārśvataḥ",
    "GE09ram_04_u:006.017c": "paridevayituṃ dīnaṃ rāmaḥ samupacakrame",
    "GE09ram_04_u:006.018a": "paśya lakṣmaṇa vaidehyā saṃtyaktaṃ hriyamāṇayā",
    "GE09ram_04_u:006.018c": "uttarīyam idaṃ bhūmau śarīrād bhūṣaṇāni ca",
    "GE09ram_04_u:006.019a": "śādvalinyāṃ dhruvaṃ bhūmyāṃ sītayā hriyamāṇayā",
    "GE09ram_04_u:006.019c": "utsṛṣṭaṃ bhūṣaṇam idaṃ tathārūpaṃ hi dṛśyate",
    "GE09ram_04_u:006.020a": "brūhi sugrīva kaṃ deśaṃ hriyantī lakṣitā tvayā",
    "GE09ram_04_u:006.020c": "rakṣasā raudrarūpeṇa mama prāṇasamā priyā",
    "GE09ram_04_u:006.021a": "kva vā vasati tad rakṣo mahad vyasanadaṃ mama",
    "GE09ram_04_u:006.021c": "yannimittam ahaṃ sarvān nāśayiṣyāmi rākṣasān",
    "GE09ram_04_u:006.022a": "haratā maithilīṃ yena māṃ ca roṣayatā bhṛśam",
    "GE09ram_04_u:006.022c": "ātmano jīvitāntāya mṛtyudvāram apāvṛtam",
    "GE09ram_04_u:006.023a": "mama dayitatamā hṛtā vanād; rajanicareṇa vimathya yena sā",
    "GE09ram_04_u:006.023c": "kathaya mama ripuṃ tam adya vai; pravagapate yamasaṃnidhiṃ nayāmi",
    "GE09ram_04_u:007.001a": "evam uktas tu sugrīvo rāmeṇārtena vānaraḥ",
    "GE09ram_04_u:007.001c": "abravīt prāñjalir vākyaṃ sabāṣpaṃ bāṣpagadgadaḥ",
    "GE09ram_04_u:007.002a": "na jāne nilayaṃ tasya sarvathā pāparakṣasaḥ",
    "GE09ram_04_u:007.002c": "sāmarthyaṃ vikramaṃ vāpi dauṣkuleyasya vā kulam",
    "GE09ram_04_u:007.003a": "satyaṃ tu pratijānāmi tyaja śokam ariṃdama",
    "GE09ram_04_u:007.003c": "kariṣyāmi tathā yatnaṃ yathā prāpsyasi maithilīm",
    "GE09ram_04_u:007.004a": "rāvaṇaṃ sagaṇaṃ hatvā paritoṣyātmapauruṣam",
    "GE09ram_04_u:007.004c": "tathāsmi kartā nacirād yathā prīto bhaviṣyasi",
    "GE09ram_04_u:007.005a": "alaṃ vaiklavyam ālambya dhairyam ātmagataṃ smara",
    "GE09ram_04_u:007.005c": "tvadvidhānāṃ na sadṛśam īdṛśaṃ buddhilāghavam",
    "GE09ram_04_u:007.006a": "mayāpi vyasanaṃ prāptaṃ bhāryā haraṇajaṃ mahat",
    "GE09ram_04_u:007.006c": "na cāham evaṃ śocāmi na ca dhairyaṃ parityaje",
    "GE09ram_04_u:007.007a": "nāhaṃ tām anuśocāmi prākṛto vānaro 'pi san",
    "GE09ram_04_u:007.007c": "mahātmā ca vinītaś cā kiṃ punar dhṛtimān bhavān",
    "GE09ram_04_u:007.008a": "bāṣpam āpatitaṃ dhairyān nigrahītuṃ tvam arhasi",
    "GE09ram_04_u:007.008c": "maryādāṃ sattvayuktānāṃ dhṛtiṃ notsraṣṭum arhasi",
    "GE09ram_04_u:007.009a": "vyasane vārtha kṛcchre vā bhaye vā jīvitāntage",
    "GE09ram_04_u:007.009c": "vimṛśan vai svayā buddhyā dhṛtimān nāvasīdati",
    "GE09ram_04_u:007.010a": "bāliśas tu naro nityaṃ vaiklavyaṃ yo 'nuvartate",
    "GE09ram_04_u:007.010c": "sa majjaty avaśaḥ śoke bhārākrānteva naur jale",
    "GE09ram_04_u:007.011a": "eṣo 'ñjalir mayā baddhaḥ praṇayāt tvāṃ prasādaye",
    "GE09ram_04_u:007.011c": "pauruṣaṃ śraya śokasya nāntaraṃ dātum arhasi",
    "GE09ram_04_u:007.012a": "ye śokam anuvartante na teṣāṃ vidyate sukham",
    "GE09ram_04_u:007.012c": "tejaś ca kṣīyate teṣāṃ na tvaṃ śocitum arhasi",
    "GE09ram_04_u:007.013a": "hitaṃ vayasya bhāvena brūhi nopadiśāmi te",
    "GE09ram_04_u:007.013c": "vayasyatāṃ pūjayan me na tvaṃ śocitum arhasi",
    "GE09ram_04_u:007.014a": "madhuraṃ sāntvitas tena sugrīveṇa sa rāghavaḥ",
    "GE09ram_04_u:007.014c": "mukham aśrupariklinnaṃ vastrāntena pramārjayat",
    "GE09ram_04_u:007.015a": "prakṛtiṣṭhas tu kākutsthaḥ sugrīvavacanāt prabhuḥ",
    "GE09ram_04_u:007.015c": "saṃpariṣvajya sugrīvam idaṃ vacanam abravīt",
    "GE09ram_04_u:007.016a": "kartavyaṃ yad vayasyena snigdhena ca hitena ca",
    "GE09ram_04_u:007.016c": "anurūpaṃ ca yuktaṃ ca kṛtaṃ sugrīva tat tvayā",
    "GE09ram_04_u:007.017a": "eṣa ca prakṛtiṣṭho 'ham anunītas tvayā sakhe",
    "GE09ram_04_u:007.017c": "durlabho hīdṛśo bandhur asmin kāle viśeṣataḥ",
    "GE09ram_04_u:007.018a": "kiṃ tu yatnas tvayā kāryo maithilyāḥ parimārgaṇe",
    "GE09ram_04_u:007.018c": "rākṣasasya ca raudrasya rāvaṇasya durātmanaḥ",
    "GE09ram_04_u:007.019a": "mayā ca yad anuṣṭheyaṃ visrabdhena tad ucyatām",
    "GE09ram_04_u:007.019c": "varṣāsv iva ca sukṣetre sarvaṃ saṃpadyate tava",
    "GE09ram_04_u:007.020a": "mayā ca yad idaṃ vākyam abhimānāt samīritam",
    "GE09ram_04_u:007.020c": "tat tvayā hariśārdūla tattvam ity upadhāryatām",
    "GE09ram_04_u:007.021a": "anṛtaṃ noktapūrvaṃ me na ca vakṣye kadā cana",
    "GE09ram_04_u:007.021c": "etat te pratijānāmi satyenaiva śapāmi te",
    "GE09ram_04_u:007.022a": "tataḥ prahṛṣṭaḥ sugrīvo vānaraiḥ sacivaiḥ saha",
    "GE09ram_04_u:007.022c": "rāghavasya vacaḥ śrutvā pratijñātaṃ viśeṣataḥ",
    "GE09ram_04_u:007.023a": "mahānubhāvasya vaco niśamya; harir narāṇām ṛṣabhasya tasya",
    "GE09ram_04_u:007.023c": "kṛtaṃ sa mene harivīra mukhyas; tadā svakāryaṃ hṛdayena vidvān",
    "GE09ram_04_u:008.001a": "parituṣṭas tu sugrīvas tena vākyena vānaraḥ",
    "GE09ram_04_u:008.001c": "lakṣmaṇasyāgrajaṃ rāmam idaṃ vacanam abravīt",
    "GE09ram_04_u:008.002a": "sarvathāham anugrāhyo devatānām asaṃśayaḥ",
    "GE09ram_04_u:008.002c": "upapannaguṇopetaḥ sakhā yasya bhavān mama",
    "GE09ram_04_u:008.003a": "śakyaṃ khalu bhaved rāma sahāyena tvayānagha",
    "GE09ram_04_u:008.003c": "surarājyam api prāptuṃ svarājyaṃ kiṃ punaḥ prabho",
    "GE09ram_04_u:008.004a": "so 'haṃ sabhājyo bandhūnāṃ suhṛdāṃ caiva rāghava",
    "GE09ram_04_u:008.004c": "yasyāgnisākṣikaṃ mitraṃ labdhaṃ rāghavavaṃśajam",
    "GE09ram_04_u:008.005a": "aham apy anurūpas te vayasyo jñāsyase śanaiḥ",
    "GE09ram_04_u:008.005c": "na tu vaktuṃ samartho 'haṃ svayam ātmagatān guṇān",
    "GE09ram_04_u:008.006a": "mahātmanāṃ tu bhūyiṣṭhaṃ tvadvidhānāṃ kṛtātmanām",
    "GE09ram_04_u:008.006c": "niścalā bhavati prītir dhairyam ātmavatām iva",
    "GE09ram_04_u:008.007a": "rajataṃ vā suvarṇaṃ vā vastrāṇy ābharaṇāni vā",
    "GE09ram_04_u:008.007c": "avibhaktāni sādhūnām avagacchanti sādhavaḥ",
    "GE09ram_04_u:008.008a": "āḍhyo vāpi daridro vā duḥkhitaḥ sukhito 'pi vā",
    "GE09ram_04_u:008.008c": "nirdoṣo vā sadoṣo vā vayasyaḥ paramā gatiḥ",
    "GE09ram_04_u:008.009a": "dhanatyāgaḥ sukhatyāgo dehatyāgo 'pi vā punaḥ",
    "GE09ram_04_u:008.009c": "vayasyārthe pravartante snehaṃ dṛṣṭvā tathāvidham",
    "GE09ram_04_u:008.010a": "tat tathety abravīd rāmaḥ sugrīvaṃ priyavādinam",
    "GE09ram_04_u:008.010c": "lakṣmaṇasyāgrato lakṣmyā vāsavasyeva dhīmataḥ",
    "GE09ram_04_u:008.011a": "tato rāmaṃ sthitaṃ dṛṣṭvā lakṣmaṇaṃ ca mahābalam",
    "GE09ram_04_u:008.011c": "sugrīvaḥ sarvataś cakṣur vane lolam apātayat",
    "GE09ram_04_u:008.012a": "sa dadarśa tataḥ sālam avidūre harīśvaraḥ",
    "GE09ram_04_u:008.012c": "supuṣpam īṣatpatrāḍhyaṃ bhramarair upaśobhitam",
    "GE09ram_04_u:008.013a": "tasyaikāṃ parṇabahulāṃ bhaṅktvā śākhāṃ supuṣpitām",
    "GE09ram_04_u:008.013c": "sālasyāstīrya sugrīvo niṣasāda sarāghavaḥ",
    "GE09ram_04_u:008.014a": "tāv āsīnau tato dṛṣṭvā hanūmān api lakṣmaṇam",
    "GE09ram_04_u:008.014c": "sālaśākhāṃ samutpāṭya vinītam upaveśayat",
    "GE09ram_04_u:008.015a": "tataḥ prahṛṣṭaḥ sugrīvaḥ ślakṣṇaṃ madhurayā girā",
    "GE09ram_04_u:008.015c": "uvāca praṇayād rāmaṃ harṣavyākulitākṣaram",
    "GE09ram_04_u:008.016a": "ahaṃ vinikṛto bhrātrā carāmy eṣa bhayārditaḥ",
    "GE09ram_04_u:008.016c": "ṛśyamūkaṃ girivaraṃ hṛtabhāryaḥ suduḥkhitaḥ",
    "GE09ram_04_u:008.017a": "so 'haṃ trasto bhaye magno vasāmy udbhrāntacetanaḥ",
    "GE09ram_04_u:008.017c": "vālinā nikṛto bhrātrā kṛtavairaś ca rāghava",
    "GE09ram_04_u:008.018a": "vālino me bhayārtasya sarvalokābhayaṃkara",
    "GE09ram_04_u:008.018c": "mamāpi tvam anāthasya prasādaṃ kartum arhasi",
    "GE09ram_04_u:008.019a": "evam uktas tu tejasvī dharmajño dharmavatsalaḥ",
    "GE09ram_04_u:008.019c": "pratyuvāca sa kākutsthaḥ sugrīvaṃ prahasann iva",
    "GE09ram_04_u:008.020a": "upakāraphalaṃ mitram apakāro 'rilakṣaṇam",
    "GE09ram_04_u:008.020c": "adyaiva taṃ haniṣyāmi tava bhāryāpahāriṇam",
    "GE09ram_04_u:008.021a": "ime hi me mahāvegāḥ patriṇas",
    "GE09ram_04_u:008.021c": "kārtikeyavanodbhūtāḥ śarā hemavibhūṣitāḥ",
    "GE09ram_04_u:008.022a": "kaṅkapatrapraticchannā mahendrāśanisaṃnibhāḥ",
    "GE09ram_04_u:008.022c": "suparvāṇaḥ sutīkṣṇāgrā saroṣā bhujagā iva",
    "GE09ram_04_u:008.023a": "bhrātṛsaṃjñam amitraṃ te vālinaṃ kṛtakilbiṣam",
    "GE09ram_04_u:008.023c": "śarair vinihataṃ paśya vikīrṇam iva parvatam",
    "GE09ram_04_u:008.024a": "rāghavasya vacaḥ śrutvā sugrīvo vāhinīpatiḥ",
    "GE09ram_04_u:008.024c": "praharṣam atulaṃ lebhe sādhu sādhv iti cābravīt",
    "GE09ram_04_u:008.025a": "rāmaśokābhibhūto 'haṃ śokārtānāṃ bhavān gatiḥ",
    "GE09ram_04_u:008.025c": "vayasya iti kṛtvā hi tvayy ahaṃ paridevaye",
    "GE09ram_04_u:008.026a": "tvaṃ hi pāṇipradānena vayasyo so 'gnisākṣikaḥ",
    "GE09ram_04_u:008.026c": "kṛtaḥ prāṇair bahumataḥ satyenāpi śapāmy aham",
    "GE09ram_04_u:008.027a": "vayasya iti kṛtvā ca visrabdhaṃ pravadāmy aham",
    "GE09ram_04_u:008.027c": "duḥkham antargataṃ yan me mano dahati nityaśaḥ",
    "GE09ram_04_u:008.028a": "etāvad uktvā vacanaṃ bāṣpadūṣitalocanaḥ",
    "GE09ram_04_u:008.028c": "bāṣpopahatayā vācā noccaiḥ śaknoti bhāṣitum",
    "GE09ram_04_u:008.029a": "bāṣpavegaṃ tu sahasā nadīvegam ivāgatam",
    "GE09ram_04_u:008.029c": "dhārayām āsa dhairyeṇa sugrīvo rāmasaṃnidhau",
    "GE09ram_04_u:008.030a": "saṃnigṛhya tu taṃ bāṣpaṃ pramṛjya nayane śubhe",
    "GE09ram_04_u:008.030c": "viniḥśvasya ca tejasvī rāghavaṃ punar abravīt",
    "GE09ram_04_u:008.031a": "purāhaṃ valinā rāma rājyāt svād avaropitaḥ",
    "GE09ram_04_u:008.031c": "paruṣāṇi ca saṃśrāvya nirdhūto 'smi balīyasā",
    "GE09ram_04_u:008.032a": "hṛtā bhāryā ca me tena prāṇebhyo 'pi garīyasī",
    "GE09ram_04_u:008.032c": "suhṛdaś ca madīyā ye saṃyatā bandhaneṣu te",
    "GE09ram_04_u:008.033a": "yatnavāṃś ca suduṣṭātmā mad vināśāya rāghava",
    "GE09ram_04_u:008.033c": "bahuśas tat prayuktāś ca vānarā nihatā mayā",
    "GE09ram_04_u:008.034a": "śaṅkayā tv etayā cāhaṃ dṛṣṭvā tvām api rāghava",
    "GE09ram_04_u:008.034c": "nopasarpāmy ahaṃ bhīto bhaye sarve hi bibhyati",
    "GE09ram_04_u:008.035a": "kevalaṃ hi sahāyā me hanumat pramukhās tv ime",
    "GE09ram_04_u:008.035c": "ato 'haṃ dhārayāmy adya prāṇān kṛcchra gato 'pi san",
    "GE09ram_04_u:008.036a": "ete hi kapayaḥ snigdhā māṃ rakṣanti samantataḥ",
    "GE09ram_04_u:008.036c": "saha gacchanti gantavye nityaṃ tiṣṭhanti ca sthite",
    "GE09ram_04_u:008.037a": "saṃkṣepas tv eṣa me rāma kim uktvā vistaraṃ hi te",
    "GE09ram_04_u:008.037c": "sa me jyeṣṭho ripur bhrātā vālī viśrutapauruṣaḥ",
    "GE09ram_04_u:008.038a": "tadvināśād dhi me duḥkhaṃ pranaṣṭaṃ syād anantaram",
    "GE09ram_04_u:008.038c": "sukhaṃ me jīvitaṃ caiva tadvināśanibandhanam",
    "GE09ram_04_u:008.039a": "eṣa me rāma śokāntaḥ śokārtena niveditaḥ",
    "GE09ram_04_u:008.039c": "duḥkhito 'duḥkhito vāpi sakhyur nityaṃ sakhā gatiḥ",
    "GE09ram_04_u:008.040a": "śrutvaitac ca vaco rāmaḥ sugrīvam idam abravīt",
    "GE09ram_04_u:008.040c": "kiṃnimittam abhūd vairaṃ śrotum icchāmi tattvataḥ",
    "GE09ram_04_u:008.041a": "sukhaṃ hi kāraṇaṃ śrutvā vairasya tava vānara",
    "GE09ram_04_u:008.041c": "ānantaryaṃ vidhāsyāmi saṃpradhārya balābalam",
    "GE09ram_04_u:008.042a": "balavān hi mamāmarṣaḥ śrutvā tvām avamānitam",
    "GE09ram_04_u:008.042c": "vardhate hṛdayotkampī prāvṛḍvega ivāmbhasaḥ",
    "GE09ram_04_u:008.043a": "hṛṣṭaḥ kathaya visrabdho yāvad āropyate dhanuḥ",
    "GE09ram_04_u:008.043c": "sṛṣṭaś ca hi mayā bāṇo nirastaś ca ripus tava",
    "GE09ram_04_u:008.044a": "evam uktas tu sugrīvaḥ kākutsthena mahātmanā",
    "GE09ram_04_u:008.044c": "praharṣam atulaṃ lebhe caturbhiḥ saha vānaraiḥ",
    "GE09ram_04_u:008.045a": "tataḥ prahṛṣṭavadanaḥ sugrīvo lakṣmaṇāgraje",
    "GE09ram_04_u:008.045c": "vairasya kāraṇaṃ tattvam ākhyātum upacakrame",
    "GE09ram_04_u:009.001a": "vālī nāma mama bhrātā jyeṣṭhaḥ śatruniṣūdanaḥ",
    "GE09ram_04_u:009.001c": "pitur bahumato nityaṃ mama cāpi tathā purā",
    "GE09ram_04_u:009.002a": "pitary uparate 'smākaṃ jyeṣṭho 'yam iti mantribhiḥ",
    "GE09ram_04_u:009.002c": "kapīnām īśvaro rājye kṛtaḥ paramasaṃmataḥ",
    "GE09ram_04_u:009.003a": "rājyaṃ praśāsatas tasya pitṛpaitāmahaṃ mahat",
    "GE09ram_04_u:009.003c": "ahaṃ sarveṣu kāleṣu praṇataḥ preṣyavat sthitaḥ",
    "GE09ram_04_u:009.004a": "māyāvī nāma tejasvī pūrvajo dundubheḥ sutaḥ",
    "GE09ram_04_u:009.004c": "tena tasya mahad vairaṃ strīkṛtaṃ viśrutaṃ purā",
    "GE09ram_04_u:009.005a": "sa tu supte jane rātrau kiṣkindhād vāram āgataḥ",
    "GE09ram_04_u:009.005c": "nardati sma susaṃrabdho vālinaṃ cāhvayad raṇe",
    "GE09ram_04_u:009.006a": "prasuptas tu mama bhrātā narditaṃ bhairavasvanam",
    "GE09ram_04_u:009.006c": "śrutvā na mamṛṣe vālī niṣpapāta javāt tadā",
    "GE09ram_04_u:009.007a": "sa tu vai niḥsṛtaḥ krodhāt taṃ hantum asurottamam",
    "GE09ram_04_u:009.007c": "vāryamāṇas tataḥ strībhir mayā ca praṇatātmanā",
    "GE09ram_04_u:009.008a": "sa tu nirdhūya sarvānno nirjagāma mahābalaḥ",
    "GE09ram_04_u:009.008c": "tato 'ham api sauhārdān niḥsṛto vālinā saha",
    "GE09ram_04_u:009.009a": "sa tu me bhrātaraṃ dṛṣṭvā māṃ ca dūrād avasthitam",
    "GE09ram_04_u:009.009c": "asuro jātasaṃtrāsaḥ pradudrāva tadā bhṛśam",
    "GE09ram_04_u:009.010a": "tasmin dravati saṃtraste hy āvāṃ drutataraṃ gatau",
    "GE09ram_04_u:009.010c": "prakāśo 'pi kṛto mārgaś candreṇodgacchatā tadā",
    "GE09ram_04_u:009.011a": "sa tṛṇair āvṛtaṃ durgaṃ dharaṇyā vivaraṃ mahat",
    "GE09ram_04_u:009.011c": "praviveśāsuro vegād āvām āsādya viṣṭhitau",
    "GE09ram_04_u:009.012a": "taṃ praviṣṭaṃ ripuṃ dṛṣṭvā bilaṃ roṣavaśaṃ gataḥ",
    "GE09ram_04_u:009.012c": "mām uvāca tadā vālī vacanaṃ kṣubhitendriyaḥ",
    "GE09ram_04_u:009.013a": "iha tvaṃ tiṣṭha sugrīva biladvāri samāhitaḥ",
    "GE09ram_04_u:009.013c": "yāvad atra praviśyāhaṃ nihanmi samare ripum",
    "GE09ram_04_u:009.014a": "mayā tv etad vacaḥ śrutvā yācitaḥ sa paraṃtapa",
    "GE09ram_04_u:009.014c": "śāpayitvā ca māṃ padbhyāṃ praviveśa bilaṃ tadā",
    "GE09ram_04_u:009.015a": "tasya praviṣṭasya bilaṃ sāgraḥ saṃvatsaro gataḥ",
    "GE09ram_04_u:009.015c": "sthitasya ca mama dvāri sa kālo vyatyavartata",
    "GE09ram_04_u:009.016a": "ahaṃ tu naṣṭaṃ taṃ jñātvā snehād āgatasaṃbhramaḥ",
    "GE09ram_04_u:009.016c": "bhrātaraṃ na hi paśyāmi pāpaśaṅki ca me manaḥ",
    "GE09ram_04_u:009.017a": "atha dīrghasya kālasya bilāt tasmād viniḥsṛtam",
    "GE09ram_04_u:009.017c": "saphenaṃ rudhiraṃ raktam ahaṃ dṛṣṭvā suduḥkhitaḥ",
    "GE09ram_04_u:009.018a": "nardatām asurāṇāṃ ca dhvanir me śrotram āgataḥ",
    "GE09ram_04_u:009.018c": "nirastasya ca saṃgrāme krośato niḥsvano guroḥ",
    "GE09ram_04_u:009.019a": "ahaṃ tv avagato buddhyā cihnais tair bhrātaraṃ hatam",
    "GE09ram_04_u:009.019c": "pidhāya ca biladvāraṃ śilayā girimātrayā",
    "GE09ram_04_u:009.019e": "śokārtaś codakaṃ kṛtvā kiṣkindhām āgataḥ sakhe",
    "GE09ram_04_u:009.020a": "gūhamānasya me tattvaṃ yatnato mantribhiḥ śrutam",
    "GE09ram_04_u:009.020c": "tato 'haṃ taiḥ samāgamya sametair abhiṣecitaḥ",
    "GE09ram_04_u:009.021a": "rājyaṃ praśāsatas tasya nyāyato mama rāghava",
    "GE09ram_04_u:009.021c": "ājagāma ripuṃ hatvā vālī tam asurottamam",
    "GE09ram_04_u:009.022a": "abhiṣiktaṃ tu māṃ dṛṣṭvā krodhāt saṃraktalocanaḥ",
    "GE09ram_04_u:009.022c": "madīyān mantriṇo baddhvā paruṣaṃ vākyam abravīt",
    "GE09ram_04_u:009.023a": "nigrahe 'pi samarthasya taṃ pāpaṃ prati rāghava",
    "GE09ram_04_u:009.023c": "na prāvartata me buddhir bhrātṛgauravayantritā",
    "GE09ram_04_u:009.024a": "mānayaṃs taṃ mahātmānaṃ yathāvac cābhyavādayam",
    "GE09ram_04_u:009.024c": "uktāś ca nāśiṣas tena saṃtuṣṭenāntarātmanā",
    "GE09ram_04_u:010.001a": "tataḥ krodhasamāviṣṭaṃ saṃrabdhaṃ tam upāgatam",
    "GE09ram_04_u:010.001c": "ahaṃ prasādayāṃ cakre bhrātaraṃ priyakāmyayā",
    "GE09ram_04_u:010.002a": "diṣṭyāsi kuśalī prāpto nihataś ca tvayā ripuḥ",
    "GE09ram_04_u:010.002c": "anāthasya hi me nāthas tvam eko 'nāthanandanaḥ",
    "GE09ram_04_u:010.003a": "idaṃ bahuśalākaṃ te pūrṇacandram ivoditam",
    "GE09ram_04_u:010.003c": "chatraṃ savālavyajanaṃ pratīcchasva mayodyatam",
    "GE09ram_04_u:010.004a": "tvam eva rājā mānārhaḥ sadā cāhaṃ yathāpurā",
    "GE09ram_04_u:010.004c": "nyāsabhūtam idaṃ rājyaṃ tava niryātayāmy aham",
    "GE09ram_04_u:010.005a": "mā ca roṣaṃ kṛthāḥ saumya mayi śatrunibarhaṇa",
    "GE09ram_04_u:010.005c": "yāce tvāṃ śirasā rājan mayā baddho 'yam añjaliḥ",
    "GE09ram_04_u:010.006a": "balād asmi samāgamya mantribhiḥ puravāsibhiḥ",
    "GE09ram_04_u:010.006c": "rājabhāve niyukto 'haṃ",
    "GE09ram_04_u:010.007a": "snigdham evaṃ bruvāṇaṃ māṃ sa tu nirbhartsya vānaraḥ",
    "GE09ram_04_u:010.007c": "dhik tvām iti ca mām uktvā bahu tat tad uvāca ha",
    "GE09ram_04_u:010.008a": "prakṛtīś ca samānīya mantriṇaś caiva saṃmatān",
    "GE09ram_04_u:010.008c": "mām āha suhṛdāṃ madhye vākyaṃ paramagarhitam",
    "GE09ram_04_u:010.009a": "viditaṃ vo yathā rātrau māyāvī sa mahāsuraḥ",
    "GE09ram_04_u:010.009c": "māṃ samāhvayata krūro yuddhākāṅkṣī sudurmatiḥ",
    "GE09ram_04_u:010.010a": "tasya tad garjitaṃ śrutvā niḥsṛto 'haṃ nṛpālayāt",
    "GE09ram_04_u:010.010c": "anuyātaś ca māṃ tūrṇam ayaṃ bhrātā sudāruṇaḥ",
    "GE09ram_04_u:010.011a": "sa tu dṛṣṭvaiva māṃ rātrau sadvitīyaṃ mahābalaḥ",
    "GE09ram_04_u:010.011c": "prādravad bhayasaṃtrasto vīkṣyāvāṃ tam anudrutau",
    "GE09ram_04_u:010.011e": "anudrutas tu vegena praviveśa mahābilam",
    "GE09ram_04_u:010.012a": "taṃ praviṣṭaṃ viditvā tu sughoraṃ sumahad bilam",
    "GE09ram_04_u:010.012c": "ayam ukto 'tha me bhrātā mayā tu krūradarśanaḥ",
    "GE09ram_04_u:010.013a": "ahatvā nāsti me śaktiḥ pratigantum itaḥ purīm",
    "GE09ram_04_u:010.013c": "biladvāri pratīkṣa tvaṃ yāvad enaṃ nihanmy aham",
    "GE09ram_04_u:010.014a": "sthito 'yam iti matvā tu praviṣṭo 'haṃ durāsadam",
    "GE09ram_04_u:010.014c": "taṃ ca me mārgamāṇasya gataḥ saṃvatsaras tadā",
    "GE09ram_04_u:010.015a": "sa tu dṛṣṭo mayā śatrur anirvedād bhayāvahaḥ",
    "GE09ram_04_u:010.015c": "nihataś ca mayā tatra so 'suro bandhubhiḥ saha",
    "GE09ram_04_u:010.016a": "tasyāsyāt tu pravṛttena rudhiraugheṇa tad bilam",
    "GE09ram_04_u:010.016c": "pūrṇam āsīd durākrāmaṃ stanatas tasya bhūtale",
    "GE09ram_04_u:010.017a": "sūdayitvā tu taṃ śatruṃ vikrāntaṃ dundubheḥ sutam",
    "GE09ram_04_u:010.017c": "niṣkrāmann eva paśyāmi bilasya pihitaṃ mukham",
    "GE09ram_04_u:010.018a": "vikrośamānasya tu me sugrīveti punaḥ punaḥ",
    "GE09ram_04_u:010.018c": "yadā prativaco nāsti tato 'haṃ bhṛśaduḥkhitaḥ",
    "GE09ram_04_u:010.019a": "pādaprahārais tu mayā bahuśas tad vidāritam",
    "GE09ram_04_u:010.019c": "tato 'haṃ tena niṣkramya yathā punar upāgataḥ",
    "GE09ram_04_u:010.020a": "tatrānenāsmi saṃruddho rājyaṃ mārgayatātmanaḥ",
    "GE09ram_04_u:010.020c": "sugrīveṇa nṛśaṃsena vismṛtya bhrātṛsauhṛdam",
    "GE09ram_04_u:010.021a": "evam uktvā tu māṃ tatra vastreṇaikena vānaraḥ",
    "GE09ram_04_u:010.021c": "tadā nirvāsayām āsa vālī vigatasādhvasaḥ",
    "GE09ram_04_u:010.022a": "tenāham apaviddhaś ca hṛtadāraś ca rāghava",
    "GE09ram_04_u:010.022c": "tadbhayāc ca mahīkṛtsnā krānteyaṃ savanārṇavā",
    "GE09ram_04_u:010.023a": "ṛśyamūkaṃ girivaraṃ",
    "GE09ram_04_u:010.023c": "praviṣṭo 'smi durādharṣaṃ vālinaḥ kāraṇāntare",
    "GE09ram_04_u:010.024a": "etat te sarvam ākhyātaṃ vairānukathanaṃ mahat",
    "GE09ram_04_u:010.024c": "anāgasā mayā prāptaṃ vyasanaṃ paśya rāghava",
    "GE09ram_04_u:010.025a": "vālinas tu bhayārtasya sarvalokābhayaṃkara",
    "GE09ram_04_u:010.025c": "kartum arhasi me vīra prasādaṃ tasya nigrahāt",
    "GE09ram_04_u:010.026a": "evam uktaḥ sa tejasvī dharmajño dharmasaṃhitam",
    "GE09ram_04_u:010.026c": "vacanaṃ vaktum ārebhe sugrīvaṃ prahasann iva",
    "GE09ram_04_u:010.027a": "amoghāḥ sūryasaṃkāśā mameme niśitāḥ śarāḥ",
    "GE09ram_04_u:010.027c": "tasmin vālini durvṛtte patiṣyanti ruṣānvitāḥ",
    "GE09ram_04_u:010.028a": "yāvat taṃ na hi paśyeyaṃ tava bhāryāpahāriṇam",
    "GE09ram_04_u:010.028c": "tāvat sa jīvet pāpātmā vālī cāritradūṣakaḥ",
    "GE09ram_04_u:010.029a": "ātmānumānāt paśyāmi magnaṃ tvāṃ śokasāgare",
    "GE09ram_04_u:010.029c": "tvām ahaṃ tārayiṣyāmi kāmaṃ prāpsyasi puṣkalam",
    "GE09ram_04_u:011.001a": "rāmasya vacanaṃ śrutvā harṣapauruṣavardhanam",
    "GE09ram_04_u:011.001c": "sugrīvaḥ pūjayāṃ cakre rāghavaṃ praśaśaṃsa ca",
    "GE09ram_04_u:011.002a": "asaṃśayaṃ prajvalitais tīkṣṇair marmātigaiḥ śaraiḥ",
    "GE09ram_04_u:011.002c": "tvaṃ daheḥ kupito lokān yugānta iva bhāskaraḥ",
    "GE09ram_04_u:011.003a": "vālinaḥ pauruṣaṃ yat tad yac ca vīryaṃ dhṛtiś ca yā",
    "GE09ram_04_u:011.003c": "tan mamaikamanāḥ śrutvā vidhatsva yadanantaram",
    "GE09ram_04_u:011.004a": "samudrāt paścimāt pūrvaṃ dakṣiṇād api cottaram",
    "GE09ram_04_u:011.004c": "krāmaty anudite sūrye vālī vyapagataklamaḥ",
    "GE09ram_04_u:011.005a": "agrāṇy āruhya śailānāṃ śikharāṇi mahānty api",
    "GE09ram_04_u:011.005c": "ūrdhvam utkṣipya tarasā pratigṛhṇāti vīryavān",
    "GE09ram_04_u:011.006a": "bahavaḥ sāravantaś ca vaneṣu vividhā drumāḥ",
    "GE09ram_04_u:011.006c": "vālinā tarasā bhagnā balaṃ prathayatātmanaḥ",
    "GE09ram_04_u:011.007a": "mahiṣo dundubhir nāma",
    "GE09ram_04_u:011.007c": "balaṃ nāgasahasrasya dhārayām āsa vīryavān",
    "GE09ram_04_u:011.008a": "vīryotsekena duṣṭātmā varadānāc ca mohitaḥ",
    "GE09ram_04_u:011.008c": "jagāma sa mahākāyaḥ samudraṃ saritāṃ patim",
    "GE09ram_04_u:011.009a": "ūrmimantam atikramya sāgaraṃ ratnasaṃcayam",
    "GE09ram_04_u:011.009c": "mama yuddhaṃ prayaccheti tam uvāca mahārṇavam",
    "GE09ram_04_u:011.010a": "tataḥ samudro dharmātmā samutthāya mahābalaḥ",
    "GE09ram_04_u:011.010c": "abravīd vacanaṃ rājann asuraṃ kālacoditam",
    "GE09ram_04_u:011.011a": "samartho nāsmi te dātuṃ yuddhaṃ yuddhaviśārada",
    "GE09ram_04_u:011.011c": "śrūyatām abhidhāsyāmi yas te yuddhaṃ pradāsyati",
    "GE09ram_04_u:011.012a": "śailarājo mahāraṇye tapasviśaraṇaṃ param",
    "GE09ram_04_u:011.012c": "śaṃkaraśvaśuro nāmnā himavān iti viśrutaḥ",
    "GE09ram_04_u:011.013a": "guhā prasravaṇopeto bahukandaranirjharaḥ",
    "GE09ram_04_u:011.013c": "sa samarthas tava prītim atulāṃ kartum āhave",
    "GE09ram_04_u:011.014a": "taṃ bhītam iti vijñāya samudram asurottamaḥ",
    "GE09ram_04_u:011.014c": "himavadvanam āgacchac charaś cāpād iva cyutaḥ",
    "GE09ram_04_u:011.015a": "tatas tasya gireḥ śvetā gajendravipulāḥ śilāḥ",
    "GE09ram_04_u:011.015c": "cikṣepa bahudhā bhūmau dundubhir vinanāda ca",
    "GE09ram_04_u:011.016a": "tataḥ śvetāmbudākāraḥ saumyaḥ prītikarākṛtiḥ",
    "GE09ram_04_u:011.016c": "himavān abravīd vākyaṃ sva eva śikhare sthitaḥ",
    "GE09ram_04_u:011.017a": "kleṣṭum arhasi māṃ na tvaṃ dundubhe dharmavatsala",
    "GE09ram_04_u:011.017c": "raṇakarmasv akuśalas tapasviśaraṇaṃ hy aham",
    "GE09ram_04_u:011.018a": "tasya tadvacanaṃ śrutvā girirājasya dhīmataḥ",
    "GE09ram_04_u:011.018c": "uvāca dundubhir vākyaṃ krodhāt saṃraktalocanaḥ",
    "GE09ram_04_u:011.019a": "yadi yuddhe 'samarthas tvaṃ madbhayād vā nirudyamaḥ",
    "GE09ram_04_u:011.019c": "tam ācakṣva pradadyān me yo 'dya yuddhaṃ yuyutsataḥ",
    "GE09ram_04_u:011.020a": "himavān abravīd vākyaṃ śrutvā vākyaviśāradaḥ",
    "GE09ram_04_u:011.020c": "anuktapūrvaṃ dharmātmā krodhāt tam asurottamam",
    "GE09ram_04_u:011.021a": "vālī nāma mahāprājñaḥ śakratulyaparākramaḥ",
    "GE09ram_04_u:011.021c": "adhyāste vānaraḥ śrīmān kiṣkindhām atulaprabhām",
    "GE09ram_04_u:011.022a": "sa samartho mahāprājñas tava yuddhaviśāradaḥ",
    "GE09ram_04_u:011.022c": "dvandvayuddhaṃ mahad dātuṃ namucer iva vāsavaḥ",
    "GE09ram_04_u:011.023a": "taṃ śīghram abhigaccha tvaṃ yadi yuddham ihecchasi",
    "GE09ram_04_u:011.023c": "sa hi durdharṣaṇo nityaṃ śūraḥ samarakarmaṇi",
    "GE09ram_04_u:011.024a": "śrutvā himavato vākyaṃ krodhāviṣṭaḥ sa dundubhiḥ",
    "GE09ram_04_u:011.024c": "jagāma tāṃ purīṃ tasya kiṣkindhāṃ vālinas tadā",
    "GE09ram_04_u:011.025a": "dhārayan māhiṣaṃ rūpaṃ tīkṣṇaśṛṅgo bhayāvahaḥ",
    "GE09ram_04_u:011.025c": "prāvṛṣīva mahāmeghas toyapūrṇo nabhastale",
    "GE09ram_04_u:011.026a": "tatas tu dvāram āgamya kiṣkindhāyā mahābalaḥ",
    "GE09ram_04_u:011.026c": "nanarda kampayan bhūmiṃ dundubhir dundubhir yathā",
    "GE09ram_04_u:011.027a": "samīpajān drumān bhañjan vasudhāṃ dārayan khuraiḥ",
    "GE09ram_04_u:011.027c": "viṣāṇenollekhan darpāt taddvāraṃ dvirado yathā",
    "GE09ram_04_u:011.028a": "antaḥpuragato vālī śrutvā śabdam amarṣaṇaḥ",
    "GE09ram_04_u:011.028c": "niṣpapāta saha strībhis tārābhir iva candramāḥ",
    "GE09ram_04_u:011.029a": "mitaṃ vyaktākṣarapadaṃ tam uvāca sa dundubhim",
    "GE09ram_04_u:011.029c": "harīṇām īśvaro vālī sarveṣāṃ vanacāriṇām",
    "GE09ram_04_u:011.030a": "kimarthaṃ nagaradvāram idaṃ ruddhvā vinardasi",
    "GE09ram_04_u:011.030c": "dundubhe vidito me 'si rakṣa prāṇān mahābala",
    "GE09ram_04_u:011.031a": "tasya tadvacanaṃ śrutvā vānarendrasya dhīmataḥ",
    "GE09ram_04_u:011.031c": "uvāca dundubhir vākyaṃ krodhāt saṃraktalocanaḥ",
    "GE09ram_04_u:011.032a": "na tvaṃ strīsaṃnidhau vīra vacanaṃ vaktum arhasi",
    "GE09ram_04_u:011.032c": "mama yuddhaṃ prayaccha tvaṃ tato jñāsyāmi te balam",
    "GE09ram_04_u:011.033a": "atha vā dhārayiṣyāmi krodham adya niśām imām",
    "GE09ram_04_u:011.033c": "gṛhyatām udayaḥ svairaṃ kāmabhogeṣu vānara",
    "GE09ram_04_u:011.034a": "yo hi mattaṃ pramattaṃ vā suptaṃ vā rahitaṃ bhṛśam",
    "GE09ram_04_u:011.034c": "hanyāt sa bhrūṇahā loke tvadvidhaṃ madamohitam",
    "GE09ram_04_u:011.035a": "sa prahasyābravīn mandaṃ krodhāt tam asurottamam",
    "GE09ram_04_u:011.035c": "visṛjya tāḥ striyaḥ sarvās tārā prabhiṛtikās tadā",
    "GE09ram_04_u:011.036a": "matto 'yam iti mā maṃsthā yady abhīto 'si saṃyuge",
    "GE09ram_04_u:011.036c": "mado 'yaṃ saṃprahāre 'smin vīrapānaṃ samarthyatām",
    "GE09ram_04_u:011.037a": "tam evam uktvā saṃkruddho mālām utkṣipya kāñcanīm",
    "GE09ram_04_u:011.037c": "pitrā dattāṃ mahendreṇa yuddhāya vyavatiṣṭhata",
    "GE09ram_04_u:011.038a": "viṣāṇayor gṛhītvā taṃ dundubhiṃ girisaṃnibham",
    "GE09ram_04_u:011.038c": "vālī vyāpātayāṃ cakre nanarda ca mahāsvanam",
    "GE09ram_04_u:011.039a": "yuddhe prāṇahare tasmin niṣpiṣṭo dundubhis tadā",
    "GE09ram_04_u:011.039c": "śrotrābhyām atha raktaṃ tu tasya susrāva pātyataḥ",
    "GE09ram_04_u:011.039e": "papāta ca mahākāyaḥ kṣitau pañcatvam āgataḥ",
    "GE09ram_04_u:011.040a": "taṃ tolayitvā bāhubhyāṃ gatasattvam acetanam",
    "GE09ram_04_u:011.040c": "cikṣepa vegavān vālī vegenaikena yojanam",
    "GE09ram_04_u:011.041a": "tasya vegapraviddhasya vaktrāt kṣatajabindavaḥ",
    "GE09ram_04_u:011.041c": "prapetur mārutotkṣiptā mataṅgasyāśramaṃ prati",
    "GE09ram_04_u:011.042a": "tān dṛṣṭvā patitāṃs tatra muniḥ śoṇitavipruṣaḥ",
    "GE09ram_04_u:011.042c": "utsasarja mahāśāpaṃ kṣeptāraṃ vālinaṃ prati",
    "GE09ram_04_u:011.042e": "iha tenāpraveṣṭavyaṃ praviṣṭasya badho bhavet",
    "GE09ram_04_u:011.043a": "sa maharṣiṃ samāsādya yācate sma kṛtāñjaliḥ",
    "GE09ram_04_u:011.044a": "tataḥ śāpabhayād bhīta ṛśyamūkaṃ mahāgirim",
    "GE09ram_04_u:011.044c": "praveṣṭuṃ necchati harir draṣṭuṃ vāpi nareśvara",
    "GE09ram_04_u:011.045a": "tasyāpraveśaṃ jñātvāham idaṃ rāma mahāvanam",
    "GE09ram_04_u:011.045c": "vicarāmi sahāmātyo viṣādena",
    "GE09ram_04_u:011.046a": "eṣo 'sthinicayas tasya dundubheḥ saṃprakāśate",
    "GE09ram_04_u:011.046c": "vīryotsekān nirastasya girikūṭanibho mahān",
    "GE09ram_04_u:011.047a": "ime ca vipulāḥ sālāḥ sapta śākhāvalambinaḥ",
    "GE09ram_04_u:011.047c": "yatraikaṃ ghaṭate vālī niṣpatrayitum ojasā",
    "GE09ram_04_u:011.048a": "etad asyāsamaṃ vīryaṃ mayā rāma prakāśitam",
    "GE09ram_04_u:011.048c": "kathaṃ taṃ vālinaṃ hantuṃ samare śakṣyase nṛpa",
    "GE09ram_04_u:011.049a": "yadi bhindyād bhavān sālān imāṃs tv ekeṣuṇā tataḥ",
    "GE09ram_04_u:011.049c": "jānīyāṃ tvāṃ mahābāho samarthaṃ vālino vadhe",
    "GE09ram_04_u:011.050a": "tasya tadvacanaṃ śrutvā sugrīvasya mahātmanaḥ",
    "GE09ram_04_u:011.050c": "rāghavo dundubheḥ kāyaṃ pādāṅguṣṭhena līlayā",
    "GE09ram_04_u:011.050e": "tolayitvā mahābāhuś cikṣepa daśayojanam",
    "GE09ram_04_u:011.051a": "kṣiptaṃ dṛṣṭvā tataḥ kāyaṃ sugrīvaḥ punar abravīt",
    "GE09ram_04_u:011.051c": "lakṣmaṇasyāgrato rāmam idaṃ vacanam arthavat",
    "GE09ram_04_u:011.052a": "ārdraḥ samāṃsapratyagraḥ kṣiptaḥ kāyaḥ purā sakhe",
    "GE09ram_04_u:011.052c": "laghuḥ saṃprati nirmāṃsas tṛṇabhūtaś ca rāghava",
    "GE09ram_04_u:011.052e": "nātra śakyaṃ balaṃ jñātuṃ tava vā tasya vādhikam",
    "GE09ram_04_u:012.001a": "etac ca vacanaṃ śrutvā sugrīveṇa subhāṣitam",
    "GE09ram_04_u:012.001c": "pratyayārthaṃ mahātejā rāmo jagrāha kārmukam",
    "GE09ram_04_u:012.002a": "sa gṛhītvā dhanur ghoraṃ śaram ekaṃ ca mānadaḥ",
    "GE09ram_04_u:012.002c": "sālān uddiśya cikṣepa jyāsvanaiḥ pūrayan diśaḥ",
    "GE09ram_04_u:012.003a": "sa visṛṣṭo balavatā bāṇaḥ svarṇapariṣkṛtaḥ",
    "GE09ram_04_u:012.003c": "bhittvā sālān giriprasthe sapta bhūmiṃ viveśa ha",
    "GE09ram_04_u:012.004a": "praviṣṭas tu muhūrtena rasāṃ bhittvā mahājavaḥ",
    "GE09ram_04_u:012.004c": "niṣpatya ca punas tūrṇaṃ svatūṇīṃ praviveśa ha",
    "GE09ram_04_u:012.005a": "tān dṛṣṭvā sapta nirbhinnān sālān vānarapuṃgavaḥ",
    "GE09ram_04_u:012.005c": "rāmasya śaravegena vismayaṃ paramaṃ gataḥ",
    "GE09ram_04_u:012.006a": "sa mūrdhnā nyapatad bhūmau pralambīkṛtabhūṣaṇaḥ",
    "GE09ram_04_u:012.006c": "sugrīvaḥ paramaprīto rāghavāya kṛtāñjaliḥ",
    "GE09ram_04_u:012.007a": "idaṃ covāca dharmajñaṃ karmaṇā tena harṣitaḥ",
    "GE09ram_04_u:012.007c": "rāmaṃ sarvāstraviduṣāṃ śreṣṭhaṃ śūram avasthitam",
    "GE09ram_04_u:012.008a": "sendrān api surān sarvāṃs tvaṃ bāṇaiḥ puruṣarṣabha",
    "GE09ram_04_u:012.008c": "samarthaḥ samare hantuṃ kiṃ punar vālinaṃ prabho",
    "GE09ram_04_u:012.009a": "yena sapta mahāsālā girir bhūmiś ca dāritāḥ",
    "GE09ram_04_u:012.009c": "bāṇenaikena kākutstha sthātā te ko raṇāgrataḥ",
    "GE09ram_04_u:012.010a": "adya me vigataḥ śokaḥ prītir adya parā mama",
    "GE09ram_04_u:012.010c": "suhṛdaṃ tvāṃ samāsādya",
    "GE09ram_04_u:012.011a": "tam adyaiva priyārthaṃ me vairiṇaṃ bhrātṛrūpiṇam",
    "GE09ram_04_u:012.011c": "vālinaṃ jahi kākutstha mayā baddho 'yam añjaliḥ",
    "GE09ram_04_u:012.012a": "tato rāmaḥ pariṣvajya sugrīvaṃ priyadarśanam",
    "GE09ram_04_u:012.012c": "pratyuvāca mahāprājño lakṣmaṇānumataṃ vacaḥ",
    "GE09ram_04_u:012.013a": "asmād gacchāma kiṣkindhāṃ kṣipraṃ gaccha tvam agrataḥ",
    "GE09ram_04_u:012.013c": "gatvā cāhvaya sugrīva vālinaṃ bhrātṛgandhinam",
    "GE09ram_04_u:012.014a": "sarve te tvaritaṃ gatvā kiṣkindhāṃ vālinaḥ purīm",
    "GE09ram_04_u:012.014c": "vṛkṣair ātmānam āvṛtya vyatiṣṭhan gahane vane",
    "GE09ram_04_u:012.015a": "sugrīvo vyanadad ghoraṃ vālino hvānakāraṇāt",
    "GE09ram_04_u:012.015c": "gāḍhaṃ parihito vegān nādair bhindann ivāmbaram",
    "GE09ram_04_u:012.016a": "taṃ śrutvā ninadaṃ bhrātuḥ kruddho vālī mahābalaḥ",
    "GE09ram_04_u:012.016c": "niṣpapāta susaṃrabdho bhāskaro 'stataṭād iva",
    "GE09ram_04_u:012.017a": "tataḥ sutumulaṃ yuddhaṃ vālisugrīvayor abhūt",
    "GE09ram_04_u:012.017c": "gagane grahayor ghoraṃ budhāṅgārakayor iva",
    "GE09ram_04_u:012.018a": "talair aśanikalpaiś ca vajrakalpaiś ca muṣṭibhiḥ",
    "GE09ram_04_u:012.018c": "jaghnatuḥ samare 'nyonyaṃ bhrātarau krodhamūrchitau",
    "GE09ram_04_u:012.019a": "tato rāmo dhanuṣpāṇis tāv ubhau samudīkṣya tu",
    "GE09ram_04_u:012.019c": "anyonyasadṛśau vīrāv ubhau devāv ivāśvinau",
    "GE09ram_04_u:012.020a": "yan nāvagacchat sugrīvaṃ vālinaṃ vāpi rāghavaḥ",
    "GE09ram_04_u:012.020c": "tato na kṛtavān buddhiṃ moktum antakaraṃ śaram",
    "GE09ram_04_u:012.021a": "etasminn antare bhagnaḥ sugrīvas tena vālinā",
    "GE09ram_04_u:012.021c": "apaśyan rāghavaṃ nātham ṛśyamūkaṃ pradudruve",
    "GE09ram_04_u:012.022a": "klānto rudhirasiktāṅgaḥ prahārair jarjarīkṛtaḥ",
    "GE09ram_04_u:012.022c": "vālinābhidrutaḥ krodhāt praviveśa mahāvanam",
    "GE09ram_04_u:012.023a": "taṃ praviṣṭaṃ vanaṃ dṛṣṭvā vālī śāpabhayāt tataḥ",
    "GE09ram_04_u:012.023c": "mukto hy asi tvam ity uktvā sa nivṛtto mahābalaḥ",
    "GE09ram_04_u:012.024a": "rāghavo 'pi saha bhrātrā saha caiva hanūmatā",
    "GE09ram_04_u:012.024c": "tad eva vanam āgacchat sugrīvo yatra vānaraḥ",
    "GE09ram_04_u:012.025a": "taṃ samīkṣyāgataṃ rāmaṃ sugrīvaḥ sahalakṣmaṇam",
    "GE09ram_04_u:012.025c": "hrīmān dīnam uvācedaṃ vasudhām avalokayan",
    "GE09ram_04_u:012.026a": "āhvayasveti mām uktvā darśayitvā ca vikramam",
    "GE09ram_04_u:012.026c": "vairiṇā ghātayitvā ca kim idānīṃ tvayā kṛtam",
    "GE09ram_04_u:012.027a": "tām eva velāṃ vaktavyaṃ tvayā rāghava tattvataḥ",
    "GE09ram_04_u:012.027c": "vālinaṃ na nihanmīti tato nāham ito vraje",
    "GE09ram_04_u:012.028a": "tasya caivaṃ bruvāṇasya sugrīvasya mahātmanaḥ",
    "GE09ram_04_u:012.028c": "karuṇaṃ dīnayā vācā rāghavaḥ punar abravīt",
    "GE09ram_04_u:012.029a": "sugrīva śrūyatāṃ tātaḥ krodhaś ca vyapanīyatām",
    "GE09ram_04_u:012.029c": "kāraṇaṃ yena bāṇo 'yaṃ na mayā sa visarjitaḥ",
    "GE09ram_04_u:012.030a": "alaṃkāreṇa veṣeṇa pramāṇena gatena ca",
    "GE09ram_04_u:012.030c": "tvaṃ ca sugrīva vālī ca sadṛśau sthaḥ parasparam",
    "GE09ram_04_u:012.031a": "svareṇa varcasā caiva prekṣitena ca vānara",
    "GE09ram_04_u:012.031c": "vikrameṇa ca vākyaiś ca vyaktiṃ vāṃ nopalakṣaye",
    "GE09ram_04_u:012.032a": "tato 'haṃ rūpasādṛśyān mohito vānarottama",
    "GE09ram_04_u:012.032c": "notsṛjāmi mahāvegaṃ śaraṃ śatrunibarhaṇam",
    "GE09ram_04_u:012.033a": "etanmuhūrte tu mayā paśya vālinam āhave",
    "GE09ram_04_u:012.033c": "nirastam iṣuṇaikena veṣṭamānaṃ mahītale",
    "GE09ram_04_u:012.034a": "abhijñānaṃ kuruṣva tvam ātmano vānareśvara",
    "GE09ram_04_u:012.034c": "yena tvām abhijānīyāṃ dvandvayuddham upāgatam",
    "GE09ram_04_u:012.035a": "gajapuṣpīm imāṃ phullām utpāṭya śubhalakṣaṇām",
    "GE09ram_04_u:012.035c": "kuru lakṣmaṇa kaṇṭhe 'sya sugrīvasya mahātmanaḥ",
    "GE09ram_04_u:012.036a": "tato giritaṭe jātām utpāṭya kusumāyutām",
    "GE09ram_04_u:012.036c": "lakṣmaṇo gajapuṣpīṃ tāṃ tasya kaṇṭhe vyasarjayat",
    "GE09ram_04_u:012.037a": "sa tathā śuśubhe śrīmāṃl latayā kaṇṭhasaktayā",
    "GE09ram_04_u:012.037c": "mālayeva balākānāṃ sasaṃdhya iva toyadaḥ",
    "GE09ram_04_u:012.038a": "vibhrājamāno vapuṣā rāmavākyasamāhitaḥ",
    "GE09ram_04_u:012.038c": "jagāma saha rāmeṇa kiṣkindhāṃ vālipālitām",
    "GE09ram_04_u:013.001a": "ṛśyamūkāt sa dharmātmā kiṣkindhāṃ lakṣmaṇāgrajaḥ",
    "GE09ram_04_u:013.001c": "jagāma sahasugrīvo vālivikramapālitām",
    "GE09ram_04_u:013.002a": "samudyamya mahac cāpaṃ rāmaḥ kāñcanabhūṣitam",
    "GE09ram_04_u:013.002c": "śarāṃś cāditya saṃkāśān gṛhītvā raṇasādhakān",
    "GE09ram_04_u:013.003a": "agratas tu yayau tasya rāghavasya mahātmanaḥ",
    "GE09ram_04_u:013.003c": "sugrīvaḥ saṃhatagrīvo lakṣmaṇaś ca mahābalaḥ",
    "GE09ram_04_u:013.004a": "pṛṣṭhato hanumān vīro nalo nīlaś ca vānaraḥ",
    "GE09ram_04_u:013.004c": "tāraś caiva mahātejā hariyūthapa yūthapāḥ",
    "GE09ram_04_u:013.005a": "te vīkṣamāṇā vṛkṣāṃś ca puṣpabhārāvalambinaḥ",
    "GE09ram_04_u:013.005c": "prasannāmbuvahāś caiva saritaḥ sāgaraṃ gamāḥ",
    "GE09ram_04_u:013.006a": "kandarāṇi ca śailāṃś ca nirjharāṇi guhās tathā",
    "GE09ram_04_u:013.006c": "śikharāṇi ca mukhyāni darīś ca priyadarśanāḥ",
    "GE09ram_04_u:013.007a": "vaidūryavimalaiḥ parṇaiḥ padmaiś cākāśakuḍmalaiḥ",
    "GE09ram_04_u:013.007c": "śobhitān sajalān mārge taṭākāṃś ca vyalokayan",
    "GE09ram_04_u:013.008a": "kāraṇḍaiḥ sārasair haṃsair vañjūlair jalakukkuṭaiḥ",
    "GE09ram_04_u:013.008c": "cakravākais tathā cānyaiḥ śakunaiḥ pratināditān",
    "GE09ram_04_u:013.009a": "mṛduśaṣpāṅkurāhārān nirbhayān vanagocarān",
    "GE09ram_04_u:013.009c": "carataḥ sarvato 'paśyan sthalīṣu hariṇān sthitān",
    "GE09ram_04_u:013.010a": "taṭākavairiṇaś cāpi śukladantavibhūṣitān",
    "GE09ram_04_u:013.010c": "ghorān ekacarān vanyān dviradān kūlaghātinaḥ",
    "GE09ram_04_u:013.011a": "vane vanacarāṃś cānyān khecarāṃś ca vihaṃgamān",
    "GE09ram_04_u:013.011c": "paśyantas tvaritā jagmuḥ sugrīvavaśavartinaḥ",
    "GE09ram_04_u:013.012a": "teṣāṃ tu gacchatāṃ tatra tvaritaṃ raghunandanaḥ",
    "GE09ram_04_u:013.012c": "drumaṣaṇḍaṃ vanaṃ dṛṣṭvā rāmaḥ sugrīvam abravīt",
    "GE09ram_04_u:013.013a": "eṣa megha ivākāśe vṛkṣaṣaṇḍaḥ prakāśate",
    "GE09ram_04_u:013.013c": "meghasaṃghātavipulaḥ paryantakadalīvṛtaḥ",
    "GE09ram_04_u:013.014a": "kim etaj jñātum icchāmi sakhe kautūhalaṃ mama",
    "GE09ram_04_u:013.014c": "kautūhalāpanayanaṃ kartum icchāmy ahaṃ tvayā",
    "GE09ram_04_u:013.015a": "tasya tadvacanaṃ śrutvā rāghavasya mahātmanaḥ",
    "GE09ram_04_u:013.015c": "gacchann evācacakṣe 'tha sugrīvas tan mahad vanam",
    "GE09ram_04_u:013.016a": "etad rāghava vistīrṇam āśramaṃ śramanāśanam",
    "GE09ram_04_u:013.016c": "udyānavanasaṃpannaṃ svādumūlaphalodakam",
    "GE09ram_04_u:013.017a": "atra saptajanā nāma munayaḥ saṃśitavratāḥ",
    "GE09ram_04_u:013.017c": "saptaivāsann adhaḥśīrṣā niyataṃ jalaśāyinaḥ",
    "GE09ram_04_u:013.018a": "saptarātrakṛtāhārā vāyunā vanavāsinaḥ",
    "GE09ram_04_u:013.018c": "divaṃ varṣaśatair yātāḥ saptabhiḥ sakalevarāḥ",
    "GE09ram_04_u:013.019a": "teṣām evaṃ prabhāvena",
    "GE09ram_04_u:013.019c": "āśramaṃ sudurādharṣam api sendraiḥ surāsuraiḥ",
    "GE09ram_04_u:013.020a": "pakṣiṇo varjayanty etat tathānye vanacāriṇaḥ",
    "GE09ram_04_u:013.020c": "viśanti mohād ye 'py atra nivartante na te punaḥ",
    "GE09ram_04_u:013.021a": "vibhūṣaṇaravāś cātra śrūyante sakalākṣarāḥ",
    "GE09ram_04_u:013.021c": "tūryagītasvanāś cāpi gandho divyaś ca rāghava",
    "GE09ram_04_u:013.022a": "tretāgnayo 'pi dīpyante dhūmo hy eṣa pradṛśyate",
    "GE09ram_04_u:013.022c": "veṣṭayann iva vṛkṣāgrān kapotāṅgāruṇo ghanaḥ",
    "GE09ram_04_u:013.023a": "kuru praṇāmaṃ dharmātmaṃs tān samuddiśya rāghavaḥ",
    "GE09ram_04_u:013.023c": "lakṣmaṇena saha bhrātrā prayataḥ saṃyatāñjaliḥ",
    "GE09ram_04_u:013.024a": "praṇamanti hi ye teṣām ṛṣīṇāṃ bhāvitātmanām",
    "GE09ram_04_u:013.024c": "na teṣām aśubhaṃ kiṃ cic charīre rāma dṛśyate",
    "GE09ram_04_u:013.025a": "tato rāmaḥ saha bhrātrā lakṣmaṇena kṛtāñjaliḥ",
    "GE09ram_04_u:013.025c": "samuddiśya mahātmānas tān ṛṣīn abhyavādayat",
    "GE09ram_04_u:013.026a": "abhivādya ca dharmātmā rāmo bhrātā ca lakṣmaṇaḥ",
    "GE09ram_04_u:013.026c": "sugrīvo vānarāś caiva jagmuḥ saṃhṛṣṭamānasāḥ",
    "GE09ram_04_u:013.027a": "te gatvā dūram adhvānaṃ tasmāt saptajanāśramāt",
    "GE09ram_04_u:013.027c": "dadṛśus tāṃ durādharṣāṃ kiṣkindhāṃ vālipālitām",
    "GE09ram_04_u:014.001a": "sarve te tvaritaṃ gatvā kiṣkindhāṃ vālipālitām",
    "GE09ram_04_u:014.001c": "vṛkṣair ātmānam āvṛtya vyatiṣṭhan gahane vane",
    "GE09ram_04_u:014.002a": "vicārya sarvato dṛṣṭiṃ kānane kānanapriyaḥ",
    "GE09ram_04_u:014.002c": "sugrīvo vipulagrīvaḥ krodham āhārayad bhṛśam",
    "GE09ram_04_u:014.003a": "tataḥ sa ninadaṃ ghoraṃ kṛtvā yuddhāya cāhvayat",
    "GE09ram_04_u:014.003c": "parivāraiḥ parivṛto nādair bhindann ivāmbaram",
    "GE09ram_04_u:014.004a": "atha bālārkasadṛśo dṛptasiṃhagatis tadā",
    "GE09ram_04_u:014.004c": "dṛṣṭvā rāmaṃ kriyādakṣaṃ sugrīvo vākyam abravīt",
    "GE09ram_04_u:014.005a": "harivāgurayā vyāptaṃ taptakāñcanatoraṇām",
    "GE09ram_04_u:014.005c": "prāptāḥ sma dhvajayantrāḍhyāṃ kiṣkindhāṃ vālinaḥ purīm",
    "GE09ram_04_u:014.006a": "pratijñā yā tvayā vīra kṛtā vālivadhe purā",
    "GE09ram_04_u:014.006c": "saphalāṃ tāṃ kuru kṣipraṃ latāṃ kāla ivāgataḥ",
    "GE09ram_04_u:014.007a": "evam uktas tu dharmātmā sugrīveṇa sa rāghavaḥ",
    "GE09ram_04_u:014.007c": "tam athovāca sugrīvaṃ vacanaṃ śatrusūdanaḥ",
    "GE09ram_04_u:014.008a": "kṛtābhijñāna cihnas tvam anayā gajasāhvayā",
    "GE09ram_04_u:014.008c": "viparīta ivākāśe sūryo nakṣatra mālayā",
    "GE09ram_04_u:014.009a": "adya vālisamutthaṃ te bhayaṃ vairaṃ ca vānara",
    "GE09ram_04_u:014.009c": "ekenāhaṃ pramokṣyāmi bāṇamokṣeṇa saṃyuge",
    "GE09ram_04_u:014.010a": "mama darśaya sugrīvavairiṇaṃ bhrātṛrūpiṇam",
    "GE09ram_04_u:014.010c": "vālī vinihato yāvad vane pāṃsuṣu veṣṭate",
    "GE09ram_04_u:014.011a": "yadi dṛṣṭipathaṃ prāpto jīvan sa vinivartate",
    "GE09ram_04_u:014.011c": "tato doṣeṇa mā gacchet sadyo garhec ca mā bhavān",
    "GE09ram_04_u:014.012a": "pratyakṣaṃ sapta te sālā mayā bāṇena dāritāḥ",
    "GE09ram_04_u:014.012c": "tato vetsi balenādya bālinaṃ nihataṃ mayā",
    "GE09ram_04_u:014.013a": "anṛtaṃ noktapūrvaṃ me vīra kṛcchre 'pi tiṣṭhatā",
    "GE09ram_04_u:014.013c": "dharmalobhaparītena na ca vakṣye kathaṃ cana",
    "GE09ram_04_u:014.014a": "saphalāṃ ca kariṣyāmi pratijñāṃ jahi saṃbhramam",
    "GE09ram_04_u:014.014c": "prasūtaṃ kalamaṃ kṣetre varṣeṇeva śatakratuḥ",
    "GE09ram_04_u:014.015a": "tadāhvānanimittaṃ tvaṃ vālino hemamālinaḥ",
    "GE09ram_04_u:014.015c": "sugrīva kuru taṃ śabdaṃ niṣpated yena vānaraḥ",
    "GE09ram_04_u:014.016a": "jitakāśī jayaślāghī tvayā cādharṣitaḥ purāt",
    "GE09ram_04_u:014.016c": "niṣpatiṣyaty asaṃgena vālī sa priyasaṃyugaḥ",
    "GE09ram_04_u:014.017a": "ripūṇāṃ dharṣaṇaṃ śūrā marṣayanti na saṃyuge",
    "GE09ram_04_u:014.017c": "jānantas tu svakaṃ vīryaṃ strīsamakṣaṃ viśeṣataḥ",
    "GE09ram_04_u:014.018a": "sa tu rāmavacaḥ śrutvā sugrīvo hemapiṅgalaḥ",
    "GE09ram_04_u:014.018c": "nanarda krūranādena vinirbhindann ivāmbaram",
    "GE09ram_04_u:014.019a": "tasya śabdena vitrastā gāvo yānti hataprabhāḥ",
    "GE09ram_04_u:014.019c": "rājadoṣaparāmṛṣṭāḥ kulastriya ivākulāḥ",
    "GE09ram_04_u:014.020a": "dravanti ca mṛgāḥ śīghraṃ bhagnā iva raṇe hayāḥ",
    "GE09ram_04_u:014.020c": "patanti ca khagā bhūmau kṣīṇapuṇyā iva grahāḥ",
    "GE09ram_04_u:014.021a": "tataḥ sa jīmūtagaṇapraṇādo; nādaṃ vyamuñcat tvarayā pratītaḥ",
    "GE09ram_04_u:014.021c": "sūryātmajaḥ śauryavivṛddhatejāḥ; saritpatir vānilacañcalormiḥ",
    "GE09ram_04_u:015.001a": "atha tasya ninādaṃ taṃ sugrīvasya mahātmanaḥ",
    "GE09ram_04_u:015.001c": "śuśrāvāntaḥpuragato vālī bhrātur amarṣaṇaḥ",
    "GE09ram_04_u:015.002a": "śrutvā tu tasya ninadaṃ sarvabhūtaprakampanam",
    "GE09ram_04_u:015.002c": "madaś caikapade naṣṭaḥ krodhaś cāpatito mahān",
    "GE09ram_04_u:015.003a": "sa tu roṣaparītāṅgo vālī saṃdhyātapaprabhaḥ",
    "GE09ram_04_u:015.003c": "uparakta ivādityaḥ sadyo niṣprabhatāṃ gataḥ",
    "GE09ram_04_u:015.004a": "vālī daṃṣṭrā karālas tu krodhād dīptāgnisaṃnibhaḥ",
    "GE09ram_04_u:015.004c": "bhāty utpatitapadmābhaḥ samṛṇāla iva hradaḥ",
    "GE09ram_04_u:015.005a": "śabdaṃ durmarṣaṇaṃ śrutvā niṣpapāta tato hariḥ",
    "GE09ram_04_u:015.005c": "vegena caraṇanyāsair dārayann iva medinīm",
    "GE09ram_04_u:015.006a": "taṃ tu tārā pariṣvajya snehād darśitasauhṛdā",
    "GE09ram_04_u:015.006c": "uvāca trastasaṃbhrāntā hitodarkam idaṃ vacaḥ",
    "GE09ram_04_u:015.007a": "sādhu krodham imaṃ vīra nadī vegam ivāgatam",
    "GE09ram_04_u:015.007c": "śayanād utthitaḥ kālyaṃ tyaja bhuktām iva srajam",
    "GE09ram_04_u:015.008a": "sahasā tava niṣkrāmo mama tāvan na rocate",
    "GE09ram_04_u:015.008c": "śrūyatām abhidhāsyāmi yannimittaṃ nivāryase",
    "GE09ram_04_u:015.009a": "pūrvam āpatitaḥ krodhāt sa tvām āhvayate yudhi",
    "GE09ram_04_u:015.009c": "niṣpatya ca nirastas te hanyamāno diśo gataḥ",
    "GE09ram_04_u:015.010a": "tvayā tasya nirastasya pīḍitasya viśeṣataḥ",
    "GE09ram_04_u:015.010c": "ihaitya punar āhvānaṃ śaṅkāṃ janayatīva me",
    "GE09ram_04_u:015.011a": "darpaś ca vyavasāyaś ca yādṛśas tasya nardataḥ",
    "GE09ram_04_u:015.011c": "ninādasya ca saṃrambho naitad alpaṃ hi kāraṇam",
    "GE09ram_04_u:015.012a": "nāsahāyam ahaṃ manye sugrīvaṃ tam ihāgatam",
    "GE09ram_04_u:015.012c": "avaṣṭabdhasahāyaś ca yam āśrityaiṣa garjati",
    "GE09ram_04_u:015.013a": "prakṛtyā nipuṇaś caiva buddhimāṃś caiva vānaraḥ",
    "GE09ram_04_u:015.013c": "aparīkṣitavīryeṇa sugrīvaḥ saha naiṣyati",
    "GE09ram_04_u:015.014a": "pūrvam eva mayā vīra śrutaṃ kathayato vacaḥ",
    "GE09ram_04_u:015.014c": "aṅgadasya kumārasya vakṣyāmi tvā hitaṃ vacaḥ",
    "GE09ram_04_u:015.015a": "tava bhrātur hi vikhyātaḥ sahāyo raṇakarkaśaḥ",
    "GE09ram_04_u:015.015c": "rāmaḥ parabalāmardī yugāntāgnir ivotthitaḥ",
    "GE09ram_04_u:015.016a": "nivāsavṛkṣaḥ sādhūnām āpannānāṃ parā gatiḥ",
    "GE09ram_04_u:015.016c": "ārtānāṃ saṃśrayaś caiva yaśasaś caikabhājanam",
    "GE09ram_04_u:015.017a": "jñānavijñānasaṃpanno nideśo nirataḥ pituḥ",
    "GE09ram_04_u:015.017c": "dhātūnām iva śailendro guṇānām ākaro mahān",
    "GE09ram_04_u:015.018a": "tatkṣamaṃ na virodhas te saha tena mahātmanā",
    "GE09ram_04_u:015.018c": "durjayenāprameyena rāmeṇa raṇakarmasu",
    "GE09ram_04_u:015.019a": "śūra vakṣyāmi te kiṃ cin na cecchāmy abhyasūyitum",
    "GE09ram_04_u:015.019c": "śrūyatāṃ kriyatāṃ caiva tava vakṣyāmi yad dhitam",
    "GE09ram_04_u:015.020a": "yauvarājyena sugrīvaṃ tūrṇaṃ sādhv abhiṣecaya",
    "GE09ram_04_u:015.020c": "vigrahaṃ mā kṛthā vīra bhrātrā rājan balīyasā",
    "GE09ram_04_u:015.021a": "ahaṃ hi te kṣamaṃ manye tava rāmeṇa sauhṛdam",
    "GE09ram_04_u:015.021c": "sugrīveṇa ca saṃprītiṃ vairam utsṛjya dūrataḥ",
    "GE09ram_04_u:015.022a": "lālanīyo hi te bhrātā yavīyān eṣa vānaraḥ",
    "GE09ram_04_u:015.022c": "tatra vā sann ihastho vā sarvathā bandhur eva te",
    "GE09ram_04_u:015.023a": "yadi te matpriyaṃ kāryaṃ yadi cāvaiṣi māṃ hitām",
    "GE09ram_04_u:015.023c": "yācyamānaḥ prayatnena sādhu vākyaṃ kuruṣva me",
    "GE09ram_04_u:016.001a": "tām evaṃ bruvatīṃ tārāṃ tārādhipanibhānanām",
    "GE09ram_04_u:016.001c": "vālī nirbhartsayām āsa vacanaṃ cedam abravīt",
    "GE09ram_04_u:016.002a": "garjato 'sya ca saṃrambhaṃ bhrātuḥ śatror viśeṣataḥ",
    "GE09ram_04_u:016.002c": "marṣayiṣyāmy ahaṃ kena kāraṇena varānane",
    "GE09ram_04_u:016.003a": "adharṣitānāṃ śūrāṇāṃ samareṣv anivartinām",
    "GE09ram_04_u:016.003c": "dharṣaṇāmarṣaṇaṃ bhīru maraṇād atiricyate",
    "GE09ram_04_u:016.004a": "soḍhuṃ na ca samartho 'haṃ yuddhakāmasya saṃyuge",
    "GE09ram_04_u:016.004c": "sugrīvasya ca saṃrambhaṃ hīnagrīvasya garjataḥ",
    "GE09ram_04_u:016.005a": "na ca kāryo viṣādas te rāghavaṃ prati matkṛte",
    "GE09ram_04_u:016.005c": "dharmajñaś ca kṛtajñaś ca kathaṃ pāpaṃ kariṣyati",
    "GE09ram_04_u:016.006a": "nivartasva saha strībhiḥ kathaṃ bhūyo 'nugacchasi",
    "GE09ram_04_u:016.006c": "sauhṛdaṃ darśitaṃ tāre mayi bhaktiḥ kṛtā tvayā",
    "GE09ram_04_u:016.007a": "pratiyotsyāmy ahaṃ gatvā sugrīvaṃ jahi saṃbhramam",
    "GE09ram_04_u:016.007c": "darpaṃ cāsya vineṣyāmi na ca prāṇair vimokṣyate",
    "GE09ram_04_u:016.008a": "śāpitāsi mama prāṇair nivartasva jayena ca",
    "GE09ram_04_u:016.008c": "ahaṃ jitvā nivartiṣye tam alaṃ bhrātaraṃ raṇe",
    "GE09ram_04_u:016.009a": "taṃ tu tārā pariṣvajya vālinaṃ priyavādinī",
    "GE09ram_04_u:016.009c": "cakāra rudatī mandaṃ dakṣiṇā sā pradakṣiṇam",
    "GE09ram_04_u:016.010a": "tataḥ svastyayanaṃ kṛtvā mantravad vijayaiṣiṇī",
    "GE09ram_04_u:016.010c": "antaḥpuraṃ saha strībhiḥ praviṣṭā śokamohitā",
    "GE09ram_04_u:016.011a": "praviṣṭāyāṃ tu tārāyāṃ saha strībhiḥ svam ālayam",
    "GE09ram_04_u:016.011c": "nagarān niryayau kruddho mahāsarpa iva śvasan",
    "GE09ram_04_u:016.012a": "sa niḥśvasya mahāvego vālī paramaroṣaṇaḥ",
    "GE09ram_04_u:016.012c": "sarvataś cārayan dṛṣṭiṃ",
    "GE09ram_04_u:016.013a": "sa dadarśa tataḥ śrīmān sugrīvaṃ hemapiṅgalam",
    "GE09ram_04_u:016.013c": "susaṃvītam avaṣṭabdhaṃ dīpyamānam ivānalam",
    "GE09ram_04_u:016.014a": "sa taṃ dṛṣṭvā mahāvīryaṃ sugrīvaṃ paryavasthitam",
    "GE09ram_04_u:016.014c": "gāḍhaṃ paridadhe vāso vālī paramaroṣaṇaḥ",
    "GE09ram_04_u:016.015a": "sa vālī gāḍhasaṃvīto muṣṭim udyamya vīryavān",
    "GE09ram_04_u:016.015c": "sugrīvam evābhimukho yayau yoddhuṃ kṛtakṣaṇaḥ",
    "GE09ram_04_u:016.016a": "śliṣṭamuṣṭiṃ samudyamya saṃrabdhataram āgataḥ",
    "GE09ram_04_u:016.016c": "sugrīvo 'pi samuddiśya vālinaṃ hemamālinam",
    "GE09ram_04_u:016.017a": "taṃ vālī krodhatāmrākṣaḥ sugrīvaṃ raṇapaṇḍitam",
    "GE09ram_04_u:016.017c": "āpatantaṃ mahāvegam idaṃ vacanam abravīt",
    "GE09ram_04_u:016.018a": "eṣa muṣṭir mayā baddho gāḍhaḥ sunihitāṅguliḥ",
    "GE09ram_04_u:016.018c": "mayā vegavimuktas te prāṇān ādāya yāsyati",
    "GE09ram_04_u:016.019a": "evam uktas tu sugrīvaḥ kruddho vālinam abravīt",
    "GE09ram_04_u:016.019c": "tavaiva ca haran prāṇān muṣṭiḥ patatu mūrdhani",
    "GE09ram_04_u:016.020a": "tāḍitas tena saṃkruddhaḥ samabhikramya vegataḥ",
    "GE09ram_04_u:016.020c": "abhavac choṇitodgārī sotpīḍa iva parvataḥ",
    "GE09ram_04_u:016.021a": "sugrīveṇa tu niḥsaṃgaṃ sālam utpāṭya tejasā",
    "GE09ram_04_u:016.021c": "gātreṣv abhihato vālī vajreṇeva mahāgiriḥ",
    "GE09ram_04_u:016.022a": "sa tu vālī pracaritaḥ sālatāḍanavihvalaḥ",
    "GE09ram_04_u:016.022c": "gurubhārasamākrāntā sāgare naur ivābhavat",
    "GE09ram_04_u:016.023a": "tau bhīmabalavikrāntau suparṇasamaveginau",
    "GE09ram_04_u:016.023c": "pravṛddhau ghoravapuṣau candrasūryāv ivāmbare",
    "GE09ram_04_u:016.024a": "vālinā bhagnadarpas tu sugrīvo mandavikramaḥ",
    "GE09ram_04_u:016.024c": "vālinaṃ prati sāmarṣo darśayām āsa lāghavam",
    "GE09ram_04_u:016.025a": "tato dhanuṣi saṃdhāya śaram āśīviṣopamam",
    "GE09ram_04_u:016.025c": "rāghaveṇa mahābāṇo vālivakṣasi",
    "GE09ram_04_u:016.026a": "vegenābhihato vālī nipapāta mahītale",
    "GE09ram_04_u:016.027a": "athokṣitaḥ śoṇitatoyavisravaiḥ ; supuṣpitāśoka ivāniloddhataḥ",
    "GE09ram_04_u:016.027c": "vicetano vāsavasūnur āhave; prabhraṃśitendradhvajavat kṣitiṃ gataḥ",
    "GE09ram_04_u:017.001a": "tataḥ śareṇābhihato rāmeṇa raṇakarkaśaḥ",
    "GE09ram_04_u:017.001c": "papāta sahasā vālī nikṛtta iva pādapaḥ",
    "GE09ram_04_u:017.002a": "sa bhūmau nyastasarvāṅgas taptakāñcanabhūṣaṇaḥ",
    "GE09ram_04_u:017.002c": "apatad devarājasya muktaraśmir iva dhvajaḥ",
    "GE09ram_04_u:017.003a": "tasmin nipatite bhūmau haryṛṣāṇāṃ gaṇeśvare",
    "GE09ram_04_u:017.003c": "naṣṭacandram iva vyoma na vyarājata bhūtalam",
    "GE09ram_04_u:017.004a": "bhūmau nipatitasyāpi tasya dehaṃ mahātmanaḥ",
    "GE09ram_04_u:017.004c": "na śrīr jahāti na prāṇā na tejo na parākramaḥ",
    "GE09ram_04_u:017.005a": "śakradattā varā mālā kāñcanī ratnabhūṣitā",
    "GE09ram_04_u:017.005c": "dadhāra harimukhyasya prāṇāṃs tejaḥ śriyaṃ ca sā",
    "GE09ram_04_u:017.006a": "sa tayā mālayā vīro haimayā hariyūthapaḥ",
    "GE09ram_04_u:017.006c": "saṃdhyānugataparyantaḥ payodhara ivābhavat",
    "GE09ram_04_u:017.007a": "tasya mālā ca dehaś ca marmaghātī ca yaḥ śaraḥ",
    "GE09ram_04_u:017.007c": "tridheva racitā lakṣmīḥ patitasyāpi śobhate",
    "GE09ram_04_u:017.008a": "tad astraṃ tasya vīrasya svargamārgaprabhāvanam",
    "GE09ram_04_u:017.008c": "rāmabāṇāsanakṣiptam āvahat paramāṃ gatim",
    "GE09ram_04_u:017.009a": "taṃ tathā patitaṃ saṃkhye gatārciṣam ivānalam",
    "GE09ram_04_u:017.009c": "yayātim iva puṇyānte devalokāt paricyutam",
    "GE09ram_04_u:017.010a": "ādityam iva kālena yugānte bhuvi pātitam",
    "GE09ram_04_u:017.010c": "mahendram iva durdharṣaṃ mahendram iva duḥsaham",
    "GE09ram_04_u:017.011a": "mahendraputraṃ patitaṃ vālinaṃ hemamālinam",
    "GE09ram_04_u:017.011c": "siṃhoraskaṃ mahābāhuṃ dīptāsyaṃ harilocanam",
    "GE09ram_04_u:017.011e": "lakṣmaṇānugato rāmo dadarśopasasarpa ca",
    "GE09ram_04_u:017.012a": "sa dṛṣṭvā rāghavaṃ vālī lakṣmaṇaṃ ca mahābalam",
    "GE09ram_04_u:017.012c": "abravīt praśritaṃ vākyaṃ paruṣaṃ dharmasaṃhitam",
    "GE09ram_04_u:017.013a": "parāṅmukhavadhaṃ kṛtvā ko nu prāptas tvayā guṇaḥ",
    "GE09ram_04_u:017.013c": "yad ahaṃ yuddhasaṃrabdhas tvatkṛte nidhanaṃ gataḥ",
    "GE09ram_04_u:017.014a": "kulīnaḥ sattvasaṃpannas tejasvī caritavrataḥ",
    "GE09ram_04_u:017.014c": "rāmaḥ karuṇavedī ca prajānāṃ ca hite rataḥ",
    "GE09ram_04_u:017.015a": "sānukrośo mahotsāhaḥ samayajño dṛḍhavrataḥ",
    "GE09ram_04_u:017.015c": "iti te sarvabhūtāni kathayanti yaśo bhuvi",
    "GE09ram_04_u:017.016a": "tān guṇān saṃpradhāryāham agryaṃ cābhijanaṃ tava",
    "GE09ram_04_u:017.016c": "tārayā pratiṣiddhaḥ san sugrīveṇa samāgataḥ",
    "GE09ram_04_u:017.017a": "na mām anyena saṃrabdhaṃ pramattaṃ veddhum arhasi",
    "GE09ram_04_u:017.017c": "iti me buddhir utpannā babhūvādarśane tava",
    "GE09ram_04_u:017.018a": "na tvāṃ vinihatātmānaṃ dharmadhvajam adhārmikam",
    "GE09ram_04_u:017.018c": "jāne pāpasamācāraṃ tṛṇaiḥ kūpam ivāvṛtam",
    "GE09ram_04_u:017.019a": "satāṃ veṣadharaṃ pāpaṃ pracchannam iva pāvakam",
    "GE09ram_04_u:017.019c": "nāhaṃ tvām abhijānāni dharmacchadmābhisaṃvṛtam",
    "GE09ram_04_u:017.020a": "viṣaye vā pure vā te yadā nāpakaromy aham",
    "GE09ram_04_u:017.020c": "na ca tvāṃ pratijāne 'haṃ kasmāt tvaṃ haṃsy akilbiṣam",
    "GE09ram_04_u:017.021a": "phalamūlāśanaṃ nityaṃ vānaraṃ vanagocaram",
    "GE09ram_04_u:017.021c": "mām ihāpratiyudhyantam anyena ca samāgatam",
    "GE09ram_04_u:017.022a": "tvaṃ narādhipateḥ putraḥ pratītaḥ priyadarśanaḥ",
    "GE09ram_04_u:017.022c": "liṅgam apy asti te rājan dṛśyate dharmasaṃhitam",
    "GE09ram_04_u:017.023a": "kaḥ kṣatriyakule jātaḥ śrutavān naṣṭasaṃśayaḥ",
    "GE09ram_04_u:017.023c": "dharmaliṅga praticchannaḥ krūraṃ karma samācaret",
    "GE09ram_04_u:017.024a": "rāma rājakule jāto dharmavān iti viśrutaḥ",
    "GE09ram_04_u:017.024c": "abhavyo bhavyarūpeṇa kimarthaṃ paridhāvasi",
    "GE09ram_04_u:017.025a": "sāma dānaṃ kṣamā dharmaḥ satyaṃ dhṛtiparākramau",
    "GE09ram_04_u:017.025c": "pārthivānāṃ guṇā rājan daṇḍaś cāpy apakāriṣu",
    "GE09ram_04_u:017.026a": "vayaṃ vanacarā rāma mṛgā mūlaphalāśanāḥ",
    "GE09ram_04_u:017.026c": "eṣā prakṛtir asmākaṃ puruṣas tvaṃ nareśvaraḥ",
    "GE09ram_04_u:017.027a": "bhūmir hiraṇyaṃ rūpyaṃ ca nigrahe kāraṇāni ca",
    "GE09ram_04_u:017.027c": "tatra kas te vane lobho madīyeṣu phaleṣu vā",
    "GE09ram_04_u:017.028a": "nayaś ca vinayaś cobhau nigrahānugrahāv api",
    "GE09ram_04_u:017.028c": "rājavṛttir asaṃkīrṇā na nṛpāḥ kāmavṛttayaḥ",
    "GE09ram_04_u:017.029a": "tvaṃ tu kāmapradhānaś ca kopanaś cānavasthitaḥ",
    "GE09ram_04_u:017.029c": "rājavṛttaiś ca saṃkīrṇaḥ śarāsanaparāyaṇaḥ",
    "GE09ram_04_u:017.030a": "na te 'sty apacitir dharme nārthe buddhir avasthitā",
    "GE09ram_04_u:017.030c": "indriyaiḥ kāmavṛttaḥ san kṛṣyase manujeśvara",
    "GE09ram_04_u:017.031a": "hatvā bāṇena kākutstha mām ihānaparādhinam",
    "GE09ram_04_u:017.031c": "kiṃ vakṣyasi satāṃ madhye karma kṛtvā jugupsitam",
    "GE09ram_04_u:017.032a": "rājahā brahmahā goghnaś coraḥ prāṇivadhe rataḥ",
    "GE09ram_04_u:017.032c": "nāstikaḥ parivettā ca sarve nirayagāminaḥ",
    "GE09ram_04_u:017.033a": "adhāryaṃ carma me sadbhī romāṇy asthi ca varjitam",
    "GE09ram_04_u:017.033c": "abhakṣyāṇi ca māṃsāni tvadvidhair dharmacāribhiḥ",
    "GE09ram_04_u:017.034a": "pañca pañcanakhā bhakṣyā brahmakṣatreṇa rāghava",
    "GE09ram_04_u:017.034c": "śalyakaḥ śvāvidho godhā śaśaḥ kūrmaś ca pañcamaḥ",
    "GE09ram_04_u:017.035a": "carma cāsthi ca me rājan na spṛśanti manīṣiṇaḥ",
    "GE09ram_04_u:017.035c": "abhakṣyāṇi ca māṃsāni so 'haṃ pañcanakho hataḥ",
    "GE09ram_04_u:017.036a": "tvayā nāthena kākutstha na sanāthā vasuṃdharā",
    "GE09ram_04_u:017.036c": "pramadā śīlasaṃpannā dhūrtena patitā yathā",
    "GE09ram_04_u:017.037a": "śaṭho naikṛtikaḥ kṣudro mithyā praśritamānasaḥ",
    "GE09ram_04_u:017.037c": "kathaṃ daśarathena tvaṃ jātaḥ pāpo mahātmanā",
    "GE09ram_04_u:017.038a": "chinnacāritryakakṣyeṇa satāṃ dharmātivartinā",
    "GE09ram_04_u:017.038c": "tyaktadharmāṅkuśenāhaṃ nihato rāmahastinā",
    "GE09ram_04_u:017.039a": "dṛśyamānas tu yudhyethā mayā yudhi nṛpātmaja",
    "GE09ram_04_u:017.039c": "adya vaivasvataṃ devaṃ paśyes tvaṃ nihato mayā",
    "GE09ram_04_u:017.040a": "tvayādṛśyena tu raṇe nihato 'haṃ durāsadaḥ",
    "GE09ram_04_u:017.040c": "prasuptaḥ pannageneva naraḥ pānavaśaṃ gataḥ",
    "GE09ram_04_u:017.041a": "sugrīvapriyakāmena yad ahaṃ nihatas tvayā",
    "GE09ram_04_u:017.041c": "kaṇṭhe baddhvā pradadyāṃ te 'nihataṃ rāvaṇaṃ raṇe",
    "GE09ram_04_u:017.042a": "nyastāṃ sāgaratoye vā pātāle vāpi maithilīm",
    "GE09ram_04_u:017.042c": "jānayeyaṃ tavādeśāc chvetām aśvatarīm iva",
    "GE09ram_04_u:017.043a": "yuktaṃ yat prapnuyād rājyaṃ sugrīvaḥ svargate mayi",
    "GE09ram_04_u:017.043c": "ayuktaṃ yad adharmeṇa tvayāhaṃ nihato raṇe",
    "GE09ram_04_u:017.044a": "kāmam evaṃvidhaṃ lokaḥ kālena viniyujyate",
    "GE09ram_04_u:017.044c": "kṣamaṃ ced bhavatā prāptam uttaraṃ sādhu cintyatām",
    "GE09ram_04_u:017.045a": "ity evam uktvā pariśuṣkavaktraḥ; śarābhighātād vyathito mahātmā",
    "GE09ram_04_u:017.045c": "samīkṣya rāmaṃ ravisaṃnikāśaṃ; tūṣṇīṃ babhūvāmararājasūnuḥ",
    "GE09ram_04_u:018.001a": "ity uktaḥ praśritaṃ vākyaṃ dharmārthasahitaṃ hitam",
    "GE09ram_04_u:018.001c": "paruṣaṃ vālinā rāmo nihatena vicetasā",
    "GE09ram_04_u:018.002a": "taṃ niṣprabham ivādityaṃ muktatoyam ivāmbudam",
    "GE09ram_04_u:018.002c": "uktavākyaṃ hariśreṣṭham upaśāntam ivānalam",
    "GE09ram_04_u:018.003a": "dharmārthaguṇasaṃpannaṃ harīśvaram anuttamam",
    "GE09ram_04_u:018.003c": "adhikṣiptas tadā rāmaḥ paścād vālinam abravīt",
    "GE09ram_04_u:018.004a": "dharmam arthaṃ ca kāmaṃ ca samayaṃ cāpi laukikam",
    "GE09ram_04_u:018.004c": "avijñāya kathaṃ bālyān mām ihādya vigarhase",
    "GE09ram_04_u:018.005a": "apṛṣṭvā buddhisaṃpannān vṛddhān ācāryasaṃmatān",
    "GE09ram_04_u:018.005c": "saumya vānaracāpalyāt tvaṃ māṃ vaktum ihecchasi",
    "GE09ram_04_u:018.006a": "ikṣvākūṇām iyaṃ bhūmiḥ saśailavanakānanā",
    "GE09ram_04_u:018.006c": "mṛgapakṣimanuṣyāṇāṃ nigrahānugrahāv api",
    "GE09ram_04_u:018.007a": "tāṃ pālayati dharmātmā bharataḥ satyavāg ṛjuḥ",
    "GE09ram_04_u:018.007c": "dharmakāmārthatattvajño nigrahānugrahe rataḥ",
    "GE09ram_04_u:018.008a": "nayaś ca vinayaś cobhau yasmin satyaṃ ca susthitam",
    "GE09ram_04_u:018.008c": "vikramaś ca yathā dṛṣṭaḥ sa rājā deśakālavit",
    "GE09ram_04_u:018.009a": "tasya dharmakṛtādeśā vayam anye ca pārthivaḥ",
    "GE09ram_04_u:018.009c": "carāmo vasudhāṃ kṛtsnāṃ dharmasaṃtānam icchavaḥ",
    "GE09ram_04_u:018.010a": "tasmin nṛpatiśārdūla bharate dharmavatsale",
    "GE09ram_04_u:018.010c": "pālayaty akhilāṃ bhūmiṃ kaś cared dharmanigraham",
    "GE09ram_04_u:018.011a": "te vayaṃ mārgavibhraṣṭaṃ svadharme parame sthitāḥ",
    "GE09ram_04_u:018.011c": "bharatājñāṃ puraskṛtya nigṛhṇīmo yathāvidhi",
    "GE09ram_04_u:018.012a": "tvaṃ tu saṃkliṣṭadharmā ca karmaṇā ca vigarhitaḥ",
    "GE09ram_04_u:018.012c": "kāmatantrapradhānaś ca na sthito rājavartmani",
    "GE09ram_04_u:018.013a": "jyeṣṭho bhrātā pitā caiva yaś ca vidyāṃ prayacchati",
    "GE09ram_04_u:018.013c": "trayas te pitaro jñeyā dharme ca pathi vartinaḥ",
    "GE09ram_04_u:018.014a": "yavīyān ātmanaḥ putraḥ śiṣyaś cāpi guṇoditaḥ",
    "GE09ram_04_u:018.014c": "putravat te trayaś cintyā dharmaś ced atra kāraṇam",
    "GE09ram_04_u:018.015a": "sūkṣmaḥ paramadurjñeyaḥ satāṃ dharmaḥ plavaṃgama",
    "GE09ram_04_u:018.015c": "hṛdisthaḥ sarvabhūtānām ātmā veda śubhāśubham",
    "GE09ram_04_u:018.016a": "capalaś capalaiḥ sārdhaṃ vānarair akṛtātmabhiḥ",
    "GE09ram_04_u:018.016c": "jātyandha iva jātyandhair mantrayan drakṣyase nu kim",
    "GE09ram_04_u:018.017a": "ahaṃ tu vyaktatām asya vacanasya bravīmi te",
    "GE09ram_04_u:018.017c": "na hi māṃ kevalaṃ roṣāt tvaṃ vigarhitum arhasi",
    "GE09ram_04_u:018.018a": "tad etat kāraṇaṃ paśya yadarthaṃ tvaṃ mayā hataḥ",
    "GE09ram_04_u:018.018c": "bhrātur vartasi bhāryāyāṃ tyaktvā dharmaṃ sanātanam",
    "GE09ram_04_u:018.019a": "asya tvaṃ dharamāṇasya sugrīvasya mahātmanaḥ",
    "GE09ram_04_u:018.019c": "rumāyāṃ vartase kāmāt snuṣāyāṃ pāpakarmakṛt",
    "GE09ram_04_u:018.020a": "tad vyatītasya te dharmāt kāmavṛttasya vānara",
    "GE09ram_04_u:018.020c": "bhrātṛbhāryābhimarśe 'smin daṇḍo 'yaṃ pratipāditaḥ",
    "GE09ram_04_u:018.021a": "na hi dharmaviruddhasya lokavṛttād apeyuṣaḥ",
    "GE09ram_04_u:018.021c": "daṇḍād anyatra paśyāmi nigrahaṃ hariyūthapa",
    "GE09ram_04_u:018.022a": "aurasīṃ bhaginīṃ vāpi bhāryāṃ vāpy anujasya yaḥ",
    "GE09ram_04_u:018.022c": "pracareta naraḥ kāmāt tasya daṇḍo vadhaḥ smṛtaḥ",
    "GE09ram_04_u:018.023a": "bharatas tu mahīpālo vayaṃ tv ādeśavartinaḥ",
    "GE09ram_04_u:018.023c": "tvaṃ ca dharmād atikrāntaḥ kathaṃ śakyam upekṣitum",
    "GE09ram_04_u:018.024a": "gurudharmavyatikrāntaṃ prājño dharmeṇa pālayan",
    "GE09ram_04_u:018.024c": "bharataḥ kāmavṛttānāṃ nigrahe paryavasthitaḥ",
    "GE09ram_04_u:018.025a": "vayaṃ tu bharatādeśaṃ vidhiṃ kṛtvā harīśvara",
    "GE09ram_04_u:018.025c": "tvadvidhān bhinnamaryādān niyantuṃ paryavasthitāḥ",
    "GE09ram_04_u:018.026a": "sugrīveṇa ca me sakhyaṃ lakṣmaṇena yathā tathā",
    "GE09ram_04_u:018.026c": "dārarājyanimittaṃ ca niḥśreyasi rataḥ sa me",
    "GE09ram_04_u:018.027a": "pratijñā ca mayā dattā tadā vānarasaṃnidhau",
    "GE09ram_04_u:018.027c": "pratijñā ca kathaṃ śakyā madvidhenānavekṣitum",
    "GE09ram_04_u:018.028a": "tad ebhiḥ kāraṇaiḥ sarvair mahadbhir dharmasaṃhitaiḥ",
    "GE09ram_04_u:018.028c": "śāsanaṃ tava yad yuktaṃ tad bhavān anumanyatām",
    "GE09ram_04_u:018.029a": "sarvathā dharma ity eva draṣṭavyas tava nigrahaḥ",
    "GE09ram_04_u:018.029c": "vayasyasyopakartavyaṃ dharmam evānupaśyatā",
    "GE09ram_04_u:018.030a": "rājabhir dhṛtadaṇḍās tu kṛtvā pāpāni mānavāḥ",
    "GE09ram_04_u:018.030c": "nirmalāḥ svargam āyānti santaḥ sukṛtino yathā",
    "GE09ram_04_u:018.031a": "āryeṇa mama māndhātrā vyasanaṃ ghoram īpsitam",
    "GE09ram_04_u:018.031c": "śramaṇena kṛte pāpe yathā pāpaṃ kṛtaṃ tvayā",
    "GE09ram_04_u:018.032a": "anyair api kṛtaṃ pāpaṃ pramattair vasudhādhipaiḥ",
    "GE09ram_04_u:018.032c": "prāyaścittaṃ ca kurvanti tena tac chāmyate rajaḥ",
    "GE09ram_04_u:018.033a": "tad alaṃ paritāpena dharmataḥ parikalpitaḥ",
    "GE09ram_04_u:018.033c": "vadho vānaraśārdūla na vayaṃ svavaśe sthitāḥ",
    "GE09ram_04_u:018.034a": "vāgurābhiś ca pāśaiś ca kūṭaiś ca vividhair narāḥ",
    "GE09ram_04_u:018.034c": "praticchannāś ca dṛśyāś ca gṛhṇanti subahūn mṛgān",
    "GE09ram_04_u:018.034e": "pradhāvitān vā vitrastān visrabdhān ativiṣṭhitān",
    "GE09ram_04_u:018.035a": "pramattān apramattān vā narā māṃsārthino bhṛśam",
    "GE09ram_04_u:018.035c": "vidhyanti vimukhāṃś cāpi na ca doṣo 'tra vidyate",
    "GE09ram_04_u:018.036a": "yānti rājarṣayaś cātra mṛgayāṃ dharmakovidāḥ",
    "GE09ram_04_u:018.036c": "tasmāt tvaṃ nihato yuddhe mayā bāṇena vānara",
    "GE09ram_04_u:018.036e": "ayudhyan pratiyudhyan vā yasmāc chākhāmṛgo hy asi",
    "GE09ram_04_u:018.037a": "durlabhasya ca dharmasya jīvitasya śubhasya ca",
    "GE09ram_04_u:018.037c": "rājāno vānaraśreṣṭha pradātāro na saṃśayaḥ",
    "GE09ram_04_u:018.038a": "tān na hiṃsyān na cākrośen nākṣipen nāpriyaṃ vadet",
    "GE09ram_04_u:018.038c": "devā mānuṣarūpeṇa caranty ete mahītale",
    "GE09ram_04_u:018.039a": "tvaṃ tu dharmam avijñāya kevalaṃ roṣam āsthitaḥ",
    "GE09ram_04_u:018.039c": "pradūṣayasi māṃ dharme pitṛpaitāmahe sthitam",
    "GE09ram_04_u:018.040a": "evam uktas tu rāmeṇa vālī pravyathito bhṛśam",
    "GE09ram_04_u:018.040c": "pratyuvāca tato rāmaṃ prāñjalir vānareśvaraḥ",
    "GE09ram_04_u:018.041a": "yat tvam āttha naraśreṣṭha tad evaṃ nātra saṃśayaḥ",
    "GE09ram_04_u:018.041c": "prativaktuṃ prakṛṣṭe hi nāpakṛṣṭas tu śaknuyāt",
    "GE09ram_04_u:018.042a": "yad ayuktaṃ mayā pūrvaṃ pramādād vākyam apriyam",
    "GE09ram_04_u:018.042c": "tatrāpi khalu me doṣaṃ kartuṃ nārhasi rāghava",
    "GE09ram_04_u:018.043a": "tvaṃ hi dṛṣṭārthatattvajñaḥ prajānāṃ ca hite rataḥ",
    "GE09ram_04_u:018.043c": "kāryakāraṇasiddhau te prasannā buddhir avyayā",
    "GE09ram_04_u:018.044a": "mām apy avagataṃ dharmād vyatikrāntapuraskṛtam",
    "GE09ram_04_u:018.044c": "dharmasaṃhitayā vācā dharmajña paripālaya",
    "GE09ram_04_u:018.045a": "bāṣpasaṃruddhakaṇṭhas tu vālī sārtaravaḥ śanaiḥ",
    "GE09ram_04_u:018.045c": "uvāca rāmaṃ saṃprekṣya paṅkalagna iva dvipaḥ",
    "GE09ram_04_u:018.046a": "na tv ātmānam ahaṃ śoce na tārāṃ nāpi bāndhavān",
    "GE09ram_04_u:018.046c": "yathā putraṃ guṇaśreṣṭham aṅgadaṃ kanakāṅgadam",
    "GE09ram_04_u:018.047a": "sa mamādarśanād dīno bālyāt prabhṛti lālitaḥ",
    "GE09ram_04_u:018.047c": "taṭāka iva pītāmbur upaśoṣaṃ gamiṣyati",
    "GE09ram_04_u:018.048a": "sugrīve cāṅgade caiva vidhatsva matim uttamām",
    "GE09ram_04_u:018.048c": "tvaṃ hi śāstā ca goptā ca kāryākāryavidhau sthitaḥ",
    "GE09ram_04_u:018.049a": "yā te narapate vṛttir bharate lakṣmaṇe ca yā",
    "GE09ram_04_u:018.049c": "sugrīve cāṅgade rājaṃs tāṃ cintayitum arhasi",
    "GE09ram_04_u:018.050a": "maddoṣakṛtadoṣāṃ tāṃ yathā tārāṃ tapasvinīm",
    "GE09ram_04_u:018.050c": "sugrīvo nāvamanyeta tathāvasthātum",
    "GE09ram_04_u:018.051a": "tvayā hy anugṛhītena śakyaṃ rājyam upāsitum",
    "GE09ram_04_u:018.051c": "tvadvaśe vartamānena tava cittānuvartinā",
    "GE09ram_04_u:018.052a": "sa tam āśvāsayad rāmo vālinaṃ vyaktadarśanam",
    "GE09ram_04_u:018.053a": "na vayaṃ bhavatā cintyā nāpy ātmā harisattama",
    "GE09ram_04_u:018.053c": "vayaṃ bhavadviśeṣeṇa dharmataḥ kṛtaniścayāḥ",
    "GE09ram_04_u:018.054a": "daṇḍye yaḥ pātayed daṇḍaṃ daṇḍyo yaś cāpi daṇḍyate",
    "GE09ram_04_u:018.054c": "kāryakāraṇasiddhārthāv ubhau tau nāvasīdataḥ",
    "GE09ram_04_u:018.055a": "tad bhavān daṇḍasaṃyogād asmād vigatakalmaṣaḥ",
    "GE09ram_04_u:018.055c": "gataḥ svāṃ prakṛtiṃ dharmyāṃ dharmadṛṣṭtena vartmanā",
    "GE09ram_04_u:018.056a": "sa tasya vākyaṃ madhuraṃ mahātmanaḥ; samāhitaṃ dharmapathānuvartinaḥ",
    "GE09ram_04_u:018.056c": "niśamya rāmasya raṇāvamardino; vacaḥ suyuktaṃ nijagāda vānaraḥ",
    "GE09ram_04_u:018.057a": "śarābhitaptena vicetasā mayā; pradūṣitas tvaṃ yad ajānatā prabho",
    "GE09ram_04_u:018.057c": "idaṃ mahendropamabhīmavikrama; prasāditas tvaṃ kṣama me mahīśvara",
    "GE09ram_04_u:019.001a": "sa vānaramahārājaḥ śayānaḥ śaravikṣataḥ",
    "GE09ram_04_u:019.001c": "pratyukto hetumadvākyair nottaraṃ pratyapadyata",
    "GE09ram_04_u:019.002a": "aśmabhiḥ paribhinnāṅgaḥ pādapair āhato bhṛśam",
    "GE09ram_04_u:019.002c": "rāmabāṇena cākrānto jīvitānte mumoha saḥ",
    "GE09ram_04_u:019.003a": "taṃ bhāryābāṇamokṣeṇa rāmadattena saṃyuge",
    "GE09ram_04_u:019.003c": "hataṃ plavagaśārdūlaṃ tārā śuśrāva vālinam",
    "GE09ram_04_u:019.004a": "sā saputrāpriyaṃ śrutvā vadhaṃ bhartuḥ sudāruṇam",
    "GE09ram_04_u:019.004c": "niṣpapāta bhṛśaṃ trastā vividhād girigahvarāt",
    "GE09ram_04_u:019.005a": "ye tv aṅgadaparīvārā vānarā hi mahābalāḥ",
    "GE09ram_04_u:019.005c": "te sakārmukam ālokya rāmaṃ trastāḥ pradudruvuḥ",
    "GE09ram_04_u:019.006a": "sā dadarśa tatas trastān harīn āpatato drutam",
    "GE09ram_04_u:019.006c": "yūthād iva paribhraṣṭān mṛgān nihatayūthapān",
    "GE09ram_04_u:019.007a": "tān uvāca samāsādya duḥkhitān duḥkhitā satī",
    "GE09ram_04_u:019.007c": "rāma vitrāsitān sarvān anubaddhān iveṣubhiḥ",
    "GE09ram_04_u:019.008a": "vānarā rājasiṃhasya yasya yūyaṃ puraḥsarāḥ",
    "GE09ram_04_u:019.008c": "taṃ vihāya suvitrastāḥ kasmād dravata durgatāḥ",
    "GE09ram_04_u:019.009a": "rājyahetoḥ sa ced bhrātā bhrātā raudreṇa pātitaḥ",
    "GE09ram_04_u:019.009c": "rāmeṇa prasṛtair dūrān mārgaṇair dūra pātibhiḥ",
    "GE09ram_04_u:019.010a": "kapipatnyā vacaḥ śrutvā kapayaḥ kāmarūpiṇaḥ",
    "GE09ram_04_u:019.010c": "prāptakālam aviśliṣṭam ūcur vacanam aṅganām",
    "GE09ram_04_u:019.011a": "jīva putre nivartasya putraṃ rakṣasva cāndagam",
    "GE09ram_04_u:019.011c": "antako rāma rūpeṇa hatvā nayati vālinam",
    "GE09ram_04_u:019.012a": "kṣiptān vṛkṣān samāvidhya vipulāś ca śilās tathā",
    "GE09ram_04_u:019.012c": "vālī vajrasamair bāṇair vajreṇeva nipātitaḥ",
    "GE09ram_04_u:019.013a": "abhidrutam idaṃ sarvaṃ vidrutaṃ prasṛtaṃ balam",
    "GE09ram_04_u:019.013c": "asmin plavagaśārdūle hate śakrasamaprabhe",
    "GE09ram_04_u:019.014a": "rakṣyatāṃ nagaraṃ śūrair aṅgadaś cābhiṣicyatām",
    "GE09ram_04_u:019.014c": "padasthaṃ vālinaḥ putraṃ bhajiṣyanti plavaṃgamāḥ",
    "GE09ram_04_u:019.015a": "atha vā ruciraṃ sthānam iha te rucirānane",
    "GE09ram_04_u:019.015c": "āviśanti hi durgāṇi kṣipram adyaiva vānarāḥ",
    "GE09ram_04_u:019.016a": "abhāryāḥ saha bhāryāś ca santy atra vanacāriṇaḥ",
    "GE09ram_04_u:019.016c": "lubdhebhyo viprayuktebhyaḥ svebhyo nas tumulaṃ bhayam",
    "GE09ram_04_u:019.017a": "alpāntaragatānāṃ tu śrutvā vacanam aṅganā",
    "GE09ram_04_u:019.017c": "ātmanaḥ pratirūpaṃ sā babhāṣe cāruhāsinī",
    "GE09ram_04_u:019.018a": "putreṇa mama kiṃ kāryaṃ kiṃ rājyena kim ātmanā",
    "GE09ram_04_u:019.018c": "kapisiṃhe mahābhāge tasmin bhartari naśyati",
    "GE09ram_04_u:019.019a": "pādamūlaṃ gamiṣyāmi tasyaivāhaṃ mahātmanaḥ",
    "GE09ram_04_u:019.019c": "yo 'sau rāmaprayuktena śareṇa vinipātitaḥ",
    "GE09ram_04_u:019.020a": "evam uktvā pradudrāva rudatī śokakarśitā",
    "GE09ram_04_u:019.020c": "śiraś coraś ca bāhubhyāṃ duḥkhena samabhighnatī",
    "GE09ram_04_u:019.021a": "āvrajantī dadarśātha patiṃ nipatitaṃ bhuvi",
    "GE09ram_04_u:019.021c": "hantāraṃ dānavendrāṇāṃ samareṣv anivartinām",
    "GE09ram_04_u:019.022a": "kṣeptāraṃ parvatendrāṇāṃ vajrāṇām iva vāsavam",
    "GE09ram_04_u:019.022c": "mahāvātasamāviṣṭaṃ mahāmeghaughaniḥsvanam",
    "GE09ram_04_u:019.023a": "śakratulyaparākrāntaṃ vṛṣṭvevoparataṃ ghanam",
    "GE09ram_04_u:019.023c": "nardantaṃ nardatāṃ bhīmaṃ śūraṃ śūreṇa pātitam",
    "GE09ram_04_u:019.024a": "śārdūlenāmiṣasyārthe mṛgarājaṃ yathā hatam",
    "GE09ram_04_u:019.024c": "arcitaṃ sarvalokasya sapatākaṃ savedikam",
    "GE09ram_04_u:019.025a": "nāgahetoḥ suparṇena caityam unmathitaṃ yathā",
    "GE09ram_04_u:019.025c": "avaṣṭabhyāvatiṣṭhantaṃ dadarśa dhanur ūrjitam",
    "GE09ram_04_u:019.026a": "rāmaṃ rāmānujaṃ caiva bhartuś caivānujaṃ śubhā",
    "GE09ram_04_u:019.026c": "tān atītya samāsādya bhartāraṃ nihataṃ raṇe",
    "GE09ram_04_u:019.027a": "samīkṣya vyathitā bhūmau saṃbhrāntā nipapāta ha",
    "GE09ram_04_u:019.027c": "supteva punar utthāya āryaputreti krośatī",
    "GE09ram_04_u:019.028a": "ruroda sā patiṃ dṛṣṭvā saṃditaṃ mṛtyudāmabhiḥ",
    "GE09ram_04_u:019.028c": "tām avekṣya tu sugrīvaḥ krośantīṃ kurarīm iva",
    "GE09ram_04_u:019.029a": "viṣādam agamat kaṣṭaṃ dṛṣṭvā cāṅgadam āgatam",
    "GE09ram_04_u:020.001a": "rāmacāpavisṛṣṭena śareṇāntakareṇa tam",
    "GE09ram_04_u:020.001c": "dṛṣṭvā vinihataṃ bhūmau tārā tārādhipānanā",
    "GE09ram_04_u:020.002a": "sā samāsādya bhartāraṃ paryaṣvajata bhāminī",
    "GE09ram_04_u:020.002c": "iṣuṇābhihataṃ dṛṣṭvā vālinaṃ kuñjaropamam",
    "GE09ram_04_u:020.003a": "vānarendraṃ mahendrābhaṃ śokasaṃtaptamānasā",
    "GE09ram_04_u:020.003c": "tārā tarum ivonmūlaṃ paryadevayad āturā",
    "GE09ram_04_u:020.004a": "raṇe dāruṇavikrānta pravīra plavatāṃ vara",
    "GE09ram_04_u:020.004c": "kiṃ dīnām apurobhāgām adya tvaṃ nābhibhāṣase",
    "GE09ram_04_u:020.005a": "uttiṣṭha hariśārdūla bhajasva śayanottamam",
    "GE09ram_04_u:020.005c": "naivaṃvidhāḥ śerate hi bhūmau nṛpatisattamāḥ",
    "GE09ram_04_u:020.006a": "atīva khalu te kāntā vasudhā vasudhādhipa",
    "GE09ram_04_u:020.006c": "gatāsur api yāṃ gātrair māṃ vihāya niṣevase",
    "GE09ram_04_u:020.007a": "vyaktam anyā tvayā vīra dharmataḥ saṃpravartatā",
    "GE09ram_04_u:020.007c": "kiṣkindheva purī ramyā svargamārge vinirmitā",
    "GE09ram_04_u:020.008a": "yāny asmābhis tvayā sārdhaṃ vaneṣu madhugandhiṣu",
    "GE09ram_04_u:020.008c": "vihṛtāni tvayā kāle teṣām uparamaḥ kṛtaḥ",
    "GE09ram_04_u:020.009a": "nirānandā nirāśāhaṃ nimagnā śokasāgare",
    "GE09ram_04_u:020.009c": "tvayi pañcatvam āpanne mahāyūthapayūthape",
    "GE09ram_04_u:020.010a": "hṛdayaṃ susthiraṃ mahyaṃ dṛṣṭvā vinihataṃ bhuvi",
    "GE09ram_04_u:020.010c": "yan na śokābhisaṃtaptaṃ sphuṭate 'dya sahasradhā",
    "GE09ram_04_u:020.011a": "sugrīvasya tvayā bhāryā hṛtā sa ca vivāsitaḥ",
    "GE09ram_04_u:020.011c": "yat tat tasya tvayā vyuṣṭiḥ prāpteyaṃ plavagādhipa",
    "GE09ram_04_u:020.012a": "niḥśreyasaparā mohāt tvayā cāhaṃ vigarhitā",
    "GE09ram_04_u:020.012c": "yaiṣābruvaṃ hitaṃ vākyaṃ",
    "GE09ram_04_u:020.013a": "kālo niḥsaṃśayo nūnaṃ jīvitāntakaras tava",
    "GE09ram_04_u:020.013c": "balād yenāvapanno 'si sugrīvasyāvaśo vaśam",
    "GE09ram_04_u:020.014a": "vaidhavyaṃ śokasaṃtāpaṃ kṛpaṇaṃ kṛpaṇā satī",
    "GE09ram_04_u:020.014c": "aduḥkhopacitā pūrvaṃ vartayiṣyāmy anāthavat",
    "GE09ram_04_u:020.015a": "lālitaś cāṅgado vīraḥ sukumāraḥ sukhocitaḥ",
    "GE09ram_04_u:020.015c": "vatsyate kām avasthāṃ me pitṛvye krodhamūrchite",
    "GE09ram_04_u:020.016a": "kuruṣva pitaraṃ putra sudṛṣṭaṃ dharmavatsalam",
    "GE09ram_04_u:020.016c": "durlabhaṃ darśanaṃ tv asya tava vatsa bhaviṣyati",
    "GE09ram_04_u:020.017a": "samāśvāsaya putraṃ tvaṃ saṃdeśaṃ saṃdiśasva ca",
    "GE09ram_04_u:020.017c": "mūrdhni cainaṃ samāghrāya pravāsaṃ prasthito hy asi",
    "GE09ram_04_u:020.018a": "rāmeṇa hi mahat karma kṛtaṃ tvām abhinighnatā",
    "GE09ram_04_u:020.018c": "ānṛṇyaṃ tu gataṃ tasya sugrīvasya pratiśrave",
    "GE09ram_04_u:020.019a": "sakāmo bhava sugrīva rumāṃ tvaṃ pratipatsyase",
    "GE09ram_04_u:020.019c": "bhuṅkṣva rājyam anudvignaḥ śasto bhrātā ripus tava",
    "GE09ram_04_u:020.020a": "kiṃ mām evaṃ vilapatīṃ preṃṇā tvaṃ nābhibhāṣase",
    "GE09ram_04_u:020.020c": "imāḥ paśya varā bahvīr bhāryās te vānareśvara",
    "GE09ram_04_u:020.021a": "tasyā vilapitaṃ śrutvā vānaryaḥ sarvataś ca tāḥ",
    "GE09ram_04_u:020.021c": "parigṛhyāṅgadaṃ dīnaṃ duḥkhārtāḥ paricukruśuḥ",
    "GE09ram_04_u:020.022a": "kim aṅgadaṃ sāṅgada vīra bāho; vihāya yāsy adya cirapravāsaṃ",
    "GE09ram_04_u:020.022c": "na yuktam evaṃ guṇasaṃnikṛṣṭaṃ; vihāya putraṃ priyaputra gantum",
    "GE09ram_04_u:020.023a": "kim apriyaṃ te priyacāruveṣa; kṛtaṃ mayā nātha sutena vā te",
    "GE09ram_04_u:020.023c": "sahāyinīm adya vihāya vīra; yamakṣayaṃ gacchasi durvinītam",
    "GE09ram_04_u:020.024a": "yady apriyaṃ kiṃ cid asaṃpradhārya; kṛtaṃ mayā syāt tava dīrghabāho",
    "GE09ram_04_u:020.024c": "kṣamasva me tad dharivaṃśa nātha; vrajāmi mūrdhnā tava vīra pādau",
    "GE09ram_04_u:020.025a": "tathā tu tārā karuṇaṃ rudantī; bhartuḥ samīpe saha vānarībhiḥ",
    "GE09ram_04_u:020.025c": "vyavasyata prāyam anindyavarṇā; upopaveṣṭuṃ bhuvi yatra vālī",
    "GE09ram_04_u:021.001a": "tato nipatitāṃ tārāṃ cyutāṃ tārām ivāmbarāt",
    "GE09ram_04_u:021.001c": "śanair āśvāsayām āsa hanūmān hariyūthapaḥ",
    "GE09ram_04_u:021.002a": "guṇadoṣakṛtaṃ jantuḥ svakarmaphalahetukam",
    "GE09ram_04_u:021.002c": "avyagras tad avāpnoti sarvaṃ pretya śubhāśubham",
    "GE09ram_04_u:021.003a": "śocyā śocasi kaṃ śocyaṃ dīnaṃ dīnānukampase",
    "GE09ram_04_u:021.003c": "kaś ca kasyānuśocyo 'sti dehe 'smin budbudopame",
    "GE09ram_04_u:021.004a": "aṅgadas tu kumāro 'yaṃ draṣṭavyo jīvaputrayā",
    "GE09ram_04_u:021.004c": "āyatyā ca vidheyāni samarthāny asya cintaya",
    "GE09ram_04_u:021.005a": "jānāsy aniyatām evaṃ bhūtānām āgatiṃ gatim",
    "GE09ram_04_u:021.005c": "tasmāc chubhaṃ hi kartavyaṃ paṇḍite naihalaukikam",
    "GE09ram_04_u:021.006a": "yasmin harisahasrāṇi prayutāny arbudāni ca",
    "GE09ram_04_u:021.006c": "vartayanti kṛtāṃśāni so 'yaṃ diṣṭāntam āgataḥ",
    "GE09ram_04_u:021.007a": "yad ayaṃ nyāyadṛṣṭārthaḥ sāmadānakṣamāparaḥ",
    "GE09ram_04_u:021.007c": "gato dharmajitāṃ bhūmiṃ nainaṃ śocitum arhasi",
    "GE09ram_04_u:021.008a": "sarve ca hariśārdūla putraś cāyaṃ tavāṅgadaḥ",
    "GE09ram_04_u:021.008c": "haryṛṣkapatirājyaṃ ca tvatsanātham anindite",
    "GE09ram_04_u:021.009a": "tāv imau śokasaṃtaptau śanaiḥ preraya bhāmini",
    "GE09ram_04_u:021.009c": "tvayā parigṛhīto 'yam aṅgadaḥ śāstu medinīm",
    "GE09ram_04_u:021.010a": "saṃtatiś ca yathādṛṣṭā kṛtyaṃ yac cāpi sāmpratam",
    "GE09ram_04_u:021.010c": "rājñas tat kriyatāṃ sarvam eṣa kālasya niścayaḥ",
    "GE09ram_04_u:021.011a": "saṃskāryo harirājas tu aṅgadaś cābhiṣicyatām",
    "GE09ram_04_u:021.011c": "siṃhāsanagataṃ putraṃ paśyantī śāntim eṣyasi",
    "GE09ram_04_u:021.012a": "sā tasya vacanaṃ śrutvā bhartṛvyasanapīḍitā",
    "GE09ram_04_u:021.012c": "abravīd uttaraṃ tārā hanūmantam avasthitam",
    "GE09ram_04_u:021.013a": "aṅgada pratirūpāṇāṃ putrāṇām ekataḥ śatam",
    "GE09ram_04_u:021.013c": "hatasyāpy asya vīrasya gātrasaṃśleṣaṇaṃ varam",
    "GE09ram_04_u:021.014a": "na cāhaṃ harirājasya prabhavāmy aṅgadasya vā",
    "GE09ram_04_u:021.014c": "pitṛvyastasya sugrīvaḥ sarvakāryeṣv anantaraḥ",
    "GE09ram_04_u:021.015a": "na hy eṣā buddhir āstheyā hanūmann aṅgadaṃ prati",
    "GE09ram_04_u:021.015c": "pitā hi bandhuḥ putrasya na mātā harisattama",
    "GE09ram_04_u:021.016a": "na hi mama harirājasaṃśrayāt; kṣamataram asti paratra ceha vā",
    "GE09ram_04_u:021.016c": "abhimukhahatavīrasevitaṃ; śayanam idaṃ mama sevituṃ kṣamam",
    "GE09ram_04_u:022.001a": "vīkṣamāṇas tu mandāsuḥ sarvato mandam ucchvasan",
    "GE09ram_04_u:022.001c": "ādāv eva tu sugrīvaṃ dadarśa tv ātmajāgrataḥ",
    "GE09ram_04_u:022.002a": "taṃ prāptavijayaṃ vālī sugrīvaṃ plavageśvaram",
    "GE09ram_04_u:022.002c": "ābhāṣya vyaktayā vācā sasneham idam abravīt",
    "GE09ram_04_u:022.003a": "sugrīvadoṣeṇa na māṃ gantum arhasi kilbiṣāt",
    "GE09ram_04_u:022.003c": "kṛṣyamāṇaṃ bhaviṣyeṇa buddhimohena māṃ balāt",
    "GE09ram_04_u:022.004a": "yugapadvihitaṃ tāta na manye sukham āvayoḥ",
    "GE09ram_04_u:022.004c": "sauhārdaṃ bhrātṛyuktaṃ hi tad idaṃ jātam anyathā",
    "GE09ram_04_u:022.005a": "pratipadya tvam adyaiva rājyam eṣāṃ vanaukasām",
    "GE09ram_04_u:022.005c": "mām apy adyaiva gacchantaṃ viddhi vaivasvatakṣayam",
    "GE09ram_04_u:022.006a": "jīvitaṃ ca hi rājyaṃ ca śriyaṃ ca vipulām imām",
    "GE09ram_04_u:022.006c": "prajahāmy eṣa vai tūrṇaṃ mahac cāgarhitaṃ yaśaḥ",
    "GE09ram_04_u:022.007a": "asyāṃ tv aham avasthāyāṃ vīra vakṣyāmi yad vacaḥ",
    "GE09ram_04_u:022.007c": "yady apy asukaraṃ rājan kartum eva tad arhasi",
    "GE09ram_04_u:022.008a": "sukhārhaṃ sukhasaṃvṛddhaṃ bālam enam abāliśam",
    "GE09ram_04_u:022.008c": "bāṣpapūrṇamukhaṃ paśya bhūmau patitam aṅgadam",
    "GE09ram_04_u:022.009a": "mama prāṇaiḥ priyataraṃ putraṃ putram ivaurasaṃ",
    "GE09ram_04_u:022.009c": "mayā hīnam ahīnārthaṃ sarvataḥ paripālaya",
    "GE09ram_04_u:022.010a": "tvam apy asya hi dātā ca paritrātā ca sarvataḥ",
    "GE09ram_04_u:022.010c": "bhayeṣv abhayadaś caiva yathāhaṃ plavageśvara",
    "GE09ram_04_u:022.011a": "eṣa tārātmajaḥ śrīmāṃs tvayā tulyaparākramaḥ",
    "GE09ram_04_u:022.011c": "rakṣasāṃ tu vadhe teṣām agratas te bhaviṣyati",
    "GE09ram_04_u:022.012a": "anurūpāṇi karmāṇi vikramya balavān raṇe",
    "GE09ram_04_u:022.012c": "kariṣyaty eṣa tāreyas tarasvī taruṇo 'ṅgadaḥ",
    "GE09ram_04_u:022.013a": "suṣeṇaduhitā ceyam arthasūkṣmaviniścaye",
    "GE09ram_04_u:022.013c": "autpātike ca vividhe sarvataḥ pariniṣṭhitā",
    "GE09ram_04_u:022.014a": "yad eṣā sādhv iti brūyāt kāryaṃ tan muktasaṃśayam",
    "GE09ram_04_u:022.014c": "na hi tārāmataṃ kiṃ cid anyathā parivartate",
    "GE09ram_04_u:022.015a": "rāghavasya ca te kāryaṃ kartavyam aviśaṅkayā",
    "GE09ram_04_u:022.015c": "syād adharmo hy akaraṇe tvāṃ ca hiṃsyād vimānitaḥ",
    "GE09ram_04_u:022.016a": "imāṃ ca mālām ādhatsva divyāṃ sugrīvakāñcanīm",
    "GE09ram_04_u:022.016c": "udārā śrīḥ sthitā hy asyāṃ saṃprajahyān mṛte mayi",
    "GE09ram_04_u:022.017a": "ity evam uktaḥ sugrīvo vālinā bhrātṛsauhṛdāt",
    "GE09ram_04_u:022.017c": "harṣaṃ tyaktvā punar dīno grahagrasta ivoḍurāṭ",
    "GE09ram_04_u:022.018a": "tad vālivacanāc chāntaḥ kurvan yuktam atandritaḥ",
    "GE09ram_04_u:022.018c": "jagrāha so 'bhyanujñāto mālāṃ tāṃ caiva kāñcanīm",
    "GE09ram_04_u:022.019a": "tāṃ mālāṃ kāñcanīṃ dattvā vālī dṛṣṭvātmajaṃ sthitam",
    "GE09ram_04_u:022.019c": "saṃsiddhaḥ pretya bhāvāya snehād aṅgadam abravīt",
    "GE09ram_04_u:022.020a": "deśakālau bhajasvādya kṣamamāṇaḥ priyāpriye",
    "GE09ram_04_u:022.020c": "sukhaduḥkhasahaḥ kāle sugrīvavaśago bhava",
    "GE09ram_04_u:022.021a": "yathā hi tvaṃ mahābāho lālitaḥ satataṃ mayā",
    "GE09ram_04_u:022.021c": "na tathā vartamānaṃ tvāṃ sugrīvo bahu maṃsyate",
    "GE09ram_04_u:022.022a": "māsyāmitrair gataṃ gaccher mā śatrubhir ariṃdama",
    "GE09ram_04_u:022.022c": "bhartur arthaparo dāntaḥ sugrīvavaśago bhava",
    "GE09ram_04_u:022.023a": "na cātipraṇayaḥ kāryaḥ kartavyo 'praṇayaś ca te",
    "GE09ram_04_u:022.023c": "ubhayaṃ hi mahādoṣaṃ tasmād antaradṛg bhava",
    "GE09ram_04_u:022.024a": "ity uktvātha vivṛttākṣaḥ śarasaṃpīḍito bhṛśam",
    "GE09ram_04_u:022.024c": "vivṛtair daśanair bhīmair",
    "GE09ram_04_u:022.025a": "hate tu vīre plavagādhipe tadā; plavaṃgamās tatra na śarma lebhire",
    "GE09ram_04_u:022.025c": "vanecarāḥ siṃhayute mahāvane; yathā hi gāvo nihate gavāṃ patau",
    "GE09ram_04_u:022.026a": "tatas tu tārā vyasanārṇava plutā; mṛtasyā bhartur vadanaṃ samīkṣya sā",
    "GE09ram_04_u:022.026c": "jagāma bhūmiṃ parirabhya vālinaṃ; mahādrumaṃ chinnam ivāśritā latā",
    "GE09ram_04_u:023.001a": "tataḥ samupajighrantī kapirājasya tanmukham",
    "GE09ram_04_u:023.001c": "patiṃ lokāc cyutaṃ tārā mṛtaṃ vacanam abravīt",
    "GE09ram_04_u:023.002a": "śeṣe tvaṃ viṣame duḥkham akṛtvā vacanaṃ mama",
    "GE09ram_04_u:023.002c": "upalopacite vīra suduḥkhe vasudhātale",
    "GE09ram_04_u:023.003a": "mattaḥ priyatarā nūnaṃ vānarendra mahī tava",
    "GE09ram_04_u:023.003c": "śeṣe hi tāṃ pariṣvajya māṃ ca na pratibhāṣase",
    "GE09ram_04_u:023.004a": "sugrīva eva vikrānto vīra sāhasika priya",
    "GE09ram_04_u:023.004c": "ṛkṣavānaramukhyās tvāṃ balinaṃ paryupāsate",
    "GE09ram_04_u:023.005a": "eṣāṃ vilapitaṃ kṛcchram aṅgadasya ca śocataḥ",
    "GE09ram_04_u:023.005c": "mama cemāṃ giraṃ śrutvā kiṃ tvaṃ na pratibudhyase",
    "GE09ram_04_u:023.006a": "idaṃ tac chūraśayanaṃ yatra śeṣe hato yudhi",
    "GE09ram_04_u:023.006c": "śāyitā nihatā yatra tvayaiva ripavaḥ purā",
    "GE09ram_04_u:023.007a": "viśuddhasattvābhijana priyayuddha mama priya",
    "GE09ram_04_u:023.007c": "mām anāthāṃ vihāyaikāṃ gatas tvam asi mānada",
    "GE09ram_04_u:023.008a": "śūrāya na pradātavyā kanyā khalu vipaścitā",
    "GE09ram_04_u:023.008c": "śūrabhāryāṃ hatāṃ paśya sadyo māṃ vidhavāṃ kṛtām",
    "GE09ram_04_u:023.009a": "avabhagnaś ca me māno bhagnā me śāśvatī gatiḥ",
    "GE09ram_04_u:023.009c": "agādhe ca nimagnāsmi vipule śokasāgare",
    "GE09ram_04_u:023.010a": "aśmasāramayaṃ nūnam idaṃ me hṛdayaṃ dṛḍham",
    "GE09ram_04_u:023.010c": "bhartāraṃ nihataṃ dṛṣṭvā yan nādya śatadhā gatam",
    "GE09ram_04_u:023.011a": "suhṛc caiva hi bhartā ca prakṛtyā ca mama priyaḥ",
    "GE09ram_04_u:023.011c": "āhave ca parākrāntaḥ śūraḥ pañcatvam āgataḥ",
    "GE09ram_04_u:023.012a": "patihīnā tu yā nārī kāmaṃ bhavatu putriṇī",
    "GE09ram_04_u:023.012c": "dhanadhānyaiḥ supūrṇāpi vidhavety ucyate budhaiḥ",
    "GE09ram_04_u:023.013a": "svagātraprabhave vīra śeṣe rudhiramaṇḍale",
    "GE09ram_04_u:023.013c": "kṛmirāgaparistome tvam evaṃ śayane yathā",
    "GE09ram_04_u:023.014a": "reṇuśoṇitasaṃvītaṃ gātraṃ tava samantataḥ",
    "GE09ram_04_u:023.014c": "parirabdhuṃ na śaknomi bhujābhyāṃ plavagarṣabha",
    "GE09ram_04_u:023.015a": "kṛtakṛtyo 'dya sugrīvo vaire 'sminn atidāruṇe",
    "GE09ram_04_u:023.015c": "yasya rāmavimuktena hṛtam ekeṣuṇā bhayam",
    "GE09ram_04_u:023.016a": "śareṇa hṛdi lagnena gātrasaṃsparśane tava",
    "GE09ram_04_u:023.016c": "vāryāmi tvāṃ nirīkṣantī tvayi pañcatvam āgate",
    "GE09ram_04_u:023.017a": "udbabarha śaraṃ nīlas tasya gātragataṃ tadā",
    "GE09ram_04_u:023.017c": "girigahvarasaṃlīnaṃ dīptam āśīviṣaṃ yathā",
    "GE09ram_04_u:023.018a": "tasya niṣkṛṣyamāṇasya bāṇasya ca babhau dyutiḥ",
    "GE09ram_04_u:023.018c": "astamastakasaṃruddho raśmir dinakarād iva",
    "GE09ram_04_u:023.019a": "petuḥ kṣatajadhārās tu vraṇebhyas tasya sarvaśaḥ",
    "GE09ram_04_u:023.019c": "tāmragairikasaṃpṛktā dhārā iva dharādharāt",
    "GE09ram_04_u:023.020a": "avakīrṇaṃ vimārjantī bhartāraṃ raṇareṇunā",
    "GE09ram_04_u:023.020c": "asrair nayanajaiḥ śūraṃ siṣecāstrasamāhatam",
    "GE09ram_04_u:023.021a": "rudhirokṣitasarvāṅgaṃ dṛṣṭvā vinihataṃ patim",
    "GE09ram_04_u:023.021c": "uvāca tārā piṅgākṣaṃ putram aṅgadam aṅganā",
    "GE09ram_04_u:023.022a": "avasthāṃ paścimāṃ paśya pituḥ putra sudāruṇām",
    "GE09ram_04_u:023.022c": "saṃprasaktasya vairasya gato 'ntaḥ pāpakarmaṇā",
    "GE09ram_04_u:023.023a": "bālasūryodayatanuṃ prayāntaṃ yamasādanam",
    "GE09ram_04_u:023.023c": "abhivādaya rājānaṃ pitaraṃ putra mānadam",
    "GE09ram_04_u:023.024a": "evam uktaḥ samutthāya jagrāha caraṇau pituḥ",
    "GE09ram_04_u:023.024c": "bhujābhyāṃ pīnavṛtābhyām aṅgado 'ham iti bruvan",
    "GE09ram_04_u:023.025a": "abhivādayamānaṃ tvām aṅgadaṃ tvaṃ yathāpurā",
    "GE09ram_04_u:023.025c": "dīrghāyur bhava putreti kimarthaṃ nābhibhāṣase",
    "GE09ram_04_u:023.026a": "ahaṃ putrasahāyā tvām upāse gatacetanam",
    "GE09ram_04_u:023.026c": "siṃhena nihataṃ sadyo gauḥ savatseva govṛṣam",
    "GE09ram_04_u:023.027a": "iṣṭvā saṃgrāmayajñena nānāpraharaṇāmbhasā",
    "GE09ram_04_u:023.027c": "asminn avabhṛthe snātaḥ kathaṃ patnyā mayā vinā",
    "GE09ram_04_u:023.028a": "yā dattā devarājena tava tuṣṭena saṃyuge",
    "GE09ram_04_u:023.028c": "śātakumbhamayīṃ mālāṃ tāṃ te paśyāmi neha kim",
    "GE09ram_04_u:023.029a": "rājaśrīr na jahāti tvāṃ gatāsum api mānada",
    "GE09ram_04_u:023.029c": "sūryasyāvartamānasya śailarājam iva prabhā",
    "GE09ram_04_u:023.030a": "na me vacaḥ pathyam idaṃ tvayā kṛtaṃ; na cāsmi śaktā hi nivāraṇe tava",
    "GE09ram_04_u:023.030c": "hatā saputrāsmi hatena saṃyuge; saha tvayā śrīr vijahāti mām iha",
    "GE09ram_04_u:024.001a": "gatāsuṃ vālinaṃ dṛṣṭvā rāghavas tadanantaram",
    "GE09ram_04_u:024.001c": "abravīt praśritaṃ vākyaṃ sugrīvaṃ śatrutāpanaḥ",
    "GE09ram_04_u:024.002a": "na śokaparitāpena śreyasā yujyate mṛtaḥ",
    "GE09ram_04_u:024.002c": "yad atrānantaraṃ kāryaṃ tat samādhātum arhatha",
    "GE09ram_04_u:024.003a": "lokavṛttam anuṣṭheyaṃ kṛtaṃ vo bāṣpamokṣaṇam",
    "GE09ram_04_u:024.003c": "na kālād uttaraṃ kiṃ cit karma śakyam upāsitum",
    "GE09ram_04_u:024.004a": "niyataḥ kāraṇaṃ loke niyatiḥ karmasādhanam",
    "GE09ram_04_u:024.004c": "niyatiḥ sarvabhūtānāṃ niyogeṣv iha kāraṇam",
    "GE09ram_04_u:024.005a": "na kartā kasya cit kaś cin niyoge cāpi neśvaraḥ",
    "GE09ram_04_u:024.005c": "svabhāve vartate lokas tasya kālaḥ parāyaṇam",
    "GE09ram_04_u:024.006a": "na kālaḥ kālam atyeti na kālaḥ parihīyate",
    "GE09ram_04_u:024.006c": "svabhāvaṃ vā samāsādya na kaś cid ativartate",
    "GE09ram_04_u:024.007a": "na kālasyāsti bandhutvaṃ na hetur na parākramaḥ",
    "GE09ram_04_u:024.007c": "na mitrajñātisaṃbandhaḥ kāraṇaṃ nātmano vaśaḥ",
    "GE09ram_04_u:024.008a": "kiṃ tu kāla parīṇāmo draṣṭavyaḥ sādhu paśyatā",
    "GE09ram_04_u:024.008c": "dharmaś cārthaś ca kāmaś ca kālakramasamāhitāḥ",
    "GE09ram_04_u:024.009a": "itaḥ svāṃ prakṛtiṃ vālī gataḥ prāptaḥ kriyāphalam",
    "GE09ram_04_u:024.009c": "dharmārthakāmasaṃyogaiḥ pavitraṃ plavageśvara",
    "GE09ram_04_u:024.010a": "svadharmasya ca saṃyogāj jitas tena mahātmanā",
    "GE09ram_04_u:024.010c": "svargaḥ parigṛhītaś ca prāṇān aparirakṣatā",
    "GE09ram_04_u:024.011a": "eṣā vai niyatiḥ śreṣṭhā yāṃ gato hariyūthapaḥ",
    "GE09ram_04_u:024.011c": "tad alaṃ paritāpena prāptakālam upāsyatām",
    "GE09ram_04_u:024.012a": "vacanānte tu rāmasya lakṣmaṇaḥ paravīrahā",
    "GE09ram_04_u:024.012c": "avadat praśritaṃ vākyaṃ sugrīvaṃ gatacetasaṃ",
    "GE09ram_04_u:024.013a": "kuru tvam asya sugrīva pretakāryam anantaram",
    "GE09ram_04_u:024.013c": "tārāṅgadābhyāṃ sahito vālino dahanaṃ prati",
    "GE09ram_04_u:024.014a": "samājñāpaya kāṣṭhāni śuṣkāṇi ca bahūni ca",
    "GE09ram_04_u:024.014c": "candanāni ca divyāni vālisaṃskārakāraṇāt",
    "GE09ram_04_u:024.015a": "samāśvāsaya cainaṃ tvam aṅgadaṃ dīnacetasaṃ",
    "GE09ram_04_u:024.015c": "mā bhūr bāliśabuddhis tvaṃ tvadadhīnam idaṃ puram",
    "GE09ram_04_u:024.016a": "aṅgadas tv ānayen mālyaṃ vastrāṇi vividhāni ca",
    "GE09ram_04_u:024.016c": "ghṛtaṃ tailam atho gandhān yac cātra samanantaram",
    "GE09ram_04_u:024.017a": "tvaṃ tāra śibikāṃ śīghram ādāyāgaccha saṃbhramāt",
    "GE09ram_04_u:024.017c": "tvarā guṇavatī yuktā hy asmin kāle viśeṣataḥ",
    "GE09ram_04_u:024.018a": "sajjībhavantu plavagāḥ śibikāvāhanocitāḥ",
    "GE09ram_04_u:024.018c": "samarthā balinaś caiva nirhariṣyanti vālinam",
    "GE09ram_04_u:024.019a": "evam uktvā tu sugrīvaṃ sumitrānandavardhanaḥ",
    "GE09ram_04_u:024.019c": "tasthau bhrātṛsamīpastho lakṣmaṇaḥ paravīrahā",
    "GE09ram_04_u:024.020a": "lakṣmaṇasya vacaḥ śrutvā tāraḥ saṃbhrāntamānasaḥ",
    "GE09ram_04_u:024.020c": "praviveśa guhāṃ śīghraṃ śibikāsaktamānasaḥ",
    "GE09ram_04_u:024.021a": "ādāya śibikāṃ tāraḥ sa tu paryāpayat punaḥ",
    "GE09ram_04_u:024.021c": "vānarair uhyamānāṃ tāṃ śūrair udvahanocitaiḥ",
    "GE09ram_04_u:024.022a": "tato vālinam udyamya sugrīvaḥ śibikāṃ tadā",
    "GE09ram_04_u:024.022c": "āropayata vikrośann aṅgadena sahaiva tu",
    "GE09ram_04_u:024.023a": "āropya śibikāṃ caiva vālinaṃ gatajīvitam",
    "GE09ram_04_u:024.023c": "alaṃkāraiś ca vividhair mālyair vastraiś ca bhūṣitam",
    "GE09ram_04_u:024.024a": "ājñāpayat tadā rājā sugrīvaḥ plavageśvaraḥ",
    "GE09ram_04_u:024.024c": "aurdhvadehikam āryasya kriyatām anurūpataḥ",
    "GE09ram_04_u:024.025a": "viśrāṇayanto ratnāni vividhāni bahūni ca",
    "GE09ram_04_u:024.025c": "agrataḥ plavagā yāntu śibikā tadanantaram",
    "GE09ram_04_u:024.026a": "rājñām ṛddhiviśeṣā hi dṛśyante bhuvi yādṛśāḥ",
    "GE09ram_04_u:024.026c": "tādṛśaṃ vālinaḥ kṣipraṃ prākurvann aurdhvadehikam",
    "GE09ram_04_u:024.027a": "aṅgadam aprigṛhyāśu tāraprabhṛtayas tathā",
    "GE09ram_04_u:024.027c": "krośantaḥ prayayuḥ sarve vānarā hatabāndhavāḥ",
    "GE09ram_04_u:024.028a": "tārāprabhṛtayaḥ sarvā vānaryo hatayūthapāḥ",
    "GE09ram_04_u:024.028c": "anujagmur hi bhartāraṃ krośantyaḥ karuṇasvanāḥ",
    "GE09ram_04_u:024.029a": "tāsāṃ ruditaśabdena vānarīṇāṃ vanāntare",
    "GE09ram_04_u:024.029c": "vanāni girayaḥ sarve vikrośantīva sarvataḥ",
    "GE09ram_04_u:024.030a": "puline girinadyās tu vivikte jalasaṃvṛte",
    "GE09ram_04_u:024.030c": "citāṃ cakruḥ subahavo vānarā vanacāriṇaḥ",
    "GE09ram_04_u:024.031a": "avaropya tataḥ skandhāc chibikāṃ vahanocitāḥ",
    "GE09ram_04_u:024.031c": "tasthur ekāntam āśritya sarve śokasamanvitāḥ",
    "GE09ram_04_u:024.032a": "tatas tārā patiṃ dṛṣṭvā śibikātalaśāyinam",
    "GE09ram_04_u:024.032c": "āropyāṅke śiras tasya vilalāpa suduḥkhitā",
    "GE09ram_04_u:024.033a": "janaṃ ca paśyasīmaṃ tvaṃ kasmāc chokābhipīḍitam",
    "GE09ram_04_u:024.033c": "prahṛṣṭam iva te vaktraṃ gatāsor api mānada",
    "GE09ram_04_u:024.033e": "astārkasamavarṇaṃ ca lakṣyate jīvato yathā",
    "GE09ram_04_u:024.034a": "eṣa tvāṃ rāmarūpeṇa kālaḥ karṣati vānara",
    "GE09ram_04_u:024.034c": "yena sma vidhavāḥ sarvāḥ kṛtā ekeṣuṇā raṇe",
    "GE09ram_04_u:024.035a": "imās tās tava rājendravānaryo vallabhāḥ sadā",
    "GE09ram_04_u:024.035c": "pādair vikṛṣṭam adhvānam āgatāḥ kiṃ na budhyase",
    "GE09ram_04_u:024.036a": "taveṣṭā nanu nāmaitā bhāryāś candranibhānanāḥ",
    "GE09ram_04_u:024.036c": "idānīṃ nekṣase kasmāt sugrīvaṃ plavageśvaram",
    "GE09ram_04_u:024.037a": "ete hi sacivā rājaṃs tāraprabhṛtayas tava",
    "GE09ram_04_u:024.037c": "puravāsijanaś cāyaṃ parivāryāsate 'nagha",
    "GE09ram_04_u:024.038a": "visarjayainān pravalān yathocitam ariṃdama",
    "GE09ram_04_u:024.038c": "tataḥ krīḍāmahe sarvā vaneṣu madirotkaṭāḥ",
    "GE09ram_04_u:024.039a": "evaṃ vilapatīṃ tārāṃ patiśokapariplutām",
    "GE09ram_04_u:024.039c": "utthāpayanti sma tadā vānaryaḥ śokakarśitāḥ",
    "GE09ram_04_u:024.040a": "sugrīveṇa tataḥ sārdham aṅgadaḥ pitaraṃ rudan",
    "GE09ram_04_u:024.040c": "citām āropayām āsa śokenābhihatendriyaḥ",
    "GE09ram_04_u:024.041a": "tato 'gniṃ vidhivad dattvā so 'pasavyaṃ cakāra ha",
    "GE09ram_04_u:024.041c": "pitaraṃ dīrgham adhvānaṃ prasthitaṃ vyākulendriyaḥ",
    "GE09ram_04_u:024.042a": "saṃskṛtya vālinaṃ te tu vidhipūrvaṃ plavaṃgamāḥ",
    "GE09ram_04_u:024.042c": "ājagmur udakaṃ kartuṃ nadīṃ śītajalāṃ śubhām",
    "GE09ram_04_u:024.043a": "tatas te sahitās tatra aṅgadaṃ sthāpya cāgrataḥ",
    "GE09ram_04_u:024.043c": "sugrīvatārāsahitāḥ siṣicur vāline jalam",
    "GE09ram_04_u:024.044a": "sugrīveṇaiva dīnena dīno bhūtvā mahābalaḥ",
    "GE09ram_04_u:024.044c": "samānaśokaḥ kākutsthaḥ pretakāryāṇy akārayat",
    "GE09ram_04_u:025.001a": "tataḥ śokābhisaṃtaptaṃ sugrīvaṃ klinnavāsanam",
    "GE09ram_04_u:025.001c": "śākhāmṛgamahāmātrāḥ parivāryopatasthire",
    "GE09ram_04_u:025.002a": "abhigamya mahābāhuṃ rāmam",
    "GE09ram_04_u:025.002c": "sthitāḥ prāñjalayaḥ sarve pitāmaham ivarṣayaḥ",
    "GE09ram_04_u:025.003a": "tataḥ kāñcanaśailābhas",
    "GE09ram_04_u:025.003c": "abravīt prāñjalir vākyaṃ hanumān mārutātmajaḥ",
    "GE09ram_04_u:025.004a": "bhavatprasādāt sugrīvaḥ pitṛpaitāmahaṃ mahat",
    "GE09ram_04_u:025.004c": "vānarāṇāṃ suduṣprāpaṃ prāpto rājyam idaṃ prabho",
    "GE09ram_04_u:025.005a": "bhavatā samanujñātaḥ praviśya nagaraṃ śubham",
    "GE09ram_04_u:025.005c": "saṃvidhāsyati kāryāṇi sarvāṇi sasuhṛjjanaḥ",
    "GE09ram_04_u:025.006a": "snāto 'yaṃ vividhair gandhair auṣadhaiś ca yathāvidhi",
    "GE09ram_04_u:025.006c": "arcayiṣyati ratnaiś ca mālyaiś ca tvāṃ viśeṣataḥ",
    "GE09ram_04_u:025.007a": "imāṃ giriguhāṃ ramyām abhigantum ito 'rhasi",
    "GE09ram_04_u:025.007c": "kuruṣva svāmi saṃbandhaṃ vānarān saṃpraharṣayan",
    "GE09ram_04_u:025.008a": "evam ukto hanumatā rāghavaḥ paravīrahā",
    "GE09ram_04_u:025.008c": "pratyuvāca hanūmantaṃ buddhimān vākyakovidaḥ",
    "GE09ram_04_u:025.009a": "caturdaśasamāḥ saumya grāmaṃ vā yadi vā puram",
    "GE09ram_04_u:025.009c": "na pravekṣyāmi hanuman pitur nirdeśapālakaḥ",
    "GE09ram_04_u:025.010a": "susamṛddhāṃ guhāṃ divyāṃ sugrīvo vānararṣabhaḥ",
    "GE09ram_04_u:025.010c": "praviṣṭo vidhivad vīraḥ kṣipraṃ rājye 'bhiṣicyatām",
    "GE09ram_04_u:025.011a": "evam uktvā hanūmantaṃ rāmaḥ sugrīvam abravīt",
    "GE09ram_04_u:025.011c": "imam apy aṅgadaṃ vīra yauvarājye 'bhiṣecaya",
    "GE09ram_04_u:025.012a": "pūrvo 'yaṃ vārṣiko māsaḥ śrāvaṇaḥ salilāgamaḥ",
    "GE09ram_04_u:025.012c": "pravṛttāḥ saumya catvāro māsā vārṣikasaṃjñitāḥ",
    "GE09ram_04_u:025.013a": "nāyam udyogasamayaḥ praviśa tvaṃ purīṃ śubhām",
    "GE09ram_04_u:025.013c": "asmin vatsyāmy ahaṃ saumya parvate sahalakṣmaṇaḥ",
    "GE09ram_04_u:025.014a": "iyaṃ giriguhā ramyā viśālā yuktamārutā",
    "GE09ram_04_u:025.014c": "prabhūtasalilā saumya prabhūtakamalotpalā",
    "GE09ram_04_u:025.015a": "kārtike samanuprāpte tvaṃ rāvaṇavadhe yata",
    "GE09ram_04_u:025.015c": "eṣa naḥ samayaḥ saumya praviśa tvaṃ svam ālayam",
    "GE09ram_04_u:025.015e": "abhiṣiñcasva rājye ca suhṛdaḥ saṃpraharṣaya",
    "GE09ram_04_u:025.016a": "iti rāmābhyanujñātaḥ sugrīvo vānararṣabhaḥ",
    "GE09ram_04_u:025.016c": "praviveśa purīṃ ramyāṃ kiṣkindhāṃ vālipālitām",
    "GE09ram_04_u:025.017a": "taṃ vānarasahasrāṇi praviṣṭaṃ vānareśvaram",
    "GE09ram_04_u:025.017c": "abhivādya prahṛṣṭāni sarvataḥ paryavārayan",
    "GE09ram_04_u:025.018a": "tataḥ prakṛtayaḥ sarvā dṛṣṭvā harigaṇeśvaram",
    "GE09ram_04_u:025.018c": "praṇamya mūrdhnā patitā vasudhāyāṃ samāhitāḥ",
    "GE09ram_04_u:025.019a": "sugrīvaḥ prakṛtīḥ sarvāḥ saṃbhāṣyotthāpya vīryavān",
    "GE09ram_04_u:025.019c": "bhrātur antaḥpuraṃ saumyaṃ praviveśa mahābalaḥ",
    "GE09ram_04_u:025.020a": "praviśya tv abhiniṣkrāntaṃ sugrīvaṃ vānararṣabham",
    "GE09ram_04_u:025.020c": "abhyaṣiñcanta suhṛdaḥ sahasrākṣam ivāmarāḥ",
    "GE09ram_04_u:025.021a": "tasya pāṇḍuram ājahruś chatraṃ hemapariṣkṛtam",
    "GE09ram_04_u:025.021c": "śukle ca bālavyajane hemadaṇḍe yaśaskare",
    "GE09ram_04_u:025.022a": "tathā sarvāṇi ratnāni sarvabījauṣadhāni ca",
    "GE09ram_04_u:025.022c": "sakṣīrāṇāṃ ca vṛkṣāṇāṃ prarohān kusumāni ca",
    "GE09ram_04_u:025.023a": "śuklāni caiva vastrāṇi śvetaṃ caivānulepanam",
    "GE09ram_04_u:025.023c": "sugandhīni ca mālyāni sthalajāny ambujāni ca",
    "GE09ram_04_u:025.024a": "candanāni ca divyāni gandhāṃś ca vividhān bahūn",
    "GE09ram_04_u:025.024c": "akṣataṃ jātarūpaṃ ca priyaṅgumadhusarpiṣī",
    "GE09ram_04_u:025.025a": "dadhicarma ca vaiyāghraṃ vārāhī cāpy upānahau",
    "GE09ram_04_u:025.025c": "samālambhanam ādāya rocanāṃ samanaḥśilām",
    "GE09ram_04_u:025.025e": "ājagmus tatra muditā varāḥ kanyās tu ṣoḍaśa",
    "GE09ram_04_u:025.026a": "tatas te vānaraśreṣṭhaṃ yathākālaṃ yathāvidhi",
    "GE09ram_04_u:025.026c": "ratnair vastraiś ca bhakṣyaiś ca toṣayitvā dvijarṣabhān",
    "GE09ram_04_u:025.027a": "tataḥ kuśaparistīrṇaṃ samiddhaṃ jātavedasaṃ",
    "GE09ram_04_u:025.027c": "mantrapūtena haviṣā hutvā mantravido janāḥ",
    "GE09ram_04_u:025.028a": "tato hemapratiṣṭhāne varāstaraṇasaṃvṛte",
    "GE09ram_04_u:025.028c": "prāsādaśikhare ramye citramālyopaśobhite",
    "GE09ram_04_u:025.029a": "prāṅmukhaṃ vividhiar mantraiḥ sthāpayitvā varāsane",
    "GE09ram_04_u:025.029c": "nadīnadebhyaḥ saṃhṛtya tīrthebhyaś ca samantataḥ",
    "GE09ram_04_u:025.030a": "āhṛtya ca samudrebhyaḥ sarvebhyo vānararṣabhāḥ",
    "GE09ram_04_u:025.030c": "apaḥ kanakakumbheṣu nidhāya vimalāḥ śubhāḥ",
    "GE09ram_04_u:025.031a": "śubhair vṛṣabhaśṛṅgaiś ca kalaśaiś cāpi kāñcanaiḥ",
    "GE09ram_04_u:025.031c": "śāstradṛṣṭena vidhinā maharṣivihitena ca",
    "GE09ram_04_u:025.032a": "gajo gavākṣo gavayaḥ śarabho gandhamādanaḥ",
    "GE09ram_04_u:025.032c": "maindaś ca dvividaś caiva hanūmāñ jāmbavān nalaḥ",
    "GE09ram_04_u:025.033a": "abhyaṣiñcanta sugrīvaṃ prasannena sugandhinā",
    "GE09ram_04_u:025.033c": "salilena sahasrākṣaṃ vasavo vāsavaṃ yathā",
    "GE09ram_04_u:025.034a": "abhiṣikte tu sugrīve sarve vānarapuṃgavāḥ",
    "GE09ram_04_u:025.034c": "pracukruśur mahātmāno hṛṣṭās tatra sahasraśaḥ",
    "GE09ram_04_u:025.035a": "rāmasya tu vacaḥ kurvan sugrīvo haripuṃgavaḥ",
    "GE09ram_04_u:025.035c": "aṅgadaṃ saṃpariṣvajya yauvarājye 'bhiṣecayat",
    "GE09ram_04_u:025.036a": "aṅgade cābhiṣikte tu sānukrośāḥ plavaṃgamāḥ",
    "GE09ram_04_u:025.036c": "sādhu sādhv iti sugrīvaṃ mahātmāno 'bhyapūjayan",
    "GE09ram_04_u:025.037a": "hṛṣṭapuṣṭajanākīrṇā patākādhvajaśobhitā",
    "GE09ram_04_u:025.037c": "babhūva nagarī ramyā kṣikindhā girigahvare",
    "GE09ram_04_u:025.038a": "nivedya rāmāya tadā mahātmane; mahābhiṣekaṃ kapivāhinīpatiḥ",
    "GE09ram_04_u:025.038c": "rumāṃ ca bhāryāṃ pratilabhya vīryavān; avāpa rājyaṃ tridaśādhipo yathā",
    "GE09ram_04_u:026.001a": "abhiṣikte tu sugrīve praviṣṭe vānare guhām",
    "GE09ram_04_u:026.001c": "ājagāma saha bhrātrā rāmaḥ prasravaṇaṃ girim",
    "GE09ram_04_u:026.002a": "śārdūlamṛgasaṃghuṣṭaṃ siṃhair bhīmaravair vṛtam",
    "GE09ram_04_u:026.002c": "nānāgulmalatāgūḍhaṃ bahupādapasaṃkulam",
    "GE09ram_04_u:026.003a": "ṛkṣavānaragopucchair mārjāraiś ca niṣevitam",
    "GE09ram_04_u:026.003c": "megharāśinibhaṃ śailaṃ nityaṃ śucijalāśrayam",
    "GE09ram_04_u:026.004a": "tasya śailasya śikhare mahatīm āyatāṃ guhām",
    "GE09ram_04_u:026.004c": "pratyagṛhṇata vāsārthaṃ rāmaḥ saumitriṇā saha",
    "GE09ram_04_u:026.005a": "avasat tatra dharmātmā rāghavaḥ sahalakṣmaṇaḥ",
    "GE09ram_04_u:026.005c": "bahudṛśyadarīkuñje tasmin prasravaṇe girau",
    "GE09ram_04_u:026.006a": "susukhe 'pi bahudravye tasmin hi dharaṇīdhare",
    "GE09ram_04_u:026.006c": "vasatas tasya rāmasya ratir alpāpi nābhavat",
    "GE09ram_04_u:026.006e": "hṛtāṃ hi bhāryāṃ smarataḥ prāṇebhyo 'pi garīyasīm",
    "GE09ram_04_u:026.007a": "udayābhyuditaṃ dṛṣṭvā śaśāṅkaṃ ca viśeṣataḥ",
    "GE09ram_04_u:026.007c": "āviveśa na taṃ nidrā niśāsu śayanaṃ gatam",
    "GE09ram_04_u:026.008a": "tat samutthena śokena bāṣpopahatacetasaṃ",
    "GE09ram_04_u:026.008c": "taṃ śocamānaṃ kākutsthaṃ nityaṃ śokaparāyaṇam",
    "GE09ram_04_u:026.008e": "tulyaduḥkho 'bravīd bhrātā lakṣmaṇo 'nunayan vacaḥ",
    "GE09ram_04_u:026.009a": "alaṃ vīra vyathāṃ gatvā na tvaṃ śocitum arhasi",
    "GE09ram_04_u:026.009c": "śocato hy avasīdanti sarvārthā viditaṃ hi te",
    "GE09ram_04_u:026.010a": "bhavān kriyāparo loke bhavān devaparāyaṇaḥ",
    "GE09ram_04_u:026.010c": "āstiko dharmaśīlaś ca vyavasāyī ca rāghava",
    "GE09ram_04_u:026.011a": "na hy avyavasitaḥ śatruṃ rākṣasaṃ taṃ viśeṣataḥ",
    "GE09ram_04_u:026.011c": "samarthas tvaṃ raṇe hantuṃ vikramair jihmakāriṇam",
    "GE09ram_04_u:026.012a": "samunmūlaya śokaṃ tvaṃ vyavasāyaṃ sthiraṃ kuru",
    "GE09ram_04_u:026.012c": "tataḥ saparivāraṃ taṃ nirmūlaṃ kuru rākṣasaṃ",
    "GE09ram_04_u:026.013a": "pṛthivīm api kākutstha sasāgaravanācalām",
    "GE09ram_04_u:026.013c": "parivartayituṃ śaktaḥ kim aṅga puna rāvaṇam",
    "GE09ram_04_u:026.014a": "ahaṃ tu khalu te vīryaṃ prasuptaṃ pratibodhaye",
    "GE09ram_04_u:026.014c": "dīptair āhutibhiḥ kāle bhasmac channam ivānalam",
    "GE09ram_04_u:026.015a": "lakṣmaṇasya tu tad vākyaṃ pratipūjya hitaṃ śubham",
    "GE09ram_04_u:026.015c": "rāghavaḥ suhṛdaṃ snigdham idaṃ vacanam abravīt",
    "GE09ram_04_u:026.016a": "vācyaṃ yad anuraktena snigdhena ca hitena ca",
    "GE09ram_04_u:026.016c": "satyavikrama yuktena tad uktaṃ lakṣmaṇa tvayā",
    "GE09ram_04_u:026.017a": "eṣa śokaḥ parityaktaḥ sarvakāryāvasādakaḥ",
    "GE09ram_04_u:026.017c": "vikrameṣv apratihataṃ tejaḥ protsāhayāmy aham",
    "GE09ram_04_u:026.018a": "śaratkālaṃ pratīkṣe 'ham iyaṃ prāvṛḍ upasthitā",
    "GE09ram_04_u:026.018c": "tataḥ sarāṣṭraṃ sagaṇaṃ rākṣasaṃ taṃ nihanmy aham",
    "GE09ram_04_u:026.019a": "tasya tadvacanaṃ śrutvā hṛṣṭo rāmasya lakṣmaṇaḥ",
    "GE09ram_04_u:026.019c": "punar evābravīd vākyaṃ saumitrir mitranandanaḥ",
    "GE09ram_04_u:026.020a": "etat te sadṛśaṃ vākyam uktaṃ śatrunibarhaṇa",
    "GE09ram_04_u:026.020c": "idānīm asi kākutstha prakṛtiṃ svām upāgataḥ",
    "GE09ram_04_u:026.021a": "vijñāya hy ātmano vīryaṃ tathyaṃ bhavitum arhasi",
    "GE09ram_04_u:026.021c": "etat sadṛśam uktaṃ te śrutasyābhijanasya ca",
    "GE09ram_04_u:026.022a": "tasmāt puruṣaśārdūla cintayañ śatrunigraham",
    "GE09ram_04_u:026.022c": "varṣārātram anuprāptam atikrāmaya rāghava",
    "GE09ram_04_u:026.023a": "niyamya kopaṃ pratipālyatāṃ śarat; kṣamasva māsāṃś caturo mayā saha",
    "GE09ram_04_u:026.023c": "vasācale 'smin mṛgarājasevite; saṃvardhayañ śatruvadhe samudyataḥ",
    "GE09ram_04_u:027.001a": "sa tadā vālinaṃ hatvā sugrīvam abhiṣicya ca",
    "GE09ram_04_u:027.001c": "vasan mālyavataḥ pṛṣṭe rāmo lakṣmaṇam abravīt",
    "GE09ram_04_u:027.002a": "ayaṃ sa kālaḥ saṃprāptaḥ samayo 'dya jalāgamaḥ",
    "GE09ram_04_u:027.002c": "saṃpaśya tvaṃ nabho meghaiḥ saṃvṛtaṃ girisaṃnibhaiḥ",
    "GE09ram_04_u:027.003a": "nava māsa dhṛtaṃ garbhaṃ bhāskārasya gabhastibhiḥ",
    "GE09ram_04_u:027.003c": "pītvā rasaṃ samudrāṇāṃ dyauḥ prasūte rasāyanam",
    "GE09ram_04_u:027.004a": "śakyam ambaram āruhya meghasopānapaṅktibhiḥ",
    "GE09ram_04_u:027.004c": "kuṭajārjunamālābhir alaṃkartuṃ divākaram",
    "GE09ram_04_u:027.005a": "saṃdhyārāgotthitais tāmrair anteṣv adhikapāṇḍuraiḥ",
    "GE09ram_04_u:027.005c": "snigdhair abhrapaṭacchadair baddhavraṇam ivāmbaram",
    "GE09ram_04_u:027.006a": "mandamārutaniḥśvāsaṃ saṃdhyācandanarañjitam",
    "GE09ram_04_u:027.006c": "āpāṇḍujaladaṃ bhāti kāmāturam",
    "GE09ram_04_u:027.007a": "eṣā dharmaparikliṣṭā navavāripariplutā",
    "GE09ram_04_u:027.007c": "sīteva śokasaṃtaptā mahī bāṣpaṃ vimuñcati",
    "GE09ram_04_u:027.008a": "meghodaravinirmuktāḥ kahlārasukhaśītalāḥ",
    "GE09ram_04_u:027.008c": "śakyam añjalibhiḥ pātuṃ vātāḥ ketakigandhinaḥ",
    "GE09ram_04_u:027.009a": "eṣa phullārjunaḥ śailaḥ ketakair adhivāsitaḥ",
    "GE09ram_04_u:027.009c": "sugrīva iva śāntārir dhārābhir abhiṣicyate",
    "GE09ram_04_u:027.010a": "meghakṛṣṇājinadharā dhārāyajñopavītinaḥ",
    "GE09ram_04_u:027.010c": "mārutāpūritaguhāḥ prādhītā iva parvatāḥ",
    "GE09ram_04_u:027.011a": "kaśābhir iva haimībhir vidyudbhir iva tāḍitam",
    "GE09ram_04_u:027.011c": "antaḥstanitanirghoṣaṃ savedanam ivāmbaram",
    "GE09ram_04_u:027.012a": "nīlameghāśritā vidyut sphurantī pratibhāti me",
    "GE09ram_04_u:027.012c": "sphurantī rāvaṇasyāṅke vaidehīva tapasvinī",
    "GE09ram_04_u:027.013a": "imās tā manmathavatāṃ hitāḥ pratihatā diśaḥ",
    "GE09ram_04_u:027.013c": "anuliptā iva ghanair naṣṭagrahaniśākarāḥ",
    "GE09ram_04_u:027.014a": "kva cid bāṣpābhisaṃruddhān varṣāgamasamutsukān",
    "GE09ram_04_u:027.014c": "kuṭajān paśya saumitre puṣṭitān girisānuṣu",
    "GE09ram_04_u:027.014e": "mama śokābhibhūtasya kāmasaṃdīpanān",
    "GE09ram_04_u:027.015a": "rajaḥ praśāntaṃ sahimo 'dya vāyur; nidāghadoṣaprasarāḥ praśāntāḥ",
    "GE09ram_04_u:027.015c": "sthitā hi yātrā vasudhādhipānāṃ; pravāsino yānti narāḥ svadeśān",
    "GE09ram_04_u:027.016a": "saṃprasthitā mānasavāsalubdhāḥ; priyānvitāḥ saṃprati cakravākaḥ",
    "GE09ram_04_u:027.016c": "abhīkṣṇavarṣodakavikṣateṣu; yānāni mārgeṣu na saṃpatanti",
    "GE09ram_04_u:027.017a": "kva cit prakāśaṃ kva cid aprakāśaṃ; nabhaḥ prakīrṇāmbudharaṃ vibhāti",
    "GE09ram_04_u:027.017c": "kva cit kva cit parvatasaṃniruddhaṃ; rūpaṃ yathā śāntamahārṇavasya",
    "GE09ram_04_u:027.018a": "vyāmiśritaṃ sarjakadambapuṣpair; navaṃ jalaṃ parvatadhātutāmram",
    "GE09ram_04_u:027.018c": "mayūrakekābhir anuprayātaṃ; śailāpagāḥ śīghrataraṃ vahanti",
    "GE09ram_04_u:027.019a": "rasākulaṃ ṣaṭpadasaṃnikāśaṃ; prabhujyate jambuphalaṃ prakāmam",
    "GE09ram_04_u:027.019c": "anekavarṇaṃ pavanāvadhūtaṃ; bhūmau pataty āmraphalaṃ vipakvam",
    "GE09ram_04_u:027.020a": "vidyutpatākāḥ sabalāka mālāḥ; śailendrakūṭākṛtisaṃnikāśāḥ",
    "GE09ram_04_u:027.020c": "garjanti meghāḥ samudīrṇanādā; mattagajendrā iva saṃyugasthaḥ",
    "GE09ram_04_u:027.021a": "meghābhikāmī parisaṃpatantī; saṃmoditā bhāti balākapaṅktiḥ",
    "GE09ram_04_u:027.021c": "vātāvadhūtā varapauṇḍarīkī; lambeva mālā racitāmbarasya",
    "GE09ram_04_u:027.022a": "nidrā śanaiḥ keśavam abhyupaiti; drutaṃ nadī sāgaram abhyupaiti",
    "GE09ram_04_u:027.022c": "hṛṣṭā balākā ghanam abhyupaiti; kāntā sakāmā priyam abhyupaiti",
    "GE09ram_04_u:027.023a": "jātā vanāntāḥ śikhisupranṛttā; jātāḥ kadambāḥ sakadambaśākhāḥ",
    "GE09ram_04_u:027.023c": "jātā vṛṣā goṣu samānakāmā; jātā mahī sasyavanābhirāmā",
    "GE09ram_04_u:027.024a": "vahanti varṣanti nadanti bhānti; dhyāyanti nṛtyanti samāśvasanti",
    "GE09ram_04_u:027.024c": "nadyo ghanā mattagajā vanāntāḥ; priyāvinīhāḥ śikhinaḥ plavaṃgāḥ",
    "GE09ram_04_u:027.025a": "praharṣitāḥ ketakapuṣpagandham; āghrāya hṛṣṭā vananirjhareṣu",
    "GE09ram_04_u:027.025c": "prapāta śabdākulitā gajendrāḥ; sārdhaṃ mayūraiḥ samadā nadanti",
    "GE09ram_04_u:027.026a": "dhārānipātair abhihanyamānāḥ; kadambaśākhāsu vilambamānāḥ",
    "GE09ram_04_u:027.026c": "kṣaṇārjitaṃ puṣparasāvagāḍhaṃ; śanair madaṃ ṣaṭcaraṇās tyajanti",
    "GE09ram_04_u:027.027a": "aṅgāracūrṇotkarasaṃnikāśaiḥ; phalaiḥ suparyāpta rasaiḥ samṛddhaiḥ",
    "GE09ram_04_u:027.027c": "jambūdrumāṇāṃ pravibhānti śākhā; nilīyamānā iva ṣaṭpadaughaiḥ",
    "GE09ram_04_u:027.028a": "taḍitpatākābhir alaṃkṛtānām; udīrṇagambhīramahāravāṇām",
    "GE09ram_04_u:027.028c": "vibhānti rūpāṇi balāhakānāṃ; raṇodyatānām iva vāraṇānām",
    "GE09ram_04_u:027.029a": "mārgānugaḥ śailavanānusārī; saṃprasthito megharavaṃ niśamya",
    "GE09ram_04_u:027.029c": "yuddhābhikāmaḥ pratināgaśaṅkī; matto gajendraḥ pratisaṃnivṛttaḥ",
    "GE09ram_04_u:027.030a": "muktāsakāśaṃ salilaṃ patad vai; sunirmalaṃ patrapuṭeṣu lagnam",
    "GE09ram_04_u:027.030c": "hṛṣṭā vivarṇacchadanā vihaṃgāḥ; surendradattaṃ tṛṣitāḥ pibanti",
    "GE09ram_04_u:027.031a": "nīleṣu nīlā navavāripūrṇā; megheṣu meghāḥ pravibhānti saktāḥ",
    "GE09ram_04_u:027.031c": "davāgnidagdheṣu davāgnidagdhāḥ; śaileṣu śailā iva baddhamūlāḥ",
    "GE09ram_04_u:027.032a": "mattā gajendrā muditā gavendrā; vaneṣu viśrāntatarā mṛgendrāḥ",
    "GE09ram_04_u:027.032c": "ramyā nagendrā nibhṛtā nagendrāḥ; prakrīḍito vāridharaiḥ surendraḥ",
    "GE09ram_04_u:027.033a": "vṛttā yātrā narendrāṇāṃ senā pratinivartate",
    "GE09ram_04_u:027.033c": "vairāṇi caiva mārgāś ca salilena samīkṛtāḥ",
    "GE09ram_04_u:027.034a": "māsi prauṣṭhapade brahma brāhmaṇānāṃ vivakṣatām",
    "GE09ram_04_u:027.034c": "ayam adhyāyasamayaḥ sāmagānām upasthitaḥ",
    "GE09ram_04_u:027.035a": "nivṛttakarmāyatano nūnaṃ saṃcitasaṃcayaḥ",
    "GE09ram_04_u:027.035c": "āṣāḍhīm abhyupagato bharataḥ koṣakādhipaḥ",
    "GE09ram_04_u:027.036a": "nūnam āpūryamāṇāyāḥ sarayvā vadhate rayaḥ",
    "GE09ram_04_u:027.036c": "māṃ samīkṣya samāyāntam ayodhyāyā iva svanaḥ",
    "GE09ram_04_u:027.037a": "imāḥ sphītaguṇā varṣāḥ sugrīvaḥ sukham aśnute",
    "GE09ram_04_u:027.037c": "vijitāriḥ sadāraś ca rājye mahati ca sthitaḥ",
    "GE09ram_04_u:027.038a": "ahaṃ tu hṛtadāraś ca rājyāc ca mahataś cyutaḥ",
    "GE09ram_04_u:027.038c": "nadīkūlam iva klinnam avasīdāmi lakṣmaṇa",
    "GE09ram_04_u:027.039a": "śokaś ca mama vistīrṇo varṣāś ca bhṛśadurgamāḥ",
    "GE09ram_04_u:027.039c": "rāvaṇaś ca mahāñ śatrur apāraṃ pratibhāti me",
    "GE09ram_04_u:027.040a": "ayātrāṃ caiva dṛṣṭvemāṃ mārgāṃś ca bhṛśadurgamān",
    "GE09ram_04_u:027.040c": "praṇate caiva sugrīve na mayā kiṃ cid īritam",
    "GE09ram_04_u:027.041a": "api cātiparikliṣṭaṃ cirād dāraiḥ samāgatam",
    "GE09ram_04_u:027.041c": "ātmakāryagarīyastvād vaktuṃ necchāmi vānaram",
    "GE09ram_04_u:027.042a": "svayam eva hi viśramya jñātvā kālam upāgatam",
    "GE09ram_04_u:027.042c": "upakāraṃ ca sugrīvo vetsyate nātra saṃśayaḥ",
    "GE09ram_04_u:027.043a": "tasmāt kālapratīkṣo 'haṃ sthito 'smi śubhalakṣaṇa",
    "GE09ram_04_u:027.043c": "sugrīvasya nadīnāṃ ca prasādam anupālayan",
    "GE09ram_04_u:027.044a": "upakāreṇa vīro hi pratikāreṇa yujyate",
    "GE09ram_04_u:027.044c": "akṛtajño 'pratikṛto hanti sattvavatāṃ manaḥ",
    "GE09ram_04_u:027.045a": "athaivam uktaḥ praṇidhāya lakṣmaṇaḥ; kṛtāñjalis tat pratipūjya bhāṣitam",
    "GE09ram_04_u:027.045c": "uvāca rāmaṃ svabhirāma darśanaṃ; pradarśayan darśanam ātmanaḥ śubham",
    "GE09ram_04_u:027.046a": "yathoktam etat tava sarvam īpsitaṃ; narendra kartā nacirād dharīśvaraḥ",
    "GE09ram_04_u:027.046c": "śaratpratīkṣaḥ kṣamatām imaṃ bhavāñ; jalaprapātaṃ ripunigrahe dhṛtaḥ",
    "GE09ram_04_u:028.001a": "samīkṣya vimalaṃ vyoma gatavidyudbalāhakam",
    "GE09ram_04_u:028.001c": "sārasāravasaṃghuṣṭaṃ ramyajyotsnānulepanam",
    "GE09ram_04_u:028.002a": "samṛddhārthaṃ ca sugrīvaṃ",
    "GE09ram_04_u:028.002c": "atyartham asatāṃ mārgam ekāntagatamānasaṃ",
    "GE09ram_04_u:028.003a": "nivṛttakāryaṃ siddhārthaṃ pramadābhirataṃ sadā",
    "GE09ram_04_u:028.003c": "prāptavantam abhipretān sarvān eva manorathān",
    "GE09ram_04_u:028.004a": "svāṃ ca pātnīm abhipretāṃ tārāṃ cāpi samīpsitām",
    "GE09ram_04_u:028.004c": "viharantam ahorātraṃ kṛtārthaṃ vigatajvalam",
    "GE09ram_04_u:028.005a": "krīḍantam iva deveśaṃ nandane 'psarasāṃ gaṇaiḥ",
    "GE09ram_04_u:028.005c": "mantriṣu nyastakāryaṃ ca mantriṇām anavekṣakam",
    "GE09ram_04_u:028.006a": "utsannarājyasaṃdeśaṃ kāmavṛttam avasthitam",
    "GE09ram_04_u:028.006c": "niścitārtho 'rthatattvajñaḥ kāladharmaviśeṣavit",
    "GE09ram_04_u:028.007a": "prasādya vākyair madhurair hetumadbhir manoramaiḥ",
    "GE09ram_04_u:028.007c": "vākyavid vākyatattvajñaṃ harīśaṃ mārutātmajaḥ",
    "GE09ram_04_u:028.008a": "hitaṃ tathyaṃ ca pathyaṃ ca sāmadharmārthanītimat",
    "GE09ram_04_u:028.008c": "praṇayaprītisaṃyuktaṃ viśvāsakṛtaniścayam",
    "GE09ram_04_u:028.008e": "harīśvaram upāgamya hanumān vākyam abravīt",
    "GE09ram_04_u:028.009a": "rājyaṃ prāptaṃ yaśaś caiva kaulī śrīr abhivarthitā",
    "GE09ram_04_u:028.009c": "mitrāṇāṃ saṃgrahaḥ śeṣas tad bhavān kartum arhati",
    "GE09ram_04_u:028.010a": "yo hi mitreṣu kālajñaḥ satataṃ sādhu vartate",
    "GE09ram_04_u:028.010c": "tasya rājyaṃ ca kīrtiś ca pratāpaś cābhivardhate",
    "GE09ram_04_u:028.011a": "yasya kośaś ca daṇḍaś ca mitrāṇy ātmā ca bhūmipa",
    "GE09ram_04_u:028.011c": "samavetāni sarvāṇi sa rājyaṃ mahad aśnute",
    "GE09ram_04_u:028.012a": "tad bhavān vṛttasaṃpannaḥ sthitaḥ pathi niratyaye",
    "GE09ram_04_u:028.012c": "mitrārtham abhinītārthaṃ yathāvat kartum arhati",
    "GE09ram_04_u:028.013a": "yas tu kālavyatīteṣu mitrakāryeṣu vartate",
    "GE09ram_04_u:028.013c": "sa kṛtvā mahato 'py arthān na mitrārthena yujyate",
    "GE09ram_04_u:028.014a": "kriyatāṃ rāghavasyaitad vaidehyāḥ parimārgaṇam",
    "GE09ram_04_u:028.014c": "tad idaṃ vīra kāryaṃ te kālātītam ariṃdama",
    "GE09ram_04_u:028.015a": "na ca kālam atītaṃ te nivedayati kālavit",
    "GE09ram_04_u:028.015c": "tvaramāṇo 'pi san prājñas tava rājan vaśānugaḥ",
    "GE09ram_04_u:028.016a": "kulasya ketuḥ sphītasya dīrghabandhuś ca rāghavaḥ",
    "GE09ram_04_u:028.016c": "aprameyaprabhāvaś ca svayaṃ cāpratimo guṇaiḥ",
    "GE09ram_04_u:028.017a": "tasya tvaṃ kuru vai kāryaṃ pūrvaṃ tena kṛtaṃ tava",
    "GE09ram_04_u:028.017c": "harīśvara hariśreṣṭhān ājñāpayitum arhasi",
    "GE09ram_04_u:028.018a": "na hi tāvad bhavet kālo vyatītaś codanād ṛte",
    "GE09ram_04_u:028.018c": "coditasya hi kāryasya bhavet kālavyatikramaḥ",
    "GE09ram_04_u:028.019a": "akartur api kāryasya bhavān kartā harīśvara",
    "GE09ram_04_u:028.019c": "kiṃ punaḥ pratikartus te rājyena ca dhanena ca",
    "GE09ram_04_u:028.020a": "śaktimān asi vikrānto vānararṣka gaṇeśvara",
    "GE09ram_04_u:028.020c": "kartuṃ dāśaratheḥ prītim ājñāyāṃ kiṃ nu sajjase",
    "GE09ram_04_u:028.021a": "kāmaṃ khalu śarair śaktaḥ surāsuramahoragān",
    "GE09ram_04_u:028.021c": "vaśe dāśarathiḥ kartuṃ tvatpratijñāṃ tu kāṅkṣate",
    "GE09ram_04_u:028.022a": "prāṇatyāgāviśaṅkena kṛtaṃ tena tava priyam",
    "GE09ram_04_u:028.022c": "tasya mārgāma vaidehīṃ pṛthivyām api cāmbare",
    "GE09ram_04_u:028.023a": "na devā na ca gandharvā nāsurā na marudgaṇāḥ",
    "GE09ram_04_u:028.023c": "na ca yakṣā bhayaṃ tasya kuryuḥ kim uta rākṣasāḥ",
    "GE09ram_04_u:028.024a": "tad evaṃ śaktiyuktasya pūrvaṃ priyakṛtas tathā",
    "GE09ram_04_u:028.024c": "rāmasyārhasi piṅgeśa kartuṃ sarvātmanā priyam",
    "GE09ram_04_u:028.025a": "nādhastād avanau nāpsu gatir nopari cāmbare",
    "GE09ram_04_u:028.025c": "kasya cit sajjate 'smākaṃ kapīśvara tavājñayā",
    "GE09ram_04_u:028.026a": "tad ājñāpaya kaḥ kiṃ te kṛte vasatu kutra cit",
    "GE09ram_04_u:028.026c": "harayo hy apradhṛṣyās te santi koṭyagrato 'nagha",
    "GE09ram_04_u:028.027a": "tasya tadvacanaṃ śrutvā kāle sādhuniveditam",
    "GE09ram_04_u:028.027c": "sugrīvaḥ sattvasaṃpannaś cakāra matim uttamām",
    "GE09ram_04_u:028.028a": "sa saṃdideśābhimataṃ nīlaṃ nityakṛtodyamam",
    "GE09ram_04_u:028.028c": "dikṣu sarvāsu sarveṣāṃ sainyānām upasaṃgrahe",
    "GE09ram_04_u:028.029a": "yathā senā samagrā me yūthapālāś ca sarvaśaḥ",
    "GE09ram_04_u:028.029c": "samāgacchanty asaṃgena senāgrāṇi tathā kuru",
    "GE09ram_04_u:028.030a": "ye tv antapālāḥ plavagāḥ śīghragā vyavasāyinaḥ",
    "GE09ram_04_u:028.030c": "samānayantu te sainyaṃ tvaritāḥ śāsanān mama",
    "GE09ram_04_u:028.030e": "svayaṃ cānantaraṃ sainyaṃ bhavān evānupaśyatu",
    "GE09ram_04_u:028.031a": "tripañcarātrād ūrdhvaṃ yaḥ prāpnuyān neha vānaraḥ",
    "GE09ram_04_u:028.031c": "tasya prāṇāntiko daṇḍo nātra kāryā vicāraṇā",
    "GE09ram_04_u:028.032a": "harīṃś ca vṛddhān upayātu sāṅgado; bhavān mamājñām adhikṛtya niścitām",
    "GE09ram_04_u:028.032c": "iti vyavasthāṃ haripuṃgaveśvaro; vidhāya veśma praviveśa vīryavān",
    "GE09ram_04_u:029.001a": "guhāṃ praviṣṭe sugrīve vimukte gagane ghanaiḥ",
    "GE09ram_04_u:029.001c": "varṣarātroṣito rāmaḥ kāmaśokābhipīḍitaḥ",
    "GE09ram_04_u:029.002a": "pāṇḍuraṃ gaganaṃ dṛṣṭvā vimalaṃ candramaṇḍalam",
    "GE09ram_04_u:029.002c": "śāradīṃ rajanīṃ caiva dṛṣṭvā jyotsnānulepanām",
    "GE09ram_04_u:029.003a": "kāmavṛttaṃ ca sugrīvaṃ naṣṭāṃ ca janakātmajām",
    "GE09ram_04_u:029.003c": "buddhvā kālam atītaṃ ca mumoha paramāturaḥ",
    "GE09ram_04_u:029.004a": "sa tu saṃjñām upāgamya muhūrtān matimān punaḥ",
    "GE09ram_04_u:029.004c": "manaḥsthām api vaidehīṃ cintayām āsa rāghavaḥ",
    "GE09ram_04_u:029.005a": "āsīnaḥ parvatasyāgre hemadhātuvibhūṣite",
    "GE09ram_04_u:029.005c": "śāradaṃ gaganaṃ dṛṣṭva jagāma manasā priyām",
    "GE09ram_04_u:029.006a": "dṛṣṭvā ca vimalaṃ vyoma gatavidyudbalāhakam",
    "GE09ram_04_u:029.006c": "sārasāravasaṃghuṣṭaṃ vilalāpārtayā girā",
    "GE09ram_04_u:029.007a": "sārasāravasaṃnādaiḥ sārasāravanādinī",
    "GE09ram_04_u:029.007c": "yāśrame ramate bālā sādya me ramate katham",
    "GE09ram_04_u:029.008a": "puṣpitāṃś cāsanān dṛṣṭvā kāñcanān iva nirmalān",
    "GE09ram_04_u:029.008c": "kathaṃ sa ramate bālā paśyantī mām apaśyatī",
    "GE09ram_04_u:029.009a": "yā purā kalahaṃsānāṃ svareṇa kalabhāṣiṇī",
    "GE09ram_04_u:029.009c": "budhyate cārusarvāṅgī sādya me budhyate katham",
    "GE09ram_04_u:029.010a": "niḥsvanaṃ cakravākānāṃ niśamya sahacāriṇām",
    "GE09ram_04_u:029.010c": "puṇḍarīkaviśālākṣī katham eṣā bhaviṣyati",
    "GE09ram_04_u:029.011a": "sarāṃsi sarito vāpīḥ kānanāni vanāni ca",
    "GE09ram_04_u:029.011c": "tāṃ vinā mṛgaśāvākṣīṃ caran nādya sukhaṃ labhe",
    "GE09ram_04_u:029.012a": "api tāṃ madviyogāc ca saukumāryāc ca bhāminīm",
    "GE09ram_04_u:029.012c": "na dūraṃ pīḍayet kāmaḥ śaradguṇanirantaraḥ",
    "GE09ram_04_u:029.013a": "evamādi naraśreṣṭho vilalāpa",
    "GE09ram_04_u:029.013c": "vihaṃga iva sāraṅgaḥ salilaṃ tridaśeśvarāt",
    "GE09ram_04_u:029.014a": "tataś cañcūrya ramyeṣu phalārthī girisānuṣu",
    "GE09ram_04_u:029.014c": "dadarśa paryupāvṛtto lakṣmīvāṃl lakṣmaṇo 'grajam",
    "GE09ram_04_u:029.015a": "taṃ cintayā duḥsahayā parītaṃ; visaṃjñam ekaṃ vijane manasvī",
    "GE09ram_04_u:029.015c": "bhrātur viṣādāt paritāpadīnaḥ; samīkṣya saumitrir uvāca rāmam",
    "GE09ram_04_u:029.016a": "kim ārya kāmasya vaśaṃgatena; kim ātmapauruṣyaparābhavena",
    "GE09ram_04_u:029.016c": "ayaṃ sadā saṃhṛiyate samādhiḥ; kim atra yogena nivartitena",
    "GE09ram_04_u:029.017a": "kriyābhiyogaṃ manasaḥ prasādaṃ; samādhiyogānugataṃ ca kālam",
    "GE09ram_04_u:029.017c": "sahāyasāmarthyam adīnasattva; svakarmahetuṃ ca kuruṣva hetum",
    "GE09ram_04_u:029.018a": "na jānakī mānavavaṃśanātha; tvayā sanāthā sulabhā pareṇa",
    "GE09ram_04_u:029.018c": "na cāgnicūḍāṃ jvalitām upetya; na dahyate vīravarārha kaś cit",
    "GE09ram_04_u:029.019a": "salakṣmaṇaṃ lakṣmaṇam apradhṛṣyaṃ; svabhāvajaṃ vākyam uvāca rāmaḥ",
    "GE09ram_04_u:029.019c": "hitaṃ ca pathyaṃ ca nayaprasaktaṃ; sasāmadharmārthasamāhitaṃ ca",
    "GE09ram_04_u:029.020a": "niḥsaṃśayaṃ kāryam avekṣitavyaṃ; kriyāviśeṣo hy anuvartitavyaḥ",
    "GE09ram_04_u:029.020c": "nanu pravṛttasya durāsadasya; kumārakāryasya phalaṃ na cintyam",
    "GE09ram_04_u:029.021a": "atha padmapalāśākṣīṃ maithilīm anucintayan",
    "GE09ram_04_u:029.021c": "uvāca lakṣmaṇaṃ rāmo mukhena pariśuṣyatā",
    "GE09ram_04_u:029.022a": "tarpayitvā sahasrākṣaḥ salilena",
    "GE09ram_04_u:029.022c": "nirvartayitvā sasyāni kṛtakarmā vyavasthitaḥ",
    "GE09ram_04_u:029.023a": "snigdhagambhīranirghoṣāḥ śailadrumapurogamāḥ",
    "GE09ram_04_u:029.023c": "visṛjya salilaṃ meghāḥ pariśrāntā nṛpātmaja",
    "GE09ram_04_u:029.024a": "nīlotpaladalaśyāmaḥ śyāmīkṛtvā diśo daśa",
    "GE09ram_04_u:029.024c": "vimadā iva mātaṅgāḥ śāntavegāḥ payodharāḥ",
    "GE09ram_04_u:029.025a": "jalagarbhā mahāvegāḥ kuṭajārjunagandhinaḥ",
    "GE09ram_04_u:029.025c": "caritvā viratāḥ saumya vṛṣṭivātāḥ samudyatāḥ",
    "GE09ram_04_u:029.026a": "ghanānāṃ vāraṇānāṃ ca mayūrāṇāṃ ca lakṣmaṇa",
    "GE09ram_04_u:029.026c": "nādaḥ prasravaṇānāṃ ca praśāntaḥ sahasānagha",
    "GE09ram_04_u:029.027a": "abhivṛṣṭā mahāmeghair nirmalāś citrasānavaḥ",
    "GE09ram_04_u:029.027c": "anuliptā ivābhānti girayaś candraraśmibhiḥ",
    "GE09ram_04_u:029.028a": "darśayanti śarannadyaḥ pulināni śanaiḥ śanaiḥ",
    "GE09ram_04_u:029.028c": "navasaṃgamasavrīḍā jaghanānīva yoṣitaḥ",
    "GE09ram_04_u:029.029a": "prasannasalilāḥ saumya kurarībhir vināditāḥ",
    "GE09ram_04_u:029.029c": "cakravākagaṇākīrṇā vibhānti salilāśayāḥ",
    "GE09ram_04_u:029.030a": "anyonyabaddhavairāṇāṃ jigīṣūṇāṃ nṛpātmaja",
    "GE09ram_04_u:029.030c": "udyogasamayaḥ saumya pārthivānām upasthitaḥ",
    "GE09ram_04_u:029.031a": "iyaṃ sā prathamā yātrā pārthivānāṃ nṛpātmaja",
    "GE09ram_04_u:029.031c": "na ca paśyāmi sugrīvam udyogaṃ vā tathāvidham",
    "GE09ram_04_u:029.032a": "catvāro vārṣikā māsā gatā varṣaśatopamāḥ",
    "GE09ram_04_u:029.032c": "mama śokābhitaptasya saumya sītām apaśyataḥ",
    "GE09ram_04_u:029.033a": "priyāvihīne duḥkhārte hṛtarājye vivāsite",
    "GE09ram_04_u:029.033c": "kṛpāṃ na kurute rājā sugrīvo mayi lakṣmaṇa",
    "GE09ram_04_u:029.034a": "anātho hṛtarājyo 'yaṃ rāvaṇena ca dharṣitaḥ",
    "GE09ram_04_u:029.034c": "dīno dūragṛhaḥ kāmī māṃ caiva śaraṇaṃ gataḥ",
    "GE09ram_04_u:029.035a": "ity etaiḥ kāraṇaiḥ saumya sugrīvasya durātmanaḥ",
    "GE09ram_04_u:029.035c": "ahaṃ vānararājasya paribhūtaḥ paraṃtapa",
    "GE09ram_04_u:029.036a": "sa kālaṃ parisaṃkhyāya sītāyāḥ parimārgaṇe",
    "GE09ram_04_u:029.036c": "kṛtārthaḥ samayaṃ kṛtvā durmatir nāvabudhyate",
    "GE09ram_04_u:029.037a": "tvaṃ praviśya ca kiṣkindhāṃ brūhi vānarapuṃgavam",
    "GE09ram_04_u:029.037c": "mūrkhaṃ grāmya sukhe saktaṃ sugrīvaṃ vacanān mama",
    "GE09ram_04_u:029.038a": "arthinām upapannānāṃ pūrvaṃ cāpy upakāriṇām",
    "GE09ram_04_u:029.038c": "āśāṃ saṃśrutya yo hanti sa loke puruṣādhamaḥ",
    "GE09ram_04_u:029.039a": "śubhaṃ vā yadi vā pāpaṃ yo hi vākyam udīritam",
    "GE09ram_04_u:029.039c": "satyena parigṛhṇāti sa vīraḥ puruṣottamaḥ",
    "GE09ram_04_u:029.040a": "kṛtārthā hy akṛtārthānāṃ mitrāṇāṃ na bhavanti ye",
    "GE09ram_04_u:029.040c": "tān mṛtān api kravyādaḥ kṛtaghnān nopabhuñjate",
    "GE09ram_04_u:029.041a": "nūnaṃ kāñcanapṛṣṭhasya vikṛṣṭasya mayā raṇe",
    "GE09ram_04_u:029.041c": "draṣṭum icchanti cāpasya rūpaṃ vidyudgaṇopamam",
    "GE09ram_04_u:029.042a": "ghoraṃ jyātalanirghoṣaṃ kruddhasya mama saṃyuge",
    "GE09ram_04_u:029.042c": "nirghoṣam iva vajrasya punaḥ saṃśrotum icchati",
    "GE09ram_04_u:029.043a": "kāmam evaṃ gate 'py asya parijñāte parākrame",
    "GE09ram_04_u:029.043c": "tvatsahāyasya me vīra na cintā syān nṛpātmaja",
    "GE09ram_04_u:029.044a": "yadartham ayam ārambhaḥ kṛtaḥ parapuraṃjaya",
    "GE09ram_04_u:029.044c": "samayaṃ nābhijānāti kṛtārthaḥ",
    "GE09ram_04_u:029.045a": "varṣāsamayakālaṃ tu pratijñāya harīśvaraḥ",
    "GE09ram_04_u:029.045c": "vyatītāṃś caturo māsān viharan nāvabudhyate",
    "GE09ram_04_u:029.046a": "sāmātyapariṣat krīḍan pānam evopasevate",
    "GE09ram_04_u:029.046c": "śokadīneṣu nāsmāsu sugrīvaḥ kurute dayām",
    "GE09ram_04_u:029.047a": "ucyatāṃ gaccha sugrīvas tvayā vatsa mahābala",
    "GE09ram_04_u:029.047c": "mama roṣasya yadrūpaṃ brūyāś cainam idaṃ vacaḥ",
    "GE09ram_04_u:029.048a": "na ca saṃkucitaḥ panthā yena vālī hato gataḥ",
    "GE09ram_04_u:029.048c": "samaye tiṣṭha sugrīvamā vālipatham anvagāḥ",
    "GE09ram_04_u:029.049a": "eka eva raṇe vālī śareṇa nihato mayā",
    "GE09ram_04_u:029.049c": "tvāṃ tu satyād atikrāntaṃ haniṣyāmi sabāndhavam",
    "GE09ram_04_u:029.050a": "tad evaṃ vihite kārye yad dhitaṃ puruṣarṣabha",
    "GE09ram_04_u:029.050c": "tat tad brūhi naraśreṣṭha tvara kālavyatikramaḥ",
    "GE09ram_04_u:029.051a": "kuruṣva satyaṃ mayi vānareśvara; pratiśrutaṃ dharmam avekṣya śāśvatam",
    "GE09ram_04_u:029.051c": "mā vālinaṃ pretya gato yamakṣayaṃ; tvam adya paśyer mama coditaiḥ śaraiḥ",
    "GE09ram_04_u:029.052a": "sa pūrvajaṃ tīvravivṛddhakopaṃ; lālapyamānaṃ prasamīkṣya dīnam",
    "GE09ram_04_u:029.052c": "cakāra tīvrāṃ matim ugratejā; harīśvaramānavavaṃśanāthaḥ",
    "GE09ram_04_u:030.001a": "sa kāminaṃ dīnam adīnasattvaḥ; śokābhipannaṃ samudīrṇakopam",
    "GE09ram_04_u:030.001c": "narendrasūnur naradevaputraṃ; rāmānujaḥ pūrvajam ity uvāca",
    "GE09ram_04_u:030.002a": "na vānaraḥ sthāsyati sādhuvṛtte; na maṃsyate kāryaphalānuṣaṅgān",
    "GE09ram_04_u:030.002c": "na bhakṣyate vānararājyalakṣmīṃ; tathā hi nābhikramate 'sya buddhiḥ",
    "GE09ram_04_u:030.003a": "matikṣayād grāmyasukheṣu saktas; tava prasādāpratikārabuddhiḥ",
    "GE09ram_04_u:030.003c": "hato 'grajaṃ paśyatu vālinaṃ sa; na rājyam evaṃ viguṇasya deyam",
    "GE09ram_04_u:030.004a": "na dhāraye kopam udīrṇavegaṃ; nihanmi sugrīvam asatyam adya",
    "GE09ram_04_u:030.004c": "haripravīraiḥ saha vāliputro; narendrapatnyā vicayaṃ karotu",
    "GE09ram_04_u:030.005a": "tam āttabāṇāsanam utpatantaṃ; niveditārthaṃ raṇacaṇḍakopam",
    "GE09ram_04_u:030.005c": "uvaca rāmaḥ paravīrahantā; svavekṣitaṃ sānunayaṃ ca vākyam",
    "GE09ram_04_u:030.006a": "na hi vai tvadvidho loke pāpam evaṃ samācaret",
    "GE09ram_04_u:030.006c": "pāpam āryeṇa yo hanti sa vīraḥ puruṣottamaḥ",
    "GE09ram_04_u:030.007a": "nedam adya tvayā grāhyaṃ sādhuvṛttena lakṣmaṇa",
    "GE09ram_04_u:030.007c": "tāṃ prītim anuvartasva pūrvavṛttaṃ ca saṃgatam",
    "GE09ram_04_u:030.008a": "sāmopahitayā vācā rūkṣāṇi parivarjayan",
    "GE09ram_04_u:030.008c": "vaktum arhasi sugrīvaṃ vyatītaṃ kālaparyaye",
    "GE09ram_04_u:030.009a": "so' grajenānuśiṣṭārtho yathāvat puruṣarṣabhaḥ",
    "GE09ram_04_u:030.009c": "praviveśa purīṃ vīro lakṣmaṇaḥ paravīrahā",
    "GE09ram_04_u:030.010a": "tataḥ śubhamatiḥ prājño bhrātuḥ priyahite rataḥ",
    "GE09ram_04_u:030.010c": "lakṣmaṇaḥ pratisaṃrabdho jagāma bhavanaṃ kapeḥ",
    "GE09ram_04_u:030.011a": "śakrabāṇāsanaprakhyaṃ dhanuḥ kālāntakopamaḥ",
    "GE09ram_04_u:030.011c": "pragṛhya giriśṛṅgābhaṃ mandaraḥ sānumān iva",
    "GE09ram_04_u:030.012a": "yathoktakārī vacanam uttaraṃ caiva sottaram",
    "GE09ram_04_u:030.012c": "bṛhaspatisamo buddhyā mattvā rāmānujas tadā",
    "GE09ram_04_u:030.013a": "kāmakrodhasamutthena bhrātuḥ kopāgninā vṛtaḥ",
    "GE09ram_04_u:030.013c": "prabhañjana ivāprītaḥ prayayau lakṣmaṇas tadā",
    "GE09ram_04_u:030.014a": "sālatālāśvakarṇāṃś ca tarasā pātayan bahūn",
    "GE09ram_04_u:030.014c": "paryasyan girikūṭāni drumān anyāṃś ca vegataḥ",
    "GE09ram_04_u:030.015a": "śilāś ca śakalīkurvan padbhyāṃ gaja ivāśugaḥ",
    "GE09ram_04_u:030.015c": "dūram ekapadaṃ tyaktvā yayau kāryavaśād drutam",
    "GE09ram_04_u:030.016a": "tām apaśyad balākīrṇāṃ harirājamahāpurīm",
    "GE09ram_04_u:030.016c": "durgām ikṣvākuśārdūlaḥ kiṣkindhāṃ girisaṃkaṭe",
    "GE09ram_04_u:030.017a": "roṣāt prasphuramāṇauṣṭhaḥ sugrīvaṃ prati kalṣmaṇaḥ",
    "GE09ram_04_u:030.017c": "dadarśa vānarān bhīmān kiṣkindhāyā bahiścarān",
    "GE09ram_04_u:030.018a": "śailaśṛṅgāṇi śataśaḥ pravṛddhāṃś ca mahīruhān",
    "GE09ram_04_u:030.018c": "jagṛhuḥ kuñjaraprakhyā vānarāḥ parvatāntare",
    "GE09ram_04_u:030.019a": "tān gṛhītapraharaṇān harīn dṛṣṭvā tu lakṣmaṇaḥ",
    "GE09ram_04_u:030.019c": "babhūva dviguṇaṃ kruddho bahvindhana ivānalaḥ",
    "GE09ram_04_u:030.020a": "taṃ te bhayaparītāṅgāḥ kruddhaṃ dṛṣṭvā plavaṃgamāḥ",
    "GE09ram_04_u:030.020c": "kālamṛtyuyugāntābhaṃ śataśo vidrutā diśaḥ",
    "GE09ram_04_u:030.021a": "tataḥ sugrīvabhavanaṃ praviśya haripuṃgavāḥ",
    "GE09ram_04_u:030.021c": "krodham āgamanaṃ caiva lakṣmaṇasya nyavedayan",
    "GE09ram_04_u:030.022a": "tārayā sahitaḥ kāmī saktaḥ kapivṛṣo rahaḥ",
    "GE09ram_04_u:030.022c": "na teṣāṃ kapivīrāṇāṃ śuśrāva vacanaṃ tadā",
    "GE09ram_04_u:030.023a": "tataḥ sacivasaṃdiṣṭā harayo romaharṣaṇāḥ",
    "GE09ram_04_u:030.023c": "girikuñjarameghābhā nagaryā niryayus tadā",
    "GE09ram_04_u:030.024a": "nakhadaṃṣṭrāyudhā ghorāḥ sarve vikṛtadarśanāḥ",
    "GE09ram_04_u:030.024c": "sarve śārdūladarpāś ca sarve ca vikṛtānanāḥ",
    "GE09ram_04_u:030.025a": "daśanāgabalāḥ ke cit ke cid daśaguṇottarāḥ",
    "GE09ram_04_u:030.025c": "ke cin nāgasahasrasya babhūvus tulyavikramāḥ",
    "GE09ram_04_u:030.026a": "kṛtsnāṃ hi kapibhir vyāptāṃ drumahastair mahābalaiḥ",
    "GE09ram_04_u:030.026c": "apaśyal lakṣmaṇaḥ kruddhaḥ kiṣkindhāṃ tāṃ durāsadam",
    "GE09ram_04_u:030.027a": "tatas te harayaḥ sarve prākāraparikhāntarāt",
    "GE09ram_04_u:030.027c": "niṣkramyodagrasattvās tu tasthur āviṣkṛtaṃ tadā",
    "GE09ram_04_u:030.028a": "sugrīvasya pramādaṃ ca pūrvajaṃ cārtam ātmavān",
    "GE09ram_04_u:030.028c": "buddhvā kopavaśaṃ vīraḥ punar eva jagāma saḥ",
    "GE09ram_04_u:030.029a": "sa dīrghoṣṇamahocchvāsaḥ kopasaṃraktalocanaḥ",
    "GE09ram_04_u:030.029c": "babhūva naraśārdūlasadhūma iva pāvakaḥ",
    "GE09ram_04_u:030.030a": "bāṇaśalyasphurajjihvaḥ sāyakāsanabhogavān",
    "GE09ram_04_u:030.030c": "svatejoviṣasaṃghātaḥ pañcāsya iva pannagaḥ",
    "GE09ram_04_u:030.031a": "taṃ dīptam iva kālāgniṃ nāgendram iva kopitam",
    "GE09ram_04_u:030.031c": "samāsādyāṅgadas trāsād viṣādam agamad bhṛśam",
    "GE09ram_04_u:030.032a": "so 'ṅgadaṃ roṣatāmrākṣaḥ saṃdideśa mahāyaśāḥ",
    "GE09ram_04_u:030.032c": "sugrīvaḥ kathyatāṃ vatsa mamāgamanam ity uta",
    "GE09ram_04_u:030.033a": "eṣa rāmānujaḥ prāptas tvatsakāśam ariṃdamaḥ",
    "GE09ram_04_u:030.033c": "bhrātur vyasanasaṃtapto dvāri tiṣṭhati lakṣmaṇaḥ",
    "GE09ram_04_u:030.034a": "lakṣmaṇasya vacaḥ śrutvā śokāviṣṭo 'ṅgado 'bravīt",
    "GE09ram_04_u:030.034c": "pituḥ samīpam āgamya saumitrir ayam āgataḥ",
    "GE09ram_04_u:030.035a": "te mahaughanibhaṃ dṛṣṭvā vajrāśanisamasvanam",
    "GE09ram_04_u:030.035c": "siṃhanādaṃ samaṃ cakrur lakṣmaṇasya samīpataḥ",
    "GE09ram_04_u:030.036a": "tena śabdena mahatā pratyabudhyata vānaraḥ",
    "GE09ram_04_u:030.036c": "madavihvalatāmrākṣo vyākulasragvibhūṣaṇaḥ",
    "GE09ram_04_u:030.037a": "athāṅgadavacaḥ śrutvā tenaiva ca samāgatau",
    "GE09ram_04_u:030.037c": "mantriṇo vānarendrasya saṃmatodāradarśinau",
    "GE09ram_04_u:030.038a": "plakṣaś caiva prabhāvaś ca mantriṇāv arthadharmayoḥ",
    "GE09ram_04_u:030.038c": "vaktum uccāvacaṃ prāptaṃ lakṣmaṇaṃ tau śaśaṃsatuḥ",
    "GE09ram_04_u:030.039a": "prasādayitvā sugrīvaṃ vacanaiḥ sāmaniścitaiḥ",
    "GE09ram_04_u:030.039c": "āsīnaṃ paryupāsīnau yathā śakraṃ marutpatim",
    "GE09ram_04_u:030.040a": "satyasaṃdhau mahābhāgau bhrātarau rāmalakṣmaṇau",
    "GE09ram_04_u:030.040c": "vayasya bhāvaṃ saṃprāptau rājyārhau rājyadāyinau",
    "GE09ram_04_u:030.041a": "tayor eko dhanuṣpāṇir dvāri tiṣṭhati lakṣmaṇaḥ",
    "GE09ram_04_u:030.041c": "yasya bhītāḥ pravepante nādān muñcanti vānarāḥ",
    "GE09ram_04_u:030.042a": "sa eṣa rāghavabhrātā lakṣmaṇo vākyasārathiḥ",
    "GE09ram_04_u:030.042c": "vyavasāya rathaḥ prāptas tasya rāmasya śāsanāt",
    "GE09ram_04_u:030.043a": "tasya mūrdhnā praṇamya tvaṃ saputraḥ saha bandhubhiḥ",
    "GE09ram_04_u:030.043c": "rājaṃs tiṣṭha svasamaye bhava satyapratiśravaḥ",
    "GE09ram_04_u:031.001a": "aṅgadasya vacaḥ śrutvā sugrīvaḥ sacivaiḥ saha",
    "GE09ram_04_u:031.001c": "lakṣmaṇaṃ kupitaṃ śrutvā mumocāsanam ātmavān",
    "GE09ram_04_u:031.002a": "sacivān abravīd vākyaṃ niścitya gurulāghavam",
    "GE09ram_04_u:031.002c": "mantrajñān mantrakuśalo mantreṣu pariniṣṭhitaḥ",
    "GE09ram_04_u:031.003a": "na me durvyāhṛtaṃ kiṃ cin nāpi me duranuṣṭhitam",
    "GE09ram_04_u:031.003c": "lakṣmaṇo rāghavabhrātā kruddhaḥ kim iti cintaye",
    "GE09ram_04_u:031.004a": "asuhṛdbhir mamāmitrair nityam antaradarśibhiḥ",
    "GE09ram_04_u:031.004c": "mama doṣān asaṃbhūtāñ śrāvito rāghavānujaḥ",
    "GE09ram_04_u:031.005a": "atra tāvad yathābuddhi sarvair eva yathāvidhi",
    "GE09ram_04_u:031.005c": "bhavadbhir niścayas tasya vijñeyo nipuṇaṃ śanaiḥ",
    "GE09ram_04_u:031.006a": "na khalv asti mama trāso lakṣmaṇān nāpi rāghavāt",
    "GE09ram_04_u:031.006c": "mitraṃ tv asthāna kupitaṃ janayaty eva saṃbhramam",
    "GE09ram_04_u:031.007a": "sarvathā sukaraṃ mitraṃ duṣkaraṃ paripālanam",
    "GE09ram_04_u:031.007c": "anityatvāt tu cittānāṃ prītir alpe 'pi bhidyate",
    "GE09ram_04_u:031.008a": "atonimittaṃ trasto 'haṃ rāmeṇa tu mahātmanā",
    "GE09ram_04_u:031.008c": "yan mamopakṛtaṃ śakyaṃ pratikartuṃ na tan mayā",
    "GE09ram_04_u:031.009a": "sugrīveṇaivam uktas tu hanumān haripuṃgavaḥ",
    "GE09ram_04_u:031.009c": "uvāca svena tarkeṇa madhye vānaramantriṇām",
    "GE09ram_04_u:031.010a": "sarvathā naitad āścaryaṃ yat tvaṃ harigaṇeśvara",
    "GE09ram_04_u:031.010c": "na vismarasi susnigdham upakārakṛtaṃ śubham",
    "GE09ram_04_u:031.011a": "rāghaveṇa tu śūreṇa bhayam utsṛjya dūrataḥ",
    "GE09ram_04_u:031.011c": "tvatpriyārthaṃ hato vālī śakratulyaparākramaḥ",
    "GE09ram_04_u:031.012a": "sarvathā praṇayāt kruddho rāghavo nātra saṃśayaḥ",
    "GE09ram_04_u:031.012c": "bhrātaraṃ sa prahitavāṃl lakṣmaṇaṃ lakṣmivardhanam",
    "GE09ram_04_u:031.013a": "tvaṃ pramatto na jānīṣe kālaṃ kalavidāṃ vara",
    "GE09ram_04_u:031.013c": "phullasaptacchadaśyāmā pravṛttā tu śarac chivā",
    "GE09ram_04_u:031.014a": "nirmala grahanakṣatrā dyauḥ pranaṣṭabalāhakā",
    "GE09ram_04_u:031.014c": "prasannāś ca diśaḥ sarvāḥ saritaś ca sarāṃsi ca",
    "GE09ram_04_u:031.015a": "prāptam udyogakālaṃ tu nāvaiṣi haripuṃgava",
    "GE09ram_04_u:031.015c": "tvaṃ pramatta iti vyaktaṃ lakṣmaṇo 'yam ihāgataḥ",
    "GE09ram_04_u:031.016a": "ārtasya hṛtadārasya paruṣaṃ puruṣāntarāt",
    "GE09ram_04_u:031.016c": "vacanaṃ marṣaṇīyaṃ te rāghavasya mahātmanaḥ",
    "GE09ram_04_u:031.017a": "kṛtāparādhasya hi te nānyat paśyāmy ahaṃ kṣamam",
    "GE09ram_04_u:031.017c": "antareṇāñjaliṃ baddhvā lakṣmaṇasya prasādanāt",
    "GE09ram_04_u:031.018a": "niyuktair mantribhir vācyo avaśyaṃ pārthivo hitam",
    "GE09ram_04_u:031.018c": "ata eva bhayaṃ tyaktvā bravīmy avadhṛtaṃ vacaḥ",
    "GE09ram_04_u:031.019a": "abhikruddhaḥ samartho hi cāpam udyamya rāghavaḥ",
    "GE09ram_04_u:031.019c": "sadevāsuragandharvaṃ vaśe sthāpayituṃ jagat",
    "GE09ram_04_u:031.020a": "na sa kṣamaḥ kopayituṃ yaḥ prasādya punar bhavet",
    "GE09ram_04_u:031.020c": "pūrvopakāraṃ smaratā kṛtajñena viśeṣataḥ",
    "GE09ram_04_u:031.021a": "tasya mūrdhnā praṇamya tvaṃ saputraḥ sasuhṛjjanaḥ",
    "GE09ram_04_u:031.021c": "rājaṃs tiṣṭha svasamaye bhartur bhāryeva tadvaśe",
    "GE09ram_04_u:031.022a": "na rāmarāmānujaśāsanaṃ tvayā; kapīndrayuktaṃ manasāpy apohitum",
    "GE09ram_04_u:031.022c": "mano hi te jñāsyati mānuṣaṃ balaṃ; sarāghavasyāsya surendravarcasaḥ",
    "GE09ram_04_u:032.001a": "atha pratisamādiṣṭo lakṣmaṇaḥ paravīrahā",
    "GE09ram_04_u:032.001c": "praviveśa guhāṃ ghorāṃ kiṣkindhāṃ rāmaśāsanāt",
    "GE09ram_04_u:032.002a": "dvārasthā harayas tatra mahākāyā mahābalāḥ",
    "GE09ram_04_u:032.002c": "babhūvur lakṣmaṇaṃ dṛṣṭvā sarve prāñjalayaḥ sthitāḥ",
    "GE09ram_04_u:032.003a": "niḥśvasantaṃ tu taṃ dṛṣṭvā kruddhaṃ daśarathātmajam",
    "GE09ram_04_u:032.003c": "babhūvur harayas trastā na cainaṃ paryavārayan",
    "GE09ram_04_u:032.004a": "sa taṃ ratnamayīṃ śrīmān divyāṃ puṣpitakānanām",
    "GE09ram_04_u:032.004c": "ramyāṃ ratnasamākīrṇāṃ dadarśa mahatīṃ guhām",
    "GE09ram_04_u:032.005a": "harmyaprāsādasaṃbādhāṃ nānāpaṇyopaśobhitām",
    "GE09ram_04_u:032.005c": "sarvakāmaphalair vṛkṣaiḥ puṣpitair upaśobhitām",
    "GE09ram_04_u:032.006a": "devagandharvaputraiś ca vānaraiḥ kāmarūpibhiḥ",
    "GE09ram_04_u:032.006c": "divya mālyāmbaradhāraiḥ śobhitāṃ priyadarśanaiḥ",
    "GE09ram_04_u:032.007a": "candanāgarupadmānāṃ gandhaiḥ surabhigandhinām",
    "GE09ram_04_u:032.007c": "maireyāṇāṃ madhūnāṃ ca saṃmoditamahāpathām",
    "GE09ram_04_u:032.008a": "vindhyamerugiriprasthaiḥ prāsādair naikabhūmibhiḥ",
    "GE09ram_04_u:032.008c": "dadarśa girinadyaś ca vimalās tatra rāghavaḥ",
    "GE09ram_04_u:032.009a": "aṅgadasya gṛhaṃ ramyaṃ maindasya dvividasya ca",
    "GE09ram_04_u:032.009c": "gavayasya gavākṣasya gajasya śarabhasya ca",
    "GE09ram_04_u:032.010a": "vidyunmāleś ca saṃpāteḥ sūryākṣasya hanūmataḥ",
    "GE09ram_04_u:032.010c": "vīrabāhoḥ subāhoś ca nalasya ca mahātmanaḥ",
    "GE09ram_04_u:032.011a": "kumudasya suṣeṇasya tārajāmbavatos tathā",
    "GE09ram_04_u:032.011c": "dadhivaktrasya nīlasya supāṭalasunetrayoḥ",
    "GE09ram_04_u:032.012a": "eteṣāṃ kapimukhyānāṃ rājamārge mahātmanām",
    "GE09ram_04_u:032.012c": "dadarśa gṛhamukhyāni mahāsārāṇi lakṣmaṇaḥ",
    "GE09ram_04_u:032.013a": "pāṇḍurābhraprakāśāni divyamālyayutāni ca",
    "GE09ram_04_u:032.013c": "prabhūtadhanadhānyāni strīratnaiḥ śobhitāni ca",
    "GE09ram_04_u:032.014a": "pāṇḍureṇa tu śailena parikṣiptaṃ durāsadam",
    "GE09ram_04_u:032.014c": "vānarendragṛhaṃ ramyaṃ",
    "GE09ram_04_u:032.015a": "śulkaiḥ prāsādaśikharaiḥ kailāsaśikharopamaiḥ",
    "GE09ram_04_u:032.015c": "sarvakāmaphalair vṛkṣaiḥ puṣṭitair upaśobhitam",
    "GE09ram_04_u:032.016a": "mahendradattaiḥ śrīmadbhir nīlajīmūtasaṃnibhaiḥ",
    "GE09ram_04_u:032.016c": "divyapuṣpaphalair vṛkṣaiḥ śītacchāyair manoramaiḥ",
    "GE09ram_04_u:032.017a": "haribhiḥ saṃvṛtadvāraṃ balibhiḥ śastrapāṇibhiḥ",
    "GE09ram_04_u:032.017c": "divyamālyāvṛtaṃ śubhraṃ taptakāñcanatoraṇam",
    "GE09ram_04_u:032.018a": "sugrīvasya gṛhaṃ ramyaṃ praviveśa mahābalaḥ",
    "GE09ram_04_u:032.018c": "avāryamāṇaḥ saumitrir mahābhram iva bhāskaraḥ",
    "GE09ram_04_u:032.019a": "sa sapta kakṣyā dharmātmā yānāsanasamāvṛtāḥ",
    "GE09ram_04_u:032.019c": "praviśya sumahad guptaṃ dadarśāntaḥpuraṃ mahat",
    "GE09ram_04_u:032.020a": "haimarājataparyaṅkair bahubhiś ca varāsanaiḥ",
    "GE09ram_04_u:032.020c": "mahārhāstaraṇopetais tatra tatropaśobhitam",
    "GE09ram_04_u:032.021a": "praviśann eva satataṃ śuśrāva madhurasvaram",
    "GE09ram_04_u:032.021c": "tantrīgītasamākīrṇaṃ samagītapadākṣaram",
    "GE09ram_04_u:032.022a": "bahvīś ca vividhākārā rūpayauvanagarvitāḥ",
    "GE09ram_04_u:032.022c": "striyaḥ sugrīvabhavane dadarśa sa mahābalaḥ",
    "GE09ram_04_u:032.023a": "dṛṣṭvābhijanasaṃpannāś citramālyakṛtasrajaḥ",
    "GE09ram_04_u:032.023c": "varamālyakṛtavyagrā bhūṣaṇottamabhūṣitāḥ",
    "GE09ram_04_u:032.024a": "nātṛptān nāti ca vyagrān nānudāttaparicchadān",
    "GE09ram_04_u:032.024c": "sugrīvānucarāṃś cāpi lakṣayām āsa lakṣmaṇaḥ",
    "GE09ram_04_u:032.025a": "tataḥ sugrīvam āsīnaṃ kāñcane paramāsane",
    "GE09ram_04_u:032.025c": "mahārhāstaraṇopete dadarśādityasaṃnibham",
    "GE09ram_04_u:032.026a": "divyābharaṇacitrāṅgaṃ divyarūpaṃ yaśasvinam",
    "GE09ram_04_u:032.026c": "divyamālyāmbaradharaṃ mahendram iva durjayam",
    "GE09ram_04_u:032.026e": "divyābharaṇamālyābhiḥ pramadābhiḥ samāvṛtam",
    "GE09ram_04_u:032.027a": "rumāṃ tu vīraḥ parirabhya gāḍhaṃ; varāsanastho varahemavarṇaḥ",
    "GE09ram_04_u:032.027c": "dadarśa saumitrim adīnasattvaṃ; viśālanetraḥ suviśālanetram",
    "GE09ram_04_u:033.001a": "tam apratihataṃ kruddhaṃ praviṣṭaṃ puruṣarṣabham",
    "GE09ram_04_u:033.001c": "sugrīvo lakṣmaṇaṃ dṛṣṭvā babhūva vyathitendriyaḥ",
    "GE09ram_04_u:033.002a": "kruddhaṃ niḥśvasamānaṃ taṃ pradīptam iva tejasā",
    "GE09ram_04_u:033.002c": "bhrātur vyasanasaṃtaptaṃ dṛṣṭvā daśarathātmajam",
    "GE09ram_04_u:033.003a": "utpapāta hariśreṣṭho hitvā sauvarṇam āsanam",
    "GE09ram_04_u:033.003c": "mahān mahendrasya yathā svalaṃkṛta iva dhvajaḥ",
    "GE09ram_04_u:033.004a": "utpatantam anūtpetū rumāprabhṛtayaḥ striyaḥ",
    "GE09ram_04_u:033.004c": "sugrīvaṃ gagane pūrṇaṃ candraṃ tārāgaṇā iva",
    "GE09ram_04_u:033.005a": "saṃraktanayanaḥ śrīmān vicacāla kṛtāñjaliḥ",
    "GE09ram_04_u:033.005c": "babhūvāvasthitas tatra kalpavṛkṣo mahān iva",
    "GE09ram_04_u:033.006a": "rumā dvitīyaṃ sugrīvaṃ nārīmadhyagataṃ sthitam",
    "GE09ram_04_u:033.006c": "abravīl lakṣmaṇaḥ kruddhaḥ satāraṃ śaśinaṃ yathā",
    "GE09ram_04_u:033.007a": "sattvābhijanasaṃpannaḥ sānukrośo jitendriyaḥ",
    "GE09ram_04_u:033.007c": "kṛtajñaḥ satyavādī ca rājā loke mahīyate",
    "GE09ram_04_u:033.008a": "yas tu rājā sthito 'dharme mitrāṇām upakāriṇām",
    "GE09ram_04_u:033.008c": "mithyāpratijñāṃ kurute ko nṛśaṃsataras tataḥ",
    "GE09ram_04_u:033.009a": "śatam aśvānṛte hanti sahasraṃ tu gavānṛte",
    "GE09ram_04_u:033.009c": "ātmānaṃ svajanaṃ hanti puruṣaḥ puruṣānṛte",
    "GE09ram_04_u:033.010a": "pūrvaṃ kṛtārtho mitrāṇāṃ na tat pratikaroti yaḥ",
    "GE09ram_04_u:033.010c": "kṛtaghnaḥ sarvabhūtānāṃ sa vadhyaḥ plavageśvara",
    "GE09ram_04_u:033.011a": "gīto 'yaṃ brahmaṇā ślokaḥ sarvalokanamaskṛtaḥ",
    "GE09ram_04_u:033.011c": "dṛṣṭvā kṛtaghnaṃ kruddhena taṃ nibodha plavaṃgama",
    "GE09ram_04_u:033.012a": "brahmaghne ca surāpe ca core bhagnavrate tathā",
    "GE09ram_04_u:033.012c": "niṣkṛtir vihitā sadbhiḥ kṛtaghne nāsti niṣkṛtiḥ",
    "GE09ram_04_u:033.013a": "anāryas tvaṃ kṛtaghnaś ca mithyāvādī ca vānara",
    "GE09ram_04_u:033.013c": "pūrvaṃ kṛtārtho rāmasya na tat pratikaroṣi yat",
    "GE09ram_04_u:033.014a": "nanu nāma kṛtārthena tvayā rāmasya vānara",
    "GE09ram_04_u:033.014c": "sītāyā mārgaṇe yatnaḥ kartavyaḥ kṛtam icchatā",
    "GE09ram_04_u:033.015a": "sa tvaṃ grāmyeṣu bhogeṣu sakto mithyā pratiśravaḥ",
    "GE09ram_04_u:033.015c": "na tvāṃ rāmo vijānīte sarpaṃ maṇḍūkarāviṇam",
    "GE09ram_04_u:033.016a": "mahābhāgena rāmeṇa pāpaḥ karuṇavedinā",
    "GE09ram_04_u:033.016c": "harīṇāṃ prāpito rājyaṃ tvaṃ durātmā mahātmanā",
    "GE09ram_04_u:033.017a": "kṛtaṃ cen nābhijānīṣe rāmasyākliṣṭakarmaṇaḥ",
    "GE09ram_04_u:033.017c": "sadyas tvaṃ niśitair bāṇair hato drakṣyasi vālinam",
    "GE09ram_04_u:033.018a": "na ca saṃkucitaḥ panthā yena vālī hato gataḥ",
    "GE09ram_04_u:033.018c": "samaye tiṣṭha sugrīva mā vālipatham anvagāḥ",
    "GE09ram_04_u:033.019a": "na nūnam ikṣvākuvarasya kārmukāc; cyutāñ śarān paśyasi vajrasaṃnibhān",
    "GE09ram_04_u:033.019c": "tataḥ sukhaṃ nāma niṣevase sukhī; na rāmakāryaṃ manasāpy avekṣase",
    "GE09ram_04_u:034.001a": "tathā bruvāṇaṃ saumitriṃ pradīptam iva tejasā",
    "GE09ram_04_u:034.001c": "abravīl lakṣmaṇaṃ tārā tārādhipanibhānanā",
    "GE09ram_04_u:034.002a": "naivaṃ lakṣmaṇa vaktavyo nāyaṃ paruṣam arhati",
    "GE09ram_04_u:034.002c": "harīṇām īśvaraḥ śrotuṃ tava vaktrād viśeṣataḥ",
    "GE09ram_04_u:034.003a": "naivākṛtajñaḥ sugrīvo na śaṭho nāpi dāruṇaḥ",
    "GE09ram_04_u:034.003c": "naivānṛtakatho vīra na jihmaś ca kapīśvaraḥ",
    "GE09ram_04_u:034.004a": "upakāraṃ kṛtaṃ vīro nāpy ayaṃ vismṛtaḥ kapiḥ",
    "GE09ram_04_u:034.004c": "rāmeṇa vīra sugrīvo yad anyair duṣkaraṃ raṇe",
    "GE09ram_04_u:034.005a": "rāmaprasādāt kīrtiṃ ca kapirājyaṃ ca śāśvatam",
    "GE09ram_04_u:034.005c": "prāptavān iha sugrīvo rumāṃ māṃ ca paraṃtapa",
    "GE09ram_04_u:034.006a": "suduḥkhaṃ śāyitaḥ pūrvaṃ prāpyedaṃ sukham uttamam",
    "GE09ram_04_u:034.006c": "prāptakālaṃ na jānīte viśvāmitro yathā muniḥ",
    "GE09ram_04_u:034.007a": "ghṛtācyāṃ kila saṃsakto daśavarṣāṇi lakṣmaṇa",
    "GE09ram_04_u:034.007c": "aho 'manyata dharmātmā viśvāmitro mahāmuniḥ",
    "GE09ram_04_u:034.008a": "sa hi prāptaṃ na jānīte kālaṃ kālavidāṃ varaḥ",
    "GE09ram_04_u:034.008c": "viśvāmitro mahātejāḥ kiṃ punar yaḥ pṛthagjanaḥ",
    "GE09ram_04_u:034.009a": "dehadharmaṃ gatasyāsya pariśrāntasya lakṣmaṇa",
    "GE09ram_04_u:034.009c": "avitṛptasya kāmeṣu rāmaḥ kṣantum ihārhati",
    "GE09ram_04_u:034.010a": "na ca roṣavaśaṃ tāta gantum arhasi lakṣmaṇa",
    "GE09ram_04_u:034.010c": "niścayārtham avijñāya sahasā prākṛto yathā",
    "GE09ram_04_u:034.011a": "sattvayuktā hi puruṣās tvadvidhāḥ puruṣarṣabha",
    "GE09ram_04_u:034.011c": "avimṛśya na roṣasya sahasā yānti vaśyatām",
    "GE09ram_04_u:034.012a": "prasādaye tvāṃ dharmajña sugrīvārthe samāhitā",
    "GE09ram_04_u:034.012c": "mahān roṣasamutpannaḥ saṃrambhas tyajyatām ayam",
    "GE09ram_04_u:034.013a": "rumāṃ māṃ kapirājyaṃ ca dhanadhānyavasūni ca",
    "GE09ram_04_u:034.013c": "rāmapriyārthaṃ sugrīvas tyajed iti matir mama",
    "GE09ram_04_u:034.014a": "samāneṣvyati sugrīvaḥ sītayā saha rāghavam",
    "GE09ram_04_u:034.014c": "śaśāṅkam iva rohiṣyā nihatvā rāvaṇaṃ raṇe",
    "GE09ram_04_u:034.015a": "śatakoṭisahasrāṇi laṅkāyāṃ kila rakṣasām",
    "GE09ram_04_u:034.015c": "ayutāni ca ṣaṭtriṃśat sahasrāṇi śatāni ca",
    "GE09ram_04_u:034.016a": "ahatvā tāṃś ca durdharṣān rākṣasān kāmarūpiṇaḥ",
    "GE09ram_04_u:034.016c": "na śakyo rāvaṇo hantuṃ yena sā maithilī hṛtā",
    "GE09ram_04_u:034.017a": "te na śakyā raṇe hantum asahāyena lakṣmaṇa",
    "GE09ram_04_u:034.017c": "rāvaṇaḥ krūrakarmā ca sugrīveṇa viśeṣataḥ",
    "GE09ram_04_u:034.018a": "evam ākhyātavān vālī sa hy abhijño harīśvaraḥ",
    "GE09ram_04_u:034.018c": "āgamas tu na me vyaktaḥ śravāt tasya bravīmy aham",
    "GE09ram_04_u:034.019a": "tvatsahāyanimittaṃ vai preṣitā haripuṃgavāḥ",
    "GE09ram_04_u:034.019c": "ānetuṃ vānarān yuddhe subahūn hariyūthapān",
    "GE09ram_04_u:034.020a": "tāṃś ca pratīkṣamāṇo 'yaṃ vikrāntān sumahābalān",
    "GE09ram_04_u:034.020c": "rāghavasyārthasiddhyarthaṃ na niryāti harīśvaraḥ",
    "GE09ram_04_u:034.021a": "kṛtā tu saṃsthā saumitre sugrīveṇa yathāpurā",
    "GE09ram_04_u:034.021c": "adya tair vānarair sarvair āgantavyaṃ mahābalaiḥ",
    "GE09ram_04_u:034.022a": "ṛkṣakoṭisahasrāṇi golāṅgūlaśatāni ca",
    "GE09ram_04_u:034.022c": "adya tvām upayāsyanti jahi kopam ariṃdama",
    "GE09ram_04_u:034.022e": "koṭyo 'nekās tu kākutstha kapīnāṃ dīptatejasām",
    "GE09ram_04_u:034.023a": "tava hi mukham idaṃ nirīkṣya kopāt; kṣatajanibhe nayane nirīkṣamāṇāḥ",
    "GE09ram_04_u:034.023c": "harivaravanitā na yānti śāntiṃ; prathamabhayasya hi śaṅkitāḥ sma sarvāḥ",
    "GE09ram_04_u:035.001a": "ity uktas tārayā vākyaṃ praśritaṃ dharmasaṃhitam",
    "GE09ram_04_u:035.001c": "mṛdusvabhāvaḥ saumitriḥ pratijagrāha tadvacaḥ",
    "GE09ram_04_u:035.002a": "tasmin pratigṛhīte tu vākye harigaṇeśvaraḥ",
    "GE09ram_04_u:035.002c": "lakṣmaṇāt sumahat trāsaṃ vastraṃ klinnam ivātyajat",
    "GE09ram_04_u:035.003a": "tataḥ kaṇṭhagataṃ mālyaṃ citraṃ bahuguṇaṃ mahat",
    "GE09ram_04_u:035.003c": "ciccheda vimadaś cāsīt sugrīvo vānareśvaraḥ",
    "GE09ram_04_u:035.004a": "sa lakṣmaṇaṃ bhīmabalaṃ",
    "GE09ram_04_u:035.004c": "abravīt praśritaṃ vākyaṃ sugrīvaḥ saṃpraharṣayan",
    "GE09ram_04_u:035.005a": "pranaṣṭā śrīś ca kīrtiś ca kapirājyaṃ ca śāśvatam",
    "GE09ram_04_u:035.005c": "rāmaprasādāt saumitre punaḥ prāptam idaṃ mayā",
    "GE09ram_04_u:035.006a": "kaḥ śaktas tasya devasya khyātasya svena karmaṇā",
    "GE09ram_04_u:035.006c": "tādṛśaṃ vikramaṃ vīra pratikartum ariṃdama",
    "GE09ram_04_u:035.007a": "sītāṃ prāpsyati dharmātmā vadhiṣyati ca rāvaṇam",
    "GE09ram_04_u:035.007c": "sahāyamātreṇa mayā rāghavaḥ svena tejasā",
    "GE09ram_04_u:035.008a": "sahāyakṛtyaṃ hi tasya yena sapta mahādrumāḥ",
    "GE09ram_04_u:035.008c": "śailaś ca vasudhā caiva bāṇenaikena dāritāḥ",
    "GE09ram_04_u:035.009a": "dhanur visphāramāṇasya yasya śabdena lakṣmaṇa",
    "GE09ram_04_u:035.009c": "saśailā kampitā bhūmiḥ sahāyais tasya kiṃ nu vai",
    "GE09ram_04_u:035.010a": "anuyātrāṃ narendrasya kariṣye 'haṃ nararṣabha",
    "GE09ram_04_u:035.010c": "gacchato rāvaṇaṃ hantuṃ vairiṇaṃ sapuraḥsaram",
    "GE09ram_04_u:035.011a": "yadi kiṃ cid atikrāntaṃ viśvāsāt praṇayena vā",
    "GE09ram_04_u:035.011c": "preṣyasya kṣamitavyaṃ me na kaś cin nāparādhyati",
    "GE09ram_04_u:035.012a": "iti tasya bruvāṇasya sugrīvasya mahātmanaḥ",
    "GE09ram_04_u:035.012c": "abhaval lakṣmaṇaḥ prītaḥ preṃṇā cedam uvāca ha",
    "GE09ram_04_u:035.013a": "sarvathā hi mama bhrātā sanātho vānareśvara",
    "GE09ram_04_u:035.013c": "tvayā nāthena sugrīva praśritena viśeṣataḥ",
    "GE09ram_04_u:035.014a": "yas te prabhāvaḥ sugrīva yac ca te śaucam uttamam",
    "GE09ram_04_u:035.014c": "arhas taṃ kapirājyasya śriyaṃ bhoktum anuttamām",
    "GE09ram_04_u:035.015a": "sahāyena ca sugrīva tvayā rāmaḥ pratāpavān",
    "GE09ram_04_u:035.015c": "vadhiṣyati raṇe śatrūn acirān nātra saṃśayaḥ",
    "GE09ram_04_u:035.016a": "dharmajñasya kṛtajñasya saṃgrāmeṣv anivartinaḥ",
    "GE09ram_04_u:035.016c": "upapannaṃ ca yuktaṃ ca sugrīva tava bhāṣitam",
    "GE09ram_04_u:035.017a": "doṣajñaḥ sati sāmarthye ko 'nyo bhāṣitum arhati",
    "GE09ram_04_u:035.017c": "varjayitvā mama jyeṣṭhaṃ tvāṃ ca vānarasattama",
    "GE09ram_04_u:035.018a": "sadṛśaś cāsi rāmasya vikrameṇa balena ca",
    "GE09ram_04_u:035.018c": "sahāyo daivatair dattaś cirāya haripuṃgava",
    "GE09ram_04_u:035.019a": "kiṃ tu śīghram ito vīra niṣkrāma tvaṃ mayā saha",
    "GE09ram_04_u:035.019c": "sāntvayasva vayasyaṃ ca bhāryāharaṇaduḥkhitam",
    "GE09ram_04_u:035.020a": "yac ca śokābhibhūtasya śrutvā rāmasya bhāṣitam",
    "GE09ram_04_u:035.020c": "mayā tvaṃ paruṣāṇy uktas tac ca tvaṃ kṣantum arhasi",
    "GE09ram_04_u:036.001a": "evam uktas tu sugrīvo lakṣmaṇena mahātmanā",
    "GE09ram_04_u:036.001c": "hanumantaṃ sthitaṃ pārśve sacivaṃ vākyam abravīt",
    "GE09ram_04_u:036.002a": "mahendrahimavadvindhyakailāsaśikhareṣu ca",
    "GE09ram_04_u:036.002c": "mandare pāṇḍuśikhare pañcaśaileṣu ye sthitāḥ",
    "GE09ram_04_u:036.003a": "taruṇādityavarṇeṣu bhrājamāneṣu sarvaśaḥ",
    "GE09ram_04_u:036.003c": "parvateṣu samudrānte paścimasyāṃ tu ye diśi",
    "GE09ram_04_u:036.004a": "ādityabhavane caiva girau saṃdhyābhrasaṃnibhe",
    "GE09ram_04_u:036.004c": "padmatālavanaṃ bhīmaṃ saṃśritā haripuṃgavāḥ",
    "GE09ram_04_u:036.005a": "añjanāmbudasaṃkāśāḥ kuñjarapratimaujasaḥ",
    "GE09ram_04_u:036.005c": "añjane parate caiva ye vasanti",
    "GE09ram_04_u:036.006a": "manaḥśilā guhāvāsā vānarāḥ kanakaprabhāḥ",
    "GE09ram_04_u:036.006c": "merupārśvagatāś caiva ye ca dhūmragiriṃ śritāḥ",
    "GE09ram_04_u:036.007a": "taruṇādityavarṇāś ca parvate ye mahāruṇe",
    "GE09ram_04_u:036.007c": "pibanto madhumaireyaṃ bhīmavegāḥ",
    "GE09ram_04_u:036.008a": "vaneṣu ca suramyeṣu sugandhiṣu mahatsu ca",
    "GE09ram_04_u:036.008c": "tāpasānāṃ ca ramyeṣu vanānteṣu samantataḥ",
    "GE09ram_04_u:036.009a": "tāṃs tāṃs tvam ānaya kṣipraṃ pṛthivyāṃ sarvavānarān",
    "GE09ram_04_u:036.009c": "sāmadānādibhiḥ kalpair āśu preṣaya vānarān",
    "GE09ram_04_u:036.010a": "preṣitāḥ prathamaṃ ye ca mayā dūtā mahājavāḥ",
    "GE09ram_04_u:036.010c": "tvaraṇārthaṃ tu bhūyas tvaṃ harīn saṃpreṣayāparān",
    "GE09ram_04_u:036.011a": "ye prasaktāś ca kāmeṣu dīrghasūtrāś ca vānarāḥ",
    "GE09ram_04_u:036.011c": "ihānayasva tān sarvāñ śīghraṃ tu mama śāsanāt",
    "GE09ram_04_u:036.012a": "ahobhir daśabhir ye ca nāgacchanti mamājñayā",
    "GE09ram_04_u:036.012c": "hantavyās te durātmāno rājaśāsanadūṣakāḥ",
    "GE09ram_04_u:036.013a": "śatāny atha sahasrāṇi koṭyaś ca mama śāsanāt",
    "GE09ram_04_u:036.013c": "prayāntu kapisiṃhānāṃ diśo mama mate sthitāḥ",
    "GE09ram_04_u:036.014a": "meghaparvatasaṃkāśāś chādayanta ivāmbaram",
    "GE09ram_04_u:036.014c": "ghorarūpāḥ kapiśreṣṭhā yāntu macchāsanād itaḥ",
    "GE09ram_04_u:036.015a": "te gatijñā gatiṃ gatvā pṛthivyāṃ sarvavānarāḥ",
    "GE09ram_04_u:036.015c": "ānayantu harīn sarvāṃs tvaritāḥ śāsanān mama",
    "GE09ram_04_u:036.016a": "tasya vānararājasya śrutvā vāyusuto vacaḥ",
    "GE09ram_04_u:036.016c": "dikṣu sarvāsu vikrāntān preṣayām āsa vānarān",
    "GE09ram_04_u:036.017a": "te padaṃ viṣṇuvikrāntaṃ patatrijyotiradhvagāḥ",
    "GE09ram_04_u:036.017c": "prayātāḥ prahitā rājñā harayas tatkṣaṇena vai",
    "GE09ram_04_u:036.018a": "te samudreṣu giriṣu vaneṣu ca saritsu ca",
    "GE09ram_04_u:036.018c": "vānarā vānarān sarvān rāmahetor acodayan",
    "GE09ram_04_u:036.019a": "mṛtyukālopamasyājñāṃ rājarājasya",
    "GE09ram_04_u:036.019c": "sugrīvasyāyayuḥ śrutvā sugrīvabhayadarśinaḥ",
    "GE09ram_04_u:036.020a": "tatas te 'ñjanasaṃkāśā gires tasmān mahājavāḥ",
    "GE09ram_04_u:036.020c": "tisraḥ koṭyaḥ plavaṃgānāṃ niryayur yatra rāghavaḥ",
    "GE09ram_04_u:036.021a": "astaṃ gacchati yatrārkas tasmin girivare ratāḥ",
    "GE09ram_04_u:036.021c": "taptahemasamābhāsās tasmāt koṭyo daśacyutāḥ",
    "GE09ram_04_u:036.022a": "kailāsa śikharebhyaś ca siṃhakesaravarcasām",
    "GE09ram_04_u:036.022c": "tataḥ koṭisahasrāṇi vānarāṇām upāgaman",
    "GE09ram_04_u:036.023a": "phalamūlena jīvanto himavantam upāśritāḥ",
    "GE09ram_04_u:036.023c": "teṣāṃ koṭisahasrāṇāṃ sahasraṃ samavartata",
    "GE09ram_04_u:036.024a": "aṅgāraka samānānāṃ bhīmānāṃ bhīmakarmaṇām",
    "GE09ram_04_u:036.024c": "vindhyād vānarakoṭīnāṃ sahasrāṇy apatan drutam",
    "GE09ram_04_u:036.025a": "kṣīrodavelānilayās tamālavanavāsinaḥ",
    "GE09ram_04_u:036.025c": "nārikelāśanāś caiva teṣāṃ saṃkhyā na vidyate",
    "GE09ram_04_u:036.026a": "vanebhyo gahvarebhyaś ca saridbhyaś ca mahājavāḥ",
    "GE09ram_04_u:036.026c": "āgacchad vānarī senā pibantīva divākaram",
    "GE09ram_04_u:036.027a": "ye tu tvarayituṃ yātā vānarāḥ",
    "GE09ram_04_u:036.027c": "te vīrā himavac chailaṃ dadṛśus taṃ mahādrumam",
    "GE09ram_04_u:036.028a": "tasmin girivare ramye yajño maheśvaraḥ purā",
    "GE09ram_04_u:036.028c": "sarvadevamanastoṣo babhau divyo manoharaḥ",
    "GE09ram_04_u:036.029a": "annaviṣyandajātāni mūlāni ca phalāni ca",
    "GE09ram_04_u:036.029c": "amṛtasvādukalpāni dadṛśus tatra vānarāḥ",
    "GE09ram_04_u:036.030a": "tad anna saṃbhavaṃ divyaṃ phalaṃ mūlaṃ manoharam",
    "GE09ram_04_u:036.030c": "yaḥ kaś cit sakṛd aśnāti māsaṃ bhavati tarpitaḥ",
    "GE09ram_04_u:036.031a": "tāni mūlāni divyāni phalāni ca phalāśanāḥ",
    "GE09ram_04_u:036.031c": "auṣadhāni ca divyāni jagṛhur hariyūthapāḥ",
    "GE09ram_04_u:036.032a": "tasmāc ca yajñāyatanāt puṣpāṇi surabhīṇi ca",
    "GE09ram_04_u:036.032c": "āninyur vānarā gatvā sugrīvapriyakāraṇāt",
    "GE09ram_04_u:036.033a": "te tu sarve harivarāḥ pṛthivyāṃ sarvavānarān",
    "GE09ram_04_u:036.033c": "saṃcodayitvā tvaritaṃ yūthānāṃ jagmur agrataḥ",
    "GE09ram_04_u:036.034a": "te tu tena muhūrtena yūthapāḥ śīghrakāriṇaḥ",
    "GE09ram_04_u:036.034c": "kiṣkindhāṃ tvarayā prāptāḥ sugrīvo yatra vānaraḥ",
    "GE09ram_04_u:036.035a": "te gṛhītvauṣadhīḥ sarvāḥ phalaṃ mūlaṃ ca vānarāḥ",
    "GE09ram_04_u:036.035c": "taṃ pratigrāhayām āsur vacanaṃ cedam abruvan",
    "GE09ram_04_u:036.036a": "sarve parigatāḥ śailāḥ samudrāś ca vanāni ca",
    "GE09ram_04_u:036.036c": "pṛthivyāṃ vānarāḥ sarve śāsanād upayānti te",
    "GE09ram_04_u:036.037a": "evaṃ śrutvā tato hṛṣṭaḥ sugrīvaḥ plavagādhipaḥ",
    "GE09ram_04_u:036.037c": "pratijagrāha ca prītas teṣāṃ sarvam upāyanam",
    "GE09ram_04_u:037.001a": "pratigṛhya ca tat sarvam upānayam upāhṛtam",
    "GE09ram_04_u:037.001c": "vānarān sāntvayitvā ca sarvān eva vyasarjayat",
    "GE09ram_04_u:037.002a": "visarjayitvā sa harīñ śūrāṃs tān kṛtakarmaṇaḥ",
    "GE09ram_04_u:037.002c": "mene kṛtārtham ātmānaṃ rāghavaṃ ca mahābalam",
    "GE09ram_04_u:037.003a": "sa lakṣmaṇo bhīmabalaṃ sarvavānarasattamam",
    "GE09ram_04_u:037.003c": "abravīt praśritaṃ vākyaṃ sugrīvaṃ saṃpraharṣayan",
    "GE09ram_04_u:037.003e": "kiṣkindhāyā viniṣkrāma yadi te saumya rocate",
    "GE09ram_04_u:037.004a": "tasya tadvacanaṃ śrutvā lakṣmaṇasya subhāṣitam",
    "GE09ram_04_u:037.004c": "sugrīvaḥ paramaprīto vākyam etad uvāca ha",
    "GE09ram_04_u:037.005a": "evaṃ bhavatu gacchāmaḥ stheyaṃ tvacchāsane mayā",
    "GE09ram_04_u:037.005c": "tam evam uktvā sugrīvo lakṣmaṇaṃ śubhalakṣmaṇam",
    "GE09ram_04_u:037.006a": "visarjayām āsa tadā tārām anyāś ca yoṣitaḥ",
    "GE09ram_04_u:037.006c": "etety uccair harivarān sugrīvaḥ samudāharat",
    "GE09ram_04_u:037.007a": "tasya tadvacanaṃ śrutvā harayaḥ śīghram āyayuḥ",
    "GE09ram_04_u:037.007c": "baddhāñjalipuṭāḥ sarve ye syuḥ strīdarśanakṣamāḥ",
    "GE09ram_04_u:037.008a": "tān uvāca tataḥ prāptān rājārkasadṛśaprabhaḥ",
    "GE09ram_04_u:037.008c": "upasthāpayata kṣipraṃ śibikāṃ mama vānarāḥ",
    "GE09ram_04_u:037.009a": "śrutvā tu vacanaṃ tasya harayaḥ śīghravikramāḥ",
    "GE09ram_04_u:037.009c": "samupasthāpayām āsuḥ śibikāṃ priyadarśanām",
    "GE09ram_04_u:037.010a": "tām upasthāpitāṃ dṛṣṭvā śibikāṃ vānarādhipaḥ",
    "GE09ram_04_u:037.010c": "lakṣmaṇāruhyatāṃ śīghram iti saumitrim abravīt",
    "GE09ram_04_u:037.011a": "ity uktvā kāñcanaṃ yānaṃ sugrīvaḥ sūryasaṃnibham",
    "GE09ram_04_u:037.011c": "bṛhadbhir haribhir yuktam āruroha salakṣmaṇaḥ",
    "GE09ram_04_u:037.012a": "pāṇḍureṇātapatreṇa dhriyamāṇena mūrdhani",
    "GE09ram_04_u:037.012c": "śuklaiś ca bālavyajanair dhūyamānaiḥ samantataḥ",
    "GE09ram_04_u:037.013a": "śaṅkhabherīninādaiś ca bandibhiś cābhivanditaḥ",
    "GE09ram_04_u:037.013c": "niryayau prāpya sugrīvo rājyaśriyam anuttamām",
    "GE09ram_04_u:037.014a": "sa vānaraśatais tīṣkṇair bahubhiḥ śastrapāṇibhiḥ",
    "GE09ram_04_u:037.014c": "parikīrṇo yayau tatra yatra rāmo vyavasthitaḥ",
    "GE09ram_04_u:037.015a": "sa taṃ deśam anuprāpya śreṣṭhaṃ rāmaniṣevitam",
    "GE09ram_04_u:037.015c": "avātaran mahātejāḥ śibikāyāḥ salakṣmaṇaḥ",
    "GE09ram_04_u:037.016a": "āsādya ca tato rāmaṃ kṛtāñjalipuṭo 'bhavat",
    "GE09ram_04_u:037.016c": "kṛtāñjalau sthite tasmin vānarāś cabhavaṃs tathā",
    "GE09ram_04_u:037.017a": "taṭākam iva tad dṛṣṭvā rāmaḥ kuḍmalapaṅkajam",
    "GE09ram_04_u:037.017c": "vānarāṇāṃ mahat sainyaṃ sugrīve prītimān abhūt",
    "GE09ram_04_u:037.018a": "pādayoḥ patitaṃ mūrdhnā tam utthāpya harīśvaram",
    "GE09ram_04_u:037.018c": "preṃṇā ca bahumānāc ca rāghavaḥ pariṣasvaje",
    "GE09ram_04_u:037.019a": "pariṣvajya ca dharmātmā niṣīdeti tato 'bravīt",
    "GE09ram_04_u:037.019c": "taṃ niṣaṇṇaṃ tato dṛṣṭvā kṣitau rāmo 'bravīd vacaḥ",
    "GE09ram_04_u:037.020a": "dharmam arthaṃ ca kāmaṃ ca kāle yas tu niṣevate",
    "GE09ram_04_u:037.020c": "vibhajya satataṃ vīra sa rājā harisattama",
    "GE09ram_04_u:037.021a": "hitvā dharmaṃ tathārthaṃ ca kāmaṃ yas tu niṣevate",
    "GE09ram_04_u:037.021c": "sa vṛkṣāgre yathā suptaḥ patitaḥ pratibudhyate",
    "GE09ram_04_u:037.022a": "amitrāṇāṃ vadhe yukto mitrāṇāṃ saṃgrahe rataḥ",
    "GE09ram_04_u:037.022c": "trivargaphalabhoktā tu rājā dharmeṇa yujyate",
    "GE09ram_04_u:037.023a": "udyogasamayas tv eṣa prāptaḥ śatruvināśana",
    "GE09ram_04_u:037.023c": "saṃcintyatāṃ hi piṅgeśa haribhiḥ saha mantribhiḥ",
    "GE09ram_04_u:037.024a": "evam uktas tu sugrīvo rāmaṃ vacanam abravīt",
    "GE09ram_04_u:037.025a": "pranaṣṭā śrīś ca kīrtiś ca kapirājyaṃ ca śāśvatam",
    "GE09ram_04_u:037.025c": "tvatprasādān mahābāho punaḥ prāptam idaṃ mayā",
    "GE09ram_04_u:037.026a": "tava devaprasadāc ca bhrātuś ca jayatāṃ vara",
    "GE09ram_04_u:037.026c": "kṛtaṃ na pratikuryād yaḥ puruṣāṇāṃ sa dūṣakaḥ",
    "GE09ram_04_u:037.027a": "ete vānaramukhyāś ca śataśaḥ śatrusūdana",
    "GE09ram_04_u:037.027c": "prāptāś cādāya balinaḥ pṛthivyāṃ sarvavānarān",
    "GE09ram_04_u:037.028a": "ṛkṣāś cāvahitāḥ śūrā golāṅgūlāś ca rāghava",
    "GE09ram_04_u:037.028c": "kāntāra vanadurgāṇām abhijñā ghoradarśanāḥ",
    "GE09ram_04_u:037.029a": "devagandharvaputrāś ca vānarāḥ kāmarūpiṇaḥ",
    "GE09ram_04_u:037.029c": "svaiḥ svaiḥ parivṛtāḥ sainyair vartante pathi rāghava",
    "GE09ram_04_u:037.030a": "śataiḥ śatasahasraiś ca koṭibhiś ca plavaṃgamāḥ",
    "GE09ram_04_u:037.030c": "ayutaiś cāvṛtā vīrā śaṅkubhiś ca paraṃtapa",
    "GE09ram_04_u:037.031a": "arbudair arbudaśatair madhyaiś cāntaiś ca vānarāḥ",
    "GE09ram_04_u:037.031c": "samudraiś ca parārdhaiś ca harayo hariyūthapāḥ",
    "GE09ram_04_u:037.032a": "āgamiṣyanti te rājan mahendrasamavikramāḥ",
    "GE09ram_04_u:037.032c": "merumandarasaṃkāśā vindhyamerukṛtālayāḥ",
    "GE09ram_04_u:037.033a": "te tvām abhigamiṣyanti rākṣasaṃ ye sabāndhavam",
    "GE09ram_04_u:037.033c": "nihatya rāvaṇaṃ saṃkhye hy ānayiṣyanti maithilīm",
    "GE09ram_04_u:037.034a": "tatas tam udyogam avekṣya buddhimān; haripravīrasya nideśavartinaḥ",
    "GE09ram_04_u:037.034c": "babhūva harṣād vasudhādhipātmajaḥ; prabuddhanīlotpalatulyadarśanaḥ",
    "GE09ram_04_u:038.001a": "iti bruvāṇaṃ sugrīvaṃ rāmo dharmabhṛtāṃ varaḥ",
    "GE09ram_04_u:038.001c": "bāhubhyāṃ saṃpariṣvajya pratyuvāca kṛtāñjalim",
    "GE09ram_04_u:038.002a": "yad indro varṣate varṣaṃ na tac citraṃ bhaved bhuvi",
    "GE09ram_04_u:038.002c": "ādityo vā sahasrāṃśuḥ kuryād vitimiraṃ nabhaḥ",
    "GE09ram_04_u:038.003a": "candramā raśmibhiḥ kuryāt pṛthivīṃ saumya nirmalām",
    "GE09ram_04_u:038.003c": "tvadvidho vāpi mitrāṇāṃ pratikuryāt paraṃtapa",
    "GE09ram_04_u:038.004a": "evaṃ tvayi na tac citraṃ bhaved yat saumya śobhanam",
    "GE09ram_04_u:038.004c": "jānāmy ahaṃ tvāṃ sugrīva satataṃ priyavādinam",
    "GE09ram_04_u:038.005a": "tvatsanāthaḥ sakhe saṃkhye jetāsmi sakalān arīn",
    "GE09ram_04_u:038.005c": "tvam eva me suhṛn mitraṃ sāhāyyaṃ kartum arhasi",
    "GE09ram_04_u:038.006a": "jahārātmavināśāya vaidehīṃ rākṣasādhamaḥ",
    "GE09ram_04_u:038.006c": "vañcayitvā tu paulomīm anuhlādo yathā śacīm",
    "GE09ram_04_u:038.007a": "nacirāt taṃ haniṣyāmi rāvaṇaṃ niśitaiḥ śaraiḥ",
    "GE09ram_04_u:038.007c": "paulomyāḥ pitaraṃ dṛptaṃ śatakratur ivārihā",
    "GE09ram_04_u:038.008a": "etasminn antare caiva rajaḥ samabhivartata",
    "GE09ram_04_u:038.008c": "uṣṇāṃ tīvrāṃ sahasrāṃśoś chādayad gagane prabhām",
    "GE09ram_04_u:038.009a": "diśaḥ paryākulāś cāsan rajasā tena mūrchitāḥ",
    "GE09ram_04_u:038.009c": "cacāla ca mahī sarvā saśailavanakānanā",
    "GE09ram_04_u:038.010a": "tato nagendrasaṃkāśais tīkṣṇa daṃṣṭrair mahābalaiḥ",
    "GE09ram_04_u:038.010c": "kṛtsnā saṃchāditā bhūmir asaṃkhyeyaiḥ plavaṃgamaiḥ",
    "GE09ram_04_u:038.011a": "nimeṣāntaramātreṇa tatas tair hariyūthapaiḥ",
    "GE09ram_04_u:038.011c": "koṭīśataparīvāraiḥ kāmarūpibhir āvṛtā",
    "GE09ram_04_u:038.012a": "nādeyaiḥ pārvatīyaiś ca sāmudraiś ca mahābalaiḥ",
    "GE09ram_04_u:038.012c": "haribhir meghanirhrādair anyaiś ca vanacāribhiḥ",
    "GE09ram_04_u:038.013a": "taruṇādityavarṇaiś ca śaśigauraiś ca vānaraiḥ",
    "GE09ram_04_u:038.013c": "padmakesaravarṇaiś ca śvetair merukṛtālayaiḥ",
    "GE09ram_04_u:038.014a": "koṭīsahasrair daśabhiḥ śrīmān parivṛtas tadā",
    "GE09ram_04_u:038.014c": "vīraḥ śatabalir nāma vānaraḥ pratyadṛśyata",
    "GE09ram_04_u:038.015a": "tataḥ kāñcanaśailābhas tārāyā vīryavān pitā",
    "GE09ram_04_u:038.015c": "anekair daśasāhasraiḥ koṭibhiḥ pratyadṛśyata",
    "GE09ram_04_u:038.016a": "padmakesarasaṃkāśas taruṇārkanibhānanaḥ",
    "GE09ram_04_u:038.016c": "buddhimān vānaraśreṣṭhaḥ",
    "GE09ram_04_u:038.017a": "anīkair bahusāhasrair vānarāṇāṃ samanvitaḥ",
    "GE09ram_04_u:038.017c": "pitā hanumataḥ śrīmān kesarī pratyadṛśyata",
    "GE09ram_04_u:038.018a": "golāṅgūlamahārājo gavākṣo",
    "GE09ram_04_u:038.018c": "vṛtaḥ koṭisahasreṇa vānarāṇām adṛśyata",
    "GE09ram_04_u:038.019a": "ṛkṣāṇāṃ bhīmavegānāṃ dhūmraḥ śatrunibarhaṇaḥ",
    "GE09ram_04_u:038.019c": "vṛtaḥ koṭisahasrābhyāṃ dvābhyāṃ samabhivartata",
    "GE09ram_04_u:038.020a": "mahācalanibhair ghoraiḥ panaso nāma yūthapaḥ",
    "GE09ram_04_u:038.020c": "ājagāma mahāvīryas tisṛbhiḥ koṭibhir vṛtaḥ",
    "GE09ram_04_u:038.021a": "nīlāñjanacayākāro nīlo nāmātha yūthapaḥ",
    "GE09ram_04_u:038.021c": "adṛśyata mahākāyaḥ koṭibhir daśabhir vṛtaḥ",
    "GE09ram_04_u:038.022a": "darīmukhaś ca balavān yūthapo 'bhyāyayau tadā",
    "GE09ram_04_u:038.022c": "vṛtaḥ koṭisahasreṇa sugrīvaṃ samupasthitaḥ",
    "GE09ram_04_u:038.023a": "maindaś ca dvividaś cobhāv aśviputrau mahāvalau",
    "GE09ram_04_u:038.023c": "koṭikoṭisahasreṇa vānarāṇām adṛśyatām",
    "GE09ram_04_u:038.024a": "tataḥ koṭisahasrāṇāṃ sahasreṇa śatena ca",
    "GE09ram_04_u:038.024c": "pṛṣṭhato 'nugataḥ prāpto haribhir gandhamādanaḥ",
    "GE09ram_04_u:038.025a": "tataḥ padmasahasreṇa vṛtaḥ śaṅkuśatena ca",
    "GE09ram_04_u:038.025c": "yuvarājo 'ṅgadaḥ prāptaḥ pitṛtulyaparākramaḥ",
    "GE09ram_04_u:038.026a": "tatas tārādyutis tāro harir bhīmaparākramaḥ",
    "GE09ram_04_u:038.026c": "pañcabhir harikoṭībhir dūrataḥ pratyadṛśyata",
    "GE09ram_04_u:038.027a": "indrajānuḥ kapir vīro yūthapaḥ pratyadṛśyata",
    "GE09ram_04_u:038.027c": "ekādaśānāṃ koṭīnām īśvaras taiś ca saṃvṛtaḥ",
    "GE09ram_04_u:038.028a": "tato rambhas tv anuprāptas taruṇādityasaṃnibhaḥ",
    "GE09ram_04_u:038.028c": "ayutena vṛtaś caiva sahasreṇa śatena ca",
    "GE09ram_04_u:038.029a": "tato yūthapatir vīro durmukho nāma vānaraḥ",
    "GE09ram_04_u:038.029c": "pratyadṛśyata koṭibhyāṃ dvābhyāṃ parivṛto balī",
    "GE09ram_04_u:038.030a": "kailāsaśikharākārair vānarair bhīmavikramaiḥ",
    "GE09ram_04_u:038.030c": "vṛtaḥ koṭisahasreṇa hanumān pratyadṛśyata",
    "GE09ram_04_u:038.031a": "nalaś cāpi mahāvīryaḥ saṃvṛto drumavāsibhiḥ",
    "GE09ram_04_u:038.031c": "koṭīśatena saṃprāptaḥ sahasreṇa śatena ca",
    "GE09ram_04_u:038.032a": "śarabhaḥ kumudo vahnir vānaro rambha eva ca",
    "GE09ram_04_u:038.032c": "ete cānye ca bahavo vānarāḥ kāmarūpiṇaḥ",
    "GE09ram_04_u:038.033a": "āvṛtya pṛthivīṃ sarvāṃ parvatāṃś ca vanāni ca",
    "GE09ram_04_u:038.033c": "āplavantaḥ plavantaś ca garjantaś ca plavaṃgamāḥ",
    "GE09ram_04_u:038.033e": "abhyavartanta sugrīvaṃ sūryam abhragaṇā iva",
    "GE09ram_04_u:038.034a": "kurvāṇā bahuśabdāṃś ca prahṛṣṭā balaśālinaḥ",
    "GE09ram_04_u:038.034c": "śirobhir vānarendrāya sugrīvāya nyavedayan",
    "GE09ram_04_u:038.035a": "apare vānaraśreṣṭhāḥ saṃgamya ca yathocitam",
    "GE09ram_04_u:038.035c": "sugrīveṇa samāgamya sthitāḥ prāñjalayas tadā",
    "GE09ram_04_u:038.036a": "sugrīvas tvarito rāme sarvāṃs tān vānararṣabhān",
    "GE09ram_04_u:038.036c": "nivedayitvā dharmajñaḥ sthitaḥ prāñjalir abravīt",
    "GE09ram_04_u:038.037a": "yathā sukhaṃ parvatanirjhareṣu; vaneṣu sarveṣu ca vānarendrāḥ",
    "GE09ram_04_u:038.037c": "niveśayitvā vidhivad balāni; balaṃ balajñaḥ pratipattum īṣṭe",
    "GE09ram_04_u:039.001a": "atha rājā samṛddhārthaḥ sugrīvaḥ plavageśvaraḥ",
    "GE09ram_04_u:039.001c": "uvāca naraśārdūlaṃ rāmaṃ parabalārdanam",
    "GE09ram_04_u:039.002a": "āgatā viniviṣṭāś ca balinaḥ kāmarūpiṇaḥ",
    "GE09ram_04_u:039.002c": "vānarendrā mahendrābhā ye",
    "GE09ram_04_u:039.003a": "ta ime bahusāhasrair haribhir bhīmavikramaiḥ",
    "GE09ram_04_u:039.003c": "āgatā vānarā ghorā daityadānavasaṃnibhāḥ",
    "GE09ram_04_u:039.004a": "khyātakarmāpadānāś ca balavanto jitaklamāḥ",
    "GE09ram_04_u:039.004c": "parākrameṣu vikhyātā vyavasāyeṣu cottamāḥ",
    "GE09ram_04_u:039.005a": "pṛthivyambucarā rāma nānānaganivāsinaḥ",
    "GE09ram_04_u:039.005c": "koṭyagraśa ime prāptā vānarās tava kiṃkarāḥ",
    "GE09ram_04_u:039.006a": "nideśavartinaḥ sarve sarve guruhite ratāḥ",
    "GE09ram_04_u:039.006c": "abhipretam anuṣṭhātuṃ tava śakṣyanty ariṃdama",
    "GE09ram_04_u:039.007a": "yan manyase naravyāghra prāptakālaṃ tad ucyatām",
    "GE09ram_04_u:039.007c": "tat sainyaṃ tvadvaśe yuktam ājñāpayitum arhasi",
    "GE09ram_04_u:039.008a": "kāmam eṣām idaṃ kāryaṃ viditaṃ mama tattvataḥ",
    "GE09ram_04_u:039.008c": "tathāpi tu yathā tattvam ājñāpayitum arhasi",
    "GE09ram_04_u:039.009a": "tathā bruvāṇaṃ sugrīvaṃ rāmo daśarathātmajaḥ",
    "GE09ram_04_u:039.009c": "bāhubhyāṃ saṃpariṣvajya idaṃ vacanam abravīt",
    "GE09ram_04_u:039.010a": "jñāyatāṃ saumya vaidehī yadi jīvati vā na vā",
    "GE09ram_04_u:039.010c": "sa ca deśo mahāprājña yasmin vasati rāvaṇaḥ",
    "GE09ram_04_u:039.011a": "adhigamya ca vaidehīṃ nilayaṃ rāvaṇasya ca",
    "GE09ram_04_u:039.011c": "prāptakālaṃ vidhāsyāmi tasmin kāle saha tvayā",
    "GE09ram_04_u:039.012a": "nāham asmin prabhuḥ kārye vānareśa na lakṣmaṇaḥ",
    "GE09ram_04_u:039.012c": "tvam asya hetuḥ kāryasya prabhuś ca plavageśvara",
    "GE09ram_04_u:039.013a": "tvam evājñāpaya vibho mama kāryaviniścayam",
    "GE09ram_04_u:039.013c": "tvaṃ hi jānāsi yat kāryaṃ mama vīra na saṃśayaḥ",
    "GE09ram_04_u:039.014a": "suhṛddvitīyo vikrāntaḥ prājñaḥ kālaviśeṣavit",
    "GE09ram_04_u:039.014c": "bhavān asmaddhite yuktaḥ sukṛtārtho 'rthavittamaḥ",
    "GE09ram_04_u:039.015a": "evam uktas tu sugrīvo vinataṃ nāma yūthapam",
    "GE09ram_04_u:039.015c": "abravīd rāma sāmnidhye lakṣmaṇasya ca dhīmataḥ",
    "GE09ram_04_u:039.015e": "śailābhaṃ meghanirghoṣam ūrjitaṃ plavageśvaram",
    "GE09ram_04_u:039.016a": "somasūryātmajaiḥ sārdhaṃ vānarair vānarottama",
    "GE09ram_04_u:039.016c": "deśakālanayair yuktaḥ kāryākāryaviniścaye",
    "GE09ram_04_u:039.017a": "vṛtaḥ śatasahasreṇa vānarāṇāṃ tarasvinām",
    "GE09ram_04_u:039.017c": "adhigaccha diśaṃ pūrvāṃ saśailavanakānanām",
    "GE09ram_04_u:039.018a": "tatra sītāṃ ca vaidehīṃ nilayaṃ rāvaṇasya ca",
    "GE09ram_04_u:039.018c": "mārgadhvaṃ giridurgeṣu vaneṣu ca nadīṣu ca",
    "GE09ram_04_u:039.019a": "nadīṃ bhāgīrathīṃ ramyāṃ sarayūṃ kauśikīṃ tathā",
    "GE09ram_04_u:039.019c": "kālindīṃ yamunāṃ ramyāṃ yāmunaṃ ca mahāgirim",
    "GE09ram_04_u:039.020a": "sarasvatīṃ ca sindhuṃ ca śoṇaṃ maṇinibhodakam",
    "GE09ram_04_u:039.020c": "mahīṃ kālamahīṃ caiva śailakānanaśobhitām",
    "GE09ram_04_u:039.021a": "brahmamālān videhāṃś ca mālavān kāśikosalān",
    "GE09ram_04_u:039.021c": "māgadhāṃś ca mahāgrāmān puṇḍrān vaṅgāṃs tathaiva ca",
    "GE09ram_04_u:039.022a": "pattanaṃ kośakārāṇāṃ bhūmiṃ ca rajatākarām",
    "GE09ram_04_u:039.022c": "sarvam etad vicetavyaṃ mṛgayadbhir tatas tataḥ",
    "GE09ram_04_u:039.023a": "rāmasya dayitāṃ bhāryāṃ sītāṃ daśarataḥ snuṣām",
    "GE09ram_04_u:039.023c": "samudram avagāḍhāṃś ca parvatān pattanāni ca",
    "GE09ram_04_u:039.024a": "mandarasya ca ye koṭiṃ saṃśritāḥ ke cid āyatām",
    "GE09ram_04_u:039.024c": "karṇaprāvaraṇāś caiva tathā cāpy oṣṭhakarṇakāḥ",
    "GE09ram_04_u:039.025a": "ghorā lohamukhāś caiva javanāś caikapādakāḥ",
    "GE09ram_04_u:039.025c": "akṣayā balavantaś ca puruṣāḥ puruṣādakāḥ",
    "GE09ram_04_u:039.026a": "kirātāḥ karṇacūḍāś ca hemāṅgāḥ priyadarśanāḥ",
    "GE09ram_04_u:039.026c": "āmamīnāśanās tatra kirātā dvīpavāsinaḥ",
    "GE09ram_04_u:039.027a": "antarjalacarā ghorā naravyāghrā iti śrutāḥ",
    "GE09ram_04_u:039.027c": "eteṣām ālayāḥ sarve viceyāḥ kānanaukasaḥ",
    "GE09ram_04_u:039.028a": "giribhir ye ca gamyante plavanena plavena ca",
    "GE09ram_04_u:039.028c": "ratnavantaṃ yavadvīpaṃ saptarājyopaśobhitam",
    "GE09ram_04_u:039.029a": "suvarṇarūpyakaṃ caiva suvarṇākaramaṇḍitam",
    "GE09ram_04_u:039.029c": "yavadvīpam atikramya śiśiro nāma parvataḥ",
    "GE09ram_04_u:039.030a": "divaṃ spṛśati śṛṅgeṇa devadānavasevitaḥ",
    "GE09ram_04_u:039.030c": "eteṣāṃ giridurgeṣu pratāpeṣu vaneṣu ca",
    "GE09ram_04_u:039.031a": "rāvaṇaḥ saha vaidehyā mārgitavyas tatas tataḥ",
    "GE09ram_04_u:039.031c": "tataḥ samudradvīpāṃś ca subhīmān draṣṭum arhatha",
    "GE09ram_04_u:039.032a": "tatrāsurā mahākāyāś chāyāṃ gṛhṇanti nityaśaḥ",
    "GE09ram_04_u:039.032c": "brahmaṇā samanujñātā dīrghakālaṃ bubhukṣitāḥ",
    "GE09ram_04_u:039.033a": "taṃ kālameghapratimaṃ mahoraganiṣevitam",
    "GE09ram_04_u:039.033c": "abhigamya mahānādaṃ tīrthenaiva mahodadhim",
    "GE09ram_04_u:039.034a": "tato raktajalaṃ bhīmaṃ lohitaṃ nāma sāgaram",
    "GE09ram_04_u:039.034c": "gatā drakṣyatha tāṃ caiva bṛhatīṃ kūṭaśālmalīm",
    "GE09ram_04_u:039.035a": "gṛhaṃ ca vainateyasya nānāratnavibhūṣitam",
    "GE09ram_04_u:039.035c": "tatra kailāsasaṃkāśaṃ vihitaṃ viśvakarmaṇā",
    "GE09ram_04_u:039.036a": "tatra śailanibhā bhīmā mandehā nāma rākṣasāḥ",
    "GE09ram_04_u:039.036c": "śailaśṛṅgeṣu lambante nānārūpā bhayāvahāḥ",
    "GE09ram_04_u:039.037a": "te patanti jale nityaṃ sūryasyodayanaṃ prati",
    "GE09ram_04_u:039.037c": "abhitaptāś ca sūryeṇa lambante sma punaḥ punaḥ",
    "GE09ram_04_u:039.038a": "tataḥ pāṇḍurameghābhaṃ kṣīraudaṃ nāma sāgaram",
    "GE09ram_04_u:039.038c": "gatā drakṣyatha durdharṣā mukhā hāram ivormibhiḥ",
    "GE09ram_04_u:039.039a": "tasya madhye mahāśveta ṛṣabho nāma parvataḥ",
    "GE09ram_04_u:039.039c": "divyagandhaiḥ kusumitai rajataiś ca nagair vṛtaḥ",
    "GE09ram_04_u:039.040a": "saraś ca rājataiḥ padmair jvalitair hemakesaraiḥ",
    "GE09ram_04_u:039.040c": "nāmnā sudarśanaṃ nāma rājahaṃsaiḥ samākulam",
    "GE09ram_04_u:039.041a": "vibudhāś cāraṇā yakṣāḥ kiṃnarāḥ sāpsarogaṇāḥ",
    "GE09ram_04_u:039.041c": "hṛṣṭāḥ samabhigacchanti nalinīṃ tāṃ riraṃsavaḥ",
    "GE09ram_04_u:039.042a": "kṣīrodaṃ samatikramya tato drakṣyatha vānarāḥ",
    "GE09ram_04_u:039.042c": "jalodaṃ sāgaraśreṣṭhaṃ sarvabhūtabhayāvaham",
    "GE09ram_04_u:039.043a": "tatra tat kopajaṃ tejaḥ kṛtaṃ hayamukhaṃ mahat",
    "GE09ram_04_u:039.043c": "asyāhus tan mahāvegam odanaṃ sacarācaram",
    "GE09ram_04_u:039.044a": "tatra vikrośatāṃ nādo bhūtānāṃ sāgaraukasām",
    "GE09ram_04_u:039.044c": "śrūyate cāsamarthānāṃ dṛṣṭvā tad vaḍavāmukham",
    "GE09ram_04_u:039.045a": "svādūdasyottare deśe yojanāni trayodaśa",
    "GE09ram_04_u:039.045c": "jātarūpaśilo nāma mahān kanakaparvataḥ",
    "GE09ram_04_u:039.046a": "āsīnaṃ parvatasyāgre sarvabhūtanamaskṛtam",
    "GE09ram_04_u:039.046c": "sahasraśirasaṃ devam anantaṃ nīlavāsasaṃ",
    "GE09ram_04_u:039.047a": "triśirāḥ kāñcanaḥ ketus tālas tasya mahātmanaḥ",
    "GE09ram_04_u:039.047c": "sthāpitaḥ parvatasyāgre virājati savedikaḥ",
    "GE09ram_04_u:039.048a": "pūrvasyāṃ diśi nirmāṇaṃ kṛtaṃ tat tridaśeśvaraiḥ",
    "GE09ram_04_u:039.048c": "tataḥ paraṃ hemamayaḥ śrīmān udayaparvataḥ",
    "GE09ram_04_u:039.049a": "tasya koṭir divaṃ spṛṣṭvā śatayojanam āyatā",
    "GE09ram_04_u:039.049c": "jātarūpamayī divyā virājati savedikā",
    "GE09ram_04_u:039.050a": "sālais tālais tamālaiś ca karṇikāraiś ca puṣpitaiḥ",
    "GE09ram_04_u:039.050c": "jātarūpamayair divyaiḥ śobhate sūryasaṃnibhaiḥ",
    "GE09ram_04_u:039.051a": "tatra yojanavistāram ucchritaṃ daśayojanam",
    "GE09ram_04_u:039.051c": "śṛṅgaṃ saumanasaṃ nāma jātarūpamayaṃ dhruvam",
    "GE09ram_04_u:039.052a": "tatra pūrvaṃ padaṃ kṛtvā purā viṣṇus trivikrame",
    "GE09ram_04_u:039.052c": "dvitīyaṃ śikharaṃ meroś cakāra puruṣottamaḥ",
    "GE09ram_04_u:039.053a": "uttareṇa parikramya jambūdvīpaṃ",
    "GE09ram_04_u:039.053c": "dṛśyo bhavati bhūyiṣṭhaṃ śikharaṃ tan mahocchrayam",
    "GE09ram_04_u:039.054a": "tatra vaikhānasā nāma vālakhilyā maharṣayaḥ",
    "GE09ram_04_u:039.054c": "prakāśamānā dṛśyante sūryavarṇās tapasvinaḥ",
    "GE09ram_04_u:039.055a": "ayaṃ sudarśano dvīpaḥ puro yasya prakāśate",
    "GE09ram_04_u:039.055c": "yasmiṃs tejaś ca cakṣuś ca sarvaprānabhṛtām api",
    "GE09ram_04_u:039.056a": "śailasya tasya kuñjeṣu kandareṣu vaneṣu ca",
    "GE09ram_04_u:039.056c": "rāvaṇaḥ saha vaidehyā mārgitavyas tatas tataḥ",
    "GE09ram_04_u:039.057a": "kāñcanasya ca śailasya sūryasya ca mahātmanaḥ",
    "GE09ram_04_u:039.057c": "āviṣṭā tejasā saṃdhyā pūrvā raktā prakāśate",
    "GE09ram_04_u:039.058a": "tataḥ paramagamyā syād dik pūrvā tridaśāvṛtā",
    "GE09ram_04_u:039.058c": "rahitā candrasūryābhyām adṛśyā timirāvṛtā",
    "GE09ram_04_u:039.059a": "śaileṣu teṣu sarveṣu kandareṣu vaneṣu ca",
    "GE09ram_04_u:039.059c": "ya ca noktā mayā deśā viceyā teṣu jānakī",
    "GE09ram_04_u:039.060a": "etāvad vānaraiḥ śakyaṃ gantuṃ vānarapuṃgavāḥ",
    "GE09ram_04_u:039.060c": "abhāskaram amaryādaṃ na jānīmas tataḥ param",
    "GE09ram_04_u:039.061a": "adhigamya tu vaidehīṃ nilayaṃ rāvaṇasya ca",
    "GE09ram_04_u:039.061c": "māse pūrṇe nivartadhvam udayaṃ prāpya parvatam",
    "GE09ram_04_u:039.062a": "ūrdhvaṃ māsān na vastavyaṃ vasan vadhyo bhaven mama",
    "GE09ram_04_u:039.062c": "siddhārthāḥ saṃnivartadhvam adhigamya ca maithilīm",
    "GE09ram_04_u:039.063a": "mahendrakāntāṃ vanaṣaṇḍa maṇḍitāṃ; diśaṃ caritvā nipuṇena vānarāḥ",
    "GE09ram_04_u:039.063c": "avāpya sītāṃ raghuvaṃśajapriyāṃ; tato nivṛttāḥ sukhito bhaviṣyatha",
    "GE09ram_04_u:040.001a": "tataḥ prasthāpya sugrīvas tan mahad vānaraṃ balam",
    "GE09ram_04_u:040.001c": "dakṣiṇāṃ preṣayām āsa vānarān abhilakṣitān",
    "GE09ram_04_u:040.002a": "nīlam agnisutaṃ caiva hanumantaṃ ca vānaram",
    "GE09ram_04_u:040.002c": "pitāmahasutaṃ caiva jāmbavantaṃ mahākapim",
    "GE09ram_04_u:040.003a": "suhotraṃ ca śarīraṃ ca śaragulmaṃ tathaiva ca",
    "GE09ram_04_u:040.003c": "gajaṃ gavākṣaṃ gavayaṃ suṣeṇam ṛṣabhaṃ tathā",
    "GE09ram_04_u:040.004a": "maindaṃ ca dvividaṃ caiva vijayaṃ gandhamādanam",
    "GE09ram_04_u:040.004c": "ulkāmukham asaṅgaṃ ca hutāśana sutāv ubhau",
    "GE09ram_04_u:040.005a": "aṅgadapramukhān vīrān vīraḥ kapigaṇeśvaraḥ",
    "GE09ram_04_u:040.005c": "vegavikramasaṃpannān saṃdideśa viśeṣavit",
    "GE09ram_04_u:040.006a": "teṣām agreṣaraṃ caiva mahad balam asaṃgagam",
    "GE09ram_04_u:040.006c": "vidhāya harivīrāṇām ādiśad dakṣiṇāṃ diśam",
    "GE09ram_04_u:040.007a": "ye ke cana samuddeśās tasyāṃ diśi sudurgamāḥ",
    "GE09ram_04_u:040.007c": "kapīśaḥ kapimukhyānāṃ sa teṣāṃ tān udāharat",
    "GE09ram_04_u:040.008a": "sahasraśirasaṃ vindhyaṃ nānādrumalatāvṛtam",
    "GE09ram_04_u:040.008c": "narmadāṃ ca nadīṃ durgāṃ mahoraganiṣevitām",
    "GE09ram_04_u:040.009a": "tato godāvarīṃ ramyāṃ kṛṣṇāveṇīṃ mahānadīm",
    "GE09ram_04_u:040.009c": "varadāṃ ca mahābhāgāṃ mahoraganiṣevitām",
    "GE09ram_04_u:040.010a": "mekhalān utkalāṃś caiva daśārṇanagarāṇy api",
    "GE09ram_04_u:040.010c": "avantīm abhravantīṃ ca sarvam evānupaśyata",
    "GE09ram_04_u:040.011a": "vidarbhān ṛṣikāṃś caiva ramyān māhiṣakān api",
    "GE09ram_04_u:040.011c": "tathā baṅgān kaliṅgāṃś ca kauśikāṃś ca samantataḥ",
    "GE09ram_04_u:040.012a": "anvīkṣya daṇḍakāraṇyaṃ saparvatanadīguham",
    "GE09ram_04_u:040.012c": "nadīṃ godāvarīṃ caiva sarvam evānupaśyata",
    "GE09ram_04_u:040.013a": "tathaivāndhrāṃś ca puṇḍrāṃś ca colān pāṇḍyān sakeralān",
    "GE09ram_04_u:040.013c": "ayomukhaś ca gantavyaḥ parvato dhātumaṇḍitaḥ",
    "GE09ram_04_u:040.014a": "vicitraśikharaḥ śrīmāṃś",
    "GE09ram_04_u:040.014c": "sacandanavanoddeśo mārgitavyo mahāgiriḥ",
    "GE09ram_04_u:040.015a": "tatas tām āpagāṃ divyāṃ prasannasalilāṃ śivām",
    "GE09ram_04_u:040.015c": "tatra drakṣyatha kāverīṃ vihṛtām apsarogaṇaiḥ",
    "GE09ram_04_u:040.016a": "tasyāsīnaṃ nagasyāgre malayasya mahaujasaṃ",
    "GE09ram_04_u:040.016c": "drakṣyathādityasaṃkāśam agastyam ṛṣisattamam",
    "GE09ram_04_u:040.017a": "tatas tenābhyanujñātāḥ prasannena mahātmanā",
    "GE09ram_04_u:040.017c": "tāmraparṇīṃ grāhajuṣṭāṃ tariṣyatha mahānadīm",
    "GE09ram_04_u:040.018a": "sā candanavanair divyaiḥ pracchannā dvīpa śālinī",
    "GE09ram_04_u:040.018c": "kānteva yuvatiḥ kāntaṃ samudram avagāhate",
    "GE09ram_04_u:040.019a": "tato hemamayaṃ divyaṃ muktāmaṇivibhūṣitam",
    "GE09ram_04_u:040.019c": "yuktaṃ kavāṭaṃ pāṇḍyānāṃ gatā drakṣyatha vānarāḥ",
    "GE09ram_04_u:040.020a": "tataḥ samudram āsādya saṃpradhāryārthaniścayam",
    "GE09ram_04_u:040.020c": "agastyenāntare tatra sāgare viniveśitaḥ",
    "GE09ram_04_u:040.021a": "citranānānagaḥ śrīmān mahendraḥ parvatottamaḥ",
    "GE09ram_04_u:040.021c": "jātarūpamayaḥ śrīmān avagāḍho mahārṇavam",
    "GE09ram_04_u:040.022a": "nānāvidhair nagaiḥ phullair latābhiś copaśobhitam",
    "GE09ram_04_u:040.022c": "devarṣiyakṣapravarair apsarobhiś ca sevitam",
    "GE09ram_04_u:040.023a": "siddhacāraṇasaṃghaiś ca prakīrṇaṃ sumanoharam",
    "GE09ram_04_u:040.023c": "tam upaiti sahasrākṣaḥ sadā parvasu parvasu",
    "GE09ram_04_u:040.024a": "dvīpas tasyāpare pāre śatayojanam āyataḥ",
    "GE09ram_04_u:040.024c": "agamyo mānuṣair dīptas taṃ mārgadhvaṃ samantataḥ",
    "GE09ram_04_u:040.024e": "tatra sarvātmanā sītā mārgitavyā viśeṣataḥ",
    "GE09ram_04_u:040.025a": "sa hi deśas tu vadhyasya rāvaṇasya durātmanaḥ",
    "GE09ram_04_u:040.025c": "rākṣasādhipater vāsaḥ sahasrākṣasamadyuteḥ",
    "GE09ram_04_u:040.026a": "dakṣiṇasya samudrasya madhye tasya tu rākṣasī",
    "GE09ram_04_u:040.026c": "aṅgāraketi vikhyātā chāyām ākṣipya bhojinī",
    "GE09ram_04_u:040.027a": "tam atikramya lakṣmīvān samudre śatayojane",
    "GE09ram_04_u:040.027c": "giriḥ puṣpitako nāma siddhacāraṇasevitaḥ",
    "GE09ram_04_u:040.028a": "candrasūryāṃśusaṃkāśaḥ sāgarāmbusamāvṛtaḥ",
    "GE09ram_04_u:040.028c": "bhrājate vipulaiḥ śṛṅgair ambaraṃ vilikhann iva",
    "GE09ram_04_u:040.029a": "tasyaikaṃ kāñcanaṃ śṛṅgaṃ sevate yaṃ divākaraḥ",
    "GE09ram_04_u:040.029c": "śvetaṃ rājatam ekaṃ ca sevate yaṃ niśākaraḥ",
    "GE09ram_04_u:040.030a": "na taṃ kṛtaghnāḥ paśyanti na nṛśaṃsā na nāstikāḥ",
    "GE09ram_04_u:040.030c": "praṇamya śirasā śailaṃ taṃ vimārgata vānarāḥ",
    "GE09ram_04_u:040.031a": "tam atikramya durdharṣāḥ sūryavān nāma parvataḥ",
    "GE09ram_04_u:040.031c": "adhvanā durvigāhena yojanāni caturdaśa",
    "GE09ram_04_u:040.032a": "tatas tam apy atikramya vaidyuto nāma parvataḥ",
    "GE09ram_04_u:040.032c": "sarvakāmaphalair vṛkṣaiḥ sarvakālamanoharaiḥ",
    "GE09ram_04_u:040.033a": "tatra bhuktvā varārhāṇi mūlāni ca phalāni ca",
    "GE09ram_04_u:040.033c": "madhūni pītvā mukhyāni paraṃ gacchata vānarāḥ",
    "GE09ram_04_u:040.034a": "tatra netramanaḥkāntaḥ kuñjaro nāma parvataḥ",
    "GE09ram_04_u:040.034c": "agastyabhavanaṃ yatra nirmitaṃ viśvakarmaṇā",
    "GE09ram_04_u:040.035a": "tatra yojanavistāram ucchritaṃ daśayojanam",
    "GE09ram_04_u:040.035c": "śaraṇaṃ kāñcanaṃ divyaṃ nānāratnavibhūṣitam",
    "GE09ram_04_u:040.036a": "tatra bhogavatī nāma sarpāṇām ālayaḥ purī",
    "GE09ram_04_u:040.036c": "viśālarathyā durdharṣā sarvataḥ parirakṣitā",
    "GE09ram_04_u:040.036e": "rakṣitā pannagair ghorais tīkṣṇadaṃṣṭrair mahāviṣaiḥ",
    "GE09ram_04_u:040.037a": "sarparājo mahāghoro yasyāṃ vasati vāsukiḥ",
    "GE09ram_04_u:040.037c": "niryāya mārgitavyā ca sā ca bhogavatī purī",
    "GE09ram_04_u:040.038a": "taṃ ca deśam atikramya mahān ṛṣabhasaṃsthitaḥ",
    "GE09ram_04_u:040.038c": "sarvaratnamayaḥ śrīmān ṛṣabho nāma parvataḥ",
    "GE09ram_04_u:040.039a": "gośīrṣakaṃ padmakaṃ ca hariśyāmaṃ ca candanam",
    "GE09ram_04_u:040.039c": "divyam utpadyate yatra tac caivāgnisamaprabham",
    "GE09ram_04_u:040.040a": "na tu tac candanaṃ dṛṣṭvā spraṣṭavyaṃ ca kadā cana",
    "GE09ram_04_u:040.040c": "rohitā nāma gandharvā ghorā rakṣanti tad vanam",
    "GE09ram_04_u:040.041a": "tatra gandharvapatayaḥ pañcasūryasamaprabhāḥ",
    "GE09ram_04_u:040.041c": "śailūṣo grāmaṇīr bhikṣuḥ śubhro babhrus tathaiva ca",
    "GE09ram_04_u:040.042a": "ante pṛthivyā durdharṣās tatra svargajitaḥ sthitāḥ",
    "GE09ram_04_u:040.042c": "tataḥ paraṃ na vaḥ sevyaḥ pitṛlokaḥ sudāruṇaḥ",
    "GE09ram_04_u:040.042e": "rājadhānī yamasyaiṣā kaṣṭena tamasāvṛtā",
    "GE09ram_04_u:040.043a": "etāvad eva yuṣmābhir vīrā vānarapuṃgavāḥ",
    "GE09ram_04_u:040.043c": "śakyaṃ vicetuṃ gantuṃ vā nāto gatimatāṃ gatiḥ",
    "GE09ram_04_u:040.044a": "sarvam etat samālokya yac cānyad api dṛśyate",
    "GE09ram_04_u:040.044c": "gatiṃ viditvā vaidehyāḥ saṃnivartitam arhatha",
    "GE09ram_04_u:040.045a": "yas tu māsān nivṛtto 'gre dṛṣṭā sīteti vakṣyati",
    "GE09ram_04_u:040.045c": "mattulyavibhavo bhogaiḥ sukhaṃ sa vihariṣyati",
    "GE09ram_04_u:040.046a": "tataḥ priyataro nāsti mama prāṇād viśeṣataḥ",
    "GE09ram_04_u:040.046c": "kṛtāparādho bahuśo mama bandhur bhaviṣyati",
    "GE09ram_04_u:040.047a": "amitabalaparākramā bhavanto; vipulaguṇeṣu kuleṣu ca prasūtāḥ",
    "GE09ram_04_u:040.047c": "manujapatisutāṃ yathā labhadhvaṃ; tad adhiguṇaṃ puruṣārtham ārabhadhvam",
    "GE09ram_04_u:041.001a": "tataḥ prasthāpya sugrīvas tān harīn dakṣiṇāṃ diśam",
    "GE09ram_04_u:041.001c": "buddhivikramasaṃpannān vāyuvegasamāñjave",
    "GE09ram_04_u:041.002a": "athāhūya mahātejāḥ suṣeṇaṃ nāma yūthapam",
    "GE09ram_04_u:041.002c": "tārāyāḥ pitaraṃ rājā śvaśurabhīmavikramam",
    "GE09ram_04_u:041.003a": "abravīt prāñjalir vākyam abhigamya praṇamya ca",
    "GE09ram_04_u:041.003c": "sāhāyyaṃ kuru rāmasya kṛtye 'smin samupasthite",
    "GE09ram_04_u:041.004a": "vṛtaḥ śatasahasreṇa vānarāṇāṃ tarasvinām",
    "GE09ram_04_u:041.004c": "abhigaccha diśaṃ saumya paścimāṃ vāruṇīṃ prabho",
    "GE09ram_04_u:041.005a": "surāṣṭrān saha bāhlīkāñ śūrābhīrāṃs tathaiva ca",
    "GE09ram_04_u:041.005c": "sphītāñjanapadān ramyān vipulāni purāṇi ca",
    "GE09ram_04_u:041.006a": "puṃnāgagahanaṃ kukṣiṃ",
    "GE09ram_04_u:041.006c": "tathā ketakaṣaṇḍāṃś ca mārgadhvaṃ hariyūthapāḥ",
    "GE09ram_04_u:041.007a": "pratyak srotogamāś caiva nadyaḥ śītajalāḥ śivāḥ",
    "GE09ram_04_u:041.007c": "tāpasānām araṇyāni kāntārā girayaś ca ye",
    "GE09ram_04_u:041.008a": "girijālāvṛtāṃ durgāṃ mārgitvā paścimāṃ diśam",
    "GE09ram_04_u:041.008c": "tataḥ paścimam āsādya samudraṃ draṣṭum arhatha",
    "GE09ram_04_u:041.008e": "timi nakrāyuta jalam akṣobhyam atha vānaraḥ",
    "GE09ram_04_u:041.009a": "tataḥ ketakaṣaṇḍeṣu tamālagahaneṣu ca",
    "GE09ram_04_u:041.009c": "kapayo vihariṣyanti nārikelavaneṣu ca",
    "GE09ram_04_u:041.010a": "tatra sītāṃ ca mārgadhvaṃ nilayaṃ rāvaṇasya ca",
    "GE09ram_04_u:041.010c": "marīcipattanaṃ caiva ramyaṃ caiva jaṭīpuram",
    "GE09ram_04_u:041.011a": "avantīm aṅgalopāṃ ca tathā cālakṣitaṃ vanam",
    "GE09ram_04_u:041.011c": "rāṣṭrāṇi ca viśālāni pattanāni tatas tataḥ",
    "GE09ram_04_u:041.012a": "sindhusāgarayoś caiva saṃgame tatra parvataḥ",
    "GE09ram_04_u:041.012c": "mahān hemagirir nāma śataśṛṅgo mahādrumaḥ",
    "GE09ram_04_u:041.013a": "tasya prastheṣu ramyeṣu siṃhāḥ pakṣagamāḥ sthitāḥ",
    "GE09ram_04_u:041.013c": "timimatsyagajāṃś caiva nīḍāny āropayanti te",
    "GE09ram_04_u:041.014a": "tāni nīḍāni siṃhānāṃ giriśṛṅgagatāś ca ye",
    "GE09ram_04_u:041.014c": "dṛptās tṛptāś ca mātaṅgās toyadasvananiḥsvanāḥ",
    "GE09ram_04_u:041.014e": "vicaranti viśāle 'smiṃs toyapūrṇe samantataḥ",
    "GE09ram_04_u:041.015a": "tasya śṛṅgaṃ divasparśaṃ kāñcanaṃ citrapādapam",
    "GE09ram_04_u:041.015c": "sarvam āśu vicetavyaṃ kapibhiḥ kāmarūpibhiḥ",
    "GE09ram_04_u:041.016a": "koṭiṃ tatra samudre tu kāñcanīṃ śatayojanam",
    "GE09ram_04_u:041.016c": "durdarśāṃ pariyātrasya gatā drakṣyatha vānarāḥ",
    "GE09ram_04_u:041.017a": "koṭyas tatra caturviṃśad gandharvāṇāṃ tarasvinām",
    "GE09ram_04_u:041.017c": "vasanty agninikāśānāṃ ghorāṇāṃ kāmarūpiṇām",
    "GE09ram_04_u:041.018a": "nātyāsādayitavyās te vānarair bhīmavikramaiḥ",
    "GE09ram_04_u:041.018c": "nādeyaṃ ca phalaṃ tasmād deśāt kiṃ cit plavaṃgamaiḥ",
    "GE09ram_04_u:041.019a": "durāsadā hi te vīrāḥ sattvavanto mahābalāḥ",
    "GE09ram_04_u:041.019c": "phalamūlāni te tatra rakṣante bhīmavikramāḥ",
    "GE09ram_04_u:041.020a": "tatra yatnaś ca kartavyo mārgitavyā ca jānakī",
    "GE09ram_04_u:041.020c": "na hi tebhyo bhayaṃ kiṃ cit kapitvam anuvartatām",
    "GE09ram_04_u:041.021a": "caturbhāge samudrasya cakravān nāma parvataḥ",
    "GE09ram_04_u:041.021c": "tatra cakraṃ sahasrāraṃ nirmitaṃ viśvakarmaṇā",
    "GE09ram_04_u:041.022a": "tatra pañcajanaṃ hatvā hayagrīvaṃ ca dānavam",
    "GE09ram_04_u:041.022c": "ājahāra tataś cakraṃ śaṅkhaṃ ca puruṣottamaḥ",
    "GE09ram_04_u:041.023a": "tasya sānuṣu citreṣu viśālāsu guhāsu ca",
    "GE09ram_04_u:041.023c": "rāvaṇaḥ saha vaidehyā mārgitavyas tatas tataḥ",
    "GE09ram_04_u:041.024a": "yojanāni catuḥṣaṣṭir varāho nāma parvataḥ",
    "GE09ram_04_u:041.024c": "suvarṇaśṛṅgaḥ suśrīmān agādhe varuṇālaye",
    "GE09ram_04_u:041.025a": "tatra prāgjyotiṣaṃ nāma jātarūpamayaṃ puram",
    "GE09ram_04_u:041.025c": "yasmin vasti duṣṭātmā narako nāma guhāsu ca",
    "GE09ram_04_u:041.026a": "tasya sānuṣu citreṣu viśālāsu guhāsu ca",
    "GE09ram_04_u:041.026c": "rāvaṇaḥ saha vaidehyā mārgitavyas tatas tataḥ",
    "GE09ram_04_u:041.027a": "tam atikramya śailendraṃ kāñcanāntaranirdaraḥ",
    "GE09ram_04_u:041.027c": "parvataḥ sarvasauvarṇo dhārā prasravaṇāyutaḥ",
    "GE09ram_04_u:041.028a": "taṃ gajāś ca varāhāś ca siṃhā vyāghrāś ca sarvataḥ",
    "GE09ram_04_u:041.028c": "abhigarjanti satataṃ tena śabdena darpitāḥ",
    "GE09ram_04_u:041.029a": "tasmin harihayaḥ śrīmān mahendraḥ pākaśāsanaḥ",
    "GE09ram_04_u:041.029c": "abhiṣiktaḥ surai rājā meghavān nāma parvataḥ",
    "GE09ram_04_u:041.030a": "tam atikramya śailendraṃ mahendraparipālitam",
    "GE09ram_04_u:041.030c": "ṣaṣṭiṃ girisahasrāṇi kāñcanāni gamiṣyatha",
    "GE09ram_04_u:041.031a": "taruṇādityavarṇāni bhrājamānāni sarvataḥ",
    "GE09ram_04_u:041.031c": "jātarūpamayair vṛkṣaiḥ śobhitāni supuṣpitaiḥ",
    "GE09ram_04_u:041.032a": "teṣāṃ madhye sthito rājā merur uttamaparvataḥ",
    "GE09ram_04_u:041.032c": "ādityena prasannena śailo dattavaraḥ purā",
    "GE09ram_04_u:041.033a": "tenaivam uktaḥ śailendraḥ sarva eva tvadāśrayāḥ",
    "GE09ram_04_u:041.033c": "matprasādād bhaviṣyanti divārātrau ca kāñcanāḥ",
    "GE09ram_04_u:041.034a": "tvayi ye cāpi vatsyanti devagandharvadānavāḥ",
    "GE09ram_04_u:041.034c": "te bhaviṣyanti raktāś ca prabhayā kāñcanaprabhāḥ",
    "GE09ram_04_u:041.035a": "ādityā vasavo rudrā marutaś ca divaukasaḥ",
    "GE09ram_04_u:041.035c": "āgamya paścimāṃ saṃdhyāṃ merum uttamaparvatam",
    "GE09ram_04_u:041.036a": "ādityam upatiṣṭhanti taiś ca sūryo 'bhipūjitaḥ",
    "GE09ram_04_u:041.036c": "adṛśyaḥ sarvabhūtānām astaṃ gacchati parvatam",
    "GE09ram_04_u:041.037a": "yojanānāṃ sahasrāṇi daśatāni divākaraḥ",
    "GE09ram_04_u:041.037c": "muhūrtārdhena taṃ śīghram abhiyāti śiloccayam",
    "GE09ram_04_u:041.038a": "śṛṅge tasya mahad divyaṃ bhavanaṃ sūryasaṃnibham",
    "GE09ram_04_u:041.038c": "prāsādaguṇasaṃbādhaṃ vihitaṃ viśvakarmaṇā",
    "GE09ram_04_u:041.039a": "śobhitaṃ tarubhiś citrair nānāpakṣisamākulaiḥ",
    "GE09ram_04_u:041.039c": "niketaṃ pāśahastasya varuṇasya mahātmanaḥ",
    "GE09ram_04_u:041.040a": "antarā merum astaṃ ca tālo daśaśirā mahān",
    "GE09ram_04_u:041.040c": "jātarūpamayaḥ śrīmān bhrājate citravedikaḥ",
    "GE09ram_04_u:041.041a": "teṣu sarveṣu durgeṣu saraḥsu ca saritsu ca",
    "GE09ram_04_u:041.041c": "rāvaṇaḥ saha vaidehyā mārgitavyas tatas tataḥ",
    "GE09ram_04_u:041.042a": "yatra tiṣṭhati dharmātmā tapasā svena bhāvitaḥ",
    "GE09ram_04_u:041.042c": "merusāvarṇir ity eva khyāto vai brahmaṇā samaḥ",
    "GE09ram_04_u:041.043a": "praṣṭavyo merusāvarṇir maharṣiḥ sūryasaṃnibhaḥ",
    "GE09ram_04_u:041.043c": "praṇamya śirasā bhūmau pravṛttiṃ maithilīṃ prati",
    "GE09ram_04_u:041.044a": "etāvaj jīvalokasya bhāskaro rajanīkṣaye",
    "GE09ram_04_u:041.044c": "kṛtvā vitimiraṃ sarvam astaṃ gacchati parvatam",
    "GE09ram_04_u:041.045a": "etāvad vānaraiḥ śakyaṃ gantuṃ vānarapuṃgavāḥ",
    "GE09ram_04_u:041.045c": "abhāskaram amaryādaṃ na jānīmas tataḥ param",
    "GE09ram_04_u:041.046a": "adhigamya tu vaidehīṃ nilayaṃ rāvaṇasya ca",
    "GE09ram_04_u:041.046c": "astaṃ parvatam āsādya pūrṇe māse nivartata",
    "GE09ram_04_u:041.047a": "ūrdhvaṃ māsān na vastavyaṃ vasan vadhyo bhaven mama",
    "GE09ram_04_u:041.047c": "sahaiva śūro yuṣmābhiḥ śvaśuro me gamiṣyati",
    "GE09ram_04_u:041.048a": "śrotavyaṃ sarvam etasya bhavadbhir diṣṭa kāribhiḥ",
    "GE09ram_04_u:041.048c": "gurur eṣa mahābāhuḥ śvaśuro me mahābalaḥ",
    "GE09ram_04_u:041.049a": "bhavantaś cāpi vikrāntāḥ pramāṇaṃ sarvakarmasu",
    "GE09ram_04_u:041.049c": "pramāṇam enaṃ saṃsthāpya paśyadhvaṃ paścimāṃ diśam",
    "GE09ram_04_u:041.050a": "dṛṣṭāyāṃ tu narendrasyā patnyām amitatejasaḥ",
    "GE09ram_04_u:041.050c": "kṛtakṛtyā bhaviṣyāmaḥ kṛtasya pratikarmaṇā",
    "GE09ram_04_u:041.051a": "ato 'nyad api yat kiṃ cit kāryasyāsya hitaṃ bhavet",
    "GE09ram_04_u:041.051c": "saṃpradhārya bhavadbhiś ca deśakālārthasaṃhitam",
    "GE09ram_04_u:041.052a": "tataḥ suṣeṇa pramukhāḥ plavaṃgamāḥ; sugrīvavākyaṃ nipuṇaṃ niśamya",
    "GE09ram_04_u:041.052c": "āmantrya sarve plavagādhipaṃ te; jagmur diśaṃ tāṃ varuṇābhiguptām",
    "GE09ram_04_u:042.001a": "tataḥ saṃdiśya sugrīvaḥ śvaśuraṃ paścimāṃ diśam",
    "GE09ram_04_u:042.001c": "vīraṃ śatabaliṃ nāma vānaraṃ vānararṣabhaḥ",
    "GE09ram_04_u:042.002a": "uvāca rājā mantrajñaḥ",
    "GE09ram_04_u:042.002c": "vākyam ātmahitaṃ caiva rāmasya ca hitaṃ tathā",
    "GE09ram_04_u:042.003a": "vṛtaḥ śatasahasreṇa tvadvidhānāṃ vanaukasām",
    "GE09ram_04_u:042.003c": "vaivasvata sutaiḥ sārdhaṃ pratiṣṭhasva svamantribhiḥ",
    "GE09ram_04_u:042.004a": "diśaṃ hy udīcīṃ vikrāntāṃ himaśailāvataṃsakām",
    "GE09ram_04_u:042.004c": "sarvataḥ parimārgadhvaṃ rāmapatnīm aninditām",
    "GE09ram_04_u:042.005a": "asmin kārye vinivṛtte kṛte dāśaratheḥ priye",
    "GE09ram_04_u:042.005c": "ṛṇān muktā bhaviṣyāmaḥ kṛtārthārthavidāṃ varāḥ",
    "GE09ram_04_u:042.006a": "kṛtaṃ hi priyam asmākaṃ rāghaveṇa mahātmanā",
    "GE09ram_04_u:042.006c": "tasya cet pratikāro 'sti saphalaṃ jīvitaṃ bhavet",
    "GE09ram_04_u:042.007a": "etāṃ buddhiṃ samāsthāya dṛśyate jānakī yathā",
    "GE09ram_04_u:042.007c": "tathā bhavadbhiḥ kartavyam asmatpriyahitaiṣibhiḥ",
    "GE09ram_04_u:042.008a": "ayaṃ hi sarvabhūtānāṃ mānyas tu narasattamaḥ",
    "GE09ram_04_u:042.008c": "asmāsu cāgataprītī rāmaḥ parapuraṃjayaḥ",
    "GE09ram_04_u:042.009a": "imāni vanadurgāṇi nadyaḥ śailāntarāṇi ca",
    "GE09ram_04_u:042.009c": "bhavantaḥ parimārgaṃs tu",
    "GE09ram_04_u:042.010a": "tatra mlecchān pulindāṃś ca śūrasenāṃs tathāiva ca",
    "GE09ram_04_u:042.010c": "prasthālān bharatāṃś caiva kurūṃś ca saha madrakaiḥ",
    "GE09ram_04_u:042.011a": "kāmbojān yavanāṃś caiva śakān āraṭṭakān api",
    "GE09ram_04_u:042.011c": "bāhlīkān ṛṣikāṃś caiva pauravān atha ṭaṅkaṇān",
    "GE09ram_04_u:042.012a": "cīnān paramacīnāṃś ca nīhārāṃś ca punaḥ punaḥ",
    "GE09ram_04_u:042.012c": "anviṣya daradāṃś caiva himavantaṃ vicinvatha",
    "GE09ram_04_u:042.013a": "lodhrapadmakaṣaṇḍeṣu devadāruvaneṣu ca",
    "GE09ram_04_u:042.013c": "rāvaṇaḥ saha vaidehya mārgitavyas tatas tataḥ",
    "GE09ram_04_u:042.014a": "tataḥ somāśramaṃ gatvā devagandharvasevitam",
    "GE09ram_04_u:042.014c": "kālaṃ nāma mahāsānuṃ parvataṃ taṃ gamiṣyatha",
    "GE09ram_04_u:042.015a": "mahatsu tasya śṛṅgeṣu nirdareṣu guhāsu ca",
    "GE09ram_04_u:042.015c": "vicinudhvaṃ mahābhāgāṃ rāmapatnīṃ yaśasvinīm",
    "GE09ram_04_u:042.016a": "tam atikramya śailendraṃ hemavargaṃ mahāgirim",
    "GE09ram_04_u:042.016c": "tataḥ sudarśanaṃ nāma parvataṃ gantum arhatha",
    "GE09ram_04_u:042.017a": "tasya kānanaṣaṇḍeṣu nirdareṣu guhāsu ca",
    "GE09ram_04_u:042.017c": "rāvaṇaḥ saha vaidehyā mārgitavyas tatas tataḥ",
    "GE09ram_04_u:042.018a": "tam atikramya cākāśaṃ sarvataḥ śatayojanam",
    "GE09ram_04_u:042.018c": "aparvatanadī vṛkṣaṃ sarvasattvavivarjitam",
    "GE09ram_04_u:042.019a": "taṃ tu śīghram atikramya kāntāraṃ romaharṣaṇam",
    "GE09ram_04_u:042.019c": "kailāsaṃ pāṇḍuraṃ śailaṃ prāpya hṛṣṭā bhaviṣyatha",
    "GE09ram_04_u:042.020a": "tatra pāṇḍurameghābhaṃ jāmbūnadapariṣkṛtam",
    "GE09ram_04_u:042.020c": "kuberabhavanaṃ divyaṃ nirmitaṃ viśvakarmaṇā",
    "GE09ram_04_u:042.021a": "viśālā nalinī yatra prabhūtakamalotpalā",
    "GE09ram_04_u:042.021c": "haṃsakāraṇḍavākīrṇā apsarogaṇasevitā",
    "GE09ram_04_u:042.022a": "tatra vaiśravaṇo rājā sarvabhūtanamaskṛtaḥ",
    "GE09ram_04_u:042.022c": "dhanado ramate śrīmān guhyakaiḥ saha yakṣarāṭ",
    "GE09ram_04_u:042.023a": "tasya candranikaśeṣu parvateṣu guhāsu ca",
    "GE09ram_04_u:042.023c": "rāvaṇaḥ saha vaidehyā mārgitavyas tatas tataḥ",
    "GE09ram_04_u:042.024a": "krauñcaṃ tu girim āsādya bilaṃ tasya sudurgamam",
    "GE09ram_04_u:042.024c": "apramattaiḥ praveṣṭavyaṃ duṣpraveśaṃ hi tat smṛtam",
    "GE09ram_04_u:042.025a": "vasanti hi mahātmānas tatra sūryasamaprabhāḥ",
    "GE09ram_04_u:042.025c": "devair apy arcitāḥ samyag devarūpā maharṣayaḥ",
    "GE09ram_04_u:042.026a": "krauñcasya tu guhāś cānyāḥ sānūni śikharāṇi ca",
    "GE09ram_04_u:042.026c": "nirdarāś ca nitambāś ca vicetavyās tatas tataḥ",
    "GE09ram_04_u:042.027a": "krauñcasya śikharaṃ cāpi nirīkṣya ca tatas tataḥ",
    "GE09ram_04_u:042.027c": "avṛkṣaṃ kāmaśailaṃ ca mānasaṃ vihagālayam",
    "GE09ram_04_u:042.028a": "na gatis tatra bhūtānāṃ devadānavarakṣasām",
    "GE09ram_04_u:042.028c": "sa ca sarvair vicetavyaḥ sasānuprasthabhūdharaḥ",
    "GE09ram_04_u:042.029a": "krauñcaṃ girim atikramya maināko nāma parvataḥ",
    "GE09ram_04_u:042.029c": "mayasya bhavanaṃ tatra dānavasya svayaṃ kṛtam",
    "GE09ram_04_u:042.030a": "mainākas tu vicetavyaḥ sasānuprasthakandaraḥ",
    "GE09ram_04_u:042.030c": "strīṇām aśvamukhīnāṃ ca niketās tatra tatra tu",
    "GE09ram_04_u:042.031a": "taṃ deśaṃ samatikramya āśramaṃ siddhasevitam",
    "GE09ram_04_u:042.031c": "siddhā vaikhānasās tatra vālakhilyāś ca tāpasāḥ",
    "GE09ram_04_u:042.032a": "vandyās te tu tapaḥsiddhās tāpasā vītakalmaṣāḥ",
    "GE09ram_04_u:042.032c": "praṣṭavyāś cāpi sītāyāḥ pravṛttaṃ vinayānvitaiḥ",
    "GE09ram_04_u:042.033a": "hemapuṣkarasaṃchannaṃ tatra vaikhānasaṃ saraḥ",
    "GE09ram_04_u:042.033c": "taruṇādityasaṃkāśair haṃsair vicaritaṃ śubhaiḥ",
    "GE09ram_04_u:042.034a": "aupavāhyaḥ kuberasya sarvabhauma iti smṛtaḥ",
    "GE09ram_04_u:042.034c": "gajaḥ paryeti taṃ deśaṃ sadā saha kareṇubhiḥ",
    "GE09ram_04_u:042.035a": "tat sāraḥ samatikramya naṣṭacandradivākaram",
    "GE09ram_04_u:042.035c": "anakṣatragaṇaṃ vyoma niṣpayodam anāadimat",
    "GE09ram_04_u:042.036a": "gabhastibhir ivārkasya sa tu deśaḥ prakāśate",
    "GE09ram_04_u:042.036c": "viśrāmyadbhis tapaḥ siddhair devakalpaiḥ svayamprabhaiḥ",
    "GE09ram_04_u:042.037a": "taṃ tu deśam atikramya śailodā nāma nimnagā",
    "GE09ram_04_u:042.037c": "ubhayos tīrayor yasyāḥ kīcakā nāma veṇavaḥ",
    "GE09ram_04_u:042.038a": "te nayanti paraṃ tīraṃ siddhān pratyānayanti ca",
    "GE09ram_04_u:042.038c": "uttarāḥ kuravas tatra kṛtapuṇyapratiśriyāḥ",
    "GE09ram_04_u:042.039a": "tataḥ kāñcanapadmābhiḥ padminībhiḥ kṛtodakāḥ",
    "GE09ram_04_u:042.039c": "nīlavaidūryapatrāḍhyā nadyas tatra sahasraśaḥ",
    "GE09ram_04_u:042.040a": "raktotpalavanaiś cātra maṇḍitāś ca hiraṇmayaiḥ",
    "GE09ram_04_u:042.040c": "taruṇādityasadṛśair bhānti tatra jalāśayāḥ",
    "GE09ram_04_u:042.041a": "mahārhamaṇipatraiś ca kāñcanaprabha kesaraiḥ",
    "GE09ram_04_u:042.041c": "nīlotpalavanaiś citraiḥ sa deśaḥ sarvatovṛtaḥ",
    "GE09ram_04_u:042.042a": "nistulābhiś ca muktābhir maṇibhiś ca mahādhanaiḥ",
    "GE09ram_04_u:042.042c": "udbhūtapulinās tatra jātarūpaiś ca nimnagāḥ",
    "GE09ram_04_u:042.043a": "sarvaratnamayaiś citrair avagāḍhā nagottamaiḥ",
    "GE09ram_04_u:042.043c": "jātarūpamayaiś cāpi hutāśanasamaprabhaiḥ",
    "GE09ram_04_u:042.044a": "nityapuṣpaphalāś cātra nagāḥ patrarathākulāḥ",
    "GE09ram_04_u:042.044c": "divyagandharasasparśāḥ sarvakāmān sravanti ca",
    "GE09ram_04_u:042.045a": "nānākārāṇi vāsāṃsi phalanty anye nagottamāḥ",
    "GE09ram_04_u:042.045c": "muktāvaidūryacitrāṇi bhūṣaṇāni tathaiva ca",
    "GE09ram_04_u:042.046a": "strīṇāṃ yāny anurūpāṇi puruṣāṇāṃ tathaiva ca",
    "GE09ram_04_u:042.046c": "sarvartusukhasevyāni phalanty anye nagottamāḥ",
    "GE09ram_04_u:042.047a": "mahārhāṇi vicitrāṇi haimāny anye nagottamāḥ",
    "GE09ram_04_u:042.047c": "śayanāni prasūyante citrāstāraṇavanti",
    "GE09ram_04_u:042.048a": "manaḥkāntāni mālyāni phalanty atrāpare drumāḥ",
    "GE09ram_04_u:042.048c": "pānāni ca mahārhāṇi bhakṣyāṇi vividhāni ca",
    "GE09ram_04_u:042.049a": "striyaś ca guṇasaṃpannā rūpayauvanalakṣitāḥ",
    "GE09ram_04_u:042.049c": "gandharvāḥ kiṃnarā siddhā nāgā vidyādharās tathā",
    "GE09ram_04_u:042.049e": "ramante sahitās tatra nārībhir bhāskaraprabhāḥ",
    "GE09ram_04_u:042.050a": "sarve sukṛtakarmāṇaḥ sarve ratiparāyaṇāḥ",
    "GE09ram_04_u:042.050c": "sarve kāmārthasahitā vasanti saha yoṣitaḥ",
    "GE09ram_04_u:042.051a": "gītavāditranirghoṣaḥ sotkṛṣṭahasitasvanaḥ",
    "GE09ram_04_u:042.051c": "śrūyate satataṃ tatra sarvabhūtamanoharaḥ",
    "GE09ram_04_u:042.052a": "tatra nāmuditaḥ kaś cin nāsti kaś cid asatpriyaḥ",
    "GE09ram_04_u:042.052c": "ahany ahani vardhante guṇās tatra manoramāḥ",
    "GE09ram_04_u:042.053a": "samatikramya taṃ deśam uttaras toyasāṃ nidhiḥ",
    "GE09ram_04_u:042.053c": "tatra somagirir nāma madhye hemamayo mahān",
    "GE09ram_04_u:042.054a": "indralokagatā ye ca brahmalokagatāś ca ye",
    "GE09ram_04_u:042.054c": "devās taṃ samavekṣante girirājaṃ divaṃ gatam",
    "GE09ram_04_u:042.055a": "sa tu deśo visūryo 'pi tasya bhāsā prakāśate",
    "GE09ram_04_u:042.055c": "sūryalakṣmyābhivijñeyas tapaseva vivasvatā",
    "GE09ram_04_u:042.056a": "bhagavān api viśvātmā śambhur ekādaśātmakaḥ",
    "GE09ram_04_u:042.056c": "brahmā vasati deveśo",
    "GE09ram_04_u:042.057a": "na kathaṃ cana gantavyaṃ kurūṇām uttareṇa vaḥ",
    "GE09ram_04_u:042.057c": "anyeṣām api bhūtānāṃ nātikrāmati vai gatiḥ",
    "GE09ram_04_u:042.058a": "sā hi somagirir nāma devānām api durgamaḥ",
    "GE09ram_04_u:042.058c": "tam ālokya tataḥ kṣipram upāvartitum arhatha",
    "GE09ram_04_u:042.059a": "etāvad vānaraiḥ śakyaṃ gantuṃ vānarapuṃgavāḥ",
    "GE09ram_04_u:042.059c": "abhāskaram amaryādaṃ na jānīmas tataḥ param",
    "GE09ram_04_u:042.060a": "sarvam etad vicetavyaṃ yan mayā parikīrtitam",
    "GE09ram_04_u:042.060c": "yad anyad api noktaṃ ca tatrāpi kriyatāṃ matiḥ",
    "GE09ram_04_u:042.061a": "tataḥ kṛtaṃ dāśarather mahat priyaṃ; mahattaraṃ cāpi tato mama priyam",
    "GE09ram_04_u:042.061c": "kṛtaṃ bhaviṣyaty anilānalopamā; videhajā darśanajena karmaṇā",
    "GE09ram_04_u:042.062a": "tataḥ kṛtārthāḥ sahitāḥ sabāndhavā; mayārcitāḥ sarvaguṇair manoramaiḥ",
    "GE09ram_04_u:042.062c": "cariṣyathorvīṃ pratiśāntaśatravaḥ; sahapriyā bhūtadharāḥ plavaṃgamāḥ",
    "GE09ram_04_u:043.001a": "viśeṣeṇa tu sugrīvo hanumatyartham uktavān",
    "GE09ram_04_u:043.001c": "sa hi tasmin hariśreṣṭhe niścitārtho 'rthasādhane",
    "GE09ram_04_u:043.002a": "na bhūmau nāntarikṣe vā nāmbare nāmarālaye",
    "GE09ram_04_u:043.002c": "nāpsu vā gatisaṃgaṃ te paśyāmi haripuṃgava",
    "GE09ram_04_u:043.003a": "sāsurāḥ sahagandharvāḥ sanāganaradevatāḥ",
    "GE09ram_04_u:043.003c": "viditāḥ sarvalokās te sasāgaradharādharāḥ",
    "GE09ram_04_u:043.004a": "gatir vegaś ca tejaś ca lāghavaṃ ca mahākape",
    "GE09ram_04_u:043.004c": "pitus te sadṛśaṃ vīra mārutasya mahaujasaḥ",
    "GE09ram_04_u:043.005a": "tejasā vāpi te bhūtaṃ samaṃ bhuvi na vidyate",
    "GE09ram_04_u:043.005c": "tad yathā labhyate sītā tattvam evopapādaya",
    "GE09ram_04_u:043.006a": "tvayy eva hanumann asti balaṃ buddhiḥ parākramaḥ",
    "GE09ram_04_u:043.006c": "deśakālānuvṛttaś ca nayaś ca nayapaṇḍita",
    "GE09ram_04_u:043.007a": "tataḥ kāryasamāsaṃgam avagamya",
    "GE09ram_04_u:043.007c": "viditvā hanumantaṃ ca cintayām āsa rāghavaḥ",
    "GE09ram_04_u:043.008a": "sarvathā niścitārtho 'yaṃ hanūmati harīśvaraḥ",
    "GE09ram_04_u:043.008c": "niścitārthataraś cāpi hanūmān kāryasādhane",
    "GE09ram_04_u:043.009a": "tad evaṃ prasthitasyāsya parijñātasya karmabhiḥ",
    "GE09ram_04_u:043.009c": "bhartrā parigṛhītasya dhruvaḥ kāryaphalodayaḥ",
    "GE09ram_04_u:043.010a": "taṃ samīkṣya mahātejā vyavasāyottaraṃ harim",
    "GE09ram_04_u:043.010c": "kṛtārtha iva saṃvṛttaḥ",
    "GE09ram_04_u:043.011a": "dadau tasya tataḥ prītaḥ svanāmāṅkopaśobhitam",
    "GE09ram_04_u:043.011c": "aṅgulīyam abhijñānaṃ rājaputryāḥ paraṃtapaḥ",
    "GE09ram_04_u:043.012a": "anena tvāṃ hariśreṣṭha cihnena janakātmajā",
    "GE09ram_04_u:043.012c": "matsakāśād anuprāptam",
    "GE09ram_04_u:043.013a": "vyavasāyaś ca te vīra sattvayuktaś ca vikramaḥ",
    "GE09ram_04_u:043.013c": "sugrīvasya ca saṃdeśaḥ siddhiṃ kathayatīva me",
    "GE09ram_04_u:043.014a": "sa tad gṛhya hariśreṣṭhaḥ sthāpya mūrdhni kṛtāñjaliḥ",
    "GE09ram_04_u:043.014c": "vanditvā caraṇau caiva prasthitaḥ plavagottamaḥ",
    "GE09ram_04_u:043.015a": "sa tat prakarṣan hariṇāṃ balaṃ mahad; babhūva vīraḥ pavanātmajaḥ kapi",
    "GE09ram_04_u:043.015c": "gatāmbude vyomni viśuddhamaṇḍalaḥ; śaśīva nakṣatragaṇopaśobhitaḥ",
    "GE09ram_04_u:043.016a": "atibalabalam āśritas tavāhaṃ; harivaravikramavikramair analpaiḥ",
    "GE09ram_04_u:043.016c": "pavanasuta yathābhigamyate sā; janakasutā hanumaṃs tathā kuruṣva",
    "GE09ram_04_u:044.001a": "tad ugraśāsanaṃ bhartur vijñāya haripuṃgavāḥ",
    "GE09ram_04_u:044.001c": "śalabhā iva saṃchādya medinīṃ saṃpratasthire",
    "GE09ram_04_u:044.002a": "rāmaḥ prasravaṇe tasmin nyavasat sahalakṣmaṇaḥ",
    "GE09ram_04_u:044.002c": "pratīkṣamāṇas taṃ māsaṃ yaḥ sītādhigame kṛtaḥ",
    "GE09ram_04_u:044.003a": "uttarāṃ tu diśaṃ ramyāṃ girirājasamāvṛtām",
    "GE09ram_04_u:044.003c": "pratasthe sahasā vīro hariḥ śatabalis tadā",
    "GE09ram_04_u:044.004a": "pūrvāṃ diśaṃ prati yayau vinato hariyūthapaḥ",
    "GE09ram_04_u:044.005a": "tārāṅgadādi sahitaḥ plavagaḥ pavanātmajaḥ",
    "GE09ram_04_u:044.005c": "agastyacaritām āśāṃ dakṣiṇāṃ hariyūthapaḥ",
    "GE09ram_04_u:044.006a": "paścimāṃ tu diśaṃ ghorāṃ suṣeṇaḥ plavageśvaraḥ",
    "GE09ram_04_u:044.006c": "pratasthe hariśārdūlo bhṛśaṃ varuṇapālitām",
    "GE09ram_04_u:044.007a": "tataḥ sarvā diśo rājā codayitvā yathā tatham",
    "GE09ram_04_u:044.007c": "kapisenā patīn mukhyān mumoda sukhitaḥ sukham",
    "GE09ram_04_u:044.008a": "evaṃ saṃcoditāḥ sarve rājñā vānarayūthapāḥ",
    "GE09ram_04_u:044.008c": "svāṃ svāṃ diśam abhipretya tvaritāḥ saṃpratasthire",
    "GE09ram_04_u:044.009a": "nadantaś connadantaś ca garjantaś ca plavaṃgamāḥ",
    "GE09ram_04_u:044.009c": "kṣvelanto dhāvamānāś ca yayuḥ plavagasattamāḥ",
    "GE09ram_04_u:044.009e": "ānayiṣyāmahe sītāṃ haniṣyāmaś ca rāvaṇam",
    "GE09ram_04_u:044.010a": "aham eko haniṣyāmi prāptaṃ rāvaṇam āhave",
    "GE09ram_04_u:044.010c": "tataś conmathya sahasā hariṣye janakātmajām",
    "GE09ram_04_u:044.011a": "vepamānaṃ śrameṇādya bhavadbhiḥ sthīyatām iti",
    "GE09ram_04_u:044.011c": "eka evāhariṣyāmi pātālād api jānakīm",
    "GE09ram_04_u:044.012a": "vidhamiṣyāmy ahaṃ vṛkṣān dārayiṣyāmy ahaṃ girīn",
    "GE09ram_04_u:044.012c": "dharaṇīṃ dārayiṣyāmi kṣobhayiṣyāmi sāgarān",
    "GE09ram_04_u:044.013a": "ahaṃ yojanasaṃkhyāyāḥ plavitā nātra saṃśayaḥ",
    "GE09ram_04_u:044.013c": "śataṃ yojanasaṃkhyāyāḥ śataṃ samadhikaṃ hy aham",
    "GE09ram_04_u:044.014a": "bhūtale sāgare vāpi śaileṣu ca vaneṣu ca",
    "GE09ram_04_u:044.014c": "pātālasyāpi vā madhye na mamācchidyate gatiḥ",
    "GE09ram_04_u:044.015a": "ity ekaikaṃ tadā tatra vānarā baladarpitāḥ",
    "GE09ram_04_u:044.015c": "ūcuś ca vacanaṃ tasmin harirājasya saṃnidhau",
    "GE09ram_04_u:045.001a": "gateṣu vānarendreṣu rāmaḥ sugrīvam abravīt",
    "GE09ram_04_u:045.001c": "kathaṃ bhavān vinājīte sarvaṃ vai maṇḍalaṃ bhuvaḥ",
    "GE09ram_04_u:045.002a": "sugrīvas tu tato rāmam uvāca praṇatātmavān",
    "GE09ram_04_u:045.002c": "śrūyatāṃ sarvam ākhyāsye vistareṇa nararṣabha",
    "GE09ram_04_u:045.003a": "yadā tu dundubhiṃ nāma dānavaṃ mahiṣākṛtim",
    "GE09ram_04_u:045.003c": "parikālayate vālī malayaṃ prati parvatam",
    "GE09ram_04_u:045.004a": "tadā viveśa mahiṣo malayasya guhāṃ prati",
    "GE09ram_04_u:045.004c": "viveśa vālī tatrāpi malayaṃ tajjighāṃsayā",
    "GE09ram_04_u:045.005a": "tato 'haṃ tatra nikṣipto guhād vārivinītavat",
    "GE09ram_04_u:045.005c": "na ca niṣkramate vālī tadā saṃvatsare gate",
    "GE09ram_04_u:045.006a": "tataḥ kṣatajavegena āpupūre tadā bilam",
    "GE09ram_04_u:045.006c": "tad ahaṃ vismito dṛṣṭvā bhrātṛśokaviṣārditaḥ",
    "GE09ram_04_u:045.007a": "athāhaṃ kṛtabuddhis tu suvyaktaṃ nihato guruḥ",
    "GE09ram_04_u:045.007c": "śilāparvatasaṃkāśā biladvāri mayā kṛtā",
    "GE09ram_04_u:045.007e": "aśaknuvan niṣkramituṃ mahiṣo vinaśed iti",
    "GE09ram_04_u:045.008a": "tato 'ham āgāṃ kiṣkindhāṃ nirāśas tasya jīvite",
    "GE09ram_04_u:045.008c": "rājyaṃ ca sumahat prāptaṃ tārā ca rumayā saha",
    "GE09ram_04_u:045.008e": "mitraiś ca sahitas tatra vasāmi vigatajvaraḥ",
    "GE09ram_04_u:045.009a": "ājagāma tato vālī hatvāṃ taṃ dānavarṣabham",
    "GE09ram_04_u:045.009c": "tato 'ham adadāṃ rājyaṃ gauravād bhayayantritaḥ",
    "GE09ram_04_u:045.010a": "sa māṃ jighāṃsur duṣṭātmā vālī pravyathitendriyaḥ",
    "GE09ram_04_u:045.010c": "parilākayate krodhād dhāvantaṃ sacivaiḥ saha",
    "GE09ram_04_u:045.011a": "tato 'haṃ vālinā tena sānubandhaḥ pradhāvitaḥ",
    "GE09ram_04_u:045.011c": "nadīś ca vividhāḥ paśyan vanāni nagarāṇi ca",
    "GE09ram_04_u:045.012a": "ādarśatalasaṃkāśā tato vai pṛthivī mayā",
    "GE09ram_04_u:045.012c": "alātacakrapratimā dṛṣṭā goṣpadavat",
    "GE09ram_04_u:045.013a": "tataḥ pūrvam ahaṃ gatvā dakṣiṇām aham āśritaḥ",
    "GE09ram_04_u:045.013c": "diśaṃ ca paścimāṃ bhūyo gato 'smi bhayaśaṅkitaḥ",
    "GE09ram_04_u:045.013e": "uttarāṃ tu diśaṃ yāntaṃ hanumān mām athābravīt",
    "GE09ram_04_u:045.014a": "idānīṃ me smṛtaṃ rājan yathā vālī harīśvaraḥ",
    "GE09ram_04_u:045.014c": "mataṅgena tadā śapto hy asminn āśramamaṇḍale",
    "GE09ram_04_u:045.015a": "praviśed yadi vā vālī mūrdhāsya śatadhā bhavet",
    "GE09ram_04_u:045.015c": "tatra vāsaḥ sukho 'smākaṃ nirudvigno bhaviṣyati",
    "GE09ram_04_u:045.016a": "tataḥ parvatam āsādya ṛśyamūkaṃ nṛpātmaja",
    "GE09ram_04_u:045.016c": "na viveśa tadā vālī mataṅgasya bhayāt tadā",
    "GE09ram_04_u:045.017a": "evaṃ mayā tadā rājan pratyakṣam upalakṣitam",
    "GE09ram_04_u:045.017c": "pṛthivīmaṇḍalaṃ kṛtsnaṃ guhām asmy āgatas tataḥ",
    "GE09ram_04_u:046.001a": "darśanārthaṃ tu vaidehyāḥ sarvataḥ kapiyūthapāḥ",
    "GE09ram_04_u:046.001c": "vyādiṣṭāḥ kapirājena yathoktaṃ jagmur añjasā",
    "GE09ram_04_u:046.002a": "sarāṃsi saritaḥ kakṣān ākāśaṃ nagarāṇi ca",
    "GE09ram_04_u:046.002c": "nadīdurgāṃs tathā śailān vicinvanti samantataḥ",
    "GE09ram_04_u:046.003a": "sugrīveṇa samākhyātān sarve vānarayūthapāḥ",
    "GE09ram_04_u:046.003c": "pradeśān pravicinvanti saśailavanakānanān",
    "GE09ram_04_u:046.004a": "vicintya divasaṃ sarve sītādhigamane dhṛtāḥ",
    "GE09ram_04_u:046.004c": "samāyānti sma medinyāṃ niśākāleśu vānarāḥ",
    "GE09ram_04_u:046.005a": "sarvartukāṃś ca deśeṣu vānarāḥ saphalān drumān",
    "GE09ram_04_u:046.005c": "āsādya rajanīṃ śayyāṃ cakruḥ sarveṣv ahaḥsu te",
    "GE09ram_04_u:046.006a": "tad ahaḥ prathamaṃ kṛtvā māse prasravaṇaṃ gatāḥ",
    "GE09ram_04_u:046.006c": "kapirājena saṃgamya nirāśāḥ kapiyūthapāḥ",
    "GE09ram_04_u:046.007a": "vicitya tu diśaṃ pūrvāṃ yathoktāṃ sacivaiḥ saha",
    "GE09ram_04_u:046.007c": "adṛṣṭvā vinataḥ sītām ājagāma mahābalaḥ",
    "GE09ram_04_u:046.008a": "uttarāṃ tu diśaṃ sarvāṃ vicitya sa mahākapiḥ",
    "GE09ram_04_u:046.008c": "āgataḥ saha sainyena vīraḥ śatabalis tadā",
    "GE09ram_04_u:046.009a": "suṣeṇaḥ paścimām āśāṃ vicitya saha vānaraiḥ",
    "GE09ram_04_u:046.009c": "sametya māse saṃpūrṇe sugrīvam upacakrame",
    "GE09ram_04_u:046.010a": "taṃ prasravaṇapṛṣṭhasthaṃ samāsādyābhivādya ca",
    "GE09ram_04_u:046.010c": "āsīnaṃ saha rāmeṇa sugrīvam idam abruvan",
    "GE09ram_04_u:046.011a": "vicitāḥ parvatāḥ sarve vanāni nagarāṇi ca",
    "GE09ram_04_u:046.011c": "nimnagāḥ sāgarāntāś ca sarve janapadās tathā",
    "GE09ram_04_u:046.012a": "guhāś ca vicitāḥ sarvā yās tvayā parikīrtitāḥ",
    "GE09ram_04_u:046.012c": "vicitāś ca mahāgulmā latāvitatasaṃtatāḥ",
    "GE09ram_04_u:046.013a": "gahaneṣu ca deśeṣu durgeṣu viṣameṣu ca",
    "GE09ram_04_u:046.013c": "sattvāny atipramāṇāni vicitāni hatāni ca",
    "GE09ram_04_u:046.013e": "ye caiva gahanā deśā vicitās te punaḥ punaḥ",
    "GE09ram_04_u:046.014a": "udārasattvābhijano mahātmā; sa maithilīṃ drakṣyati vānarendraḥ",
    "GE09ram_04_u:046.014c": "diśaṃ tu yām eva gatā tu sītā; tām āsthito vāyusuto hanūmān",
    "GE09ram_04_u:047.001a": "sahatārāṅgadābhyāṃ tu gatvā sa hanumān kapiḥ",
    "GE09ram_04_u:047.001c": "sugrīveṇa yathoddiṣṭaṃ taṃ deśam upacakrame",
    "GE09ram_04_u:047.002a": "sa tu dūram upāgamya sarvais taiḥ kapisattamaiḥ",
    "GE09ram_04_u:047.002c": "vicinoti sma vindhyasya guhāś ca gahanāni ca",
    "GE09ram_04_u:047.003a": "parvatāgrān nadīdurgān sarāṃsi vipulān drumān",
    "GE09ram_04_u:047.003c": "vṛkṣaṣaṇḍāṃś ca vividhān parvatān ghanapādapān",
    "GE09ram_04_u:047.004a": "anveṣamāṇās te sarve vānarāḥ sarvato diśam",
    "GE09ram_04_u:047.004c": "na sītāṃ dadṛśur vīrā maithilīṃ janakātmajām",
    "GE09ram_04_u:047.005a": "te bhakṣayanto mūlāni phalāni vividhāni ca",
    "GE09ram_04_u:047.005c": "anveṣamāṇā durdharṣā nyavasaṃs tatra tatra ha",
    "GE09ram_04_u:047.005e": "sa tu deśo duranveṣo guhāgahanavān mahān",
    "GE09ram_04_u:047.006a": "tyaktvā tu taṃ tadā deśaṃ sarve vai hariyūthapāḥ",
    "GE09ram_04_u:047.006c": "deśam anyaṃ durādharṣaṃ viviśuś cākutobhayāḥ",
    "GE09ram_04_u:047.007a": "yatra vandhyaphalā vṛkṣā vipuṣpāḥ parṇavarjitāḥ",
    "GE09ram_04_u:047.007c": "nistoyāḥ sarito yatra mūlaṃ yatra sudurlabham",
    "GE09ram_04_u:047.008a": "na santi mahiṣā yatra na mṛgā na ca hastinaḥ",
    "GE09ram_04_u:047.008c": "śārdūlāḥ pakṣiṇo vāpi ye cānye vanagocarāḥ",
    "GE09ram_04_u:047.009a": "snigdhapatrāḥ sthale yatra padminyaḥ phullapaṅkajāḥ",
    "GE09ram_04_u:047.009c": "prekṣaṇīyāḥ sugandhāś ca bhramaraiś cāpi varjitāḥ",
    "GE09ram_04_u:047.010a": "kaṇḍur nāma mahābhāgaḥ satyavādī tapodhanaḥ",
    "GE09ram_04_u:047.010c": "maharṣiḥ paramāmarṣī niyamair duṣpradharṣaṇaḥ",
    "GE09ram_04_u:047.011a": "tasya tasmin vane putro bālako daśavārṣikaḥ",
    "GE09ram_04_u:047.011c": "pranaṣṭo jīvitāntāya kruddhas tatra mahāmuniḥ",
    "GE09ram_04_u:047.012a": "tena dharmātmanā śaptaṃ kṛtsnaṃ tatra mahad vanam",
    "GE09ram_04_u:047.012c": "aśaraṇyaṃ durādharṣaṃ mṛgapakṣivivarjitam",
    "GE09ram_04_u:047.013a": "tasya te kānanāntāṃs tu girīṇāṃ kandarāṇi ca",
    "GE09ram_04_u:047.013c": "prabhavāni nadīnāṃca vicinvanti samāhitāḥ",
    "GE09ram_04_u:047.014a": "tatra cāpi mahātmāno nāpaśyañ janakātmajām",
    "GE09ram_04_u:047.014c": "hartāraṃ rāvaṇaṃ vāpi",
    "GE09ram_04_u:047.015a": "te praviśya tu taṃ bhīmaṃ latāgulmasamāvṛtam",
    "GE09ram_04_u:047.015c": "dadṛśuḥ krūrakarmāṇam asuraṃ suranirbhayam",
    "GE09ram_04_u:047.016a": "taṃ dṛṣṭvā vanarā ghoraṃ sthitaṃ śailam ivāparam",
    "GE09ram_04_u:047.016c": "gāḍhaṃ parihitāḥ sarve dṛṣṭvā taṃ parvatopamam",
    "GE09ram_04_u:047.017a": "so 'pi tān vānarān sarvān naṣṭāḥ sthety abravīd balī",
    "GE09ram_04_u:047.017c": "abhyadhāvata saṃkruddho muṣṭim udyamya saṃhitam",
    "GE09ram_04_u:047.018a": "tam āpatantaṃ sahasā vāliputro 'ṅgadas tadā",
    "GE09ram_04_u:047.019c": "rāvaṇo 'yam iti jñātvā talenābhijaghāna ha",
    "GE09ram_04_u:047.019a": "sa vāliputrābhihato vaktrāc choṇitam udvaman",
    "GE09ram_04_u:047.020a": "asuro nyapatad bhūmau paryasta iva parvataḥ",
    "GE09ram_04_u:047.020c": "te tu tasmin nirucchvāse vānarā jitakāśinaḥ",
    "GE09ram_04_u:047.020e": "vyacinvan prāyaśas tatra sarvaṃ tad girigahvaram",
    "GE09ram_04_u:047.021a": "vicitaṃ tu tataḥ kṛtvā sarve te kānanaṃ punaḥ",
    "GE09ram_04_u:047.021c": "anyadevāparaṃ ghoraṃ viviśur girigahvaram",
    "GE09ram_04_u:047.022a": "te vicintya punaḥ khinnā viniṣpatya samāgatāḥ",
    "GE09ram_04_u:047.022c": "ekānte vṛkṣamūle tu niṣedur dīnamānasāḥ",
    "GE09ram_04_u:048.001a": "athāṅgadas tadā sarvān vānarān idam abravīt",
    "GE09ram_04_u:048.001c": "pariśrānto mahāprājñaḥ samāśvāsya śanair vacaḥ",
    "GE09ram_04_u:048.002a": "vanāni girayo nadyo durgāṇi gahanāni ca",
    "GE09ram_04_u:048.002c": "daryo giriguhāś caiva vicitā naḥ samantataḥ",
    "GE09ram_04_u:048.003a": "tatra tatra sahāsmābhir jānakī na ca dṛśyate",
    "GE09ram_04_u:048.003c": "tad vā rakṣo hṛtā yena sītā surasutopamā",
    "GE09ram_04_u:048.004a": "kālaś ca no mahān yātaḥ sugrīvaś cograśāsanaḥ",
    "GE09ram_04_u:048.004c": "tasmād bhavantaḥ sahitā vicinvantu samantataḥ",
    "GE09ram_04_u:048.005a": "vihāya tandrīṃ śokaṃ ca nidrāṃ caiva samutthitām",
    "GE09ram_04_u:048.005c": "vicinudhvaṃ yathā sītāṃ paśyāmo janakātmajām",
    "GE09ram_04_u:048.006a": "anirvedaṃ ca dākṣyaṃ ca manasaś cāparājayam",
    "GE09ram_04_u:048.006c": "kāryasiddhikarāṇy āhus tasmād etad bravīmy aham",
    "GE09ram_04_u:048.007a": "adyāpīdaṃ vanaṃ durgaṃ vicinvantu vanaukasaḥ",
    "GE09ram_04_u:048.007c": "khedaṃ tyaktvā punaḥ sarvaṃ vanam etad vicīyatām",
    "GE09ram_04_u:048.008a": "avaśyaṃ kriyamāṇasya dṛśyate karmaṇaḥ phalam",
    "GE09ram_04_u:048.008c": "alaṃ nirvedam āgamya na hi no malinaṃ kṣamam",
    "GE09ram_04_u:048.009a": "sugrīvaḥ krodhano rājā tīkṣṇadaṇḍaś ca vānarāḥ",
    "GE09ram_04_u:048.009c": "bhetavyaṃ tasya satataṃ rāmasya ca mahātmanaḥ",
    "GE09ram_04_u:048.010a": "hitārtham etad uktaṃ vaḥ kriyatāṃ yadi rocate",
    "GE09ram_04_u:048.010c": "ucyatāṃ vā kṣamaṃ yan naḥ sarveṣām eva vānarāḥ",
    "GE09ram_04_u:048.011a": "aṅgadasya vacaḥ śrutvā vacanaṃ gandhamādanaḥ",
    "GE09ram_04_u:048.011c": "uvācāvyaktayā vācā pipāsā śramakhinnayā",
    "GE09ram_04_u:048.012a": "sadṛśaṃ khalu vo vākyam aṅgado yad uvāca ha",
    "GE09ram_04_u:048.012c": "hitaṃ caivānukūlaṃ ca kriyatām asya bhāṣitam",
    "GE09ram_04_u:048.013a": "punar mārgāmahe śailān kandarāṃś ca darīs tathā",
    "GE09ram_04_u:048.013c": "kānanāni ca śūnyāni giriprasravaṇāni ca",
    "GE09ram_04_u:048.014a": "yathoddiṣṭhāni sarvāṇi sugrīveṇa",
    "GE09ram_04_u:048.014c": "vicinvantu vanaṃ sarve giridurgāṇi sarvaśaḥ",
    "GE09ram_04_u:048.015a": "tataḥ samutthāya punar vānarās te mahābalāḥ",
    "GE09ram_04_u:048.015c": "vindhyakānanasaṃkīrṇāṃ vicerur dakṣiṇāṃ diśam",
    "GE09ram_04_u:048.016a": "te śāradābhrapratimaṃ śrīmadrajataparvatam",
    "GE09ram_04_u:048.016c": "śṛṅgavantaṃ darīvantam adhiruhya ca vānarāḥ",
    "GE09ram_04_u:048.017a": "tatra lodhravanaṃ ramyaṃ saptaparṇavanāni ca",
    "GE09ram_04_u:048.017c": "vicinvanto harivarāḥ sītādarśanakāṅkṣiṇaḥ",
    "GE09ram_04_u:048.018a": "tasyāgram adhirūḍhās te śrāntā vipulavikramāḥ",
    "GE09ram_04_u:048.018c": "na paśyanti sma vaidehīṃ rāmasya mahiṣīṃ priyām",
    "GE09ram_04_u:048.019a": "te tu dṛṣṭigataṃ kṛtvā taṃ śailaṃ bahukandaram",
    "GE09ram_04_u:048.019c": "avārohanta harayo vīkṣamāṇāḥ samantataḥ",
    "GE09ram_04_u:048.020a": "avaruhya tato bhūmiṃ śrāntā vigatacetasaḥ",
    "GE09ram_04_u:048.020c": "sthitvā muhūrtaṃ tatrātha vṛkṣamūlam upāśritāḥ",
    "GE09ram_04_u:048.021a": "te muhūrtaṃ samāśvastāḥ kiṃ cid bhagnapariśramāḥ",
    "GE09ram_04_u:048.021c": "punar evodyatāḥ kṛtsnāṃ mārgituṃ dakṣiṇāṃ diśam",
    "GE09ram_04_u:048.022a": "hanumatpramukhās te tu prasthitāḥ plavagarṣabhāḥ",
    "GE09ram_04_u:048.022c": "vindhyam evāditas tāvad vicerus te samantataḥ",
    "GE09ram_04_u:049.001a": "saha tārāṅgadābhyāṃ tu saṃgamya hanumān kapiḥ",
    "GE09ram_04_u:049.001c": "vicinoti sma vindhyasya guhāś ca gahanāni ca",
    "GE09ram_04_u:049.002a": "siṃhaśārdūlajuṣṭāś ca guhāś ca paritas tathā",
    "GE09ram_04_u:049.002c": "viṣameṣu nagendrasya mahāprasravaṇeṣu ca",
    "GE09ram_04_u:049.003a": "teṣāṃ tatraiva vasatāṃ sa kālo vyatyavartata",
    "GE09ram_04_u:049.004a": "sa hi deśo duranveṣo guhā gahanavān mahān",
    "GE09ram_04_u:049.004c": "tatra vāyusutaḥ sarvaṃ vicinoti sma parvatam",
    "GE09ram_04_u:049.005a": "paraspareṇa rahitā anyonyasyāvidūrataḥ",
    "GE09ram_04_u:049.005c": "gajo gavākṣo gavayaḥ śarabho gandhamādanaḥ",
    "GE09ram_04_u:049.006a": "maindaś ca dvividaś caiva hanumāñ jāmbavān api",
    "GE09ram_04_u:049.006c": "aṅgado yuvarājaś ca tāraś ca vanagocaraḥ",
    "GE09ram_04_u:049.007a": "girijālāvṛtān deśān mārgitvā dakṣiṇāṃ diśam",
    "GE09ram_04_u:049.007c": "kṣutpipāsā parītāś ca śrāntāś ca salilārthinaḥ",
    "GE09ram_04_u:049.007e": "avakīrṇaṃ latāvṛkṣair dadṛśus te mahābilam",
    "GE09ram_04_u:049.008a": "tataḥ krauñcāś ca haṃsāś ca sārasāś cāpi niṣkraman",
    "GE09ram_04_u:049.008c": "jalārdrāś cakravākāś ca raktāṅgāḥ padmareṇubhiḥ",
    "GE09ram_04_u:049.009a": "tatas tad bilam āsādya sugandhi duratikramam",
    "GE09ram_04_u:049.009c": "vismayavyagramanaso babhūvur vānararṣabhāḥ",
    "GE09ram_04_u:049.010a": "saṃjātapariśaṅkās te tad bilaṃ plavagottamāḥ",
    "GE09ram_04_u:049.010c": "abhyapadyanta saṃhṛṣṭās tejovanto mahābalāḥ",
    "GE09ram_04_u:049.011a": "tataḥ parvatakūṭābho hanumān mārutātmajaḥ",
    "GE09ram_04_u:049.011c": "abravīd vānarān sarvān kāntāra vanakovidaḥ",
    "GE09ram_04_u:049.012a": "girijālāvṛtān deśān mārgitvā dakṣiṇāṃ diśam",
    "GE09ram_04_u:049.012c": "vayaṃ sarve pariśrāntā na ca paśyāmi maithilīm",
    "GE09ram_04_u:049.013a": "asmāc cāpi bilād dhaṃsāḥ krauñcāś ca saha sārasaiḥ",
    "GE09ram_04_u:049.013c": "jalārdrāś cakravākāś ca niṣpatanti sma sarvaśaḥ",
    "GE09ram_04_u:049.014a": "nūnaṃ salilavān atra kūpo vā yadi vā hradaḥ",
    "GE09ram_04_u:049.014c": "tathā ceme biladvāre snigdhās tiṣṭhanti pādapāḥ",
    "GE09ram_04_u:049.015a": "ity uktās tad bilaṃ sarve viviśus timirāvṛtam",
    "GE09ram_04_u:049.015c": "acandrasūryaṃ harayo dadṛśū romaharṣaṇam",
    "GE09ram_04_u:049.016a": "tatas tasmin bile durge nānāpādapasaṃkule",
    "GE09ram_04_u:049.016c": "anyonyaṃ saṃpariṣvajya jagmur yojanam antaram",
    "GE09ram_04_u:049.017a": "te naṣṭasaṃjñās tṛṣitāḥ saṃbhrāntāḥ salilārthinaḥ",
    "GE09ram_04_u:049.017c": "paripetur bile tasmin kaṃ cit kālam atandritāḥ",
    "GE09ram_04_u:049.018a": "te kṛśā dīnavadanāḥ pariśrāntāḥ plavaṃgamāḥ",
    "GE09ram_04_u:049.018c": "ālokaṃ dadṛśur vīrā nirāśā jīvite tadā",
    "GE09ram_04_u:049.019a": "tatas taṃ deśam āgamya saumyaṃ vitimiraṃ vanam",
    "GE09ram_04_u:049.019c": "dadṛśuḥ kāñcanān vṛkṣān dīptavaiśvānaraprabhān",
    "GE09ram_04_u:049.020a": "sālāṃs tālāṃś ca puṃnāgān kakubhān vañjulān dhavān",
    "GE09ram_04_u:049.020c": "campakān nāgavṛkṣāṃś ca karṇikārāṃś ca puṣpitān",
    "GE09ram_04_u:049.021a": "taruṇādityasaṃkāśān vaidūryamayavedikān",
    "GE09ram_04_u:049.021c": "nīlavaidūryavarṇāś ca padminīḥ",
    "GE09ram_04_u:049.022a": "mahadbhiḥ kāñcanair vṛkṣair vṛtaṃ bālārka saṃnibhaiḥ",
    "GE09ram_04_u:049.022c": "jātarūpamayair matsyair mahadbhiś ca sakacchapaiḥ",
    "GE09ram_04_u:049.023a": "nalinīs tatra dadṛśuḥ",
    "GE09ram_04_u:049.023c": "kāñcanāni vimānāni rājatāni tathaiva ca",
    "GE09ram_04_u:049.024a": "tapanīyagavākṣāṇi muktājālāvṛtāni",
    "GE09ram_04_u:049.024c": "haimarājatabhaumāni vaidūryamaṇimanti ca",
    "GE09ram_04_u:049.025a": "dadṛśus tatra harayo gṛhamukhyāni sarvaśaḥ",
    "GE09ram_04_u:049.025c": "puṣpitān phalino vṛkṣān",
    "GE09ram_04_u:049.026a": "kāñcanabhramarāṃś caiva madhūni ca samantataḥ",
    "GE09ram_04_u:049.026c": "maṇikāñcanacitrāṇi śayanāny āsanāni ca",
    "GE09ram_04_u:049.027a": "mahārhāṇi ca yānāni dadṛśus te samantataḥ",
    "GE09ram_04_u:049.027c": "haimarājatakāṃsyānāṃ bhājanānāṃ ca saṃcayān",
    "GE09ram_04_u:049.028a": "agarūṇāṃ ca divyānāṃ candanānāṃ ca saṃcayān",
    "GE09ram_04_u:049.028c": "śucīny abhyavahāryāṇi mūlāni ca phalāni ca",
    "GE09ram_04_u:049.029a": "mahārhāṇi ca pānāni madhūni rasavanti ca",
    "GE09ram_04_u:049.029c": "divyānām ambarāṇāṃ ca mahārhāṇāṃ ca saṃcayān",
    "GE09ram_04_u:049.029e": "kambalānāṃ ca citrāṇām ajinānāṃ ca saṃcayān",
    "GE09ram_04_u:049.030a": "tatra tatra vicinvanto bile tatra mahāprabhāḥ",
    "GE09ram_04_u:049.030c": "dadṛśur vānarāḥ śūrāḥ striyaṃ kāṃ cid adūrataḥ",
    "GE09ram_04_u:049.031a": "tāṃ dṛṣṭvā bhṛśasaṃtrastāś cīrakṛṣṇājināmbarām",
    "GE09ram_04_u:049.031c": "tāpasīṃ niyatāhārāṃ jvalantīm iva tejasā",
    "GE09ram_04_u:049.032a": "tato hanūmān girisaṃnikāśaḥ; kṛtāñjalis tām abhivādya vṛddhām",
    "GE09ram_04_u:049.032c": "papraccha kā tvaṃ bhavanaṃ bilaṃ ca; ratnāni cemāni vadasva kasya",
    "GE09ram_04_u:050.001a": "ity uktvā hanumāṃs tatra punaḥ kṛṣṇājināmbarām",
    "GE09ram_04_u:050.001c": "abravīt tāṃ mahābhāgāṃ tāpasīṃ dharmacāriṇīm",
    "GE09ram_04_u:050.002a": "idaṃ praviṣṭāḥ sahasā bilaṃ timirasaṃvṛtam",
    "GE09ram_04_u:050.002c": "kṣutpipāsā pariśrāntāḥ parikhinnāś ca sarvaśaḥ",
    "GE09ram_04_u:050.003a": "mahad dhiraṇyā vivaraṃ praviṣṭāḥ sma pipāsitāḥ",
    "GE09ram_04_u:050.003c": "imāṃs tv evaṃ vidhān bhāvān vividhān adbhutopamān",
    "GE09ram_04_u:050.003e": "dṛṣṭvā vayaṃ pravyathitāḥ saṃbhrāntā naṣṭacetasaḥ",
    "GE09ram_04_u:050.004a": "kasyeme kāñcanā vṛkṣās taruṇādityasaṃnibhāḥ",
    "GE09ram_04_u:050.004c": "śucīny abhyavahāryāṇi mūlāni ca phalāni ca",
    "GE09ram_04_u:050.005a": "kāñcanāni vimānāni rājatāni gṛhāṇi ca",
    "GE09ram_04_u:050.005c": "tapanīya gavākṣāṇi maṇijālāvṛtāni",
    "GE09ram_04_u:050.006a": "puṣpitāḥ phālavantaś ca puṇyāḥ surabhigandhinaḥ",
    "GE09ram_04_u:050.006c": "ime jāmbūnadamayāḥ pādapāḥ kasya tejasā",
    "GE09ram_04_u:050.007a": "kāñcanāni ca padmāni jātāni vimale jale",
    "GE09ram_04_u:050.007c": "kathaṃ matsyāś ca sauvarṇā caranti saha kacchapaiḥ",
    "GE09ram_04_u:050.008a": "ātmānam anubhāvaṃ ca kasya caitat tapobalam",
    "GE09ram_04_u:050.008c": "ajānatāṃ naḥ sarveṣāṃ sarvam ākhyātum arhasi",
    "GE09ram_04_u:050.009a": "evam uktā hanumatā tāpasī dharmacāriṇī",
    "GE09ram_04_u:050.009c": "pratyuvāca hanūmantaṃ sarvabhūtahite",
    "GE09ram_04_u:050.010a": "mayo nāma mahātejā māyāvī dānavarṣabhaḥ",
    "GE09ram_04_u:050.010c": "tenedaṃ nirmitaṃ sarvaṃ māyayā kāñcanaṃ vanam",
    "GE09ram_04_u:050.011a": "purā dānavamukhyānāṃ viśvakarmā babhūva ha",
    "GE09ram_04_u:050.011c": "yenedaṃ kāñcanaṃ divyaṃ nirmitaṃ bhavanottamam",
    "GE09ram_04_u:050.012a": "sa tu varṣasahasrāṇi tapas taptvā mahāvane",
    "GE09ram_04_u:050.012c": "pitāmahād varaṃ lebhe sarvam auśasanaṃ dhanam",
    "GE09ram_04_u:050.013a": "vidhāya sarvaṃ balavān sarvakāmeśvaras tadā",
    "GE09ram_04_u:050.013c": "uvāsa sukhitaḥ kālaṃ kaṃ cid asmin mahāvane",
    "GE09ram_04_u:050.014a": "tam apsarasi hemāyāṃ saktaṃ dānavapuṃgavam",
    "GE09ram_04_u:050.014c": "vikramyaivāśaniṃ gṛhya jaghāneśaḥ puraṃdaraḥ",
    "GE09ram_04_u:050.015a": "idaṃ ca brahmaṇā dattaṃ hemāyai vanam uttamam",
    "GE09ram_04_u:050.015c": "śāśvataḥ kāmabhogaś ca gṛhaṃ cedaṃ hiraṇmayam",
    "GE09ram_04_u:050.016a": "duhitā merusāvarṇer ahaṃ tasyāḥ svayaṃ prabhā",
    "GE09ram_04_u:050.016c": "idaṃ rakṣāmi bhavanaṃ hemāyā vānarottama",
    "GE09ram_04_u:050.017a": "mama priyasakhī hemā nṛttagītaviśāradā",
    "GE09ram_04_u:050.017c": "tayā dattavarā cāsmi rakṣāmi bhavanottamam",
    "GE09ram_04_u:050.018a": "kiṃ kāryaṃ kasya vā hetoḥ kāntārāṇi prapadyatha",
    "GE09ram_04_u:050.018c": "kathaṃ cedaṃ vanaṃ durgaṃ yuṣmābhir upalakṣitam",
    "GE09ram_04_u:050.019a": "imāny abhyavahāryāṇi mūlāni ca phalāni ca",
    "GE09ram_04_u:050.019c": "bhuktvā pītvā ca pānīyaṃ sarvaṃ me vaktum arhatha",
    "GE09ram_04_u:051.001a": "atha tān abravīt sarvān viśrāntān hariyūthapān",
    "GE09ram_04_u:051.001c": "idaṃ vacanam ekāgrā tāpasī dharmacāriṇī",
    "GE09ram_04_u:051.002a": "vānarā yadi vaḥ khedaḥ pranaṣṭaḥ",
    "GE09ram_04_u:051.002c": "yadi caitan mayā śrāvyaṃ śrotum icchāmi kathyatām",
    "GE09ram_04_u:051.003a": "tasyās tad vacanaṃ śrutvā hanumān mārutātmajaḥ",
    "GE09ram_04_u:051.003c": "ārjavena yathātattvam ākhyātum upacakrame",
    "GE09ram_04_u:051.004a": "rājā sarvasya lokasya mahendravaruṇopamaḥ",
    "GE09ram_04_u:051.004c": "rāmo dāśarathiḥ śrīmān praviṣṭo daṇḍakāvanam",
    "GE09ram_04_u:051.005a": "lakṣmaṇena saha bhrātrā vaidehyā cāpi bhāryayā",
    "GE09ram_04_u:051.005c": "tasya bhāryā janasthānād rāvaṇena hṛtā balāt",
    "GE09ram_04_u:051.006a": "vīras tasya sakhā rājñaḥ sugrīvo nāma vānaraḥ",
    "GE09ram_04_u:051.006c": "rājā vānaramukhyānāṃ yena prasthāpitā vayam",
    "GE09ram_04_u:051.007a": "agastyacaritām āśāṃ dakṣiṇāṃ",
    "GE09ram_04_u:051.007c": "sahaibhir vānarair mukhyair aṅgadapramukhair vayam",
    "GE09ram_04_u:051.008a": "rāvaṇaṃ sahitāḥ sarve rākṣasaṃ kāmarūpiṇam",
    "GE09ram_04_u:051.008c": "sītayā saha vaidehyā mārgadhvam iti coditāḥ",
    "GE09ram_04_u:051.009a": "vicitya tu vayaṃ sarve samagrāṃ dakṣiṇāṃ diśam",
    "GE09ram_04_u:051.009c": "bubhukṣitāḥ pariśrāntā vṛkṣamūlam upāśritāḥ",
    "GE09ram_04_u:051.010a": "vivarṇavadanāḥ sarve sarve dhyānaparāyaṇāḥ",
    "GE09ram_04_u:051.010c": "nādhigacchāmahe pāraṃ magnāś cintāmahārṇave",
    "GE09ram_04_u:051.011a": "cārayantas tataś cakṣur dṛṣṭavanto mahad bilam",
    "GE09ram_04_u:051.011c": "latāpādapasaṃchannaṃ timireṇa samāvṛtam",
    "GE09ram_04_u:051.012a": "asmād dhaṃsā jalaklinnāḥ pakṣaiḥ salilareṇubhiḥ",
    "GE09ram_04_u:051.012c": "kurarāḥ sārasāś caiva niṣpatanti patatriṇaḥ",
    "GE09ram_04_u:051.012e": "sādhv atra praviśāmeti mayā tūktāḥ plavaṃgamāḥ",
    "GE09ram_04_u:051.013a": "teṣām api hi sarveṣām anumānam upāgatam",
    "GE09ram_04_u:051.013c": "gacchāmaḥ praviśāmeti bhartṛkāryatvarānvitāḥ",
    "GE09ram_04_u:051.014a": "tato gāḍhaṃ nipatitā gṛhya hastau parasparam",
    "GE09ram_04_u:051.014c": "idaṃ praviṣṭāḥ sahasā bilaṃ timirasaṃvṛtam",
    "GE09ram_04_u:051.015a": "etan naḥ kāyam etena kṛtyena vayam āgatāḥ",
    "GE09ram_04_u:051.015c": "tvāṃ caivopagatāḥ sarve paridyūnā bubhukṣitāḥ",
    "GE09ram_04_u:051.016a": "ātithyadharmadattāni mūlāni ca phalāni ca",
    "GE09ram_04_u:051.016c": "asmābhir upabhuktāni bubhukṣāparipīḍitaiḥ",
    "GE09ram_04_u:051.017a": "yat tvayā rakṣitāḥ sarve mriyamāṇā bubhukṣayā",
    "GE09ram_04_u:051.017c": "brūhi pratyupakārārthaṃ kiṃ te kurvantu vānarāḥ",
    "GE09ram_04_u:051.018a": "evam uktā tu sarvajñā vānarais taiḥ svayaṃprabhā",
    "GE09ram_04_u:051.018c": "pratyuvāca tataḥ sarvān idaṃ vānarayūthapam",
    "GE09ram_04_u:051.019a": "sarveṣāṃ parituṣṭāsmi vānarāṇāṃ tarasvinām",
    "GE09ram_04_u:051.019c": "carantyā mama dharmeṇa na kāryam iha kena cit",
    "GE09ram_04_u:052.001a": "evam uktaḥ śubhaṃ vākyaṃ tāpasyā dharmasaṃhitam",
    "GE09ram_04_u:052.001c": "uvāca hanumān vākyaṃ tām aninditaceṣṭitām",
    "GE09ram_04_u:052.002a": "śaraṇaṃ tvāṃ prapannāḥ smaḥ sarve vai dharmacāriṇi",
    "GE09ram_04_u:052.002c": "yaḥ kṛtaḥ samayo 'smākaṃ sugrīveṇa mahātmanā",
    "GE09ram_04_u:052.002e": "sa tu kālo vyatikrānto bile ca parivartatām",
    "GE09ram_04_u:052.003a": "sā tvam asmād bilād ghorād uttārayitum arhasi",
    "GE09ram_04_u:052.004a": "tasmāt sugrīvavacanād atikrāntān gatāyuṣaḥ",
    "GE09ram_04_u:052.004c": "trātum arhasi naḥ sarvān sugrīvabhayaśaṅkitān",
    "GE09ram_04_u:052.005a": "mahac ca kāryam asmābhiḥ kartavyaṃ dharmacāriṇi",
    "GE09ram_04_u:052.005c": "tac cāpi na kṛtaṃ kāryam asmābhir iha vāsibhiḥ",
    "GE09ram_04_u:052.006a": "evam uktā hanumatā tāpasī vākyam abravīt",
    "GE09ram_04_u:052.006c": "jīvatā duṣkaraṃ manye praviṣṭena nivartitum",
    "GE09ram_04_u:052.007a": "tapasas tu prabhāvena niyamopārjitena ca",
    "GE09ram_04_u:052.007c": "sarvān eva bilād asmād uddhariṣyāmi vānarān",
    "GE09ram_04_u:052.008a": "nimīlayata cakṣūṃṣi sarve vānarapuṃgavāḥ",
    "GE09ram_04_u:052.008c": "na hi niṣkramituṃ śakyam animīlitalocanaiḥ",
    "GE09ram_04_u:052.009a": "tataḥ saṃmīlitāḥ sarve sukumārāṅgulaiḥ karaiḥ",
    "GE09ram_04_u:052.009c": "sahasā pidadhur dṛṣṭiṃ hṛṣṭā gamanakāṅkṣiṇaḥ",
    "GE09ram_04_u:052.010a": "vānarās tu mahātmāno hastaruddhamukhās tadā",
    "GE09ram_04_u:052.010c": "nimeṣāntaramātreṇa bilād uttāritās tayā",
    "GE09ram_04_u:052.011a": "tatas tān vānarān sarvāṃs tāpasī dharmacāriṇī",
    "GE09ram_04_u:052.011c": "niḥsṛtān viṣamāt tasmāt samāśvāsyedam abravīt",
    "GE09ram_04_u:052.012a": "eṣa vindhyo giriḥ śrīmān nānādrumalatāyutaḥ",
    "GE09ram_04_u:052.012c": "eṣa prasavaṇaḥ śailaḥ sāgaro 'yaṃ mahodadhiḥ",
    "GE09ram_04_u:052.013a": "svasti vo 'stu gamiṣyāmi bhavanaṃ vānararṣabhāḥ",
    "GE09ram_04_u:052.013c": "ity uktvā tad bilaṃ śrīmat praviveśa svayaṃprabhā",
    "GE09ram_04_u:052.014a": "tatas te dadṛśur ghoraṃ sāgaraṃ varuṇālayam",
    "GE09ram_04_u:052.014c": "apāram abhigarjantaṃ ghorair ūrmibhir ākulam",
    "GE09ram_04_u:052.015a": "mayasya māyā vihitaṃ giridurgaṃ vicinvatām",
    "GE09ram_04_u:052.015c": "teṣāṃ māso vyatikrānto yo rājñā samayaḥ kṛtaḥ",
    "GE09ram_04_u:052.016a": "vindhyasya tu gireḥ pāde saṃprapuṣpitapādape",
    "GE09ram_04_u:052.016c": "upaviśya mahābhāgāś cintām āpedire tadā",
    "GE09ram_04_u:052.017a": "tataḥ puṣpātibhārāgrāṃl latāśatasamāvṛtān",
    "GE09ram_04_u:052.017c": "drumān vāsantikān dṛṣṭvā babhūvur bhayaśaṅkitāḥ",
    "GE09ram_04_u:052.018a": "te vasantam anuprāptaṃ prativedya parasparam",
    "GE09ram_04_u:052.018c": "naṣṭasaṃdeśakālārthā nipetur dharaṇītale",
    "GE09ram_04_u:052.019a": "sa tu siṃharṣabha skandhaḥ pīnāyatabhujaḥ kapiḥ",
    "GE09ram_04_u:052.019c": "yuvarājo mahāprājña aṅgado vākyam abravīt",
    "GE09ram_04_u:052.020a": "śāsanāt kapirājasya vayaṃ sarve vinirgatāḥ",
    "GE09ram_04_u:052.020c": "māsaḥ pūrṇo bilasthānāṃ harayaḥ kiṃ na budhyate",
    "GE09ram_04_u:052.021a": "tasminn atīte kāle tu sugrīveṇa kṛte svayam",
    "GE09ram_04_u:052.021c": "prāyopaveśanaṃ yuktaṃ sarveṣāṃ ca vanaukasām",
    "GE09ram_04_u:052.022a": "tīkṣṇaḥ prakṛtyā sugrīvaḥ svāmibhāve vyavasthitaḥ",
    "GE09ram_04_u:052.022c": "na kṣamiṣyati naḥ sarvān aparādhakṛto gatān",
    "GE09ram_04_u:052.023a": "apravṛttau ca sītāyāḥ pāpam eva kariṣyati",
    "GE09ram_04_u:052.023c": "tasmāt kṣamam ihādyaiva prāyopaviśanaṃ hi naḥ",
    "GE09ram_04_u:052.024a": "tyaktvā putrāṃś ca dārāṃś ca dhanāni ca gṛhāṇi ca",
    "GE09ram_04_u:052.024c": "yāvan na ghātayed rājā sarvān pratigatān itaḥ",
    "GE09ram_04_u:052.024e": "vadhenāpratirūpeṇa śreyān mṛtyur ihaiva naḥ",
    "GE09ram_04_u:052.025a": "na cāhaṃ yauvarājyena",
    "GE09ram_04_u:052.025c": "narendreṇābhiṣikto 'smi rāmeṇākliṣṭakarmaṇā",
    "GE09ram_04_u:052.026a": "sa pūrvaṃ baddhavairo māṃ rājā dṛṣṭvā vyatikramam",
    "GE09ram_04_u:052.026c": "ghātayiṣyati daṇḍena tīkṣṇena kṛtaniścayaḥ",
    "GE09ram_04_u:052.027a": "kiṃ me suhṛdbhir vyasanaṃ paśyadbhir jīvitāntare",
    "GE09ram_04_u:052.027c": "ihaiva prāyam āsiṣye puṇye sāgararodhasi",
    "GE09ram_04_u:052.028a": "etac chrutvā kumāreṇa yuvarājena bhāṣitam",
    "GE09ram_04_u:052.028c": "sarve te vānaraśreṣṭhāḥ karuṇaṃ vākyam abruvan",
    "GE09ram_04_u:052.029a": "tīkṣṇaḥ prakṛtyā sugrīvaḥ priyāsaktaś ca rāghavaḥ",
    "GE09ram_04_u:052.029c": "adṛṣṭāyāṃ ca vaidehyāṃ dṛṣṭvāsmāṃś ca samāgatān",
    "GE09ram_04_u:052.030a": "rāghavapriyakāmārthaṃ ghātayiṣyaty asaṃśayam",
    "GE09ram_04_u:052.030c": "na kṣamaṃ cāparāddhānāṃ gamanaṃ svāmipārśvataḥ",
    "GE09ram_04_u:052.031a": "plavaṃgamānāṃ tu bhayārditānāṃ; śrutvā vacas tāra idaṃ babhāṣe",
    "GE09ram_04_u:052.031c": "alaṃ viṣādena bilaṃ praviśya; vasāma sarve yadi rocate vaḥ",
    "GE09ram_04_u:052.032a": "idaṃ hi māyā vihitaṃ sudurgamaṃ; prabhūtavṛkṣodakabhojyapeyam",
    "GE09ram_04_u:052.032c": "ihāsti no naiva bhayaṃ puraṃdarān; na rāghavād vānararājato 'pi vā",
    "GE09ram_04_u:052.033a": "śrutvāṅgadasyāpi vaco 'nukūlam; ūcuś ca sarve harayaḥ pratītāḥ",
    "GE09ram_04_u:052.033c": "yathā na hanyema tathāvidhānam; asaktam adyaiva vidhīyatāṃ naḥ",
    "GE09ram_04_u:053.001a": "tathā bruvati tāre tu tārādhipativarcasi",
    "GE09ram_04_u:053.001c": "atha mene hṛtaṃ rājyaṃ hanumān aṅgadena tat",
    "GE09ram_04_u:053.002a": "buddhyā hy aṣṭāṅgayā yuktaṃ caturbalasamanvitam",
    "GE09ram_04_u:053.002c": "caturdaśaguṇaṃ mene hanumān vālinaḥ sutam",
    "GE09ram_04_u:053.003a": "āpūryamāṇaṃ śaśvac ca tejobalaparākramaiḥ",
    "GE09ram_04_u:053.003c": "śaśinaṃ śuklapakṣādau vardhamānam iva śriyā",
    "GE09ram_04_u:053.004a": "bṛhaspatisamaṃ buddhyā vikrame sadṛśaṃ pituḥ",
    "GE09ram_04_u:053.004c": "śuśrūṣamāṇaṃ tārasya śukrasyeva puraṃdaram",
    "GE09ram_04_u:053.005a": "bhartur arthe pariśrāntaṃ sarvaśāstraviśāradam",
    "GE09ram_04_u:053.005c": "abhisaṃdhātum ārebhe hanumān aṅgadaṃ tataḥ",
    "GE09ram_04_u:053.006a": "sa caturṇām upāyānāṃ tṛtīyam upavarṇayan",
    "GE09ram_04_u:053.006c": "bhedayām āsa tān sarvān vānarān vākyasaṃpadā",
    "GE09ram_04_u:053.007a": "teṣu sarveṣu bhinneṣu tato 'bhīṣayad aṅgadam",
    "GE09ram_04_u:053.007c": "bhīṣaṇair bahubhir vākyaiḥ kopopāyasamanvitaiḥ",
    "GE09ram_04_u:053.008a": "tvaṃ samarthataraḥ pitrā yuddhe tāreya vai dhuram",
    "GE09ram_04_u:053.008c": "dṛḍhaṃ dhārayituṃ śaktaḥ kapirājyaṃ yathā pitā",
    "GE09ram_04_u:053.009a": "nityam asthiracittā hi kapayo haripuṃgava",
    "GE09ram_04_u:053.009c": "nājñāpyaṃ viṣahiṣyanti putradārān vinā tvayā",
    "GE09ram_04_u:053.010a": "tvāṃ naite hy anuyuñjeyuḥ pratyakṣaṃ pravadāmi te",
    "GE09ram_04_u:053.010c": "yathāyaṃ jāmbavān nīlaḥ suhotraś ca mahākapiḥ",
    "GE09ram_04_u:053.011a": "na hy ahaṃ ta ime sarve sāmadānādibhir guṇaiḥ",
    "GE09ram_04_u:053.011c": "daṇḍena na tvayā śakyāḥ sugrīvād apakarṣitum",
    "GE09ram_04_u:053.012a": "vigṛhyāsanam apy āhur durbalena balīyasaḥ",
    "GE09ram_04_u:053.012c": "ātmarakṣākaras tasmān na vigṛhṇīta durbalaḥ",
    "GE09ram_04_u:053.013a": "yāṃ cemāṃ manyase dhātrīm etad bilam iti śrutam",
    "GE09ram_04_u:053.013c": "etal lakṣmaṇabāṇānām īṣatkāryaṃ vidāraṇe",
    "GE09ram_04_u:053.014a": "svalpaṃ hi kṛtam indreṇa kṣipatā hy aśaniṃ purā",
    "GE09ram_04_u:053.014c": "lakṣmaṇo niśitair bāṇair bhindyāt patrapuṭaṃ yathā",
    "GE09ram_04_u:053.014e": "lakṣmaṇasya ca nārācā bahavaḥ santi tadvidhāḥ",
    "GE09ram_04_u:053.015a": "avasthāne yadaiva tvam āsiṣyasi paraṃtapa",
    "GE09ram_04_u:053.015c": "tadaiva harayaḥ sarve tyakṣyanti kṛtaniścayāḥ",
    "GE09ram_04_u:053.016a": "smarantaḥ putradārāṇāṃ nityodvignā bubhukṣitāḥ",
    "GE09ram_04_u:053.016c": "kheditā duḥkhaśayyābhis tvāṃ kariṣyanti pṛṣṭhataḥ",
    "GE09ram_04_u:053.017a": "sa tvaṃ hīnaḥ suhṛdbhiś ca hitakāmaiś ca bandhubhiḥ",
    "GE09ram_04_u:053.017c": "tṛṇād api bhṛśodvignaḥ spandamānād bhaviṣyasi",
    "GE09ram_04_u:053.018a": "na ca jātu na hiṃsyus tvāṃ ghorā lakṣmaṇasāyakāḥ",
    "GE09ram_04_u:053.018c": "apavṛttaṃ jighāṃsanto mahāvegā durāsadāḥ",
    "GE09ram_04_u:053.019a": "asmābhis tu gataṃ sārdhaṃ vinītavad upasthitam",
    "GE09ram_04_u:053.019c": "ānupūrvyāt tu sugrīvo rājye tvāṃ sthāpayiṣyati",
    "GE09ram_04_u:053.020a": "dharmakāmaḥ pitṛvyas te prītikāmo dṛḍhavrataḥ",
    "GE09ram_04_u:053.020c": "śuciḥ satyapratijñaś ca nā tvāṃ jātu jighāṃsati",
    "GE09ram_04_u:053.021a": "priyakāmaś ca te mātus tadarthaṃ cāsya jīvitam",
    "GE09ram_04_u:053.021c": "tasyāpatyaṃ ca nāsty anyat tasmād aṅgada gamyatām",
    "GE09ram_04_u:054.001a": "śrutvā hanumato vākyaṃ praśritaṃ dharmasaṃhitam",
    "GE09ram_04_u:054.001c": "svāmisatkārasaṃyuktam aṅgado vākyam abravīt",
    "GE09ram_04_u:054.002a": "sthairyaṃ sarvātmanā śaucam ānṛśaṃsyam athārjavam",
    "GE09ram_04_u:054.002c": "vikramaiś caiva dhairyaṃ ca sugrīve nopapadyate",
    "GE09ram_04_u:054.003a": "bhrātur jyeṣṭhasya yo bhāryāṃ jīvito mahiṣīṃ priyām",
    "GE09ram_04_u:054.003c": "dharmeṇa mātaraṃ yas tu svīkaroti jugupsitaḥ",
    "GE09ram_04_u:054.004a": "kathaṃ sa dharmaṃ jānīte yena bhrātrā durātmanā",
    "GE09ram_04_u:054.004c": "yuddhāyābhiniyuktena bilasya pihitaṃ mukham",
    "GE09ram_04_u:054.005a": "satyāt pāṇigṛhītaś ca kṛtakarmā mahāyaśāḥ",
    "GE09ram_04_u:054.005c": "vismṛto rāghavo yena sa kasya sukṛtaṃ smaret",
    "GE09ram_04_u:054.006a": "lakṣmaṇasya bhayād yena nādharmabhayabhīruṇā",
    "GE09ram_04_u:054.006c": "ādiṣṭā mārgituṃ sītāṃ dharmam asmin kathaṃ bhavet",
    "GE09ram_04_u:054.007a": "tasmin pāpe kṛtaghne tu smṛtihīne calātmani",
    "GE09ram_04_u:054.007c": "āryaḥ ko viśvasej jātu tat kulīno jijīviṣuḥ",
    "GE09ram_04_u:054.008a": "rājye putraṃ pratiṣṭhāpya saguṇo nirguṇo 'pi vā",
    "GE09ram_04_u:054.008c": "kathaṃ śatrukulīnaṃ māṃ sugrīvo jīvayiṣyati",
    "GE09ram_04_u:054.009a": "bhinnamantro 'parāddhaś ca hīnaśaktiḥ kathaṃ hy aham",
    "GE09ram_04_u:054.009c": "kiṣkindhāṃ prāpya jīveyam anātha iva durbalaḥ",
    "GE09ram_04_u:054.010a": "upāṃśudaṇḍena hi māṃ bandhanenopapādayet",
    "GE09ram_04_u:054.010c": "śaṭhaḥ krūro nṛśaṃsaś ca sugrīvo rājyakāraṇāt",
    "GE09ram_04_u:054.011a": "bandhanāc cāvasādān me śreyaḥ prāyopaveśanam",
    "GE09ram_04_u:054.011c": "anujānīta māṃ sarve gṛhān gacchantu vānarāḥ",
    "GE09ram_04_u:054.012a": "ahaṃ vaḥ pratijānāmi na gamiṣyāmy ahaṃ purīm",
    "GE09ram_04_u:054.012c": "ihaiva prāyam āsiṣye śreyo maraṇam eva me",
    "GE09ram_04_u:054.013a": "abhivādanapūrvaṃ tu rājā kuśalam eva ca",
    "GE09ram_04_u:054.013c": "vācyas tato yavīyān me sugrīvo vānareśvaraḥ",
    "GE09ram_04_u:054.014a": "ārogyapūrvaṃ kuśalaṃ vācyā mātā rumā ca me",
    "GE09ram_04_u:054.014c": "mātaraṃ caiva me tārām āśvāsayitum arhatha",
    "GE09ram_04_u:054.015a": "prakṛtyā priyaputrā sā sānukrośā tapasvinī",
    "GE09ram_04_u:054.015c": "vinaṣṭaṃ mām iha śrutvā vyaktaṃ hāsyati jīvitam",
    "GE09ram_04_u:054.016a": "etāvad uktvā vacanaṃ vṛddhān apy abhivādya ca",
    "GE09ram_04_u:054.016c": "saṃviveśāṅgado bhūmau rudan darbheṣu durmanāḥ",
    "GE09ram_04_u:054.017a": "tasya saṃviśatas tatra rudanto vānararṣabhāḥ",
    "GE09ram_04_u:054.017c": "nayanebhyaḥ pramumucur uṣṇaṃ vai vāriduḥkhitāḥ",
    "GE09ram_04_u:054.018a": "sugrīvaṃ caiva nindantaḥ praśaṃsantaś ca vālinam",
    "GE09ram_04_u:054.018c": "parivāryāṅgado sarve vyavasyan prāyam āsitum",
    "GE09ram_04_u:054.019a": "mataṃ tad vāliputrasya vijñāya plavagarṣabhāḥ",
    "GE09ram_04_u:054.019c": "upaspṛśyodakaṃ sarve prāṅmukhāḥ samupāviśan",
    "GE09ram_04_u:054.019e": "dakṣiṇāgreṣu darbheṣu udaktīraṃ samāśritāḥ",
    "GE09ram_04_u:054.020a": "sa saṃviśadbhir bahubhir mahīdharo; mahādrikūṭapramitaiḥ plavaṃgamaiḥ",
    "GE09ram_04_u:054.021c": "babhūva saṃnāditanirjharāntaro; bhṛśaṃ nadadbhir jaladair ivolbaṇaiḥ",
    "GE09ram_04_u:055.001a": "upaviṣṭās tu te sarve yasmin prāyaṃ giristhale",
    "GE09ram_04_u:055.001c": "harayo gṛdhrarājaś ca taṃ deśam upacakrame",
    "GE09ram_04_u:055.002a": "sāmpātir nāma nāmnā tu cirajīvī vihaṃgamaḥ",
    "GE09ram_04_u:055.002c": "bhrātā jaṭāyuṣaḥ śrīmān prakhyātabalapauruṣaḥ",
    "GE09ram_04_u:055.003a": "kandarād abhiniṣkramya sa vindhyasya mahāgireḥ",
    "GE09ram_04_u:055.003c": "upaviṣṭān harīn dṛṣṭvā hṛṣṭātmā giram abravīt",
    "GE09ram_04_u:055.004a": "vidhiḥ kila naraṃ loke vidhānenānuvartate",
    "GE09ram_04_u:055.004c": "yathāyaṃ vihito bhakṣyaś cirān mahyam upāgataḥ",
    "GE09ram_04_u:055.005a": "paramparāṇāṃ bhakṣiṣye vānarāṇāṃ mṛtaṃ mṛtam",
    "GE09ram_04_u:055.005c": "uvācaivaṃ vacaḥ pakṣī tān nirīkṣya plavaṃgamān",
    "GE09ram_04_u:055.006a": "tasya tadvacanaṃ śrutvā bhakṣalubdhasya pakṣiṇaḥ",
    "GE09ram_04_u:055.006c": "aṅgadaḥ param āyasto hanūmantam athābravīt",
    "GE09ram_04_u:055.007a": "paśya sītāpadeśena sākṣād vaivasvato yamaḥ",
    "GE09ram_04_u:055.007c": "imaṃ deśam anuprāpto vānarāṇāṃ vipattaye",
    "GE09ram_04_u:055.008a": "rāmasya na kṛtaṃ kāryaṃ rājño na ca vacaḥ kṛtam",
    "GE09ram_04_u:055.008c": "harīṇām iyam ajñātā vipattiḥ sahasāgatā",
    "GE09ram_04_u:055.009a": "vaidehyāḥ priyakāmena kṛtaṃ karma jaṭāyuṣā",
    "GE09ram_04_u:055.009c": "gṛdhrarājena yat tatra śrutaṃ vas tad aśeṣataḥ",
    "GE09ram_04_u:055.010a": "tathā sarvāṇi bhūtāni tiryagyonigatāny api",
    "GE09ram_04_u:055.010c": "priyaṃ kurvanti rāmasya tyaktvā prāṇān yathā vayam",
    "GE09ram_04_u:055.011a": "rāghavārthe pariśrāntā vayaṃ saṃtyaktajīvitāḥ",
    "GE09ram_04_u:055.011c": "kāntārāṇi prapannāḥ sma na ca paśyāma maithilīm",
    "GE09ram_04_u:055.012a": "sa sukhī gṛdhrarājas tu rāvaṇena hato raṇe",
    "GE09ram_04_u:055.012c": "muktaś ca sugrīvabhayād gataś ca paramāṃ gatim",
    "GE09ram_04_u:055.013a": "jaṭāyuṣo vināśena rājño daśarathasya ca",
    "GE09ram_04_u:055.013c": "haraṇena ca vaidehyāḥ saṃśayaṃ harayo gatāḥ",
    "GE09ram_04_u:055.014a": "rāmalakṣmaṇayor vāsām araṇye saha sītayā",
    "GE09ram_04_u:055.014c": "rāghavasya ca bāṇena vālinaś ca tathā vadhaḥ",
    "GE09ram_04_u:055.015a": "rāmakopād aśeṣāṇāṃ rākṣasānāṃ tathā vadhaḥ",
    "GE09ram_04_u:055.015c": "kaikeyyā varadānena idaṃ hi vikṛtaṃ kṛtam",
    "GE09ram_04_u:055.016a": "tat tu śrutvā tadā vākyam aṅgadasya mukhodgatam",
    "GE09ram_04_u:055.016c": "abravīd vacanaṃ gṛdhras tīkṣṇatuṇḍo mahāsvanaḥ",
    "GE09ram_04_u:055.017a": "ko 'yaṃ girā ghoṣayati prāṇaiḥ priyatarasya me",
    "GE09ram_04_u:055.017c": "jaṭāyuṣo vadhaṃ bhrātuḥ kampayann iva me manaḥ",
    "GE09ram_04_u:055.018a": "katham āsīj janasthāne yuddhaṃ rākṣasagṛdhrayoḥ",
    "GE09ram_04_u:055.018c": "nāmadheyam idaṃ bhrātuś cirasyādya mayā śrutam",
    "GE09ram_04_u:055.019a": "yavīyaso guṇajñasya ślāghanīyasya vikramaiḥ",
    "GE09ram_04_u:055.019c": "tad iccheyam ahaṃ śrotuṃ vināśaṃ vānararṣabhāḥ",
    "GE09ram_04_u:055.020a": "bhrātur jaṭāyuṣas tasya janasthānanivāsinaḥ",
    "GE09ram_04_u:055.020c": "tasyaiva ca mama bhrātuḥ sakhā daśarathaḥ katham",
    "GE09ram_04_u:055.020e": "yasya rāmaḥ priyaḥ putro jyeṣṭho gurujanapriyaḥ",
    "GE09ram_04_u:055.021a": "sūryāṃśudagdhapakṣatvān na śaknomi visarpitum",
    "GE09ram_04_u:055.021c": "iccheyaṃ parvatād asmād avatartum ariṃdamāḥ",
    "GE09ram_04_u:056.001a": "śokād bhraṣṭasvaram api śrutvā te hariyūthapāḥ",
    "GE09ram_04_u:056.001c": "śraddadhur naiva tad vākyaṃ karmaṇā tasya śaṅkitāḥ",
    "GE09ram_04_u:056.002a": "te prāyam upaviṣṭās tu dṛṣṭvā gṛdhraṃ plavaṃgamāḥ",
    "GE09ram_04_u:056.002c": "cakrur buddhiṃ tadā raudrāṃ sarvān no bhakṣayiṣyati",
    "GE09ram_04_u:056.003a": "sarvathā prāyam āsīnān yadi no bhakṣayiṣyati",
    "GE09ram_04_u:056.003c": "kṛtakṛtyā bhaviṣyāmaḥ kṣipraṃ siddhim ito gatāḥ",
    "GE09ram_04_u:056.004a": "etāṃ buddhiṃ tataś cakruḥ sarve te vānararṣabhāḥ",
    "GE09ram_04_u:056.004c": "avatārya gireḥ śṛṅgād gṛdhram āhāṅgadas tadā",
    "GE09ram_04_u:056.005a": "babhūvur kṣarajo nāma vānarendraḥ pratāpavān",
    "GE09ram_04_u:056.005c": "mamāryaḥ pārthivaḥ pakṣin dhārmikau tasya cātmajau",
    "GE09ram_04_u:056.006a": "sugrīvaś caiva valī ca putrāv oghabalāv ubhau",
    "GE09ram_04_u:056.006c": "loke viśrutakarmābhūd rājā vālī pitā mama",
    "GE09ram_04_u:056.007a": "rājā kṛtsnasya jagata ikṣvākūṇāṃ mahārathaḥ",
    "GE09ram_04_u:056.007c": "rāmo dāśarathiḥ śrīmān praviṣṭo daṇḍakāvanam",
    "GE09ram_04_u:056.008a": "lakṣmaṇena saha bhrātrā vaidehyā cāpi bhāryayā",
    "GE09ram_04_u:056.008c": "pitur nideśanirato dharmyaṃ panthānam āśritaḥ",
    "GE09ram_04_u:056.008e": "tasya bhāryā janasthānād rāvaṇena hṛtā balāt",
    "GE09ram_04_u:056.009a": "rāmasya ca pitur mitraṃ jaṭāyur nāma gṛdhrarāṭ",
    "GE09ram_04_u:056.009c": "dadarśa sītāṃ vaidehīṃ hriyamāṇāṃ vihāyasā",
    "GE09ram_04_u:056.010a": "rāvaṇaṃ virathaṃ kṛtvā sthāpayitvā ca maithilīm",
    "GE09ram_04_u:056.010c": "pariśrāntaś ca vṛddhaś ca rāvaṇena hato raṇe",
    "GE09ram_04_u:056.011a": "evaṃ gṛdhro hatas tena rāvaṇena bahīyasā",
    "GE09ram_04_u:056.011c": "saṃskṛtaś cāpi rāmeṇa gataś ca gatim uttamām",
    "GE09ram_04_u:056.012a": "tato mama pitṛvyeṇa sugrīveṇa mahātmanā",
    "GE09ram_04_u:056.012c": "cakāra rāghavaḥ sakhyaṃ so 'vadhīt pitaraṃ mama",
    "GE09ram_04_u:056.013a": "māma pitrā viruddho hi sugrīvaḥ sacivaiḥ saha",
    "GE09ram_04_u:056.013c": "nihatya vālinaṃ rāmas tatas tam abhiṣecayat",
    "GE09ram_04_u:056.014a": "sa rājye sthāpitas tena sugrīvo vānareśvaraḥ",
    "GE09ram_04_u:056.014c": "rājā vānaramukhyānāṃ yena prasthāpitā vayam",
    "GE09ram_04_u:056.015a": "evaṃ rāmaprayuktās tu mārgamāṇās tatas tataḥ",
    "GE09ram_04_u:056.015c": "vaidehīṃ nādhigacchāmo rātrau sūryaprabhām iva",
    "GE09ram_04_u:056.016a": "te vayaṃ daṇdakāraṇyaṃ vicitya susamāhitāḥ",
    "GE09ram_04_u:056.016c": "ajñānāt tu praviṣṭāḥ sma dharaṇyā vivṛtaṃ bilam",
    "GE09ram_04_u:056.017a": "mayasya māyā vihitaṃ tad bilaṃ ca vicinvatām",
    "GE09ram_04_u:056.017c": "vyatītas tatra no māso yo rājñā sāmayaḥ kṛtaḥ",
    "GE09ram_04_u:056.018a": "te vayaṃ kapirājasya sarve vacanakāriṇaḥ",
    "GE09ram_04_u:056.018c": "kṛtāṃ saṃsthām atikrāntā bhayāt prāyam upāsmahe",
    "GE09ram_04_u:056.019a": "kruddhe tasmiṃs tu kākutsthe sugrīve ca salakṣmaṇe",
    "GE09ram_04_u:056.019c": "gatānām api sarveṣāṃ tatra no nāsti jīvitam",
    "GE09ram_04_u:057.001a": "ity uktaḥ karuṇaṃ vākyaṃ vānarais tyaktajīvitaiḥ",
    "GE09ram_04_u:057.001c": "sabāṣpo vānarān gṛdhraḥ pratyuvāca mahāsvanaḥ",
    "GE09ram_04_u:057.002a": "yavīyān mama sa bhrātā jaṭāyur nāma vānarāḥ",
    "GE09ram_04_u:057.002c": "yamākhyāta hataṃ yuddhe rāvaṇena balīyasā",
    "GE09ram_04_u:057.003a": "vṛddhabhāvād apakṣatvāc chṛṇvaṃs tad api marṣaye",
    "GE09ram_04_u:057.003c": "na hi me śaktir adyāsti bhrātur vairavimokṣaṇe",
    "GE09ram_04_u:057.004a": "purā vṛtravadhe vṛtte sa cāhaṃ ca jayaiṣiṇau",
    "GE09ram_04_u:057.004c": "ādityam upayātau svo jvalantaṃ raśmimālinam",
    "GE09ram_04_u:057.005a": "āvṛtyākāśamārgeṇa javena sma gatau bhṛśam",
    "GE09ram_04_u:057.005c": "madhyaṃ prāpte ca sūrye ca jaṭāyur avasīdati",
    "GE09ram_04_u:057.006a": "tam ahaṃ bhrātaraṃ dṛṣṭvā sūryaraśmibhir arditam",
    "GE09ram_04_u:057.006c": "pakṣābhyaṃ chādayām āsa snehāt paramavihvalam",
    "GE09ram_04_u:057.007a": "nirdagdhapakṣaḥ patito vindhye 'haṃ vānarottamāḥ",
    "GE09ram_04_u:057.007c": "aham asmin vasan bhrātuḥ pravṛttiṃ nopalakṣaye",
    "GE09ram_04_u:057.008a": "jaṭāyuṣas tv evam ukto bhrātrā saṃpātinā tadā",
    "GE09ram_04_u:057.008c": "yuvarājo mahāprājñaḥ pratyuvācāṅgadas tadā",
    "GE09ram_04_u:057.009a": "jaṭāyuṣo yadi bhrātā śrutaṃ te gaditaṃ mayā",
    "GE09ram_04_u:057.009c": "ākhyāhi yadi jānāsi nilayaṃ tasya rakṣasaḥ",
    "GE09ram_04_u:057.010a": "adīrghadarśinaṃ taṃ vā rāvaṇaṃ rākṣasādhipam",
    "GE09ram_04_u:057.010c": "antike yadi vā dūre yadi jānāsi śaṃsa naḥ",
    "GE09ram_04_u:057.011a": "tato 'bravīn mahātejā jyeṣṭho bhrātā jaṭāyuṣaḥ",
    "GE09ram_04_u:057.011c": "ātmānurūpaṃ vacanaṃ vānarān saṃpraharṣayan",
    "GE09ram_04_u:057.012a": "nirdagdhapakṣo gṛdhro 'haṃ gatavīryaḥ plavaṃgamāḥ",
    "GE09ram_04_u:057.012c": "vāṅmātreṇa tu rāmasya kariṣye sāhyam uttamam",
    "GE09ram_04_u:057.013a": "jānāmi vāruṇāl lokān viṣṇos traivikramān api",
    "GE09ram_04_u:057.013c": "devāsuravimardāṃś ca amṛtasya ca manthanam",
    "GE09ram_04_u:057.014a": "rāmasya yad idaṃ kāryaṃ kartavyaṃ prathamaṃ mayā",
    "GE09ram_04_u:057.014c": "jarayā ca hṛtaṃ tejaḥ prāṇāś ca śithilā mama",
    "GE09ram_04_u:057.015a": "taruṇī rūpasaṃpannā",
    "GE09ram_04_u:057.015c": "hriyamāṇā mayā dṛṣṭā rāvaṇena durātmanā",
    "GE09ram_04_u:057.016a": "krośantī rāma rāmeti lakṣmaṇeti ca bhāminī",
    "GE09ram_04_u:057.016c": "bhūṣaṇāny apavidhyantī gātrāṇi ca vidhunvatī",
    "GE09ram_04_u:057.017a": "sūryaprabheva śailāgre tasyāḥ kauśeyam uttamam",
    "GE09ram_04_u:057.017c": "asite rākṣase bhāti yathā vā taḍidambude",
    "GE09ram_04_u:057.018a": "tāṃ tu sītām ahaṃ manye rāmasya parikīrtanāt",
    "GE09ram_04_u:057.018c": "śrūyatāṃ me kathayato nilayaṃ tasya rakṣasaḥ",
    "GE09ram_04_u:057.019a": "putro viśravasaḥ sākṣād bhrātā vaiśravaṇasya ca",
    "GE09ram_04_u:057.019c": "adhyāste nagarīṃ laṅkāṃ rāvaṇo nāma rākasaḥ",
    "GE09ram_04_u:057.020a": "ito dvīpe samudrasya saṃpūrṇe śatayojane",
    "GE09ram_04_u:057.020c": "tasmiṃl laṅkā purī ramyā nirmitā viśvakarmaṇā",
    "GE09ram_04_u:057.021a": "tasyāṃ vasati vaidehī dīnā kauśeyavāsinī",
    "GE09ram_04_u:057.021c": "rāvaṇāntaḥpure ruddhā rākṣasībhiḥ",
    "GE09ram_04_u:057.022a": "janakasyātmajāṃ rājñas tasyāṃ drakṣyatha maithilīm",
    "GE09ram_04_u:057.022c": "laṅkāyām atha guptāyāṃ sāgareṇa samantataḥ",
    "GE09ram_04_u:057.023a": "saṃprāpya sāgarasyāntaṃ saṃpūrṇaṃ śatayojanam",
    "GE09ram_04_u:057.023c": "āsādya dakṣiṇaṃ kūlaṃ tato drakṣyatha rāvaṇam",
    "GE09ram_04_u:057.024a": "tatraiva tvaritāḥ kṣipraṃ vikramadhvaṃ plavaṃgamāḥ",
    "GE09ram_04_u:057.024c": "jñānena khalu paśyāmi dṛṣṭvā pratyāgamiṣyatha",
    "GE09ram_04_u:057.025a": "ādyaḥ panthāḥ kuliṅgānāṃ ye cānye dhānyajīvinaḥ",
    "GE09ram_04_u:057.025c": "dvitīyo balibhojānāṃ ye ca vṛkṣaphalāśinaḥ",
    "GE09ram_04_u:057.026a": "bhāsās tṛtīyaṃ gacchanti krauñcāś ca kuraraiḥ saha",
    "GE09ram_04_u:057.026c": "śyenāś caturthaṃ gacchanti gṛdhrā gacchanti pañcamam",
    "GE09ram_04_u:057.027a": "balavīryopapannānāṃ rūpayauvanaśālinām",
    "GE09ram_04_u:057.027c": "ṣaṣṭhas tu panthā haṃsānāṃ vainateyagatiḥ parā",
    "GE09ram_04_u:057.027e": "vainateyāc ca no janma sarveṣāṃ vānararṣabhāḥ",
    "GE09ram_04_u:057.028a": "garhitaṃ tu kṛtaṃ karma yena sma piśitāśanāḥ",
    "GE09ram_04_u:057.028c": "ihastho 'haṃ prapaśyāmi rāvaṇaṃ jānakīṃ tathā",
    "GE09ram_04_u:057.029a": "asmākam api sauvarṇaṃ divyaṃ cakṣurbalaṃ tathā",
    "GE09ram_04_u:057.029c": "tasmād āhāravīryeṇa nisargeṇa ca vānarāḥ",
    "GE09ram_04_u:057.029e": "āyojanaśatāt sāgrād vayaṃ paśyāma nityaśaḥ",
    "GE09ram_04_u:057.030a": "asmākaṃ vihitā vṛttir nisārgeṇa ca dūrataḥ",
    "GE09ram_04_u:057.030c": "vihitā pādamūle tu vṛttiś caraṇayodhinām",
    "GE09ram_04_u:057.031a": "upāyo dṛśyatāṃ kaś cil laṅghane",
    "GE09ram_04_u:057.031c": "abhigamya tu vaidehīṃ samṛddhārthā gamiṣyatha",
    "GE09ram_04_u:057.032a": "samudraṃ netum icchāmi bhavadbhir varuṇālayam",
    "GE09ram_04_u:057.032c": "pradāsyāmy udakaṃ bhrātuḥ svargatasya mahātmanaḥ",
    "GE09ram_04_u:057.033a": "tato nītvā tu taṃ deśaṃ tīre nadanadīpateḥ",
    "GE09ram_04_u:057.033c": "nirdagdhapakṣaṃ saṃpātiṃ vānarāḥ sumahaujasaḥ",
    "GE09ram_04_u:057.034a": "punaḥ pratyānayitvā vai taṃ deśaṃ patageśvaram",
    "GE09ram_04_u:057.034c": "babhūvur vānarā hṛṣṭāḥ pravṛttim upalabhya te",
    "GE09ram_04_u:058.001a": "tatas tad amṛtāsvādaṃ gṛdhrarājena bhāṣitam",
    "GE09ram_04_u:058.001c": "niśamya vadato hṛṣṭās te vacaḥ plavagarṣabhāḥ",
    "GE09ram_04_u:058.002a": "jāmbavān vai hariśreṣṭhaḥ saha sarvaiḥ plavaṃgamaiḥ",
    "GE09ram_04_u:058.002c": "bhūtalāt sahasotthāya gṛdhrarājānam abravīt",
    "GE09ram_04_u:058.003a": "kva sītā kena vā dṛṣṭā ko vā harati maithilīm",
    "GE09ram_04_u:058.003c": "tad ākhyātu bhavān sarvaṃ gatir bhava vanaukasām",
    "GE09ram_04_u:058.004a": "ko dāśarathibāṇānāṃ vajraveganipātinām",
    "GE09ram_04_u:058.004c": "svayaṃ lakṣmaṇam uktānāṃ na cintayati vikramam",
    "GE09ram_04_u:058.005a": "sa harīn prītisaṃyuktān sītā śrutisamāhitān",
    "GE09ram_04_u:058.005c": "punar āśvāsayan prīta idaṃ vacanam abravīt",
    "GE09ram_04_u:058.006a": "śrūyatām iha vaidehyā yathā me haraṇaṃ śrutam",
    "GE09ram_04_u:058.006c": "yena cāpi mamākhyātaṃ yatra cāyatalocanā",
    "GE09ram_04_u:058.007a": "aham asmin girau durge bahuyojanam",
    "GE09ram_04_u:058.007c": "cirān nipatito vṛddhaḥ kṣīṇaprāṇaparākramaḥ",
    "GE09ram_04_u:058.008a": "taṃ mām evaṃgataṃ putraḥ supārśvo nāma nāmataḥ",
    "GE09ram_04_u:058.008c": "āhāreṇa yathākālaṃ bibharti patatāṃ varaḥ",
    "GE09ram_04_u:058.009a": "tīkṣṇakāmās tu gandharvās tīkṣṇakopā bhujaṃgamāḥ",
    "GE09ram_04_u:058.009c": "mṛgāṇāṃ tu bhayaṃ tīkṣṇaṃ tatas tīkṣṇakṣudhā vayam",
    "GE09ram_04_u:058.010a": "sa kadā cit kṣudhārtasya mama cāhārakāṅkṣiṇaḥ",
    "GE09ram_04_u:058.010c": "gatasūryo 'hani prāpto mama putro hy anāmiṣaḥ",
    "GE09ram_04_u:058.011a": "sa mayā vṛddhabhāvāc ca kopāc ca paribhartsitaḥ",
    "GE09ram_04_u:058.011c": "kṣutpipāsā parītena kumāraḥ patatāṃ varaḥ",
    "GE09ram_04_u:058.012a": "sa mamāhārasaṃrodhāt pīḍitaḥ",
    "GE09ram_04_u:058.012c": "anumānya yathātattvam idaṃ vacanam abravīt",
    "GE09ram_04_u:058.013a": "ahaṃ tāta yathākālam āmiṣārthī kham āplutaḥ",
    "GE09ram_04_u:058.013c": "mahendrasya girer dvāram āvṛtya ca samāsthitaḥ",
    "GE09ram_04_u:058.014a": "tatra sattvasahasrāṇāṃ sāgarāntaracāriṇām",
    "GE09ram_04_u:058.014c": "panthānam eko 'dhyavasaṃ saṃniroddhum avāṅmukhaḥ",
    "GE09ram_04_u:058.015a": "tatra kaś cin mayā dṛṣṭaḥ sūryodayasamaprabhām",
    "GE09ram_04_u:058.015c": "striyam ādāya gacchan vai bhinnāñjanacayopamaḥ",
    "GE09ram_04_u:058.016a": "so 'ham abhyavahārārthī tau dṛṣṭvā kṛtaniścayaḥ",
    "GE09ram_04_u:058.016c": "tena sāmnā vinītena panthānam abhiyācitaḥ",
    "GE09ram_04_u:058.017a": "na hi sāmopapannānāṃ prahartā vidyate kva cit",
    "GE09ram_04_u:058.017c": "nīceṣv api janaḥ kaś cit kim aṅga bata madvidhaḥ",
    "GE09ram_04_u:058.018a": "sa yātas tejasā vyoma saṃkṣipann iva vegataḥ",
    "GE09ram_04_u:058.018c": "athāhaṃ khe carair bhūtair abhigamya sabhājitaḥ",
    "GE09ram_04_u:058.019a": "diṣṭyā jīvasi tāteti abruvan māṃ maharṣayaḥ",
    "GE09ram_04_u:058.019c": "kathaṃ cit sakalatro 'sau gatas te svasty asaṃśayam",
    "GE09ram_04_u:058.020a": "evam uktas tato 'haṃ taiḥ siddhaiḥ paramaśobhanaiḥ",
    "GE09ram_04_u:058.020c": "sa ca me rāvaṇo rājā rakṣasāṃ prativeditaḥ",
    "GE09ram_04_u:058.021a": "haran dāśarather bhāryāṃ rāmasya janakātmajām",
    "GE09ram_04_u:058.021c": "bhraṣṭābharaṇakauśeyāṃ śokavegaparājitām",
    "GE09ram_04_u:058.022a": "rāmalakṣmaṇayor nāma krośantīṃ muktamūrdhajām",
    "GE09ram_04_u:058.022c": "eṣa kālātyayas tāvad iti vākyavidāṃ varaḥ",
    "GE09ram_04_u:058.023a": "etam arthaṃ samagraṃ me supārśvaḥ pratyavedayat",
    "GE09ram_04_u:058.023c": "tac chrutvāpi hi me buddhir nāsīt kā cit parākrame",
    "GE09ram_04_u:058.024a": "apakṣo hi kathaṃ pakṣī karma kiṃ cid upakramet",
    "GE09ram_04_u:058.024c": "yat tu śakyaṃ mayā kartuṃ vāgbuddhiguṇavartinā",
    "GE09ram_04_u:058.025a": "śrūyatāṃ tat pravakṣyāmi bhavatāṃ pauruṣāśrayam",
    "GE09ram_04_u:058.025c": "vāṅmatibhyāṃ hi sārveṣāṃ kariṣyāmi priyaṃ hi vaḥ",
    "GE09ram_04_u:058.025e": "yad dhi dāśaratheḥ kāryaṃ mama tan nātra saṃśayaḥ",
    "GE09ram_04_u:058.026a": "te bhavanto matiśreṣṭhā balavanto manasvinaḥ",
    "GE09ram_04_u:058.026c": "sahitāḥ kapirājena devair api durāsadāḥ",
    "GE09ram_04_u:058.027a": "rāmalakṣmaṇabāṇāś ca niśitāḥ kaṅkapatriṇaḥ",
    "GE09ram_04_u:058.027c": "trayāṇām api lokānāṃ paryāptās trāṇanigrahe",
    "GE09ram_04_u:058.028a": "kāmaṃ khalu daśagrīvas",
    "GE09ram_04_u:058.028c": "bhavatāṃ tu samarthānāṃ na kiṃ cid api duṣkaram",
    "GE09ram_04_u:058.029a": "tad alaṃ kālasaṃgena kriyatāṃ buddhiniścayaḥ",
    "GE09ram_04_u:058.029c": "na hi karmasu sajjante buddhimanto bhavadvidhāḥ",
    "GE09ram_04_u:059.001a": "tataḥ kṛtodakaṃ snātaṃ taṃ gṛdhraṃ hariyūthapāḥ",
    "GE09ram_04_u:059.001c": "upaviṣṭā girau durge parivārya samantataḥ",
    "GE09ram_04_u:059.002a": "tam aṅgadam upāsīnaṃ taiḥ sarvair haribhir vṛtam",
    "GE09ram_04_u:059.002c": "janitapratyayo harṣāt saṃpātiḥ punar abravīt",
    "GE09ram_04_u:059.003a": "kṛtvā niḥśabdam ekāgrāḥ śṛṇvantu harayo mama",
    "GE09ram_04_u:059.003c": "tattvaṃ saṃkīrtayiṣyāmi yathā jānāmi maithilīm",
    "GE09ram_04_u:059.004a": "asya vindhyasya śikhare patito 'smi purā vane",
    "GE09ram_04_u:059.004c": "sūryātapaparītāṅgo nirdagdhaḥ sūryaraśmibhiḥ",
    "GE09ram_04_u:059.005a": "labdhasaṃjñas tu ṣaḍrātrād vivaśo vihvalann iva",
    "GE09ram_04_u:059.005c": "vīkṣamāṇo diśaḥ sarvā nābhijānāmi kiṃ cana",
    "GE09ram_04_u:059.006a": "tatas tu sāgarāñ śailān nadīḥ sarvāḥ sarāṃsi ca",
    "GE09ram_04_u:059.006c": "vanāny aṭavideśāṃś ca samīkṣya matir āgamat",
    "GE09ram_04_u:059.007a": "hṛṣṭapakṣigaṇākīrṇaḥ kandarāntarakūṭavān",
    "GE09ram_04_u:059.007c": "dakṣiṇasyodadhes tīre vindhyo 'yam iti niścitaḥ",
    "GE09ram_04_u:059.008a": "āsīc cātrāśramaṃ puṇyaṃ surair api supūjitam",
    "GE09ram_04_u:059.008c": "ṛṣir niśākaro nāma yasminn ugratapābhavat",
    "GE09ram_04_u:059.009a": "aṣṭau varṣasahasrāṇi tenāsminn ṛṣiṇā vinā",
    "GE09ram_04_u:059.009c": "vasato mama dharmajñāḥ svargate tu niśākare",
    "GE09ram_04_u:059.010a": "avatīrya ca vindhyāgrāt kṛcchreṇa viṣamāc chanaiḥ",
    "GE09ram_04_u:059.010c": "tīkṣṇadarbhāṃ vasumatīṃ duḥkhena punar āgataḥ",
    "GE09ram_04_u:059.011a": "tam ṛṣiṃ draṣṭu kāmo 'smi duḥkhenābhyāgato bhṛśam",
    "GE09ram_04_u:059.011c": "jaṭāyuṣā mayā caiva bahuśo 'bhigato hi saḥ",
    "GE09ram_04_u:059.012a": "tasyāśramapadābhyāśe vavur vātāḥ sugandhinaḥ",
    "GE09ram_04_u:059.012c": "vṛkṣo nāpuṣpitaḥ kaś cid aphalo vā na dṛśyate",
    "GE09ram_04_u:059.013a": "upetya cāśramaṃ puṇyaṃ vṛkṣamūlam upāśritaḥ",
    "GE09ram_04_u:059.013c": "draṣṭukāmaḥ pratīkṣe ca bhagavantaṃ niśākaram",
    "GE09ram_04_u:059.014a": "athāpaśyam adūrastham ṛṣiṃ jvalitatejasaṃ",
    "GE09ram_04_u:059.014c": "kṛtābhiṣekaṃ durdharṣam upāvṛttam udaṅmukham",
    "GE09ram_04_u:059.015a": "tam ṛkṣāḥ sṛmarā vyāghrāḥ siṃhā nāgāḥ sarīsṛpāḥ",
    "GE09ram_04_u:059.015c": "parivāryopagacchanti dātāraṃ prāṇino yathā",
    "GE09ram_04_u:059.016a": "tataḥ prāptam ṛṣiṃ jñātvā tāni sattvāni vai yayuḥ",
    "GE09ram_04_u:059.016c": "praviṣṭe rājani yathā sarvaṃ sāmātyakaṃ balam",
    "GE09ram_04_u:059.017a": "ṛṣis tu dṛṣṭvā māṃ tuṣṭaḥ praviṣṭaś cāśramaṃ punaḥ",
    "GE09ram_04_u:059.017c": "muhūrtamātrān niṣkramya tataḥ kāryam apṛcchata",
    "GE09ram_04_u:059.018a": "saumya vaikalyatāṃ dṛṣṭvā roṃṇāṃ te nāvagamyate",
    "GE09ram_04_u:059.018c": "agnidagdhāv imau pakṣau tvak caiva vraṇitā tava",
    "GE09ram_04_u:059.019a": "dvau gṛdhrau dṛṣṭapūrvau me mātariśvasamau jave",
    "GE09ram_04_u:059.019c": "gṛdhrāṇāṃ caiva rājānau bhrātarau kāmarūpiṇau",
    "GE09ram_04_u:059.020a": "jyeṣṭhas tvaṃ tu ca saṃpātir jaṭāyur anujas tava",
    "GE09ram_04_u:059.020c": "mānuṣaṃ rūpam āsthāya gṛhṇītāṃ caraṇau mama",
    "GE09ram_04_u:059.021a": "kiṃ te vyādhisamutthānaṃ pakṣayoḥ patanaṃ katham",
    "GE09ram_04_u:059.021c": "daṇḍo vāyaṃ dhṛtaḥ kena sarvam ākhyāhi pṛcchataḥ",
    "GE09ram_04_u:060.001a": "tatas tad dāruṇaṃ karma duṣkaraṃ sāhasāt kṛtam",
    "GE09ram_04_u:060.001c": "ācacakṣe muneḥ sarvaṃ sūryānugamanaṃ tathā",
    "GE09ram_04_u:060.002a": "bhagavan vraṇayuktatvāl lajjayā cākulendriyaḥ",
    "GE09ram_04_u:060.002c": "pariśrānto na śaknomi vacanaṃ paribhāṣitum",
    "GE09ram_04_u:060.003a": "ahaṃ caiva jaṭāyuś ca saṃgharṣād darpamohitau",
    "GE09ram_04_u:060.003c": "ākāśaṃ patitau vīrau jighāsantau parākramam",
    "GE09ram_04_u:060.004a": "kailāsaśikhare baddhvā munīnām agrataḥ paṇam",
    "GE09ram_04_u:060.004c": "raviḥ syād anuyātavyo yāvad astaṃ mahāgirim",
    "GE09ram_04_u:060.005a": "athāvāṃ yugapat prāptāv apaśyāva mahītale",
    "GE09ram_04_u:060.005c": "rathacakrapramāṇāni nagarāṇi pṛthak pṛthak",
    "GE09ram_04_u:060.006a": "kva cid vāditraghoṣāṃś ca brahmaghoṣāṃś ca śuśruva",
    "GE09ram_04_u:060.006c": "gāyantīś cāṅganā bahvīḥ paśyāvo raktavāsasaḥ",
    "GE09ram_04_u:060.007a": "tūrṇam utpatya cākāśam ādityapatham āsthitau",
    "GE09ram_04_u:060.007c": "āvām ālokayāvas tad vanaṃ śādvalasaṃsthitam",
    "GE09ram_04_u:060.008a": "upalair iva saṃchannā dṛśyate bhūḥ śiloccayaiḥ",
    "GE09ram_04_u:060.008c": "āpagābhiś ca saṃvītā sūtrair iva vasuṃdharā",
    "GE09ram_04_u:060.009a": "himavāṃś caiva vindhyaś ca meruś ca sumahān nagaḥ",
    "GE09ram_04_u:060.009c": "bhūtale saṃprakāśante nāgā iva jalāśaye",
    "GE09ram_04_u:060.010a": "tīvrasvedaś ca khedaś ca bhayaṃ cāsīt tadāvayoḥ",
    "GE09ram_04_u:060.010c": "samāviśata mohaś ca mohān mūrchā ca dāruṇā",
    "GE09ram_04_u:060.011a": "na dig vijñāyate yāmyā nāgenyā na ca vāruṇī",
    "GE09ram_04_u:060.011c": "yugānte niyato loko hato dagdha ivāgninā",
    "GE09ram_04_u:060.012a": "yatnena mahatā bhūyo raviḥ samavalokitaḥ",
    "GE09ram_04_u:060.012c": "tulyaḥ pṛthvīpramāṇena bhāskaraḥ pratibhāti nau",
    "GE09ram_04_u:060.013a": "jaṭāyur mām anāpṛcchya nipapāta mahīṃ tataḥ",
    "GE09ram_04_u:060.013c": "taṃ dṛṣṭvā tūrṇam ākāśād ātmānaṃ muktavān aham",
    "GE09ram_04_u:060.014a": "pakṣibhyāṃ ca mayā gupto jaṭāyur na pradahyata",
    "GE09ram_04_u:060.014c": "pramādāt tatra nirdagdhaḥ patan vāyupathād aham",
    "GE09ram_04_u:060.015a": "āśaṅke taṃ nipatitaṃ janasthāne jaṭāyuṣam",
    "GE09ram_04_u:060.015c": "ahaṃ tu patito vindhye dagdhapakṣo jaḍīkṛtaḥ",
    "GE09ram_04_u:060.016a": "rājyena hīno bhrātrā ca pakṣābhyāṃ vikrameṇa ca",
    "GE09ram_04_u:060.016c": "sarvathā martum evecchan patiṣye śikharād gireḥ",
    "GE09ram_04_u:061.001a": "evam uktvā muniśreṣṭham arudaṃ duḥkhito bhṛśam",
    "GE09ram_04_u:061.001c": "atha dhyātvā muhūrtaṃ tu bhagavān idam abravīt",
    "GE09ram_04_u:061.002a": "pakṣau ca te prapakṣau ca punar anyau bhaviṣyataḥ",
    "GE09ram_04_u:061.002c": "cakṣuṣī caiva prāṇāś ca vikramaś ca balaṃ ca te",
    "GE09ram_04_u:061.003a": "purāṇe sumahat kāryaṃ bhaviṣyaṃ hi mayā śrutam",
    "GE09ram_04_u:061.003c": "dṛṣṭaṃ me tapasā caiva śrutvā ca viditaṃ mama",
    "GE09ram_04_u:061.004a": "rājā daśaratho nāma kaś cid ikṣvākunandanaḥ",
    "GE09ram_04_u:061.004c": "tasya putro mahātejā rāmo nāma bhaviṣyati",
    "GE09ram_04_u:061.005a": "araṇyaṃ ca saha bhrātrā lakṣmaṇena gamiṣyati",
    "GE09ram_04_u:061.005c": "tasminn arthe niyuktaḥ san pitrā satyaparākramaḥ",
    "GE09ram_04_u:061.006a": "nairṛto rāvaṇo nāma tasyā bhāryāṃ hariṣyati",
    "GE09ram_04_u:061.006c": "rākṣasendro janasthānād avadhyaḥ suradānavaiḥ",
    "GE09ram_04_u:061.007a": "sā ca kāmaiḥ pralobhyantī bhakṣyair bhojyaiś ca maithilī",
    "GE09ram_04_u:061.007c": "na bhokṣyati mahābhāgā duḥkhamagnā yaśasvinī",
    "GE09ram_04_u:061.008a": "paramānnaṃ tu vaidehyā jñātvā dāsyati vāsavaḥ",
    "GE09ram_04_u:061.008c": "yad annam amṛtaprakhyaṃ surāṇām api durlabham",
    "GE09ram_04_u:061.009a": "tad annaṃ maithilī prāpya vijñāyendrād idaṃ tv iti",
    "GE09ram_04_u:061.009c": "agram uddhṛtya rāmāya bhūtale nirvapiṣyati",
    "GE09ram_04_u:061.010a": "yadi jīvati me bhartā lakṣmaṇena saha prabhuḥ",
    "GE09ram_04_u:061.010c": "devatvaṃ gatayor vāpi tayor annam idaṃ tv iti",
    "GE09ram_04_u:061.011a": "eṣyanty anveṣakās tasyā rāmadūtāḥ plavaṃgamāḥ",
    "GE09ram_04_u:061.011c": "ākhyeyā rāmamahiṣī tvayā tebhyo vihaṃgama",
    "GE09ram_04_u:061.012a": "sarvathā tu na gantavyam īdṛśaḥ kva gamiṣyasi",
    "GE09ram_04_u:061.012c": "deśakālau pratīkṣasva pakṣau tvaṃ pratipatsyase",
    "GE09ram_04_u:061.013a": "utsaheyam ahaṃ kartum adyaiva tvāṃ sapakṣakam",
    "GE09ram_04_u:061.013c": "ihasthas tvaṃ tu lokānāṃ hitaṃ kāryaṃ kariṣyasi",
    "GE09ram_04_u:061.014a": "tvayāpi khalu tat kāryaṃ tayoś ca nṛpaputrayoḥ",
    "GE09ram_04_u:061.014c": "brāhmaṇānāṃ surāṇāṃ ca munīnāṃ vāsavasya ca",
    "GE09ram_04_u:061.015a": "icchāmy aham api draṣṭuṃ bhrātaru rāmalakṣmaṇau",
    "GE09ram_04_u:061.015c": "necche ciraṃ dhārayituṃ prāṇāṃs tyakṣye kalevaram",
    "GE09ram_04_u:062.001a": "etair anyaiś ca bahubhir vākyair vākyaviśāradaḥ",
    "GE09ram_04_u:062.001c": "māṃ praśasyābhyanujñāpya praviṣṭaḥ sa svam āśramam",
    "GE09ram_04_u:062.002a": "kandarāt tu visarpitvā parvatasya śanaiḥ śanaiḥ",
    "GE09ram_04_u:062.002c": "ahaṃ vindhyaṃ samāruhya bhavataḥ pratipālaye",
    "GE09ram_04_u:062.003a": "adya tv etasya kālasya sāgraṃ varṣaśataṃ gatam",
    "GE09ram_04_u:062.003c": "deśakālapratīkṣo 'smi hṛdi kṛtvā muner vacaḥ",
    "GE09ram_04_u:062.004a": "mahāprasthānam āsādya svargate tu niśākare",
    "GE09ram_04_u:062.004c": "māṃ nirdahati saṃtāpo vitarkair bahubhir vṛtam",
    "GE09ram_04_u:062.005a": "utthitāṃ maraṇe buddhiṃ muni vākyair nivartaye",
    "GE09ram_04_u:062.005c": "buddhir yā tena me dattā prāṇasaṃrakṣaṇāya tu",
    "GE09ram_04_u:062.005e": "sā me 'panayate duḥkhaṃ dīptevāgniśikhā tamaḥ",
    "GE09ram_04_u:062.006a": "budhyatā ca mayā vīryaṃ rāvaṇasya durātmanaḥ",
    "GE09ram_04_u:062.006c": "putraḥ saṃtarjito vāgbhir na trātā maithilī katham",
    "GE09ram_04_u:062.007a": "tasyā vilapitaṃ śrutvā tau ca sītā vinākṛtau",
    "GE09ram_04_u:062.007c": "na me daśarathasnehāt putreṇotpāditaṃ priyam",
    "GE09ram_04_u:062.008a": "tasya tv evaṃ bruvāṇasya saṃpāter vānaraiḥ saha",
    "GE09ram_04_u:062.008c": "utpetatus tadā pakṣau samakṣaṃ vanacāriṇām",
    "GE09ram_04_u:062.009a": "sa dṛṣṭvā svāṃ tanuṃ pakṣair udgatair aruṇacchadaiḥ",
    "GE09ram_04_u:062.009c": "praharṣam atulaṃ lebhe vānarāṃś cedam abravīt",
    "GE09ram_04_u:062.010a": "niśākarasya maharṣeḥ prabhāvād amitātmanaḥ",
    "GE09ram_04_u:062.010c": "ādityaraśminirdagdhau pakṣau me punar utthitau",
    "GE09ram_04_u:062.011a": "yauvane vartamānasya mamāsīd yaḥ parākramaḥ",
    "GE09ram_04_u:062.011c": "tam evādyāvagacchāmi balaṃ pauruṣam eva ca",
    "GE09ram_04_u:062.012a": "sarvathā kriyatāṃ yatnaḥ sītām adhigamiṣyatha",
    "GE09ram_04_u:062.012c": "pakṣalābho mamāyaṃ vaḥ siddhipratyaya kārakaḥ",
    "GE09ram_04_u:062.013a": "ity uktvā tān harīn sarvān saṃpātiḥ patatāṃ varaḥ",
    "GE09ram_04_u:062.013c": "utpapāta gireḥ śṛṅgāj jijñāsuḥ khagamo gatim",
    "GE09ram_04_u:062.014a": "tasya tadvacanaṃ śrutvā prītisaṃhṛṣṭamānasāḥ",
    "GE09ram_04_u:062.014c": "babhūvur hariśārdūlā vikramābhyudayonmukhāḥ",
    "GE09ram_04_u:062.015a": "atha pavanasamānavikramāḥ; plavagavarāḥ pratilabdha pauruṣāḥ",
    "GE09ram_04_u:062.015c": "abhijidabhimukhāṃ diśaṃ yayur; janakasutā parimārgaṇonmukhāḥ",
    "GE09ram_04_u:063.001a": "ākhyātā gṛdhrarājena samutpatya plavaṃgamāḥ",
    "GE09ram_04_u:063.001c": "saṃgatāḥ prītisaṃyuktā vineduḥ siṃhavikramāḥ",
    "GE09ram_04_u:063.002a": "saṃpāter vacanaṃ śrutvā harayo rāvaṇakṣayam",
    "GE09ram_04_u:063.002c": "hṛṣṭāḥ sāgaram ājagmuḥ",
    "GE09ram_04_u:063.003a": "abhikramya tu taṃ deśaṃ dadṛśur bhīmavikramāḥ",
    "GE09ram_04_u:063.003c": "kṛtsnaṃ lokasya mahataḥ pratibimbam iva sthitam",
    "GE09ram_04_u:063.004a": "dakṣiṇasya samudrasya samāsādyottarāṃ diśam",
    "GE09ram_04_u:063.004c": "saṃniveśaṃ tataś cakruḥ sahitā vānarottamāḥ",
    "GE09ram_04_u:063.005a": "sattvair mahadbhir vikṛtaiḥ krīḍadbhir vividhair jale",
    "GE09ram_04_u:063.005c": "vyāttāsyaiḥ sumahākāyair ūrmibhiś ca samākulam",
    "GE09ram_04_u:063.006a": "prasuptam iva cānyatra krīḍantam iva cānyataḥ",
    "GE09ram_04_u:063.006c": "kva cit parvatamātraiś ca jalarāśibhir āvṛtam",
    "GE09ram_04_u:063.007a": "saṃkulaṃ dānavendraiś ca pātālatalavāsibhiḥ",
    "GE09ram_04_u:063.007c": "romaharṣakaraṃ dṛṣṭvā viṣeduḥ kapikuñjarāḥ",
    "GE09ram_04_u:063.008a": "ākāśam iva duṣpāraṃ sāgaraṃ prekṣya vānarāḥ",
    "GE09ram_04_u:063.008c": "viṣeduḥ sahasā sarve kathaṃ kāryam iti bruvan",
    "GE09ram_04_u:063.009a": "viṣaṇṇāṃ vāhinīṃ dṛṣṭvā sāgarasya nirīkṣaṇāt",
    "GE09ram_04_u:063.009c": "āśvāsayām āsa harīn bhayārtān harisattamaḥ",
    "GE09ram_04_u:063.010a": "na niṣādena naḥ kāryaṃ viṣādo doṣavattaraḥ",
    "GE09ram_04_u:063.010c": "viṣādo hanti puruṣaṃ bālaṃ kruddha ivoragaḥ",
    "GE09ram_04_u:063.011a": "viṣādo 'yaṃ prasahate vikrame paryupasthite",
    "GE09ram_04_u:063.011c": "tejasā tasya hīnasya puruṣārtho na sidhyati",
    "GE09ram_04_u:063.012a": "tasyāṃ rātryāṃ vyatītāyām aṅgado vānaraiḥ saha",
    "GE09ram_04_u:063.012c": "harivṛddhaiḥ samāgamya punar mantram amantrayat",
    "GE09ram_04_u:063.013a": "sā vānarāṇāṃ dhvajinī parivāryāṅgadaṃ babhau",
    "GE09ram_04_u:063.013c": "vāsavaṃ parivāryeva marutāṃ vāhinī sthitā",
    "GE09ram_04_u:063.014a": "ko 'nyas tāṃ vānarīṃ senāṃ śaktaḥ stambhayituṃ bhavet",
    "GE09ram_04_u:063.014c": "anyatra vālitanayād anyatra ca hanūmataḥ",
    "GE09ram_04_u:063.015a": "tatas tān harivṛddhāṃś ca tac ca sainyam ariṃdamaḥ",
    "GE09ram_04_u:063.015c": "anumānyāṅgadaḥ śrīmān vākyam arthavad abravīt",
    "GE09ram_04_u:063.016a": "ka idānīṃ mahātejā laṅghayiṣyati sāgaram",
    "GE09ram_04_u:063.016c": "kaḥ kariṣyati sugrīvaṃ satyasaṃdham ariṃdamam",
    "GE09ram_04_u:063.017a": "ko vīro yojanaśataṃ laṅghayeta plavaṃgamāḥ",
    "GE09ram_04_u:063.017c": "imāṃś ca yūthapān sarvān mocayet ko mahābhayāt",
    "GE09ram_04_u:063.018a": "kasya prasādād dārāṃś ca putrāṃś caiva gṛhāṇi ca",
    "GE09ram_04_u:063.018c": "ito nivṛttāḥ paśyema siddhārthāḥ sukhino vayam",
    "GE09ram_04_u:063.019a": "kasya prasādād rāmaṃ ca lakṣmaṇaṃ ca mahābalam",
    "GE09ram_04_u:063.019c": "abhigacchema saṃhṛṣṭāḥ sugrīvaṃ ca mahābalam",
    "GE09ram_04_u:063.020a": "yadi kaś cit samartho vaḥ sāgaraplavane hariḥ",
    "GE09ram_04_u:063.020c": "sa dadātv iha naḥ śīghraṃ puṇyām abhayadakṣiṇām",
    "GE09ram_04_u:063.021a": "aṅgadasya vacaḥ śrutvā na kaś cit kiṃ cid abravīt",
    "GE09ram_04_u:063.021c": "stimitevābhavat sarvā sā tatra harivāhinī",
    "GE09ram_04_u:063.022a": "punar evāṅgadaḥ prāha tān harīn harisattamaḥ",
    "GE09ram_04_u:063.022c": "sarve balavatāṃ śreṣṭhā bhavanto dṛḍhavikramāḥ",
    "GE09ram_04_u:063.023a": "vyapadeśya kule jātāḥ pūjitāś cāpy abhīkṣṇaśaḥ",
    "GE09ram_04_u:063.023c": "na hi vo gamane saṃgaḥ kadā cid api kasya cit",
    "GE09ram_04_u:063.024a": "bruvadhvaṃ yasya yā śaktir gamane plavagarṣabhāḥ",
    "GE09ram_04_u:064.001a": "tato 'ṅgadavacaḥ śrutvā sarve te vānarottamāḥ",
    "GE09ram_04_u:064.001c": "svaṃ svaṃ gatau samutsāham āhus tatra yathākramam",
    "GE09ram_04_u:064.002a": "gajo gavākṣo gavayaḥ śarabho gandhamādanaḥ",
    "GE09ram_04_u:064.002c": "maindaś ca dvividaś caiva suṣeṇo jāmbavāṃs tathā",
    "GE09ram_04_u:064.003a": "ābabhāṣe gajas tatra plaveyaṃ daśayojanam",
    "GE09ram_04_u:064.003c": "gavākṣo yojanāny āha gamiṣyāmīti viṃśatim",
    "GE09ram_04_u:064.004a": "gavayo vānaras tatra vānarāṃs tān uvāca ha",
    "GE09ram_04_u:064.004c": "triṃśataṃ tu gamiṣyāmi yojanānāṃ plavaṃgamāḥ",
    "GE09ram_04_u:064.005a": "śarabho vānaras tatra vānarāṃs tān uvāca ha",
    "GE09ram_04_u:064.005c": "catvāriṃśad gamiṣyāmi yojanānāṃ na saṃśayaḥ",
    "GE09ram_04_u:064.006a": "vānarāṃs tu mahātejā abravīd gandhamādanaḥ",
    "GE09ram_04_u:064.006c": "yojanānāṃ gamiṣyāmi pañcāśat tu na saṃśayaḥ",
    "GE09ram_04_u:064.007a": "maindas tu vānaras tatra vānarāṃs tān uvāca ha",
    "GE09ram_04_u:064.007c": "yojanānāṃ paraṃ ṣaṣṭim ahaṃ plavitum utsahe",
    "GE09ram_04_u:064.008a": "tatas tatra mahātejā dvividaḥ pratyabhāṣata",
    "GE09ram_04_u:064.008c": "gamiṣyāmi na saṃdehaḥ saptatiṃ yojanāny aham",
    "GE09ram_04_u:064.009a": "suṣeṇas tu hariśreṣṭhaḥ proktavān kapisattamān",
    "GE09ram_04_u:064.009c": "aśītiṃ yojanānāṃ tu plaveyaṃ plavagarṣabhāḥ",
    "GE09ram_04_u:064.010a": "teṣāṃ kathayatāṃ tatra sarvāṃs tān anumānya ca",
    "GE09ram_04_u:064.010c": "tato vṛddhatamas teṣāṃ jāmbavān pratyabhāṣata",
    "GE09ram_04_u:064.011a": "pūrvam asmākam apy āsīt kaś cid gatiparākramaḥ",
    "GE09ram_04_u:064.011c": "te vayaṃ vayasaḥ pāram anuprāptāḥ sma sāmpratam",
    "GE09ram_04_u:064.012a": "kiṃ tu naivaṃ gate śakyam idaṃ kāryam upekṣitum",
    "GE09ram_04_u:064.012c": "yad arthaṃ kapirājaś ca rāmaś ca kṛtaniścayau",
    "GE09ram_04_u:064.013a": "sāmprataṃ kālabhedena yā gatis tāṃ nibodhata",
    "GE09ram_04_u:064.013c": "navatiṃ yojanānāṃ tu gamiṣyāmi na saṃśayaḥ",
    "GE09ram_04_u:064.014a": "tāṃś ca sarvān hariśreṣṭhāñ jāmbavān punar abravīt",
    "GE09ram_04_u:064.014c": "na khalv etāvad evāsīd gamane me parākramaḥ",
    "GE09ram_04_u:064.015a": "mayā mahābalaiś caiva yajñe viṣṇuḥ sanātanaḥ",
    "GE09ram_04_u:064.015c": "pradakṣiṇīkṛtaḥ pūrvaṃ kramamāṇas trivikramaḥ",
    "GE09ram_04_u:064.016a": "sa idānīm ahaṃ vṛddhaḥ plavane mandavikramaḥ",
    "GE09ram_04_u:064.016c": "yauvane ca tadāsīn me balam apratimaṃ paraiḥ",
    "GE09ram_04_u:064.017a": "saṃpraty etāvatīṃ śaktiṃ gamane tarkayāmy aham",
    "GE09ram_04_u:064.017c": "naitāvatā ca saṃsiddhiḥ kāryasyāsya bhaviṣyati",
    "GE09ram_04_u:064.018a": "athottaram udārārtham abravīd aṅgadas tadā",
    "GE09ram_04_u:064.018c": "anumānya mahāprājño jāmbavantaṃ mahākapim",
    "GE09ram_04_u:064.019a": "aham etad gamiṣyāmi yojanānāṃ śataṃ mahat",
    "GE09ram_04_u:064.019c": "nivartane tu me śaktiḥ syān na veti na niścitam",
    "GE09ram_04_u:064.020a": "tam uvāca hariśreṣṭho jāmbavān vākyakovidaḥ",
    "GE09ram_04_u:064.020c": "jñāyate gamane śaktis tava haryṛkṣasattama",
    "GE09ram_04_u:064.021a": "kāmaṃ śatasahasraṃ vā na hy eṣa vidhir ucyate",
    "GE09ram_04_u:064.021c": "yojanānāṃ bhavāñ śakto gantuṃ pratinivartitum",
    "GE09ram_04_u:064.022a": "na hi preṣayitā tata svāmī preṣyaḥ kathaṃ cana",
    "GE09ram_04_u:064.022c": "bhavatāyaṃ janaḥ sarvaḥ preṣyaḥ plavagasattama",
    "GE09ram_04_u:064.023a": "bhavān kalatram asmākaṃ svāmibhāve vyavasthitaḥ",
    "GE09ram_04_u:064.023c": "svāmī kalatraṃ sainyasya gatir eṣā paraṃtapa",
    "GE09ram_04_u:064.024a": "tasmāt kalatravat tāta pratipālyaḥ sadā bhavān",
    "GE09ram_04_u:064.024c": "api caitasya kāryasya bhavān mūlam ariṃdama",
    "GE09ram_04_u:064.025a": "mūlam arthasya saṃrakṣyam eṣa kāryavidāṃ nayaḥ",
    "GE09ram_04_u:064.025c": "mūle hi sati sidhyanti guṇāḥ puṣpaphalādayaḥ",
    "GE09ram_04_u:064.026a": "tad bhavān asyā kāryasya sādhane satyavikramaḥ",
    "GE09ram_04_u:064.026c": "buddhivikramasaṃpanno hetur atra paraṃtapaḥ",
    "GE09ram_04_u:064.027a": "guruś ca guruputraś ca tvaṃ hi naḥ kapisattama",
    "GE09ram_04_u:064.027c": "bhavantam āśritya vayaṃ samarthā hy arthasādhane",
    "GE09ram_04_u:064.028a": "uktavākyaṃ mahāprājñaṃ jāmbavantaṃ mahākapiḥ",
    "GE09ram_04_u:064.028c": "pratyuvācottaraṃ vākyaṃ vālisūnur athāṅgadaḥ",
    "GE09ram_04_u:064.029a": "yadi nāhaṃ gamiṣyāmi nānyo vānarapuṃgavaḥ",
    "GE09ram_04_u:064.029c": "punaḥ khalv idam asmābhiḥ kāryaṃ prāyopaveśanam",
    "GE09ram_04_u:064.030a": "na hy akṛtvā haripateḥ saṃdeśaṃ tasya dhīmataḥ",
    "GE09ram_04_u:064.030c": "tatrāpi gatvā prāṇānāṃ paśyāmi parirakṣaṇam",
    "GE09ram_04_u:064.031a": "sa hi prasāde cātyarthaṃ kope ca harir īśvaraḥ",
    "GE09ram_04_u:064.031c": "atītya tasya saṃdeśaṃ vināśo gamane bhavet",
    "GE09ram_04_u:064.032a": "tad yathā hy asya kāryasya na bhavaty anyathā gatiḥ",
    "GE09ram_04_u:064.032c": "tad bhavān eva dṛṣṭārthaḥ saṃcintayitum arhati",
    "GE09ram_04_u:064.033a": "so 'ṅgadena tadā vīraḥ pratyuktaḥ plavagarṣabhaḥ",
    "GE09ram_04_u:064.033c": "jāmbavān uttaraṃ vākyaṃ provācedaṃ tato 'ṅgadam",
    "GE09ram_04_u:064.034a": "asya te vīra kāryasya na kiṃ cit parihīyate",
    "GE09ram_04_u:064.034c": "eṣa saṃcodayāmy enaṃ yaḥ kāryaṃ sādhayiṣyati",
    "GE09ram_04_u:064.035a": "tataḥ pratītaṃ plavatāṃ variṣṭham; ekāntam āśritya sukhopaviṣṭam",
    "GE09ram_04_u:064.035c": "saṃcodayām āsa haripravīro; haripravīraṃ hanumantam eva",
    "GE09ram_04_u:065.001a": "anekaśatasāhasrīṃ viṣaṇṇāṃ harivāhinīm",
    "GE09ram_04_u:065.001c": "jāmbavān samudīkṣyaivaṃ hanumantam athābravīt",
    "GE09ram_04_u:065.002a": "vīra vānaralokasya sarvaśāstram athābravīt",
    "GE09ram_04_u:065.002c": "tūṣṇīm ekāntam āśritya hanuman kiṃ na jalpasi",
    "GE09ram_04_u:065.003a": "hanuman harirājasya sugrīvasya samo hy asi",
    "GE09ram_04_u:065.003c": "rāmalakṣmaṇayoś cāpi tejasā ca balena ca",
    "GE09ram_04_u:065.004a": "ariṣṭaneminaḥ putrau vainateyo mahābalaḥ",
    "GE09ram_04_u:065.004c": "garutmān iva vikhyāta uttamaḥ sarvapakṣiṇām",
    "GE09ram_04_u:065.005a": "bahuśo hi mayā dṛṣṭaḥ sāgare sa mahābalaḥ",
    "GE09ram_04_u:065.005c": "bhujagān uddharan pakṣī mahāvego mahāyaśāḥ",
    "GE09ram_04_u:065.006a": "pakṣayor yad balaṃ tasya tāvad bhujabalaṃ tava",
    "GE09ram_04_u:065.006c": "vikramaś cāpi vegaś ca na te tenāpahīyate",
    "GE09ram_04_u:065.007a": "balaṃ buddhiś ca tejaś ca sattvaṃ ca harisattama",
    "GE09ram_04_u:065.007c": "viśiṣṭaṃ sarvabhūteṣu kim ātmānaṃ na budhyase",
    "GE09ram_04_u:065.008a": "apsarāpsarasāṃ śreṣṭhā vikhyātā puñjikasthalā",
    "GE09ram_04_u:065.008c": "ajñaneti parikhyātā patnī kesariṇo hareḥ",
    "GE09ram_04_u:065.009a": "abhiśāpād abhūt tāta vānarī kāmarūpiṇī",
    "GE09ram_04_u:065.009c": "duhitā vānarendrasya kuñjarasya mahātmanaḥ",
    "GE09ram_04_u:065.010a": "kapitve cārusarvāṅgī kadā cit kāmarūpiṇī",
    "GE09ram_04_u:065.010c": "mānuṣaṃ vigrahaṃ kṛtvā yauvanottamaśālinī",
    "GE09ram_04_u:065.011a": "acarat parvatasyāgre prāvṛḍambudasaṃnibhe",
    "GE09ram_04_u:065.011c": "vicitramālyābharaṇā mahārhakṣaumavāsinī",
    "GE09ram_04_u:065.012a": "tasyā vastraṃ viśālākṣyāḥ pītaṃ raktadaśaṃ śubham",
    "GE09ram_04_u:065.012c": "sthitāyāḥ parvatasyāgre māruto 'paharac chanaiḥ",
    "GE09ram_04_u:065.013a": "sa dadarśa tatas tasyā vṛttāv ūrū susaṃhatau",
    "GE09ram_04_u:065.013c": "stanau ca pīnau sahitau sujātaṃ cāru cānanam",
    "GE09ram_04_u:065.014a": "tāṃ viśālāyataśroṇīṃ tanumadhyāṃ yaśasvinīm",
    "GE09ram_04_u:065.014c": "dṛṣṭvaiva śubhasarvāgnīṃ pavanaḥ kāmamohitaḥ",
    "GE09ram_04_u:065.015a": "sa tāṃ bhujābhyāṃ pīnābhyāṃ paryaṣvajata mārutaḥ",
    "GE09ram_04_u:065.015c": "manmathāviṣṭasarvāṅgo gatātmā tām aninditām",
    "GE09ram_04_u:065.016a": "sā tu tatraiva saṃbhrāntā suvṛttā vākyam abravīt",
    "GE09ram_04_u:065.016c": "ekapatnīvratam idaṃ ko nāśayitum icchati",
    "GE09ram_04_u:065.017a": "añjanāyā vacaḥ śrutvā mārutaḥ pratyabhāṣata",
    "GE09ram_04_u:065.017c": "na tvāṃ hiṃsāmi suśroṇi mā bhūt te subhage bhayam",
    "GE09ram_04_u:065.018a": "manasāsmi gato yat tvāṃ pariṣvajya yaśasvini",
    "GE09ram_04_u:065.018c": "vīryavān buddhisaṃpannaḥ putras tava bhaviṣyati",
    "GE09ram_04_u:065.019a": "abhyutthitaṃ tataḥ sūryaṃ bālo dṛṣṭvā mahāvane",
    "GE09ram_04_u:065.019c": "phalaṃ ceti jighṛkṣus tvam utplutyābhyapato divam",
    "GE09ram_04_u:065.020a": "śatāni trīṇi gatvātha yojanānāṃ mahākape",
    "GE09ram_04_u:065.020c": "tejasā tasya nirdhūto na viṣādaṃ tato gataḥ",
    "GE09ram_04_u:065.021a": "tāvad āpatatas tūrṇam antarikṣaṃ mahākape",
    "GE09ram_04_u:065.021c": "kṣiptam indreṇa te vajraṃ krodhāviṣṭena dhīmatā",
    "GE09ram_04_u:065.022a": "tataḥ śailāgraśikhare vāmo hanur abhajyata",
    "GE09ram_04_u:065.022c": "tato hi nāmadheyaṃ te hanumān iti kīrtyate",
    "GE09ram_04_u:065.023a": "tatas tvāṃ nihataṃ dṛṣṭvā vāyur gandhavahaḥ svayam",
    "GE09ram_04_u:065.023c": "trailokye bhṛśasaṃkruddho na vavau vai prabhañjanaḥ",
    "GE09ram_04_u:065.024a": "saṃbhrāntāś ca surāḥ sarve trailokye kṣubhite sati",
    "GE09ram_04_u:065.024c": "prasādayanti saṃkruddhaṃ mārutaṃ bhuvaneśvarāḥ",
    "GE09ram_04_u:065.025a": "prasādite ca pavane brahmā tubhyaṃ varaṃ dadau",
    "GE09ram_04_u:065.025c": "aśastravadhyatāṃ tāta samare satyavikrama",
    "GE09ram_04_u:065.026a": "vajrasya ca nipātena virujaṃ tvāṃ samīkṣya ca",
    "GE09ram_04_u:065.026c": "sahasranetraḥ prītātmā dadau te varam uttamam",
    "GE09ram_04_u:065.027a": "svacchandataś ca maraṇaṃ te bhūyād iti vai prabho",
    "GE09ram_04_u:065.027c": "sa tvaṃ kesariṇaḥ putraḥ kṣetrajo bhīmavikramaḥ",
    "GE09ram_04_u:065.028a": "mārutasyaurasaḥ putras tejasā cāpi tatsamaḥ",
    "GE09ram_04_u:065.028c": "tvaṃ hi vāyusuto vatsa plavane cāpi tatsamaḥ",
    "GE09ram_04_u:065.029a": "vayam adya gataprāṇā bhavān asmāsu sāmpratam",
    "GE09ram_04_u:065.029c": "dākṣyavikramasaṃpannaḥ pakṣirāja ivāparaḥ",
    "GE09ram_04_u:065.030a": "trivikrame mayā tāta saśailavanakānanā",
    "GE09ram_04_u:065.030c": "triḥ saptakṛtvaḥ pṛthivī parikrāntā pradakṣiṇam",
    "GE09ram_04_u:065.031a": "tadā cauṣadhayo 'smābhiḥ saṃcitā devaśāsanāt",
    "GE09ram_04_u:065.031c": "niṣpannam amṛtaṃ yābhis tadāsīn no mahad balam",
    "GE09ram_04_u:065.032a": "sa idānīm ahaṃ vṛddhaḥ parihīnaparākramaḥ",
    "GE09ram_04_u:065.032c": "sāmprataṃ kālam asmākaṃ bhavān sarvaguṇānvitaḥ",
    "GE09ram_04_u:065.033a": "tad vijṛmbhasva vikrāntaḥ plavatām uttamo hy asi",
    "GE09ram_04_u:065.033c": "tvadvīryaṃ draṣṭukāmeyaṃ sarvā vānaravāhinī",
    "GE09ram_04_u:065.034a": "uttiṣṭha hariśārdūla laṅghayasva mahārṇavam",
    "GE09ram_04_u:065.034c": "parā hi sarvabhūtānāṃ hanuman yā gatis tava",
    "GE09ram_04_u:065.035a": "viṣāṇṇā harayaḥ sarve hanuman kim upekṣase",
    "GE09ram_04_u:065.035c": "vikramasva mahāvego viṣṇus trīn vikramān iva",
    "GE09ram_04_u:065.036a": "tatas tu vai jāmbavatābhicoditaḥ; pratītavegaḥ pavanātmajaḥ kapiḥ",
    "GE09ram_04_u:065.036c": "praharṣayaṃs tāṃ harivīra vāhinīṃ; cakāra rūpaṃ mahad ātmanas tadā",
    "GE09ram_04_u:066.001a": "saṃstūyamāno hanumān vyavardhata mahābalaḥ",
    "GE09ram_04_u:066.001c": "samāvidhya ca lāṅgūlaṃ harṣāc ca balam eyivān",
    "GE09ram_04_u:066.002a": "tasya saṃstūyamānasya sarvair vānarapuṃgavaiḥ",
    "GE09ram_04_u:066.002c": "tejasāpūryamāṇasya rūpam āsīd anuttamam",
    "GE09ram_04_u:066.003a": "yathā vijṛmbhate siṃho vivṛddho girigahvare",
    "GE09ram_04_u:066.003c": "mārutasyaurasaḥ putras tathā saṃprati jṛmbhate",
    "GE09ram_04_u:066.004a": "aśobhata mukhaṃ tasya jṛmbhamāṇasya dhīmataḥ",
    "GE09ram_04_u:066.004c": "ambarīṣopamaṃ dīptaṃ vidhūma iva pāvakaḥ",
    "GE09ram_04_u:066.005a": "harīṇām utthito madhyāt saṃprahṛṣṭatanūruhaḥ",
    "GE09ram_04_u:066.005c": "abhivādya harīn vṛddhān hanumān idam abravīt",
    "GE09ram_04_u:066.006a": "arujan parvatāgrāṇi hutāśanasakho 'nilaḥ",
    "GE09ram_04_u:066.006c": "balavān aprameyaś ca vāyur ākāśagocaraḥ",
    "GE09ram_04_u:066.007a": "tasyāhaṃ śīghravegasya śīghragasya",
    "GE09ram_04_u:066.007c": "mārutasyaurasaḥ putraḥ plavane nāsti me samaḥ",
    "GE09ram_04_u:066.008a": "utsaheyaṃ hi vistīrṇam ālikhantam ivāmbaram",
    "GE09ram_04_u:066.008c": "meruṃ girim asaṃgena parigantuṃ sahasraśaḥ",
    "GE09ram_04_u:066.009a": "bāhuvegapraṇunnena sāgareṇāham utsahe",
    "GE09ram_04_u:066.009c": "samāplāvayituṃ lokaṃ saparvatanadīhradam",
    "GE09ram_04_u:066.010a": "mamorujaṅghāvegena bhaviṣyati samutthitaḥ",
    "GE09ram_04_u:066.010c": "saṃmūrchitamahāgrāhaḥ samudro varuṇālayaḥ",
    "GE09ram_04_u:066.011a": "pannagāśanam ākāśe patantaṃ pakṣisevitam",
    "GE09ram_04_u:066.011c": "vainateyam ahaṃ śaktaḥ parigantuṃ sahasraśaḥ",
    "GE09ram_04_u:066.012a": "udayāt prasthitaṃ vāpi jvalantaṃ raśmimālinam",
    "GE09ram_04_u:066.012c": "anastamitam ādityam abhigantuṃ samutsahe",
    "GE09ram_04_u:066.013a": "tato bhūmim asaṃspṛśya punar āgantum utsahe",
    "GE09ram_04_u:066.013c": "pravegenaiva mahatā bhīmena plavagarṣabhāḥ",
    "GE09ram_04_u:066.014a": "utsaheyam atikrāntuṃ sarvān ākāśagocarān",
    "GE09ram_04_u:066.014c": "sāgaraṃ kṣobhayiṣyāmi dārayiṣyāmi medinīm",
    "GE09ram_04_u:066.015a": "parvatān kampayiṣyāmi plavamānaḥ plavaṃgamāḥ",
    "GE09ram_04_u:066.015c": "hariṣye coruvegena plavamāno mahārṇavam",
    "GE09ram_04_u:066.016a": "latānāṃ vīrudhāṃ puṣpaṃ pādapānāṃ ca sarvaśaḥ",
    "GE09ram_04_u:066.016c": "anuyāsyati mām adya plavamānaṃ vihāyasā",
    "GE09ram_04_u:066.016e": "bhaviṣyati hi me panthāḥ svāteḥ panthā ivāmbare",
    "GE09ram_04_u:066.017a": "carantaṃ ghoram ākāśam utpatiṣyantam eva ca",
    "GE09ram_04_u:066.017c": "drakṣyanti nipatantaṃ ca sarvabhūtāni vānarāḥ",
    "GE09ram_04_u:066.018a": "mahāmerupratīkāśaṃ māṃ drakṣyadhvaṃ plavaṃgamāḥ",
    "GE09ram_04_u:066.018c": "divam āvṛtya gacchantaṃ grasamānam ivāmbaram",
    "GE09ram_04_u:066.019a": "vidhamiṣyāmi jīmūtān kampayiṣyāmi parvatān",
    "GE09ram_04_u:066.019c": "sāgaraṃ kṣobhayiṣyāmi plavamānaḥ samāhitaḥ",
    "GE09ram_04_u:066.020a": "vainateyasya vā śaktir mama vā mārutasya vā",
    "GE09ram_04_u:066.020c": "ṛte suparṇarājānaṃ mārutaṃ vā mahābalam",
    "GE09ram_04_u:066.020e": "na hi bhūtaṃ prapaśyāmi yo māṃ plutam anuvrajet",
    "GE09ram_04_u:066.021a": "nimeṣāntaramātreṇa nirālambhanam ambaram",
    "GE09ram_04_u:066.021c": "sahasā nipatiṣyāmi ghanād vidyud ivotthitā",
    "GE09ram_04_u:066.022a": "bhaviṣyati hi me rūpaṃ plavamānasya sāgaram",
    "GE09ram_04_u:066.022c": "viṣṇoḥ prakramamāṇasya tadā trīn vikramān iva",
    "GE09ram_04_u:066.023a": "buddhyā cāhaṃ prapaśyāmi manaś ceṣṭā ca me tathā",
    "GE09ram_04_u:066.023c": "ahaṃ drakṣyāmi vaidehīṃ pramodadhvaṃ plavaṃgamāḥ",
    "GE09ram_04_u:066.024a": "mārutasya samo vege garuḍasya samo jave",
    "GE09ram_04_u:066.024c": "ayutaṃ yojanānāṃ tu gamiṣyāmīti me matiḥ",
    "GE09ram_04_u:066.025a": "vāsavasya savajrasya brahmaṇo vā svayambhuvaḥ",
    "GE09ram_04_u:066.025c": "vikramya sahasā hastād amṛtaṃ tad ihānaye",
    "GE09ram_04_u:066.025e": "laṅkāṃ vāpi samutkṣipya gaccheyam iti me matiḥ",
    "GE09ram_04_u:066.026a": "tam evaṃ vānaraśreṣṭhaṃ garjantam amitaujasaṃ",
    "GE09ram_04_u:066.026c": "uvāca parisaṃhṛṣṭo jāmbavān harisattamaḥ",
    "GE09ram_04_u:066.027a": "vīra kesariṇaḥ putra vegavan mārutātmaja",
    "GE09ram_04_u:066.027c": "jñātīnāṃ vipulaṃ śokas tvayā tāta praṇāśitaḥ",
    "GE09ram_04_u:066.028a": "tava kalyāṇarucayaḥ kapimukhyāḥ samāgatāḥ",
    "GE09ram_04_u:066.028c": "maṅgalaṃ kāryasiddhyarthaṃ kariṣyanti samāhitāḥ",
    "GE09ram_04_u:066.029a": "ṛṣīṇāṃ ca prasādena kapivṛddhamatena ca",
    "GE09ram_04_u:066.029c": "gurūṇāṃ ca prasādena plavasva tvaṃ mahārṇavam",
    "GE09ram_04_u:066.030a": "sthāsyāmaś caikapādena yāvadāgamanaṃ tava",
    "GE09ram_04_u:066.030c": "tvadgatāni ca sarveṣāṃ jīvitāni vanaukasām",
    "GE09ram_04_u:066.031a": "tatas tu hariśārdūlas tān uvāca vanaukasaḥ",
    "GE09ram_04_u:066.031c": "neyaṃ mama mahī vegaṃ plavane dhārayiṣyati",
    "GE09ram_04_u:066.032a": "etāni hi nagasyāsya śilāsaṃkaṭaśālinaḥ",
    "GE09ram_04_u:066.032c": "śikharāṇi mahendrasya sthirāṇi ca mahānti ca",
    "GE09ram_04_u:066.033a": "etāni mama niṣpeṣaṃ pādayoḥ patatāṃ varāḥ",
    "GE09ram_04_u:066.033c": "plavato dhārayiṣyanti yojanānām itaḥ śatam",
    "GE09ram_04_u:066.034a": "tatas tu mārutaprakhyaḥ sa harir mārutātmajaḥ",
    "GE09ram_04_u:066.034c": "āruroha nagaśreṣṭhaṃ mahendram arimardanaḥ",
    "GE09ram_04_u:066.035a": "vṛtaṃ nānāvidhair vṛkṣair mṛgasevitaśādvalam",
    "GE09ram_04_u:066.035c": "latākusumasaṃbādhaṃ nityapuṣpaphaladrumam",
    "GE09ram_04_u:066.036a": "siṃhaśārdūlacaritaṃ mattamātaṅgasevitam",
    "GE09ram_04_u:066.036c": "mattadvijagaṇodghuṣṭaṃ salilotpīḍasaṃkulam",
    "GE09ram_04_u:066.037a": "mahadbhir ucchritaṃ śṛṅgair mahendraṃ sa mahābalaḥ",
    "GE09ram_04_u:066.037c": "vicacāra hariśreṣṭho mahendrasamavikramaḥ",
    "GE09ram_04_u:066.038a": "pādābhyāṃ pīḍitas tena mahāśailo mahātmanā",
    "GE09ram_04_u:066.038c": "rarāsa siṃhābhihato mahān matta iva dvipaḥ",
    "GE09ram_04_u:066.039a": "mumoca salilotpīḍān viprakīrṇaśiloccayaḥ",
    "GE09ram_04_u:066.039c": "vitrastamṛgamātaṅgaḥ prakampitamahādrumaḥ",
    "GE09ram_04_u:066.040a": "nānāgandharvamithunaiḥ pānasaṃsargakarkaśaiḥ",
    "GE09ram_04_u:066.040c": "utpatadbhir vihaṃgaiś ca vidyādharagaṇair api",
    "GE09ram_04_u:066.041a": "tyajyamānamahāsānuḥ saṃnilīnamahoragaḥ",
    "GE09ram_04_u:066.041c": "śailaśṛṅgaśilodghātas tadābhūt sa mahāgiriḥ",
    "GE09ram_04_u:066.042a": "niḥśvasadbhis tadā tais tu bhujagair ardhaniḥsṛtaiḥ",
    "GE09ram_04_u:066.042c": "sapatāka ivābhāti sa tadā dharaṇīdharaḥ",
    "GE09ram_04_u:066.043a": "ṛṣibhis trāsa saṃbhrāntais tyajyamānaḥ śiloccayaḥ",
    "GE09ram_04_u:066.043c": "sīdan mahati kāntāre sārthahīna ivādhvagaḥ",
    "GE09ram_04_u:066.044a": "sa vegavān vegasamāhitātmā; haripravīraḥ paravīrahantā",
    "GE09ram_04_u:066.044c": "manaḥ samādhāya mahānubhāvo; jagāma laṅkāṃ manasā manasvī"
}