{
    "T04santbcpu:0": " Pariccheda 1",
    "T04santbcpu:1": " aum namo buddhāya /",
    "T04santbcpu:2": " sugatān sasutān sadharmakāyān praṇipatyādarato 'khilāṃśca vandyān /",
    "T04santbcpu:3": " sugatātmajasaṃvarāvatāraṃ kathayiṣyāmi yathāgamaṃ samāsāt // Bca_1.1 //",
    "T04santbcpu:4": " na hi kiṃcidapūrvamatra vācyaṃ na ca saṃgrathanakauśalaṃ mamāsti /",
    "T04santbcpu:5": " ataeva na me parārthacintā svamano vāsayituṃ kṛtaṃ mamedaṃ // Bca_1.2 //",
    "T04santbcpu:6": " mama tāvadanena yāti vṛddhiṃ kuśalaṃ bhāvayituṃ prasādavegaḥ /",
    "T04santbcpu:7": " atha matsamadhātureva paśyed aparo 'pyenamato 'pi sārthako 'yaṃ // Bca_1.3 //",
    "T04santbcpu:8": " kṣaṇasaṃpadiyaṃ sudurlabhā pratilabdhā puruṣārthasādhanī /",
    "T04santbcpu:9": " yadi nātra vicintyate hitaṃ punarapyeṣa samāgamaḥ kutaḥ // Bca_1.4 //",
    "T04santbcpu:10": " rātrau yathā meghaghanāndhakāre vidyutkṣaṇaṃ darśayati prakāśaṃ /",
    "T04santbcpu:11": " buddhānubhāvena tathā kadācil-lokasya puṇyeṣu matiḥ kṣaṇaṃ syāt // Bca_1.5 //",
    "T04santbcpu:12": " tasmācchubhaṃ durbalameva nityaṃ balaṃ tu pāpasya mahatsughoraṃ /",
    "T04santbcpu:13": " tajjīyate 'nyena śubhena kena saṃbodhicittaṃ yadi nāma na syāt // Bca_1.6 //",
    "T04santbcpu:14": " kalpānanalpān pravicintayadbhir dṛṣṭaṃ munīndrairhitametadeva /",
    "T04santbcpu:15": " yataḥ sukhenaiva sukhaṃ pravṛddham utplāvayatyapramitāñjanaughān // Bca_1.7 //",
    "T04santbcpu:16": " bhavaduḥkhaśatāni tartukāmair api sattvavyasanāni hartukāmaiḥ /",
    "T04santbcpu:17": " bahusaukhyaśatāni bhoktukāmair na vimocyaṃ hi sadaiva bodhicittaṃ // Bca_1.8 //",
    "T04santbcpu:18": " bhavacārakabandhano varākaḥ sugatānāṃ suta ucyate kṣaṇen /",
    "T04santbcpu:19": " na narāmaralokavandanīyo bhavati smodita eva bodhicitte // Bca_1.9 //",
    "T04santbcpu:20": " aśucipratimāmimāṃ gṛhītvā jinaratnapratimāṃ karotyanarghāṃ /",
    "T04santbcpu:21": " rasajātamatīva vedhanīyaṃ sudṛḍhaṃ gṛhṇata bodhicittasaṃjñaṃ // Bca_1.10 //",
    "T04santbcpu:22": " suparīkṣitamaprameyadhībhir bahumūlyaṃ jagadekasārthavāhaiḥ /",
    "T04santbcpu:23": " gatipattanavipravāsaśīlāḥ sudṛḍhaṃ gṛhṇata bodhicittaratnaṃ // Bca_1.11 //",
    "T04santbcpu:24": " kadalīva phalaṃ vihāya yāti kṣayamanyatkuśalaṃ hi sarvameva /",
    "T04santbcpu:25": " satataṃ phalati kṣayaṃ na yāti prasavatyeva tu bodhicittavṛkṣaḥ // Bca_1.12 //",
    "T04santbcpu:26": " kṛtvāpi pāpāni sudāruṇāni yadāśrayāduttarati kṣaṇena /",
    "T04santbcpu:27": " śūrāśrayeṇeva mahābhayāni nāśrīyate tatkathamajñasattvaiḥ // Bca_1.13 //",
    "T04santbcpu:28": " yugāntakālānalavanmahānti pāpāni yannirdahati kṣaṇena /",
    "T04santbcpu:29": " yasyānuśaṃsānamitānuvāca maitreyanāthaḥ sudhanāya dhīmān // Bca_1.14 //",
    "T04santbcpu:30": " tadbodhicittaṃ dvividhaṃ vijñātavyaṃ samāsataḥ /",
    "T04santbcpu:31": " bodhipraṇidhicittaṃ ca bodhiprasthānameva ca // Bca_1.15 //",
    "T04santbcpu:32": " gantukāmasya gantuśca yathā bhedaḥ pratīyate /",
    "T04santbcpu:33": " tathā bhedo 'nayorjñeyo yathāsaṃkhyena paṇḍitaiḥ // Bca_1.16 //",
    "T04santbcpu:34": " bodhipraṇidhicittasya saṃsāre 'pi phalaṃ mahat /",
    "T04santbcpu:35": " na tvavicchinnapuṇyatvaṃ yathā prasthānacetasaḥ // Bca_1.17 //",
    "T04santbcpu:36": " yataḥ prabhṛtyaparyanta-sattvadhātupramokṣaṇe /",
    "T04santbcpu:37": " samādadāti taccittam anivartyena cetasā // Bca_1.18 //",
    "T04santbcpu:38": " tataḥ prabhṛti suptasya pramattasyāpyanekaśaḥ /",
    "T04santbcpu:39": " avicchinnāḥ puṇyadhārāḥ pravartante nabhaḥsamāḥ // Bca_1.19 //",
    "T04santbcpu:40": " idaṃ subāhupṛcchāyāṃ sopapattikamuktavān /",
    "T04santbcpu:41": " hīnādhimuktisattvārthaṃ svayameva tathāgataḥ // Bca_1.20 //",
    "T04santbcpu:42": " śiraḥśūlāni sattvānāṃ nāśayāmīti cintayan /",
    "T04santbcpu:43": " aprameyeṇa puṇyena gṛhyate sma hitāśayaḥ // Bca_1.21 //",
    "T04santbcpu:44": " kimutāpramitaṃ śūlam ekaikasya jihīrṣataḥ /",
    "T04santbcpu:45": " aprameyaguṇaṃ sattvam ekaikaṃ ca cikīrṣataḥ // Bca_1.22 //",
    "T04santbcpu:46": " kasya mātuḥ piturvāpi hitāśaṃseyamīdṛśī /",
    "T04santbcpu:47": " devatānāmṛṣīṇāṃ vā brahmaṇāṃ vā bhaviṣyati // Bca_1.23 //",
    "T04santbcpu:48": " teṣāmeva ca sattvānāṃ svārthe 'pyeṣa manorathaḥ /",
    "T04santbcpu:49": " notpannapūrvaḥ svapne 'pi parārthe saṃbhavaḥ kutaḥ // Bca_1.24 //",
    "T04santbcpu:50": " sattvaratnaviśeṣo 'yam apūrvo jāyate kathaṃ /",
    "T04santbcpu:51": " yatparārthāśayo 'nyeṣāṃ na svārthe 'pyupajāyate // Bca_1.25 //",
    "T04santbcpu:52": " jagadānandabījasya jagadduḥkhauṣadhasya ca /",
    "T04santbcpu:53": " cittaratnasya yatpuṇyaṃ tatkathaṃ hi pramīyatāṃ // Bca_1.26 //",
    "T04santbcpu:54": " hitāśaṃsanamātreṇa buddhapūjā viśiṣyate /",
    "T04santbcpu:55": " kiṃ punaḥ sarvasattvānāṃ sarvasaukhyārthamudyamāt // Bca_1.27 //",
    "T04santbcpu:56": " duḥkhamevābhidhāvanti duḥkhaniḥsaraṇāśayā /",
    "T04santbcpu:57": " sukhecchayaiva saṃmohāt svasukhaṃ ghnanti śatruvat // Bca_1.28 //",
    "T04santbcpu:58": " yasteṣāṃ sukharaṅkāṇāṃ pīḍitānāmanekaśaḥ /",
    "T04santbcpu:59": " tṛptiṃ pūrvasukhaiḥ kuryāt sarvāḥ pīḍāśchinatti ca // Bca_1.29 //",
    "T04santbcpu:60": " nāśayatyapi saṃmohaṃ sādhustena samaḥ kutaḥ /",
    "T04santbcpu:61": " kuto vā tādṛśaṃ mitraṃ puṇyaṃ vā tādṛśaṃ kutaḥ // Bca_1.30 //",
    "T04santbcpu:62": " kṛte yaḥ pratikurvīta so 'pi tāvatpraśasyate /",
    "T04santbcpu:63": " avyāpāritasādhustu bodhisattvaḥ kimucyatāṃ // Bca_1.31 //",
    "T04santbcpu:64": " katipayajanasatradāyakaḥ kuśalakṛdityabhipūjyate janaiḥ /",
    "T04santbcpu:65": " kṣaṇamaśanakamātradānataḥ saparibhavaṃ divasārdhayāpanāt // Bca_1.32 //",
    "T04santbcpu:66": " kimu niravadhisattvasaṃkhyayā niravadhikālamanuprayacchataḥ /",
    "T04santbcpu:67": " gaganajanaparikṣayākṣayaṃ sakalamanorathasaṃprapūraṇaṃ // Bca_1.33 //",
    "T04santbcpu:68": " iti sattrapatau jinasya puttre kaluṣaṃ sve hṛdaye karoti yaśca /",
    "T04santbcpu:69": " kaluṣodayasaṃkhyayā sa kalpān narakeṣvāvasatīti nātha āha // Bca_1.34 //",
    "T04santbcpu:70": " atha yasya manaḥ prasādameti prasavettasya tato 'dhikaṃ phalaṃ /",
    "T04santbcpu:71": " mahatā hi balena pāpakarma jinaputtreṣu śubhaṃ tvayatnataḥ // Bca_1.35 //",
    "T04santbcpu:72": " teṣāṃ śarīrāṇi namaskaromi yatroditaṃ tadvaracittaratnaṃ /",
    "T04santbcpu:73": " yatrāpakāro 'pi sukhānubandhī sukhākarāṃstān śaraṇaṃ prayāmi // Bca_1.36 //",
    "T04santbcpu:74": " bodhicaryāvatāre bodhicittānuśaṃsā nāma prathamaḥ paricchedaḥ // ****************************************************************",
    "T04santbcpu:75": " Pariccheda 2",
    "T04santbcpu:76": " taccittaratnagrahaṇāya samyak pūjāṃ karomyeṣa tathāgatānāṃ /",
    "T04santbcpu:77": " saddharmaratnasya ca nirmalasya buddhātmajānāṃ ca guṇodadhīnāṃ // Bca_2.1 //",
    "T04santbcpu:78": " yāvanti puṣpāṇi phalāni caiva bhaiṣajyajātāni ca yāni santi /",
    "T04santbcpu:79": " ratnāni yāvanti ca santi loke jalāni ca svacchamanoramāṇi // Bca_2.2 //",
    "T04santbcpu:80": " mahīdharā ratnamayāstathānye vanapradeśāśca vivekaramyāḥ /",
    "T04santbcpu:81": " latāḥ sapuṣpābharaṇojjvalāśca drumāśca ye satphalanamraśākhāḥ // Bca_2.3 //",
    "T04santbcpu:82": " devādilokeṣu ca gandhadhūpāḥ kalpadrumā ratnamayāśca vṛkṣāḥ /",
    "T04santbcpu:83": " sarāṃsi cāmbhoruhabhūṣaṇāni haṃsasvanātyantamanoharāṇi // Bca_2.4 //",
    "T04santbcpu:84": " akṛṣṭajātāni ca śasyajātāny anyāni vā pūjyavibhūṣaṇāni /",
    "T04santbcpu:85": " ākāśadhātuprasarāvidhīni sarvāṇyapīmānyaparigrahāṇi // Bca_2.5 //",
    "T04santbcpu:86": " ādāya buddhyā munipuṅgavebhyo niryātayāmyeṣa saputrakebhyaḥ /",
    "T04santbcpu:87": " gṛhṇantu tanme varadakṣiṇīyā mahākṛpā māmanukampamānāḥ // Bca_2.6 //",
    "T04santbcpu:88": " apuṇyavānasmi mahādaridraḥ pūjārthamanyanmama nāsti kiṃcit /",
    "T04santbcpu:89": " ato mamārthāya parārthacintā gṛhṇantu nāthā idamātmaśaktyā // Bca_2.7 //",
    "T04santbcpu:90": " dadāmi cātmānamahaṃ jinebhyaḥ sarveṇa sarvaṃ ca tadātmajebhyaḥ /",
    "T04santbcpu:91": " parigrahaṃ me kurutāgrasattvāḥ yuṣmāsu dāsatvamupaimi bhaktyā // Bca_2.8 //",
    "T04santbcpu:92": " parigraheṇāsmi bhavatkṛtena nirbhīrbhave sattvahitaṃ karomi /",
    "T04santbcpu:93": " pūrvaṃ ca pāpaṃ samatikramāmi nānyacca pāpaṃ prakaromi bhūyaḥ // Bca_2.9 //",
    "T04santbcpu:94": " ratnojjvalastambhamanorameṣu muktāmayodbhāsivitānakeṣu /",
    "T04santbcpu:95": " svacchojjvalasphāṭikakuṭṭimeṣu sugandhiṣu snānagṛheṣu teṣu // Bca_2.10 //",
    "T04santbcpu:96": " manojñagandhodakapuṣpapūrṇaiḥ kumbhairmahāratnamayairanekaiḥ /",
    "T04santbcpu:97": " snānaṃ karomyeṣa tathāgatānāṃ tadātmajānāṃ ca sagītavādyaṃ // Bca_2.11 //",
    "T04santbcpu:98": " pradhūpitairdhautamalairatulyair varstraiśca teṣāṃ tanumunmṛśāmi /",
    "T04santbcpu:99": " tataḥ suraktāni sudhūpitāni dadāmi tebhyo varacīvarāṇi // Bca_2.12 //",
    "T04santbcpu:100": " divyairmṛduślakṣṇavicitraśobhair vastrairalaṅkāravaraiśca taistaiḥ /",
    "T04santbcpu:101": " samantabhadrājitamañjughoṣa-lokeśvarādīnapi maṇḍayāmi // Bca_2.13 //",
    "T04santbcpu:102": " sarvatrisāhasravisārigandhair gandhottamaistānanulepayāmi /",
    "T04santbcpu:103": " sūttaptasūnmṛṣṭasudhautahema-prabhojjvalānsarvamunīndrakāyān // Bca_2.14 //",
    "T04santbcpu:104": " mandāravendīvaramallikādyaiḥ sarvaiḥ sugandhaiḥ kusumairmanojñaiḥ /",
    "T04santbcpu:105": " abhyarcayāmyarcyatamānmunīndrān sragbhiśca saṃsthānamanoramābhiḥ // Bca_2.15 //",
    "T04santbcpu:106": " sphītasphuradgandhamanoramaiśca tāndhūpameghairupadhūpayāmi /",
    "T04santbcpu:107": " bhaujyaiśca svādyairvividhaiśca peyais tebhyo nividyaṃ ca nivedayāmi // Bca_2.16 //",
    "T04santbcpu:108": " ratnapradīpāṃśca nivedayāmi suvarṇapadmeṣu niviṣṭapaṅkvīn /",
    "T04santbcpu:109": " gandhopalipteṣu ca kuṭṭimeṣu kirāmi puṣpaprakarānmanojñān // Bca_2.17 //",
    "T04santbcpu:110": " pralambamuktāmaṇihāraśobhān ābhāsvarāndigmukhamaṇḍanāṃstān /",
    "T04santbcpu:111": " vimānameghān stutigītaramyān maitrīmayebhyo 'pi nivedayāmi // Bca_2.18 //",
    "T04santbcpu:112": " suvarṇadaṇḍaiḥ kamanīyarūpaiḥ saṃsaktamuktāni samucchritāni /",
    "T04santbcpu:113": " pradhārayāmyeṣa mahāmunīnāṃ ratnātapatrāṇyatiśobhanāni // Bca_2.19 //",
    "T04santbcpu:114": " ataḥ paraṃ pritaṣṭhantāṃ pūjāmeghā manoramāḥ /",
    "T04santbcpu:115": " tūryasaṅgītimeghāśca sarvasattvapraharṣaṇāḥ // Bca_2.20 //",
    "T04santbcpu:116": " sarvasaddharmaratneṣu caityeṣu pratimāsu ca /",
    "T04santbcpu:117": " puṣparatnādivarṣāśca pravarttantāṃ nirantaram // Bca_2.21 //",
    "T04santbcpu:118": " mañjughoṣaprabhṛtayaḥ pūjayanti yathā jinān /",
    "T04santbcpu:119": " tathā tathāgatānnāthān saputrānpūjayāmyaham // Bca_2.22 //",
    "T04santbcpu:120": " svarāṅgasāgaraiḥ stotraiḥ staumi cāhaṃ guṇodadhīn /",
    "T04santbcpu:121": " stutisaṅgītimeghāśca saṃbhavantveṣvananyathā // Bca_2.23 //",
    "T04santbcpu:122": " sarvakṣetrāṇusaṃkhyaiśca praṇāmaiḥ praṇamāmyahaṃ /",
    "T04santbcpu:123": " sarvatrādhvagatānbuddhān sahadharmagaṇottamān // Bca_2.24 //",
    "T04santbcpu:124": " sarcacaityāni vande 'haṃ bodhisattvāśrayāṃstathā /",
    "T04santbcpu:125": " namaḥ karomyupādhyāyān abhivandyānyatīṃstathā // Bca_2.25 //",
    "T04santbcpu:126": " buddhaṃ gacchāmi śaraṇaṃ yāvadābodhimaṇḍataḥ /",
    "T04santbcpu:127": " dharmaṃ gacchāmi śaraṇaṃ bodhisattvagaṇaṃ tathā // Bca_2.26 //",
    "T04santbcpu:128": " vijñāpayāmi saṃbuddhān sarvadikṣu vyavasthitān /",
    "T04santbcpu:129": " mahākāruṇikāṃścāpi bodhisattvānkṛtāñjaliḥ // Bca_2.27 //",
    "T04santbcpu:130": " anādimati saṃsāre janmanyatraiva vā punaḥ /",
    "T04santbcpu:131": " yanmayā paśunā pāpaṃ kṛtaṃ kāritameva vā // Bca_2.28 //",
    "T04santbcpu:132": " yaccānumoditaṃ kiṃcid ātmaghātāya mohataḥ /",
    "T04santbcpu:133": " tadatyayaṃ deśayāmi paścāttāpena tāpitaḥ // Bca_2.29 //",
    "T04santbcpu:134": " ratnatraye 'pakāro yo mātāpitṛṣu vā mayā /",
    "T04santbcpu:135": " guruṣvanyeṣu vā kṣepāt kāyavāgbuddhibhiḥ kṛtaḥ // Bca_2.30 //",
    "T04santbcpu:136": " anekadoṣaduṣṭena mayā pāpena nāyakāḥ /",
    "T04santbcpu:137": " yatkṛtaṃ dāruṇaṃ pāpaṃ tatsarvaṃ deśayāmyaham // Bca_2.31 //",
    "T04santbcpu:138": " kathaṃ ca niḥsarāmyasmān nityodvego 'smi nāyakāḥ /",
    "T04santbcpu:139": " mā bhūnme mṛtyuracirād akṣīṇe pāpasaṃcaye // Bca_2.32 //",
    "T04santbcpu:140": " kathaṃ ca niḥsarāmyasmāt paritrāyata satvaraṃ /",
    "T04santbcpu:141": " mā mamākṣīṇapāpasya maraṇaṃ śīghrameṣyati // Bca_2.33 //",
    "T04santbcpu:142": " kṛtākṛtāparīkṣo 'yaṃ mṛtyurviśrambhaghātakaḥ /",
    "T04santbcpu:143": " svasthāsvasthairaviśvāsya ākasmikamahāśaniḥ // Bca_2.34 //",
    "T04santbcpu:144": " priyāpriyanimittena pāpaṃ kṛtamanekadhā /",
    "T04santbcpu:145": " sarvamutsṛjya gantavyam iti na jñātamīdṛśam // Bca_2.35 //",
    "T04santbcpu:146": " tattatsmaraṇatāṃ yāti yadyadvastvanubhūyate /",
    "T04santbcpu:147": " svapnānubhūtavatsarvaṃ gataṃ na punarīkṣyate // Bca_2.36 //",
    "T04santbcpu:148": " apriyā na bhaviṣyanti priyo me na bhaviṣyati /",
    "T04santbcpu:149": " ahaṃ ca na bhaviṣyāmi sarvaṃ ca na bhaviṣyati // Bca_2.37 //",
    "T04santbcpu:150": " ihaiva tiṣṭhatastāvad gatā naike priyāpriyāḥ /",
    "T04santbcpu:151": " tannimittaṃ tu yatpāpaṃ tatsthitaṃ ghoramagrataḥ // Bca_2.38 //",
    "T04santbcpu:152": " evamāgantuko 'smīti na mayā pratyavekṣitaṃ /",
    "T04santbcpu:153": " mohānunayavidvaiṣaiḥ kṛtaṃ pāpamanekadhā // Bca_2.39 //",
    "T04santbcpu:154": " rātrindivamaviśrāmam āyuṣo vardhate vyayaḥ /",
    "T04santbcpu:155": " āyasya cāgamo nāsti na mariṣyāmi kiṃ nvaham // Bca_2.40 //",
    "T04santbcpu:156": " iha śayyāgatenāpi bandhumadhye 'pi tiṣṭhatā /",
    "T04santbcpu:157": " mayaivaikena soḍhavyā marmacchedādivedanā // Bca_2.41 //",
    "T04santbcpu:158": " yamadūtairgṛhītasya kuto bandhuḥ kutaḥ suhṛt /",
    "T04santbcpu:159": " puṇyamekaṃ tadā trāṇaṃ mayā tacca na sevitam // Bca_2.42 //",
    "T04santbcpu:160": " anityajīvitāsaṅgād idaṃ bhayamajānatā /",
    "T04santbcpu:161": " pramattena mayā nāthā bahu pāpamupārjitam // Bca_2.43 //",
    "T04santbcpu:162": " aṅgacchedārthamapyadya nīyamāno viśuṣyati /",
    "T04santbcpu:163": " pipāsito dīnadṛṣṭir anyadevekṣate jagat // Bca_2.44 //",
    "T04santbcpu:164": " kiṃ punarbhairavākārair yamadūtairadhiṣṭhitaḥ /",
    "T04santbcpu:165": " mahātrāsajvaragrastaḥ purīṣotsargaveṣṭitaḥ // Bca_2.45 //",
    "T04santbcpu:166": " kātarairdṛṣṭipātaiśca trāṇānveṣī caturdiśaṃ /",
    "T04santbcpu:167": " ko me mahābhayādasmāt sādhustrāṇaṃ bhaviṣyati // Bca_2.46 //",
    "T04santbcpu:168": " trāṇaśūnyā diśo dṛṣṭvā punaḥ saṃmohamāgataḥ /",
    "T04santbcpu:169": " tadāhaṃ kiṃ kariṣyāmi tasminsthāne mahābhaye // Bca_2.47 //",
    "T04santbcpu:170": " adyaiva śaraṇaṃ yāmi jagannāthānmahābalān /",
    "T04santbcpu:171": " jagadrakṣārthamudyuktān sarvatrāsaharāṃjinān // Bca_2.48 //",
    "T04santbcpu:172": " taiścāpyadhigataṃ dharmaṃ saṃsārabhayanāśanaṃ /",
    "T04santbcpu:173": " śaraṇaṃ yāmi bhāvena bodhisattvagaṇaṃ tathā // Bca_2.49 //",
    "T04santbcpu:174": " samastabhadrāyātmānaṃ dadāmi bhayavihvalaḥ /",
    "T04santbcpu:175": " punaśca mañjughoṣāya dadāmyātmānamātmanā // Bca_2.50 //",
    "T04santbcpu:176": " taṃ cāvalokitaṃ nāthaṃ kṛpāvyākulacāriṇaṃ /",
    "T04santbcpu:177": " viraumyārtaravaṃ bhītaḥ sa māṃ rakṣatu pāpinam // Bca_2.51 //",
    "T04santbcpu:178": " āryamākāśagarbhaṃ ca kṣitigarbhaṃ ca bhāvataḥ /",
    "T04santbcpu:179": " sarvānmahākṛpāṃścāpi trāṇānveṣī viraumyaham // Bca_2.52 //",
    "T04santbcpu:180": " yaṃ dṛṣṭvaiva ca saṃtrastāḥ palāyante caturdiśaṃ /",
    "T04santbcpu:181": " yamadūtādayo duṣṭās taṃ namasyāmi vajriṇam // Bca_2.53 //",
    "T04santbcpu:182": " atītya yuṣmadvacanaṃ sāmprataṃ bhayadarśanāt /",
    "T04santbcpu:183": " śaraṇaṃ yāmi vo bhīto bhayaṃ nāśayata drutam // Bca_2.54 //",
    "T04santbcpu:184": " itvaravyādhibhīto 'pi vaidyavākyaṃ na laṅghayet /",
    "T04santbcpu:185": " kimu vyādhiśatairgrastaś caturbhiścaturuttaraiḥ // Bca_2.55 //",
    "T04santbcpu:186": " ekenāpi yataḥ sarve jambudvīpagatā narāḥ /",
    "T04santbcpu:187": " naśyanti yeṣāṃ bhaiṣajyaṃ sarvadikṣu na labhyate // Bca_2.56 //",
    "T04santbcpu:188": " tatra sarvajñavaidyasya sarvaśalyāpahāriṇaḥ /",
    "T04santbcpu:189": " vākyamullaṅghayāmīti dhiṅmāmatyantamohitam // Bca_2.57 //",
    "T04santbcpu:190": " atyapramattastiṣṭhāmi prapāteṣvitareṣvapi /",
    "T04santbcpu:191": " kimu yojanasāhastre prapāte dīrghakālike // Bca_2.58 //",
    "T04santbcpu:192": " adyaiva maraṇaṃ neti na yuktā me sukhāsikā /",
    "T04santbcpu:193": " avaśyameti sā velā na bhaviṣyāmyahaṃ yadā // Bca_2.59 //",
    "T04santbcpu:194": " abhayaṃ kena me dattaṃ niḥsariṣyāmi vā kathaṃ /",
    "T04santbcpu:195": " avaśyaṃ na bhaviṣyāmi kasmānme susthitaṃ manaḥ // Bca_2.60 //",
    "T04santbcpu:196": " pūrvānubhūtanaṣṭebhyaḥ kiṃ me sāramavasthitaṃ /",
    "T04santbcpu:197": " yeṣu me 'bhiniviṣṭena gurūṇāṃ laṅghitaṃ vacaḥ // Bca_2.61 //",
    "T04santbcpu:198": " jīvalokamimaṃ tyaktvā bandhūnparicitāṃstathā /",
    "T04santbcpu:199": " ekākī kvāpi yāsyāmi kiṃ me sarvaiḥ priyāpriyaiḥ // Bca_2.62 //",
    "T04santbcpu:200": " iyameva tu me cintā yuktā rātrindivaṃ sadā /",
    "T04santbcpu:201": " aśubhānniyataṃ duḥkhaṃ niḥsareyaṃ tataḥ katham // Bca_2.63 //",
    "T04santbcpu:202": " mayā bālena mūḍhena yatkiṃcitpāpamācitaṃ /",
    "T04santbcpu:203": " prakṛtyā yacca sāvadyaṃ prajñaptyāvadyameva ca // Bca_2.64 //",
    "T04santbcpu:204": " tatsarvaṃ deśayāmyeṣa nāthānāmagrataḥ sthitaḥ /",
    "T04santbcpu:205": " kṛtāñjalirduḥkhabhītaḥ praṇipatya punaḥ punaḥ // Bca_2.65 //",
    "T04santbcpu:206": " atyayamatyayatvena pratigṛhṇantu nāyakāḥ /",
    "T04santbcpu:207": " na bhadrakamidaṃ nāthā na karttavyaṃ punarmayā // Bca_2.66 //",
    "T04santbcpu:208": " iti dvitīyaḥ paricchedaḥ // ****************************************************************",
    "T04santbcpu:209": " Pariccheda 3",
    "T04santbcpu:210": " apāyaduḥkhaviśrāmaṃ sarvasattvaiḥ kṛtaṃśubhaṃ /",
    "T04santbcpu:211": " anumode pramodena sukhaṃ tiṣṭhantu duḥkhitāḥ // Bca_3.1 //",
    "T04santbcpu:212": " saṃsāraduḥkhanirmokṣam anumode śarīriṇāṃ /",
    "T04santbcpu:213": " bodhisattvatvabuddhatvam anumode ca tāyinām // Bca_3.2 //",
    "T04santbcpu:214": " cittotpādasamudrāṃśca sarvasattvasukhāvahān /",
    "T04santbcpu:215": " sarvasattvahitādhānān anumode ca śāsinām // Bca_3.3 //",
    "T04santbcpu:216": " sarvāsu dikṣu saṃbuddhān prārthayāmi kṛtāñjaliḥ /",
    "T04santbcpu:217": " dharmapradīpaṃ kurvantu mohādduḥkhaprapātinām // Bca_3.4 //",
    "T04santbcpu:218": " nirvātukāmāṃśca jinān yācayāmi kṛtāñjaliḥ /",
    "T04santbcpu:219": " kalpānanantāṃstiṣṭhantu mā bhūdandhamidaṃ jagat // Bca_3.5 //",
    "T04santbcpu:220": " evaṃ sarvamidaṃ kṛtvā yanmayāsāditaṃ śubhaṃ /",
    "T04santbcpu:221": " tena syāṃ sarvasattvānāṃ sarvaduḥkhapraśāntikṛt // Bca_3.6 //",
    "T04santbcpu:222": " glānānāmasmi bhaiṣajyaṃ bhaveyaṃ vaidya eva ca /",
    "T04santbcpu:223": " tadupasthāyakaścaiva yāvadrogāpunarbhavaḥ // Bca_3.7 //",
    "T04santbcpu:224": " kṣutpipāsāvyathāṃ hanyām annapānapravarṣaṇaiḥ /",
    "T04santbcpu:225": " durbhikṣāntarakalpeṣu bhaveyaṃ pānabhojanam // Bca_3.8 //",
    "T04santbcpu:226": " daridrāṇāṃ ca sattvānāṃ nidhiḥ syāmahamakṣayaḥ /",
    "T04santbcpu:227": " nānopakaraṇākārair upatiṣṭheyamagrataḥ // Bca_3.9 //",
    "T04santbcpu:228": " ātmabhāvāṃstathā bhogān sarvatrādhvagataṃ śubhaṃ /",
    "T04santbcpu:229": " nirapekṣastyajāmyeṣa sarvasattvārthasiddhaye // Bca_3.10 //",
    "T04santbcpu:230": " sarvatyāgaśca nirvāṇaṃ nirvāṇārthi ca me manaḥ /",
    "T04santbcpu:231": " tyaktavyaṃ cenmayā sarvaṃ varaṃ sattveṣu dīyatāṃ // Bca_3.11 //",
    "T04santbcpu:232": " yathāsukhīkṛtaścātmā mayāyaṃ sarvadehināṃ /",
    "T04santbcpu:233": " ghnantu nindantu vā nityam ākirantu ca pāṃsubhiḥ // Bca_3.12 //",
    "T04santbcpu:234": " krīḍantu mama kāyena hasantu vilasantu ca /",
    "T04santbcpu:235": " dattastebhyo mayā kāyaś cintayā kiṃ mayānayā // Bca_3.13 //",
    "T04santbcpu:236": " kārayantu ca karmāṇi yāni teṣāṃ sukhāvahaṃ /",
    "T04santbcpu:237": " anarthaḥ kasyacinmā bhūn māmālambya kadācana // Bca_3.14 //",
    "T04santbcpu:238": " yeṣāṃ kruddhāprasannā vā māmālambya matirbhavet /",
    "T04santbcpu:239": " teṣāṃ sa eva hetuḥ syān nityaṃ sarvārthasiddhaye // Bca_3.15 //",
    "T04santbcpu:240": " abhyākhyāsyanti māṃ ye ca ye cānye 'pyapakāriṇaḥ /",
    "T04santbcpu:241": " utprāsakāstathānye 'pi sarve syurbodhibhāginaḥ // Bca_3.16 //",
    "T04santbcpu:242": " anāthānāmahaṃ nāthaḥ sārthavāhaśca yāyināṃ /",
    "T04santbcpu:243": " pārepsūnāṃ ca naubhūtaḥ setuḥ saṅkrama eva ca // Bca_3.17 //",
    "T04santbcpu:244": " dīpārthināmahaṃ dīpaḥ śayyā śayyārthināmahaṃ /",
    "T04santbcpu:245": " dāsārthināmahaṃ dāso bhaveyaṃ sarvadehināṃ // Bca_3.18 //",
    "T04santbcpu:246": " cintāmaṇirbhadraghaṭaḥ siddhavidyā mahauṣadhiḥ /",
    "T04santbcpu:247": " bhaveyaṃ kalpavṛkṣaśca kāmadhenuśca dehināṃ // Bca_3.19 //",
    "T04santbcpu:248": " pṛthivyādīni bhūtāni niḥśeṣākāśavāsināṃ /",
    "T04santbcpu:249": " sattvānāmaprameyāṇāṃ yathābhogānyanekadhā // Bca_3.20 //",
    "T04santbcpu:250": " evamākāśaniṣṭhasya sattvadhātoranekadhā /",
    "T04santbcpu:251": " bhaveyamupajīvyo 'haṃ yāvatsarve na nirvṛtāḥ // Bca_3.21 //",
    "T04santbcpu:252": " yathā gṛhītaṃ sugatair bodhicittaṃ purātanaiḥ /",
    "T04santbcpu:253": " te bodhisattvaśikṣāyām ānupūrvyā yathā sthitāḥ // Bca_3.22 //",
    "T04santbcpu:254": " tadvadutpādayāmyeṣa bodhicittaṃ jagaddhite /",
    "T04santbcpu:255": " tadvadeva ca tāḥ śikṣāḥ śikṣiṣyāmi yathākramaṃ // Bca_3.23 //",
    "T04santbcpu:256": " evaṃ gṛhītvā matimān bodhicittaṃ prasādataḥ /",
    "T04santbcpu:257": " punaḥ pṛṣṭhasya puṣṭyarthaṃ cittamevaṃ praharṣayet // Bca_3.24 //",
    "T04santbcpu:258": " adya me saphalaṃ janma sulabdho mānuṣo bhavaḥ /",
    "T04santbcpu:259": " adya buddhakule jāto buddhaputro 'smi sāmprataṃ // Bca_3.25 //",
    "T04santbcpu:260": " tathādhunā mayā kāryaṃ svakulocitakāriṇāṃ /",
    "T04santbcpu:261": " nirmalasya kulasyāsya kalaṅko na bhavedyathā // Bca_3.26 //",
    "T04santbcpu:262": " andhaḥ saṅkarakūṭebhyo yathā ratnamavāpnuyāt /",
    "T04santbcpu:263": " tathā kathaṃcidapyetad bodhicittaṃ mamoditaṃ // Bca_3.27 //",
    "T04santbcpu:264": " jaganmṛtyuvināśāya jātametadrasāyanaṃ /",
    "T04santbcpu:265": " jagaddāridryaśamanaṃ nidhānamidamakṣayaṃ // Bca_3.28 //",
    "T04santbcpu:266": " jagadvyādhipraśamanaṃ bhaiṣajyamidamuttamaṃ /",
    "T04santbcpu:267": " bhavādhvabhramaṇaśrānto jagadviśrāmapādapaḥ // Bca_3.29 //",
    "T04santbcpu:268": " durgatyuttaraṇe setuḥ sāmānyaḥ sarvayāyināṃ /",
    "T04santbcpu:269": " jagatkleśoṣmaśamana uditaścittacandramāḥ // Bca_3.30 //",
    "T04santbcpu:270": " jagadajñānatimira-protsāraṇamahāraviḥ /",
    "T04santbcpu:271": " saddharmakṣīramathanān navanītaṃ samutthitaṃ // Bca_3.31 //",
    "T04santbcpu:272": " sukhabhogabubhukṣitasya vā janasārthasya bhavādhvacāriṇaḥ /",
    "T04santbcpu:273": " sukhasatramidaṃ hyupasthitaṃ sakalābhyāgatasattvatarpaṇaṃ // Bca_3.32 //",
    "T04santbcpu:274": " jagadadya nimantritaṃ mayā sugatatvena sukhena cāntarā /",
    "T04santbcpu:275": " purataḥ khalu sarvatāyinām abhinandantu surāsurādayaḥ // Bca_3.33 //",
    "T04santbcpu:276": " bodhicaryāvatāre bodhicittaparigraho nāma tṛtīyaḥ paricchedaḥ // ****************************************************************",
    "T04santbcpu:277": " Pariccheda 4",
    "T04santbcpu:278": " evaṃ gṛhītvā sudṛḍhaṃ bodhicittaṃ jinātmajaḥ /",
    "T04santbcpu:279": " śikṣānatikrame yatnaṃ kuryānnityamatandritaḥ // Bca_4.1 //",
    "T04santbcpu:280": " sahasā yatsamārabdhaṃ samyag yadavicāritaṃ /",
    "T04santbcpu:281": " tatra kuryānnavetyevaṃ pratijñāyāpi yujyate // Bca_4.2 //",
    "T04santbcpu:282": " vicāritaṃ tu yadbuddhair mahāprājñaiśca tatsutaiḥ /",
    "T04santbcpu:283": " mayāpi ca yathāśakti tatra kiṃ parilambyate // Bca_4.3 //",
    "T04santbcpu:284": " yadicaivaṃ pratijñāya sādhayeyaṃ na karmaṇā /",
    "T04santbcpu:285": " etāṃ sarvāṃ visaṃvādya kā gatirme bhaviṣyati // Bca_4.4 //",
    "T04santbcpu:286": " manasā cintayitvāpi yo na dadyātpunarnaraḥ /",
    "T04santbcpu:287": " sa preto bhavatītyuktam alpamātre 'pi vastuni // Bca_4.5 //",
    "T04santbcpu:288": " kimutānuttaraṃ saukhyam uccairuddhuṣya bhāvataḥ /",
    "T04santbcpu:289": " jagatsarvaṃ visaṃvādya kā gatirme bhaviṣyati // Bca_4.6 //",
    "T04santbcpu:290": " vetti sarvajña evaitām acintyāṃ karmaṇo gatiṃ /",
    "T04santbcpu:291": " yadbodhicittatyāge 'pi mocayatyeva tānnarān // Bca_4.7 //",
    "T04santbcpu:292": " bodhisattvasya tenaivaṃ sarvāpattirgarīyasī /",
    "T04santbcpu:293": " yasmādāpadyamāno 'sau sarva sattvārthahānikṛt // Bca_4.8 //",
    "T04santbcpu:294": " yo 'pyanyaḥ kṣaṇamapyasya puṇyavighnaṃ kariṣyati /",
    "T04santbcpu:295": " tasya durgatiparyanto nāsti sattvārthadhātinaḥ // Bca_4.9 //",
    "T04santbcpu:296": " ekasyāpi hi sattvasya hitaṃ hatvā hato bhavet /",
    "T04santbcpu:297": " aśeṣākāśaparyanta-vāsināṃ kimu dehināṃ // Bca_4.10 //",
    "T04santbcpu:298": " evamāpattibalato bodhicittabalena ca /",
    "T04santbcpu:299": " dolāyamānaḥ saṃsāre bhūmiprāptaścirāyate // Bca_4.11 //",
    "T04santbcpu:300": " tasmādyathā pratijñātaṃ sādhanīyaṃ mayādarāt /",
    "T04santbcpu:301": " nādya cetkriyate yatnas talenāsmi talaṃ gataḥ // Bca_4.12 //",
    "T04santbcpu:302": " aprameyā gatā buddhāḥ sarvasattvagaveṣakāḥ /",
    "T04santbcpu:303": " naiṣāmahaṃ svadoṣeṇa cikitsāgocaraṃ gataḥ // Bca_4.13 //",
    "T04santbcpu:304": " adyāpi cettathaiva syāṃ yathaivāhaṃ punaḥ punaḥ /",
    "T04santbcpu:305": " durgativyādhimaraṇa-cchedabhedādyavāpnuyāṃ // Bca_4.14 //",
    "T04santbcpu:306": " kadā tathāgatotpādaṃ śraddhāṃ mānuṣyameva vā /",
    "T04santbcpu:307": " kuśalābhyāsayogyatvam evaṃ lapsye 'ti durlabhaṃ // Bca_4.15 //",
    "T04santbcpu:308": " ārogyadivasaṃ cedaṃ sabhaktaṃ nirupadravaṃ /",
    "T04santbcpu:309": " āyuḥ kṣaṇaṃ visaṃvādi kāyo yācitakopamaḥ // Bca_4.16 //",
    "T04santbcpu:310": " nahīdṛśairmaccaritair mānuṣyaṃ labhyate punaḥ /",
    "T04santbcpu:311": " alabhyamāne mānuṣye pāpameva kutaḥ śubhaṃ // Bca_4.17 //",
    "T04santbcpu:312": " yadā kuśalayogyo 'pi kuśalaṃ na karomyahaṃ /",
    "T04santbcpu:313": " apāyaduḥkhaiḥ saṃmūḍhaḥ kiṃ kariṣyāmyahaṃ tadā // Bca_4.18 //",
    "T04santbcpu:314": " akurvataśca kuśalaṃ pāpaṃ cāpyupacinvataḥ /",
    "T04santbcpu:315": " hataḥ sugataśabdo 'pi kalpakoṭiśatairapi // Bca_4.19 //",
    "T04santbcpu:316": " ata evāha bhagavān mānuṣamatidurlabhaṃ /",
    "T04santbcpu:317": " mahārṇavayugacchidra-kūrmagrīvārpaṇopamaṃ // Bca_4.20 //",
    "T04santbcpu:318": " ekakṣaṇātkṛtātpāpād avīcau kalpamāpsyate /",
    "T04santbcpu:319": " anādikālopacitāt pāpātkā sugatau kathā // Bca_4.21 //",
    "T04santbcpu:320": " na ca tanmātramevāsau vedayitvā vimucyate /",
    "T04santbcpu:321": " yasyāttadvedayanneva pāpamanyatprasūyate // Bca_4.22 //",
    "T04santbcpu:322": " nātaḥparā vañcanāsti na ca moho 'styataḥparaḥ /",
    "T04santbcpu:323": " yadīdṛśaṃ kṣaṇaṃ prāpya nābhyastaṃ kuśalaṃ mayā // Bca_4.23 //",
    "T04santbcpu:324": " yadi caivaṃ vimṛṣyāmi punaḥ sīdāmi mohitaḥ /",
    "T04santbcpu:325": " śociṣyāmi ciraṃ bhūyo yamadūtaiḥ pracoditaḥ // Bca_4.24 //",
    "T04santbcpu:326": " ciraṃ dhakṣyati me kāyaṃ nārakāgniḥ suduḥsahaḥ /",
    "T04santbcpu:327": " paścāttāpānalaścittaṃ ciraṃ dhakṣyatiniścitaṃ // Bca_4.25 //",
    "T04santbcpu:328": " kathaṃcidapi saṃprāpto hitabhūmiṃ sudurlabhāṃ /",
    "T04santbcpu:329": " jānannapi ca nīyo 'haṃ tāneva narakānpunaḥ // Bca_4.26 //",
    "T04santbcpu:330": " atra me cetanā nāsti mantrairiva vimohitaḥ /",
    "T04santbcpu:331": " na jāne kena muhyāmi ko 'trāntarmama tiṣṭhati // Bca_4.27 //",
    "T04santbcpu:332": " hastapādādirahitās tṛṣṇādveṣādiśatravaḥ /",
    "T04santbcpu:333": " na śurā na ca te prājñāḥ kathaṃ dāsīkṛto 'smi taiḥ // Bca_4.28 //",
    "T04santbcpu:334": " maccittāvasthitā eva dhnanti māmeva susthitāḥ /",
    "T04santbcpu:335": " tatrāpyahaṃ na kupyāmi dhigasthānasahiṣṇutāṃ // Bca_4.29 //",
    "T04santbcpu:336": " sarve devā manuṣyāśca yadi syurmama śatravaḥ /",
    "T04santbcpu:337": " te 'pi nāvīcikaṃ vahniṃ samudānayituṃ kṣamāḥ // Bca_4.30 //",
    "T04santbcpu:338": " merorapi yadāsaṅgān na bhasmāpyupalabhyate /",
    "T04santbcpu:339": " kṣaṇātkṣipanti māṃ tatra balinaḥ kleśaśatravaḥ // Bca_4.31 //",
    "T04santbcpu:340": " nahi sarvānyaśatrūṇāṃ dīrghamāyurapīdṛśaṃ /",
    "T04santbcpu:341": " anādyantaṃ mahādīrghaṃ yanmama kleśavairiṇāṃ // Bca_4.32 //",
    "T04santbcpu:342": " sarve hitāya kalpante ānukūlyena sevitāḥ /",
    "T04santbcpu:343": " sevyamānāstvamī kleśāḥ sutarāṃ duḥkhakārakāḥ // Bca_4.33 //",
    "T04santbcpu:344": " itisatatadīrghavairiṣu vyasanaughaprasavaikahetuṣu /",
    "T04santbcpu:345": " hṛdaye nivasatsu nirbhayaṃ mama saṃsāraratiḥ kathaṃ bhavet // Bca_4.34 //",
    "T04santbcpu:346": " bhavacārakapālakā ime narakādiṣvapi vadhyaghātakāḥ /",
    "T04santbcpu:347": " mativeśmani lobhapañjare yadi tiṣṭhati kutaḥ sukhaṃ mama // Bca_4.35 //",
    "T04santbcpu:348": " tasmānna tāvadahamatra dhuraṃ kṣipāmi yāvanna śatrava ime nihatāḥ samakṣaṃ /",
    "T04santbcpu:349": " khalpe 'pi tāvadapakāriṇi baddharoṣā mānonnatāstamanihatya na yānti nidrāṃ // Bca_4.36 //",
    "T04santbcpu:350": " prakṛtimaraṇaduḥkhitāndhakārān raṇaśirasi prasamaṃ nihantumugrāḥ /",
    "T04santbcpu:351": " agaṇitaśaraśaktighātaduḥkhā na vimukhatāmupayāntyasādhayitvā // Bca_4.37 //",
    "T04santbcpu:352": " kimuta satatasarvaduḥkhahetūn prakṛtiripūnupahantumudyatasya /",
    "T04santbcpu:353": " bhavati mama viṣādadainyamadya vyasanaśatairapi kena hetunā vai // Bca_4.38 //",
    "T04santbcpu:354": " akāraṇenaiva ripukṣatāni gātreṣvalaṇkāravadudvahanti /",
    "T04santbcpu:355": " mahārhasiddhyai tu samudyatasya duḥkhāni kasmānmama bādhakāni // Bca_4.39 //",
    "T04santbcpu:356": " svajīvikāmātranibaddhacittāḥ kaivartacaṇḍālakṛṣīvalādyāḥ /",
    "T04santbcpu:357": " śītātapādivyasanaṃ sahante jagaddhitārthaṃ na kathaṃ sahe 'ham // Bca_4.40 //",
    "T04santbcpu:358": " daśadigvyomaparyanta-jagatkleśavimokṣaṇe /",
    "T04santbcpu:359": " pratijñāya mahātmāpi na kleśebhyo vimocitaḥ // Bca_4.41 //",
    "T04santbcpu:360": " ātmapramāṇamajñātvā bruvannunmattakastadā /",
    "T04santbcpu:361": " anivarttī bhaviṣyāmi tasmātkleśavadhe sadā // Bca_4.42 //",
    "T04santbcpu:362": " atra grahī bhaviṣyāmi baddhavairaśca vigrahī /",
    "T04santbcpu:363": " anyatra tadvidhātkleśāt kleśaghātānubandhinaḥ // Bca_4.43 //",
    "T04santbcpu:364": " galantvantrāṇi me kāmaṃ śiraḥ patatu nāma me /",
    "T04santbcpu:365": " na tvevāvanatiṃ yāmi sarvathā kleśavairiṇām // Bca_4.44 //",
    "T04santbcpu:366": " nirvāsitasyāpi tu nāma śatror deśāntare sthānaparigrahaḥ syāt /",
    "T04santbcpu:367": " yataḥ punaḥ saṃbhṛtaśaktireti na kleśaśatrorgatirīdṛśī tu // Bca_4.45 //",
    "T04santbcpu:368": " kvāsau yāyānmanaḥstho nirastaḥ sthitvā yasminmadvadhārthaṃ yateta /",
    "T04santbcpu:369": " nodyogo me kevalaṃ mandabuddheḥ kleśāḥ prajñādṛṣṭisādhyā varākāḥ // Bca_4.46 //",
    "T04santbcpu:370": " na kleśā viṣayeṣu nendriyagaṇe nāpyantarāle sthitā nāto 'nyatra kuhasthitāḥ punarime mathnanti kṛtsnaṃ jagat /",
    "T04santbcpu:371": " māyaiveyamato vimuñca hṛdayatrāsaṃ bhajasvodyamaṃ prajñārthaṃ kimakāṇḍa eva narakeṣvātmānamābādhase // Bca_4.47 //",
    "T04santbcpu:372": " evaṃ viniścitya karomi yatnaṃ yathoktaśikṣāpratipattihetoḥ /",
    "T04santbcpu:373": " vaidyopadeśāccalataḥ kuto 'sti bhaiṣajyasādhyasya nirāmayatvam // Bca_4.48 //",
    "T04santbcpu:374": " bodhicaryāvatāre bodhisattvaśikṣā caturthaḥ paricchedaḥ // ****************************************************************",
    "T04santbcpu:375": " Pariccheda 5",
    "T04santbcpu:376": " śikṣāṃ rakṣitukāmena cittaṃ rakṣyaṃ prayatnataḥ /",
    "T04santbcpu:377": " na śikṣā rakṣituṃ śakyā calaṃ cittamarakṣatā // Bca_5.1 //",
    "T04santbcpu:378": " adāntā mattamātaṅgā na kurvantīha tāṃ vyathām /",
    "T04santbcpu:379": " karoti yāmavīcyādau muktaścittamataṅgajaḥ // Bca_5.2 //",
    "T04santbcpu:380": " baddhaśceccitamātaṅgaḥ smṛtirajjvā samantataḥ /",
    "T04santbcpu:381": " bhayamastaṃ gataṃ sarvaṃ kṛtsnaṃ kalyāṇamāgatam // Bca_5.3 //",
    "T04santbcpu:382": " byāghrāḥ siṃhā gajā ṛkṣāḥ sarpāḥ sarve ca śatravaḥ /",
    "T04santbcpu:383": " sarve narakapālāśca ḍākinyo rākṣasāstathā // Bca_5.4 //",
    "T04santbcpu:384": " sarve baddhā bhavantyete cittasyaikasya bandhanāt /",
    "T04santbcpu:385": " cittasyaikasya damanāt sarve dāntā bhavanti ca // Bca_5.5 //",
    "T04santbcpu:386": " yasmādbhayāni sarvāṇi duḥkhānyapramitāni ca /",
    "T04santbcpu:387": " cittādeva bhavantīti kathitaṃ tattvavādinā // Bca_5.6 //",
    "T04santbcpu:388": " śastrāṇi kena narake ghaṭitāni prayatnataḥ /",
    "T04santbcpu:389": " taptāyaḥkuṭṭimaṃ kena kuto jātāśca tāḥ striyaḥ // Bca_5.7 //",
    "T04santbcpu:390": " pāpacittasamudbhūtaṃ tattatsarvaṃ jagau muniḥ /",
    "T04santbcpu:391": " tasmānna kaścitrailokye cittādanyo bhayānakaḥ // Bca_5.8 //",
    "T04santbcpu:392": " adaridraṃ jagatkṛtvā dānapāramitā yadi /",
    "T04santbcpu:393": " jagaddaridramadyāpi sā kathaṃ pūrvatāyinām // Bca_5.9 //",
    "T04santbcpu:394": " phalena saha sarvasva-tyāgacittājjane 'khile /",
    "T04santbcpu:395": " dānapāramitā proktā tasmāt sā cittameva tu // Bca_5.10 //",
    "T04santbcpu:396": " matsyādayaḥ kva nīyantāṃ mārayeyaṃ yato na tān /",
    "T04santbcpu:397": " labdhe viraticitte tu śīlapāramitā matā // Bca_5.11 //",
    "T04santbcpu:398": " kiyato mārayiṣyāmi durjanān gaganopamān /",
    "T04santbcpu:399": " mārite krodhacitte tu māritāḥ sarvaśatravaḥ // Bca_5.12 //",
    "T04santbcpu:400": " bhūmiṃ chādayituṃ sarvāṃ kutaścarma bhaviṣyati /",
    "T04santbcpu:401": " upānaccarmamātreṇa channā bhavati medinī // Bca_5.13 //",
    "T04santbcpu:402": " bāhyā bhāvā mayā tadvac chakyā vārayituṃ na hi /",
    "T04santbcpu:403": " svacittaṃ vārayiṣyāmi kiṃ mamānyairnivāritaiḥ // Bca_5.14 //",
    "T04santbcpu:404": " sahāpi vākcharīrābhyāṃ mandavṛtterna tatphalam /",
    "T04santbcpu:405": " yatpaṭorekakasyāpi cittasya brahmatādikam // Bca_5.15 //",
    "T04santbcpu:406": " japāstapāṃsi sarvāṇi dīrghakālakṛtānyapi /",
    "T04santbcpu:407": " anyacittena mandena vṛthaivetyāha sarvavit // Bca_5.16 //",
    "T04santbcpu:408": " duḥkhaṃ hantuṃ sukhaṃ prāptuṃ te bhramanti mudhāmbare /",
    "T04santbcpu:409": " yairetaddharmasarvasvaṃ cittaṃ guhyaṃ na bhāvitam // Bca_5.17 //",
    "T04santbcpu:410": " tasmātsvadhiṣṭhitaṃ cittaṃ mayā kāryaṃ surakṣitam /",
    "T04santbcpu:411": " cittarakṣāvrataṃ muktvā bahubhiḥ kiṃ mama vrataiḥ // Bca_5.18 //",
    "T04santbcpu:412": " yathā capalamadhyastho rakṣati vraṇamādarāt /",
    "T04santbcpu:413": " evaṃ durjanamadhyastho rakṣeccittavraṇaṃ sadā // Bca_5.19 //",
    "T04santbcpu:414": " vraṇaduḥkhalavādbhīto rakṣati vraṇamādarāt /",
    "T04santbcpu:415": " saṃghātaparvatāghātād bhītaścittavraṇaṃ na kim // Bca_5.20 //",
    "T04santbcpu:416": " anena hi vihāreṇa viharan durjaneṣvapi /",
    "T04santbcpu:417": " pramadājanamadhye 'pi yatirdhīro na khaṇḍyate // Bca_5.21 //",
    "T04santbcpu:418": " lābhā naśyantu me kāmaṃ satkāraḥ kāyajīvitam /",
    "T04santbcpu:419": " naśyatvanyacca kuśalaṃ mā tu cittaṃ kadācana // Bca_5.22 //",
    "T04santbcpu:420": " cittaṃ rakṣitukāmānāṃ mayaiṣa kriyate 'ñjaliḥ /",
    "T04santbcpu:421": " smṛtiṃ ca saṃprajanyaṃ ca sarvayatnena rakṣata // Bca_5.23 //",
    "T04santbcpu:422": " vyādhyākulo naro yadvan na kṣamaḥ sarvakarmasu /",
    "T04santbcpu:423": " tathābhyāṃ vyākulaṃ cittaṃ na kṣamaṃ sarvakarmasu // Bca_5.24 //",
    "T04santbcpu:424": " asaṃprajanyacittasya śrutacintitabhāvitam /",
    "T04santbcpu:425": " sacchidrakumbhajalavan na smṛtāvavatiṣṭhate // Bca_5.25 //",
    "T04santbcpu:426": " aneke śrutavanto 'pi śrāddhā yatnaparā api /",
    "T04santbcpu:427": " asaṃprajanyadoṣeṇa bhavantyāpattikaśmalāḥ // Bca_5.26 //",
    "T04santbcpu:428": " asaṃprajanyacaureṇa smṛtimoṣānusāriṇā /",
    "T04santbcpu:429": " upacityāpi puṇyāni muṣitā yānti durgatim // Bca_5.27 //",
    "T04santbcpu:430": " kleśataskarasaṅgho 'yam avatāragaveṣakaḥ /",
    "T04santbcpu:431": " prāpyāvatāraṃ muṣṇāti hanti sadgatijībitam // Bca_5.28 //",
    "T04santbcpu:432": " tasmātsmṛtirmanodvārān nāpaneyā kadācana /",
    "T04santbcpu:433": " gatāpi pratyupasthāpyā saṃsmṛtyāpāyikīṃ vyathām // Bca_5.29 //",
    "T04santbcpu:434": " upādhyāyānuśāsinyā bhītyāpyādarakāriṇām /",
    "T04santbcpu:435": " dhanyānāṃ gurusaṃvāsāt sukaraṃ jāyate smṛtiḥ // Bca_5.30 //",
    "T04santbcpu:436": " buddhāśca bodhisattvāśca sarvatrāvyāhatekṣaṇāḥ /",
    "T04santbcpu:437": " sarvamevāgratasteṣāṃ teṣāmasmi puraḥ sthitaḥ // Bca_5.31 //",
    "T04santbcpu:438": " iti dhyātvā tathā tiṣṭhet trapādarabhayānvitaḥ /",
    "T04santbcpu:439": " buddhānusmṛtirapyevaṃ bhavettasya muhurmuhuḥ // Bca_5.32 //",
    "T04santbcpu:440": " saṃprajanyaṃ tadāyāti na ca yātyāgataṃ punaḥ /",
    "T04santbcpu:441": " smṛtiryadā manodvāre rakṣārthamavatiṣṭhate // Bca_5.33 //",
    "T04santbcpu:442": " pūrvaṃ tāvadidaṃ cittaṃ sadopasthāpyamīdṛśam /",
    "T04santbcpu:443": " nirindriyeṇeva mayā sthātavyaṃ kāṣṭhavatsadā // Bca_5.34 //",
    "T04santbcpu:444": " niṣphalā netravikṣepā na karttavyāḥ kadācana /",
    "T04santbcpu:445": " nidhyāyantīva satataṃ kāryā dṛṣṭiradhogatā // Bca_5.35 //",
    "T04santbcpu:446": " dṛṣṭiviśrāmahetostu diśaḥ paśyetkadācana /",
    "T04santbcpu:447": " ābhāsamātraṃ dṛṣṭvā ca svāgatārthaṃ vilokayet // Bca_5.36 //",
    "T04santbcpu:448": " mārgādau bhayabodhārthaṃ muhuḥ paśyeccaturdiśam /",
    "T04santbcpu:449": " diśo viśramya vīkṣeta parāvṛtyeva pṛṣṭhataḥ // Bca_5.37 //",
    "T04santbcpu:450": " saredapasaredvāpi puraḥ paścānnirūpya ca /",
    "T04santbcpu:451": " evaṃ sarvāsvavasthāsu kāryaṃ buddhvā samācaret // Bca_5.38 //",
    "T04santbcpu:452": " kāyenaivamavastheyam ityākṣipya kriyāṃ punaḥ /",
    "T04santbcpu:453": " kathaṃ kāyaḥ sthita iti draṣṭavyaṃ punarantarā // Bca_5.39 //",
    "T04santbcpu:454": " nirūpyaḥ sarvayatnena cittamattadvipastathā /",
    "T04santbcpu:455": " dharmacintāmahāstambhe yathā baddho na mucyate // Bca_5.40 //",
    "T04santbcpu:456": " kutra me vartata iti pratyavekṣyaṃ tathā manaḥ /",
    "T04santbcpu:457": " samādhānadhuraṃ naiva kṣaṇamapyutsṛjedyathā // Bca_5.41 //",
    "T04santbcpu:458": " bhayotsavādisaṃbandhe yadyaśakto yathāsukham /",
    "T04santbcpu:459": " dānakāle tu śīlasya yasmāduktamupekṣaṇam // Bca_5.42 //",
    "T04santbcpu:460": " yadbuddhvā kartumārabdhaṃ tato 'nyanna vicintayet /",
    "T04santbcpu:461": " tadeva tāvanniṣpādyaṃ tadgatenāntarātmanā // Bca_5.43 //",
    "T04santbcpu:462": " evaṃ hi sukṛtaṃ sarvam anyathā nobhayaṃ bhavet /",
    "T04santbcpu:463": " asaṃprajanyakleśo 'pi vṛddhiṃ caivaṃ gamiṣyati // Bca_5.44 //",
    "T04santbcpu:464": " nānāvidhapralāpeṣu vartamāneṣvanekadhā /",
    "T04santbcpu:465": " kautūhaleṣu sarveṣu hanyādautsukyamāgatam // Bca_5.45 //",
    "T04santbcpu:466": " mṛnmardanatṛṇaccheda-rekhādyaphalamāgatam /",
    "T04santbcpu:467": " smṛtvā tāthāgatīṃ śikṣāṃ bhītastatkṣaṇamutsṛjet // Bca_5.46 //",
    "T04santbcpu:468": " yadā calitukāmaḥ syād vaktukāmo 'pi vā bhavet /",
    "T04santbcpu:469": " svacittaṃ pratyavekṣyādau kuryāddhairyeṇa yuktimat // Bca_5.47 //",
    "T04santbcpu:470": " anunītaṃ pratihataṃ yadā paśyetsvakaṃ manaḥ /",
    "T04santbcpu:471": " na kartavyaṃ na vaktavyaṃ sthātavyaṃ kāṣṭhavattadā // Bca_5.48 //",
    "T04santbcpu:472": " uddhataṃ sopahāsaṃ vā yadā mānamadānvitam /",
    "T04santbcpu:473": " sotprāsātiśayaṃ vakraṃ vañcakaṃ ca mano bhavet // Bca_5.49 //",
    "T04santbcpu:474": " yadātmotkarṣaṇābhāsaṃ parapaṃsanameva ca /",
    "T04santbcpu:475": " sādhikṣepaṃ sasaṃrambhaṃ sthātavyaṃ kāṣṭhavattadā // Bca_5.50 //",
    "T04santbcpu:476": " lābhasatkārakīrtyarthi parivārārthi vā punaḥ /",
    "T04santbcpu:477": " upasthānārthi me cittaṃ tasmāttiṣṭhāmi kāṣṭhavat // Bca_5.51 //",
    "T04santbcpu:478": " parārtharūkṣaṃ svārthārthi pariṣatkāmameva vā /",
    "T04santbcpu:479": " vaktumicchati me cittaṃ tasmāttiṣṭhāmi kāṣṭhavat // Bca_5.52 //",
    "T04santbcpu:480": " asahiṣṇvalasaṃ bhītaṃ pragalbhaṃ mukharaṃ tathā /",
    "T04santbcpu:481": " svapakṣābhiniviṣṭaṃ vā tasmāttiṣṭhāmi kāṣṭhavat // Bca_5.53 //",
    "T04santbcpu:482": " evaṃ saṃkliṣṭamālokya niṣphalārambhi vā manaḥ /",
    "T04santbcpu:483": " nigṛhṇīyād dṛḍhaṃ śūraḥ pratipakṣeṇa tatsadā // Bca_5.54 //",
    "T04santbcpu:484": " suniścitaṃ suprasannaṃ dhīraṃ sādaragauravam /",
    "T04santbcpu:485": " salajjaṃ sabhayaṃ śāntaṃ parārādhanatatparam // Bca_5.55 //",
    "T04santbcpu:486": " parasparaviruddhābhir bālecchābhirakheditam /",
    "T04santbcpu:487": " kleśotpādādidaṃ hyetad eṣāmiti dayānvitam // Bca_5.56 //",
    "T04santbcpu:488": " ātmasattvavaśaṃ nityam anavadyeṣu vastuṣu /",
    "T04santbcpu:489": " nirmāṇamiva nirmānaṃ dhārayāmyeṣa mānasam // Bca_5.57 //",
    "T04santbcpu:490": " cirātprāptaṃ kṣaṇavaraṃ smṛtvā smṛtvā muhurmuhuḥ /",
    "T04santbcpu:491": " dhārayāmīdṛśaṃ cittam aprakampyaṃ sumeruvat // Bca_5.58 //",
    "T04santbcpu:492": " gṛdhrairāmiṣasaṃgṛddhaiḥ kṛṣyamāṇa itastataḥ /",
    "T04santbcpu:493": " na karotyanyathā kāyaḥ kasmādatra pratikriyām // Bca_5.59 //",
    "T04santbcpu:494": " rakṣasīmaṃ manaḥ kasmād ātmīkṛtya samucchrayam /",
    "T04santbcpu:495": " tvattaścetpṛthagevāyaṃ tenātra tava ko vyayaḥ // Bca_5.60 //",
    "T04santbcpu:496": " na svīkaroṣi he mūḍha kāṣṭhaputtalakaṃ śucim /",
    "T04santbcpu:497": " amedhyaghaṭitaṃ yantraṃ kasmādrakṣasi pūtikam // Bca_5.61 //",
    "T04santbcpu:498": " imaṃ carmapuṭaṃ tāvat svabuddhyaiva pṛthak kuru /",
    "T04santbcpu:499": " asthipañjarato māṃsaṃ prajñāśastreṇa mocaya // Bca_5.62 //",
    "T04santbcpu:500": " asthīnyapi pṛthak kṛtvā paśya majjānamantataḥ /",
    "T04santbcpu:501": " kimatra sāramastīti svayameva vicāraya // Bca_5.63 //",
    "T04santbcpu:502": " evamanviṣya yatnena na dṛṣṭaṃ sāramatra te /",
    "T04santbcpu:503": " adhunā vada kasmāttvaṃ kāyamadyāpi rakṣasi // Bca_5.64 //",
    "T04santbcpu:504": " na khāditavyamaśuci tvayā peyaṃ na śoṇitam /",
    "T04santbcpu:505": " nāntrāṇi cūṣitavyāni kiṃ kāyena kariṣyasi // Bca_5.65 //",
    "T04santbcpu:506": " yuktaṃ gṛdhraśṛgālāder āhārārthaṃ tu rakṣitum /",
    "T04santbcpu:507": " karmopakaraṇaṃ tvetan manuṣyāṇāṃ śarīrakam // Bca_5.66 //",
    "T04santbcpu:508": " evaṃ te rakṣataścāpi mṛtyurācchidya nirdayaḥ /",
    "T04santbcpu:509": " kāyaṃ dāsyati gṛdhrebhyas tadā tvaṃ kiṃ kariṣyasi // Bca_5.67 //",
    "T04santbcpu:510": " na sthāsyatīti bhṛtyāya na vastrādi pradīyate /",
    "T04santbcpu:511": " kāyo yāsyati khāditvā kasmāttvaṃ kuruṣe vyayam // Bca_5.68 //",
    "T04santbcpu:512": " dattvāsmai vetanaṃ tasmāt svārthaṃ kuru mano 'dhunā /",
    "T04santbcpu:513": " nahi vaitanikopāttaṃ sarvaṃ tasmai pradīyate // Bca_5.69 //",
    "T04santbcpu:514": " kāye naubuddhimādhāya gatyāgamananiścayāt /",
    "T04santbcpu:515": " yathākāmaṅgamaṃ kāyaṃ kuru sattvārthasiddhaye // Bca_5.70 //",
    "T04santbcpu:516": " evaṃ vaśīkṛtasvātmā nityaṃ smitamukho bhavet /",
    "T04santbcpu:517": " tyajed bhṛkuṭisaṅkocaṃ pūrvābhāṣī jagatsuhṛt // Bca_5.71 //",
    "T04santbcpu:518": " saśabdapātaṃ sahasā na pīṭhādīn vinikṣipet /",
    "T04santbcpu:519": " nāsphālayetkapāṭaṃ ca syānniḥśabdaruciḥ sadā // Bca_5.72 //",
    "T04santbcpu:520": " bako biḍālaścauraśca niḥśabdo nibhṛtaścaran /",
    "T04santbcpu:521": " prāpnotyabhimataṃ kāryam evaṃ nityaṃ yatiścaret // Bca_5.73 //",
    "T04santbcpu:522": " paracodanadakṣāṇām anadhīṣṭopakāriṇām /",
    "T04santbcpu:523": " pratīcchecchirasā vākyaṃ sarvaśiṣyaḥ sadā bhavet // Bca_5.74 //",
    "T04santbcpu:524": " subhāṣiteṣu sarveṣu sādhukāramudīrayet /",
    "T04santbcpu:525": " puṇyakāriṇamālokya stutibhiḥ saṃpraharṣayet // Bca_5.75 //",
    "T04santbcpu:526": " parokṣaṃ ca guṇān brūyād anubrūyācca toṣataḥ /",
    "T04santbcpu:527": " svavarṇe bhāṣyamāṇe ca bhāvayettadguṇajñatām // Bca_5.76 //",
    "T04santbcpu:528": " sarvārambhā hi tuṣṭyarthāḥ sā vittairapi durlabhā /",
    "T04santbcpu:529": " bhokṣye tuṣṭisukhaṃ tasmāt paraśramakṛtairguṇaiḥ // Bca_5.77 //",
    "T04santbcpu:530": " na cātra me vyayaḥ kaścit paratra ca mahatsukham /",
    "T04santbcpu:531": " aprītiduḥkhaṃ dveṣaistu mahadduḥkhaṃ paratra ca // Bca_5.78 //",
    "T04santbcpu:532": " viśvastavinyastapadaṃ vispaṣṭārthaṃ manoramam /",
    "T04santbcpu:533": " śrutisaukhyaṃ kṛpāmūlaṃ mṛdumandasvaraṃ vadet // Bca_5.79 //",
    "T04santbcpu:534": " ṛju paśyetsadā sattvāṃś cakṣuṣā saṃpibanniva /",
    "T04santbcpu:535": " etāneva samāśritya buddhatvaṃ me bhaviṣyati // Bca_5.80 //",
    "T04santbcpu:536": " sātatyābhiniveśotthaṃ pratipakṣotthameva ca /",
    "T04santbcpu:537": " guṇopakārikṣetre ca duḥkhite ca mahacchubham // Bca_5.81 //",
    "T04santbcpu:538": " dakṣa utthānasaṃpannaḥ svayaṅkārī sadā bhavet /",
    "T04santbcpu:539": " nāvakāśaḥ pradātavyaḥ kasyacitsarvakarmasu // Bca_5.82 //",
    "T04santbcpu:540": " uttarottarataḥ śreṣṭhā dānapāramitādayaḥ /",
    "T04santbcpu:541": " netarārthaṃ tyajecchreṣṭhām anyatrācārasetutaḥ // Bca_5.83 //",
    "T04santbcpu:542": " evaṃ buddhvā parārtheṣu bhavetsatatamutthitaḥ /",
    "T04santbcpu:543": " niṣiddhamapyanujñātaṃ kṛpālorarthadarśinaḥ // Bca_5.84 //",
    "T04santbcpu:544": " vinipātagatānātha-bratasthān saṃvibhajya ca /",
    "T04santbcpu:545": " bhuñjīta madhyamāṃ mātrāṃ tricīvarabahistyajet // Bca_5.85 //",
    "T04santbcpu:546": " saddharmasebakaṃ kāyam itarārthe na pīḍayet /",
    "T04santbcpu:547": " evameva hi sattvānām āśāmāśu prapūrayet // Bca_5.86 //",
    "T04santbcpu:548": " tyajenna jīvitaṃ tasmād aśuddhe karuṇāśaye /",
    "T04santbcpu:549": " tulyāśaye tu tattyājyam itthaṃ na parihīyate // Bca_5.87 //",
    "T04santbcpu:550": " dharmaṃ nirgaurave svasthe na śiroveṣṭhite vadet /",
    "T04santbcpu:551": " sacchatradaṇḍaśastre ca nāvaguṇṭhitamastake // Bca_5.88 //",
    "T04santbcpu:552": " gambhīrodāramalpeṣu na strīṣu puruṣaṃ vinā /",
    "T04santbcpu:553": " hīnotkṛṣṭeṣu dharmeṣu samaṃ gauravamācaret // Bca_5.89 //",
    "T04santbcpu:554": " nodāradharmapātraṃ ca hīne dharme niyojayet /",
    "T04santbcpu:555": " na cācāraṃ parityajya sūtramantraiḥ pralobhayet // Bca_5.90 //",
    "T04santbcpu:556": " dantakāṣṭhasya kheṭasya visarjanamapāvṛtam /",
    "T04santbcpu:557": " neṣṭaṃ jale sthale bhogye mūtrādeścāpi garhitam // Bca_5.91 //",
    "T04santbcpu:558": " mukhapūraṃ na bhuñjīta saśabdaṃ prasṛtānanam /",
    "T04santbcpu:559": " pralambapādaṃ nāsīta na bāhū mardayetsamam // Bca_5.92 //",
    "T04santbcpu:560": " naikayā'nyastriyā kuryād yānaṃ śayanamāsanam /",
    "T04santbcpu:561": " lokāprasādakaṃ sarvaṃ dṛṣṭvā pṛṣṭvā ca varjayet // Bca_5.93 //",
    "T04santbcpu:562": " nāṅgulyā kārayetkiṃcid dakṣiṇena tu sādaram /",
    "T04santbcpu:563": " samastenaiva hastena mārgamapyevamādiśet // Bca_5.94 //",
    "T04santbcpu:564": " na bāhūtkṣepakaṃ kaṃcic chabdayedalpasaṃbhrame /",
    "T04santbcpu:565": " acchaṭādi tu kartavyam anyathā syādasaṃvṛtaḥ // Bca_5.95 //",
    "T04santbcpu:566": " nāthanirvāṇaśayyāvac chayītepsitayā diśā /",
    "T04santbcpu:567": " saṃprajāna/",
    "T04santbcpu:568": " llaghūtthānaḥ prāgavaśyaṃ niyogataḥ // Bca_5.96 //",
    "T04santbcpu:569": " ācāro bodhisattvānām aprameya udāhṛtaḥ /",
    "T04santbcpu:570": " cittaśodhanamācāraṃ niyataṃ tāvadācaret // Bca_5.97 //",
    "T04santbcpu:571": " rātrindivaṃ ca triskandhaṃ trikālaṃ ca pravartayet /",
    "T04santbcpu:572": " śeṣāpattiśamastena bodhicittajināśrayāt // Bca_5.98 //",
    "T04santbcpu:573": " yā avasthāḥ prapadyeta svayaṃ paravaśo 'pi vā /",
    "T04santbcpu:574": " tāsvavasthāsu yāḥ śikṣāḥ śikṣettā eva yatnataḥ // Bca_5.99 //",
    "T04santbcpu:575": " na hi tadvidyate kiṃcid yanna śikṣyaṃ jinātmajaiḥ /",
    "T04santbcpu:576": " na tadasti na yatpuṇyam evaṃ viharataḥ sataḥ // Bca_5.100 //",
    "T04santbcpu:577": " pāramparyeṇa sākṣādvā sattvārthaṃ nānyadācaret /",
    "T04santbcpu:578": " sattvānāmeva cārthāya sarvaṃ bodhāya nāmayet // Bca_5.101 //",
    "T04santbcpu:579": " sadā kalyāṇamitraṃ ca jīvitārthe 'pi na tyajet /",
    "T04santbcpu:580": " bodhisattvavratadharaṃ mahāyānārthakovidam // Bca_5.102 //",
    "T04santbcpu:581": " śrīsaṃbhavavimokṣācca śikṣedyadguruvartanam /",
    "T04santbcpu:582": " etaccānyacca buddhoktaṃ jñeyaṃ sūtrāntavācanāt // Bca_5.103 //",
    "T04santbcpu:583": " śikṣāḥ sūtreṣu dṛśyante tasmātsūtrāṇi vācayet /",
    "T04santbcpu:584": " ākāśagarbhe sūtre ca mūlāpattīrnirūpayet // Bca_5.104 //",
    "T04santbcpu:585": " śikṣāsamuccayo 'vaśyaṃ draṣṭavyaśca punaḥ punaḥ /",
    "T04santbcpu:586": " vistareṇa sadācāro yasmāttatra pradarśitaḥ // Bca_5.105 //",
    "T04santbcpu:587": " saṅkṣepeṇāthavā tāvat paśyetsūtrasamuccayam /",
    "T04santbcpu:588": " āryanāgārjunābaddhaṃ dvitīyaṃ ca prayatnataḥ // Bca_5.106 //",
    "T04santbcpu:589": " yato nivāryate yatra yadeva ca niyujyate /",
    "T04santbcpu:590": " tallokacittarakṣārthaṃ śikṣāṃ dṛṣṭvā samācaret // Bca_5.107 //",
    "T04santbcpu:591": " etadeva samāsena saṃprajanyasya lakṣaṇam /",
    "T04santbcpu:592": " yatkāyacittāvasthāyāḥ pratyavekṣā muhurmuhuḥ // Bca_5.108 //",
    "T04santbcpu:593": " kāyenaiva paṭhiṣyāmi vākpāṭhena tu kiṃ bhavet /",
    "T04santbcpu:594": " cikitsāpāṭhamātreṇa rogiṇaḥ kiṃ bhaviṣyati // Bca_5.109 //",
    "T04santbcpu:595": " iti bodhicaryāvatāre saṃprajanyarakṣaṇaṃ nāma pañcamaḥ paricchedaḥ // ****************************************************************",
    "T04santbcpu:596": " Pariccheda 6",
    "T04santbcpu:597": " sarvametatsucaritaṃ dānaṃ sugatapūjanam /",
    "T04santbcpu:598": " kṛtaṃ kalpasahasrairyat pratighaḥ pratihanti tat // Bca_6.1 //",
    "T04santbcpu:599": " na ca dveṣasamaṃ pāpaṃ na ca kṣāntisamaṃ tapaḥ /",
    "T04santbcpu:600": " tasmāt kṣāntiṃ prayatnena bhāvayedvividhairnayaiḥ // Bca_6.2 //",
    "T04santbcpu:601": " manaḥ śamaṃ na gṛhṇāti na prītisukhamaśnute /",
    "T04santbcpu:602": " na nidrāṃ na dhṛtiṃ yāti dveṣaśalye hṛdi sthite // Bca_6.3 //",
    "T04santbcpu:603": " pūjayatyarthamānairyān ye 'pi cainaṃ samāśritāḥ /",
    "T04santbcpu:604": " te 'pyenaṃ hantumicchanti svāminaṃ dveṣadurbhagam // Bca_6.4 //",
    "T04santbcpu:605": " suhṛdo 'pyudvijante 'smād dadāti na ca sevyate /",
    "T04santbcpu:606": " saṅkṣepānnāsti tatkiṃcit krodhano yena susthitaḥ // Bca_6.5 //",
    "T04santbcpu:607": " evamādīni duḥkhāni karotītyarisaṃjñayā /",
    "T04santbcpu:608": " yaḥ krodhaṃ hanti nirbandhāt sa sukhīha paratra ca // Bca_6.6 //",
    "T04santbcpu:609": " aniṣṭakaraṇājjātam iṣṭasya ca vighātanāt /",
    "T04santbcpu:610": " daurmanasyāśanaṃ prāpya dveṣo dṛpto nihanti mām // Bca_6.7 //",
    "T04santbcpu:611": " tasmādvighātayiṣyāmi tasyāśanamahaṃ ripoḥ /",
    "T04santbcpu:612": " yasmānna madvadhādanyat kṛtyamasyāsti vairiṇaḥ // Bca_6.8 //",
    "T04santbcpu:613": " atyaniṣṭāgamenāpi na kṣobhyā muditā mayā /",
    "T04santbcpu:614": " daurmanasye 'pi nāstīṣṭaṃ kuśalaṃ tvavahīyate // Bca_6.9 //",
    "T04santbcpu:615": " yadyastyeva pratīkāro daurmanasyena tatra kim /",
    "T04santbcpu:616": " atha nāsti pratīkāro daurmanasyena tatra kim // Bca_6.10 //",
    "T04santbcpu:617": " duḥkhaṃ nyakkārapāruṣyam ayaśaścetyanīpsitam /",
    "T04santbcpu:618": " priyāṇāmātmano vāpi śatroścaitadviparyayāt // Bca_6.11 //",
    "T04santbcpu:619": " kathaṃcillabhyate saukhyaṃ duḥkhaṃ sthitamayantataḥ /",
    "T04santbcpu:620": " duḥkhenaiva ca niḥsāraś cetastasmāddṛḍhībhava // Bca_6.12 //",
    "T04santbcpu:621": " durgāputrakakarṇāṭā dāhacchedādivedanām /",
    "T04santbcpu:622": " vṛthā sahante muktyartham ahaṃ kasmāttu kātaraḥ // Bca_6.13 //",
    "T04santbcpu:623": " na kiṃcidasti tadvastu yadabhyāsasya duṣkaram /",
    "T04santbcpu:624": " tasmānmṛduvyathābhyāsāt soḍhavyāpi mahāvyathā // Bca_6.14 //",
    "T04santbcpu:625": " uddaṃśadaṃśamaśaka-kṣutpipāsādivedanām /",
    "T04santbcpu:626": " mahatkaṇḍvādiduḥkhaṃ ca kimanarthaṃ na paśyasi // Bca_6.15 //",
    "T04santbcpu:627": " śītoṣṇavṛṣṭivātādhi-vyādhibandhanatāḍanaiḥ /",
    "T04santbcpu:628": " saukumāryaṃ na kartavyam anyathā vardhate vyathā // Bca_6.16 //",
    "T04santbcpu:629": " kecitsvaśoṇitaṃ dṛṣṭvā vikramante viśeṣataḥ /",
    "T04santbcpu:630": " paraśoṇitamapyeke dṛṣṭvā mūrcchāṃ vrajanti yat // Bca_6.17 //",
    "T04santbcpu:631": " taccittasya dṛḍhatvena kātaratvena cāgatam /",
    "T04santbcpu:632": " duḥkhaduryodhanastasmād bhavedabhibhavedvyathām // Bca_6.18 //",
    "T04santbcpu:633": " duḥkhe 'pi naiva cittasya prasādaṃ kṣobhayedbudhaḥ /",
    "T04santbcpu:634": " saṅgrāmo hi saha kleśair yuddhe ca sulabhā vyathā // Bca_6.19 //",
    "T04santbcpu:635": " urasārātighātān ye pratīcchanto jayantyarīn /",
    "T04santbcpu:636": " te te vijayinaḥ śūrāḥ śeṣāstu mṛtamārakāḥ // Bca_6.20 //",
    "T04santbcpu:637": " guṇo 'paraśca duḥkhasya yatsaṃvegānmadacyutiḥ /",
    "T04santbcpu:638": " saṃsāriṣu ca kāruṇyaṃ pāpādbhītirjine spṛhā // Bca_6.21 //",
    "T04santbcpu:639": " pittādiṣu na me kopo mahāduḥkhakareṣvapi /",
    "T04santbcpu:640": " sacetaneṣu kiṃ kopaḥ te 'pi pratyayakopitāḥ // Bca_6.22 //",
    "T04santbcpu:641": " aniṣyamāṇamapyetac chūlamutpadyate yathā /",
    "T04santbcpu:642": " aniṣyamāṇo 'pi balāt krodha utpadyate tathā // Bca_6.23 //",
    "T04santbcpu:643": " kupyāmīti na saṃcintya kupyati svecchayā janaḥ /",
    "T04santbcpu:644": " utpatsya ityabhipretya krodha utpadyate na ca // Bca_6.24 //",
    "T04santbcpu:645": " ye kecidaparādhāstu pāpāni vividhāni ca /",
    "T04santbcpu:646": " sarvaṃ yatpratyayabalāt svatantraṃ tu na vidyate // Bca_6.25 //",
    "T04santbcpu:647": " na ca pratyayasāmagryā janayāmīti cetanā /",
    "T04santbcpu:648": " na cāpi janitasyāsti janito 'smīti cetanā // Bca_6.26 //",
    "T04santbcpu:649": " yatpradhānaṃ kilābhīṣṭaṃ yattadātmeti kalpitam /",
    "T04santbcpu:650": " tadeva hi bhavāmīti na saṃcintyopajāyate // Bca_6.27 //",
    "T04santbcpu:651": " anutpannaṃ hi tannāsti ka icchedbhavituṃ tadā /",
    "T04santbcpu:652": " viṣayavyāpṛtatvācca niroddhumapi nehate // Bca_6.28 //",
    "T04santbcpu:653": " nityo hyacetanaścātmā vyomavat sphuṭamakriyaḥ /",
    "T04santbcpu:654": " pratyayāntarasaṅge 'pi nirvikārasya kā kriyā // Bca_6.29 //",
    "T04santbcpu:655": " yaḥ pūrvavatkriyākāle kriyāyāstena kiṃ kṛtam /",
    "T04santbcpu:656": " tasya kriyeti saṃbandhe katarattannibandhanam // Bca_6.30 //",
    "T04santbcpu:657": " evaṃ paravaśaṃ sarvaṃ yadvaśaṃ so 'pi cāvaśaḥ /",
    "T04santbcpu:658": " nirmāṇavadaceṣṭeṣu bhāveṣvevaṃ kva kupyate // Bca_6.31 //",
    "T04santbcpu:659": " vāraṇāpi na yuktaivaṃ kaḥ kiṃ vārayatīti cet /",
    "T04santbcpu:660": " yuktā pratītyatā yasmād duḥkhasyoparatirmatā // Bca_6.32 //",
    "T04santbcpu:661": " tasmādamitraṃ mitraṃ vā dṛṣṭvāpyanyāyakāriṇam /",
    "T04santbcpu:662": " īdṛśāḥ pratyayā asyety evaṃ matvā sukhī bhavet // Bca_6.33 //",
    "T04santbcpu:663": " yadi tu khecchayā siddhiḥ sarveṣāmeva dehinām /",
    "T04santbcpu:664": " na bhavetkasyacidduḥkhaṃ na duḥkhaṃ kaścidicchati // Bca_6.34 //",
    "T04santbcpu:665": " pramādādātmanātmānaṃ bādhante kaṇṭakādibhiḥ /",
    "T04santbcpu:666": " bhaktacchedādibhiḥ kopād durāpastryādilipsayā // Bca_6.35 //",
    "T04santbcpu:667": " udvandhanaprapātaiśca viṣāpathyādibhakṣaṇaiḥ /",
    "T04santbcpu:668": " nighnanti kecidātmānam apuṇyācaraṇena ca // Bca_6.36 //",
    "T04santbcpu:669": " yadaivaṃ kleśavaśyatvād ghnantyātmānamapi priyam /",
    "T04santbcpu:670": " tadaiṣāṃ parakāyeṣu parihāraḥ kathaṃ bhavet // Bca_6.37 //",
    "T04santbcpu:671": " kleśonmattīkṛteṣveṣu pravṛtteṣvātmaghātane /",
    "T04santbcpu:672": " na kevalaṃ dayā nāsti krodha utpadyate katham // Bca_6.38 //",
    "T04santbcpu:673": " yadi svabhāvo bālānāṃ paropadravakāritā /",
    "T04santbcpu:674": " teṣu kopo na yukto me yathāgnau dahanātmake // Bca_6.39 //",
    "T04santbcpu:675": " atha doṣo 'yamāgantuḥ sattvāḥ prakṛtipeśalāḥ /",
    "T04santbcpu:676": " yathāpyayuktastatkopaḥ kaṭudhūme yathāmbare // Bca_6.40 //",
    "T04santbcpu:677": " mukhyaṃ daṇḍādikaṃ hitvā prerake yadi kupyate /",
    "T04santbcpu:678": " dveṣeṇa preritaḥ so 'pi dveṣe dveṣo 'stu me varam // Bca_6.41 //",
    "T04santbcpu:679": " mayāpi pūrvaṃ sattvānām īdṛśyeva vyathā kṛtā /",
    "T04santbcpu:680": " tasmānme yuktamevaitat sattvopadravakāriṇaḥ // Bca_6.42 //",
    "T04santbcpu:681": " tacchastraṃ mama kāyaśca dvayaṃ duḥkhasya kāraṇam /",
    "T04santbcpu:682": " tena śastraṃ mayā kāyo gṛhītaḥ kutra kupyate // Bca_6.43 //",
    "T04santbcpu:683": " gaṇḍo 'yaṃ pratimākāro gṛhīto ghaṭṭanāsahaḥ /",
    "T04santbcpu:684": " tṛṣṇāndhena mayā tatra vyathāyāṃ kutra kupyate // Bca_6.44 //",
    "T04santbcpu:685": " duḥkhaṃ necchāmi duḥkhasya hetumicchāmi bāliśaḥ /",
    "T04santbcpu:686": " svāparādhāgate duḥkhe kasmādanyatra kupyate // Bca_6.45 //",
    "T04santbcpu:687": " asipatravanaṃ yadvad yathā nārakapakṣiṇaḥ /",
    "T04santbcpu:688": " matkarmajanitā eva tathedaṃ kutra kupyate // Bca_6.46 //",
    "T04santbcpu:689": " matkarmacoditā eva jātā mayyapakāriṇaḥ /",
    "T04santbcpu:690": " yena yāsyanti narakān mayaivāmī hatā nanu // Bca_6.47 //",
    "T04santbcpu:691": " etānāśritya me pāpaṃ kṣīyate kṣamato bahu /",
    "T04santbcpu:692": " māmāśritya tu yāntyete narakān dīrghavedanān // Bca_6.48 //",
    "T04santbcpu:693": " ahamevāpakāryeṣāṃ mamaite copakāriṇaḥ /",
    "T04santbcpu:694": " kasmādviparyayaṃ kṛtvā khalacetaḥ prakupyasi // Bca_6.49 //",
    "T04santbcpu:695": " bhavenmamāśayaguṇo na yāmi narakānyadi /",
    "T04santbcpu:696": " eṣāmatra kimāyātaṃ yadyātmā rakṣito mayā // Bca_6.50 //",
    "T04santbcpu:697": " atha pratyapakārī syāṃ tathāpyete na rakṣitāḥ /",
    "T04santbcpu:698": " hīyate cāpi me caryā tasmānnaṣṭāstapasvinaḥ // Bca_6.51 //",
    "T04santbcpu:699": " mano hantumamūrtatvān na śakyaṃ kenacit kvacit /",
    "T04santbcpu:700": " śarīrābhiniveśāttu kāyaduḥkhena bādhyate // Bca_6.52 //",
    "T04santbcpu:701": " nyakvāraḥ paruṣaṃ vākyam ayaśaścetyayaṃ gaṇaḥ /",
    "T04santbcpu:702": " kāyaṃ na bādhate tena cetaḥ kasmātprakupyasi // Bca_6.53 //",
    "T04santbcpu:703": " mayyaprasādo yo 'nyeṣāṃ sa kiṃ māṃ bhakṣayiṣyati /",
    "T04santbcpu:704": " iha janmāntare vāpi yenāsau me 'nabhīpsitaḥ // Bca_6.54 //",
    "T04santbcpu:705": " lābhāntarāyakāritvād yadyasau me 'nabhīpsitaḥ /",
    "T04santbcpu:706": " naṅkṣyatīhaiva me lābhaḥ pāpaṃ tu sthāsyati dhruvam // Bca_6.55 //",
    "T04santbcpu:707": " varamadyaiva me mṛtyur na mithyājīvitaṃ ciram /",
    "T04santbcpu:708": " yasmācciramapi sthitvā mṛtyuduḥkhaṃ tadaiva me // Bca_6.56 //",
    "T04santbcpu:709": " svapne varṣaśataṃ saukhyaṃ bhuktvā yaśca vibudhyate /",
    "T04santbcpu:710": " muhūrtamaparo yaśca sukhī bhūtvā vibudhyate // Bca_6.57 //",
    "T04santbcpu:711": " nanu nivartate saukhyaṃ dvayorapi bibuddhayoḥ /",
    "T04santbcpu:712": " saivopamā mṛtyukāle cirajībyalpajīvinoḥ // Bca_6.58 //",
    "T04santbcpu:713": " labdhvāpi ca bahū/",
    "T04santbcpu:714": " llābhān ciraṃ bhuktvā sukhānyapi /",
    "T04santbcpu:715": " riktahastaśca nagnaśca yāsyāmi muṣito yathā // Bca_6.59 //",
    "T04santbcpu:716": " pāpakṣayaṃ ca puṇyaṃ ca lābhājjīvan karomi cet /",
    "T04santbcpu:717": " puṇyakṣayaśca pāpaṃ ca lābhārthaṃ krudhyato nanu // Bca_6.60 //",
    "T04santbcpu:718": " yadarthameva jīvāmi tadeva yadi naśyati /",
    "T04santbcpu:719": " kiṃ tena jīvitenāpi kevalāśubhakāriṇā // Bca_6.61 //",
    "T04santbcpu:720": " avarṇavādini dveṣaḥ sattvānnāśayatīti cet /",
    "T04santbcpu:721": " parāyaśaskare 'pyevaṃ kopaste kiṃ na jāyate // Bca_6.62 //",
    "T04santbcpu:722": " parāyattāprasādatvād aprasādiṣu te kṣamā /",
    "T04santbcpu:723": " kleśotpādaparāyatte kṣamā nāvarṇavādini // Bca_6.63 //",
    "T04santbcpu:724": " pratimāstūpasaddharma-nāśakākrośakeṣu ca /",
    "T04santbcpu:725": " na yujyate mama dveṣo buddhādīnāṃ na hi byathā // Bca_6.64 //",
    "T04santbcpu:726": " gurusālohitādīnāṃ priyāṇāṃ cāpakāriṣu /",
    "T04santbcpu:727": " pūrvavatpratyayotpādaṃ dṛṣṭvā kopaṃ nivārayet // Bca_6.65 //",
    "T04santbcpu:728": " cetanācetanakṛtā dehināṃ niyatā vyathā /",
    "T04santbcpu:729": " sā vyathā cetane dṛṣṭā kṣamasvaināṃ vyathāmataḥ // Bca_6.66 //",
    "T04santbcpu:730": " mohādeke 'parādhyanti kupyantyanye 'pi mohitāḥ /",
    "T04santbcpu:731": " brūmaḥ kameṣu nirdoṣaṃ kaṃ vā brūmo 'parādhinam // Bca_6.67 //",
    "T04santbcpu:732": " kasmādevaṃ kṛtaṃ pūrvaṃ yenaivaṃ bādhyase paraiḥ /",
    "T04santbcpu:733": " sarve karmaparāyattaḥ ko 'hamatrānyathākṛtau // Bca_6.68 //",
    "T04santbcpu:734": " evaṃ buddhvā tu puṇyeṣu tathā yatnaṃ karomyaham /",
    "T04santbcpu:735": " yena sarve bhaviṣyanti maitracittāḥ parasparam // Bca_6.69 //",
    "T04santbcpu:736": " dahyamāne gṛhe yadvad agnirgatvā gṛhāntaram /",
    "T04santbcpu:737": " tṛṇādau yatra sajyeta tadākṛṣyāpanīyate // Bca_6.70 //",
    "T04santbcpu:738": " evaṃ cittaṃ yadāsaṅgād dahyate dveṣavahninā /",
    "T04santbcpu:739": " tatkṣaṇaṃ tatparityājyaṃ puṇyātmoddāhaśaṅkayā // Bca_6.71 //",
    "T04santbcpu:740": " māraṇīyaḥ kathaṃ chittvā muktaścetkimabhadrakam /",
    "T04santbcpu:741": " manuṣyaduḥkhairnarakān muktaścetkimabhadrakam // Bca_6.72 //",
    "T04santbcpu:742": " yadyetanmātramevādya duḥkhaṃ soḍhuṃ na pāryate /",
    "T04santbcpu:743": " tannārakavyathāhetuḥ krodhaḥ kasmānna vāryate // Bca_6.73 //",
    "T04santbcpu:744": " kopārthamevamevāhaṃ narakeṣu sahasraśaḥ /",
    "T04santbcpu:745": " kārito 'smi na cātmārthaḥ parārtho vā kṛto mayā // Bca_6.74 //",
    "T04santbcpu:746": " na cedaṃ tādṛśaṃ duḥkhaṃ mahārthaṃ ca kariṣyati /",
    "T04santbcpu:747": " jagadduḥkhahare duḥkhe prītirevātra yujyate // Bca_6.75 //",
    "T04santbcpu:748": " yadi prītisukhaṃ prāptam anyaiḥ stutvā guṇorjitam /",
    "T04santbcpu:749": " manastvamapi taṃ stutvā kasmādevaṃ na hṛṣyasi // Bca_6.76 //",
    "T04santbcpu:750": " idaṃ ca te hṛṣṭisukhaṃ niravadyaṃ sukhodayam /",
    "T04santbcpu:751": " na vāritaṃ ca guṇibhiḥ parāvarjanamuttamam // Bca_6.77 //",
    "T04santbcpu:752": " tasyaiva sukhamityevaṃ tavedaṃ yadi na priyam /",
    "T04santbcpu:753": " bhṛtidānādivirater dṛṣṭādṛṣṭaṃ hataṃ bhavet // Bca_6.78 //",
    "T04santbcpu:754": " svaguṇe kīrtyamāne ca parasaukhyamapīcchasi /",
    "T04santbcpu:755": " kīrtyamāne paraguṇe svasaukhyamapi necchasi // Bca_6.79 //",
    "T04santbcpu:756": " bodhicittaṃ samutpādya sarvasattvasukhecchayā /",
    "T04santbcpu:757": " svayaṃ labdhasukheṣvadya kasmātsattveṣu kupyasi // Bca_6.80 //",
    "T04santbcpu:758": " trailokyapūjyaṃ buddhatvaṃ sattvānāṃ kinna vāñchasi /",
    "T04santbcpu:759": " satkāramitvaraṃ dṛṣṭvā teṣāṃ kiṃ paridahyase // Bca_6.81 //",
    "T04santbcpu:760": " puṣṇāti yastvayā poṣyaṃ tubhyameva dadāti saḥ /",
    "T04santbcpu:761": " kuṭumbajīvinaṃ lavdhvā na hṛṣyasi prakupyasi // Bca_6.82 //",
    "T04santbcpu:762": " sa kiṃ necchati sattvānāṃ yasteṣāṃ bodhimicchati /",
    "T04santbcpu:763": " bodhicittaṃ kutastasya yo 'nyasaṃpadi kupyati // Bca_6.83 //",
    "T04santbcpu:764": " yadi tena na tallabdhaṃ sthitaṃ dānapatergṛhe /",
    "T04santbcpu:765": " sarvathāpi na tatte 'sti dattādattena tena kim // Bca_6.84 //",
    "T04santbcpu:766": " kiṃ vārayatu puṇyāni prasannān svaguṇānatha /",
    "T04santbcpu:767": " labhamāno na gṛhṇātu vada kena na kupyasi // Bca_6.85 //",
    "T04santbcpu:768": " na kevalaṃ tvamātmānaṃ kṛtapāpaṃ na śocasi /",
    "T04santbcpu:769": " kṛtapuṇyaiḥ saha spardhām aparaiḥ kartumicchasi // Bca_6.86 //",
    "T04santbcpu:770": " jātaṃ cedapriyaṃ śatros tvattuṣṭhyā kiṃ punarbhavet /",
    "T04santbcpu:771": " tvadāśaṃsanamātreṇa na cāheturbhaviṣyati // Bca_6.87 //",
    "T04santbcpu:772": " ata tvadicchayā siddhaṃ tadduḥkhe kiṃ sukhaṃ tava /",
    "T04santbcpu:773": " athāpyartho bhavedevam anarthaḥ konvataḥ paraḥ // Bca_6.88 //",
    "T04santbcpu:774": " etaddhi baḍiśaṃ ghoraṃ kleśabāḍiśikārpitam /",
    "T04santbcpu:775": " yato narakapālāstvāṃ krītvā pakṣyanti kumbhiṣu // Bca_6.89 //",
    "T04santbcpu:776": " stutiryaśo 'tha satkāro na puṇyāya na cāyuṣe /",
    "T04santbcpu:777": " na balārthaṃ na cārogye na ca kāyasukhāya me // Bca_6.90 //",
    "T04santbcpu:778": " etāvāṃśca bhavetsvārtho dhīmataḥ svārthavedinaḥ /",
    "T04santbcpu:779": " madyadyūtādi sevyaṃ syān mānasaṃ sukhamicchatā // Bca_6.91 //",
    "T04santbcpu:780": " yaśo 'rthaṃ hārayantyartham ātmānaṃ mārayantyapi /",
    "T04santbcpu:781": " kimakṣarāṇi bhakṣyāṇi mṛte kasya ca tatsukham // Bca_6.92 //",
    "T04santbcpu:782": " yathā pāṃśugṛhe bhinne rodityārtaravaṃ śiśuḥ /",
    "T04santbcpu:783": " tathā stutiyaśohānau svacittaṃ pratibhāti me // Bca_6.93 //",
    "T04santbcpu:784": " śabdastāvadacittatvāt sa māṃ stautītyasaṃbhavaḥ /",
    "T04santbcpu:785": " paraḥ kila mayi prīta ityetatprītikāraṇam // Bca_6.94 //",
    "T04santbcpu:786": " anyatra mayi vā prītyā kiṃ hi me parakīyayā /",
    "T04santbcpu:787": " tasyaiva tatprītisukhaṃ bhāgo nālpo 'pi me tataḥ // Bca_6.95 //",
    "T04santbcpu:788": " tatsukhena sukhitvaṃ cet sarvatraiva mamāstu tat /",
    "T04santbcpu:789": " kasmādanyaprasādena sukhiteṣu na me sukham // Bca_6.96 //",
    "T04santbcpu:790": " tasmādahaṃ stuto 'smīti prītirātmani jāyate /",
    "T04santbcpu:791": " tatrāpyevamasaṃbandhāt kevalaṃ śiśuceṣṭitam // Bca_6.97 //",
    "T04santbcpu:792": " stutyādayaśca me kṣobhaṃ saṃvegaṃ nāśayantyamī /",
    "T04santbcpu:793": " guṇavatsu ca mātsaryaṃ saṃpatkopaṃ ca kurvate // Bca_6.98 //",
    "T04santbcpu:794": " tasmātstutyādighātāya mama ye pratyupasthitāḥ /",
    "T04santbcpu:795": " apāyapātarakṣārthaṃ pravṛttā nanu te mama // Bca_6.99 //",
    "T04santbcpu:796": " muktyarthinaścāyuktaṃ me lābhasatkārabandhanam /",
    "T04santbcpu:797": " ye mocayanti māṃ bandhād dveṣasteṣu kathaṃ mama // Bca_6.100 //",
    "T04santbcpu:798": " duḥkhaṃ praveṣṭukāmasya ye kapāṭatvamāgatāḥ /",
    "T04santbcpu:799": " buddhādhiṣṭhānata iva dveṣasteṣu kathaṃ mama // Bca_6.101 //",
    "T04santbcpu:800": " puṇyavighnaḥ kṛto 'nenety atra kopo na yujyate /",
    "T04santbcpu:801": " kṣāntyā samaṃ tapo nāsti nanvetattadupasthitam // Bca_6.102 //",
    "T04santbcpu:802": " athāhamātmadoṣeṇa na karomi kṣamāmiha /",
    "T04santbcpu:803": " mayaivātra kṛto vighnaḥ puṇyahetāvupasthite // Bca_6.103 //",
    "T04santbcpu:804": " yo hi yena vinā nāsti yasmiṃśca sati vidyate /",
    "T04santbcpu:805": " sa eva kāraṇaṃ tasya sa kathaṃ vighna ucyate // Bca_6.104 //",
    "T04santbcpu:806": " na hi kālopapannena dānavighnaḥ kṛto 'rthinā /",
    "T04santbcpu:807": " na ca pravrājake prāpte pravrajyāvighna ucyate // Bca_6.105 //",
    "T04santbcpu:808": " sulabhā yācakā loke durlabhāstvapakāriṇaḥ /",
    "T04santbcpu:809": " yato me 'naparādhasya na kaścidaparādhyati // Bca_6.106 //",
    "T04santbcpu:810": " aśramopārjitastasmād nṛhe nidhirivotthitaḥ /",
    "T04santbcpu:811": " bodhicaryāsahāyatvāt spṛhaṇīyo ripurmama // Bca_6.107 //",
    "T04santbcpu:812": " mayā cānena copāttaṃ tasmādetatkṣamāphalam /",
    "T04santbcpu:813": " etasmai prathamaṃ deyam etatpūrvā kṣamā yataḥ // Bca_6.108 //",
    "T04santbcpu:814": " kṣamāsiddhyāśayo nāsya tena pūjyo na cedariḥ /",
    "T04santbcpu:815": " siddhiheturucito 'pi saddharmaḥ pūjyate katham // Bca_6.109 //",
    "T04santbcpu:816": " apakārāśayo 'syeti śatruryadi na pūjyate /",
    "T04santbcpu:817": " anyathā me kathaṃ kṣāntir bhiṣajīva hitodyate // Bca_6.110 //",
    "T04santbcpu:818": " tadduṣṭāśayamevātaḥ pratītyotpadyate kṣamā /",
    "T04santbcpu:819": " sa evātaḥ kṣamāhetuḥ pūjyaḥ saddharmavanmayā // Bca_6.111 //",
    "T04santbcpu:820": " sattvakṣetraṃ jinakṣetram ityato muninoditam /",
    "T04santbcpu:821": " etānārādhya bahavaḥ saṃpatpāraṃ yato gatāḥ // Bca_6.112 //",
    "T04santbcpu:822": " sattvebhyaśca jinebhyaśca buddhadharmāgame same /",
    "T04santbcpu:823": " jineṣu gauravaṃ yadvan na sattveṣviti kaḥ kramaḥ // Bca_6.113 //",
    "T04santbcpu:824": " āśayasya ca māhātmyaṃ na svataḥ kiṃ tu kāryataḥ /",
    "T04santbcpu:825": " samaṃ ca tena māhātmyaṃ sattvānāṃ tena te samāḥ // Bca_6.114 //",
    "T04santbcpu:826": " maitryāśayaśca yatpūjyaḥ sattvamāhātmyameva tat /",
    "T04santbcpu:827": " buddhaprasādādyatpuṇyaṃ buddhamāhātmyameva tat // Bca_6.115 //",
    "T04santbcpu:828": " buddhadharmāgamāṃśena tasmātsattvā jinaiḥ samāḥ /",
    "T04santbcpu:829": " na tu buddhaiḥ samāḥ kecid anantāṃśairguṇārṇavaiḥ // Bca_6.116 //",
    "T04santbcpu:830": " guṇasāraikarāśīnāṃ guṇo 'ṇurapi cetkvacit /",
    "T04santbcpu:831": " dṛśyate tasya pūjārthaṃ trailokyamapi na kṣamam // Bca_6.117 //",
    "T04santbcpu:832": " buddhadharmodayāṃśastu śreṣṭhaḥ sattveṣu vidyate /",
    "T04santbcpu:833": " etadaṃśānurūpyeṇa sattvapūjā kṛtā bhavet // Bca_6.118 //",
    "T04santbcpu:834": " kiṃ ca niśchadmabandhūnām aprameyopakāriṇām /",
    "T04santbcpu:835": " sattvārādhanamutsṛjya niṣkṛtiḥ kā parā bhavet // Bca_6.119 //",
    "T04santbcpu:836": " bhindanti dehaṃ praviśantyavīcīṃ yeṣāṃ kṛte tatra kṛte kṛtaṃ syāt /",
    "T04santbcpu:837": " mahāpakāriṣvapi tena sarva-kalyāṇamevācaraṇīyameṣu // Bca_6.120 //",
    "T04santbcpu:838": " svayaṃ mama svāmina eva tāvat tadarthamātmanyapi nirvyapekṣāḥ /",
    "T04santbcpu:839": " ahaṃ kathaṃ svāmiṣu teṣu teṣu karomi mānaṃ na tu dāsabhāvam // Bca_6.121 //",
    "T04santbcpu:840": " yeṣāṃ sukhe yānti mudaṃ munīndrā yeṣāṃ vyathāyāṃ praviśanti manyum /",
    "T04santbcpu:841": " tattoṣaṇātsarvamunīndratuṣṭis tatrāpakāre 'pakṛtaṃ munīnām // Bca_6.122 //",
    "T04santbcpu:842": " ādīptakāyasya yathā samantān na sarvakāmairapi saumanasyam /",
    "T04santbcpu:843": " sattvavyathāyāmapi tadvadeva na prītyupāyo 'sti dayāmayānām // Bca_6.123 //",
    "T04santbcpu:844": " tasmānmayā yajjanaduḥkhadena duḥkhaṃ kṛtaṃ sarvamahākṛpāṇām /",
    "T04santbcpu:845": " tadadya pāpaṃ pratideśayāmi yatkheditāstanmunayaḥ kṣamantām // Bca_6.124 //",
    "T04santbcpu:846": " ārādhanāyādya tathāgatānāṃ sarvātmanā dāsyamupaimi loke /",
    "T04santbcpu:847": " kurvantu me mūrdhni padaṃ janaughā vighnantu vā tuṣyatu lokanāthaḥ // Bca_6.125 //",
    "T04santbcpu:848": " ātmīkṛtaṃ sarvamidaṃ jagattaiḥ kṛpātmabhirnaiva hi saṃśayo 'sti /",
    "T04santbcpu:849": " dṛśyanta ete nanu sattvarūpās ta eva nāthāḥ kimanādaro 'tra // Bca_6.126 //",
    "T04santbcpu:850": " tathāgatārādhanametadeva svārthasya saṃsādhanametadeva /",
    "T04santbcpu:851": " kokasya duḥkhāpahametadeva tasmānmamāstu vratametadeva // Bca_6.127 //",
    "T04santbcpu:852": " yathaiko rājapuruṣaḥ pramathnāti mahājanam /",
    "T04santbcpu:853": " vikartuṃ naiva śaknoti dīrghadarśī mahājanaḥ // Bca_6.128 //",
    "T04santbcpu:854": " yasmānnaiva sa ekākī tasya rājabalaṃ balam /",
    "T04santbcpu:855": " tathā na durbalaṃ kaṃcid aparāddhaṃ vimānayet // Bca_6.129 //",
    "T04santbcpu:856": " yasmānnarakapālāśca kṛpāvantaśca tadbalam /",
    "T04santbcpu:857": " tasmādārādhayetsattvān bhṛtyaścaṇḍanṛpaṃ yathā // Bca_6.130 //",
    "T04santbcpu:858": " kupitaḥ kiṃ nṛpaḥ kuryād yena syānnarakavyathā /",
    "T04santbcpu:859": " yatsattvadaurmanasyena kṛtena hyanubhūyate // Bca_6.131 //",
    "T04santbcpu:860": " tuṣṭaḥ kiṃ nṛpatirdadyād yadbuddhatvasamaṃ bhavet /",
    "T04santbcpu:861": " yatsattvasaumanasyena kṛtena hyanubhūyate // Bca_6.132 //",
    "T04santbcpu:862": " āstāṃ bhaviṣyadbuddhatvaṃ sattvārādhanasaṃbhavam /",
    "T04santbcpu:863": " ihaiva saubhāgyayaśaḥ sausthityaṃ kiṃ na paśyasi // Bca_6.133 //",
    "T04santbcpu:864": " prāsādikatvamārogyaṃ prāmodyaṃ cirajīvitam /",
    "T04santbcpu:865": " cakravartisukhaṃ sphītaṃ kṣamī prāpnoti saṃsaran // Bca_6.134 //",
    "T04santbcpu:866": " bodhicaryāvatāre kṣāntipāramitā ṣaṣṭhaḥ paricchedaḥ // ****************************************************************",
    "T04santbcpu:867": " Pariccheda 7",
    "T04santbcpu:868": " evaṃ kṣamo bhajedvīryaṃ vīrye bodhiryataḥ sthitā /",
    "T04santbcpu:869": " na hi vīryaṃ vinā puṇyaṃ yathā vāyuṃ vināgatiḥ // Bca_7.1 //",
    "T04santbcpu:870": " kiṃ vīryaṃ kuśalotsāhas tadvipakṣaḥ ka ucyate /",
    "T04santbcpu:871": " ālasyaṃ kutsitāsaktir viṣādātmāvamanyanā // Bca_7.2 //",
    "T04santbcpu:872": " avyāpārasukhāsvāda-nidrāpāśrayatṛṣṇayā /",
    "T04santbcpu:873": " saṃsāraduḥkhānudvegād ālasyamupajāyate // Bca_7.3 //",
    "T04santbcpu:874": " kleśavāgurikāghrātaḥ praviṣṭo janmavāgurām /",
    "T04santbcpu:875": " kimadyāpi na jānāsi mṛtyorvadanamāgataḥ // Bca_7.4 //",
    "T04santbcpu:876": " svayūthyānmāryamāṇāṃstvaṃ krameṇaiva na paśyasi /",
    "T04santbcpu:877": " tathāpi nidrāṃ yāsyeva caṇḍālamahiṣo yathā // Bca_7.5 //",
    "T04santbcpu:878": " yamenodvīkṣyamāṇasya baddhamārgasya sarvataḥ /",
    "T04santbcpu:879": " kathaṃ te rocate bhoktuṃ kathaṃ nidrā kathaṃ ratiḥ // Bca_7.6 //",
    "T04santbcpu:880": " yāvatsaṃbhṛtasaṃbhāraṃ maraṇaṃ śīghrameṣyati /",
    "T04santbcpu:881": " saṃtyajyāpi tadālasyam akāle kiṃ kariṣyasi // Bca_7.7 //",
    "T04santbcpu:882": " idaṃ na prāptamārabdham idamardhakṛtaṃ sthitam /",
    "T04santbcpu:883": " akasmānmṛtyurāyāto hā hato 'smīti cintayan // Bca_7.8 //",
    "T04santbcpu:884": " śokavegasamucchūna-sāśruraktekṣaṇānanān /",
    "T04santbcpu:885": " bandhūn nirāśān saṃpaśyan yamadūtamukhāni ca // Bca_7.9 //",
    "T04santbcpu:886": " svapāpasmṛtisaṃtaptaḥ śṛṇvannādāṃśca nārakān /",
    "T04santbcpu:887": " trāsoccāraviliptāṅgo vihvalaḥ kiṃ kariṣyasi // Bca_7.10 //",
    "T04santbcpu:888": " jīvamatsya ivāsmīti yuktaṃ bhayamihaiva te /",
    "T04santbcpu:889": " kiṃ punaḥ kṛtapāpasya tīvrānnarakaduḥkhataḥ // Bca_7.11 //",
    "T04santbcpu:890": " spṛṣṭa uṣṇodakenāpi sukumāra pratapyase /",
    "T04santbcpu:891": " kṛtvā ca nārakaṃ karma kimevaṃ svasthamāsyate // Bca_7.12 //",
    "T04santbcpu:892": " nirudyamaphalākāṅkṣin sukumāra bahuvyatha /",
    "T04santbcpu:893": " mṛtyugrasto 'marākāra hā duḥkhita vihanyase // Bca_7.13 //",
    "T04santbcpu:894": " mānuṣyaṃ nāvamāsādya tara duḥkhamahānadīm /",
    "T04santbcpu:895": " mūḍha kālo na nidrāyā iyaṃ naurdurlabhā punaḥ // Bca_7.14 //",
    "T04santbcpu:896": " muktvā dharmaratiṃ śreṣṭhām anantaratisaṃtatim /",
    "T04santbcpu:897": " ratirauddhatyahāsādau duḥkhahetau kathaṃ tava // Bca_7.15 //",
    "T04santbcpu:898": " aviṣādabalavyūha-tātparyātmavidheyatā /",
    "T04santbcpu:899": " parātmasamatā caiva parātmaparivartanam // Bca_7.16 //",
    "T04santbcpu:900": " naivāvasādaḥ kartavyaḥ kuto me bodhirityataḥ /",
    "T04santbcpu:901": " yasmāttathāgataḥ satyaṃ satyavādīdamuktavān // Bca_7.17 //",
    "T04santbcpu:902": " te 'pyāsan daṃśamaśakā makṣikāḥ kṛmayastathā /",
    "T04santbcpu:903": " yairutsāhavaśāt prāptā durāpā bodhiruttamā // Bca_7.18 //",
    "T04santbcpu:904": " kimutāhaṃ naro jātyā śakto jñātuṃ hitāhitam /",
    "T04santbcpu:905": " sarvajñanītyanutsargād bodhiṃ kiṃ nāpnuyāmaham // Bca_7.19 //",
    "T04santbcpu:906": " athāpi hastapādādi dātavyamiti me bhayam /",
    "T04santbcpu:907": " gurulāghavamūḍhatvaṃ tanme syādavicārataḥ // Bca_7.20 //",
    "T04santbcpu:908": " chettavyaścāsmi bhettavyo dāhyaḥ pāṭyo 'pyanekaśaḥ /",
    "T04santbcpu:909": " kalpakoṭīrasaṃkhyeyā na ca bodhirbhaviṣyati // Bca_7.21 //",
    "T04santbcpu:910": " idaṃ tu me parimitaṃ duḥkhaṃ saṃbodhisādhanam /",
    "T04santbcpu:911": " naṣṭaśalyavyathāpohe tadutpādanaduḥkhavat // Bca_7.22 //",
    "T04santbcpu:912": " sarve 'pi vaidyāḥ kurvanti kriyāduḥkhairarogatām /",
    "T04santbcpu:913": " tasmādbahūni duḥkhāni hantuṃ soḍhavyamalpakam // Bca_7.23 //",
    "T04santbcpu:914": " kriyāmimāmapyucitāṃ varavaidyo na dattavān /",
    "T04santbcpu:915": " madhureṇopacāreṇa cikitsati mahāturān // Bca_7.24 //",
    "T04santbcpu:916": " ādau śākādidāne 'pi niyojayati nāyakaḥ /",
    "T04santbcpu:917": " tatkaroti kramātpaścād yatsvamāṃsānyapi tyajet // Bca_7.25 //",
    "T04santbcpu:918": " yadā śākeṣviva prajñā svamāṃse 'pyupajāyate /",
    "T04santbcpu:919": " māṃsāsthi tyajatastasya tadā kiṃ nāma duṣkaram // Bca_7.26 //",
    "T04santbcpu:920": " na duḥkhī tyaktapāpatvāt paṇḍitatvānna durmanāḥ /",
    "T04santbcpu:921": " mithyākalpanayā citte pāpātkāye yato vyathā // Bca_7.27 //",
    "T04santbcpu:922": " puṇyena kāyaḥ sukhitaḥ pāṇḍityena manaḥ sukhi /",
    "T04santbcpu:923": " tiṣṭhan parārthaṃ saṃsāre kṛpāluḥ kena khidyate // Bca_7.28 //",
    "T04santbcpu:924": " kṣapayan pūrvapāpāni pratīcchan puṇyasāgarān /",
    "T04santbcpu:925": " bodhicittabalādeva śrāvakebhyo 'pi śīghragaḥ // Bca_7.29 //",
    "T04santbcpu:926": " evaṃ sukhātsukhaṃ gacchan ko viṣīdetsacetanaḥ /",
    "T04santbcpu:927": " bodhicittarathaṃ prāpya sarvakhedaśramāpaham // Bca_7.30 //",
    "T04santbcpu:928": " chandasthāmaratimukti-balaṃ sattvārthasiddhaye /",
    "T04santbcpu:929": " chandaṃ duḥkhabhayātkuryād anuśaṃsāṃśca bhāvayan // Bca_7.31 //",
    "T04santbcpu:930": " evaṃ vipakṣamunmūlya yatetotsāhavṛddhaye /",
    "T04santbcpu:931": " chandamānaratityāga-tātparyavaśitābalaiḥ // Bca_7.32 //",
    "T04santbcpu:932": " aprameyā mayā doṣā hantavyāḥ svaparātmanoḥ /",
    "T04santbcpu:933": " ekaikasyāpi doṣasya yatra kalpārṇavaiḥ kṣayaḥ // Bca_7.33 //",
    "T04santbcpu:934": " tatra doṣakṣayārambhe leśo 'pi mama nekṣyate /",
    "T04santbcpu:935": " aprameyavyathābhājye noraḥ sphuṭati me katham // Bca_7.34 //",
    "T04santbcpu:936": " guṇā mayārjanīyāśca bahavaḥ svaparātmanoḥ /",
    "T04santbcpu:937": " tatraikaikaguṇābhyāso bhavetkalpārṇavairna vā // Bca_7.35 //",
    "T04santbcpu:938": " guṇaleśe 'pi nābhyāso mama jātaḥ kadācana /",
    "T04santbcpu:939": " vṛthā nītaṃ mayā janma kathaṃcillabdhamadbhutam // Bca_7.36 //",
    "T04santbcpu:940": " na prāptaṃ bhagavatpūjā-mahotsavasukhaṃ mayā /",
    "T04santbcpu:941": " na kṛtā śāsane kārā daridrāśā na pūritā // Bca_7.37 //",
    "T04santbcpu:942": " bhītebhyo nābhayaṃ dattam ārtā na sukhinaḥ kṛtāḥ /",
    "T04santbcpu:943": " duḥkhāya kevalaṃ mātur gato 'smi garbhaśalyatām // Bca_7.38 //",
    "T04santbcpu:944": " dharmacchandaviyogena paurvikeṇa mamādhunā /",
    "T04santbcpu:945": " vipattirīdṛśī jātā ko dharme chandamutsṛjet // Bca_7.39 //",
    "T04santbcpu:946": " kuśalānāṃ ca sarveṣāṃ chandaṃ mūlaṃ munirjagau /",
    "T04santbcpu:947": " tasyāpi mūlaṃ satataṃ vipākaphalabhāvanā // Bca_7.40 //",
    "T04santbcpu:948": " duḥkhāni daurmanasyāni bhayāni vividhāni ca /",
    "T04santbcpu:949": " abhilāṣavighātāśca jāyante pāpakāriṇām // Bca_7.41 //",
    "T04santbcpu:950": " manorathaḥ śubhakṛtāṃ yatra yatraiva gacchati /",
    "T04santbcpu:951": " tatra tatraiva tatpuṇyaiḥ phalārgheṇābhipūjyate // Bca_7.42 //",
    "T04santbcpu:952": " pāpakārisukhecchā tu yatra yatraiva gacchati /",
    "T04santbcpu:953": " tatra tatraiva tatpāpair duḥkhaśastrairvihanyate // Bca_7.43 //",
    "T04santbcpu:954": " vipulasugandhiśītalasaroruhagarbhagatā madhurajinasvarāśanakṛtopacitadyutayaḥ /",
    "T04santbcpu:955": " munikarabodhitāmbujavinirgatasadvapuṣaḥ sugatasutā bhavanti sugatasya puraḥ kuśalaiḥ // Bca_7.44 //",
    "T04santbcpu:956": " yamapuruṣāpanītasakalacchavirārtaravo hutavahatāpavidrutakatāmraniṣiktatanuḥ /",
    "T04santbcpu:957": " jvaladasiśaktighātaśataśātitamāṃsadalaḥ patati sutaptalohadharaṇīṣvaśubhairbahuśaḥ // Bca_7.45 //",
    "T04santbcpu:958": " tasmātkāryaḥ śubhacchando bhāvayitvaivamādarāt /",
    "T04santbcpu:959": " vajradhvajasya vidhinā mānaṃ tvārabhya bhāvayet // Bca_7.46 //",
    "T04santbcpu:960": " pūrvaṃ nirūpya sāmagrīm ārabhennārabheta vā /",
    "T04santbcpu:961": " anārambho varaṃ nāma na tvārabhya nivartanam // Bca_7.47 //",
    "T04santbcpu:962": " janmāntare 'pi so 'bhyāsaḥ pāpādduḥkhaṃ ca vardhate /",
    "T04santbcpu:963": " anyacca kāryakālaṃ ca hīnaṃ tacca na sādhitam // Bca_7.48 //",
    "T04santbcpu:964": " triṣu māno vidhātavyaḥ karmopakleśaśaktiṣu /",
    "T04santbcpu:965": " mayaivaikena kartavyam ityeṣā karmamānitā // Bca_7.49 //",
    "T04santbcpu:966": " kleśasvatantro loko 'yaṃ na kṣamaḥ svārthasādhane /",
    "T04santbcpu:967": " tasmānmayaiṣāṃ kartavyaṃ nāśakto 'haṃ yathā janaḥ // Bca_7.50 //",
    "T04santbcpu:968": " nīcaṃ karma karotyanyaḥ kathaṃ mayyapi tiṣṭhati /",
    "T04santbcpu:969": " mānāccenna karomyetan māno naśyatu me varam // Bca_7.51 //",
    "T04santbcpu:970": " mṛtaṃ duṇḍubhamāsādya kāko 'pi garuḍāyate /",
    "T04santbcpu:971": " āpadābādhate 'lpāpi mano me yadi durbalam // Bca_7.52 //",
    "T04santbcpu:972": " viṣādakṛtaniśceṣṭa āpadaḥ sukarā nanu /",
    "T04santbcpu:973": " vyutthitaśceṣṭamānastu mahatāmapi durjayaḥ // Bca_7.53 //",
    "T04santbcpu:974": " tasmāddṛḍhena cittena karomyāpadamāpadaḥ /",
    "T04santbcpu:975": " trailokyavijigīṣutvaṃ hāsyamāpajjitasya me // Bca_7.54 //",
    "T04santbcpu:976": " mayā hi sarvaṃ jetavyam ahaṃ jeyo na kenacit /",
    "T04santbcpu:977": " mayaiṣa māno voḍhavyo jinasiṃhasuto hyaham // Bca_7.55 //",
    "T04santbcpu:978": " ye sattvā mānavijitā varākāste na māninaḥ /",
    "T04santbcpu:979": " mānī śatruvaśaṃ naiti mānaśatruvaśāśca te // Bca_7.56 //",
    "T04santbcpu:980": " mānena durgatiṃ nītā mānuṣye 'pi hatotsavāḥ /",
    "T04santbcpu:981": " parapiṇḍāśino dāsā mūrkhā durdarśanāḥ kṛśāḥ // Bca_7.57 //",
    "T04santbcpu:982": " sarvataḥ paribhūtāśca mānastabdhāstapasvinaḥ /",
    "T04santbcpu:983": " te 'pi cenmānināṃ madhye dīnāstu vada kīdṛśāḥ // Bca_7.58 //",
    "T04santbcpu:984": " te mānino vijayinaśca ta eva śūrā ye mānaśatruvijayāya vahanti mānam /",
    "T04santbcpu:985": " ye taṃ sphurantamapi mānaripuṃ nihatya kāmaṃ jane jayaphalaṃ pratipādayanti // Bca_7.59 //",
    "T04santbcpu:986": " saṃkleśapakṣamadhyastho bhaveddṛptaḥ sahasraśaḥ /",
    "T04santbcpu:987": " duryodhanaḥ kleśagaṇaiḥ siṃho mṛgagaṇairiva // Bca_7.60 //",
    "T04santbcpu:988": " mahatsvapi hi kṛcchreṣu na rasaṃ cakṣurīkṣate /",
    "T04santbcpu:989": " evaṃ kṛcchramapi prāpya na kleśavaśago bhavet // Bca_7.61 //",
    "T04santbcpu:990": " yadevāpadyate karma tatkarmavyasanī bhavet /",
    "T04santbcpu:991": " tatkarmaśauṇḍo 'tṛptātmā krīḍāphalasukhepsuvat // Bca_7.62 //",
    "T04santbcpu:992": " sukhārthaṃ kriyate karma tathāpi syānna vā sukham /",
    "T04santbcpu:993": " karmaiva tu sukhaṃ yasya niṣkarmā sa sukhī katham // Bca_7.63 //",
    "T04santbcpu:994": " kāmairna tṛptiḥ saṃsāre kṣuradhārāmadhūpamaiḥ /",
    "T04santbcpu:995": " puṇyāmṛtaiḥ kathaṃ tṛptir vipākamadhuraiḥ śivaiḥ // Bca_7.64 //",
    "T04santbcpu:996": " tasmātkarmāvasāne 'pi nimajjettatra karmaṇi /",
    "T04santbcpu:997": " yathā madhyāhnasaṃtapta ādau prāptasarāḥ karī // Bca_7.65 //",
    "T04santbcpu:998": " balanāśānubandhe tu punaḥ kartuṃ parityajet /",
    "T04santbcpu:999": " susamāptaṃ ca tanmuñced uttarottaratṛṣṇayā // Bca_7.66 //",
    "T04santbcpu:1000": " kleśaprahārān saṃrakṣet kleśāṃśca prahareddṛḍham /",
    "T04santbcpu:1001": " khaḍgayuddhamivāpannaḥ śikṣitenāriṇā saha // Bca_7.67 //",
    "T04santbcpu:1002": " tatra khaḍgaṃ yathā bhraṣṭaṃ gṛhṇīyātsabhayastvaram /",
    "T04santbcpu:1003": " smṛtikhaḍgaṃ tathā bhraṣṭaṃ gṛhṇīyānnarakān smaran // Bca_7.68 //",
    "T04santbcpu:1004": " viṣaṃ rudhiramāsādya prasarpati yathā tanau /",
    "T04santbcpu:1005": " tathaiva cchidramāsādya doṣaścitte prasarpati // Bca_7.69 //",
    "T04santbcpu:1006": " tailapātradharo yadvad asihastairadhiṣṭhitaḥ /",
    "T04santbcpu:1007": " skhalite maraṇatrāsāt tatparaḥ syāttathā vratī // Bca_7.70 //",
    "T04santbcpu:1008": " tasmādutsaṅgage sarpe yathottiṣṭhati satvaram /",
    "T04santbcpu:1009": " nidrālasyāgame tadvat pratikurvīta satvaram // Bca_7.71 //",
    "T04santbcpu:1010": " ekaikasmiṃśchale suṣṭhu paritapya vicintayet /",
    "T04santbcpu:1011": " kathaṃ karomi yenedaṃ punarme na bhavediti // Bca_7.72 //",
    "T04santbcpu:1012": " saṃsargaṃ karma vā prāptam icchedetena hetunā /",
    "T04santbcpu:1013": " kathaṃ nāmāsvavasthāsu smṛtyabhyāso bhavediti // Bca_7.73 //",
    "T04santbcpu:1014": " laghuṃ kuryāttathātmānam apramādakathāṃ smaran /",
    "T04santbcpu:1015": " karmāgamādyathā pūrvaṃ sajjaḥ sarvatra vartate // Bca_7.74 //",
    "T04santbcpu:1016": " yathaiva tūlakaṃ vāyor gamanāgamane vaśam /",
    "T04santbcpu:1017": " tathotsāhavaśaṃ yāyād ṛddhiścaivaṃ samṛdhyati // Bca_7.75 //",
    "T04santbcpu:1018": " bodhicaryāvatāre vīryapāramitā nāma saptamaḥ paricchedaḥ // ****************************************************************",
    "T04santbcpu:1019": " Pariccheda 8",
    "T04santbcpu:1020": " vardhayitvaivamutsāhaṃ samādhau sthāpayenmanaḥ /",
    "T04santbcpu:1021": " vikṣiptacittastu naraḥ kleśadaṃṣṭrāntare sthitaḥ // Bca_8.1 //",
    "T04santbcpu:1022": " kāyacittavivekena vikṣepasya na saṃbhavaḥ /",
    "T04santbcpu:1023": " tasmāllokaṃ parityajya vitarkān parivarjayet // Bca_8.2 //",
    "T04santbcpu:1024": " snehānna tyajyate loko lābhādiṣu ca tṛṣṇayā /",
    "T04santbcpu:1025": " tasmādetatparityāge vidvānevaṃ vibhāvayet // Bca_8.3 //",
    "T04santbcpu:1026": " śamathena vipaśyanāsuyuktaḥ kurute kleśavināśamityavetya /",
    "T04santbcpu:1027": " śamathaḥ prathamaṃ gaveṣaṇīyaḥ sa ca loke nirapekṣayābhiratyā // Bca_8.4 //",
    "T04santbcpu:1028": " kasyānityeṣvanityasya sneho bhavitumarhati /",
    "T04santbcpu:1029": " yena janmasahasrāṇi draṣṭavyo na punaḥ priyaḥ // Bca_8.5 //",
    "T04santbcpu:1030": " apaśyannaratiṃ yāti samādhau na ca tiṣṭhati /",
    "T04santbcpu:1031": " na ca tṛpyati dṛṣṭvāpi pūrvavad bādhyate tṛṣā // Bca_8.6 //",
    "T04santbcpu:1032": " na paśyati yathābhūtaṃ saṃvegādavahīyate /",
    "T04santbcpu:1033": " dahyate tena śokena priyasaṃgamakāṅkṣayā // Bca_8.7 //",
    "T04santbcpu:1034": " taccintayā mudhā yāti hrasvamāyurmuhurmuhuḥ /",
    "T04santbcpu:1035": " aśāśvatena mitrena dharmo bhraśyati śāśvataḥ // Bca_8.8 //",
    "T04santbcpu:1036": " bālaiḥ sabhāgacarito niyataṃ yāti durgatim /",
    "T04santbcpu:1037": " neṣyate viṣabhāgaśca kiṃ prāptaṃ bālasaṃgamāt // Bca_8.9 //",
    "T04santbcpu:1038": " kṣaṇād bhavanti suhṛdo bhavanti ripavaḥ kṣaṇāt /",
    "T04santbcpu:1039": " toṣasthāne prakupyanti durārādhāḥ pṛthagjanāḥ // Bca_8.10 //",
    "T04santbcpu:1040": " hitamuktāḥ prakupyanti vārayanti ca māṃ hitāt /",
    "T04santbcpu:1041": " atha na śrūyate teṣāṃ kupitā yānti durgatim // Bca_8.11 //",
    "T04santbcpu:1042": " īrṣyotkṛṣṭāt samādvandvo hīnānmānaḥ stutermadaḥ /",
    "T04santbcpu:1043": " avarṇāt pratighaśceti kadā bālāddhitaṃ bhavet // Bca_8.12 //",
    "T04santbcpu:1044": " ātmotkarṣaḥ parāvarṇaḥ saṃsāraratisaṃkathā /",
    "T04santbcpu:1045": " ityādyavaśyamaśubhaṃ kiṃcidbālasya bālataḥ // Bca_8.13 //",
    "T04santbcpu:1046": " evaṃ tasyāpi tatsaṅgāt tenānarthasamāgamaḥ /",
    "T04santbcpu:1047": " ekākī vihariṣyāmi sukhamakliṣṭamānasaḥ // Bca_8.14 //",
    "T04santbcpu:1048": " bālāddūraṃ palāyeta prāptamārādhayet priyaiḥ /",
    "T04santbcpu:1049": " na saṃstavānubandhena kiṃtūdāsīnasādhuvat // Bca_8.15 //",
    "T04santbcpu:1050": " dharmārthamātramādāya bhṛṅgavat kusumānmadhu /",
    "T04santbcpu:1051": " apūrva iva sarvatra vihariṣyāmyasaṃstutaḥ // Bca_8.16 //",
    "T04santbcpu:1052": " lābhī ca satkṛtaścāham icchanti bahavaśca mām /",
    "T04santbcpu:1053": " iti martyasya saṃprāptān maraṇājjāyate bhayam // Bca_8.17 //",
    "T04santbcpu:1054": " yatra tatra ratiṃ yāti manaḥ sukhābhimohitam /",
    "T04santbcpu:1055": " tattatsahasraguṇitaṃ duḥkhaṃ bhūtvopatiṣṭhati // Bca_8.18 //",
    "T04santbcpu:1056": " tasmāt prājño na tamicched icchāto jāyate bhayam /",
    "T04santbcpu:1057": " svayameva ca yātyetad dhairyaṃ kṛtvā pratīkṣatām // Bca_8.19 //",
    "T04santbcpu:1058": " bahavo lābhino 'bhūvan bahavaśca yaśasvinaḥ /",
    "T04santbcpu:1059": " saha lābhayaśobhiste na jñātāḥ kva gatā iti // Bca_8.20 //",
    "T04santbcpu:1060": " māmevānye jugupsanti kiṃ prahṛṣyāmyahaṃ stutaḥ /",
    "T04santbcpu:1061": " māmevānye praśaṃsanti kiṃ viṣīdāmi ninditaḥ // Bca_8.21 //",
    "T04santbcpu:1062": " nānādhimuktikāḥ sattvā jinairapi na toṣitāḥ /",
    "T04santbcpu:1063": " kiṃ punarmādṛśairajñais tasmāt kiṃ kokacintayā // Bca_8.22 //",
    "T04santbcpu:1064": " nindantyalābhinaṃ sattvam avadhyāyanti lābhinam /",
    "T04santbcpu:1065": " prakṛtyā duḥkhasaṃvāsaiḥ kathaṃ tairjāyate ratiḥ // Bca_8.23 //",
    "T04santbcpu:1066": " na bālaḥ kasyacinmitram iti coktaṃ tathāgataiḥ /",
    "T04santbcpu:1067": " na svārthena vinā prītir yasmādbālasya jāyate // Bca_8.24 //",
    "T04santbcpu:1068": " svārthadvāreṇa yā prītir ātmārthaṃ prītireva sā /",
    "T04santbcpu:1069": " dravyanāśe yathodvegaḥ sukhahānikṛto hi saḥ // Bca_8.25 //",
    "T04santbcpu:1070": " nāvadhyāyanti taravo na cārādhyāḥ prayatnataḥ /",
    "T04santbcpu:1071": " kadā taiḥ sukhasaṃvāsaiḥ saha vāso bhavenmama // Bca_8.26 //",
    "T04santbcpu:1072": " śūnyadevakule sthitvā vṛkṣamūle guhāsu vā /",
    "T04santbcpu:1073": " kadānapekṣo yāsyāmi pṛṣṭhato 'navalokayan // Bca_8.27 //",
    "T04santbcpu:1074": " amameṣu pradeśeṣu vistīrṇeṣu svabhāvataḥ /",
    "T04santbcpu:1075": " svacchandacāryanilayo vihariṣyāmyahaṃ kadā // Bca_8.28 //",
    "T04santbcpu:1076": " mṛtpātramātravibhavaś caurāsaṃbhogacīvaraḥ /",
    "T04santbcpu:1077": " nirbhayo vihariṣyāmi kadā kāyamagopayan // Bca_8.29 //",
    "T04santbcpu:1078": " kāyabhūmiṃ nijāṃ gatvā kaṅkālairaparaiḥ saha /",
    "T04santbcpu:1079": " svakāyaṃ tulayiṣyāmi kadā śatanadharmiṇam // Bca_8.30 //",
    "T04santbcpu:1080": " ayameva hi kāyo me evaṃ pūtirbhaviṣyati /",
    "T04santbcpu:1081": " śṛgālā api yadgandhān nopasarpeyurantikam // Bca_8.31 //",
    "T04santbcpu:1082": " asyaikasyāpi kāyasya sahajā asthikhaṇḍakāḥ /",
    "T04santbcpu:1083": " pṛthak pṛthaggamiṣyanti kimutānyaḥ priyo janaḥ // Bca_8.32 //",
    "T04santbcpu:1084": " eka utpadyate jantur mriyate caika eva hi /",
    "T04santbcpu:1085": " nānyasya tadvyathābhāgaḥ kiṃ priyairvighnakārakaiḥ // Bca_8.33 //",
    "T04santbcpu:1086": " adhvānaṃ pratipannasya yathāvāsaparigrahaḥ /",
    "T04santbcpu:1087": " tathā bhavādhvagasyāpi janmāvāsaparigrahaḥ // Bca_8.34 //",
    "T04santbcpu:1088": " caturbhiḥ puruṣairyāvat sa na nirdhāryate tataḥ /",
    "T04santbcpu:1089": " āśocyamāno lokena tāvadeva vanaṃ vrajet // Bca_8.35 //",
    "T04santbcpu:1090": " asaṃstavāvirodhābhyām eka eva śarīrakaḥ /",
    "T04santbcpu:1091": " pūrvameva mṛto loke mriyamāṇo na śocati // Bca_8.36 //",
    "T04santbcpu:1092": " na cāntikacarāḥ kecic chocantaḥ kurvate vyathām /",
    "T04santbcpu:1093": " buddhādyanusmṛtiṃ cāsya vikṣipanti na kecana // Bca_8.37 //",
    "T04santbcpu:1094": " tasmādekākitā ramyā nirāyāsā śivodayā /",
    "T04santbcpu:1095": " sarvavikṣepaśamanī sevitavyā mayā sadā // Bca_8.38 //",
    "T04santbcpu:1096": " sarvānyacintānirmuktaḥ svacittaikāgramānasaḥ /",
    "T04santbcpu:1097": " samādhānāya cittasya prayatiṣye damāya ca // Bca_8.39 //",
    "T04santbcpu:1098": " kāmā hyanarthajanakā iha loke paratra ca /",
    "T04santbcpu:1099": " iha bandhavadhacchedair narakādau paratra ca // Bca_8.40 //",
    "T04santbcpu:1100": " yadarthaṃ dūtadūtīnāṃ kṛtāñjaliranekadhā /",
    "T04santbcpu:1101": " na ca pāpamakīrttirvā yadarthaṃ gaṇitā purā // Bca_8.41 //",
    "T04santbcpu:1102": " prakṣiptaśca bhaye 'pyātmā draviṇaṃ ca vyayīkṛtam /",
    "T04santbcpu:1103": " yānyeva ca pariṣvajya vabhūvottamanirvṛtāḥ // Bca_8.42 //",
    "T04santbcpu:1104": " tānyevāsthīni nānyāni svādhīnānyamamāni ca /",
    "T04santbcpu:1105": " prakāmaṃ saṃpariṣvajya kiṃ na gacchasi nirvṛtim // Bca_8.43 //",
    "T04santbcpu:1106": " unnāmyamānaṃ yatnād yan nīyamānamadho hriyā /",
    "T04santbcpu:1107": " purā dṛṣṭamadṛṣṭaṃ vā mukhaṃ jālikayāvṛtam // Bca_8.44 //",
    "T04santbcpu:1108": " tanmukhaṃ tūtparikleśam asahadbhirivādhunā /",
    "T04santbcpu:1109": " gṛdhrairvyaktīkṛtaṃ paśya kimidānīṃ palāyase // Bca_8.45 //",
    "T04santbcpu:1110": " paracakṣurnipātebhyo 'pyāsīdyatparirakṣitam /",
    "T04santbcpu:1111": " tadadya bhakṣitaṃ yāvat kimīrṣyālo na rakṣasi // Bca_8.46 //",
    "T04santbcpu:1112": " māṃsocchrayamimaṃ dṛṣṭvā gṛdhrairanyaiśca bhakṣitam /",
    "T04santbcpu:1113": " āhāraḥ pūjyate 'nyeṣāṃ srakcandanavibhūṣaṇaiḥ // Bca_8.47 //",
    "T04santbcpu:1114": " niścalādapi te trāsaḥ kaṅkālādevamīkṣitāt /",
    "T04santbcpu:1115": " vetāḍeneva kenāpi cālyamānād bhayaṃ na kim // Bca_8.48 //",
    "T04santbcpu:1116": " ekasmādaśanādeṣāṃ lālāmedhyaṃ ca jāyate /",
    "T04santbcpu:1117": " tatrāmedhyamaniṣṭaṃ te lālāpānaṃ kathaṃ priyam // Bca_8.49 //",
    "T04santbcpu:1118": " tūlagarbhairmṛdusparśai ramante nopadhānakaiḥ /",
    "T04santbcpu:1119": " durgandhaṃ na sravantīti kāmino 'medhyamohitāḥ // Bca_8.50 //",
    "T04santbcpu:1120": " yatra cchanne 'pyayaṃ rāgas tadacchannaṃ kimapriyam /",
    "T04santbcpu:1121": " na cetprayojanaṃ tena kasmācchannaṃ vimṛdyate // Bca_8.51 //",
    "T04santbcpu:1122": " yadi te nāśucau rāgaḥ kasmādāliṅgase 'param /",
    "T04santbcpu:1123": " māṃsakardamasaṃliptaṃ snāyubaddhāsthipañjaram // Bca_8.52 //",
    "T04santbcpu:1124": " svameva bahvamedhyaṃ te tenaiva dhṛtimācara /",
    "T04santbcpu:1125": " amedhyabhastrāmaparāṃ gūthaghasmara vismara // Bca_8.53 //",
    "T04santbcpu:1126": " māṃsapriyo 'hamasyeti draṣṭuṃ spraṣṭuṃ ca vāñchasi /",
    "T04santbcpu:1127": " acetanaṃ svabhāvena māṃsaṃ tvaṃ kathamicchasi // Bca_8.54 //",
    "T04santbcpu:1128": " yadicchasi na taccittaṃ draṣṭuṃ spraṣṭuṃ ca śakyate /",
    "T04santbcpu:1129": " yacca śakyaṃ na tadvetti kiṃ tadāliṅgase mudhā // Bca_8.55 //",
    "T04santbcpu:1130": " nāmedhyamayamanyasya kāyaṃ vetsītyanadbhutam /",
    "T04santbcpu:1131": " svāmedhyamayameva tvaṃ taṃ nāvaiṣīti vismayaḥ // Bca_8.56 //",
    "T04santbcpu:1132": " vighanārkāṃśuvikacaṃ muktvā taruṇapaṅkajam /",
    "T04santbcpu:1133": " amedhyaśauṇḍacittasya kā ratirgūthapañjare // Bca_8.57 //",
    "T04santbcpu:1134": " mṛdādyamedhyaliptatvād yadi na spraṣṭumicchasi /",
    "T04santbcpu:1135": " yatastannirgataṃ kāyāt taṃ spraṣṭuṃ kathamicchasi // Bca_8.58 //",
    "T04santbcpu:1136": " yadi te nāśucau rāgaḥ kasmādāliṅgase param /",
    "T04santbcpu:1137": " amedhyakṣetrasaṃbhūtaṃ tadbījaṃ tena vardhitam // Bca_8.59 //",
    "T04santbcpu:1138": " amedhyabhavamalpatvān na vāñchasyaśuciṃ kṛmim /",
    "T04santbcpu:1139": " bahvamedhyamayaṃ kāyam amedhyajamapīcchasi // Bca_8.60 //",
    "T04santbcpu:1140": " na kevalamamedhyatvam ātmīyaṃ na jugupsasi /",
    "T04santbcpu:1141": " amedhyabhāṇḍānaparān gūthaghasmara vāñchasi // Bca_8.61 //",
    "T04santbcpu:1142": " karpūrādiṣu hṛdyeṣu śālyannavyañjaneṣu vā /",
    "T04santbcpu:1143": " mukhakṣiptavisṛṣṭeṣu bhūmirapyaśucirmatā // Bca_8.62 //",
    "T04santbcpu:1144": " yadi pratyakṣamapyetad amedhyaṃ nādhimucyase /",
    "T04santbcpu:1145": " śmaśāne patitān ghorān kāyān paśyāparānapi // Bca_8.63 //",
    "T04santbcpu:1146": " carmaṇyutpāṭite yasmād bhayamutpadyate mahat /",
    "T04santbcpu:1147": " kathaṃ jñātvāpi tatraiva punarutpadyate ratiḥ // Bca_8.64 //",
    "T04santbcpu:1148": " kāye nyasto 'pyasau gandhaś candanādeva nānyataḥ /",
    "T04santbcpu:1149": " anyadīyena gandhena kasmādanyatra rajyate // Bca_8.65 //",
    "T04santbcpu:1150": " yadi svabhāvadaurgandhyād rāgo nātra śivaṃ nanu /",
    "T04santbcpu:1151": " kimanartharucirlokas taṃ gandhenānulimpati // Bca_8.66 //",
    "T04santbcpu:1152": " kāyasyātra kimāyātaṃ sugandhi yadi candanam /",
    "T04santbcpu:1153": " anyadīyena gandhena kasmādanyatra rajyate // Bca_8.67 //",
    "T04santbcpu:1154": " yadi keśanakhairdīrghair dantaiḥ samalapāṇḍuraiḥ /",
    "T04santbcpu:1155": " malapaṅkadharo nagnaḥ kāyaḥ prakṛtibhīṣaṇaḥ // Bca_8.68 //",
    "T04santbcpu:1156": " sa kiṃ saṃskriyate yatnād ātmaghātāya śastravat /",
    "T04santbcpu:1157": " ātmavyāmohanodyuktair unmattairākulā mahī // Bca_8.69 //",
    "T04santbcpu:1158": " kaṅkālān katiciddṛṣṭvā śmaśāne kila te ghṛṇā /",
    "T04santbcpu:1159": " grāmaśmaśāne ramase calatkaṅkālasaṃkule // Bca_8.70 //",
    "T04santbcpu:1160": " evaṃ cāmedhyamapyetad vinā mūlyaṃ na labhyate /",
    "T04santbcpu:1161": " tadarthamarjanāyāso narakādiṣu ca vyathā // Bca_8.71 //",
    "T04santbcpu:1162": " śiśornārjanasāmarthyaṃ kenāsau yauvane sukhī /",
    "T04santbcpu:1163": " yātyarjanena tāruṇyaṃ vṛddhaḥ kāmaiḥ karoti kim // Bca_8.72 //",
    "T04santbcpu:1164": " keciddināntavyāpāraiḥ pariśrāntāḥ kukāminaḥ /",
    "T04santbcpu:1165": " gṛhamāgatya sāyāhne śerate sma mṛtā iva // Bca_8.73 //",
    "T04santbcpu:1166": " daṇḍayātrābhirapare pravāsakleśaduḥkhitāḥ /",
    "T04santbcpu:1167": " vatsarairapi nekṣante putradārāṃstadarthinaḥ // Bca_8.74 //",
    "T04santbcpu:1168": " yadarthamiva vikrīta ātmā kāmavimohitaiḥ /",
    "T04santbcpu:1169": " tanna prāptaṃ mudhaivāyur nītaṃ tu parakarmaṇā // Bca_8.75 //",
    "T04santbcpu:1170": " vikrītasvātmabhāvānāṃ sadā preṣaṇakāriṇām /",
    "T04santbcpu:1171": " prasūyante striyo 'nyeṣām aṭavīviṭapādiṣu // Bca_8.76 //",
    "T04santbcpu:1172": " raṇaṃ jīvitasaṃdehaṃ viśanti kila jīvitam /",
    "T04santbcpu:1173": " mānārthaṃ dāsatāṃ yānti mūḍhāḥ kāmaviḍambitāḥ // Bca_8.77 //",
    "T04santbcpu:1174": " chidyante kāminaḥ kecid anye śūlasamarpitāḥ /",
    "T04santbcpu:1175": " dṛśyante dahyamānāśca hanyamānāśca śaktibhiḥ // Bca_8.78 //",
    "T04santbcpu:1176": " arjanarakṣaṇanāśaviṣādair arthamanarthamanantamavaihi /",
    "T04santbcpu:1177": " vyagratayā dhanasaktamatīnāṃ nāvasaro bhavaduḥkhavimukteḥ // Bca_8.79 //",
    "T04santbcpu:1178": " evamādīnavo bhūyān alpāsvādastu kāminām /",
    "T04santbcpu:1179": " śakaṭaṃ vahato yadvat paśorghāsalavagrahaḥ // Bca_8.80 //",
    "T04santbcpu:1180": " tasyāsvādalavasyārthe yaḥ paśorapyadurlabhaḥ /",
    "T04santbcpu:1181": " hatā daivahateneyaṃ kṣaṇasaṃpatsudurlabhā // Bca_8.81 //",
    "T04santbcpu:1182": " avaśyaṃ ganturalpasya narakādiprapātinaḥ /",
    "T04santbcpu:1183": " kāyasyārthe kṛto yo 'yaṃ sarvakālaṃ pariśramaḥ // Bca_8.82 //",
    "T04santbcpu:1184": " tataḥ koṭiśatenāpi śramabhāgena buddhatā /",
    "T04santbcpu:1185": " caryāduḥkhānmahadduḥkhaṃ sā ca bodhirna kāminām // Bca_8.83 //",
    "T04santbcpu:1186": " na śastraṃ na viṣaṃ nāgnir na prapāto na vairiṇaḥ /",
    "T04santbcpu:1187": " kāmānāmupamāṃ yānti narakādivyathāsmṛteḥ // Bca_8.84 //",
    "T04santbcpu:1188": " evamudvijya kāmebhyo viveke janayedratim /",
    "T04santbcpu:1189": " kalahāyāsaśūnyāsu śāntāsu vanabhūmiṣu // Bca_8.85 //",
    "T04santbcpu:1190": " dhanyaiḥ śaśāṅkakaracandanaśītaleṣu ramyeṣu harmyavipuleṣu śilātaleṣu /",
    "T04santbcpu:1191": " niḥśabdasaumyavanamārutavījyamānaiḥ caṃkramyate parahitāya vicintyate ca // Bca_8.86 //",
    "T04santbcpu:1192": " vihṛtya yatra kvacidiṣṭakālaṃ śūnyālaye vṛkṣatale guhāsu /",
    "T04santbcpu:1193": " parigraharakṣaṇakhedamuktaḥ caratyapekṣāvirato yatheṣṭam // Bca_8.87 //",
    "T04santbcpu:1194": " svacchandacāryanilayaḥ pratibaddho na kasyacit /",
    "T04santbcpu:1195": " yatsaṃtoṣasukhaṃ bhuṅkte tadindrasyāpi durlabham // Bca_8.88 //",
    "T04santbcpu:1196": " evamādibhirākārair vivekaguṇabhāvanāt /",
    "T04santbcpu:1197": " upaśāntavitarkaḥ san bodhicittaṃ tu bhāvayet // Bca_8.89 //",
    "T04santbcpu:1198": " parātmasamatāmādau bhāvayedevamādarāt /",
    "T04santbcpu:1199": " samaduḥkhasukhāḥ sarve pālanīyā mayātmavat // Bca_8.90 //",
    "T04santbcpu:1200": " hastādibhedena bahuprakāraḥ kāyo yathaikaḥ paripālanīyaḥ /",
    "T04santbcpu:1201": " tathā jagadbhinnamabhinnaduḥkha-sukhātmakaṃ sarvamidaṃ tathaiva // Bca_8.91 //",
    "T04santbcpu:1202": " yadyapyanyeṣu deheṣu madduḥkhaṃ na prabādhate /",
    "T04santbcpu:1203": " tathāpi tadduḥkhameva mamātmasnehaduḥsaham // Bca_8.92 //",
    "T04santbcpu:1204": " tathā yadyapyasaṃvedyam anyadduḥkhaṃ mayātmanā /",
    "T04santbcpu:1205": " tathāpi tasya tadduḥkham ātmasnehena duḥsaham // Bca_8.93 //",
    "T04santbcpu:1206": " mayānyaduḥkhaṃ hantavyaṃ duḥkhatvādātmaduḥkhavat /",
    "T04santbcpu:1207": " anugrāhyā mayānye 'pi sattvatvādātmasattvavat // Bca_8.94 //",
    "T04santbcpu:1208": " yadā mama pareṣāṃ ca tulyameva sukhaṃ priyam /",
    "T04santbcpu:1209": " tadātmanaḥ ko viśeṣo yenātraiva sukhodyamaḥ // Bca_8.95 //",
    "T04santbcpu:1210": " yadā mama pareṣāṃ ca bhayaṃ duḥkhaṃ ca na priyam /",
    "T04santbcpu:1211": " tadātmanaḥ ko viśeṣo yattaṃ rakṣāmi netaram // Bca_8.96 //",
    "T04santbcpu:1212": " tadduḥkhena na me bādhety ato yadi na rakṣyate /",
    "T04santbcpu:1213": " nāgāmikāyaduḥkhānme bādhā tatkena rakṣyate // Bca_8.97 //",
    "T04santbcpu:1214": " ahameva tadāpīti mithyeyaṃ pratikalpanā /",
    "T04santbcpu:1215": " anya eva mṛto yasmād anya eva prajāyate // Bca_8.98 //",
    "T04santbcpu:1216": " yadi yasyaiva yadduḥkhaṃ rakṣyaṃ tasyaiva tanmatam /",
    "T04santbcpu:1217": " pādaduḥkhaṃ na hastasya kasmāt tattena rakṣyate // Bca_8.99 //",
    "T04santbcpu:1218": " ayuktamapi cedetad ahaṃkārātpravartate /",
    "T04santbcpu:1219": " yadayuktaṃ nivartyaṃ tat svamanyacca yathābalam // Bca_8.100 //",
    "T04santbcpu:1220": " saṃtānaḥ samudāyaśca paṅktisenādivanmṛṣā /",
    "T04santbcpu:1221": " yasya duḥkhaṃ sa nāstyasmāt kasya tat svaṃ bhaviṣyati // Bca_8.101 //",
    "T04santbcpu:1222": " asvāmikāni duḥkhāni sarvāṇyevāviśeṣataḥ /",
    "T04santbcpu:1223": " duḥkhatvādeva vāryāṇi niyamastatra kiṃkṛtaḥ // Bca_8.102 //",
    "T04santbcpu:1224": " duḥkhaṃ kasmānnivāryaṃ cet sarveṣāmavivādataḥ /",
    "T04santbcpu:1225": " vāryaṃ cetsarvamapyevaṃ na cedātmani sarvavat // Bca_8.103 //",
    "T04santbcpu:1226": " kṛpayā bahu duḥkhaṃ cet kasmādutpadyate balāt /",
    "T04santbcpu:1227": " jagadduḥkhaṃ nirūpyedaṃ kṛpāduḥkhaṃ kathaṃ bahu // Bca_8.104 //",
    "T04santbcpu:1228": " bahūnāmekaduḥkhena yadi duḥkhaṃ vigacchati /",
    "T04santbcpu:1229": " utpādyameva tadduḥkhaṃ sadayena parātmanoḥ // Bca_8.105 //",
    "T04santbcpu:1230": " ataḥ supuṣpacandreṇa jānatāpi nṛpāpadam /",
    "T04santbcpu:1231": " ātmaduḥkhaṃ na nihataṃ bahūnāṃ duḥkhināṃ vyayāt // Bca_8.106 //",
    "T04santbcpu:1232": " evaṃ bhāvitasaṃtānāḥ paraduḥkhasamapriyāḥ /",
    "T04santbcpu:1233": " avīcimavagāhante haṃsāḥ padmavanaṃ yathā // Bca_8.107 //",
    "T04santbcpu:1234": " mucyamāneṣu sattveṣu ye te prāmodyasāgarāḥ /",
    "T04santbcpu:1235": " taireva nanu paryāptaṃ mokṣeṇārasikena kim // Bca_8.108 //",
    "T04santbcpu:1236": " ataḥ parārthaṃ kṛtvāpi na mado na ca vismayaḥ /",
    "T04santbcpu:1237": " na vipākaphalākāṅkṣā parārthaikāntatṛṣṇayā // Bca_8.109 //",
    "T04santbcpu:1238": " tasmādyathāntaśo 'varṇād ātmānaṃ gopayāmyaham /",
    "T04santbcpu:1239": " rakṣācittaṃ dayācittaṃ karomyevaṃ pareṣvapi // Bca_8.110 //",
    "T04santbcpu:1240": " abhyāsādanyadīyeṣu śukraśoṇitabinduṣu /",
    "T04santbcpu:1241": " bhavatyahamiti jñānam asatyapi hi vastuni // Bca_8.111 //",
    "T04santbcpu:1242": " tathākāyo 'nyadīyo 'pi kimātmeti na gṛhyate /",
    "T04santbcpu:1243": " paratvaṃ tu svakāyasya sthitameva na duṣkaram // Bca_8.112 //",
    "T04santbcpu:1244": " jñātvā sadoṣamātmānaṃ parānapi guṇodadhīn /",
    "T04santbcpu:1245": " ātmabhāvaparityāgaṃ parādānaṃ ca bhāvayet // Bca_8.113 //",
    "T04santbcpu:1246": " kāyasyāvayavatvena yathābhīṣṭāḥ karādayaḥ /",
    "T04santbcpu:1247": " jagato 'vayavatvena tathā kasmānna dehinaḥ // Bca_8.114 //",
    "T04santbcpu:1248": " yathātmabuddhirabhyāsāt svakāye 'smin nirātmake /",
    "T04santbcpu:1249": " pareṣvapi tathātmatvaṃ kimabhyāsānna jāyate // Bca_8.115 //",
    "T04santbcpu:1250": " evaṃ parārthaṃ kṛtvāpi na mado na ca vismayaḥ /",
    "T04santbcpu:1251": " ātmānaṃ bhojayitvaiva phalāśā na ca jāyate // Bca_8.116 //",
    "T04santbcpu:1252": " tasmādyathārtiśokāder ātmānaṃ goptumicchasi /",
    "T04santbcpu:1253": " rakṣācittaṃ dayācittaṃ jagatyabhyasyatāṃ tathā // Bca_8.117 //",
    "T04santbcpu:1254": " adhyatiṣṭhadatho nāthaḥ scanāmāpyavalokitaḥ /",
    "T04santbcpu:1255": " parṣacchāradyabhayamapy apanetuṃ janasya hi // Bca_8.118 //",
    "T04santbcpu:1256": " duṣkarānna nivarteta yasmādabhyāsaśaktitaḥ /",
    "T04santbcpu:1257": " yasyaiva śravaṇāttrāsas tenaiva na vinā ratiḥ // Bca_8.119 //",
    "T04santbcpu:1258": " ātmānaṃ ca parāṃścaiva yaḥ śīghraṃ trātumicchati /",
    "T04santbcpu:1259": " sa caretparamaṃ guhyaṃ parātmaparivartanam // Bca_8.120 //",
    "T04santbcpu:1260": " yasminnātmanyatisnehād alpādapi bhayādbhayam /",
    "T04santbcpu:1261": " na dviṣetkastamātmānaṃ śatruvadyo bhayāvahaḥ // Bca_8.121 //",
    "T04santbcpu:1262": " yo mandya kṣutpipāsādi-pratīkāracikīrṣayā /",
    "T04santbcpu:1263": " pakṣimatsyamṛgān hanti paripanthaṃ ca tiṣṭhati // Bca_8.122 //",
    "T04santbcpu:1264": " yo lābhasatkriyāhetoḥ pitarāvapi mārayet /",
    "T04santbcpu:1265": " ratnatrayasvamādadyād yenāvīcīndhano bhavet // Bca_8.123 //",
    "T04santbcpu:1266": " kaḥ paṇḍitastamātmānam icchedrakṣet prapūjayet /",
    "T04santbcpu:1267": " na paśyecchatruvaccainaṃ kaścainaṃ pratimānayet // Bca_8.124 //",
    "T04santbcpu:1268": " yadi dāsyāmi kiṃ bhokṣya ityātmārthe piśācatā /",
    "T04santbcpu:1269": " yadi bhokṣye kiṃ dadāmīti parārthe devarājatā // Bca_8.125 //",
    "T04santbcpu:1270": " ātmārthaṃ pīḍayitvānyaṃ narakādiṣu pacyate /",
    "T04santbcpu:1271": " ātmānaṃ pīḍayitvā tu parārthaṃ sarvasaṃpadaḥ // Bca_8.126 //",
    "T04santbcpu:1272": " durgatirnīcatā maurkhyaṃ yayaivātmonnatīcchayā /",
    "T04santbcpu:1273": " tāmevānyatra saṃkrāmya sugatiḥ satkṛtirmatiḥ // Bca_8.127 //",
    "T04santbcpu:1274": " ātmārthaṃ paramājñapya dāsatvādyanubhūyate /",
    "T04santbcpu:1275": " parārthaṃ tvenamājñapya svāmitvādyanubhūyate // Bca_8.128 //",
    "T04santbcpu:1276": " ye kecid duḥkhitā loke sarve te svasukhecchayā /",
    "T04santbcpu:1277": " ye kecit sukhitā loke sarve te 'nyasukhecchayā // Bca_8.129 //",
    "T04santbcpu:1278": " bahunā vā kimuktena dṛśyatāmidamantaram /",
    "T04santbcpu:1279": " svārthārthinaśca bālasya muneścānyārthakāriṇaḥ // Bca_8.130 //",
    "T04santbcpu:1280": " na nāma sādhyaṃ buddhatvaṃ saṃsāre 'pi kutaḥ sukham /",
    "T04santbcpu:1281": " svasukhasyānyaduḥkhena parivartamakurvataḥ // Bca_8.131 //",
    "T04santbcpu:1282": " āstāṃ tāvatparo loko dṛṣṭo 'pyartho na sidhyati /",
    "T04santbcpu:1283": " bhṛtyasyākurvataḥ karma svāmino 'dadato bhṛtim // Bca_8.132 //",
    "T04santbcpu:1284": " tyaktvānyo 'nyasukhotpādaṃ dṛṣṭādṛṣṭasukhotsavam /",
    "T04santbcpu:1285": " anyo 'nyaduḥkhanādghoraṃ duḥkhaṃ gṛhṇanti mohitāḥ // Bca_8.133 //",
    "T04santbcpu:1286": " upadravā ye ca bhavanti koke yāvanti duḥkhāni bhayāni caiva /",
    "T04santbcpu:1287": " sarvāṇi tānyātmaparigraheṇa tatkiṃ mamānena parigraheṇa // Bca_8.134 //",
    "T04santbcpu:1288": " ātmānamaparityajya duḥkhaṃ tyaktuṃ na śakyate /",
    "T04santbcpu:1289": " yathāgnimaparityajya dāhaṃ tyaktuṃ na śakyate // Bca_8.135 //",
    "T04santbcpu:1290": " tasmātsvaduḥkhaśāntyarthaṃ paraduḥkhaśamāya ca /",
    "T04santbcpu:1291": " dadāmyanyebhya ātmānaṃ parān gṛhṇāmi cātmavat // Bca_8.136 //",
    "T04santbcpu:1292": " anyasaṃbaddhamasmīti niścayaṃ kuru me manaḥ /",
    "T04santbcpu:1293": " sarvasattvārthamutsṛjya nānyaccintyaṃ tvayādhunā // Bca_8.137 //",
    "T04santbcpu:1294": " na yuktaṃ svārthadṛṣṭyādi tadīyaiścakṣurādibhiḥ /",
    "T04santbcpu:1295": " na yuktaṃ syandituṃ svārtham anyadīyaiḥ karādibhiḥ // Bca_8.138 //",
    "T04santbcpu:1296": " tena sattvaparo bhūtvā kāye 'sminyadyadīkṣase /",
    "T04santbcpu:1297": " tattadevāpahṛtyāsmāt parebhyo hitamācara // Bca_8.139 //",
    "T04santbcpu:1298": " hīnādiṣvātmatāṃ kṛtvā paratvamapi cātmani /",
    "T04santbcpu:1299": " bhāvayerṣyāṃ ca mānaṃ ca nirvikalpyena cetasā // Bca_8.140 //",
    "T04santbcpu:1300": " eṣa satkriyate nāhaṃ lābhī nāhamayaṃ yathā /",
    "T04santbcpu:1301": " stūyate 'yamahaṃ nindyo duḥkhito 'hamayaṃ sukhī // Bca_8.141 //",
    "T04santbcpu:1302": " ahaṃ karomi karmāṇi tiṣṭhatyeṣa tu susthitaḥ /",
    "T04santbcpu:1303": " ayaṃ kila mahā/",
    "T04santbcpu:1304": " lloke nīco 'haṃ kila nirguṇaḥ // Bca_8.142 //",
    "T04santbcpu:1305": " kiṃ nirguṇena kartavyaṃ sarvasyātmā guṇānvitaḥ /",
    "T04santbcpu:1306": " santi te yeṣvahaṃ nīcaḥ santi te yeṣvahaṃ varaḥ // Bca_8.143 //",
    "T04santbcpu:1307": " śīladṛṣṭivipattyādi-kleśaśaktyā na madvaśāt /",
    "T04santbcpu:1308": " cikitsyo 'haṃ yathāśakti pīḍāpyaṅgīkṛtā mayā // Bca_8.144 //",
    "T04santbcpu:1309": " athāhamacikitsyo 'sya kasmānmāmavamanyate /",
    "T04santbcpu:1310": " kiṃ mamaitadguṇaiḥ kṛtyam ātmā tu guṇavānayam // Bca_8.145 //",
    "T04santbcpu:1311": " durgativyāḍavaktrasthe- -naivāsya karuṇā jane /",
    "T04santbcpu:1312": " aparān guṇamānena paṇḍitān vijigīṣate // Bca_8.146 //",
    "T04santbcpu:1313": " samamātmānamālokya yataḥ svādhikyavṛddhaye /",
    "T04santbcpu:1314": " kalahenāpi saṃsādhyaṃ lābhasatkāramātmanaḥ // Bca_8.147 //",
    "T04santbcpu:1315": " api sarvatra me loke bhaveyuḥ prakaṭāḥ guṇāḥ /",
    "T04santbcpu:1316": " api nāma guṇā ye 'sya na śroṣyantyapi kecana // Bca_8.148 //",
    "T04santbcpu:1317": " chādyerannapi me doṣāḥ syānme pūjāsya no bhavet /",
    "T04santbcpu:1318": " sulabdhā adya me lābhāḥ pūjito 'hamayaṃ na tu // Bca_8.149 //",
    "T04santbcpu:1319": " paśyāmo muditāstāvac cirādenaṃ khalīkṛtam /",
    "T04santbcpu:1320": " hāsyaṃ janasya sarvasya nindyamānamitastataḥ // Bca_8.150 //",
    "T04santbcpu:1321": " asyāpi hi varākasya spardhā kila mayā saha /",
    "T04santbcpu:1322": " kimasya śrutametāvat prajñārūpaṃ kulaṃ dhanam // Bca_8.151 //",
    "T04santbcpu:1323": " evamātmaguṇāñśrutvā kīrtyamānānitastataḥ /",
    "T04santbcpu:1324": " saṃjātapulako hṛṣṭaḥ paribhokṣye sukhotsavam // Bca_8.152 //",
    "T04santbcpu:1325": " yadyapyasya bhavellābho grāhyo 'smābhirasau balāt /",
    "T04santbcpu:1326": " datvāsmai yāpanāmātram asmatkarma karoti cet // Bca_8.153 //",
    "T04santbcpu:1327": " sukhācca cyāvanīyo 'yaṃ yojyo 'smadvyathayā sadā /",
    "T04santbcpu:1328": " anena śataśaḥ sarve saṃsāravyathitā vayam // Bca_8.154 //",
    "T04santbcpu:1329": " aprameyā gatāḥ kalpāḥ svārthaṃ jijñāsatastava /",
    "T04santbcpu:1330": " śrameṇa mahatānena duḥkhameva tvayārjitam // Bca_8.155 //",
    "T04santbcpu:1331": " madvijñaptyā tathātrāpi pravartasvāvicārataḥ /",
    "T04santbcpu:1332": " drakṣyasyetadguṇān paścād bhūtaṃ hi vacanaṃ muneḥ // Bca_8.156 //",
    "T04santbcpu:1333": " abhaviṣyadidaṃ karma kṛtaṃ pūrvaṃ yadi tvayā /",
    "T04santbcpu:1334": " bauddhaṃ saṃpatsukhaṃ muktvā nābhaviṣyadiyaṃ daśā // Bca_8.157 //",
    "T04santbcpu:1335": " tasmādyathānyadīyeṣu śukraśoṇitabinduṣu /",
    "T04santbcpu:1336": " cakartha tvamahaṃkāraṃ tathānyeṣvapi bhāvaya // Bca_8.158 //",
    "T04santbcpu:1337": " anyadīyaścaro bhūtvā kāye 'smin yadyadīkṣase /",
    "T04santbcpu:1338": " tattadevāpahṛtyarthaṃ parebhyo hitamācara // Bca_8.159 //",
    "T04santbcpu:1339": " ayaṃ susthaḥ paro duḥstho nīcairanyo 'yamuccakaiḥ /",
    "T04santbcpu:1340": " paraḥ karotyayaṃ neti kuruṣverṣyāṃ tvamātmani // Bca_8.160 //",
    "T04santbcpu:1341": " sukhācca cyāvayātmānaṃ paraduḥkhe niyojaya /",
    "T04santbcpu:1342": " kadāyaṃ kiṃ karotīti chalamasya nirūpaya // Bca_8.161 //",
    "T04santbcpu:1343": " anyenāpi kṛtaṃ doṣaṃ pātayāsyaiva mastake /",
    "T04santbcpu:1344": " alpamapyasya doṣaṃ ca prakāśaya mahāmuneḥ // Bca_8.162 //",
    "T04santbcpu:1345": " anyādhikayaśovādair yaśo 'sya malinīkuru /",
    "T04santbcpu:1346": " nikṛṣṭadāsavaccainaṃ sattvakāryeṣu vāhaya // Bca_8.163 //",
    "T04santbcpu:1347": " nāgantukaguṇāṃśena stutyo doṣamayo hyayam /",
    "T04santbcpu:1348": " yathā kaścinna jānīyād guṇamasya tathā kuru // Bca_8.164 //",
    "T04santbcpu:1349": " saṃkṣepād yadyadātmārthe pareṣvapakṛtaṃ tvayā /",
    "T04santbcpu:1350": " tattadātmani sattvārthe vyasanaṃ vinipātaya // Bca_8.165 //",
    "T04santbcpu:1351": " naivotsāho 'sya dātavyo yenāyaṃ mukharo bhavet /",
    "T04santbcpu:1352": " sthāpyo navabadhūvṛttau hrīto bhīto 'tha saṃvṛtaḥ // Bca_8.166 //",
    "T04santbcpu:1353": " evaṃ kuruṣva tiṣṭhaivaṃ na kartavyamidaṃ tvayā /",
    "T04santbcpu:1354": " evameṣaḥ vaśaḥ kāryo nigrāhyastadatikrame // Bca_8.167 //",
    "T04santbcpu:1355": " athaivamucyamāne 'pi cittaṃ nedaṃ kariṣyasi /",
    "T04santbcpu:1356": " tvāmeva nigrahīṣyāmi sarvadoṣāstadāśritāḥ // Bca_8.168 //",
    "T04santbcpu:1357": " kva yāsyasi mayā dṛṣṭaḥ sarvadarpānnihanmi te /",
    "T04santbcpu:1358": " anyo 'sau pūrvakaḥ kālas tvayā yatrāsmi nāśitaḥ // Bca_8.169 //",
    "T04santbcpu:1359": " adyāpyasti mama svārtha ityāśāṃ tyaja sāṃpratam /",
    "T04santbcpu:1360": " tvaṃ vikrīto mayānyeṣu bahukhedamacintayan // Bca_8.170 //",
    "T04santbcpu:1361": " tvāṃ sattveṣu na dāsyāmi yadi nāma pramādataḥ /",
    "T04santbcpu:1362": " tvaṃ māṃ narakapāleṣu pradāsyasi na saṃśayaḥ // Bca_8.171 //",
    "T04santbcpu:1363": " evaṃ cānekadhā datvā tvayāhaṃ vyathitaściram /",
    "T04santbcpu:1364": " nihanmi svārthaceṭaṃ tvāṃ tāni vairāṇyanusmaran // Bca_8.172 //",
    "T04santbcpu:1365": " na kartavyātmani prītir yadyātmaprītirasti te /",
    "T04santbcpu:1366": " yadyātmā rakṣitavyo 'yaṃ rakṣitavyo na yujyate // Bca_8.173 //",
    "T04santbcpu:1367": " yathā yathāsya kāyasya kriyate paripālanam /",
    "T04santbcpu:1368": " sukumārataro bhūtvā patatyeva tathā tathā // Bca_8.174 //",
    "T04santbcpu:1369": " asyaivaṃ patitasyāpi sarvāpīyaṃ vasundharā /",
    "T04santbcpu:1370": " nālaṃ pūrayituṃ vāñchāṃ tatko 'syecchāṃ kariṣyati // Bca_8.175 //",
    "T04santbcpu:1371": " aśakyamicchataḥ kleśa āśābhaṅgaśca jāyate /",
    "T04santbcpu:1372": " nirāśo yastu sarvatra tasya saṃpadajīrṇikā // Bca_8.176 //",
    "T04santbcpu:1373": " tasmānna prasaro deyaḥ kāyasyecchābhivṛddhaye /",
    "T04santbcpu:1374": " bhadrakaṃ nāma tadvastu yadiṣṭatvānna gṛhyate // Bca_8.177 //",
    "T04santbcpu:1375": " bhasmaniṣṭhāvasāno 'yaṃ niśceṣṭānyena cālyate /",
    "T04santbcpu:1376": " aśucipratimā ghorā kasmādatra mamāgrahaḥ // Bca_8.178 //",
    "T04santbcpu:1377": " kiṃ mamānena yantreṇa jīvinā vā mṛtena vā /",
    "T04santbcpu:1378": " loṣṭrādeḥ ko viśeṣo 'sya hāhaṃkāraṃ na naśyasi // Bca_8.179 //",
    "T04santbcpu:1379": " śarīrapakṣapātena vṛthā duḥkhamupārjyate /",
    "T04santbcpu:1380": " kimasya kāṣṭhatulyasya dveṣeṇānunayena vā // Bca_8.180 //",
    "T04santbcpu:1381": " mayā vā pālitasyaivaṃ gṛdhrādyairbhakṣitasya vā /",
    "T04santbcpu:1382": " na ca sneho na ca dveṣas tasmāt snehaṃ karomi kim // Bca_8.181 //",
    "T04santbcpu:1383": " roṣo yasya khalīkārāt toṣo yasya ca pūjayā /",
    "T04santbcpu:1384": " sa eva cenna jānāti śramaḥ kasya kṛtena me // Bca_8.182 //",
    "T04santbcpu:1385": " imaṃ ye kāyamicchanti te 'pi me suhṛdaḥ kila /",
    "T04santbcpu:1386": " sarve svakāyamicchanti te 'pi kasmānna me priyāḥ // Bca_8.183 //",
    "T04santbcpu:1387": " tasmānmayānapekṣeṇa kāyastyakto jagaddhite /",
    "T04santbcpu:1388": " ato 'yaṃ bahudoṣo 'pi dhāryate karmabhāṇḍavat // Bca_8.184 //",
    "T04santbcpu:1389": " tenālaṃ lokacaritaiḥ paṇḍitānanuyāmyaham /",
    "T04santbcpu:1390": " apramādakathāṃ smṛtvā styānamiddhaṃ nivārayan // Bca_8.185 //",
    "T04santbcpu:1391": " tasmādāvaraṇaṃ hantuṃ samādhānaṃ karomyaham /",
    "T04santbcpu:1392": " vimārgāccittamākṛṣya svālambananirantaram // Bca_8.186 //",
    "T04santbcpu:1393": " bodhicaryāvatāre dhyānapāramitā aṣṭamaḥ paricchedaḥ // ****************************************************************",
    "T04santbcpu:1394": " Pariccheda 9",
    "T04santbcpu:1395": " imaṃ parikaraṃ sarvaṃ prajñārthaṃ hi munirjagau /",
    "T04santbcpu:1396": " tasmādutpādayet prajñāṃ duḥkhanivṛttikāṅkṣayā // Bca_9.1 //",
    "T04santbcpu:1397": " saṃvṛtiḥ paramārthaśca satyadvayamidaṃ mataṃ /",
    "T04santbcpu:1398": " buddheragocarastattvaṃ buddhiḥ saṃvṛtirucyate // Bca_9.2 //",
    "T04santbcpu:1399": " tatra loko dvidhā dṛṣṭo yogī prākṛtakastathā /",
    "T04santbcpu:1400": " tatra prākṛtako loko yogilokena bādhyate // Bca_9.3 //",
    "T04santbcpu:1401": " bādhyante dhīviśeṣeṇa yogino 'pyuttarottaraiḥ /",
    "T04santbcpu:1402": " dṛṣṭāntenobhayeṣṭena kāryārthamavicārataḥ // Bca_9.4 //",
    "T04santbcpu:1403": " lokena bhāvā dṛśyante kalpyante cāpi tattvataḥ /",
    "T04santbcpu:1404": " na tu māyāvadityatra vivādo yogilokayoḥ // Bca_9.5 //",
    "T04santbcpu:1405": " pratyakṣamapi rūpādi prasiddhyā na pramāṇataḥ /",
    "T04santbcpu:1406": " aśucyādiṣu śucyādi-prasiddhiriva sā mṛṣā // Bca_9.6 //",
    "T04santbcpu:1407": " lokāvatāraṇārthaṃ ca bhāvā nāthena deśitāḥ /",
    "T04santbcpu:1408": " tattvataḥ kṣaṇikā naite saṃvṛtyā cedvirudhyate // Bca_9.7 //",
    "T04santbcpu:1409": " na doṣo yogisaṃvṛtyā lokātte tattvadarśinaḥ /",
    "T04santbcpu:1410": " anyathā lokabādhā syād aśucistrīnirūpaṇe // Bca_9.8 //",
    "T04santbcpu:1411": " māyopamājjināt puṇyaṃ sadbhāve 'pi kathaṃ yathā /",
    "T04santbcpu:1412": " yadi māyopamaḥ sattvaḥ kiṃ punarjāyate mṛtaḥ // Bca_9.9 //",
    "T04santbcpu:1413": " yāvatpratyayasāmagrī tāvanmāyāpi vartate /",
    "T04santbcpu:1414": " dīrghasaṃtānamātreṇa kathaṃ sattvo 'sti satyataḥ // Bca_9.10 //",
    "T04santbcpu:1415": " māyāpuruṣaghātādau cittābhāvānna pāpakaṃ /",
    "T04santbcpu:1416": " cittamāyāsamete tu pāpapuṇyasamudbhavaḥ // Bca_9.11 //",
    "T04santbcpu:1417": " mantrādīnāmasāmarthyān na māyācittasaṃbhavaḥ /",
    "T04santbcpu:1418": " sāpi nānāvidhā māyā nānāpratyayasaṃbhavā // Bca_9.12 //",
    "T04santbcpu:1419": " naikasya sarvasāmarthyaṃ pratyayasyāsti kutracit /",
    "T04santbcpu:1420": " nirvṛtaḥ paramārthena saṃvṛtyā yadi saṃsaret // Bca_9.13 //",
    "T04santbcpu:1421": " buddho 'pi saṃsaredevaṃ tataḥ kiṃ bodhicaryayā /",
    "T04santbcpu:1422": " pratyayānāmanucchede māyāpyucchidyate na hi // Bca_9.14 //",
    "T04santbcpu:1423": " pratyayānāṃ tu vicchedāt saṃvṛtyāpi na saṃbhavaḥ /",
    "T04santbcpu:1424": " yadā na bhrāntirapyasti māyā kenopalabhyate // Bca_9.15 //",
    "T04santbcpu:1425": " yadā māyaiva te nāsti tadā kimupalabhyate /",
    "T04santbcpu:1426": " cittasyaiva sa ākāro yadyapyanyo 'sti tattvataḥ // Bca_9.16 //",
    "T04santbcpu:1427": " cittameva yadā māyā tadā kiṃ kena dṛśyate /",
    "T04santbcpu:1428": " uktaṃ ca lokanāthena cittaṃ cittaṃ na paśyati // Bca_9.17 //",
    "T04santbcpu:1429": " na cchinatti yathātmānam asidhārā tathā manaḥ /",
    "T04santbcpu:1430": " ātmabhāvaṃ yathā dīpaḥ saṃprakāśayatīti cet // Bca_9.18 //",
    "T04santbcpu:1431": " naiva prakāśyate dīpo yasmānna tamasāvṛtaḥ /",
    "T04santbcpu:1432": " na hi sphaṭikavannīlaṃ nīlatve 'nyamapekṣate // Bca_9.19 //",
    "T04santbcpu:1433": " tathā kiṃcit parāpekṣam anapekṣaṃ ca dṛśyate /",
    "T04santbcpu:1434": " anīlatve na tannīlaṃ kuryādātmānamātmanā // Bca_9.20 //",
    "T04santbcpu:1435": " nīlameva hi ko nīlaṃ kuryādātmānamātmanā /",
    "T04santbcpu:1436": " anīlatve na tannīlaṃ kuryādātmānamātmanā // Bca_9.21 //",
    "T04santbcpu:1437": " dīpaḥ prakāśata iti jñātvā jñānena kathyate /",
    "T04santbcpu:1438": " buddhiḥ prakāśata iti jñātvedaṃ kena kathyate // Bca_9.22 //",
    "T04santbcpu:1439": " prakāśā vāprakāśā vā yadā dṛṣṭā na kenacit /",
    "T04santbcpu:1440": " vandhyāduhitṛlīleva kathyamānāpi sā mudhā // Bca_9.23 //",
    "T04santbcpu:1441": " yadi nāsti svasaṃvittir vijñānaṃ smaryate katham /",
    "T04santbcpu:1442": " anyānubhūte saṃbandhāt smṛtirākhuviṣaṃ yathā // Bca_9.24 //",
    "T04santbcpu:1443": " pratyayāntarayuktasya darśanāt svaṃ prakāśate /",
    "T04santbcpu:1444": " siddhāñjanavidherdṛṣṭo ghaṭo naivāñjanaṃ bhavet // Bca_9.25 //",
    "T04santbcpu:1445": " yathā dṛṣṭaṃ śrutaṃ jñātaṃ naiveha pratiṣidhyate /",
    "T04santbcpu:1446": " satyataḥ kalpanā tvatra duḥkhaheturnivāryate // Bca_9.26 //",
    "T04santbcpu:1447": " cittādanyā na māyā cen nāpyananyeti kalpyate /",
    "T04santbcpu:1448": " vastu cet sā kathaṃ nānyān anyā cennāsti vastutaḥ // Bca_9.27 //",
    "T04santbcpu:1449": " asatyapi yathā māyā dṛśyā draṣṭṛ tathā manaḥ /",
    "T04santbcpu:1450": " vastvāśrayaścet saṃsāraḥ so 'nyathākāśavadbhavet // Bca_9.28 //",
    "T04santbcpu:1451": " vastvāśrayeṇābhāvasya kriyāvattvaṃ kathaṃ bhavet /",
    "T04santbcpu:1452": " asatsahāyamekaṃ hi cittamāpadyate tava // Bca_9.29 //",
    "T04santbcpu:1453": " grāhyamuktaṃ yadā cittaṃ tadā sarve tathāgatāḥ /",
    "T04santbcpu:1454": " evaṃ ca ko guṇo labdhaś cittamātre 'pi kalpite // Bca_9.30 //",
    "T04santbcpu:1455": " māyopamatve 'pi jñāte kathaṃ kleśo nivartate /",
    "T04santbcpu:1456": " yadā māyāstriyāṃ rāgas tatkarturapi jāyate // Bca_9.31 //",
    "T04santbcpu:1457": " aprahīṇā hi tatkartur jñeyasaṃkleśavāsanā /",
    "T04santbcpu:1458": " taddṛṣṭikāle tasyāto durbalā śūnyavāsanā // Bca_9.32 //",
    "T04santbcpu:1459": " śūnyatāvāsanādhānād dhīyate bhāvavāsanā /",
    "T04santbcpu:1460": " kiṃcinnāstīti cābhyāsāt sāpi paścāt prahīyate // Bca_9.33 //",
    "T04santbcpu:1461": " yadā na labhyate bhāvo yo nāstīti prakalpyate /",
    "T04santbcpu:1462": " tadā nirāśrayo 'bhāvaḥ kathaṃ tiṣṭhenmateḥ puraḥ // Bca_9.34 //",
    "T04santbcpu:1463": " yadā na bhāvo nābhāvo mateḥ saṃtiṣṭhate puraḥ /",
    "T04santbcpu:1464": " tadānyagatyabhāvena nirālambā praśāmyate // Bca_9.35 //",
    "T04santbcpu:1465": " cintāmaṇiḥ kalpatarur yathecchāparipūraṇaḥ /",
    "T04santbcpu:1466": " vineyapraṇidhānābhyāṃ jinabimbaṃ tathekṣyate // Bca_9.36 //",
    "T04santbcpu:1467": " yathā gāruḍikaḥ stambhaṃ sādhayitvā vinaśyati /",
    "T04santbcpu:1468": " sa tasmiṃściranaṣṭe 'pi viṣādīnupaśāmayet // Bca_9.37 //",
    "T04santbcpu:1469": " bodhicaryānurūpyeṇa jinastambho 'pi sādhitaḥ /",
    "T04santbcpu:1470": " karoti sarvakāryāṇi bodhisattve 'pi nirvṛte // Bca_9.38 //",
    "T04santbcpu:1471": " acittake kṛtā pūjā kathaṃ phalavatī bhavet /",
    "T04santbcpu:1472": " tulyaiva paṭhyate yasmāt tiṣṭhato nirvṛtasya ca // Bca_9.39 //",
    "T04santbcpu:1473": " āgamācca phalaṃ tatra saṃvṛtyā tattvato 'pi vā /",
    "T04santbcpu:1474": " satyabuddhe kṛtā pūjā saphaleti kathaṃ yathā // Bca_9.40 //",
    "T04santbcpu:1475": " satyadarśanato muktiḥ śūnyatādarśanena kim /",
    "T04santbcpu:1476": " na vinānena mārgeṇa bodhirityāgamo yataḥ // Bca_9.41 //",
    "T04santbcpu:1477": " nanvasiddhaṃ mahāyānaṃ kathaṃ siddhastvadāgamaḥ /",
    "T04santbcpu:1478": " yasmādubhayasiddho 'sau na siddho 'sau tavāditaḥ // Bca_9.42 //",
    "T04santbcpu:1479": " yatpratyayā ca tatrāsthā mahāyāne 'pi tāṃ kuru /",
    "T04santbcpu:1480": " anyobhayeṣṭasatyatve vedāderapi satyatā // Bca_9.43 //",
    "T04santbcpu:1481": " savivādaṃ mahāyānam iti cedāgamaṃ tyaja /",
    "T04santbcpu:1482": " tīrthikaiḥ savivādatvāt svaiḥ paraiścāgamāntaram // Bca_9.44 //",
    "T04santbcpu:1483": " śāsanaṃ bhikṣutāmūlaṃ bhikṣutaiva ca duḥkhitā /",
    "T04santbcpu:1484": " sāvalambanacittānāṃ nirvāṇamapi duḥsthitam // Bca_9.45 //",
    "T04santbcpu:1485": " kleśaprahāṇānmuktiścet tadanantaramastu sā /",
    "T04santbcpu:1486": " dṛṣṭaṃ ca teṣu sāmarthyaṃ niḥkleśasyāpi karmaṇaḥ // Bca_9.46 //",
    "T04santbcpu:1487": " tṛṣṇā tāvadupādānaṃ nāsti cet saṃpradhāryate /",
    "T04santbcpu:1488": " kimakliṣṭāpi tṛṣṇaiṣāṃ nāsti saṃmohavat satī // Bca_9.47 //",
    "T04santbcpu:1489": " vedanāpratyayā tṛṣṇā vedanaiṣāṃ ca vidyate /",
    "T04santbcpu:1490": " sālambanena cittena sthātavyaṃ yatra tatra vā // Bca_9.48 //",
    "T04santbcpu:1491": " vinā śūnyatayā cittaṃ baddhamutpadyate punaḥ /",
    "T04santbcpu:1492": " yathāsaṃjñisamāpattau bhāvayettena śūnyatām // Bca_9.49 //",
    "T04santbcpu:1493": " yatsūtre 'vataredvākyaṃ taccedbuddhoktamiṣyate /",
    "T04santbcpu:1494": " mahāyānaṃ bhavatsūtraiḥ prāyastulyaṃ na kiṃ matam // Bca_9.50 //",
    "T04santbcpu:1495": " ekenāgamyamānena sakalaṃ yadi doṣavat /",
    "T04santbcpu:1496": " ekena sūtratulyena kiṃ na sarvaṃ jinoditam // Bca_9.51 //",
    "T04santbcpu:1497": " mahākāśyapamukhyaiśca yadvākyaṃ nāvagāhyate /",
    "T04santbcpu:1498": " tattvayānavabuddhatvād agrāhyaṃ kaḥ kariṣyati // Bca_9.52 //",
    "T04santbcpu:1499": " saktitrāsāttvanirmuktyā saṃsāre sidhyati sthitiḥ /",
    "T04santbcpu:1500": " mohena duḥkhināmarthe śūnyatāyā idaṃ phalam // Bca_9.53 //",
    "T04santbcpu:1501": " tadevaṃ śūnyatāpakṣe dūṣaṇaṃ nopapadyate /",
    "T04santbcpu:1502": " tasmānnirvicikitsena bhāvanīyaiva śūnyatā // Bca_9.54 //",
    "T04santbcpu:1503": " kleśajñeyāvṛtitamaḥ pratipakṣo hi śūnyatā /",
    "T04santbcpu:1504": " śīghraṃ sarvajñatākāmo na bhāvayati tāṃ katham // Bca_9.55 //",
    "T04santbcpu:1505": " yadduḥkhajananaṃ vastu trāsastasmāt prajāyatām /",
    "T04santbcpu:1506": " śūnyatā duḥkhaśamanī tataḥ kiṃ jāyate bhayam // Bca_9.56 //",
    "T04santbcpu:1507": " yatastato vāstu bhayaṃ yadyahaṃ nāma kiṃcana /",
    "T04santbcpu:1508": " ahameva na kiṃcicced bhayaṃ kasya bhaviṣyati // Bca_9.57 //",
    "T04santbcpu:1509": " dantakeśanakhā nāhaṃ nāsthi nāpyasmi śoṇitam /",
    "T04santbcpu:1510": " na śiṃghānaṃ na ca śleṣmā na pūyaṃ lasikāpi vā // Bca_9.58 //",
    "T04santbcpu:1511": " nāhaṃ vasā na ca svedo na medo 'ntrāṇi nāpyaham /",
    "T04santbcpu:1512": " na cāhamantranirguṇḍī gūthamūtramahaṃ na ca // Bca_9.59 //",
    "T04santbcpu:1513": " nāhaṃ māṃsaṃ na ca snāyur noṣmā vāyurahaṃ na ca /",
    "T04santbcpu:1514": " na ca chidrāṇyahaṃ nāpi ṣaḍvijñānāni sarvathā // Bca_9.60 //",
    "T04santbcpu:1515": " śabdajñānaṃ yadi tadā śabdo gṛhyeta sarvadā /",
    "T04santbcpu:1516": " jñeyaṃ vinā tu kiṃ vetti yena jñānaṃ nirucyate // Bca_9.61 //",
    "T04santbcpu:1517": " ajānānaṃ yadi jñānaṃ kāṣṭhaṃ jñānaṃ prasajyate /",
    "T04santbcpu:1518": " tenāsaṃnihitajñeyaṃ jñānaṃ nāstīti niścayaḥ // Bca_9.62 //",
    "T04santbcpu:1519": " tadeva rūpaṃ jānāti tadā kiṃ na śṛṇotyapi /",
    "T04santbcpu:1520": " śabdasyāsaṃnidhānāccet tatastajjñānamapyasat // Bca_9.63 //",
    "T04santbcpu:1521": " śabdagrahaṇarūpaṃ yat tadrūpagrahaṇaṃ katham /",
    "T04santbcpu:1522": " ekaḥ pitā ca putraśca kalpyate na tu tattvataḥ // Bca_9.64 //",
    "T04santbcpu:1523": " sattvaṃ rajastamo vāpi na putro na pitā yataḥ /",
    "T04santbcpu:1524": " śabdagrahaṇayuktastu svabhāvastasya nekṣyate // Bca_9.65 //",
    "T04santbcpu:1525": " tadevānyena rūpeṇa naṭavatso 'pyaśāśvataḥ /",
    "T04santbcpu:1526": " sa evānyasvabhāvaśced apūrveyaṃ tadekatā // Bca_9.66 //",
    "T04santbcpu:1527": " anyadrūpamasatyaṃ cen nijaṃ tadrūpamucyatām /",
    "T04santbcpu:1528": " jñānatā cettataḥ sarva-puṃsāmaikyaṃ prasajyate // Bca_9.67 //",
    "T04santbcpu:1529": " cetanācetane caikyaṃ tayoryenāstitā samā /",
    "T04santbcpu:1530": " viśeṣaśca yadā mithyā kaḥ sādṛśyāśrayastadā // Bca_9.68 //",
    "T04santbcpu:1531": " acetanaśca naivāham acaitanyātpaṭādivat /",
    "T04santbcpu:1532": " atha jñaścetanāyogād ajño naṣṭaḥ prasajyate // Bca_9.69 //",
    "T04santbcpu:1533": " athāvikṛta evātmā caitanyenāsya kiṃ kṛtam /",
    "T04santbcpu:1534": " ajñasya niṣkriyasyaivam ākāśasyātmatā matā // Bca_9.70 //",
    "T04santbcpu:1535": " na karmaphalasaṃbandho yuktaścedātmanā vinā /",
    "T04santbcpu:1536": " karma kṛtvā vinaṣṭe hi phalaṃ kasya bhaviṣyati // Bca_9.71 //",
    "T04santbcpu:1537": " dvayorapyāvayoḥ siddhe bhinnādhāre kriyāphale /",
    "T04santbcpu:1538": " nirvyāpāraśca tatrātmety atra vādo vṛthā nanu // Bca_9.72 //",
    "T04santbcpu:1539": " hetumān phalayogīti dṛśyate naiṣa saṃbhavaḥ /",
    "T04santbcpu:1540": " saṃtānasyaikyamāśritya kartā bhokteti deśitam // Bca_9.73 //",
    "T04santbcpu:1541": " atītānāgataṃ cittaṃ nāhaṃ taddhi na vidyate /",
    "T04santbcpu:1542": " athotpannamahaṃ cittaṃ naṣṭe 'sminnāstyahaṃ punaḥ // Bca_9.74 //",
    "T04santbcpu:1543": " yathaiva kadalīstambho na kaścid bhāgaśaḥ kṛtaḥ /",
    "T04santbcpu:1544": " tathāhamapyasadbhūto mṛgyamāṇo vicārataḥ // Bca_9.75 //",
    "T04santbcpu:1545": " yadi sattvo na vidyeta kasyopari kṛpeti cet /",
    "T04santbcpu:1546": " kāryārthamabhyupetena yo mohena prakalpitaḥ // Bca_9.76 //",
    "T04santbcpu:1547": " kāryaṃ kasya na cetsattvaḥ satyamīhā tu mohataḥ /",
    "T04santbcpu:1548": " duḥkhavyupaśamārthaṃ tu kāryamoho na vāryate // Bca_9.77 //",
    "T04santbcpu:1549": " duḥkhaheturahaṃkāra ātmamohāttu vardhate /",
    "T04santbcpu:1550": " tato 'pi na nivartyaścet varaṃ nairātmyabhāvanā // Bca_9.78 //",
    "T04santbcpu:1551": " kāyo na pādau na jaṅghā norū kāyaḥ kaṭirna ca /",
    "T04santbcpu:1552": " nodaraṃ nāpyayaṃ pṛṣṭhaṃ noro bāhū na cāpi saḥ // Bca_9.79 //",
    "T04santbcpu:1553": " na hastau nāpyayaṃ pārśvau na kakṣau nāṃsalakṣaṇaḥ /",
    "T04santbcpu:1554": " na grīvā na śiraḥ kāyaḥ kāyo 'tra kataraḥ punaḥ // Bca_9.80 //",
    "T04santbcpu:1555": " yadi sarveṣu kāyo 'tham ekadeśena vartate /",
    "T04santbcpu:1556": " aṃśā aṃśeṣu vartante sa ca kutra svayaṃ sthitaḥ // Bca_9.81 //",
    "T04santbcpu:1557": " sarvātmanā cetsarvatra sthitaḥ kāyaḥ karādiṣu /",
    "T04santbcpu:1558": " kāyāstāvanta eva syur yāvantaste karādayaḥ // Bca_9.82 //",
    "T04santbcpu:1559": " naivāntarna bahiḥ kāyaḥ kathaṃ kāyaḥ karādiṣu /",
    "T04santbcpu:1560": " karādibhyaḥ pṛthag nāsti kathaṃ nu khalu vidyate // Bca_9.83 //",
    "T04santbcpu:1561": " tannāsti kāyo mohāttu kāyabuddhiḥ karādiṣu /",
    "T04santbcpu:1562": " saṃniveśaviśeṣeṇa sthānau puruṣabuddhivat // Bca_9.84 //",
    "T04santbcpu:1563": " yāvatpratyayasāmagrī tāvatkāyaḥ pumāniva /",
    "T04santbcpu:1564": " evaṃ karādau sā yāvat tāvatkāyo 'tra dṛśyate // Bca_9.85 //",
    "T04santbcpu:1565": " evamaṅgulipuñjatvāt pādo 'pi kataro bhavet /",
    "T04santbcpu:1566": " so 'pi parvasamūhatvāt parvāpi svāṃśabhedataḥ // Bca_9.86 //",
    "T04santbcpu:1567": " aṃśā apyaṇubhedena so 'pyaṇurdigvibhāgataḥ /",
    "T04santbcpu:1568": " digvibhāgo niraṃśatvād ākāśaṃ tena nāstyaṇuḥ // Bca_9.87 //",
    "T04santbcpu:1569": " evaṃ svapnopame rūpe ko rajyeta vicārakaḥ /",
    "T04santbcpu:1570": " kāyaścaivaṃ yadā nāsti tadā kā strī pumāṃśca kaḥ // Bca_9.88 //",
    "T04santbcpu:1571": " yadyasti duḥkhaṃ tattvena prahṛṣṭān kiṃ na bādhate /",
    "T04santbcpu:1572": " śokādyārtāya mṛṣṭādi sukhaṃ cetkiṃ na rocate // Bca_9.89 //",
    "T04santbcpu:1573": " balīyasābhibhūtatvād yadi tannānubhūyate /",
    "T04santbcpu:1574": " vedanātvaṃ kathaṃ tasya yasya nānubhavātmatā // Bca_9.90 //",
    "T04santbcpu:1575": " asti sūkṣmatayā duḥkhaṃ sthaulyaṃ tasya hṛtaṃ nanu /",
    "T04santbcpu:1576": " tuṣṭimātrā'parā cetsyāt tasmātsāpyasya sūkṣmatā // Bca_9.91 //",
    "T04santbcpu:1577": " viruddhapratyayotpattau duḥkhasyānudayo yadi /",
    "T04santbcpu:1578": " kalpanābhiniveśo hi vedanetyāgataṃ nanu // Bca_9.92 //",
    "T04santbcpu:1579": " ata eva vicāro 'yaṃ pratipakṣo 'sya bhāvyate /",
    "T04santbcpu:1580": " vikalpakṣetrasaṃbhūta-dhyānāhārā hi yoginaḥ // Bca_9.93 //",
    "T04santbcpu:1581": " sāntarāvindriyārthau cet saṃsargaḥ kuta etayoḥ /",
    "T04santbcpu:1582": " nirantaratve 'pyekatvaṃ kasya kenāstu saṃgatiḥ // Bca_9.94 //",
    "T04santbcpu:1583": " nāṇoraṇau praveśo 'sti nirākāśaḥ samaśca saḥ /",
    "T04santbcpu:1584": " apraveśe na miśratvam amiśratve na saṃgatiḥ // Bca_9.95 //",
    "T04santbcpu:1585": " niraṃśasya ca saṃsargaḥ kathaṃ nāmopapadyate /",
    "T04santbcpu:1586": " saṃsarge ca niraṃśatvaṃ yadi dṛṣṭaṃ nidarśaya // Bca_9.96 //",
    "T04santbcpu:1587": " vijñānasya tvamūrtasya saṃsargo naiva yujyate /",
    "T04santbcpu:1588": " samūhasyāpyavastutvād yathā pūrvaṃ vicāritam // Bca_9.97 //",
    "T04santbcpu:1589": " tadevaṃ sparśanābhāve vedanāsaṃbhavaḥ kutaḥ /",
    "T04santbcpu:1590": " kimarthamayamāyāsaḥ bādhā kasya kuto bhavet // Bca_9.98 //",
    "T04santbcpu:1591": " yadā na vedakaḥ kaścid vedanā ca na vidyate /",
    "T04santbcpu:1592": " tadāvasthāmimāṃ dṛṣṭvā tṛṣṇe kiṃ na vidīryase // Bca_9.99 //",
    "T04santbcpu:1593": " dṛśyate spṛśyate cāpi svapnamāyopamātmanā /",
    "T04santbcpu:1594": " cittena sahajātatvād vedanā tena nekṣyate // Bca_9.100 //",
    "T04santbcpu:1595": " pūrvaṃ paścācca jātena smaryate nānubhūyate /",
    "T04santbcpu:1596": " svātmānaṃ nānubhavati na cānyenānubhūyate // Bca_9.101 //",
    "T04santbcpu:1597": " na cāsti vedakaḥ kaścid vedanāto na tattvataḥ /",
    "T04santbcpu:1598": " nirātmake kalāpe 'smin ka eva bādhyate 'nayā // Bca_9.102 //",
    "T04santbcpu:1599": " nendriyeṣu na rūpādau nāntarāle manaḥ sthitam /",
    "T04santbcpu:1600": " nāpyantarna bahiścittam anyatrāpi na labhyate // Bca_9.103 //",
    "T04santbcpu:1601": " yanna kāye na cānyatra na miśraṃ na pṛthak kvacit /",
    "T04santbcpu:1602": " tanna kiṃcidataḥ sattvāḥ prakṛtyā parinirvṛtāḥ // Bca_9.104 //",
    "T04santbcpu:1603": " jñeyātpūrvaṃ yadi jñānaṃ kimālambyāsya saṃbhavaḥ /",
    "T04santbcpu:1604": " jñeyena saha cejjñānaṃ kimālambyāsya saṃbhavaḥ // Bca_9.105 //",
    "T04santbcpu:1605": " atha jñeyādbhavetpaścāt tadā jñānaṃ kuto bhavet /",
    "T04santbcpu:1606": " evaṃ ca sarvadharmāṇām utpattirnāvasīyate // Bca_9.106 //",
    "T04santbcpu:1607": " yadyevaṃ saṃvṛtirnāsti tataḥ satyadvayaṃ kutaḥ /",
    "T04santbcpu:1608": " atha sāpyanyasaṃvṛtyā syātsattvo nirvṛtaḥ kutaḥ // Bca_9.107 //",
    "T04santbcpu:1609": " paracittavikalpo 'sau svasaṃvṛtyā tu nāsti saḥ /",
    "T04santbcpu:1610": " sa paścānniyataḥ so 'sti na cennāstyeva saṃvṛtiḥ // Bca_9.108 //",
    "T04santbcpu:1611": " kalpanā kalpitaṃ ceti dvayamanyonyaniśritam /",
    "T04santbcpu:1612": " yathāprasiddhamāśritya vicāraḥ sarva ucyate // Bca_9.109 //",
    "T04santbcpu:1613": " vicāritena tu yadā vicāreṇa vicāryate /",
    "T04santbcpu:1614": " tadānavasthā tasyāpi vicārasya vicāraṇāt // Bca_9.110 //",
    "T04santbcpu:1615": " vicārite vicārye tu vicārasyāsti nāśrayaḥ /",
    "T04santbcpu:1616": " nirāśrayatvānnodeti tacca nirvāṇamucyate // Bca_9.111 //",
    "T04santbcpu:1617": " yasya tvetaddvayaṃ satyaṃ sa evātyantaduḥsthitaḥ /",
    "T04santbcpu:1618": " yadi jñānavaśādartho jñānāstitve tu kā gatiḥ // Bca_9.112 //",
    "T04santbcpu:1619": " atha jñeyavaśājjñānaṃ jñeyāstitve tu kā gatiḥ /",
    "T04santbcpu:1620": " athānyonyavaśātsattvam abhāvaḥ syāddvayorapi // Bca_9.113 //",
    "T04santbcpu:1621": " pitā cenna vinā putrāt kutaḥ putrasya saṃbhavaḥ /",
    "T04santbcpu:1622": " putrābhāve pitā nāsti tathā sattvaṃ tayordvayoḥ // Bca_9.114 //",
    "T04santbcpu:1623": " aṅkuro jāyate bījād bījaṃ tenaiva sūcyate /",
    "T04santbcpu:1624": " jñeyājjñānena jātena tatsattā kiṃ na gamyate // Bca_9.115 //",
    "T04santbcpu:1625": " aṅkurādanyato jñānād bījamastīti gamyate /",
    "T04santbcpu:1626": " jñānāstitvaṃ kuto jñātaṃ jñeyaṃ yattena gamyate // Bca_9.116 //",
    "T04santbcpu:1627": " lokaḥ pratyakṣatastāvat sarvaṃ hetumudīkṣate /",
    "T04santbcpu:1628": " padmanālādibhedo hi hetubhedena jāyate // Bca_9.117 //",
    "T04santbcpu:1629": " kiṃkṛto hetubhedaścet pūrvahetuprabhedataḥ /",
    "T04santbcpu:1630": " kasmāccetphalado hetuḥ pūrvahetuprabhāvataḥ // Bca_9.118 //",
    "T04santbcpu:1631": " īśvaro jagato hetuḥ vada kastāvadīśvaraḥ /",
    "T04santbcpu:1632": " bhūtāni cedbhavatvevaṃ nāmamātre 'pi kiṃ śramaḥ // Bca_9.119 //",
    "T04santbcpu:1633": " api tvaneke 'nityāśca niśceṣṭā na ca devatāḥ /",
    "T04santbcpu:1634": " laṅghyāścāśucayaścaiva kṣmādayo na sa īśvaraḥ // Bca_9.120 //",
    "T04santbcpu:1635": " nākāśamīśo 'ceṣṭatvāt nātmā pūrvaniṣedhataḥ /",
    "T04santbcpu:1636": " acintyasya ca kartṛtvam apyacintyaṃ kimucyate // Bca_9.121 //",
    "T04santbcpu:1637": " tena kiṃ sraṣṭumiṣṭaṃ ca ātmā cet nanvasau dhruvaḥ /",
    "T04santbcpu:1638": " kṣmādisvabhāva īśaśca jñānaṃ jñeyādanādi ca // Bca_9.122 //",
    "T04santbcpu:1639": " karmaṇaḥ sukhaduḥkhe ca vada kiṃ tena virmitam /",
    "T04santbcpu:1640": " hetorādirna cedasti phalasyādiḥ kuto bhavet // Bca_9.123 //",
    "T04santbcpu:1641": " kasmātsadā na kurute na hi so 'nyamapekṣate /",
    "T04santbcpu:1642": " tenākṛto 'nyo nāstyeva tenāsau kimapekṣatām // Bca_9.124 //",
    "T04santbcpu:1643": " apekṣate cetsāmagrīṃ heturna punarīśvaraḥ /",
    "T04santbcpu:1644": " nākartumīśaḥ sāmagryāṃ na kartuṃ tadabhāvataḥ // Bca_9.125 //",
    "T04santbcpu:1645": " karotyanicchannīśaścet parāyattaḥ prasajyate /",
    "T04santbcpu:1646": " icchannapīcchāyattaḥ syāt kurvataḥ kuta īśatā // Bca_9.126 //",
    "T04santbcpu:1647": " ye 'pi nityānaṇūnāhus te 'pi pūrvaṃ nivāritāḥ /",
    "T04santbcpu:1648": " sāṃkhyāḥ pradhānamicchanti nityaṃ lokasya kāraṇam // Bca_9.127 //",
    "T04santbcpu:1649": " sattvaṃ rajastamaśceti guṇā aviṣamasthitāḥ /",
    "T04santbcpu:1650": " pradhānamiti kathyante viṣamairjagaducyate // Bca_9.128 //",
    "T04santbcpu:1651": " ekasya trisvabhāvatvam ayuktaṃ tena nāsti tat /",
    "T04santbcpu:1652": " evaṃ guṇā na vidyante pratyekaṃ te 'pi hi tridhā // Bca_9.129 //",
    "T04santbcpu:1653": " guṇābhāve ca śabdāder astitvamatidūrataḥ /",
    "T04santbcpu:1654": " acetane ca vastrādau sukhāderapyasaṃbhavaḥ // Bca_9.130 //",
    "T04santbcpu:1655": " taddheturūpā bhāvāścen nanu bhāvā vicāritāḥ /",
    "T04santbcpu:1656": " sukhādyeva ca te hetuḥ na ca tasmātpaṭādayaḥ // Bca_9.131 //",
    "T04santbcpu:1657": " paṭādestu sukhādi syāt tadabhāvātsukhādyasat /",
    "T04santbcpu:1658": " sukhādīnāṃ ca nityatvaṃ kadācinnopalabhyate // Bca_9.132 //",
    "T04santbcpu:1659": " satyāmeva sukhavyaktau saṃvittiḥ kiṃ na gṛhyate /",
    "T04santbcpu:1660": " tadeva sūkṣmatāṃ yāti sthūlaṃ sūkṣmaṃ ca tatkatham // Bca_9.133 //",
    "T04santbcpu:1661": " sthaulyaṃ tyaktvā bhavetsūkṣmam anitye sthaulyasūkṣmate /",
    "T04santbcpu:1662": " sarvasya vastunastadvat kiṃ nānityatvamiṣyate // Bca_9.134 //",
    "T04santbcpu:1663": " na sthaulyaṃ cetsukhādanyat sukhasyānityatā sphuṭam /",
    "T04santbcpu:1664": " nāsadutpadyate kiṃcid asattvāditi cenmatam // Bca_9.135 //",
    "T04santbcpu:1665": " vyaktasyāsata utpattir akāmasyāpi te sthitā /",
    "T04santbcpu:1666": " annādo 'medhyabhakṣaḥ syāt phalaṃ hetau yadi sthitam // Bca_9.136 //",
    "T04santbcpu:1667": " paṭārgheṇaiva karpāsa-bījaṃ krītvā nivasyatām /",
    "T04santbcpu:1668": " mohāccennekṣate lokaḥ tattvajñasyāpi sā sthitiḥ // Bca_9.137 //",
    "T04santbcpu:1669": " lokasyāpi ca tajjñānam asti kasmānna paśyati /",
    "T04santbcpu:1670": " lokāpramāṇatāyāṃ cet vyaktadarśanamapyasat // Bca_9.138 //",
    "T04santbcpu:1671": " pramāṇamapramāṇaṃ cen nanu tatpramitaṃ mṛṣā /",
    "T04santbcpu:1672": " tattvataḥ śūnyatā tasmād bhāvānāṃ nopapadyate // Bca_9.139 //",
    "T04santbcpu:1673": " kalpitaṃ bhāvamaspṛṣṭvā tadabhāvo na gṛhyate /",
    "T04santbcpu:1674": " tasmādbhāvo mṛṣā yo hi tasyābhāvaḥ sphuṭaṃ mṛṣā // Bca_9.140 //",
    "T04santbcpu:1675": " tasmātsvapne sute naṣṭe sa nāstīti vikalpanā /",
    "T04santbcpu:1676": " tadbhāvakalpanotpādaṃ vibadhnāti mṛṣā ca sā // Bca_9.141 //",
    "T04santbcpu:1677": " tasmādevaṃ vicāreṇa nāsti kiṃcidahetutaḥ /",
    "T04santbcpu:1678": " na ca vyastasamasteṣu pratyayeṣu vyavasthitam // Bca_9.142 //",
    "T04santbcpu:1679": " anyato nāpi cāyātaṃ na tiṣṭhati na gacchati /",
    "T04santbcpu:1680": " māyātaḥ ko viśeṣo 'sya yanmūḍhaiḥ satyataḥ kṛtam // Bca_9.143 //",
    "T04santbcpu:1681": " māyayā nirmitaṃ yacca hetubhiryacca nirmitam /",
    "T04santbcpu:1682": " āyāti tatkutaḥ kutra yāti ceti nirūpyatām // Bca_9.144 //",
    "T04santbcpu:1683": " yadanyasaṃnidhānena dṛṣṭaṃ na tadabhāvataḥ /",
    "T04santbcpu:1684": " pratibimbasame tasmin kṛtrime satyatā katham // Bca_9.145 //",
    "T04santbcpu:1685": " vidyamānasya bhāvasya hetunā kiṃ prayojanam /",
    "T04santbcpu:1686": " athāpyavidyamāno 'sau hetunā kiṃ prayojanam // Bca_9.146 //",
    "T04santbcpu:1687": " nābhāvasya vikāro 'sti hetukoṭiśatairapi /",
    "T04santbcpu:1688": " tadavasthaḥ kathaṃ bhāvaḥ ko vānyo bhāvatāṃ gataḥ // Bca_9.147 //",
    "T04santbcpu:1689": " nābhāvakāle bhāvaścet kadā bhāvo bhaviṣyati /",
    "T04santbcpu:1690": " nājātena hi bhāvena so 'bhāvo 'pagamiṣyati // Bca_9.148 //",
    "T04santbcpu:1691": " na cānapagate 'bhāve bhāvāvasarasaṃbhavaḥ /",
    "T04santbcpu:1692": " bhāvaścābhāvatāṃ naiti dvisvabhāvaprasaṅgataḥ // Bca_9.149 //",
    "T04santbcpu:1693": " evaṃ ca na virodho 'sti na ca bhāvo 'sti sarvadā /",
    "T04santbcpu:1694": " ajātamaniruddhaṃ ca tasmātsarvamidaṃ jagat // Bca_9.150 //",
    "T04santbcpu:1695": " svapnopamāstu gatayo vicāre kadalīsamāḥ /",
    "T04santbcpu:1696": " nirvṛtānirvṛtānāṃ ca viśeṣo nāsti vastutaḥ // Bca_9.151 //",
    "T04santbcpu:1697": " evaṃ śūnyeṣu dharmeṣu kiṃ labdhaṃ kiṃ hṛtaṃ bhavet /",
    "T04santbcpu:1698": " satkṛtaḥ paribhūto vā kena kaḥ saṃbhaviṣyati // Bca_9.152 //",
    "T04santbcpu:1699": " kutaḥ sukhaṃ vā duḥkhaṃ vā kiṃ priyaṃ vā kimapriyam /",
    "T04santbcpu:1700": " kā tṛṣṇā kutra sā tṛṣṇā mṛgyamāṇā svabhāvataḥ // Bca_9.153 //",
    "T04santbcpu:1701": " vicāre jīvalokaḥ kaḥ ko nāmātra mariṣyati /",
    "T04santbcpu:1702": " ko bhaviṣyati ko bhūtaḥ ko bandhuḥ kasya kaḥ suhṛt // Bca_9.154 //",
    "T04santbcpu:1703": " sarvamākāśasaṃkāśaṃ parigṛhṇantu madvidhāḥ /",
    "T04santbcpu:1704": " prakupyanti prahṛṣyanti kalahotsavahetubhiḥ // Bca_9.155 //",
    "T04santbcpu:1705": " śokāyāsairviṣādaiśca mithaśchedanabhedanaiḥ /",
    "T04santbcpu:1706": " yāpayanti sukṛcchreṇa pāpairātmasukhecchavaḥ // Bca_9.156 //",
    "T04santbcpu:1707": " mṛtāḥ patantyapāyeṣu dīrghatīvravyatheṣu ca /",
    "T04santbcpu:1708": " āgatyāgatya sugatiṃ bhūtvā bhūtvā sukhocitāḥ // Bca_9.157 //",
    "T04santbcpu:1709": " bhave bahuprapātaśca tatra cāsattvamīdṛśam /",
    "T04santbcpu:1710": " tatrānyonyavirodhaśca na bhavettattvamīdṛśam // Bca_9.158 //",
    "T04santbcpu:1711": " tatra cānupamāstīvrā anantaduḥkhasāgarāḥ /",
    "T04santbcpu:1712": " tatraivamalpabalatā tatrāpyalpatvamāyuṣaḥ // Bca_9.159 //",
    "T04santbcpu:1713": " tatrāpi jīvitārogya-vyāpāraiḥ kṣutklamaśramaiḥ /",
    "T04santbcpu:1714": " nidrayopadravairbāla-saṃsargairniṣphalaistathā // Bca_9.160 //",
    "T04santbcpu:1715": " vṛthaivāyurvahatyāśu vivekastu sudurlabhaḥ /",
    "T04santbcpu:1716": " tatrāpyabhyastavikṣepa-nivāraṇagatiḥ kutaḥ // Bca_9.161 //",
    "T04santbcpu:1717": " tatrāpi māro yatate mahāpāyaprapātane /",
    "T04santbcpu:1718": " tatrāsanmārgabāhulyād vicikitsā ca durjayā // Bca_9.162 //",
    "T04santbcpu:1719": " punaśca kṣaṇadaurlamyaṃ buddhotpādo 'tidurlabhaḥ /",
    "T04santbcpu:1720": " kleśaugho durnivāraścety aho duḥkhaparamparā // Bca_9.163 //",
    "T04santbcpu:1721": " aho batātiśocyatvam eṣāṃ duḥkhaughavartinām /",
    "T04santbcpu:1722": " ye nekṣante svadauḥsthityam evamapyatiduḥsthitāḥ // Bca_9.164 //",
    "T04santbcpu:1723": " snātvā snātvā yathā kaścid viśedvahniṃ muhurmuhuḥ /",
    "T04santbcpu:1724": " svasausthityaṃ ca manyanta evamapyatiduḥsthitāḥ // Bca_9.165 //",
    "T04santbcpu:1725": " ajarāmaralīlānām evaṃ viharatāṃ satām /",
    "T04santbcpu:1726": " āyāsyantyāpado ghorāḥ kṛtvā maraṇamagrataḥ // Bca_9.166 //",
    "T04santbcpu:1727": " evaṃ duḥkhāgnitaptānāṃ śāntiṃ kuryāmahaṃ kadā /",
    "T04santbcpu:1728": " puṇyameghasamudbhūtaiḥ sukhopakaraṇaiḥ svakaiḥ // Bca_9.167 //",
    "T04santbcpu:1729": " kadopalambhadṛṣṭibhyo deśayiṣyāmi śūnyatām /",
    "T04santbcpu:1730": " saṃvṛtyānupalambhena puṇyasaṃbhāramādarāt // Bca_9.168 //",
    "T04santbcpu:1731": " bodhicaryāvatāre prajñāpāramitā nāma navamaḥ paricchedaḥ // ****************************************************************",
    "T04santbcpu:1732": " Pariccheda 10",
    "T04santbcpu:1733": " bodhicaryāvatāraṃ me yadvicintayataḥ śubham /",
    "T04santbcpu:1734": " tena sarvaṃ janāḥ santu bodhicaryā vibhūṣaṇāḥ // Bca_10.1 //",
    "T04santbcpu:1735": " sarvāsu dikṣu yāvantaḥ kāyacittavyathāturāḥ /",
    "T04santbcpu:1736": " te prāpnuvantu matpuṇyaiḥ sukhaprāmodyasāgarān // Bca_10.2 //",
    "T04santbcpu:1737": " āsaṃsāraṃ sukhajyānir mābhūtteṣāṃ kadācana /",
    "T04santbcpu:1738": " bodhisattvasukhaṃ prāptuṃ bhavatyavirataṃ jagat // Bca_10.3 //",
    "T04santbcpu:1739": " yāvanto nārakāḥ kecid vidyante lokadhātuṣu /",
    "T04santbcpu:1740": " sukhāvatī sukhāmodair modantāṃ teṣu dehinaḥ // Bca_10.4 //",
    "T04santbcpu:1741": " śītārtāḥ prāpnuvantūṣṇam uṣṇārtāḥ santu śītalāḥ /",
    "T04santbcpu:1742": " bodhisattvamahāmegha-saṃbhavairjalasāgaraiḥ // Bca_10.5 //",
    "T04santbcpu:1743": " asipatravanaṃ teṣāṃ syānnandanavanadyutiḥ /",
    "T04santbcpu:1744": " kūṭaśālmalīvṛkṣāśca jāyantāṃ kalpapādapāḥ // Bca_10.6 //",
    "T04santbcpu:1745": " dātyūhakāraṇḍavacakravāka-haṃsādikolāhalaramyaśobhaiḥ /",
    "T04santbcpu:1746": " sarobhirudyāmasarojagandhair bhavantu hṛdyāḥ narakapradeśāḥ // Bca_10.7 //",
    "T04santbcpu:1747": " so 'ṅgārarāśirmaṇirāśirastu taptā ca bhūḥ sphāṭikakuṭṭimaṃ syāt /",
    "T04santbcpu:1748": " bhavantu saṃghātamahīdharāśca pūjāvimānāḥ sugataprapūrṇāḥ // Bca_10.8 //",
    "T04santbcpu:1749": " aṅgārataptopalaśastravṛṣṭir adyaprabhṛtyastu ca puṣpavṛṣṭiḥ /",
    "T04santbcpu:1750": " tacchastrayuddhaṃ ca paraspareṇa kīḍārthamadyāstu ca puṣpayuddham // Bca_10.9 //",
    "T04santbcpu:1751": " patitasakalamāṃsāḥ kundavarṇāsthidehā dahanasamajalāyāṃ vaitaraṇyāṃ nimagnāḥ /",
    "T04santbcpu:1752": " mama kuśalabalena prāptadivyātmabhāvāḥ saha suravanitābhiḥ santu mandākinīsthāḥ // Bca_10.10 //",
    "T04santbcpu:1753": " trastāḥ paśyantvakasmādiha yamapuruṣāḥ kākagṛdhrāśca ghorāḥ dhvāntaṃ dhvastaṃ samantāt sukharatijananī kasya saumyā prabheyam /",
    "T04santbcpu:1754": " ityūrdhvaṃ prekṣamāṇā gaganatalagataṃ vajrapāṇiṃ jvalantaṃ dṛṣṭvā prāmodyavegād vyapagataduritā yāṃtu tenaiva sārdham // Bca_10.11 //",
    "T04santbcpu:1755": " patatu kamalavṛṣṭirgandhapānīyamiśrāc chamiti narakavahniṃ dṛśyate nāśayantī /",
    "T04santbcpu:1756": " kimidamiti sukhenāhlāditaṃ nāma kasmād bhavatu kamalapāṇerdarśanaṃ nārakāṇām // Bca_10.12 //",
    "T04santbcpu:1757": " āyātāyāta śīghraṃ bhayamapanayata bhrātaro jīvitāḥ smaḥ saṃprāpto 'smākameṣa jvaladabhayakaraḥ ko 'pi cīrī kumāraḥ /",
    "T04santbcpu:1758": " sarvaṃ yasyānubhāvād vyasanamapagataṃ prītivegāḥ pravṛttāḥ jātaṃ saṃbodhicittaṃ sakalajanaparitrāṇamātā dayā ca // Bca_10.13 //",
    "T04santbcpu:1759": " paśyantvenaṃ bhavantaḥ suraśatamukuṭairarcyamānāṅghripadmaṃ kāruṇyādārdradṛṣṭiṃ śirasi nipatitānekapuṣpaughavṛṣṭim /",
    "T04santbcpu:1760": " kūṭāgārairmanojñaiḥ stutimukharasurastrīsahastropagītair dṛṣṭvāgre mañjughoṣaṃ bhavatu kalakalaḥ sāṃprataṃ nārakāṇām // Bca_10.14 //",
    "T04santbcpu:1761": " iti matkuśalaiḥ samantabhadra-pramukhānāvṛtabodhisattvameghān /",
    "T04santbcpu:1762": " sukhaśītasugandhavātavṛṣṭīn abhinandantu vilokya nārakāste // Bca_10.15 //",
    "T04santbcpu:1763": " śāmyantu vedanāstīvrā nārakāṇāṃ bhayāni ca /",
    "T04santbcpu:1764": " durgatibhyo vimucyantāṃ sarvadurgativāsinaḥ // Bca_10.16 //",
    "T04santbcpu:1765": " anyonyabhakṣaṇabhayaṃ tiraścāmapagacchatu /",
    "T04santbcpu:1766": " bhavantu sukhinaḥ pretā yathottarakurau narāḥ // Bca_10.17 //",
    "T04santbcpu:1767": " saṃtarpyantāṃ pretāḥ snāpyantāṃ śītalā bhavantu sadā /*",
    "T04santbcpu:1768": " āryāvalokiteśvarakaragalitakṣīradhārābhiḥ // Bca_10.18 //*",
    "T04santbcpu:1769": " andhāḥ paśyantu rūpāṇi śṛṇvantu badhirāḥ sadā /",
    "T04santbcpu:1770": " garbhiṇyaśca prasūyantāṃ māyādevīva nirvyathāḥ // Bca_10.19 //",
    "T04santbcpu:1771": " vastrabhojanapānīyaṃ srakcandanavibhūṣaṇam /",
    "T04santbcpu:1772": " mano 'bhilaṣitaṃ sarvaṃ labhantāṃ hitasaṃhitam // Bca_10.20 //",
    "T04santbcpu:1773": " bhītāśca nirbhayāḥ santu śokārtāḥ prītilābhinaḥ /",
    "T04santbcpu:1774": " udvignāśca nirudvegā dhṛtimanto bhavantu ca // Bca_10.21 //",
    "T04santbcpu:1775": " ārogyaṃ rogiṇāmastu mucyantāṃ sarvabandhanāt /",
    "T04santbcpu:1776": " durbalā balinaḥ santu snigdhacittāḥ parasparam // Bca_10.22 //",
    "T04santbcpu:1777": " sarvā diśaḥ śivāḥ santu sarveṣāṃ pathivartinām /",
    "T04santbcpu:1778": " yena kāryeṇa gacchanti tadupāyena sidhyatu // Bca_10.23 //",
    "T04santbcpu:1779": " nauyānayātrārūḍhāśca santu siddhamanorathāḥ /",
    "T04santbcpu:1780": " kṣemeṇa kūlamāsādya ramantāṃ saha bandhubhiḥ // Bca_10.24 //",
    "T04santbcpu:1781": " kāntāronmārgapatitā labhantāṃ sārthasaṃhatim /",
    "T04santbcpu:1782": " aśrameṇa ca gacchantu cauravyāghrādinirbhayāḥ // Bca_10.25 //",
    "T04santbcpu:1783": " suptamattapramattānāṃ vyādhyāraṇyādisaṃkaṭe /",
    "T04santbcpu:1784": " anāthabālavṛddhānāṃ rakṣāṃ kurvantu devatāḥ // Bca_10.26 //",
    "T04santbcpu:1785": " sarvākṣaṇavinirmuktāḥ śraddhāprajñākṛpānvitāḥ /",
    "T04santbcpu:1786": " ākārācārasaṃpannāḥ santu jātismarāḥ sadā // Bca_10.27 //",
    "T04santbcpu:1787": " bhavantvakṣayakośāśca yāvad naganagañjavat /",
    "T04santbcpu:1788": " nirdvandvā nirupāyāstāḥ santu svādhīnavṛttayaḥ // Bca_10.28 //",
    "T04santbcpu:1789": " alpaujasaśca ye sattvās te bhavantu mahaujasaḥ /",
    "T04santbcpu:1790": " bhavantu rūpasaṃpannā ye virūpāstapasvinaḥ // Bca_10.29 //",
    "T04santbcpu:1791": " yāḥ kāścana striyo loke puruṣatvaṃ vrajantu tāḥ /",
    "T04santbcpu:1792": " prāpnuvantu ca tāṃ nīcā hatamānā bhavantu ca // Bca_10.30 //",
    "T04santbcpu:1793": " anena mama puṇyena sarvasattvā aśeṣataḥ /",
    "T04santbcpu:1794": " viramya sarvapāpebhyaḥ kurvantu kuśalaṃ sadā // Bca_10.31 //",
    "T04santbcpu:1795": " bodhicittāvirahitā bodhicaryāparāyaṇāḥ /",
    "T04santbcpu:1796": " buddhaiḥ parigṛhītāśca mārakarmavivarjitāḥ // Bca_10.32 //",
    "T04santbcpu:1797": " aprameyāyuṣaścaiva sarvasattvā bhavantu te /",
    "T04santbcpu:1798": " nityaṃ jīvantu sukhitā mṛtyuśabdo 'pi naśyatu // Bca_10.33 //",
    "T04santbcpu:1799": " ramyāḥ kalpadrumodyānaiḥ diśaḥ sarvā bhavantu ca /",
    "T04santbcpu:1800": " buddhabuddhātmajākīrṇā dharmadhvanimanoharaiḥ // Bca_10.34 //",
    "T04santbcpu:1801": " śarkarādivyapetā ca samā pāṇitalopamā /",
    "T04santbcpu:1802": " mṛdvī ca vaidūryamayī bhūmiḥ sarvatra tiṣṭhatu // Bca_10.35 //",
    "T04santbcpu:1803": " bodhisattvamahāparṣan-maṇḍalāni samantataḥ /",
    "T04santbcpu:1804": " niṣīdantu svaśobhāmir maṇḍayantu mahītalam // Bca_10.36 //",
    "T04santbcpu:1805": " pakṣibhyaḥ sarvavṛkṣebhyo raśmibhyo gaganādapi /",
    "T04santbcpu:1806": " dharmadhvaniraviśrāmaṃ śrūyatāṃ sarvadehibhiḥ // Bca_10.37 //",
    "T04santbcpu:1807": " buddhabuddhasutairnityaṃ labhantāṃ te samāgamam /",
    "T04santbcpu:1808": " pūjāmeghairanantaiśca pūjayantu jagadgurum // Bca_10.38 //",
    "T04santbcpu:1809": " devo varṣatu kālena śasyasaṃpattirastu ca /",
    "T04santbcpu:1810": " sphīto bhavatu lokaśca rājā bhavatu dhārmikaḥ // Bca_10.39 //",
    "T04santbcpu:1811": " śaktā bhavantu cauṣadhyo mantrāḥ siddhantu jāpinām /",
    "T04santbcpu:1812": " bhavantu karuṇāviṣṭā ḍākinīrākṣasādayaḥ // Bca_10.40 //",
    "T04santbcpu:1813": " mā kaścidduḥkhitaḥ sattvo mā pāpī mā ca rogitaḥ /",
    "T04santbcpu:1814": " mā hīnaḥ paribhūto vā mā bhūt kaścicca durmanāḥ // Bca_10.41 //",
    "T04santbcpu:1815": " pāṭhasvādhyāyakalilā vihārāḥ santu susthitāḥ /",
    "T04santbcpu:1816": " nityaṃ syāt saṃghasāmagrī saṃghakāryaṃ ca sidhyatu // Bca_10.42 //",
    "T04santbcpu:1817": " vivekalābhinaḥ santuḥ śikṣākāmāśca bhikṣavaḥ /",
    "T04santbcpu:1818": " karmaṇyacittā dhyāyantu sarvavikṣepavarjitāḥ // Bca_10.43 //",
    "T04santbcpu:1819": " lābhinyaḥ santu bhikṣuṇyaḥ kalahāyāsavarjitāḥ /",
    "T04santbcpu:1820": " bhavantvakhaṇḍaśīlāśca sarve pravrajitāstathā // Bca_10.44 //",
    "T04santbcpu:1821": " duḥśīlāḥ santu saṃvignāḥ pāpakṣayaratāḥ sadā /",
    "T04santbcpu:1822": " sugaterlābhinaḥ santu tatra cākhaṇḍitavratāḥ // Bca_10.45 //",
    "T04santbcpu:1823": " paṇḍitāḥ satkṛtāḥ santu lābhinaḥ paiṇḍapātikāḥ /",
    "T04santbcpu:1824": " bhavantu śuddhasaṃtānāḥ sarvadikkhyātakīrtayaḥ // Bca_10.46 //",
    "T04santbcpu:1825": " abhuktvāpāyikaṃ duḥkhaṃ vinā duskaracaryayā /",
    "T04santbcpu:1826": " divyenaikena kāyena jagadbuddhatvamāpnuyāt // Bca_10.47 //",
    "T04santbcpu:1827": " pūjyantāṃ sarvasaṃbuddhāḥ sarvasattvairanekadhā /",
    "T04santbcpu:1828": " acintyabauddhasaukhyena sukhinaḥ santu bhūyasā // Bca_10.48 //",
    "T04santbcpu:1829": " sidhyantu bodhisattvānāṃ jagadarthaṃ manorathāḥ /",
    "T04santbcpu:1830": " yaccintayanti te nāthās tat sattvānāṃ samṛdhyatu // Bca_10.49 //",
    "T04santbcpu:1831": " pratyekabuddhāḥ sukhino bhavantu śrāvakāstathā /",
    "T04santbcpu:1832": " devāsuranarairnityaṃ pūjyamānāḥ sagauravaiḥ // Bca_10.50 //",
    "T04santbcpu:1833": " jātismaratvaṃ pravrajyām ahaṃ ca prāpnuyāṃ sadā /",
    "T04santbcpu:1834": " yāvat pramuditāṃ bhūmiṃ mañjughoṣaparigrahāt // Bca_10.51 //",
    "T04santbcpu:1835": " yena tenāsanenāhaṃ yāpayeyaṃ balānvitaḥ /",
    "T04santbcpu:1836": " vivekavāsasāmagrīṃ prāpnuyāṃ sarvajātiṣu // Bca_10.52 //",
    "T04santbcpu:1837": " yadā ca draṣṭukāmaḥ syāṃ praṣṭukāmaśca kiṃcana /",
    "T04santbcpu:1838": " tameva nāthaṃ paśyeyaṃ mañjunāthamavighnataḥ // Bca_10.53 //",
    "T04santbcpu:1839": " daśadigvyomaparyanta-sarvasattvārthasādhane /",
    "T04santbcpu:1840": " yadācarati mañjuśrīḥ saiva caryā bhavenmama // Bca_10.54 //",
    "T04santbcpu:1841": " ākāśasya sthitiryāvad yāvacca jagataḥ sthitiḥ /",
    "T04santbcpu:1842": " tāvanmama sthitirbhūyāj jagadduḥkhāni nighnataḥ // Bca_10.55 //",
    "T04santbcpu:1843": " yatkiṃcijjagato duḥkhaṃ tat sarvaṃ mayi pacyatām /",
    "T04santbcpu:1844": " bodhisattvaśubhaiḥ sarvair jagat sukhitamastu ca // Bca_10.56 //",
    "T04santbcpu:1845": " jagadduḥkhaikabhaiṣajyaṃ sarvasaṃpat sukhākaram /",
    "T04santbcpu:1846": " lābhasatkārasahitaṃ ciraṃ tiṣṭhatu śāsanam // Bca_10.57 //",
    "T04santbcpu:1847": " mañjughoṣaṃ namasyāmi yat prasādānmatiḥ śubhe /",
    "T04santbcpu:1848": " kalyāṇamitraṃ vande 'haṃ yat prasādācca vardhata iti // Bca_10.58 //",
    "T04santbcpu:1849": " bodhicaryāvatāre pariṇāmanā paricchedo daśamaḥ //"
}