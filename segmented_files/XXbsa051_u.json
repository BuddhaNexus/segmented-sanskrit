{
    "XXbsa051_u:0": " Ratnākaraśāntiviracitā āryāṣṭasāhasrikāyāḥ prajñāpāramitāyāḥ sāratamākhyā pañjikā",
    "XXbsa051_u:1": " 1. sarvākārajñatācaryāparivarto nāma prathamaḥ //",
    "XXbsa051_u:2": " namaḥ sarvabuddhabodhisattvebhyaḥ /",
    "XXbsa051_u:3": " bhavati bahutarārke kevalaṃ yasya loke dinamudayasamṛddhyā rātrirastaṅgamena /",
    "XXbsa051_u:4": " prativiṣayavisārī śuddhimānastu vaṃśaḥ (?)",
    "XXbsa051_u:5": " sa guruguṇanidhervo jāyatāṃ buddhabodhaḥ //",
    "XXbsa051_u:6": " .............namaḥ śaraṇaṃ daśabalāste vā (?) //",
    "XXbsa051_u:7": " yasyāḥ katipayavarṇā dhṛtāḥ karṇapuṭairapi /",
    "XXbsa051_u:8": " bodherbhavanti bījāni jinamātā pyatyasau /",
    "XXbsa051_u:9": " maitreyasya vibhoralaṃkṛtimayaḥ poto yadarthārṇave nirṇītaṃ bahuvistarākṛtisamairyasyā nijāṃśerapi",
    "XXbsa051_u:10": " vyācaṣṭe vacasā sphuṭena laghunā mando 'pi ratnākāraḥ",
    "XXbsa051_u:11": " prajñāpāramitāṃ.......na mahatāṃ (tīṃ) tāmaṣṭasāhasrikām //",
    "XXbsa051_u:12": " (RSt_2) atha kasmādiyaṃ vyākhyāyate?",
    "XXbsa051_u:13": " sūtraṃ geyaṃ vyākaraṇaṃ gāthā udānaṃ nidānaṃ avadānaṃ itivṛttakaṃ jātakaṃ vaipulyaṃ adbhutā dharmāḥ upadeśāśceti /",
    "XXbsa051_u:14": " tatra sūtraṃ katamat? yatra gambhīrapadairarthasūcanam /",
    "XXbsa051_u:15": " geyaṃ katamat?",
    "XXbsa051_u:16": " sūtrameva [yadgīyate] /",
    "XXbsa051_u:17": " yacca neyārthaṃ sūtraṃ tadapi geyaṃ gamyatvāt /",
    "XXbsa051_u:18": " vyākaraṇaṃ [katamat? yatra] śrāvako 'bhyatītaḥ kālagata upapattau vyākriyate /",
    "XXbsa051_u:19": " yacca nītārthaṃ sūtraṃ tena hi [sphuṭābhiprāyeṇa] vyākhyānāt",
    "XXbsa051_u:20": " / gāthā katamā? yatra [dvipadā tripadā catuṣpadā pañcapadā] ṣaṭpadā ca /",
    "XXbsa051_u:21": " udānaṃ katamat? yaduddiśya bhāṣitam /",
    "XXbsa051_u:22": " sotpattiśikṣāprajñaptibhāṣitaṃ vā /",
    "XXbsa051_u:23": " avadānaṃ katamat? sadṛṣṭāntakabhāṣitam /",
    "XXbsa051_u:24": " itivṛttakaṃ katamat?",
    "XXbsa051_u:25": " pūrvayogapratisaṃyuktam /",
    "XXbsa051_u:26": " [jātakaṃ katamat? bodhisattvacaryāpratisaṃyuktam",
    "XXbsa051_u:27": " / vaipulyaṃ katamat?] yadbodhisattvapiṭakapratisaṃyuktam /",
    "XXbsa051_u:28": " sarvasattvahitasukhādhiṣṭhānatvāt /",
    "XXbsa051_u:29": " adbhūtā dharmāḥ katame? yatra śrāvakabodhisattvabuddhānāmāścaryādbhutā dharmā deśyante /",
    "XXbsa051_u:30": " upadeśāḥ",
    "XXbsa051_u:31": " katame? yatrāviparītaṃ dharmalakṣaṇamupadiśyate [tatropadeśe 'ntargateyaṃ",
    "XXbsa051_u:32": " bhagavatī sūtraratnam /]",
    "XXbsa051_u:33": " paramapuruṣārthasādhanasya paramagambhīrasya dharmasya sarvairākāraiḥ sūcanāt /",
    "XXbsa051_u:34": " athaiṣā katibhiḥ padārthairabhidheyairdarśitā? katame vata iti",
    "XXbsa051_u:35": " praśne śāstram-",
    "XXbsa051_u:36": " [1] prajñāpāramitāṣṭābhiḥ padārthaiḥ samudīritā /",
    "XXbsa051_u:37": " sarvākārajñatā mārgajñatā sarvajñatā [tataḥ] // 1-3 //",
    "XXbsa051_u:38": " [2] [sarvā]kārābhisambodho mūrddhaprāpto 'nupūrvikaḥ /",
    "XXbsa051_u:39": " ekakṣaṇābhisambodho dharmakāyaśca te 'ṣṭadhā // 1-4 //",
    "XXbsa051_u:40": " iti /",
    "XXbsa051_u:41": " svārthe 'dhā' pratyayaḥ /",
    "XXbsa051_u:42": " ime te 'ṣṭāvityarthaḥ /",
    "XXbsa051_u:43": " bodhyabhimukhaḥ",
    "XXbsa051_u:44": " samyagbodhi' 'bhisambodhaḥ' /",
    "XXbsa051_u:45": " ata evā....... /",
    "XXbsa051_u:46": " abhisamīyate saptabhiḥ prāpyate yataḥ /",
    "XXbsa051_u:47": " mūrdhā prakarṣaḥ /",
    "XXbsa051_u:48": " taṃ prāpto 'mūrdhaprāptaḥ' /",
    "XXbsa051_u:49": " anupūrvamanukramaḥ /",
    "XXbsa051_u:50": " tadyogāt 'anupūrvikaḥ' /",
    "XXbsa051_u:51": " ubhayatrāpi 'sambodha' iti vartate /",
    "XXbsa051_u:52": " punaḥ śāstram-",
    "XXbsa051_u:53": " [3] lakṣaṇaṃ [tatprayogastatprakarṣastadanukramaḥ /]",
    "XXbsa051_u:54": " [tanniṣṭhā tadvipākaścetyanyaḥ ṣoḍhārtha] saṃgrahaḥ // 9-1 //",
    "XXbsa051_u:55": " athavā........ṣaḍarthāḥ /",
    "XXbsa051_u:56": " yata ādau trividhā sarvajñatā tat 'lakṣaṇaṃ'",
    "XXbsa051_u:57": " prajñāpāramitāyāḥ /",
    "XXbsa051_u:58": " tataścatvāro 'syāḥ prayogaḥ prayogaprakarṣaḥ prayogānukramaḥ prayoganiṣṭhā ceti /",
    "XXbsa051_u:59": " punaḥ śāstram-",
    "XXbsa051_u:60": " [4] viṣayāstritayo hetuḥ prayogaścaturātmakaḥ /",
    "XXbsa051_u:61": " dharmakāyaḥ phalaṃ karmetyanyastredhārthasaṃgrahaḥ // 9-2 //",
    "XXbsa051_u:62": " athavātisaṃkṣepato 'syāṃ trayo 'rthāḥ /",
    "XXbsa051_u:63": " tathā hi trividhaḥ prayogaviṣayaḥ",
    "XXbsa051_u:64": " sarvajñatātrayaśca[taddhetuḥ] 'viṣayaḥ' /",
    "XXbsa051_u:65": " 'prayogaścaturātmaka' /",
    "XXbsa051_u:66": " sarvākārā hi sambodhādiḥ /",
    "XXbsa051_u:67": " tasya hetoḥ 'phalaṃ dharmakāyaḥ' tat 'karma' ca",
    "XXbsa051_u:68": " tadevamaṣṭau ṣaṭ trayo vāsya sūtrasyārthāḥ sākalyena /",
    "XXbsa051_u:69": " prādhānyena punareka eva vārthaḥ /",
    "XXbsa051_u:70": " anyathā ekavākyatāpi na syāt /",
    "XXbsa051_u:71": " daśadāḍimādipasamūhavat /",
    "XXbsa051_u:72": " avayavārthaiḥ parasparo[para]ktasya svārthena",
    "XXbsa051_u:73": " (?) ekatvādupasaṃhārāt /",
    "XXbsa051_u:74": " tasmāt sambaddhān(nu)guṇopāyāt /",
    "XXbsa051_u:75": " samyaksambodhiratra (RSt_4) prādhānyenocyata ityeke /",
    "XXbsa051_u:76": " tadasat /",
    "XXbsa051_u:77": " yataḥ samyaksambodhiḥ śrāvakapiṭake 'pyatipratītatvādajijñāsitā /",
    "XXbsa051_u:78": " prajñāpāramitā tu tatrāviditatvājjijñāsiteti /",
    "XXbsa051_u:79": " saiva [śāstre prādhānyena]abhidhīyate /",
    "XXbsa051_u:80": " [duradhimokṣā] gambhīratvāt /",
    "XXbsa051_u:81": " bhagavatastu vacanāt [pratilabdhād]",
    "XXbsa051_u:82": " adhimucyate.............. /",
    "XXbsa051_u:83": " tato 'pīyaṃ prādhānyena bhagavatā vaktavyā /",
    "XXbsa051_u:84": " yathā yathā ceyamadhimacyate tathā tathā bodherāsannībhavati /",
    "XXbsa051_u:85": " tato 'pīyaṃ",
    "XXbsa051_u:86": " prādhānyena vacanīyā /",
    "XXbsa051_u:87": " aṣṭāsu cābhisamayeṣu yathā [sāraṃ tatheyaṃ]",
    "XXbsa051_u:88": " vistareṇocyamānā kathaṃ prādhānyena nocyate? prajñāpāramitaiva mārgaḥ sambodheḥ /",
    "XXbsa051_u:89": " śeṣāṇāmapi tathaiva mārgīkaraṇāt /",
    "XXbsa051_u:90": " ityevamiyamucyamānā sutarāṃ prādhānyenocyata ityalamativistareṇa /",
    "XXbsa051_u:91": " ata eva prādhānyena vyapadeśādetatsūtraṃ prajñāpāramitā /",
    "XXbsa051_u:92": " [na samyaksambodhi]riti /",
    "XXbsa051_u:93": " tasmātprajñāpāramitaivaḥ....... /",
    "XXbsa051_u:94": " evaṃ mayetyādi /",
    "XXbsa051_u:95": " atha kasyedaṃ vacanam? saṃṅgītikārasya /",
    "XXbsa051_u:96": " saṅgītatvena loke saṃpratyayārtham /",
    "XXbsa051_u:97": " tatkiṃ ........prakṣepaḥ? naivam /",
    "XXbsa051_u:98": " bhagavadājñayaivaṃ tena pāṭhāt /",
    "XXbsa051_u:99": " uktaṃ hi bhagavatā [śrutaṃ mayā] iti saṅgītikāraḥ aḍakavatīnivāsī vajrapāṇirmahābodhisattvaḥ",
    "XXbsa051_u:100": " sa hi bhādrakalpikānāṃ tathāgatānāṃ rūpakāyasya dharmakāyasya ca rakṣādhikṛtaḥ pṛṣṭhato 'vagataḥ",
    "XXbsa051_u:101": " evaṃ te (taiḥ?) pratyarpitaśāsanaśca....... /",
    "XXbsa051_u:102": " ............. .......... yato 'syāmacyu (?)tasamādhiniśrito mahān dharmāvabhāsastasmāt prabhākarī",
    "XXbsa051_u:103": " yato 'syāṃ bodhipakṣyaiḥ saṃkleśendhanadahanaṃ tasmādarciṣmatī /",
    "XXbsa051_u:104": " yato 'syāṃ",
    "XXbsa051_u:105": " laukikalokottarayorvidyāsatyajñānayoranyonyavirodhādduṣkaraḥ parijayastasmātsudurjayā /",
    "XXbsa051_u:106": " yato 'syāṃ pratītyasamutpādapravicayādabhimukho bhavatyasaṅgamukhākhyaḥ prajñāpāramitāvihārastasmādabhimukhī",
    "XXbsa051_u:107": " yato 'syāṃ",
    "XXbsa051_u:108": " bodhipakṣyasatya[pratītya] samutpādālambano nirnimittavihāra ābhogavāhī",
    "XXbsa051_u:109": " tasmāddūraṃgamā /",
    "XXbsa051_u:110": " yato 'syāṃ sa eva svarasavāhitvādacalaḥ tasmādacalā /",
    "XXbsa051_u:111": " yato 'syāṃ pratisaṃvibhdirdhārmakathikatvādbodhisattvaḥ sādhustasmāt sādhumatī /",
    "XXbsa051_u:112": " yato 'syāṃ bodhisattvo 'bhiṣicyate yau[va]rājyāya",
    "XXbsa051_u:113": " tasmāddharmameghā /",
    "XXbsa051_u:114": " ..........etāḥ pratyekaṃ ṣaḍbhiḥ pāramitābhiḥ",
    "XXbsa051_u:115": " saṃgṛhītāḥ yathākramam /",
    "XXbsa051_u:116": " etāsu daśa pāramitā atiricyate /",
    "XXbsa051_u:117": " katamā daśa?",
    "XXbsa051_u:118": " \"dānaṃ śīlaṃ kṣamā vīrya dhyānaṃ prajñā upāyatā /",
    "XXbsa051_u:119": " praṇidhānaṃ balaṃ jñānametāḥ pāramitā daśa //\"",
    "XXbsa051_u:120": " tatra yatpāramitopacitasya kuśalamūlasyānuttarāyāṃ samyaksambodhau samyakpariṇāmanamupādāya pāramitā tenopāyena tasyākṣayīkaraṇāt /",
    "XXbsa051_u:121": " āha ca /",
    "XXbsa051_u:122": " \"ābodhe kṣayamiti svalpamapi na bodhipariṇataṃ kuśalam /",
    "XXbsa051_u:123": " āsamantātpatitaḥ payonidhau salilabidnuriva\" iti /",
    "XXbsa051_u:124": " bhadracaryādikaṃ praṇidhānapāramitā yayā pratijanma yatpāramitāścarati /",
    "XXbsa051_u:125": " bhāvanābalaṃ pratisaṃkhyānabalaṃ ca balapāramitā /",
    "XXbsa051_u:126": " yayā pratyahaṃ pratikṣaṇaṃ tāścarati /",
    "XXbsa051_u:127": " yathābhiprāyamayathārutaṃ mahāyānasya parijñānaṃ jñānapāramitā /",
    "XXbsa051_u:128": " bhūmīnāṃ vistara āryadaśabhūmakādau /",
    "XXbsa051_u:129": " parikarmāṇi punarāsāṃ mahatyorbhagavatyoruddiṣṭāni nirdiṣṭāni ca bhūmīnāṃ parikarmāṇyadhikṛtya śāstre trayoviṃśatiḥ ślokāḥ /",
    "XXbsa051_u:130": " tāni yathābhūmi pṛthakkṛtya vakṣyāmaḥ /",
    "XXbsa051_u:131": " [5] labhyate daśamā (prathamā) bhūmidarśadhā parikarmaṇā /",
    "XXbsa051_u:132": " āśayo hitavastutvaṃ sattveṣu samacittatā // 1-48 //",
    "XXbsa051_u:133": " [6] tyāgaḥ sevā ca mitrāṇāṃ saddharmālambanaiṣaṇā /",
    "XXbsa051_u:134": " sadā naiṣkramyacittatvaṃ buddhakāyagatā spṛhā // 1-49 //",
    "XXbsa051_u:135": " [7] dharmasya deśanā satyaṃ daśamaṃ vākyamiṣyate /",
    "XXbsa051_u:136": " jñeyaṃ ca parikarmaiṣāṃ svabhāvānupalambhataḥ // 1-50 //",
    "XXbsa051_u:137": " 'daśadhā' iti daśavidhena /",
    "XXbsa051_u:138": " taccāśayādi // 'āśayaḥ' śraddhāchandau /",
    "XXbsa051_u:139": " 'hitavastutvaṃ' sarvasattvahitaiṣitā /",
    "XXbsa051_u:140": " heturasyāḥ 'sattveṣu",
    "XXbsa051_u:141": " praśamacittatā' /",
    "XXbsa051_u:142": " 'tyāgo ' dānapāramitā /",
    "XXbsa051_u:143": " 'eṣaṇā' paryeṣaṇā /",
    "XXbsa051_u:144": " sā ca 'saddharmālambanā' dharmaparyeṣṭirityarthaḥ /",
    "XXbsa051_u:145": " gṛhavāsānniṣkramaṇaṃ niṣkramaḥ /",
    "XXbsa051_u:146": " svārthe ṣyañ 'naiṣkramyaṃ' taccittatā /",
    "XXbsa051_u:147": " 'spṛhā' ityatra sadeti vartate /",
    "XXbsa051_u:148": " 'satyaṃ' coktamiti satyavacanaṃ taddaśamam /",
    "XXbsa051_u:149": " 'eṣāṃ'",
    "XXbsa051_u:150": " ityāśayādīnām //",
    "XXbsa051_u:151": " [8] śīlaṃ kṛtajñatā kṣāntiḥ prāmodyaṃ mahatī kṛpā /",
    "XXbsa051_u:152": " gauravaṃ guruśuśrūṣā vīryaṃ dānādike 'ṣṭamam // 1-51 //",
    "XXbsa051_u:153": " (RSt_6) 'śīlaṃ' śīlapariśuddhiḥ /",
    "XXbsa051_u:154": " 'kṣāntiḥ' kṣāntibalam /",
    "XXbsa051_u:155": " pramoda eva 'prāmodyam' 'mahatī' sarvasattvāparityāgitayā /",
    "XXbsa051_u:156": " 'gauravaṃ' gauravārheṣu /",
    "XXbsa051_u:157": " 'gurūśuśrūṣā' kalyāṇamitreṣa śāstṛsaṃjñā /",
    "XXbsa051_u:158": " 'dānādike ' iti pāramitāsu /",
    "XXbsa051_u:159": " 'aṣṭama' grahaṇādaṣṭāveva parikarmāṇi dvitīyāyām /",
    "XXbsa051_u:160": " [9] atṛptatā śrute dānaṃ dharmasya ca nirāmiṣam /",
    "XXbsa051_u:161": " buddhakṣetrasya saṃśuddhiḥ saṃsāroparikheditā // 1-52 //",
    "XXbsa051_u:162": " [10] hrīrapatrāpyamityetat pañcadhāmananātmakam /",
    "XXbsa051_u:163": " 'śrutaṃ' bāhuśrutyam /",
    "XXbsa051_u:164": " 'saṃśuddhiḥ' pariśuddhiḥ /",
    "XXbsa051_u:165": " sā tasyāmeva puṇyapariṇāmanāt /",
    "XXbsa051_u:166": " 'amananātmakaṃ' tenāmananāt /",
    "XXbsa051_u:167": " 'pañcadhā' iti vacanāt pañcaiva parikarmāṇi tṛtīyāyām /",
    "XXbsa051_u:168": " vanāśālpecchatā tuṣṭirdhutasaṃlekhasevanam // 1-53 //",
    "XXbsa051_u:169": " [11] śikṣāya aparityāgaḥ kāmānāṃ vijugupsanam /",
    "XXbsa051_u:170": " nirvitsarvāstisaṃtyāgā[vana]valīna[tvān]pekṣate // 1-54 //",
    "XXbsa051_u:171": " vanasya ('vānāśā) araṇyavāsastatkāryatvāt /",
    "XXbsa051_u:172": " 'tuṣṭiḥ' santuṣṭiḥ /",
    "XXbsa051_u:173": " 'dhuta'",
    "XXbsa051_u:174": " guṇa 'saṃlekhasya' 'sevanaṃ' anutsargaḥ /",
    "XXbsa051_u:175": " 'nirvitsarvāstisaṃtyāgau' iti nirvedaḥ sarvasatāṃ tyāgaśca /",
    "XXbsa051_u:176": " 'anavalīnatvānapekṣate ' iti /",
    "XXbsa051_u:177": " anavalīnacittatā sarvavastunirapekṣatā ca /",
    "XXbsa051_u:178": " anavalīnatvaṃ asaṃkucutatvam /",
    "XXbsa051_u:179": " daśeti vakṣyamāna(ṇa)manuvartate /",
    "XXbsa051_u:180": " tato daśaiva parikarmāṇi caturthyām /",
    "XXbsa051_u:181": " [12] saṃstavaṃ kulamātsarya sthānaṃ saṅgaṇikāvaham /",
    "XXbsa051_u:182": " ātmotkarṣaparāvajñe karmamārgān daśāśubhān // 1-55 //",
    "XXbsa051_u:183": " [13] mānaṃ stambhaṃ viparyāsaṃ vimatiṃ kleśamarṣaṇam /",
    "XXbsa051_u:184": " vivarja[ya]n samāpnoti daśaitān pañcamīṃ bhuvam // 1-56 //",
    "XXbsa051_u:185": " 'saṃstavo ' gṛhipravrajitaiḥ /",
    "XXbsa051_u:186": " 'kuleṣu' upasaṃ[kra]maṇīyāgṛheṣu",
    "XXbsa051_u:187": " 'mātsaryam' /",
    "XXbsa051_u:188": " 'saṅgaṇikā' apratirūpakathā /",
    "XXbsa051_u:189": " 'utkarṣaṇam' /",
    "XXbsa051_u:190": " 'avajñā'",
    "XXbsa051_u:191": " (RSt_7) paṃsanam /",
    "XXbsa051_u:192": " 'karmamārgāḥ' 'karmapathāḥ' /",
    "XXbsa051_u:193": " 'mānaḥ' cittonnatiḥ /",
    "XXbsa051_u:194": " 'stambho ' gurūṣvapraṇatakāyatā /",
    "XXbsa051_u:195": " 'viparyāso ' viparātārthagrāhaḥ /",
    "XXbsa051_u:196": " 'vimatiḥ' vicikitsā /",
    "XXbsa051_u:197": " 'kleśamarṣaṇaṃ' rāgadveṣamohādhivāsanam /",
    "XXbsa051_u:198": " 'etān' iti saṃstavādīn /",
    "XXbsa051_u:199": " [14] dānaśīlakṣamāvīryadhyānaprajñā prapūrakaḥ /",
    "XXbsa051_u:200": " śiṣyakhaḍgaspṛhātrāsacetasāṃ parivarjakaḥ // 1-57 //",
    "XXbsa051_u:201": " [15] yācito 'navalīnaśca sarvatyāgepyadurmanāḥ /",
    "XXbsa051_u:202": " kṛśo 'pi nārthināṃ kṣeptā ṣaṣṭhīṃ bhūmiṃ samaśnute // 1-58 //",
    "XXbsa051_u:203": " ṣaṇṇāṃ pāramitānāṃ pratyekaṃ pūraka iti ṣaḍdharmāḥ /",
    "XXbsa051_u:204": " śrāvakaspṛhāyāḥ pratyekabuddhaspṛhāyāḥ parita(tra)sanacittasya ca parivarjaka iti trayaḥ /",
    "XXbsa051_u:205": " yācitasyānabalīnacittatā, sarvasvatyāge 'pyadaurmanasya, daurbalyepi na yācakānāṃ kṣepa iti trayaḥ /",
    "XXbsa051_u:206": " ebhirdvādaśabhirdharmaiḥ ṣaṣṭhiṃ bhūmiṃ prāpnoti /",
    "XXbsa051_u:207": " [16] ātmasattvagraho jīvapudgalocchedaśāśvate /",
    "XXbsa051_u:208": " nimittahetvoḥ skandheṣu dhātuṣvāyataneṣu ca // 1-59 //",
    "XXbsa051_u:209": " [17] traidhātuke pratiṣṭhānaṃ saktirālīnacittatā /",
    "XXbsa051_u:210": " ratnatritayaśīleṣu taddṛṣṭyabhiniveśitā // 1-60 //",
    "XXbsa051_u:211": " [18] śūnyatayāṃ viśā(ṣā)daśca tadvirodhaśca viṃśatiḥ /",
    "XXbsa051_u:212": " kalaṅkā yasya vicchinnāḥ saptamīmetyasau bhuvam // 1-61 //",
    "XXbsa051_u:213": " [19] trivimokṣamukhajñānaṃ trimaṇḍalaviśuddhitā /",
    "XXbsa051_u:214": " karuṇā mananā dharmasamataikanayajñatā // 1-62 //",
    "XXbsa051_u:215": " [20] anutpādakṣamājñānaṃ dharmāṇāmekadheraṇā /",
    "XXbsa051_u:216": " kalpanāyāḥ samudghātaḥ saṃjñādṛkleśavarjanam // 1-63 //",
    "XXbsa051_u:217": " [21] śamathasya ca nidhyaptiḥ kauśalaṃ ca vidarśane /",
    "XXbsa051_u:218": " cittasya dāntatā jñānaṃ sarvatrāpratighāti ca // 1-64 //",
    "XXbsa051_u:219": " [22] śa(sa)kterabhūmiryatrecchaṃ kṣetrāntaragatiḥ samam /",
    "XXbsa051_u:220": " sarvatra svātmabhāvasya darśanaṃ ceti [viṃśatiḥ] // 1-65 //",
    "XXbsa051_u:221": " dvitīyāt 'viṃśati' śabdādūrdhvaṃ guṇāḥ......ātmagrahādayo 'viṃśatiḥ' /",
    "XXbsa051_u:222": " 'kalaṅkāḥ' doṣāḥ /",
    "XXbsa051_u:223": " yasya 'vicchinnāḥ' prahīṇāḥ /",
    "XXbsa051_u:224": " trivimokṣamukhajñānādayaśca viṃśatiḥ gunāḥ (ṇāḥ) paripūrṇāḥ sa saptamīṃ",
    "XXbsa051_u:225": " bhūmiṃ prāpnotīti samāsato 'rthaḥ /",
    "XXbsa051_u:226": " ' graho ''bhiniveṣaḥ(śaḥ) /",
    "XXbsa051_u:227": " tasya viśeṣaṇamātmādirāyatanaparyantaḥ /",
    "XXbsa051_u:228": " śāśvatoccheda..........................ratnādi (?) dṛṣṭiḥ /",
    "XXbsa051_u:229": " tasyāṃ",
    "XXbsa051_u:230": " 'abhiniveṣi (śi)tā' niśrayaḥ /",
    "XXbsa051_u:231": " 'viṣādaḥ' khedaḥ /",
    "XXbsa051_u:232": " 'tadvirodhaḥ' śūnyatāyā bādhanam /",
    "XXbsa051_u:233": " 'samaṃ' iti sahetyarthaḥ /",
    "XXbsa051_u:234": " tatra kalaṅkanirdeśānāmā(ma)rthaḥ /",
    "XXbsa051_u:235": " ātmagrāhaḥ /",
    "XXbsa051_u:236": " sattvagrāhaḥ /",
    "XXbsa051_u:237": " jīvagrāhaḥ",
    "XXbsa051_u:238": " / pudgalagrāhaḥ /",
    "XXbsa051_u:239": " ucchedagrāhaḥ /",
    "XXbsa051_u:240": " śāśvatagrāhaḥ /",
    "XXbsa051_u:241": " nimittagrāhaḥ /",
    "XXbsa051_u:242": " hetugrāhaḥ /",
    "XXbsa051_u:243": " skandhagrāhaḥ /",
    "XXbsa051_u:244": " [dhātugrāhaḥ /",
    "XXbsa051_u:245": " āyatanagrāhaḥ /] traidhātuke adhyavasānam /",
    "XXbsa051_u:246": " traidhātuke ālayaḥ /",
    "XXbsa051_u:247": " buddhidṛṣṭiniśrayaḥ /",
    "XXbsa051_u:248": " dharmadṛṣṭiniśrayaḥ /",
    "XXbsa051_u:249": " saṅghadṛṣṭiniśrayaḥ /",
    "XXbsa051_u:250": " śīladṛṣṭiniśrayaḥ /",
    "XXbsa051_u:251": " śūnyā dharmā iti viṣāḍhaḥ /",
    "XXbsa051_u:252": " śanyatāvirodhaśceti /",
    "XXbsa051_u:253": " guṇānirdeśānāmarthaḥ /",
    "XXbsa051_u:254": " śūnyatāparipūrtiḥ /",
    "XXbsa051_u:255": " ānimittasākṣātkriyā /",
    "XXbsa051_u:256": " apraṇihitajñānam /",
    "XXbsa051_u:257": " [trimaṇḍalaviśuddhitā /",
    "XXbsa051_u:258": " karuṇā /",
    "XXbsa051_u:259": " mananā] /",
    "XXbsa051_u:260": " sarvadharmasamatādarśanam /",
    "XXbsa051_u:261": " bhūtanayaprativedhaḥ /",
    "XXbsa051_u:262": " anutpādakṣāntijñānam /",
    "XXbsa051_u:263": " ekanayanirdeśaḥ /",
    "XXbsa051_u:264": " sarvadharmāṇāṃ kalpanāsamuddhātaḥ /",
    "XXbsa051_u:265": " saṃjñādṛṣṭivivartaḥ",
    "XXbsa051_u:266": " / kleśavivartaḥ /",
    "XXbsa051_u:267": " śamathanidhyaptiḥ /",
    "XXbsa051_u:268": " vipaśyanākauśalyam /",
    "XXbsa051_u:269": " dātucittatā /",
    "XXbsa051_u:270": " anunayasyābhūmiḥ /",
    "XXbsa051_u:271": " yathecchakṣetragamanam /",
    "XXbsa051_u:273": " cabuddhaparṣanmaṇḍe[svātmabhāva]darśanamiti //",
    "XXbsa051_u:274": " [23] [sarvasattvamanojñāna] mabhijñākrīḍanaṃ śubhā /",
    "XXbsa051_u:275": " buddhakṣetrasya niṣpattirbuddhasevāparīkṣaṇe // 1-66 //",
    "XXbsa051_u:276": " [24] akṣajñānaṃ jinakṣetraśuddhirmāyopamā sthitiḥ /",
    "XXbsa051_u:277": " sañcintya ca bhavādānamidaṃ karmāṣṭadhoditam // 1-67 //",
    "XXbsa051_u:278": " iti /",
    "XXbsa051_u:279": " 'śubhā niṣpattiḥ' iti sambandhaḥ /",
    "XXbsa051_u:280": " pariśuddhetyarthaḥ /",
    "XXbsa051_u:281": " 'aṣṭādhā'",
    "XXbsa051_u:282": " iti vacanāt āṣṭaveva parikarmāṇyaṣṭamyām /",
    "XXbsa051_u:283": " tadyathā /",
    "XXbsa051_u:284": " sarvasattvacittānupraveśaḥ /",
    "XXbsa051_u:285": " abhijñācittā [nukriḍanam /] /",
    "XXbsa051_u:286": " buddhakṣetraniṣpādanam /",
    "XXbsa051_u:287": " buddhānāṃ sevā ca parīkṣaṇaṃ cetyekīkriyate /",
    "XXbsa051_u:288": " indriyaparāparajñānam /",
    "XXbsa051_u:289": " buddhakṣetrapariśodhanam /",
    "XXbsa051_u:290": " (RSt_9) māyopamasya samādherabhīkṣṇaṃ samāpattiḥ sañcitya bhavo[pa]pattiśca /",
    "XXbsa051_u:291": " dvividhaṃ buddhakṣetram /",
    "XXbsa051_u:292": " ādau bhājanalokaḥ paścāt sattvaloka iti /",
    "XXbsa051_u:293": " [25] praṇidhānānyanantāni devādīnāṃ rutajñatā /",
    "XXbsa051_u:294": " nadīva pratibhānānāṃ garbhāvakrāntiruttamā // 1-68 //",
    "XXbsa051_u:295": " [26] kulajātyośca gotrasya parivārasya janmanaḥ /",
    "XXbsa051_u:296": " naiṣkramyabodhivṛkṣāṇāṃ guṇapūreśca saṃpadaḥ // 1-69 //",
    "XXbsa051_u:297": " aṣṭamānantaraṃ navamī /",
    "XXbsa051_u:298": " tasyāḥ parikarmāṇi dvādaśa /",
    "XXbsa051_u:299": " anantaṃ praṇidhānam /",
    "XXbsa051_u:300": " devādirutajñānam /",
    "XXbsa051_u:301": " paripūrṇaṃ pratibhānam /",
    "XXbsa051_u:302": " garbhāvakrāntisampat /",
    "XXbsa051_u:303": " kulasaṃpat /",
    "XXbsa051_u:304": " jātisaṃpat /",
    "XXbsa051_u:305": " gotrasaṃpat /",
    "XXbsa051_u:306": " parivārasaṃpat /",
    "XXbsa051_u:307": " janmasaṃpat /",
    "XXbsa051_u:308": " naiṣkramyasaṃpat /",
    "XXbsa051_u:309": " bodhivṛkṣasaṃpat /",
    "XXbsa051_u:310": " guṇapūrisampacca /",
    "XXbsa051_u:311": " [27] navabhūmīratikramya buddhabhūmau pratiṣṭhate /",
    "XXbsa051_u:312": " yena jñānena sā jñeyā daśamī bodhisattvabhūḥ // 1-70 //",
    "XXbsa051_u:313": " 'navabhūmīḥ' iti gotrādibhūmiḥ /",
    "XXbsa051_u:314": " tatra gotrabhūmiḥ nirvāṇagotrakāṇam /",
    "XXbsa051_u:315": " aṣṭamakabhūmiḥ śrotaāpattiphalapratipannakasya /",
    "XXbsa051_u:316": " darśanabhūmiḥ śrotaāpannasya /",
    "XXbsa051_u:317": " tanubhūmiḥ sakṛdāgaminaḥ /",
    "XXbsa051_u:318": " vītarāgabhūmiranāgāminaḥ /",
    "XXbsa051_u:319": " \"kṛtaṃ karaṇīyaṃ\" iti jñānāt kṛtāvī arhan /",
    "XXbsa051_u:320": " tasya bhūmiḥ kṛtāvibhūmiḥ /",
    "XXbsa051_u:321": " śrāvakabhūmiḥ śrāvakasya /",
    "XXbsa051_u:322": " saiva ṣaḍvidhā pratyekabuddhasya /",
    "XXbsa051_u:323": " bodhisattvabhūmiḥ bodhisattvasya /",
    "XXbsa051_u:324": " pūrvoktā navabhūmayaḥ /",
    "XXbsa051_u:325": " etā navabhūmīratikramya yena jñānena bodhisattvo buddhabhūmau pratiṣṭhito bhavati sā daśami bodhisattvabhūmiḥ /",
    "XXbsa051_u:326": " iti bhūmisambharaḥ /",
    "XXbsa051_u:327": " prati[pakṣa]madhikṛtya śāstram-",
    "XXbsa051_u:328": " [28] pratipakṣo 'ṣṭadhā jñeyo darśanābhyāsamārgayoḥ /",
    "XXbsa051_u:329": " grāhyagrāhavikalpānāmaṣṭānāmupaśāntaye // 1-71 //",
    "XXbsa051_u:330": " 'abhyāso ' bhāvanā /",
    "XXbsa051_u:331": " grāhyo, grāhakaḥ /",
    "XXbsa051_u:332": " darśanamārge dvau grāhyavikalpau /",
    "XXbsa051_u:333": " vastumātrādhiṣṭhānaḥ pratipakṣadhiṣṭhānaśca /",
    "XXbsa051_u:334": " dvau grāhakavikalpau /",
    "XXbsa051_u:335": " pudgaladravyādhiṣṭhānaḥ pudgalaprajñaptyadhiṣṭhānaśca /",
    "XXbsa051_u:336": " [evaṃ bhāvanāmārge",
    "XXbsa051_u:337": " vikalpa]prahāṇāya aṣṭau pratipakṣāḥ /",
    "XXbsa051_u:338": " pratipakṣasambhāraḥ //",
    "XXbsa051_u:339": " tatra darśanamārge tathatādīnāṃ rūpādīnāṃ svapnādīnāṃ ca grāhyavastūnāmupalambho vikalpaḥ",
    "XXbsa051_u:340": " taddharmatopalambhalakṣaṇo 'nupalambhaḥ",
    "XXbsa051_u:341": " pratipakṣaḥ /",
    "XXbsa051_u:342": " dānādīnāṃ buddhadharmaparyantānāṃ pratipakṣavastūnāmupalambho vikalpaḥ /",
    "XXbsa051_u:343": " anupalambhaḥ pratipakṣaḥ /",
    "XXbsa051_u:344": " a................anupalambhapratipakṣaḥ /",
    "XXbsa051_u:345": " nāmasaṃketavyavahārāderupalambho vikalpaḥ /",
    "XXbsa051_u:346": " anupalambhaḥ pratipakṣaḥ /",
    "XXbsa051_u:347": " bhāvanāmārge tu na sthitā nāsthitāḥ sarvadharmā asthānayogena /",
    "XXbsa051_u:348": " dharmadhātuyogenetyarthaḥ /",
    "XXbsa051_u:349": " iti grāhyavastūnāmanupalambhaḥ /",
    "XXbsa051_u:350": " dānādīnāṃ pratipakṣavastūnāmanupalambhaḥ /",
    "XXbsa051_u:351": " śrota āpanna.......pudgalaprajñaptyāśrayāṇāṃ",
    "XXbsa051_u:352": " śrotaāpattiphalādīnāmanupalambhaḥ /",
    "XXbsa051_u:353": " iti pratipakṣasaṃbhāraḥ /",
    "XXbsa051_u:354": " samāptā ca saṃbhārapratipattiḥ //",
    "XXbsa051_u:355": " niryāsyatītyetena niryāṇapratipattiḥ prastāvitā /",
    "XXbsa051_u:356": " tāmadhikṛtya śāstram-",
    "XXbsa051_u:357": " [29] uddeśe samatāyāṃ ca sattvārthe yatnavarjane /",
    "XXbsa051_u:358": " atyantāya ca niryāṇaṃ niryāṇaṃ prāptilakṣaṇam // 1-72 //",
    "XXbsa051_u:359": " [30] sarvākārajñātāyāṃ ca niryāṇaṃ mārgagocaram /",
    "XXbsa051_u:360": " niryāṇapratipajjñeyā seyamaṣṭavidhātmikā // 1-73 //",
    "XXbsa051_u:361": " etadāha /",
    "XXbsa051_u:362": " evamukte ityādinā subhūtiravocaditi /",
    "XXbsa051_u:363": " kimavocata?",
    "XXbsa051_u:364": " mahāyānamityādi /",
    "XXbsa051_u:365": " yasmādanena sadevamānuṣāsuraṃ lokamabhibhūya bodhisattvo niryāsyati /",
    "XXbsa051_u:366": " tasmādidaṃ yānaṃ mahāyānamityucyate /",
    "XXbsa051_u:367": " abhibhūya niryāsyatīti samānakāle ktvāpratyayaḥ /",
    "XXbsa051_u:368": " saṃmīlya hasatītyādivat /",
    "XXbsa051_u:369": " kasmādasau",
    "XXbsa051_u:370": " sarvalokamabhibhavati? tadalabhyasya māhātmyasya lābhāt /",
    "XXbsa051_u:371": " kiṃ punastat?",
    "XXbsa051_u:372": " sattvarāśeragratāsaṃpādanam /",
    "XXbsa051_u:373": " sattvarāśimahattayā prahāṇamahattayā adhigamamahattayā ca mahat /",
    "XXbsa051_u:374": " itīdamuddeśaniryāṇam //",
    "XXbsa051_u:375": " ākāśamahattayā tanmahāyānamiti /",
    "XXbsa051_u:376": " tad yānaṃ mahaducyata iti sambandhaḥ /",
    "XXbsa051_u:377": " ākāśasamatayeti /",
    "XXbsa051_u:378": " kathaṃ samatā? yathākāśaṃ na digbhirbhidyate /",
    "XXbsa051_u:379": " avarṇasaṃsthānamapratighamanirdarśanamanantamamadhyanna hīyate na vardhate notpadyate na nirudhyate na kāmadhātuparyāpannaṃ na rūpadhātuparyāpannaṃ nārūpyadhatuparyāpannam /",
    "XXbsa051_u:380": " tathaiva mahāyānam /",
    "XXbsa051_u:381": " tasmādyathākāśasamatayā mahattadyānam /",
    "XXbsa051_u:382": " iti samatāniryāṇam /",
    "XXbsa051_u:383": " yathā ākāśe ityādi /",
    "XXbsa051_u:384": " ākāśa avakāśo 'ntarbhāvāt /",
    "XXbsa051_u:385": " mahāyāne avakāśaḥ /",
    "XXbsa051_u:386": " tena teṣāmarthakaraṇāt /",
    "XXbsa051_u:387": " lokadhātubhiḥ saṃkhyābhirdigbhiścāparicchinnatvāt /",
    "XXbsa051_u:388": " aprameyā asaṃkhyeyā aparimāṇāḥ /",
    "XXbsa051_u:389": " paryāyeṇeti prakāreṇa /",
    "XXbsa051_u:390": " kathaṃ ca tāvatāmavakāśaḥ yataḥ sattvāsattayā ākāśāsattā /",
    "XXbsa051_u:391": " ākāśāsattayā mahāyānāsattā /",
    "XXbsa051_u:392": " mahāyānāsattayā sarvadharmāsattā /",
    "XXbsa051_u:393": " iti hi sattvāścākāśaṃ ca mahāyānaṃ ca sarvadharmāścārūpiṇo 'nidarśanā apratighā ekalakṣaṇā yadutālakṣaṇāḥ /",
    "XXbsa051_u:394": " evamiyatā sattvānāṃ mahāyāne avakāśaḥ /",
    "XXbsa051_u:395": " iti sattvārthaniryāṇam //",
    "XXbsa051_u:396": " naivāsyetyādi /",
    "XXbsa051_u:397": " āgamaḥ āgamanam /",
    "XXbsa051_u:398": " nirgamaḥ nirgamanam /",
    "XXbsa051_u:399": " sthānaṃ gatinivṛttiḥ /",
    "XXbsa051_u:400": " trayaṃ mahāyānasya nāsti /",
    "XXbsa051_u:401": " acalā hi sarvadharmāḥ /",
    "XXbsa051_u:402": " yatasteṣāṃ prakṛtirna kvacidgacchati na kutaścidāgacchati na kvacittiṣṭhati /",
    "XXbsa051_u:403": " pariṣyandaścābhogaḥ /",
    "XXbsa051_u:404": " iti anābhoganiryāṇam /",
    "XXbsa051_u:405": " evamasyetyādi /",
    "XXbsa051_u:406": " evamityākāśasyaiva /",
    "XXbsa051_u:407": " asyeti mahāyānasya /",
    "XXbsa051_u:408": " pūrvānta ityatīto 'rthaḥ /",
    "XXbsa051_u:409": " aparānta ityanāgato 'rthaḥ /",
    "XXbsa051_u:410": " madhyaḥ pratyutpannaḥ /",
    "XXbsa051_u:411": " trayamapyetanmahāyānasya nopalabhyate /",
    "XXbsa051_u:412": " trayadhvasamaṃ tadyānaṃ tasmānmahāyānam /",
    "XXbsa051_u:413": " kathaṃ tryadhvasamam? yato 'tīto 'rthotītārthenā (na)",
    "XXbsa051_u:414": " śūnyaḥ /",
    "XXbsa051_u:415": " anāgato 'rtho 'nāgatārthenā(na) śūnyaḥ /",
    "XXbsa051_u:416": " anāgato 'rtho",
    "XXbsa051_u:417": " 'nāgatārthenā(na) śūnyaḥ /",
    "XXbsa051_u:418": " pratyutpannaḥ pratyutpannena /",
    "XXbsa051_u:419": " tryadhvasamatā tryadhvasamatayā /",
    "XXbsa051_u:420": " mahāyānaṃ mahāyānena /",
    "XXbsa051_u:421": " bodhisattvo bodhisattvena śūnyaḥ",
    "XXbsa051_u:422": " / na ca śūnyatā atītā va anāgatā vā pratyutpannā vā /",
    "XXbsa051_u:423": " na tasyāṃ saṃkleśa upalabhyate na vyavadānam /",
    "XXbsa051_u:424": " na saṃsāro na nirvāṇam /",
    "XXbsa051_u:425": " tasmāt trayadhvasamaṃ tadyānam /",
    "XXbsa051_u:426": " ityantābhāvādatyantaniryāṇam /",
    "XXbsa051_u:427": " atha khalu bhagavān ityādi /",
    "XXbsa051_u:428": " atra bhagavānāha /",
    "XXbsa051_u:429": " yānaśabdārthanirdeśe subhūteḥ sādhukāraṃ datvā atra śikṣitvetyādinā prāptiniryāṇaṃ praratauti",
    "XXbsa051_u:430": " atra sarvajñateti sarvākārajñatā /",
    "XXbsa051_u:431": " atha khalvityādinā pūrṇasya praśnaḥ /",
    "XXbsa051_u:432": " prajñāpāramitādhikāre mahāyānasya pareṣāmaprastutatvāśaṅkānivṛttyarthaḥ /",
    "XXbsa051_u:433": " buddhānubhāvād bhagavan ityetatparyantena parihāraḥ /",
    "XXbsa051_u:434": " anulomaṃ nirdiśasi iti tvaṃ hi arvadharmān mahāyānaniḥsvabhāvān nirdiśasi /",
    "XXbsa051_u:435": " niḥsvabhāvatājñānaṃ ca teṣāṃ prajñāpāramitaiva /",
    "XXbsa051_u:436": " tasmādanulomaṃ nirdiśasīti bhāvaḥ /",
    "XXbsa051_u:437": " api tu khalu punarityādinā prakṛtameva prāptiniryāṇamadhikṛtya tasyāṃ pāptau dvādaśaviśeṣān dvādaśabhirvākyairāha /",
    "XXbsa051_u:438": " ata eva viśeṣadyotanārtho 'pituśabdaḥ /",
    "XXbsa051_u:439": " tatra api tu khalvityādi prathamam /",
    "XXbsa051_u:440": " tatkasyetyādi dvitīyam /",
    "XXbsa051_u:441": " rūpaṃ bodhisattva ityādi tṛtīyam /",
    "XXbsa051_u:442": " evaṃ bhagavannityādi caturtham /",
    "XXbsa051_u:443": " buddha (RSt_12) ityādi pañcamam /",
    "XXbsa051_u:444": " yathā ātmetyādi ṣaṣṭham /",
    "XXbsa051_u:445": " evamabhāvasvabhāvāḥ sarvadharmā iti saptamam /",
    "XXbsa051_u:446": " katamattadityādyaṣṭamam /",
    "XXbsa051_u:447": " evameteṣāmityādi navamam /",
    "XXbsa051_u:448": " tatkimityādi daśamam /",
    "XXbsa051_u:449": " na cetyādyekādaśam /",
    "XXbsa051_u:450": " sa cetyādi dvādaśam /",
    "XXbsa051_u:451": " kalpiteṣu anabhiniveśābhyāsaniṣṭhāyāṃ tadabhiniveśajanmanaḥ parantatrasya sarvathā nivṛttau sarvākarajñatā bodhisattvena prāpyata iti samudāyārthaḥ /",
    "XXbsa051_u:452": " avayavārthastūcyate /",
    "XXbsa051_u:453": " uktaṃ bhagavatā \"atra mahāyāne śikṣitvā atītānāgatapratyutpannā bodhisattva mahāsattvāḥ sarvākārajñatāmanuprāptā anuprāpsyanti anuprāpnuvanti ceti /",
    "XXbsa051_u:454": " tatra na pūrvānta upalabhyate nāparānto na madhyaḥ /",
    "XXbsa051_u:455": " tato na sattvā na sarvadharmā na bodhisattvaḥ\" iti",
    "XXbsa051_u:456": " / sattvāśca sarvadharmāśca bodhisattvaśca pūrvāntāparāntamadhyāni ca sarvametadadvaidhīkāram",
    "XXbsa051_u:457": " tasmātpūrvāntādiṣu bodhisattvo nopaitīti prathamasyārthaḥ /",
    "XXbsa051_u:458": " tatkasya hetoriti /",
    "XXbsa051_u:459": " tatpūrvāntādīnāmasattvaṃ kutaḥ?",
    "XXbsa051_u:460": " hetumāha /",
    "XXbsa051_u:461": " rūpāparyantatayetyādi /",
    "XXbsa051_u:462": " rūpādaya ākāśa(śa)samāḥ /",
    "XXbsa051_u:463": " rūpādiśūnyatāmupādāya /",
    "XXbsa051_u:464": " ata ete 'paryantāḥ /",
    "XXbsa051_u:465": " pūrvāntāparāntamadhyarahitāḥ",
    "XXbsa051_u:466": " / evaṃ bodhisattva iti dvitīyasyarthaḥ //",
    "XXbsa051_u:467": " rūpādikaṃ bodhisattva iti nopaiti nāvagacchati /",
    "XXbsa051_u:468": " yasmāt idamapi na vidyate nopalabhyate rūpādi śūnyatāmupādāya /",
    "XXbsa051_u:469": " na hi śūnyatāyā rūpādikamasti nāpi bodhisattva iti tṛtīyasyārthaḥ //",
    "XXbsa051_u:470": " evamiti pratibhāsamānena rūpeṇa /",
    "XXbsa051_u:471": " bodhisattvadharmamiti /",
    "XXbsa051_u:472": " bodhisattvākhyarūpādi /",
    "XXbsa051_u:473": " sarveṇeti skandhadhātvādivargabhedena /",
    "XXbsa051_u:474": " sarveṇa sarvamiti sarvayathā bhavati pūrṇāvayavatvād vargāṇām /",
    "XXbsa051_u:475": " punaḥ sarvamiti teṣu vargeṣvekaikam /",
    "XXbsa051_u:476": " sarvaṃ sarvatheti svena svena itaretaraiśca sarvairanupalabhamānaḥ /",
    "XXbsa051_u:477": " taiḥ śūnyatvāt /",
    "XXbsa051_u:478": " sarvajñatāmapīti sarvākārabhūtāmapi /",
    "XXbsa051_u:479": " so 'ham ityādi /",
    "XXbsa051_u:480": " taṃ dharmamiti bodhisattvākhyam /",
    "XXbsa051_u:481": " prakaraṇādgamyate prajñāpāramitāmapi sarvākārajñatāmapīti /",
    "XXbsa051_u:482": " dharmamiti bodhisattvākhyam /",
    "XXbsa051_u:483": " dharmeṇeti prajñāpāramitākhyena /",
    "XXbsa051_u:484": " dharme iti sarvākārajñatākhye prāptasya /",
    "XXbsa051_u:485": " avavadiṣyāmi prāptaye /",
    "XXbsa051_u:486": " naiva kaścitkenacitkvacidityarthaḥ /",
    "XXbsa051_u:487": " evameva vādābhāva anuṣṭhānābhāvānna kascinna kenacinna kvacitprāpnotīti caturthasyārthaḥ //",
    "XXbsa051_u:488": " buddha iti buddhatvaṃ sarvākārajñatetyarthaḥ /",
    "XXbsa051_u:489": " nāmadheyamātramiti /",
    "XXbsa051_u:490": " arthaśūnyaṃ nāma /",
    "XXbsa051_u:491": " tathāhi nārthasya svabhāvo nāma prāksaṅketārthamātradarśanāt /",
    "XXbsa051_u:492": " (RSt_13) nāpi nāmnaḥ svabhāvoārthaḥ /",
    "XXbsa051_u:493": " aviditārthasya nāmnaḥ kevalasyaiva pratīteḥ /",
    "XXbsa051_u:494": " asatyepi cārthe śabdaprayogāt /",
    "XXbsa051_u:495": " nirarthakaṃ nāma /",
    "XXbsa051_u:496": " ata eva tacca nāmadheyamanabhinivṛttaṃ nāmadheyatvenāsiddham /",
    "XXbsa051_u:497": " ato 'nabhinivṛttena bodhisattvanāmnā anabhinirvṛttaṃ sarvākārajñatā nāma na prāpyata iti pañcamasyārthaḥ",
    "XXbsa051_u:498": " evaṃ tāvatpañcabhirvākyairdharmanairātmyamukhena nāmadheyamukhena ca kalpitasya prāptiḥ pratiṣiddhā",
    "XXbsa051_u:499": " pugalanairātmyamukhenāpi tatpratiṣedhāya ṣaṣṭhaṃ coktam /",
    "XXbsa051_u:500": " yathā ātmā ātmeti ca bhagavannucyate ātyantatayā ca bhagavannanabhinirvṛtta ātmeti /",
    "XXbsa051_u:501": " atyantatayetyekāntena /",
    "XXbsa051_u:502": " anabhinirvṛtta ityasadbhūtaḥ /",
    "XXbsa051_u:503": " yathālakṣaṇamasattvāt /",
    "XXbsa051_u:504": " yathāśabdāt prakaraṇācca gamyate tatha sarvadharmā bodhisattvaśceti //",
    "XXbsa051_u:505": " paratantrasvabhāvamadhikṛtya saptamaṃ coktam /",
    "XXbsa051_u:506": " evamabhāvasvabhāvāḥ sarvadharmaḥ iti /",
    "XXbsa051_u:507": " kutaḥ etat? yato mahatyorbhagavatyordvādaśabhirebhirvākyairuddeśaḥ subhūtinā kṛte tata eṣāṃ",
    "XXbsa051_u:508": " dvādaśānāmabhidhānakāraṇapraśneṣu śariputreṇa kṛteṣu thavirasubhūtiḥ kāraṇāni krameṇa bruvāṇaḥ saptamasthānakena kāraṇena 'abhāvasvabhāvāḥ",
    "XXbsa051_u:509": " sarvadharmā iti' praśnamanudyābhāvasvabhāvatāyāṃ kāraṇamuktvā 'anena",
    "XXbsa051_u:510": " paryāyeṇa, śāriputra, abhāvasvabhāvāḥ sarvadharmāḥ' ityupasaṃhāraṃ kṛtavān /",
    "XXbsa051_u:511": " tata eṣa pāṭhaḥ pratīyate /",
    "XXbsa051_u:512": " subhūteḥ praśnānuvādakāraṇākhyānatadupasaṃhārā iha jñāpakā na tūddeśaḥ /",
    "XXbsa051_u:513": " uddeśe 'pi",
    "XXbsa051_u:514": " saptamavākyasya prāyeṇa pāṭhabhraṃsā(śā)t /",
    "XXbsa051_u:515": " yataḥ saptamavākye trayo viplavāḥ kālena jātāḥ /",
    "XXbsa051_u:516": " uttareṇa granthena sahaikavākyatā prathamo viplavaḥ /",
    "XXbsa051_u:517": " ekavākyatārthe prathamāṃ vibhaktimapanīya ṣaṣṭhivibhaktiḥ kṛteti dvitīyo viplavaḥ /",
    "XXbsa051_u:518": " abhāvasvabhāvatāṃ cāpanīya asvabhāvata paṭhiteti tṛtīyo viplavaḥ /",
    "XXbsa051_u:519": " arthaṃ brūmaḥ /",
    "XXbsa051_u:520": " evamiti paratantreṇa svabhāvena abhāvasvabhāva eṣāmiti abhāvasvabhāvāḥ sarvadharmāḥ /",
    "XXbsa051_u:521": " yadāha /",
    "XXbsa051_u:522": " nāsti samyogikaḥ svabhāvaḥ pratītyasamutpannatvāditi /",
    "XXbsa051_u:523": " kāraṇasaṃnidhiḥ saṃyogastasmin satyeva bhavatīti saṃyogikaḥ /",
    "XXbsa051_u:524": " saṃyogiko yaḥ svabhāvaḥ so",
    "XXbsa051_u:525": " 'bhāvaḥ kāraṇaviyoge satyabhāvāt /",
    "XXbsa051_u:526": " api ca /",
    "XXbsa051_u:527": " yaḥ pratītyasamutpannaḥ so",
    "XXbsa051_u:528": " 'nityatvāt paścādabhāvaḥ /",
    "XXbsa051_u:529": " na ca vidyamānasya paścādabhāvo ghaṭate virodhāt /",
    "XXbsa051_u:530": " tasmādekakṣaṇa eva yo bhāvaḥ sa ekakṣaṇāntareṣvabhāvaḥ /",
    "XXbsa051_u:531": " tasmādabhāva eṣāṃ svabhāvaḥ /",
    "XXbsa051_u:532": " kiṃ ca, yadanityaṃ tat duḥkhaṃ duḥkhaṃ ca prahātavyam /",
    "XXbsa051_u:533": " tato 'pyabhāvasvabhāva eṣām /",
    "XXbsa051_u:534": " tasmātparatantreṇāpi svabhāvena bodhisattvo na prāpnotīti saptamasyārthaḥ //",
    "XXbsa051_u:535": " nanviyamabhāvasvabhāvatā kalpitasyāpi rūpādeḥ prāpnoti /",
    "XXbsa051_u:536": " yataḥ kulālāda ghaṭaḥ kuvindātpaṭa utpadyamāno dṛśyate /",
    "XXbsa051_u:537": " ata āha /",
    "XXbsa051_u:538": " katamattadityādi /",
    "XXbsa051_u:539": " katamattatkalpitam /",
    "XXbsa051_u:540": " rūpādi yat a[na]bhinirdhūttam /",
    "XXbsa051_u:541": " naiva kiñcit sarvaṃ kalpitamasaṃskṛtamityarthaḥ /",
    "XXbsa051_u:542": " ata eva nirdeśavākye subhūtinā yuktiruktā-",
    "XXbsa051_u:543": " asaṃskṛtāḥ sarvadharmāḥ saṃskarturabhāvāditi /",
    "XXbsa051_u:544": " kulālakuvindāderapi kalpitasyāsatvādityarthaḥ /",
    "XXbsa051_u:545": " tasmātkalpitasyotpādanirodhādipratiṣedho",
    "XXbsa051_u:546": " 'ṣṭamasyārthaḥ /",
    "XXbsa051_u:547": " asyāṃ tu bhagavatyāṃ grāhyatāpi kalpitasya pratiṣiddhā /",
    "XXbsa051_u:548": " bālagrāhyatvāt tasya /",
    "XXbsa051_u:549": " aṣṭamādūrdhvaṃ trīṇī vākyāni pariniṣpannaṃ svabhāvamadhikṛtya evamityādi /",
    "XXbsa051_u:550": " evamiti kalpitena svabhāvena eteṣāmiti paratnatrarūpāṇāṃ yā asvabhāvatā śūnyatā sānabhinirvṛttiriti",
    "XXbsa051_u:551": " sa pariniṣpannasvabhāva ityarthaḥ /",
    "XXbsa051_u:552": " yadyevaṃ tadā dharmatāyā dharmādavyatirekād bhrāntikṣaye śūnyatāpi kṣīyeta /",
    "XXbsa051_u:553": " atha śūnyatā śāśvatī tadā tadavyatirekād bhrāntikṣaye śūnyatāpi kṣīyeta /",
    "XXbsa051_u:554": " atha śūnyatā śāśvatī tadā tadavyatirekād bhrāntirapi",
    "XXbsa051_u:555": " śāsva(śva)tī bhavedityata āha /",
    "XXbsa051_u:556": " yā cetyādi /",
    "XXbsa051_u:557": " yatpariniṣpannaṃ rūpaṃ na te bhrāntisvabhāvāḥ paratantrā dharmā ityarthaḥ /",
    "XXbsa051_u:558": " tadevaṃ śūnyatāyāḥ paratantrādavyatirekapratiṣedho navamasyārthaḥ //",
    "XXbsa051_u:559": " tatkimityādi /",
    "XXbsa051_u:560": " avyatireke niṣiddhe vyatirekaḥ syāt /",
    "XXbsa051_u:561": " tatkimiti tadā katham",
    "XXbsa051_u:562": " / anabhinirvṛttimiti śūnyatāmātraṃ bodhisattvam /",
    "XXbsa051_u:563": " anabhinirvṛttyāmiti śūnyatāmātraṃ prajñāpāramitāyāmavavadiṣyāmi /",
    "XXbsa051_u:564": " na kathaṃcit /",
    "XXbsa051_u:565": " nahi jāta śakyo 'vavaditum /",
    "XXbsa051_u:566": " nāpi jāto 'rthaḥ prajñāpāramiteti vyatirekapratiṣedho daśamasyārthaḥ /",
    "XXbsa051_u:567": " nanu paratantrarūpaṃ bhrāntireva /",
    "XXbsa051_u:568": " nirvṛttāyāṃ ca bhrāntau prāptistadā ka āśrayaḥ śūnyatāyāḥ? atha nirāśrayā na tarhi kasyacit dharmatā /",
    "XXbsa051_u:569": " ko vā tasyāḥ śaśaviṣāṇādviśeṣa? śaśaviṣāṇakalpasya ca bodhisattvasya kutaḥ prāptirityāha /",
    "XXbsa051_u:570": " na cetyādi /",
    "XXbsa051_u:571": " sarvadharmā iti jñeyāḥ skandhādayaḥ /",
    "XXbsa051_u:572": " buddhadharmā iti prāptavyā daśabalavaiśāradyādayaḥ /",
    "XXbsa051_u:573": " bodhisattvadharmā iti pūrvalabdhā guṇāḥ /",
    "XXbsa051_u:574": " yo vā bodhāya carediti bodhisattvaḥ /",
    "XXbsa051_u:575": " sarva ete prāptikāle 'nabhinrivṛtito 'nyatreti śūnyatāvyatirekeṇa nopalabhyante /",
    "XXbsa051_u:576": " suviśuddhajñānāvyatirekiṇī sarvaśūnyataiva tadānīṃ khyātītyarthaḥ /",
    "XXbsa051_u:577": " idamapyanena sūcitam /",
    "XXbsa051_u:578": " ya eṣa buddhabodhisattvapṛthagjanāvasthānagāmitvāddharmadhātuvadeva",
    "XXbsa051_u:579": " śāsva(śva)taprakāśastasyāsau dharmatā /",
    "XXbsa051_u:580": " yāvatparatantrastāvatparatantradharmatā ucyate /",
    "XXbsa051_u:581": " parato buddhadharmatā /",
    "XXbsa051_u:582": " svābhāvikaśca kāyo buddhānāmucyata ityamekadaśasyārthaḥ /",
    "XXbsa051_u:583": " dvādaśaṃ vyaktam /",
    "XXbsa051_u:584": " sa cedityata ārabhya tatkasya hetorityataḥ prāk /",
    "XXbsa051_u:585": " atra cittaṃ nāvalīyata ityādibhiḥ pañcabhiḥ padaiḥ śamathasya pañcākārā ucyante",
    "XXbsa051_u:586": " / na bhagnapṛṣṭhī bhavatīti /",
    "XXbsa051_u:587": " ekapadena catvāra ākārāḥ /",
    "XXbsa051_u:588": " śamayati vyupaśamayati ekotīkaroti cittaṃ samādadhātīti /",
    "XXbsa051_u:589": " eṣāmabhāve samādhaye cittasya paścābhdaṅgaprasaṅgāt /",
    "XXbsa051_u:590": " atastaireva caturbhiḥ pṛṣṭhabhaṅgapratiṣedhāt na bhagnapṛṣṭhībhavati mānasam /",
    "XXbsa051_u:591": " evaṃ ṣaḍbhiḥ padairnavākāraḥ śamatha uktaḥ /",
    "XXbsa051_u:592": " bhūtapratyavekṣaṇālokaḥ udyotaḥ /",
    "XXbsa051_u:593": " udyotāt trāsastadakaraṇam /",
    "XXbsa051_u:594": " akaraṇe[na] pratiṣedhakaraṇāt /",
    "XXbsa051_u:595": " tato nottasyatītyekena padena vipaśyanā /",
    "XXbsa051_u:596": " na santrasyati na santrāsamāpadyata iti padadvayena yuganaddho mārgaḥ /",
    "XXbsa051_u:597": " tathā hi na saṃtrasyatīti na samādhestrasyati tadatyāgāditi śamathāṅgaḥ /",
    "XXbsa051_u:598": " saṃprajñānāt trāsaḥ saṃtrāsaḥ /",
    "XXbsa051_u:599": " tannāpadyata iti vipaśyanāṅgaḥ /",
    "XXbsa051_u:600": " carati prajñāpāramitāyāmiti uddeśaḥ /",
    "XXbsa051_u:601": " śeṣeṇa nirdeśaḥ /",
    "XXbsa051_u:602": " bhāvayatīti śamathena /",
    "XXbsa051_u:603": " upaparīkṣata iti vipaśyanayā /",
    "XXbsa051_u:604": " upanidhyāyatītyupanirīkṣamāṇo nipuṇaṃ dhyāyati yuganaddhena mārgeṇeti /",
    "XXbsa051_u:605": " dvādaśasyārthaḥ /",
    "XXbsa051_u:606": " asyopapattaye trayodaśaṃ coktam /",
    "XXbsa051_u:607": " tatkasya hetorityata ārabhya prāk",
    "XXbsa051_u:608": " sarvākārajñatāniryāṇā(ṇā)t /",
    "XXbsa051_u:609": " tatkasya hetoriti praśnaḥ /",
    "XXbsa051_u:610": " uttaraṃ yasminhītyādi /",
    "XXbsa051_u:611": " imān dharmāniti sarvadharmān prajñāpāramitāyāṃ saṃmukhībhūtāyām /",
    "XXbsa051_u:612": " rūpaṃ kalpitaṃ yāvadvijñānaṃ yāvadbuddhadharmān nopaitīti nopalabhate, tadapratibhāsāt /",
    "XXbsa051_u:613": " nopagacchati na vikalpayati nirvikalpatvāt prajñāpāramitāyaḥ /",
    "XXbsa051_u:614": " iti svabhāvavikalpau pratiṣiddhau /",
    "XXbsa051_u:615": " viśeṣavikalpau pratiṣeddhumāhaḥ /",
    "XXbsa051_u:616": " na rūpāderutpādanirodhau /",
    "XXbsa051_u:617": " pūrvvamutpanno rūpādiridānīṃ niruddha iti na paśyati /",
    "XXbsa051_u:618": " kalpitasya hi yathālakṣaṇamasatvādutpādanirodhau na staḥ /",
    "XXbsa051_u:619": " tasmādubhau na paśyati /",
    "XXbsa051_u:620": " nanu paratantrasyānivṛttau duṣpariharaḥ kalpitasya pratibhāsaḥ /",
    "XXbsa051_u:621": " tatkutastannopeti? atha ṣaḍbhirvākyaiḥ kalpiteṣvanabhiniveśābhyāsāttadabhiniveśajanmanaḥ paratantrasya tadānīṃ",
    "XXbsa051_u:622": " nirvṛtiriṣyate /",
    "XXbsa051_u:623": " apūrvasyānutpadātpūrvasya ca svarasena vyayāt /",
    "XXbsa051_u:624": " tau tarhyanutpādavyayau tasya svabhāvau abhāvasvabhāvāḥ sarvadharmā iti paratantraṃ svabhāvamadhikṛtya vacanāt /",
    "XXbsa051_u:625": " sarvametaccetasi nidhāya pṛcchati tatkasya hetoriti /",
    "XXbsa051_u:626": " uttaraṃ tathā hityādi /",
    "XXbsa051_u:627": " yau hi rūpāderanutpādavyayau tau tasyābhāvau /",
    "XXbsa051_u:628": " abhāvau ca na bhāvau virodhāt /",
    "XXbsa051_u:629": " yatpunaruktamabhāvasvabhāvāḥ paratantrā iti /",
    "XXbsa051_u:630": " abhāvadvayavyabhicārastatra svabhāvārtho na punastādātmyaṃ virodhāt /",
    "XXbsa051_u:631": " evamabhedaṃ pratiṣidhya bhedapratiṣedhāyāha /",
    "XXbsa051_u:632": " ityanutpādavyayau ca rūpādiśca advayametad advaidhīkāramiti /",
    "XXbsa051_u:633": " nanu tadānīṃ rūpāderabhāvādadvayībhāvo na yukta ityata",
    "XXbsa051_u:634": " (RSt_16) āha /",
    "XXbsa051_u:635": " yatpunarityādi /",
    "XXbsa051_u:636": " naṭra paratantraṃ rūpādi gṛhyate /",
    "XXbsa051_u:637": " kiṃ",
    "XXbsa051_u:638": " tarhi? yadadvayamutpādavyayavirahāt pariniṣpannamityarthaḥ /",
    "XXbsa051_u:639": " pariniṣpanno hi svabhāvo dharmāṇāṃ kalpitābhāvalakṣaṇaḥ /",
    "XXbsa051_u:640": " anutpādavyayāvapi dharmāṇāmabhāvalakṣaṇau /",
    "XXbsa051_u:641": " tata ekarasatvādeṣāṃ trayāṇāmadvayībhāva iti bhāvaḥ /",
    "XXbsa051_u:642": " iti prāptiniryāṇam //",
    "XXbsa051_u:643": " sarvākārajñātāniryāṇamidānīṃ vaktavyam /",
    "XXbsa051_u:644": " tatrādau catvāro dharmā upaparīkṣaṇīyāḥ /",
    "XXbsa051_u:645": " katamo bodhisattvaḥ katamā sarvākārajñatā katamā prajñāpāramitā katamā upaparīkṣaṇeti /",
    "XXbsa051_u:646": " tatra bodhireva sattvastenocyate bodhisattvaḥ /",
    "XXbsa051_u:647": " tayā bodhyā yatsarvadharmāṇāṃ sarvākārajñānaṃ nirabhiniveśaṃ sā tatra sarvākārajñatā /",
    "XXbsa051_u:648": " āratā āramitā /",
    "XXbsa051_u:649": " grasitaskabhitādivacchāndasa ihāgamaḥ /",
    "XXbsa051_u:650": " vikalpādyaḥ (dye)pāntīti pāḥ /",
    "XXbsa051_u:651": " vikalpapratipakṣā dharmāḥ /",
    "XXbsa051_u:652": " tebhyo 'pyāratā viratā yā prajñā seha prajñāpāramitā /",
    "XXbsa051_u:653": " yatsarvadharmānnityasukhātmaśāntaśūnyanimittapraṇihitaviviktānāṃ pratyekaṃ tadviparītānāṃ ca ṣoḍaṣānāmārāṇāṃ pratiṣedhena vyupaparīkṣate /",
    "XXbsa051_u:654": " tadatropaparīkṣaṇaṃ mahatyorbhagavatyoruktam /",
    "XXbsa051_u:655": " tatrordhvamadharamupaparīkṣaṇaṃ tayoruktam /",
    "XXbsa051_u:656": " tadevāsyāṃ darśayitumāha /",
    "XXbsa051_u:657": " evaṃ bhagavannityataḥ prabhṛti atha khalvāyuṣmān ityataḥ prāk /",
    "XXbsa051_u:658": " arthaḥ pūrvavat /",
    "XXbsa051_u:659": " atha khalvāyuṣmānityadi /",
    "XXbsa051_u:660": " tena hīti yenādvayasyaiṣā gaṇānā kṛtā /",
    "XXbsa051_u:661": " advayaśca dharmadhātuḥ /",
    "XXbsa051_u:662": " tena kāraṇena bodhisattvopyanutpādaḥ /",
    "XXbsa051_u:663": " utpādavirahāddharmadhāturityarthaḥ /",
    "XXbsa051_u:664": " paratantrastu svabhāvo neha gaṇyate /",
    "XXbsa051_u:665": " tasya paramārthatvāt /",
    "XXbsa051_u:666": " paramārthasya nehādhikārāt /",
    "XXbsa051_u:667": " kotra doṣa iti cedāha",
    "XXbsa051_u:668": " / yadi cet ityādi /",
    "XXbsa051_u:669": " duṣkarasya karmaṇaścārikā caraṇam /",
    "XXbsa051_u:670": " tāṃ kiṃ kasmāccarati? prayogavīryeṇa /",
    "XXbsa051_u:671": " āsṭāṃ prayogavīryam /",
    "XXbsa051_u:672": " yāni duḥkhāni karacaraṇaśiraḥ śarīradānāni satvānāṃ kṛtaśaḥ sattvānāmarthāya tāni vā pratyanubhavituṃ kasmādutsaheta /",
    "XXbsa051_u:673": " saṃnāhavīryeṇāpi tadā duṣkaracārikāṃ na carenna vādyavaset /",
    "XXbsa051_u:674": " tathā hi kāraṇaparatantratvenāparamārthatvāt /",
    "XXbsa051_u:675": " aparamārthasya cānabhyasanīyatvāt /",
    "XXbsa051_u:676": " viśeṣato duṣkarasyeti codyam /",
    "XXbsa051_u:677": " evamukta ityādinā subhūteḥpariṣkārāḥ /",
    "XXbsa051_u:678": " tatrānabhyupagamena prathamo nāhamityādinā /",
    "XXbsa051_u:679": " yo hi duṣkaracārikāmicchati tasya sā na syādityaniṣṭāpādanaṃ doṣaḥ syāt /",
    "XXbsa051_u:680": " na hīti /",
    "XXbsa051_u:681": " kuto necchasīti cet /",
    "XXbsa051_u:682": " duṣkarasaṃjñayā duṣkaraṃ carato vipratisāriṇaḥ samyaksambodhervyāvṛttiprasaṅgāt /",
    "XXbsa051_u:683": " nāpītyādinā dvitīyaḥ parihāraḥ /",
    "XXbsa051_u:684": " na bhavatīti na niṣpadyata ityarthaḥ /",
    "XXbsa051_u:685": " api tu ityādinā tṛtīyaḥ /",
    "XXbsa051_u:686": " punaraparamityādinā caturthaḥ /",
    "XXbsa051_u:687": " yathā ātmetyādi /",
    "XXbsa051_u:688": " sarvaduḥkhāni sarvasāśravāḥ pañcaskandhāḥ /",
    "XXbsa051_u:689": " tebhyaḥ sarvebhyaḥ parimocayitavyāḥ /",
    "XXbsa051_u:690": " sarveṇeti dhātugatiyonyādibhedena /",
    "XXbsa051_u:691": " sarveṇa sarvamiti sarva yathā bhavati tisṛbhirduḥkhātābhiḥ /",
    "XXbsa051_u:692": " sarvatheti sarvavyavasāyaiḥ sarvamiti niravaśeṣaṃ mocayitavyāḥ /",
    "XXbsa051_u:693": " duḥkhaskandhāditi duḥkharāśeḥ /",
    "XXbsa051_u:694": " cittapradoṣaḥ pratighaḥ /",
    "XXbsa051_u:695": " yathā ātmā na vidyate sarveṇeti ātmasattvajīvapoṣapuruṣādibhedena /",
    "XXbsa051_u:696": " sarveṇa sarva yathā bhavati dṛśyādṛśyabhedāt /",
    "XXbsa051_u:697": " sarvatheti skandhadhātvādibhyo bhedena /",
    "XXbsa051_u:698": " abhedena ca /",
    "XXbsa051_u:699": " kathamabhedena sarvaṃ yathā",
    "XXbsa051_u:700": " bhavati? prativargaṃ samastebhyo vyastebhyaśca yathā ātmā tathā",
    "XXbsa051_u:701": " sarvadharmā na vidyante /",
    "XXbsa051_u:702": " sarveṇeti skandhadhātvādivargabhedena sarveṇa sarva yathā bhavati /",
    "XXbsa051_u:703": " vargāṇāṃ paripūrṇāvayavatvāt /",
    "XXbsa051_u:704": " punaḥsarva yathā bhavati prativarga te sarva ityarthaḥ /",
    "XXbsa051_u:705": " sarvatheti /",
    "XXbsa051_u:706": " sarveṣu prabhedeṣu ātmani pareṣu ca samastavyasteṣvityarthaḥ /",
    "XXbsa051_u:707": " tadevaṃ duṣkaracārikācaraṇā bhāvaprasaṅga(ṅgāḥ) catvāra uktāḥ /",
    "XXbsa051_u:708": " caturthena parihāreṇaitadapi sūcitam /",
    "XXbsa051_u:709": " duṣkaracārikāyā apyanutpāda eva tattvaṃ tadeva tattvaṃ paśyatā sā caritavyā yatāsau śaktā ca bhavenmahāphalā ca /",
    "XXbsa051_u:710": " anutpāde sarvaduḥkhānāmapratibhāsanāt tattvadarśanācca /",
    "XXbsa051_u:711": " sarvākārasarvadharmavikalpaprabiṣedhāya hetuḥ sthaviro yadapyāyuṣmān ityetadārabhya sannihitādevamuktaḥśabdāt prāk /",
    "XXbsa051_u:712": " atra sarvajñatāpīti sarvākārajñatāpi buddhopītyarthaḥ /",
    "XXbsa051_u:713": " tataḥ prāptivikalpapratiṣedhārthamāha /",
    "XXbsa051_u:714": " evamukta ityata ārabhya atyaṃtaṃ pratibhātīti yāvat /",
    "XXbsa051_u:715": " sarvajñateti sarvākārajñatā anuprāptaiva bhavatītyādita eva sarveṣāṃ dharmadhātumātratvāt dharmadhātośca prakṛtyaiva sarvathā viśuddhatvāditi bhāvaḥ /",
    "XXbsa051_u:716": " evamukta ityādinā subhūteruttaram /",
    "XXbsa051_u:717": " anutpannasya dharmasyeti bodhisattvākhyasya dharmadhātoḥ /",
    "XXbsa051_u:718": " prāptimiti prāptatvaṃ /",
    "XXbsa051_u:719": " nāhamicchāmi nāpyabhisamayamiti nāpi prāptābhisamayam /",
    "XXbsa051_u:720": " yadihīccheyaṃ tadānutpādamicchato me prāptiḥ prasajyeta /",
    "XXbsa051_u:721": " naiva tvicchāmīti na yuktaḥ prāptiprasaṅgaḥ /",
    "XXbsa051_u:722": " yuktimapyāha nāpītyādinā /",
    "XXbsa051_u:723": " sarva eva dharmo 'nutpāda",
    "XXbsa051_u:724": " ityasmin pakṣe hyeṣaḥ prasaṅgaḥ /",
    "XXbsa051_u:725": " tatra anutpannena bodhisattvena anutpannā sarvākārajñatā nāpi prāpyate /",
    "XXbsa051_u:726": " ayuktatvāditi bhāvaḥ /",
    "XXbsa051_u:727": " ubhayoraṇā[nā]dimattvena prāptyayogāt /",
    "XXbsa051_u:728": " āheti śāriputra āha /",
    "XXbsa051_u:729": " kiṃ punarityādi /",
    "XXbsa051_u:730": " yastūbhayoranutpannatve prāptirayuktā /",
    "XXbsa051_u:731": " tatkimanyatarotpattau yuktetyarthaḥ /",
    "XXbsa051_u:732": " āheti subhūtiranyatarotpattipakṣaṃ vimocayitumāha kiṃ punarityādi /",
    "XXbsa051_u:733": " evakāro bhinnakramatvādantaṃ netavyaḥ /",
    "XXbsa051_u:734": " anutpanno dharmaḥ (RSt_18) paścādutpanno vā syāt paścādanutpanna eva vā /",
    "XXbsa051_u:735": " tatra dvītīyavikalpe kathamanyatarotpatiḥ? ādye tu vikalpe",
    "XXbsa051_u:736": " dharmadhātorutpattivirodha iti bhāvaḥ /",
    "XXbsa051_u:737": " tasmādubhayoranutpādāt sādhūktaṃ nāpyanutpannena dharmeṇānutpannā prāptiḥ prāpyata iti yuktaḥ prāptivikalpapratiṣedhaḥ /",
    "XXbsa051_u:738": " tasmātsarvadharmāṇāṃ paramārtho dharmadhātuḥ /",
    "XXbsa051_u:739": " sa ca prakṛtiprabhāsvaratvādanādinidhanatvācca na prāpyate nāpi prāpnoti,",
    "XXbsa051_u:740": " kevalaṃ draṣṭavyaḥ /",
    "XXbsa051_u:741": " yattasya darśanaṃ saiva kalpitānāṃ sarvadharmāṇāmanupalabdhiḥ /",
    "XXbsa051_u:742": " saiva niratiśayā prajñāpāramitā /",
    "XXbsa051_u:743": " tayā parikalpitadharmābhiniveśakṣayāttadabhiniveśahetukāḥ sarvāvaraṇasaṃgrāhiṇaḥ sarvābhūtaparikalpāḥ paratantrākhyāḥ kriyante /",
    "XXbsa051_u:744": " pūrveṣāṃ svarasanirodhāt /",
    "XXbsa051_u:745": " kāraṇābhāvena pareṣāmanutpādāt /",
    "XXbsa051_u:746": " tataḥ prakṛtiprabhāsvaropi bodhisattvākhyo dharmadhāturāgantukairāvaraṇamalairmalinīkṛtaḥ",
    "XXbsa051_u:747": " tena teṣāṃ kṣaye sati tatra kṣayalakṣaṇā viśuddhirapūrvatvāt prāpyate /",
    "XXbsa051_u:748": " tadyathā prakṛtyā viśuddhamākāśamāgantukaistuhinarajastamo",
    "XXbsa051_u:749": " 'bhradhūmādibhirāvaraṇairmalinīkriyate /",
    "XXbsa051_u:750": " paścāttadapāye [kṣaya?]lakṣaṇā",
    "XXbsa051_u:751": " viśuddhistena prāpyate /",
    "XXbsa051_u:752": " sarvavibhramanivṛttau ca suviśuddhasarvadharmadharmatājñānalakṣaṇā sarvākārajñatā yāpūrvatvāvdodhisattvena labhyate /",
    "XXbsa051_u:753": " saiva tasyā viśuddherātmabhūtāyāḥ saṃvedanāprāptyabhisamayaḥ saṃpadyata iti siddhāntaḥ /",
    "XXbsa051_u:754": " tatredānīmāgantukāvaraṇaviśuddhiḥ sthavirābhyāṃ vaktavyā /",
    "XXbsa051_u:755": " tāṃ śāriputra ārabhate /",
    "XXbsa051_u:756": " āheti śāriputra āha /",
    "XXbsa051_u:757": " kiṃ punarityādi /",
    "XXbsa051_u:758": " utpadyata ityutpādaḥ /",
    "XXbsa051_u:759": " para[ta]ntraḥ svabhāvaḥ /",
    "XXbsa051_u:760": " kiṃ punaḥ paścādanutpādaḥ?",
    "XXbsa051_u:761": " kāraṇābhāvādanutpatterityeka pakṣaḥ /",
    "XXbsa051_u:762": " utāho 'nutpādaḥ? sarvākārajñatā teṣāṃ dharmaḥ /",
    "XXbsa051_u:763": " pūrvamanutpannatvādyaḥ paścādutpadyata iti dvitīyapakṣaḥ /",
    "XXbsa051_u:764": " tatrādye pakṣe anutpannāyāḥ sarvākārajñatāyāḥ kutaḥ prāptiḥ? dvitīyapakṣe sarvākārajñatāyāḥ kāraṇaṃ vaktavyam /",
    "XXbsa051_u:765": " abhūtaparikalpaśca śāśvato bhavet kṣayābhāvāditi bhāvaḥ /",
    "XXbsa051_u:766": " subhūtirāheti parihāramāha /",
    "XXbsa051_u:767": " utpāda utpattiḥ dharmaḥ sarvākārajñatāyāḥ /",
    "XXbsa051_u:768": " anutpādo 'nutpattiḥ dharmo",
    "XXbsa051_u:769": " 'bhūtaparikalpasyeti ya eṣa bhedaḥ /",
    "XXbsa051_u:770": " nāsau pratibhāti jalpituṃ na rocate vaktum /",
    "XXbsa051_u:771": " sarvadharmaśūnyatālambane cittasantāne yaiva sarvabhrāntīnāṃ nivṛttiḥ saiva sarvākārajñatāyā utpattiḥ /",
    "XXbsa051_u:772": " ato 'syā na kāraṇaṃ vaktavyam /",
    "XXbsa051_u:773": " nāpyabhūtaparikalpaḥ śāśvato bhavatīti bhāvaḥ /",
    "XXbsa051_u:774": " śāriputra āheti /",
    "XXbsa051_u:775": " jalpavikalpapratiṣedhāyāha /",
    "XXbsa051_u:776": " anutpādopītyādi /",
    "XXbsa051_u:777": " anutpādaḥ",
    "XXbsa051_u:778": " pramāna(ṇā)siddhatvātpratibhātyeva rocata eva vaktum /",
    "XXbsa051_u:779": " kuto na pratibhātīti kāṅkṣā praśnaḥ /",
    "XXbsa051_u:780": " āheti subhūtiruttaramāha /",
    "XXbsa051_u:781": " anutpāda evetyādi /",
    "XXbsa051_u:782": " jalpa iti mānasaḥ śabdaḥ /",
    "XXbsa051_u:783": " pratibhātīti jalpābhidheyaṃ vastu /",
    "XXbsa051_u:784": " pratibhānamiti sajalpā buddhiḥ /",
    "XXbsa051_u:785": " trayametadanutpāda eva sarvākārajñatāyāṃ dharmatāśarīreṇaiva (RSt_19) sarvadharmāṇāṃ tasyāṃ pratibhāsāditi bhāvaḥ /",
    "XXbsa051_u:786": " evameva atyantaṃ pratibhātītyupasaṃhāraḥ /",
    "XXbsa051_u:787": " iti sarvākārajñatāniryāṇam //",
    "XXbsa051_u:788": " evamukta ityādinā śāriputraḥ prakṛtameva subhūtervacanaṃ praśaṃsanmārganiryāṇaprastāvanāṃ karoti /",
    "XXbsa051_u:789": " sthāpayitavyo niḥsaṃśayaṃ gaṇayitavyaḥ /",
    "XXbsa051_u:790": " yato yata eveti yatra yatraiva sthāne niḥsarati uttarati na calati na bhraśyati na vi[ro]dhayati na vyākulayati /",
    "XXbsa051_u:791": " evamukta iti /",
    "XXbsa051_u:792": " evaṃ prastāvanāyāṃ kṛtāyāṃ etad iti mārganiryāṇe /",
    "XXbsa051_u:793": " aniśritā anabhiniviṣṭā dharmā yaistathoktāḥ /",
    "XXbsa051_u:794": " na vyativartanta iti na bhrasya(śya)nti /",
    "XXbsa051_u:795": " evamukta iti sarvadharmāniśritatāyāmuktayām /",
    "XXbsa051_u:796": " atreti anantaroktā sarvadharmāniśritā cāsau paramatvātpāramitā ca /",
    "XXbsa051_u:797": " katameti ṣaṇṇāṃ pāramitānāṃ madhye katamā /",
    "XXbsa051_u:798": " sārvayānikī yānatrayasādhāraṇī /",
    "XXbsa051_u:799": " yaścaiṣā prajñāpāramitaiva /",
    "XXbsa051_u:800": " na taharyasyetyata āha /",
    "XXbsa051_u:801": " sarvadharmetyādi sugamam /",
    "XXbsa051_u:802": " iti hīti yata evaṃ tasmāt /",
    "XXbsa051_u:803": " avalīnatvaṃ viṣādaḥ kāṃkṣāyitatvaṃ saṃśayālutā /",
    "XXbsa051_u:804": " dandhāyitatvamapratipattiḥ /",
    "XXbsa051_u:805": " anyathātvaṃ parāṅmukhībhāvaḥ manasikāreṇeti nirvikalpena manasā /",
    "XXbsa051_u:806": " kathamāyuṣmannityādi vikalpakaṃ manasikāraṃ matvā śāriputrasyāyaṃ praśno manasikāreṇa viharantīti yāvat /",
    "XXbsa051_u:807": " tata ūrdhvaṃ evamukta ityādinā subhūteḥ sādhukārapūrvakaṃ vacanam /",
    "XXbsa051_u:808": " tatra vistareṇa codyakaraṇāt sādhukāraḥ /",
    "XXbsa051_u:809": " api tvityādinā parihāraḥ /",
    "XXbsa051_u:810": " artha eveti /",
    "XXbsa051_u:811": " asmadiṣṭameva /",
    "XXbsa051_u:812": " icchālakṣaṇatvādarthasya /",
    "XXbsa051_u:813": " bhūtapadābhidhāneneti vikalpamanasikārasya viparyayo bhūtapadaṃ bhūtaṃ vastu /",
    "XXbsa051_u:814": " tasyābhidhānena savistareṇa /",
    "XXbsa051_u:815": " aniṣṭāpādanaṃ hi /",
    "XXbsa051_u:816": " codyam /",
    "XXbsa051_u:817": " neṣṭābhidhānamityupālambhaḥ /",
    "XXbsa051_u:818": " yuktitaśceyamicchati darśayituṃ svayameva pṛcchati /",
    "XXbsa051_u:819": " tatkasyetyādi /",
    "XXbsa051_u:820": " tabhdū tapadaṃ kutaḥ? sattva ātmā sa iha dṛṣṭāntaḥ /",
    "XXbsa051_u:821": " manasikāro vikalpaḥ /",
    "XXbsa051_u:822": " sa dārṣṭāntikaḥ /",
    "XXbsa051_u:823": " asvabhāvatādirvaiditavyeti sādhāraṇaṃ hetukaṃ netavyaḥ /",
    "XXbsa051_u:824": " tatra asvabhāvatā svalakṣaṇaśūnyatā /",
    "XXbsa051_u:825": " lakṣaṇamanayorgrāhakatvam /",
    "XXbsa051_u:826": " ataśca yathā ātmano 'svabhāvatā tathā manasikārasyāpi /",
    "XXbsa051_u:827": " grāhakatvāyogāditi hetuḥ /",
    "XXbsa051_u:828": " śeṣeṣu asvabhāvatvāditi hetuḥ /",
    "XXbsa051_u:829": " sabhdāvo bhāvatvaṃ tadviraho 'sadbhāvatā",
    "XXbsa051_u:830": " / viviktatā abhāvatā acintyatā tadīyacintāyāṃ nirviṣayatvāt /",
    "XXbsa051_u:831": " anabhisaṃbodhanatā samyagjñānāviṣayata /",
    "XXbsa051_u:832": " ayathābhūtārthatvena mithyāvastutvenā bhisaṃbodhanaṃ saṃyagjñānamasyeti ayathābhutārthābhisaṃbodhanatā",
    "XXbsa051_u:833": " aneneti (RSt_20) yathoktena /",
    "XXbsa051_u:834": " evaṃrūpeṇeti bhūtārthapratyavekṣakeṇa /",
    "XXbsa051_u:835": " vihāreṇeti śamatharūpeṇa /",
    "XXbsa051_u:836": " itiśabdaḥ parivartaparisamāptyarthaḥ //",
    "XXbsa051_u:837": " sarvākārajñatāyāṃ caryā caraṇam /",
    "XXbsa051_u:838": " cittotpādādayo daśārthāḥ /",
    "XXbsa051_u:839": " taddyotakaḥ parivartastatparivartaḥ //",
    "XXbsa051_u:840": " [āryāṣṭasāhasrikāyāḥ prajñāpāramitāyāḥ] sāratamānāmni pañjikāyāṃ ratnākaraśāntiviracitāyāṃ prathamaḥ parivartaḥ //",
    "XXbsa051_u:841": " 2. śakraparivarto nāma dvitīyaḥ /",
    "XXbsa051_u:842": " uktā sarvākārajñatā /",
    "XXbsa051_u:843": " itaḥ prabhṛti mārgajñatā vaktavyā /",
    "XXbsa051_u:844": " tasyāmekādaśavastūni /",
    "XXbsa051_u:845": " yataḥ śāstram-",
    "XXbsa051_u:846": " [31] dhyāmīkaraṇatādīni śiṣyakhaṅgapathau ca yau /",
    "XXbsa051_u:847": " mahānuśaṃso dṛṅmārga ehikāmutrikairguṇaiḥ // 1-7 //",
    "XXbsa051_u:848": " [32] kāritramadhimuktiśca stutastobhitaśaṃsitaḥ(tāḥ) /",
    "XXbsa051_u:849": " pāriṇāme 'numode ca manaskārāvanuttamau // 1-8 //",
    "XXbsa051_u:850": " [33] nirhāraḥ śuddhiratyantamityayaṃ bhāvanāpathaḥ /",
    "XXbsa051_u:851": " vijñānāṃ bodhisatvānāmiti mārgajñatoditā // 1-9 //",
    "XXbsa051_u:852": " 'dhyāmīkaraṇatādi' śrāvakamārgaḥ /",
    "XXbsa051_u:853": " 'mahānuśaṃso ' bodhisattvasya darśanamārgaḥ /",
    "XXbsa051_u:854": " bhāvanāmārgasya 'kāritram' /",
    "XXbsa051_u:855": " 'adhimukti'manaskāraḥ /",
    "XXbsa051_u:856": " 'stutastobhitasaṃ(śaṃ)sitāḥ' /",
    "XXbsa051_u:857": " 'pariṇāmanā'manaskāraḥ /",
    "XXbsa051_u:858": " 'anumodanā'manaskāraḥ /",
    "XXbsa051_u:859": " 'abhinirhāraḥ' /",
    "XXbsa051_u:860": " 'atyantaśuddhiśce 'ti /",
    "XXbsa051_u:861": " ekādaśavastūni 'mārgajñatā' sā ca 'bodhisattvānāṃ' ityarthaḥ /",
    "XXbsa051_u:862": " tatrodau dhyāmīkaraṇatādīni yataḥ śāstram-",
    "XXbsa051_u:863": " [34] dhyāmīkaraṇatā bhābhirdevānāṃ yogyatāṃ prati /",
    "XXbsa051_u:864": " viṣayo niyato vyāptiḥ svabhāvastasya karma ca // 2-1 //",
    "XXbsa051_u:865": " asyāṃ 'yogyatāṃ' cittotpādaḥ dvitīyo (prathamo)'rthaḥ /",
    "XXbsa051_u:866": " 'tāṃ prati'",
    "XXbsa051_u:867": " tadartham /",
    "XXbsa051_u:868": " 'dhyāmīkaraṇatā' mandacchāyīkaraṇaṃ 'devānām' /",
    "XXbsa051_u:869": " 'bhābhiḥ' iti bhagavataḥ prakṛtiprabhayā sā dvitīyo 'rthaḥ /",
    "XXbsa051_u:870": " 'viṣayo niyataḥ' iti /",
    "XXbsa051_u:871": " tasyā eva viṣayapratiniyamastṛtīyo 'rthaḥ /",
    "XXbsa051_u:872": " viṣaya'vyāpti'ścaturthaḥ /",
    "XXbsa051_u:873": " 'svabhāvaḥ' pañcamaḥ /",
    "XXbsa051_u:874": " 'kāritraṃ' ṣaṣṭhaḥ /",
    "XXbsa051_u:875": " yadyamī ṣaḍarthāḥ kathametadekaṃ vastu? iha mārgajñatāyā mūlaṃ cittotpādaḥ /",
    "XXbsa051_u:876": " tada(d)",
    "XXbsa051_u:877": " rahitānāṃ tasyāmayogyatvāt /",
    "XXbsa051_u:878": " ata evāsau yogyatocyate /",
    "XXbsa051_u:879": " tata evāsau pradhānam /",
    "XXbsa051_u:880": " śeṣastasyāḥ paricchedaḥ /",
    "XXbsa051_u:881": " pradhānena ca vyapadeśādekavastūcyate /",
    "XXbsa051_u:882": " tatra dhyāmīkaraṇatāmadhikṛtyāha /",
    "XXbsa051_u:883": " tena khalu punarityādi /",
    "XXbsa051_u:884": " tena samayeneti tasmin kāle /",
    "XXbsa051_u:885": " vivakṣātaḥ kārakāṇi bhavantīti karaṇatvam /",
    "XXbsa051_u:886": " khalu śabdo vākyālaṅkāre /",
    "XXbsa051_u:887": " punaḥ śabdo viśeṣārthaḥ /",
    "XXbsa051_u:888": " abhisamayabhedo viśeṣaḥ /",
    "XXbsa051_u:889": " sannipatitaḥ samāgamāt /",
    "XXbsa051_u:890": " sanniṣaṇṇo niṣadanāt /",
    "XXbsa051_u:891": " trayastriṃśānāṃ kāyo nikāyaḥ /",
    "XXbsa051_u:892": " tasmin bhavā iti ṭhal /",
    "XXbsa051_u:893": " catvāro mahārājā vaiśravaṇadhṛtarāṣṭravirūḍhakavirūpākṣā caturādiṣu dikṣu /",
    "XXbsa051_u:894": " teṣāṃ kāyaḥ /",
    "XXbsa051_u:895": " tasmin bhavāḥ /",
    "XXbsa051_u:896": " eṣa eva trisāhasro lokadhātuḥ sahā /",
    "XXbsa051_u:897": " tasyāḥ patiḥ /",
    "XXbsa051_u:898": " brahmaṇaḥ kāyastasmin bhavāḥ /",
    "XXbsa051_u:899": " iha tūttarapadavṛddhiḥ /",
    "XXbsa051_u:900": " caturthasya dhyānasyāśrayaṃ ca śuddhāvāsāḥ /",
    "XXbsa051_u:901": " avṛhā atapāḥ sudṛśāḥ sudarśanā akaniṣṭhāśceti /",
    "XXbsa051_u:902": " kutaḥ śuddhāvāsāḥ? āryāṇāmeva teṣūtpādāt /",
    "XXbsa051_u:903": " teṣāṃ pañcānāṃ nikāyānāṃ pañcaiva sahastrāṇi /",
    "XXbsa051_u:904": " etāvanta eta rūpiṇo devanikāyā yathodhvamutkṛṣṭāḥ prabhāprabhāvādibhiḥ /",
    "XXbsa051_u:905": " yopītyādi /",
    "XXbsa051_u:906": " tepi sanniṣaṇṇāḥ /",
    "XXbsa051_u:907": " yopi teṣāṃ avabhāsaḥ sopyabhibhūto dhyāmīkṛto 'bhūt /",
    "XXbsa051_u:908": " samakālameveti yopisopi śabdārthaḥ /",
    "XXbsa051_u:909": " yogyatā hi cittotpādastadartha dhyāmīkaraṇam /",
    "XXbsa051_u:910": " sarvābhibhūrbhagavāniti viditvā tabhdāve spṛhotpādanāt /",
    "XXbsa051_u:911": " avabhāsaḥ prabhā /",
    "XXbsa051_u:912": " svakarmaṇo vipaktirvipākaḥ /",
    "XXbsa051_u:913": " tasmājjātaḥ sahajo nābhisaṃskārika ityarthaḥ /",
    "XXbsa051_u:914": " kena kāraṇenābhibhūtaḥ? buddhādhiṣṭhānena buddhasannidhānena /",
    "XXbsa051_u:915": " kena kartrā? buddhatejasā buddhasya bhagavataḥ prakṛtiprabhayā /",
    "XXbsa051_u:916": " nanu tepi mahānubhāvāḥ kasmānna praticakrurityata āha buddhānubhāveneti /",
    "XXbsa051_u:917": " buddhānubhāvena sarvānubhāvaḥ pratihanyataḥ iti bhāvaḥ /",
    "XXbsa051_u:918": " dhyāmīkaraṇatā //",
    "XXbsa051_u:919": " atha khalvityādi /",
    "XXbsa051_u:920": " antikāditi sakāśāt /",
    "XXbsa051_u:921": " prajñāpāramitāmiti bodhisatvānāṃ mahāsatvānāmityanena sambandhaḥ /",
    "XXbsa051_u:922": " mārgajñatāmityarthaḥ /",
    "XXbsa051_u:923": " upadiśyata iti upadeśaḥ /",
    "XXbsa051_u:924": " tasyā evārthasyāvagamāya vādo 'vavādaḥ",
    "XXbsa051_u:925": " tadanubandhāya śāsanī tatsahitā seti samāsaḥ /",
    "XXbsa051_u:926": " sthātavyaṃ śrutamayyā prajñayā /",
    "XXbsa051_u:927": " śikṣitavyaṃ cintāmayyā /",
    "XXbsa051_u:928": " yogamāpattavyaṃ bhāvanāmayyā /",
    "XXbsa051_u:929": " ānubhāvādayaḥ prabhāvaparyāyāḥ /",
    "XXbsa051_u:930": " tadānubhavenetyuddeśaḥ /",
    "XXbsa051_u:931": " itarābhyāṃ nirdeśaḥ /",
    "XXbsa051_u:932": " tejaseti pratibhānaśakte rodhāya /",
    "XXbsa051_u:933": " kena prabhāvena?",
    "XXbsa051_u:934": " adhiṣṭhāneneti prabodhakena /",
    "XXbsa051_u:935": " iyatā granthena yogyatāyāḥ prastāvanāṃ kṛtāyāṃ tāmāha /",
    "XXbsa051_u:936": " yairityādinā utpāditavyāntena iti yogyatā //",
    "XXbsa051_u:937": " yetvityādi /",
    "XXbsa051_u:938": " hīnamārgalabhyaṃ nirvāṇaṃ samyaktvam tasmin niyamaḥ samyaktvaniyāmaḥ /",
    "XXbsa051_u:939": " taṃ avakrāntāḥ prāptāḥ /",
    "XXbsa051_u:940": " baddhasīmāno baddhasetavaḥ /",
    "XXbsa051_u:941": " tadyathā śrotaāpannasaptaktabhdavaparamaḥ /",
    "XXbsa051_u:942": " dvitrijanmā kulaṃkulaḥ /",
    "XXbsa051_u:943": " anuttarā (ra)samyaksaṃbodhinimittaṃ yat punaḥ punaḥ saṃsaraṇaṃ tasmai cittamutpādāyatumabhavyāḥ",
    "XXbsa051_u:944": " iti śamaikayānaiḥ śrāvakairuttamabodheḥ kadācidapyakāmanādyogyatāyā viṣayapratiniyamaḥ //",
    "XXbsa051_u:945": " api tvityādi utpādayerannityetadantena vyāptiḥ /",
    "XXbsa051_u:946": " śrāvakairapi bodhipariṇatikaiḥ samyaksambodhau cittasyotpādanāt /",
    "XXbsa051_u:947": " te hi svāṃ bodhimadhigamyāpi buddhabodhisattvānāṃ lokottarāṃ vibhūtiṃ dṛṣṭvā vañcitamivātmānaṃ manyamānāstathāgatairadhiṣṭhitāstadvodhau cittamutpādyācalyabhūmikabodhisattvavannirmitābhirupapattibhirbodhicaryāṃ caritvā parāṃ bodhimadhigacchantīti vyāptiḥ //",
    "XXbsa051_u:948": " nāhaṃ kuśalamūlasyāntarāyaṃ karomīti /",
    "XXbsa051_u:949": " svabhāvaḥ kuśalarāśiḥ /",
    "XXbsa051_u:950": " sarvakuśaladharmasaṃgrāhakatvāccittotpādasyeti kuśalapakṣatvaṃ yogyatāyāḥ svabhāvaḥ /",
    "XXbsa051_u:951": " viśiṣṭebhyo hi dharmebhyo viśiṣṭatamā dharmā adhyālambitavyā iti kāritram /",
    "XXbsa051_u:952": " viśiṣṭebhya iti bodhicittasaṃgṛhītebhyaḥ /",
    "XXbsa051_u:953": " hetau pañcamā /",
    "XXbsa051_u:954": " viśiṣṭatamā dharmā iti mahāyānasaṃgṛhītāḥ phalahetubhūtāḥ /",
    "XXbsa051_u:955": " adhyālambitavyā iti prāptavyāḥ /",
    "XXbsa051_u:956": " tasmānnāntarāyaṃ karomīti śabdārthaḥ /",
    "XXbsa051_u:957": " iti dvividhamahāyānaprāpaṇaṃ bodhicittasya kāritram //",
    "XXbsa051_u:958": " tadevaṃ kecidvodhicittotpādanārthamutsāhitāḥ purvamutpāditabodhicittāstu saṃpraharṣitāḥ /",
    "XXbsa051_u:959": " evamutpāditabodhicittvatvādubhayepi te bodhisattvā",
    "XXbsa051_u:960": " (RSt_23) mahāsattvāḥ santo mārgajñatāyāmutsāhitāḥ /",
    "XXbsa051_u:961": " ata āha /",
    "XXbsa051_u:962": " atha khalvityādi /",
    "XXbsa051_u:963": " sādhustvamiti mahataḥ parārthasya karaṇāt /",
    "XXbsa051_u:964": " bhagavataḥ kṛtajñairit /",
    "XXbsa051_u:965": " yathā pūrvaṃ jinaputrasya bhagavatastacchrāvakairbahukṛtaṃ tathāsmābhirbhagavataḥ śrāvakairbhagavatputrāṇāṃ bodhisattvānāṃ bahukartavyamiti kṛtajñatārthaḥ /",
    "XXbsa051_u:966": " tatkasya hetoriti /",
    "XXbsa051_u:967": " tatkṛtajñatvaṃ kena prakāreṇa? pūrvakā eva paurvakāḥ /",
    "XXbsa051_u:968": " brahma nirvāṇaṃ tasmai caraṇaṃ brahmacaryam /",
    "XXbsa051_u:969": " taccaraṇaṃ bodhāyeti bodhaye /",
    "XXbsa051_u:970": " bodhicaryāṃ caratīti yāvat /",
    "XXbsa051_u:971": " yairiti vibhaktipratirūpako nipāto yathārthaḥ avodita iti samprasāraṇam /",
    "XXbsa051_u:972": " vada vyaktāyāṃ vācityasya yajāditvāt /",
    "XXbsa051_u:973": " avavadita iti kvacitpāṭhaḥ /",
    "XXbsa051_u:974": " tatra vada sthairya ityayaṃ dhāturanekārthatvāt /",
    "XXbsa051_u:975": " anuparigrahītavyā ityavavaditavyāḥ /",
    "XXbsa051_u:976": " anuparivārayitavyā iti anuśāsitavyāḥ /",
    "XXbsa051_u:977": " uttarayoḥ padayoḥ saṃśabdaḥ samyagarthaḥ /",
    "XXbsa051_u:978": " asmābhirapīti śrāvakairapi /",
    "XXbsa051_u:979": " ātmasa",
    "XXbsa051_u:980": " [jā]tīyeṣvapyātmavyavahārāt /",
    "XXbsa051_u:981": " sādhu cetyavahitaśrotratayā /",
    "XXbsa051_u:982": " suṣṭhu cetyavahitamanaskatayā /",
    "XXbsa051_u:983": " manasikurviti cintābhāvanābhyām /",
    "XXbsa051_u:984": " prajñāpāramitāyāṃ sthātavyamiti mārgajñatāyāṃ veditavyam /",
    "XXbsa051_u:985": " tatrādau śrāvakamārgaḥ /",
    "XXbsa051_u:986": " tatra darśanamārgamadhikṛtyāha /",
    "XXbsa051_u:987": " śūnyatāyāmityādi",
    "XXbsa051_u:988": " / aviparītatvāccatvāri satyāni /",
    "XXbsa051_u:989": " āryāṇāṃ satyatvena pratibhānti na bālānāṃ tasmāttānyevāryasatyāni /",
    "XXbsa051_u:990": " duḥkha samudayo nirodho mārgaśca /",
    "XXbsa051_u:991": " tatra duḥkhaṃ saṃsāriṇaḥ skandhāḥ /",
    "XXbsa051_u:992": " duḥkhahetuḥ samadayaḥ /",
    "XXbsa051_u:993": " duḥkhakṣayo nirodhaḥ /",
    "XXbsa051_u:994": " tatprāpakaṃ jñānaṃ mārgaḥ /",
    "XXbsa051_u:995": " eṣāṃ caturṇāmāryasatyānāṃ ya ākārāsteṣāṃ śūnyatāyāṃ tiṣṭhatā śūnyatāṃ paśyatā prajñāpāramitāyāmiti śrāvakīye darśanamārge sthātavyaṃ samāhitena cetasā /",
    "XXbsa051_u:996": " śūnyatādarśanaṃ cānupalambha eva /",
    "XXbsa051_u:997": " tataḥ śāstram-",
    "XXbsa051_u:998": " [35] caturṇāmāryasatyānāṃ ākārānupalambhataḥ /",
    "XXbsa051_u:999": " śrāvakāṇāmayaṃ mārgo jñeyo mārgajñatānaye // 2-2 //",
    "XXbsa051_u:1000": " śrāvakapiṭake ca satyanāṃ ṣoḍaśākārāḥ paṭhayante /",
    "XXbsa051_u:1001": " duḥkhamanityato duḥkhato 'nātmataḥ śūnyataśca parijñeyam /",
    "XXbsa051_u:1002": " samadayo hetutaḥ samudayataḥ prabhavataḥ pratyayataśca /",
    "XXbsa051_u:1003": " nirodho nirodhataḥ śāntataḥ praṇītato",
    "XXbsa051_u:1004": " niḥśa(sa)raṇataśca /",
    "XXbsa051_u:1005": " mārgo mārgato nyāyataḥ pratipattito niryāṇikataśceti // amī neha gṛhyante /",
    "XXbsa051_u:1006": " ye tu mahatyorbhagavatyoḥ paṭhitāsta iha gṛhyante /",
    "XXbsa051_u:1007": " pratyāsatteḥ śrāvakabodheśca lāghaveneti (RSt_24) prāpaṇāt /",
    "XXbsa051_u:1008": " tatra duḥkhaṃ caturbhirākārairmanasikaroti pūrvavat /",
    "XXbsa051_u:1009": " anityato duḥkhato 'nātmataḥ",
    "XXbsa051_u:1010": " śāntataśca yathākramamudayavyayayogitvāt pratikūlatvāt ātmavilakṣaṇatvāt /",
    "XXbsa051_u:1011": " ātmaśūnyatvācca /",
    "XXbsa051_u:1012": " ātmaśūnyo hi śāntaḥ /",
    "XXbsa051_u:1013": " tadyathā kuṇapaḥ /",
    "XXbsa051_u:1014": " samudayamekādaśabhirākāraiḥ /",
    "XXbsa051_u:1015": " tatra caturbhirākāraiḥ prahāṇārhattvajñāpanārtham /",
    "XXbsa051_u:1016": " rogato gaṇḍataḥ śalyato 'ghataśca",
    "XXbsa051_u:1017": " duḥkhahetutvāddaḥkhotkarṣahetutvāduruddharatvāt /",
    "XXbsa051_u:1018": " aihikāmatrikaduḥkhahetutvena pāpasādharmyācca /",
    "XXbsa051_u:1019": " punaścaturbhiḥ",
    "XXbsa051_u:1020": " śa(sa)kya(tya)tvaparijñāpanārtham /",
    "XXbsa051_u:1021": " parataḥ pralobhadharmataścalataḥ prabhaḍgurataśca /",
    "XXbsa051_u:1022": " ātmā hi hātumaśakto 'yaṃ tu paraḥ /",
    "XXbsa051_u:1023": " pratikṣaṇavināśitvāt /",
    "XXbsa051_u:1024": " pralopadharmā ca /",
    "XXbsa051_u:1025": " arhabhdirunmūlitatvāt /",
    "XXbsa051_u:1026": " calaśca prakṛtena mārgeṇa bhaṅgitvāt prabhaṅguraśca /",
    "XXbsa051_u:1027": " ātaptakāritārtha punastribhiḥ /",
    "XXbsa051_u:1028": " bhayata upadravata upasargataśca /",
    "XXbsa051_u:1029": " aśanipātādivabhdayahetutvāt /",
    "XXbsa051_u:1030": " bhūtarākṣasādisādharmyāt durbhikṣaparacakrādisādharmyācceti /",
    "XXbsa051_u:1031": " pratilomaḥ pratītyasamutpādo avidyānirodhāt saṃskāranirodha ityata ārabhya evamasya kevalasya mahato duḥkhaskandhasya nirodho bhavatīti yāvat /",
    "XXbsa051_u:1032": " tatra niruddhirnirodha iti nirodhasatyam /",
    "XXbsa051_u:1033": " nirudhyate 'neneti nirodho mārgasatyaṃ saptabhirākāraiḥ /",
    "XXbsa051_u:1034": " anātmataḥ śāntato viviktataḥ śūnyata ānimittataḥ apraṇihitato",
    "XXbsa051_u:1035": " 'nabhisaṃskārataśca /",
    "XXbsa051_u:1036": " ātmā hi yogino duḥkhātmanaḥ skandhāḥ /",
    "XXbsa051_u:1037": " ato duḥkhābhāvādanātmā kleśopaśamācchāntaḥ /",
    "XXbsa051_u:1038": " duḥkhakleśāvaśucī tayorūpaśamādviviktaḥ /",
    "XXbsa051_u:1039": " śūcirityarthaḥ /",
    "XXbsa051_u:1040": " ātmātmīyavirahācchūnyaḥ /",
    "XXbsa051_u:1041": " sarvasaṃskṛtanimittābhāvādānimittaḥ /",
    "XXbsa051_u:1042": " traidhātuke praṇidhānaṃ praṇihitam /",
    "XXbsa051_u:1043": " tat kṣayādapraṇihitaḥ /",
    "XXbsa051_u:1044": " āyatyāṃ karmābhisaṃskārābhāvādanabhisaṃskāraḥ /",
    "XXbsa051_u:1045": " mārgasatyamapyebhireva saptabhirākāraiḥ /",
    "XXbsa051_u:1046": " nirodhaprāpako hi mārgaḥ /",
    "XXbsa051_u:1047": " tato",
    "XXbsa051_u:1048": " 'nātmaśāntaviviktādiprāpakatvānmārgopyanātmā śānto viviktaḥ śūnya ānimitto",
    "XXbsa051_u:1049": " 'praṇihito 'nabhisaṃskāraśca /",
    "XXbsa051_u:1050": " evamekonatriṃśadākāra iha śrāvakamārga āsu tabdodhiprāpaṇāt /",
    "XXbsa051_u:1051": " sa caiṣāmākārāṇāmanupalambhena mārgajñatāyāṃ praviśati",
    "XXbsa051_u:1052": " tena hītyādi /",
    "XXbsa051_u:1053": " yena hīnamārgaṃ bhāvayato bodhisattvasyānupāyakuśalasya hīnabodhau pāta āśaṃkyate /",
    "XXbsa051_u:1054": " tena hi kāraṇenāsyāṃ mārgajñatāyāṃ mahāsannāho mahadupāyakauśalam /",
    "XXbsa051_u:1055": " sannaddhena taddharmitena bhavitavyamātmarakṣārtham /",
    "XXbsa051_u:1056": " tatrāyaṃ mahān sannāho yaduta sarvākārajñatāpratisaṃyuktairmanasikārairbhāvanā karttavyā /",
    "XXbsa051_u:1057": " vyutthitena ca sarvaṃ tatkuśalamūlamanuttarāyāṃ samyaksaṃbodhau pariṇāmayitavyam /",
    "XXbsa051_u:1058": " taccānupalambhayogeneti /",
    "XXbsa051_u:1059": " iti śrāvakāṇāṃ darśanamārgaḥ //",
    "XXbsa051_u:1060": " ita ūrdhvaṃ nirodhabhāgīyāni /",
    "XXbsa051_u:1061": " na rūpe sthātavyamityetadārabhyānena manasikāreṇeti yāvat /",
    "XXbsa051_u:1062": " tatra na buddhatve sthātavyamityetadante ūṣmā /",
    "XXbsa051_u:1063": " tata ūrdhva iti hi buddhatvamiti na sthātavyamityetadantena mūrdhā /",
    "XXbsa051_u:1064": " tato vijñānaṃ śūnyamupalabhyate vetyetadantena kṣānti /",
    "XXbsa051_u:1065": " śeṣāṇyagradharmaḥ /",
    "XXbsa051_u:1066": " tatra rūpādiṣvasthānama [na] bhiniveśa ūṣmā /",
    "XXbsa051_u:1067": " rūpādīnāmidantayā svalakṣaṇānupalambho mūrdhā /",
    "XXbsa051_u:1068": " rūpādīnāṃ dvayānupalambhaḥ kṣāntiḥ /",
    "XXbsa051_u:1069": " śūnyaṃ ityanupalambha upalabhyata iti upalambhaḥ /",
    "XXbsa051_u:1070": " tasmāt śūnyamupalabhyatevetyapi dvayam /",
    "XXbsa051_u:1071": " śrotaāpattiphalādīnāṃ viśeṣeṣvasthānamagradharmaḥ /",
    "XXbsa051_u:1072": " tasmādasyāṃ bhagavatyāmanyathaiva śāstrapāṭha unneyaḥ-",
    "XXbsa051_u:1073": " asthānamūṣmā rūpādau mūrdhā taditi hīti yat /",
    "XXbsa051_u:1074": " kṣāntirna nityaṃ nānityaṃ rūpādītyasthitidvaye //",
    "XXbsa051_u:1075": " phala (laṃ) puṃsāmihāryāṇāṃ viśeṣeṣvasthitistu yā /",
    "XXbsa051_u:1076": " saivāgradharmo vijñeya āryaśrāvakavartmani //",
    "XXbsa051_u:1077": " atra na cakṣuḥ saṃsparśe sthātavyamiti /",
    "XXbsa051_u:1078": " indriyaviṣayavijñānasannipāte sati yaḥ sukhādivedanotpattyanukūlasyendriyavikārasya paricchedakaḥ sādṛśyamātreṇa sa sukhādivedanājanakaḥcaitasikaḥ sparśa ityucyate /",
    "XXbsa051_u:1079": " indriyavikāraṃ sādṛśyena spṛśatīti kṛtvā /",
    "XXbsa051_u:1080": " ata indriyabhedāccakṣuḥsaṃsparśo yāvanmanaḥsaṃsparśaḥ /",
    "XXbsa051_u:1081": " ukta cābhidharme \"trikasannipāte idriyavikāraparicchedaḥ sparśaḥ vedanotpattisanniśrayadānakarmakaḥ\" iti /",
    "XXbsa051_u:1082": " śubhaṃ śuci aśubhamaśuci /",
    "XXbsa051_u:1083": " asaṃskṛtaprabhāvitaṃ kleśāvidyākṣayasyāsaṃskṛtatvāt /",
    "XXbsa051_u:1084": " imaṃ lokamitikāmadhātum /",
    "XXbsa051_u:1085": " tatraiveti akāmini loke /",
    "XXbsa051_u:1086": " ihaivetyasminneva janmani /",
    "XXbsa051_u:1087": " anupadhiśeṣa iti upadhayaḥ skandhāḥ /",
    "XXbsa051_u:1088": " ta eva śeṣāḥ sopadhiṣeśe tadviparyayādanupadhiśeṣaḥ /",
    "XXbsa051_u:1089": " buddhaparinirvāṇeti /",
    "XXbsa051_u:1090": " saṃsāranirvāṇayorapratiṣṭhitena /",
    "XXbsa051_u:1091": " yathākramaṃ sarveṣāṃ kleśikadharmaparikṣayāt, anāśravāṇāṃ ca dharmāṇāmanantānāṃ jagadarthāya yāvadākāśamavasthānāt /",
    "XXbsa051_u:1092": " na ca tato vyutthita iti prāptāparihāṇitaḥ /",
    "XXbsa051_u:1093": " na sthito nāsthita ityapratiṣṭhitamānasattvādavyutthānācca /",
    "XXbsa051_u:1094": " na viṣṭhito naviṣṭhita iti pravāhayogena pūrvavat /",
    "XXbsa051_u:1095": " śeṣaṃ subodhamityagradharmaḥ /",
    "XXbsa051_u:1096": " ityuktāni śrāvakamārganirvedhabhāgīyāni //",
    "XXbsa051_u:1097": " buddhānubhāvāt khaṅgamārgaprastāvanāya keṣāñciddevaputrāṇāṃ vitarko 'bhūt",
    "XXbsa051_u:1098": " tamāha /",
    "XXbsa051_u:1099": " atha khalu tatretyādinā /",
    "XXbsa051_u:1100": " keṣāñciditi ye śrāvakamārgamapi subhūtinā deśyamānaṃ gaṃbhīraṃ menire /",
    "XXbsa051_u:1101": " kathaṃ yakṣāṇām? tairuccāraṇāt /",
    "XXbsa051_u:1102": " kathaṃ yakṣarutādīni? tabhdāṣātvāt /",
    "XXbsa051_u:1103": " tatra rutānītyuddeśaḥ /",
    "XXbsa051_u:1104": " śeṣeṇa nirdeśaḥ /",
    "XXbsa051_u:1105": " mantritāni vākyāni /",
    "XXbsa051_u:1106": " pravyāhṛtāni vākyasamūhāḥ /",
    "XXbsa051_u:1107": " bhāṣate padavākyaiḥ /",
    "XXbsa051_u:1108": " pravyāharati vākyasamūhaiḥ /",
    "XXbsa051_u:1109": " deśayatītyavavadatī /",
    "XXbsa051_u:1110": " upadiśatītyanuśāsti /",
    "XXbsa051_u:1111": " atha khalvāyuṣmānityādi /",
    "XXbsa051_u:1112": " idamitilabdhāvasaratvāduddiṣṭaṃ khaṅgajñānam parāmṛṣati /",
    "XXbsa051_u:1113": " na vijñāyate na vijñāyata iti dvirvacanamavadhāraṇārtham /",
    "XXbsa051_u:1114": " parato na vijñāyate eva caramabhavakhaṅgaiḥkhaṅgajñānam /",
    "XXbsa051_u:1115": " paropadeśasya teṣu vaiyarthyāt /",
    "XXbsa051_u:1116": " yataḥ svayaṃbhūtvena teṣāṃ svayameva tatsaṃmukhībhavatīti paropadeśavaiyarthyam",
    "XXbsa051_u:1117": " tathāhīti /",
    "XXbsa051_u:1118": " īdṛśyeva hi dharmatā dharmāṇām /",
    "XXbsa051_u:1119": " kīdṛśītyāha nātretyādi /",
    "XXbsa051_u:1120": " atreti skandhadhātvāyatanādau /",
    "XXbsa051_u:1121": " na kiñciditi na kaściddharmaḥ sūcyata iti deśyate /",
    "XXbsa051_u:1122": " śrūyate śrotrā niḥśvabhāvatvātsarvadharmāṇām /",
    "XXbsa051_u:1123": " tadyathā nirmitabuddhena nirmitānāṃ pariṣadāṃ dharma deśyamāne na kiñciddeśyate na kaściddeśayitā na kaścicchroteti /",
    "XXbsa051_u:1124": " atha khalu tesāmityādi /",
    "XXbsa051_u:1125": " uttānamagambhīraharṣādvivecanam /",
    "XXbsa051_u:1126": " itītyevamasmābhirvitarkite /",
    "XXbsa051_u:1127": " anāryāṇāmagocaratvena dūrāt /",
    "XXbsa051_u:1128": " niṣprapañcatvena sūkṣmāt /",
    "XXbsa051_u:1129": " dukhagāhatvena gambhīrācchrāva (ka) mārgā dūrataraṃ sūkṣmataraṃ gambhīrataraṃ jñānam /",
    "XXbsa051_u:1130": " praviśati cetasā /",
    "XXbsa051_u:1131": " deśayati granthataḥ /",
    "XXbsa051_u:1132": " bhāṣate arthataḥ /",
    "XXbsa051_u:1133": " tathā hi nātretyādinā /",
    "XXbsa051_u:1134": " iti jñānagambhīratā /",
    "XXbsa051_u:1135": " ataḥ śāstram-",
    "XXbsa051_u:1136": " [36] paropadeśavaiyarthyaṃ svayaṃbodhātsvayaṃbhuvām /",
    "XXbsa051_u:1137": " gambhīratā ca jñānasya khaṅgānāmabhidhīyate // 2-6 //",
    "XXbsa051_u:1138": " atha khalvāyuṣmāniti /",
    "XXbsa051_u:1139": " nemāṃkṣāntimanāgamyeti /",
    "XXbsa051_u:1140": " tathāhi nātretyādinoktam /",
    "XXbsa051_u:1141": " grāhyābhāvajñānaṃ nāprāpya prāpyaivetyarthaḥ /",
    "XXbsa051_u:1142": " ataśca śrāvakairapi tajjñānaṃ tathāgatairapyupādeyaṃ sutarāṃ khaṅgairadhigantavyāmiti bhāvaḥ",
    "XXbsa051_u:1143": " iti khaṅgānāṃ grāhyavikalpaprahāṇam //",
    "XXbsa051_u:1144": " atha khalu punarapītyādi /",
    "XXbsa051_u:1145": " mantrādibalena pratibhāsamāno mithyāpuruṣo māyā",
    "XXbsa051_u:1146": " / ṛddhisandarśito nirmitaḥ /",
    "XXbsa051_u:1147": " tābhyāṃ sadṛśāḥ /",
    "XXbsa051_u:1148": " māyopamāste sattvā na māyeti /",
    "XXbsa051_u:1149": " mithyātvameva māyātvaṃ manyante /",
    "XXbsa051_u:1150": " subhūtistu manyate mithyāviśeṣo māyā ca svapnaṃ ca tābhyāṃ sādṛśyaṃ mithyātvameva /",
    "XXbsa051_u:1151": " tasmānmāyā ca sattvāścetyadvayaṃ mithyātvena nirviśeṣatvāditi /",
    "XXbsa051_u:1152": " tadevaṃ māyāpuruṣavat puruṣadravyāṇāmasattvamuktam /",
    "XXbsa051_u:1153": " sarvadharmā apīti /",
    "XXbsa051_u:1154": " puruṣadharmā api sarve māyopamāḥ /",
    "XXbsa051_u:1155": " asati puruṣadravye taddharmāṇāmapyabhāvāt /",
    "XXbsa051_u:1156": " atha khalvāyuṣmān śāriputra ityādi nāsyā āyuṣmanta ityādinā na kaścitpratyeṣako bhaviṣyatyetadantena sthavirasubhūtirdhārmaśravaṇikavat pratyeṣakānāmapyabhāvamāha /",
    "XXbsa051_u:1157": " pratīkṣantīti pratyeṣakāḥ /",
    "XXbsa051_u:1158": " teṣāmabhāvaḥ pratyeṣakapuruṣadravyābhāvāt /",
    "XXbsa051_u:1159": " sūcyata ityasphuṭaṃ bhāṣyate /",
    "XXbsa051_u:1160": " paridīpyata iti sphuṭam /",
    "XXbsa051_u:1161": " prajñapyata iti vaktṛśrotṛbhirvyavahriyate /",
    "XXbsa051_u:1162": " tasmātsarvathā na santi puruṣadravyāṇi /",
    "XXbsa051_u:1163": " kevalamadhyātmikeṣu ca skandhādiṣu puruṣaprajñaptiḥ /",
    "XXbsa051_u:1164": " tataḥ puruṣaprajñaptyāśraye skandhādau grāhaka grāhameṣāmastīti khaṅgānāṃ grāhakavikalpāprahāṇam",
    "XXbsa051_u:1165": " atha khalu śakrasyetyādinā na tat puṣpamityetadantena khaṅgānāṃ gotramucyate /",
    "XXbsa051_u:1166": " atra dharmaparyāyo dharmaprabhedaḥ /",
    "XXbsa051_u:1167": " khaṅgamārgaḥ /",
    "XXbsa051_u:1168": " yannuśabdo /",
    "XXbsa051_u:1169": " vākyālaṅkāre /",
    "XXbsa051_u:1170": " subhūtimiti /",
    "XXbsa051_u:1171": " dharmabhāṇakapūjayā dharmapūjanāt /",
    "XXbsa051_u:1172": " etaditivakṣyamānaṃ(ṇaṃ) vitarkitaṃ abhūt /",
    "XXbsa051_u:1173": " śakramanu śakraṃ prati vyāharaṇāyeti vitarkaṃ viditvā bhāṣaṇāya /",
    "XXbsa051_u:1174": " imānīti prakṛtāni /",
    "XXbsa051_u:1175": " puṣpāṇītyamalatvena puṣpasādharmyāt khaḍgamārgasaṃgṛhītāni kuśalāni /",
    "XXbsa051_u:1176": " deveṣu pracarantīti avacaranti na dṛṣṭāni, anāśravatvena dhātupatitatvābhāvāditi bhāvaḥ /",
    "XXbsa051_u:1177": " abhyavakīrṇānīti pariṣadi nirmitapuṣpaiḥ sūcitāni /",
    "XXbsa051_u:1178": " nirmitāni yathādarśanamasattvāt /",
    "XXbsa051_u:1179": " kuta ityāha /",
    "XXbsa051_u:1180": " naitānītyādi /",
    "XXbsa051_u:1181": " manomayānītyupasaṃhāraḥ /",
    "XXbsa051_u:1182": " manonirji(rmi) tānītyarthaḥ /",
    "XXbsa051_u:1183": " śakrastu manomayatvamapi niṣeddhumāha /",
    "XXbsa051_u:1184": " anirjātānīti /",
    "XXbsa051_u:1185": " yathā hi grāhyatvādvṛkṣādayo na santīti na tebhyo nirjātāni tāni /",
    "XXbsa051_u:1186": " tathā manopi nāsti grāhakatvāditi tatopyanirjātāni subhūtirāha /",
    "XXbsa051_u:1187": " yatkauśikānirjātaṃ na tatpuṣpamiti yattayornityābhisambandhānna tatpuṣpaṃ na sa khaḍmārgaḥ syādityarthaḥ /",
    "XXbsa051_u:1188": " evaṃ manyate /",
    "XXbsa051_u:1189": " nirviśeṣaṃ jātaṃ nirjātam /",
    "XXbsa051_u:1190": " ataḥ sajātīyaṃ kāryamāśritam /",
    "XXbsa051_u:1191": " kāraṇamāśrayaḥ /",
    "XXbsa051_u:1192": " khaḍgamārgaśca khaḍgāśritaḥ /",
    "XXbsa051_u:1193": " na ca khaḍgasya saṃskṛto dharmo mārgasyāśrayo yujyate sāsravasya vijātīyatvāt /",
    "XXbsa051_u:1194": " anāsravasyāpi saṃskṛtasyādimatvādādita eva nirāśrayasyānutpattiprasaṅgāt /",
    "XXbsa051_u:1195": " tasmādanāsravatvena sajātīyaḥ khaḍgasya dharmadhātureva khaḍmārgasyāśraya ādhāraḥ pratiṣṭhāgotramiti khaḍgamārgasyādhāraḥ // ataḥ śāstram-",
    "XXbsa051_u:1196": " [37] grāhyārthakalpanāhānāt grāhakasyāprahāṇataḥ /",
    "XXbsa051_u:1197": " ādhārataśca vijñeyaḥ khaḍgamārgasya saṅgrahaḥ // 2-8 //",
    "XXbsa051_u:1198": " atha khaḍgānāṃ kathaṃ parārthakriyāṃ? icchāmātreṇa tatsiddheḥ /",
    "XXbsa051_u:1199": " kathaṃ tebhyaḥ śravaṇam? sūśrūṣāmātreṇa /",
    "XXbsa051_u:1200": " yataḥ śāstram-",
    "XXbsa051_u:1201": " [38] suśrūṣā yatra yatrārthe yasya yasya yathā yathā /",
    "XXbsa051_u:1202": " sa so 'rthaḥ khyātyaśabdopi tasya tasya tathā tathā //",
    "XXbsa051_u:1203": " 'yasya yasya' vineyasya /",
    "XXbsa051_u:1204": " 'yatra yatrārthe ' iti nirvedhabhāgīyeṣvāryamārge vā /",
    "XXbsa051_u:1205": " 'yathā yathā' iti yena yenākāreṇa /",
    "XXbsa051_u:1206": " atha khalu śakretyādi /",
    "XXbsa051_u:1207": " dvitīyād atha khalu śakraśabdāt prāk nirvedhabhāgīyāni vaktavyāni /",
    "XXbsa051_u:1208": " tatra buddhadharmeṣu śikṣata ityetadantena ūṣmā /",
    "XXbsa051_u:1209": " nāmapadaiḥ prajñaptiḥ vyavahāraḥ /",
    "XXbsa051_u:1210": " tān nirdiśati /",
    "XXbsa051_u:1211": " na ca virodhayati tāṃ cottānīkaroti /",
    "XXbsa051_u:1212": " tāmeva copadiśati /",
    "XXbsa051_u:1213": " tathā hi prajñaptimātraṃ rūpaṃ prajñaptimātrameva dharmatetyupadiśati ityūṣmā /",
    "XXbsa051_u:1214": " yo 'prameyeṣvityādinā na parihāṇāyetyetadantena mūrdhā /",
    "XXbsa051_u:1215": " kathaṃ na śikṣate, anupalambhāditi /",
    "XXbsa051_u:1216": " iti mūrdhā /",
    "XXbsa051_u:1217": " yo na rūpasya vivṛddhaya ityādinā atha khalvāyuṣmānityataḥ prāk kṣāntiḥ /",
    "XXbsa051_u:1218": " atra rūpāderaparigrahayuktirmahatyorbhagavatyoruktā 'adhyātmaśūnyatāṃ",
    "XXbsa051_u:1219": " yāvadabhāvasvabhāvaśūnyatāmupādāya' iti /",
    "XXbsa051_u:1220": " iti kṣāntiḥ /",
    "XXbsa051_u:1221": " atha khalvāyuṣmānityādinā atha khalu śakra ityataḥ prāgagradharmaḥ /",
    "XXbsa051_u:1222": " evaṃ ceti buddhisthaṃ hetuḥ parāmṛśati /",
    "XXbsa051_u:1223": " mahatyorbhagavatyorya uktaḥ tathā hi \"na sa rūpasyotpādaṃ paśyati na nirodhaṃ nodgrahaṃ notsargaṃ na saṃkleśaṃ",
    "XXbsa051_u:1224": " nāvadānaṃ na cayaṃ nāpacayaṃ no hānirna vṛddhim\" ityagradharmāḥ /",
    "XXbsa051_u:1225": " ataḥ",
    "XXbsa051_u:1226": " śāstram-",
    "XXbsa051_u:1227": " [39] prajñapteravirodhena dharmatāsūcanākṛtiḥ /",
    "XXbsa051_u:1228": " ūṣmagaṃ mūrdhagaṃ rūpādyahānādiprabhāvitam // 2-9 //",
    "XXbsa051_u:1229": " [40] adhyātmaśūnyatādyābhī rūpāderaparigrahāt /",
    "XXbsa051_u:1230": " kṣāntī rūpādyanutpādādyākārairagradharmatā // 2-10 //",
    "XXbsa051_u:1231": " ityuktaḥ pratyekabuddhamārgaḥ //",
    "XXbsa051_u:1232": " bodhisattvasya mārgo vaktavyaḥ /",
    "XXbsa051_u:1233": " tamadhikṛtya śāstram-",
    "XXbsa051_u:1234": " [41] kṣāntijñānakṣaṇaiḥ satyaṃ satyaṃ prati caturvidhaiḥ /",
    "XXbsa051_u:1235": " mārgajñatāyāṃ dṛṅmārgaḥ sānusaṃ (śaṃ) soyamucyate // 2-11 //",
    "XXbsa051_u:1236": " iti saṃkṣepeṇa sūtrārthaḥ /",
    "XXbsa051_u:1237": " dve kṣāntī dve ca jñāne pratisatyam /",
    "XXbsa051_u:1238": " duḥkhe dharmajñānakṣāntirduḥkhe dharmajñānam /",
    "XXbsa051_u:1239": " duḥkhe anvayajñānakṣāntirduḥkhe anvayajñānam /",
    "XXbsa051_u:1240": " evaṃ samudayanirodhe mārge ca /",
    "XXbsa051_u:1241": " ebhiḥ pratisatyaṃ caturvidhaiḥ kṣaṇairbodhisattvasya darśanamārgajñatāyāmucyate",
    "XXbsa051_u:1242": " sahānusaṃ(śaṃ)syaiḥ /",
    "XXbsa051_u:1243": " eṣāṃ tu kṣaṇānāṃ viśeṣalakṣaṇamadhikṛtya śāstre pañca ślokāḥ-",
    "XXbsa051_u:1244": " [42] ādhārādheyatābhāvāttathatābuddhayormithaḥ /",
    "XXbsa051_u:1245": " paryāyeṇānanujñānaṃ mahattā sāpramāṇatā // 2-12 //",
    "XXbsa051_u:1246": " [43] parimāṇāttathatābhāvo rūpāderavadhāraṇam /",
    "XXbsa051_u:1247": " tasyāṃ sthitasya buddhatve 'nugrahātyāgatādayaḥ // 2-13 //",
    "XXbsa051_u:1248": " [44] maitryādi śūnyatāvyāptirbuddhatvasya parigrahaḥ /",
    "XXbsa051_u:1249": " sarvasya vyavadānasya sarvādhivyādhiśātanam // 2-14 //",
    "XXbsa051_u:1250": " [45] nirvāṇagrāhasā (śā)ntatvaṃ buddhebhyo rakṣaṇādikam /",
    "XXbsa051_u:1251": " apramāṇi (aprāṇi) vadhamārabhya sarvākārajñatā naye // 2-15 //",
    "XXbsa051_u:1252": " [46] svayaṃ sthitasya satvānāṃ sthāpanaṃ pariṇāmanam /",
    "XXbsa051_u:1253": " dānādīnāṃ ca sambodhāviti mārgajñatākṣaṇāḥ // 2-16 //",
    "XXbsa051_u:1254": " mārgajñatāyāṃ bodhisattvasya darśanamārgakṣaṇā ityarthaḥ /",
    "XXbsa051_u:1255": " imāṃ tu bhagavatīmadhikṛtyādyaṃ pādatrayamanyathā kartavyam /",
    "XXbsa051_u:1256": " tatrādyaḥ kṣaṇaḥ pādadvayena-",
    "XXbsa051_u:1257": " rūpādito dhīrnānanyā na cānyā paramārthataḥ /",
    "XXbsa051_u:1258": " dhīḥ prajñāpāramitā sā rūpādibhyo nābhinnā lakṣaṇabhedāt /",
    "XXbsa051_u:1259": " na ca bhinnā paramārthataḥ /",
    "XXbsa051_u:1260": " tathā hi /",
    "XXbsa051_u:1261": " yā prajñāpāramitā yadrūpādi yā rūpāditathatā yā ca gaveṣaṇā sarva ete dharmā na saṃyuktā na visaṃyuktā arūpiṇo",
    "XXbsa051_u:1262": " 'nidarśanāpratighā ekalakṣaṇā yadutālakṣaṇāḥ, na saṃyuktā na visaṃyuktā iti /",
    "XXbsa051_u:1263": " nābhinnāḥ na bhinnāḥ kalpitā nāmatvāt /",
    "XXbsa051_u:1264": " bhedābhedayośca bhāvadharmatvāt /",
    "XXbsa051_u:1265": " ata eva rūpaskandhābhāvādarūpiṇaḥ /",
    "XXbsa051_u:1266": " cakṣurvijñānābhāvādanidarśanāḥ /",
    "XXbsa051_u:1267": " svadeśe parasyotpatteravibandhanādapratighāḥ /",
    "XXbsa051_u:1268": " bhedapratibhāsānāmastaṅgamādekalakṣaṇāḥ /",
    "XXbsa051_u:1269": " yadutālakṣaṇā iti tathatāmātralakṣaṇāḥ /",
    "XXbsa051_u:1270": " ata ādyasya kṣaṇasya prastāvanā /",
    "XXbsa051_u:1271": " atha khalu śakra ityādinā tatkasya hetorityataḥ prāk /",
    "XXbsa051_u:1272": " tata urdhvamādyakṣaṇa evamukta ityataḥ prāk /",
    "XXbsa051_u:1273": " iti duḥkhe dharmajñānakṣāntiḥ /",
    "XXbsa051_u:1274": " caturṇāṃ kṣaṇānāṃ viśeṣalakṣaṇaṃ śāstreṇa-",
    "XXbsa051_u:1275": " [43a] tasyā [:] catuṣṭayaṃ yattu mahattā sāpramāṇatā /",
    "XXbsa051_u:1276": " parimāṇāntatābhāvau rūpādeḥ saha apramāṇatayā 'sā'pramāṇatā' /",
    "XXbsa051_u:1277": " 'mahattā' apramāṇatā cetyarthaḥ /",
    "XXbsa051_u:1278": " anta evāntatā /",
    "XXbsa051_u:1279": " parimāṇaścāntatā /",
    "XXbsa051_u:1280": " ca tayorabhāvau aparimāṇatā /",
    "XXbsa051_u:1281": " anantatā cetyarthaḥ /",
    "XXbsa051_u:1282": " 'tasyāḥ' iti prajñāpāramitāyāstanmahattādi 'catuṣṭayaṃ yat",
    "XXbsa051_u:1283": " rūpādeḥ' iti sambandhaḥ /",
    "XXbsa051_u:1284": " rūpādermahattvādinā tadālambanāyāḥ prajñāpāramitāyā mahattvādi /",
    "XXbsa051_u:1285": " mahāpāramitā /",
    "XXbsa051_u:1286": " apramāṇapāramitā /",
    "XXbsa051_u:1287": " aparimāṇapāramitā /",
    "XXbsa051_u:1288": " anantapāramitā cetyarthaḥ /",
    "XXbsa051_u:1289": " etacca mahāpāramitāvijñānaṃ nirabhiniveśaṃ draṣṭavyam /",
    "XXbsa051_u:1290": " evaṃ mahāpāramiteti kauśika nābhiniviśata ityādeḥ sūtrapāṭhāt /",
    "XXbsa051_u:1291": " ata evamukte śakreṇa teṣāmuddeśaḥ /",
    "XXbsa051_u:1292": " sthavira ityādikaḥ subhūtinā saślādhānuvādaḥ /",
    "XXbsa051_u:1293": " tataḥ subhūtinaiva nirdeśaḥ tatkasyetyādi /",
    "XXbsa051_u:1294": " tatra rūpādīnāṃ mahattā- amuṣmin kāle bhāvo 'muṣminnabhāvaḥ- ityevaṃ kālato 'paricchedāt",
    "XXbsa051_u:1295": " tadālambanatvāttasya mahattvam /",
    "XXbsa051_u:1296": " iti duḥkhe dharmajñānam //",
    "XXbsa051_u:1297": " ākāso(śo)pamena tathatāśarīreṇa pramāṇato 'paricchedādapramāṇateti /",
    "XXbsa051_u:1298": " duḥkhe 'nvayajñānakṣāntiḥ //",
    "XXbsa051_u:1299": " saṃkhyayā aparicchedādaparimāṇateti duḥkhe 'nvayajñānam //",
    "XXbsa051_u:1300": " deśato 'paricchedādanantatā ārambaṇanantatayā ca /",
    "XXbsa051_u:1301": " ārambaṇaṃ sarvadharmā na ca teṣāmantato(tā)'sti gaṇanātikrāntatvāt /",
    "XXbsa051_u:1302": " api ca sarvadharmā anantā asattvena teṣāmutpādavināśāntayorabhāvāt /",
    "XXbsa051_u:1303": " sattvā apyālambanamubhayanairātmyajñāne /",
    "XXbsa051_u:1304": " te cānantāḥ /",
    "XXbsa051_u:1305": " śakra āha /",
    "XXbsa051_u:1306": " tatkathamanantā iti /",
    "XXbsa051_u:1307": " subhūtirāha /",
    "XXbsa051_u:1308": " na gaṇanā ayogena gaṇanābahutvena veti /",
    "XXbsa051_u:1309": " na gaṇanātikrāntatvena /",
    "XXbsa051_u:1310": " nāpyanantākhyayā saṃkhyayetyarthaḥ /",
    "XXbsa051_u:1311": " kathaṃ tarhīti tarhi śabdo 'kṣamāyām /",
    "XXbsa051_u:1312": " na dharmādhivacanamiti dharma ātmadravyaṃ na tasyādhivacanaṃ tasyābhāvāt /",
    "XXbsa051_u:1313": " dharmatvena svārthābhidhānāt nādharmādhivacanam /",
    "XXbsa051_u:1314": " prakṣiptamiti sūtraiḥ prayuktam /",
    "XXbsa051_u:1315": " kutaḥ? yata āgaṃtukaṃ sati vicāre calatvāt /",
    "XXbsa051_u:1316": " yato 'vastukaṃ ātmadravyābhāvāt /",
    "XXbsa051_u:1317": " ātmasambandhādapyātmeti kiñciducyate /",
    "XXbsa051_u:1318": " tadapi nāstyātmano 'tyantamasattvādityanātmīyam /",
    "XXbsa051_u:1319": " athavā ātmaprajñaptiviṣayaḥ skandhādirātmīyastasyāpyabhāvādanātmīyam /",
    "XXbsa051_u:1320": " athavā nāma saṃjñā tasyātmīyaḥ saṃjñī /",
    "XXbsa051_u:1321": " tadabhāvādanātmīyam /",
    "XXbsa051_u:1322": " ārambaṇaṃ viṣayastadabhāvāt ānārambaṇam /",
    "XXbsa051_u:1323": " atreti śāstṛśāsane /",
    "XXbsa051_u:1324": " (RSt_31) etaccāptavacanādapi nairātmyasiddhiṃ darśayitumāha /",
    "XXbsa051_u:1325": " kā satvānantateti /",
    "XXbsa051_u:1326": " gaṇanāti krāntatvena na kācitpramāṇasiddhepi nairātmyeāptavacanādapi nātmasiddhiriti darśayitumāha",
    "XXbsa051_u:1327": " / sacetyādi /",
    "XXbsa051_u:1328": " svareṇeti vacanena /",
    "XXbsa051_u:1329": " anantasya lokasya vijñaptirarthajñāpano ghoṣaḥ śabdo 'syeti tathoktena /",
    "XXbsa051_u:1330": " tathāpyatimāṃsalatvāt gambhīro nirghoṣastūryanirghoṣavadvicitraḥ śabdosyeti tathoktena /",
    "XXbsa051_u:1331": " avitiṣṭhamāna iti aviśrāmyena /",
    "XXbsa051_u:1332": " api nviti kinnu /",
    "XXbsa051_u:1333": " ādiśuddhatvamādita evāsattvapariśuddhatvaṃ sarvatrāsattvam /",
    "XXbsa051_u:1334": " anenāpi paryāyeṇa prakāreṇa /",
    "XXbsa051_u:1335": " anantapāramiteyam /",
    "XXbsa051_u:1336": " katamenetyata āha /",
    "XXbsa051_u:1337": " evaṃ sattvānantayeti /",
    "XXbsa051_u:1338": " satvānāmutpādanirodhāntavirahāt sattvānantatayeti /",
    "XXbsa051_u:1339": " evaṃ cetyevameva /",
    "XXbsa051_u:1340": " na gaṇānatikrāntatveneti samudaye dharmajñānakṣāntiḥ //",
    "XXbsa051_u:1341": " avadhāraṇam //",
    "XXbsa051_u:1342": " tasyāṃ sthitasya buddhatve,",
    "XXbsa051_u:1343": " 'tasyāṃ' prajñāpāramitāyāṃ sthitāyāṃ yad 'buddhatve 'vadhāraṇaṃ' buddha eva sa dṛṣṭavya iti sa ṣaṣṭhaḥ kṣaṇaḥ /",
    "XXbsa051_u:1344": " tasya prastāvanā /",
    "XXbsa051_u:1345": " atha khalu sendrakā ityādinā /",
    "XXbsa051_u:1346": " indra śakraḥ /",
    "XXbsa051_u:1347": " brahmā sahāpatiḥ /",
    "XXbsa051_u:1348": " prajāpatayaścatvāro lokapālāḥ /",
    "XXbsa051_u:1349": " viśiṣṭa dharmaśravaṇapraharṣādaprayatnajaṃ vacanaṃ udānaṃ tat udānayanti sma /",
    "XXbsa051_u:1350": " udīratavantaḥ /",
    "XXbsa051_u:1351": " aho ityāścarye /",
    "XXbsa051_u:1352": " dharma iti deśanādharmaḥ",
    "XXbsa051_u:1353": " / punaḥ dharma iti dharmaprakāśito darśanamārgaḥ /",
    "XXbsa051_u:1354": " tasyaiva dharmasya dharmatā prakṛtistathā gatotpādanam /",
    "XXbsa051_u:1355": " ata evāhuḥ ya ityādi /",
    "XXbsa051_u:1356": " prādurbhāva utpādo 'nāśravalakṣaṇaḥ sūcyate /",
    "XXbsa051_u:1357": " tadvacanātkilādau pratīteḥ /",
    "XXbsa051_u:1358": " tataḥ",
    "XXbsa051_u:1359": " kramena(ṇa) sphuṭena sphuṭataraṃ sphuṭatamaṃ ca pratīteḥ /",
    "XXbsa051_u:1360": " deśyate prakāśyate prabhāvyate ca /",
    "XXbsa051_u:1361": " tathāgatamityādinā tameva ṣaṣṭhaṃ kṣaṇamāhuḥ /",
    "XXbsa051_u:1362": " adyāgreṇeti /",
    "XXbsa051_u:1363": " adya prabhṛti dhārayiṣyāmaḥ /",
    "XXbsa051_u:1364": " avirahito prāptāparihāṇāt /",
    "XXbsa051_u:1365": " vihariṣyati saṃmukhībhāvāt /",
    "XXbsa051_u:1366": " tathāgataṃ tu svayamavadhārayiṣyāma iti yaduktaṃ tattathāgatatve niyatamaviśeṣalābhāt /",
    "XXbsa051_u:1367": " tallābhe ca vyākaraṇam /",
    "XXbsa051_u:1368": " tata āha yadāhamityādi /",
    "XXbsa051_u:1369": " alpavayo hi śrotriyo māṇavaka ityucyate /",
    "XXbsa051_u:1370": " tasyāmantraṇaṃmāṇavaka, bhaviṣyasi buddho bhagavān svayamabhisaṃbodhāt /",
    "XXbsa051_u:1371": " buddhiratiśayenāsyāstīti buddhaḥ /",
    "XXbsa051_u:1372": " tādṛśaṃ pratyekabuddhopīti /",
    "XXbsa051_u:1373": " tadvayavacchedārthaṃ bhagavad grahaṇam /",
    "XXbsa051_u:1374": " ṣaḍivadhena bhagārthena tasya yogāt /",
    "XXbsa051_u:1375": " bhagavān bodhisattvopi /",
    "XXbsa051_u:1376": " tadvayavacchedārthaṃ buddhagrahaṇaṃ tasyānabhisambodhāt /",
    "XXbsa051_u:1377": " yathā dharmāstathaiva gadanāt tathāgataḥ /",
    "XXbsa051_u:1378": " gadeḥ pacādyac /",
    "XXbsa051_u:1379": " nairuktastakāraḥ /",
    "XXbsa051_u:1380": " arayaḥ kleśāstān hatavāniti arhan /",
    "XXbsa051_u:1381": " samyagaviparītaṃ samastaṃ buddhamaneneti samyaksaṃbuddhaḥ /",
    "XXbsa051_u:1382": " etena (RSt_32)",
    "XXbsa051_u:1383": " śāstṛtvasaṃpaduktā /",
    "XXbsa051_u:1384": " na hyavaktā viparītavaktā vā śāstā bhavati /",
    "XXbsa051_u:1385": " viparītavacanaṃ ca kleśavaśādajñānādvā bhavet /",
    "XXbsa051_u:1386": " taccobhayamasya nāsti yathākramamarhatvāt samyaksambuddhatvācc /",
    "XXbsa051_u:1387": " saṃsāriṇaḥ kathamī[dṛśī]",
    "XXbsa051_u:1388": " śaktiriti cedāha sugata iti /",
    "XXbsa051_u:1389": " gataḥ punarbhavāt muktaḥ /",
    "XXbsa051_u:1390": " suśabdaḥ prasa (śa)stāpunarāvṛttiniḥśeṣārthaḥ, surūpavat sunaṣṭajvaravat supūrṇaghaṭavacca",
    "XXbsa051_u:1391": " bāhyaśaikṣāśaikṣāṇāṃ vyavacchedāya yathākramam /",
    "XXbsa051_u:1392": " tatra lokottareṇa mārgeṇa gatatvāt praśastaṃ gataḥ /",
    "XXbsa051_u:1393": " naivaṃ bāhyāḥ /",
    "XXbsa051_u:1394": " sāvadhikatvena tanmokṣasyāmokṣatvāt /",
    "XXbsa051_u:1395": " \"punarāvṛttirityuktau janmadoṣasamubhdavau /\"",
    "XXbsa051_u:1396": " tau ca śaikṣāṇām /",
    "XXbsa051_u:1397": " aśaikṣastu bhagavāṃstasmādapunarāvṛttyā gataḥ /",
    "XXbsa051_u:1398": " śeṣamakleśanirjvaraṃ /",
    "XXbsa051_u:1399": " \"kāyavākbuddhivaiguṇyaṃ mārgākṣapaṭutāpi vā /\"",
    "XXbsa051_u:1400": " tadaśaikṣāṇāmapi hīnayānarhatāṃ yathāsambhavamasti /",
    "XXbsa051_u:1401": " na tu bhagavataḥ /",
    "XXbsa051_u:1402": " tato niḥśeṣagamanāt sugataḥ /",
    "XXbsa051_u:1403": " kathamekaḥ suśabdastrīnarthānāha? tantreṇa nyāyena /",
    "XXbsa051_u:1404": " tadyathā śveto dhāvati /",
    "XXbsa051_u:1405": " alambumāṇāṃ yāteti /",
    "XXbsa051_u:1406": " śvetaḥ śuklaḥ śvā itaḥ śvetaḥ /",
    "XXbsa051_u:1407": " alambumā nāma grāmaḥ /",
    "XXbsa051_u:1408": " tasya yātā gantā bumā api grāmaḥ /",
    "XXbsa051_u:1409": " tasyālaṅganteti /",
    "XXbsa051_u:1410": " kathaṃ sugataḥ? yato vidyācaraṇasampannaḥ /",
    "XXbsa051_u:1411": " vidyā adhiprajñaṃ śikṣā, adhiśīlamadhicittaṃ ca /",
    "XXbsa051_u:1412": " śikṣācaraṇaṃ vidyā puraścaraṇatvāttayoḥ /",
    "XXbsa051_u:1413": " ato vidyayā cakṣuṣeva paśyan /",
    "XXbsa051_u:1414": " itarābhyāṃ caraṇābhyāmiva tathā gamanāt sugataḥ /",
    "XXbsa051_u:1415": " tadanena padadvayena śāstṛtvasampado heturūktaḥ /",
    "XXbsa051_u:1416": " lokaviditi lokasya vinayanakālākālādiparijñānāllokavit /",
    "XXbsa051_u:1417": " puruṣā eva damyā damanīyā vineyatvāt /",
    "XXbsa051_u:1418": " teṣāṃ sārathiḥ samyagvinetā /",
    "XXbsa051_u:1419": " tasya sadṛśaḥ sārathirastyeva /",
    "XXbsa051_u:1420": " tadanyaḥ sugatastatodhikastu /",
    "XXbsa051_u:1421": " nāstīti anuttaraḥ puruṣadamyasārathiḥ /",
    "XXbsa051_u:1422": " anena padadvayena śāstṛtvasampado heturuktaḥ /",
    "XXbsa051_u:1423": " athāsya karmaṇo viṣayaḥ /",
    "XXbsa051_u:1424": " kiṃ durgatiṃ gatā api? netyāha /",
    "XXbsa051_u:1425": " śāstā devānāṃ ca manuṣyāṇāṃ ceti /",
    "XXbsa051_u:1426": " iti samudaye dharmajñānam //",
    "XXbsa051_u:1427": " atha khalu ta ityādinā saptamaṃ kṣaṇamāhuḥ /",
    "XXbsa051_u:1428": " āścaryamāhārikārthe /",
    "XXbsa051_u:1429": " paramāścaryamanuparigrāhikāthe /",
    "XXbsa051_u:1430": " yāvacchabdaḥ paryantārthaḥ /",
    "XXbsa051_u:1431": " dānapāramitāyā śīlapāramitāyā yāvat sarvajñatāyāḥ sarvākārajñatāyā ityarthaḥ /",
    "XXbsa051_u:1432": " āhāriketyākarṣikā /",
    "XXbsa051_u:1433": " anuparigrāhiketyanuśabdo 'nvayārthaḥ /",
    "XXbsa051_u:1434": " anvayo yuktirnyāyaḥ /",
    "XXbsa051_u:1435": " aparigrahonutsargayogaḥ /",
    "XXbsa051_u:1436": " aparigrahānutsargayogayoḥ sāhityam /",
    "XXbsa051_u:1437": " anvayena parigrāhikā yathā na parigṛṇhāti na cotsṛjati tathā parigrāhiketyarthaḥ /",
    "XXbsa051_u:1438": " atra śāstram-",
    "XXbsa051_u:1439": " anugrahātyāgatādayaḥ //",
    "XXbsa051_u:1440": " iti /",
    "XXbsa051_u:1441": " ādānamādiparigrahaḥ /",
    "XXbsa051_u:1442": " anugraho 'vikalpanam /",
    "XXbsa051_u:1443": " ayamaparigrahārthaḥ /",
    "XXbsa051_u:1444": " atyāga eva atyāgatā /",
    "XXbsa051_u:1445": " ayamanutsargārthaḥ /",
    "XXbsa051_u:1446": " bodhisattvāḥ parigṛṇhanti /",
    "XXbsa051_u:1447": " bhagavatī tān parigrāhayatīti samudaye 'nvayajñānakṣāntiḥ //",
    "XXbsa051_u:1448": " śakreṇa prastāvakatvādupalakṣitaḥ parivartaḥ śakraparivartaḥ //",
    "XXbsa051_u:1449": " āryāṣṭasāhastrikāyāḥ prajñāpāramitāyāḥ sāratamānāmni pañjikāyāṃ ratnākaraśāntiviracitāyāṃ dvitīyaḥ parivartaḥ //",
    "XXbsa051_u:1450": " 3. aprameyaguṇadhāraṇapāramitāstūpasatkāro nāma tṛtīyaḥ /",
    "XXbsa051_u:1451": " 'maitryādi' iti śāstram /",
    "XXbsa051_u:1452": " maitrī karuṇāmuditopekṣāścatvāryapramāṇāni maitryādi /",
    "XXbsa051_u:1453": " tadātmakaṃ darśanamaṣṭamaḥ kṣaṇa ityarthaḥ /",
    "XXbsa051_u:1454": " taddeśanā nidānam /",
    "XXbsa051_u:1455": " atha khalu bhagavānityādinā āmantrayate smetyetadantena saṃgītikāra āha",
    "XXbsa051_u:1456": " / sākṣīkaraṇamaṣṭame kṣaṇe hīnayānapatanapratipakṣagauravātiśayotpādanāya",
    "XXbsa051_u:1457": " / tameva kṣaṇam /",
    "XXbsa051_u:1458": " bhagavānāha /",
    "XXbsa051_u:1459": " yo hītyādinā prajñāpāramitāmiti prakaraṇāddarśanakṣaṇaḥ /",
    "XXbsa051_u:1460": " prajñā saiva pāraṃgateti pāramitā /",
    "XXbsa051_u:1461": " kasya pāram?",
    "XXbsa051_u:1462": " hīnayānapatanabhūmeḥ /",
    "XXbsa051_u:1463": " kā cāsau? yā catur(rṇāṃ) apramāṇātmakaṃ darśanam /",
    "XXbsa051_u:1464": " tathāhi tatprāpto bodhisattvaḥ sarvasattveṣvātmasamatādarśī tānaśaraṇān hitvā nātmanaḥ kevalasya hitamīhate yena hīnayāne nipatet /",
    "XXbsa051_u:1465": " tasmānmaitryādirūpaṃ darśanamatra prajñāpāramitā /",
    "XXbsa051_u:1466": " saiva cāṣṭamaḥ kṣaṇaḥ /",
    "XXbsa051_u:1467": " tāṃ yaḥ kaścid grahīṣyati yāvat paryavāpsyati sākṣātkaraṇāt /",
    "XXbsa051_u:1468": " pravartayiṣyatīti parebhyaḥ prakāśitāyāstasyāstairudgrahaṇāt /",
    "XXbsa051_u:1469": " yāvatpravartanāt /",
    "XXbsa051_u:1470": " na tasyetyādiranuśaṃstaḥ (saḥ) pravartayiṣyatīti yāvat /",
    "XXbsa051_u:1471": " iti samudaye anvayajñānam /",
    "XXbsa051_u:1472": " 'śūnyatāvyāptiḥ' iti śāstram /",
    "XXbsa051_u:1473": " ṣoḍaśānāṃ śūnyatānāṃ darśanena yā vyāptiḥ sarvāsāṃ darśanaṃ sa navamaḥ kṣaṇaḥ ityarthaḥ /",
    "XXbsa051_u:1474": " tamāha /",
    "XXbsa051_u:1475": " na ca khalvityādinā /",
    "XXbsa051_u:1476": " (RSt_34) ihāpi darśanakṣaṇaḥ prajñāpāraṃgateti pāramitā /",
    "XXbsa051_u:1477": " kasya pāram? śūnyatānāṃ ṣoḍaśānāmapi /",
    "XXbsa051_u:1478": " tāsāṃ darśanāt /",
    "XXbsa051_u:1479": " atrānuśaṃsaḥ /",
    "XXbsa051_u:1480": " ādvitīyādatha /",
    "XXbsa051_u:1481": " khalu śabdāt /",
    "XXbsa051_u:1482": " acchannaḥ pradeśo avakāśaḥ /",
    "XXbsa051_u:1483": " nipannaḥ śayitaḥ /",
    "XXbsa051_u:1484": " bhaviṣyati prabandhena pravakṣyati /",
    "XXbsa051_u:1485": " rakṣāvaraṇasahitā guptiḥ /",
    "XXbsa051_u:1486": " tatra śastrādinā rakṣā rakṣaniyogādāvaraṇam /",
    "XXbsa051_u:1487": " svayamupasaṃkramya tasyādhiṣṭhānāt guptiḥ /",
    "XXbsa051_u:1488": " athavā śarīrasya sarvasukhopasaṃharaṇaṃ rakṣā /",
    "XXbsa051_u:1489": " bāhyopakramanivāraṇamāvaraṇam /",
    "XXbsa051_u:1490": " ādhyātmikarogādinivāraṇaṃ guptiḥ /",
    "XXbsa051_u:1491": " teṣāṃ saṃvidhānaṃ samyak prayogo vā vā manasā vā /",
    "XXbsa051_u:1492": " iti nirodhe dharmajñānakṣāntiḥ //",
    "XXbsa051_u:1493": " 'buddhatvasya parigrahaḥ' iti /",
    "XXbsa051_u:1494": " buddhasya bhāvo buddhatvam /",
    "XXbsa051_u:1495": " yena buddho bhavati tasya parigrahalakṣaṇaḥ prabhāsvarasamādhidhāraṇāsampat /",
    "XXbsa051_u:1496": " abuddhakeṣu ca buddhakṣetreṣu buddharūpasyātmanaḥ saṃdarśanam /",
    "XXbsa051_u:1497": " tamāha /",
    "XXbsa051_u:1498": " atha khalu śakra ityādinā /",
    "XXbsa051_u:1499": " imāṃ prajñāpāramitāmitiṃ darśanakṣaṇam /",
    "XXbsa051_u:1500": " imān guṇāniti lakṣaṇasampadādīn /",
    "XXbsa051_u:1501": " iyata ityabhyunnatān /",
    "XXbsa051_u:1502": " dṛṣṭadhārmikāniti dṛṣṭo dharmaḥ prāptaṃ janma /",
    "XXbsa051_u:1503": " tatrabhavān /",
    "XXbsa051_u:1504": " pratilabhata ityuddeśaḥ /",
    "XXbsa051_u:1505": " parigṛṇhātīti nirdeśaḥ /",
    "XXbsa051_u:1506": " iti nirodhe dharmajñānam //",
    "XXbsa051_u:1507": " 'sarvasya vyavadānasya' ityekādaśaḥ /",
    "XXbsa051_u:1508": " vyavadāyantyaneneti vyavadānam /",
    "XXbsa051_u:1509": " dānapāramitādi /",
    "XXbsa051_u:1510": " tasya sarvasya parigrahaḥ /",
    "XXbsa051_u:1511": " tamāha /",
    "XXbsa051_u:1512": " kiṃ punarityādinā punaraparamityataḥ prāk /",
    "XXbsa051_u:1513": " iti nirodhe anvayajñānakṣāntiḥ /",
    "XXbsa051_u:1514": " 'sarvādhivyādhiśātanaṃ' iti /",
    "XXbsa051_u:1515": " ādhayo vyasanāni /",
    "XXbsa051_u:1516": " tīrthikairābhimānikaiśca saha vigrahavivādani(vi)rodhāsteṣāṃ śātanam /",
    "XXbsa051_u:1517": " tathā ca tacchatanaṃ yathā teṣāṃ paścāttata imāṃ śrutavatāṃ tribhiryānaiḥ kleśadurgatisaṃsārāruyā vyādhayaḥ kṣīyante /",
    "XXbsa051_u:1518": " tasmāt sarvādhiśātanam /",
    "XXbsa051_u:1519": " darśanaṃ dvādaśaḥ kṣaṇaḥ /",
    "XXbsa051_u:1520": " tamāha punaraparamityādinā saṃsthāpyanta ityetadantena /",
    "XXbsa051_u:1521": " dharmamiti śāsanam /",
    "XXbsa051_u:1522": " vigrahītavyaṃ tāḍanena /",
    "XXbsa051_u:1523": " vivaditavyaṃ kalahena /",
    "XXbsa051_u:1524": " virodhayitavyaṃ parasparadveṣeṇa /",
    "XXbsa051_u:1525": " te 'bhiprāyā iti vigrahādyabhiprāyāḥ /",
    "XXbsa051_u:1526": " evaṃ hyetabhdavatīti /",
    "XXbsa051_u:1527": " eṣaiva hi dharmatetyarthaḥ imāmiti dvādaśakṣaṇalakṣaṇām /",
    "XXbsa051_u:1528": " [oṣadhī] oṣaḥ prabhāvaḥ /",
    "XXbsa051_u:1529": " sa dhīyate 'syāmiti dadhāteḥ kvip pratyayaḥ /",
    "XXbsa051_u:1530": " jātireṣā tata oṣadherajātāvityaṇa bhavati /",
    "XXbsa051_u:1531": " strīliṅgaścāyaṃ tataḥ kṛdikārādaktiṅ iti dīrghavikalpaḥ /",
    "XXbsa051_u:1532": " āśīḥ sarpasya daṃṣṭrā /",
    "XXbsa051_u:1533": " tasyāṃ viṣamasyeti āśīviṣaḥ sarpaḥ /",
    "XXbsa051_u:1534": " janturdehī /",
    "XXbsa051_u:1535": " (RSt_35) prāṇakajāta iti tiryagviśeṣaḥ /",
    "XXbsa051_u:1536": " tejaseti prabhāvena /",
    "XXbsa051_u:1537": " baleneti bādhakatvena /",
    "XXbsa051_u:1538": " sthāmata ityabādhyatvena /",
    "XXbsa051_u:1539": " balādhāneneti tadyogena sāmarthyādhānāt /",
    "XXbsa051_u:1540": " iti nirodhe anvayajñānam /",
    "XXbsa051_u:1541": " 'nirvāṇagrāhaśāntatvaṃ' iti /",
    "XXbsa051_u:1542": " grāho 'bhiniveśaḥ /",
    "XXbsa051_u:1543": " etadāha tatkasya hetorityādinā /",
    "XXbsa051_u:1544": " prajñāpāramiteti trayodaśaḥ kṣaṇaḥ /",
    "XXbsa051_u:1545": " iti mārge dharmajñānakṣāntiḥ //",
    "XXbsa051_u:1546": " 'buddhebhyo rakṣaṇādikaṃ' iti buddhebhyo rakṣaṇam /",
    "XXbsa051_u:1547": " ādiśabdāddevādibhyaḥ /",
    "XXbsa051_u:1548": " etadāha /",
    "XXbsa051_u:1549": " catvāraścetyādinā bhaviṣyatītyetadantena /",
    "XXbsa051_u:1550": " prajñāpārami[tāmi]ti",
    "XXbsa051_u:1551": " caturdaśakṣaṇaḥ /",
    "XXbsa051_u:1552": " iti mārge dharmajñānam //",
    "XXbsa051_u:1553": " 'aprāṇivadhamārabhya sarvākārajñatā naye /",
    "XXbsa051_u:1554": " svayaṃ sthitasya sattvānāṃ sthāpanaṃ'",
    "XXbsa051_u:1555": " iti prāṇātipātaviratiraprāṇivadhaḥ /",
    "XXbsa051_u:1556": " tamādiṃ kṛtvā yatpāramitādau yāvatsarvākārajñatāyāṃ sthitasya tatraiva yatpareṣāṃ sthāpanaṃ sa pañcadaśakṣaṇaḥ /",
    "XXbsa051_u:1557": " etadāha punaraparamityādinā /",
    "XXbsa051_u:1558": " prajñāpāramitādīnāṃ parebhya upadeśo vacanam /",
    "XXbsa051_u:1559": " ādeyaṃ grāhyam /",
    "XXbsa051_u:1560": " tadasya svayamapi teṣu sthitatvādityādeyavacanaḥ /",
    "XXbsa051_u:1561": " mṛdu priyaṃ vacanamasyeti mṛduvacanaḥ /",
    "XXbsa051_u:1562": " dānādīnāṃ teṣu ca sthitānāṃ varṇabhāṣaṇāt /",
    "XXbsa051_u:1563": " mitavacano hitasyaiva vacanāt",
    "XXbsa051_u:1564": " / aprakīrṇavacano hitasyāpyahitamiśrasyāvacanāt /",
    "XXbsa051_u:1565": " iti mārge anvayajñānakṣāntiḥ //",
    "XXbsa051_u:1566": " 'pariṇāmanaṃ' 'dānādīnāṃ ca sambodhau' iti ṣoḍaśa kṣaṇa /",
    "XXbsa051_u:1567": " tamāha /",
    "XXbsa051_u:1568": " na ca krodhābhibhūta ityā[ra]bhya svādhyāsyatītyetadantena /",
    "XXbsa051_u:1569": " paridamayati krodhāsaṃśamanāt /",
    "XXbsa051_u:1570": " pariṇāmayati unnatilakṣaṇasya mānasya kṣayanayanāt /",
    "XXbsa051_u:1571": " upanāho vairam /",
    "XXbsa051_u:1572": " vyāpādaḥ sattvavidveṣaḥ /",
    "XXbsa051_u:1573": " anuśayo vairānubandhaḥ /",
    "XXbsa051_u:1574": " smṛtirmaitrī ceti /",
    "XXbsa051_u:1575": " tayoḥ smṛtimāha /",
    "XXbsa051_u:1576": " tasyaivamityādinā /",
    "XXbsa051_u:1577": " teneti vyāpādena /",
    "XXbsa051_u:1578": " paribhedo vikāraḥ /",
    "XXbsa051_u:1579": " dhakṣyata iti daheḥ prayogaḥ /",
    "XXbsa051_u:1580": " etena saparivāyordveṣamānayoḥ prahāṇamuktam /",
    "XXbsa051_u:1581": " dveṣeṇa hi pareṣāmanugrahaṃ na kurvīta /",
    "XXbsa051_u:1582": " tasmāttāvubhau prahāya dānādīnāmātmanaḥ kuśalānāmanuttarāyāṃ samyaksaṃbodhau tribhiryānaiḥ sarvasattvaparinirvāpaṇāya pariṇāmena paraṃ darśanaṃ ṣoḍaśa kṣaṇa ityuktaṃ bhavati /",
    "XXbsa051_u:1583": " ityukto bodhisattvānāṃ darśanamārgaḥ //",
    "XXbsa051_u:1584": " lokottara eva darśa[na]mārgo bhāvanāmārgastu dvidhā laukiko lokottaraśca /",
    "XXbsa051_u:1585": " tāvubhau yathākramaṃ paścādvaktavyau /",
    "XXbsa051_u:1586": " ādita eva lokottarasya bhāvanāmārgasya kāritraṃ granthalābhavādabhidheyam /",
    "XXbsa051_u:1587": " tatra śāstram-",
    "XXbsa051_u:1588": " [47] sarvato damanaṃ nāmaḥ sarvataḥ kleśanirṇayaḥ /",
    "XXbsa051_u:1589": " upakramāviṣahyatvaṃ bodhirādhārapūyatā // 2-17 //",
    "XXbsa051_u:1590": " namanaṃ 'nāmaḥ' sarvata iti vartate /",
    "XXbsa051_u:1591": " 'sarvataḥ' iti pariśubdārthaḥ /",
    "XXbsa051_u:1592": " paridamanaṃ pariṇamanaṃ cetyarthaḥ /",
    "XXbsa051_u:1593": " te ubhe yathākramaṃ dveṣamānayoḥ parikṣayāt /",
    "XXbsa051_u:1594": " te dve /",
    "XXbsa051_u:1595": " evamukte śakra ityādinā mahāsattvānāmityetadantenāha",
    "XXbsa051_u:1596": " / eṣu ṣaṭsu kāritreṣu prajñāpāramitāśabdena bodhisattvānāṃ bhāvanāmārga",
    "XXbsa051_u:1597": " ucyate /",
    "XXbsa051_u:1598": " yatheyamityarthaḥ /",
    "XXbsa051_u:1599": " iti paridamanapariṇāmanakāritre /",
    "XXbsa051_u:1600": " 'sarvataḥ kleśanirjayaḥ' iti /",
    "XXbsa051_u:1601": " svaparakleśānāmatyantajayāt /",
    "XXbsa051_u:1602": " tamāha bhagavānityādinā naitat sthānaṃ vidyata ityetadantena /",
    "XXbsa051_u:1603": " jīvitāntarāyo veti /",
    "XXbsa051_u:1604": " tatraiva śastrasampāte paropakrameṇa veti /",
    "XXbsa051_u:1605": " mṛgayādimadhyagatopi parasyaiṣa upakramaḥ /",
    "XXbsa051_u:1606": " pareṣāṃ tena /",
    "XXbsa051_u:1607": " svaparakleśārjanayā bhagavatyā tena nirjitāstasyaiṣa niṣyanda iti bhāvaḥ /",
    "XXbsa051_u:1608": " iti kleśanirjayākāritram //",
    "XXbsa051_u:1609": " jīvitāntarāyāya kṛtāḥ parairupakramāstasminna prabhavantīti",
    "XXbsa051_u:1610": " 'upakramāviṣahyatvam\" /",
    "XXbsa051_u:1611": " tadāha /",
    "XXbsa051_u:1612": " sacedityādinā nobhayavyābādhāya cetayata ityetadantena /",
    "XXbsa051_u:1613": " tatreti śarīre /",
    "XXbsa051_u:1614": " tatkasya hetoriti tadapatanaṃ kutaḥ?",
    "XXbsa051_u:1615": " uttaraṃ mahāvidyetyādinā /",
    "XXbsa051_u:1616": " sarvakālaṃ sarvatra deśe sarvavipakṣeṣu vāpratihataprabhāvatvādyathākramaṃ mahatī /",
    "XXbsa051_u:1617": " apramāṇā aparimāṇā ca /",
    "XXbsa051_u:1618": " tato",
    "XXbsa051_u:1619": " 'dhikābhāvād anuttarā /",
    "XXbsa051_u:1620": " samābhāvād asamā /",
    "XXbsa051_u:1621": " samena samaḥ samasamaḥ /",
    "XXbsa051_u:1622": " kiñcidūnajātī[ya]tvāt samasamā /",
    "XXbsa051_u:1623": " tasyā apyabhāvād asamasamā /",
    "XXbsa051_u:1624": " ātmano ābādhaḥ /",
    "XXbsa051_u:1625": " upaghātaḥ /",
    "XXbsa051_u:1626": " evaṃ pareṣāmubhayasya ca tadartha na cetayate /",
    "XXbsa051_u:1627": " na cittaṃ vyāpārayati /",
    "XXbsa051_u:1628": " tasmātparopakramairaviṣahyatvamasyāḥ karmeti /",
    "XXbsa051_u:1629": " upakramāviṣahyatvakāritram //",
    "XXbsa051_u:1630": " 'bodhiḥ' iti /",
    "XXbsa051_u:1631": " anuttarā samyaksaṃbodhiḥ /",
    "XXbsa051_u:1632": " pañcamaṃ kāritram /",
    "XXbsa051_u:1633": " tadāha /",
    "XXbsa051_u:1634": " acaitanyeṣu sarvajñajñānena /",
    "XXbsa051_u:1635": " vyavalokayiṣyatīti /",
    "XXbsa051_u:1636": " vinayanādyartham /",
    "XXbsa051_u:1637": " tatkasya hetoriti tat sarvajñajñānaṃ kutaḥ? na taktiñcidasti yanna",
    "XXbsa051_u:1638": " prāptamiti /",
    "XXbsa051_u:1639": " sarve hi buddhadharmāḥ prāptavyāḥ /",
    "XXbsa051_u:1640": " te ca pratyātmavedyāḥ /",
    "XXbsa051_u:1641": " tato yadyanena prāptā na syurnāyaṃ sarvavibhdavet /",
    "XXbsa051_u:1642": " tasmānna tatkiñcidasti yadasya na prāptaṃ syāt /",
    "XXbsa051_u:1643": " tataḥ prāpyamitaracca sarvaṃ jānātīti na tatkiñcidasti yadasya na jñātaṃ syāt /",
    "XXbsa051_u:1644": " prakarṣagataṃ ca sākṣātkārijñānamiha gṛhyate /",
    "XXbsa051_u:1645": " tata āha /",
    "XXbsa051_u:1646": " na (RSt_37) kiñcidasti yadasākṣātkṛtaṃ syāt? iti vāśabdāḥ parasparāpekṣayā vikalpārthāḥ /",
    "XXbsa051_u:1647": " tasmādasau sarvajñaḥ /",
    "XXbsa051_u:1648": " tasya jñānaṃ sarvajñajñānam /",
    "XXbsa051_u:1649": " saiva samyaksambodhiḥ /",
    "XXbsa051_u:1650": " tathā hi samyagjñānaṃ sambodhiḥ /",
    "XXbsa051_u:1651": " samyagiti sākṣāt /",
    "XXbsa051_u:1652": " saiva bodhivivakṣātaḥ sarvotkarṣagataḥ samyaksambodhiḥ sarvajñānaṃ ceti /",
    "XXbsa051_u:1653": " vyavahārato bhedo na vastutaḥ /",
    "XXbsa051_u:1654": " abhisaṃbhotsyata iti pratilapsyate /",
    "XXbsa051_u:1655": " iti sambodhikāritram //",
    "XXbsa051_u:1656": " 'ādhārapūjyatā' iti /",
    "XXbsa051_u:1657": " dvividha ādhāraḥ /",
    "XXbsa051_u:1658": " eka pustakagatāyāḥ tasyā apara udgṛhyamānāyā yāvaduddiśyamānāyāḥ tasya pūjyatā tadvadeva dvividhā",
    "XXbsa051_u:1659": " tatra gatānāṃ sattvānāṃ parairaviheṭhanīyatā /",
    "XXbsa051_u:1660": " te dve yathākramaṃ punaraparabāhyadvayena parigṛṇhātītyetadantenāha /",
    "XXbsa051_u:1661": " antaśa iti paramāpacaye",
    "XXbsa051_u:1662": " / na satkariṣyata iti sthāpanādūrdhvam /",
    "XXbsa051_u:1663": " avatāro randhramavakāśaḥ /",
    "XXbsa051_u:1664": " sthāpayitveti bahiṣkṛtya /",
    "XXbsa051_u:1665": " pūrvajanmano 'paraparyāyavedanīyaṃ",
    "XXbsa051_u:1666": " niyatavipākamakuśalaṃ pūrvakarma /",
    "XXbsa051_u:1667": " tasya vipāko 'niṣṭaphalam /",
    "XXbsa051_u:1668": " imamiti yathoktam /",
    "XXbsa051_u:1669": " tadyathetyādinā dṛṣṭāntaḥ /",
    "XXbsa051_u:1670": " evamevetyādinā dārṣṭāntikaḥ /",
    "XXbsa051_u:1671": " bodhimaṇḍagata iti /",
    "XXbsa051_u:1672": " maṇḍaḥ sāraḥ /",
    "XXbsa051_u:1673": " bodhyarthe maṇḍo bodhimaṇḍaḥ /",
    "XXbsa051_u:1674": " tasminniṣadha bodheradhigamāt /",
    "XXbsa051_u:1675": " kasya sāraḥ? kāñcanamayyāḥ pṛthivyāḥ /",
    "XXbsa051_u:1676": " tathāhi vivarti(rta) syādau /",
    "XXbsa051_u:1677": " kāñcanamayyāṃ pṛthivyāmabhinirvṛttāyāṃ caturatnamaye merau saptasu kāñcanaparvateṣu saptasu",
    "XXbsa051_u:1678": " bāhyamahodadhau, ayameva cakravāte(vṭhe) abhinirvṛtte, kāñcanamayyāḥ pṛthivyāḥ sāro vajramayaḥ samabhyudgataḥ /",
    "XXbsa051_u:1679": " yo mṛnma (ṇma)yeṣu caturṣu dvīpeṣvaṣṭāsu cāntaradvīpeṣvabhinirvṛtteṣu jambūdvīpasya nābhiḥ",
    "XXbsa051_u:1680": " sa ca vajramayatvādvodhāsanatvācca vajrāsanamityucyate /",
    "XXbsa051_u:1681": " sa bodhimaṇḍaḥ /",
    "XXbsa051_u:1682": " taṃ gatāḥ prāptāḥ /",
    "XXbsa051_u:1683": " samante bhavaḥ sāmantaḥ /",
    "XXbsa051_u:1684": " veṣṭanaparisāmantaḥ pariveṣṭaḥ /",
    "XXbsa051_u:1685": " abhyantaraṃ madhyam /",
    "XXbsa051_u:1686": " bodhāya vṛkṣo bodhivṛkṣaḥ /",
    "XXbsa051_u:1687": " tanmūle niṣadha bodheradhigamāt /",
    "XXbsa051_u:1688": " tasya mūlaṃ mūlābhiniveśaparicchinnaḥ pradeśaḥ /",
    "XXbsa051_u:1689": " tadgataḥ /",
    "XXbsa051_u:1690": " vāśabdāḥ parasparāpekṣayā vikalpārthāḥ /",
    "XXbsa051_u:1691": " viheṭhayitumiti vihiṃsitum /",
    "XXbsa051_u:1692": " vyāpādayitumiti nihaṃtum /",
    "XXbsa051_u:1693": " āveśayitumiti bhūtapiśācādipraveśanāt /",
    "XXbsa051_u:1694": " bhayādipratipakṣatvāt /",
    "XXbsa051_u:1695": " abhayamavairamanuttrāsaṃ mahāmaitrīnāmekamapramāṇam /",
    "XXbsa051_u:1696": " prabhāvayantīti niṣpādayanti prakāśayantīti sasainyasya mārasya vighnatopi kramaṇāt /",
    "XXbsa051_u:1697": " caityabhūta iti /",
    "XXbsa051_u:1698": " cāyṛ pūjāyām /",
    "XXbsa051_u:1699": " cāyyate devatā asminniti caityam /",
    "XXbsa051_u:1700": " kṛtyalyuṭo bahulamityadhikaraṇe ṇyat /",
    "XXbsa051_u:1701": " āya edbhāvaśca stūpa ityarthaḥ /",
    "XXbsa051_u:1702": " tadbhūtastattādṛśaḥ /",
    "XXbsa051_u:1703": " nirmālyāderakarṣārhatvāt /",
    "XXbsa051_u:1704": " apacāyanīyaḥ /",
    "XXbsa051_u:1705": " yataścaityabhūtastamanye na hiṃsanti /",
    "XXbsa051_u:1706": " yataḥ śaraṇādistatastatragatā avadhyā bhavanti /",
    "XXbsa051_u:1707": " tatra sannihitaṃ trāyata iti trāṇam /",
    "XXbsa051_u:1708": " abhyupagacchato bhayaṃ śṛṇātīti śaraṇam /",
    "XXbsa051_u:1709": " abhayā līyante asminniti layanam /",
    "XXbsa051_u:1710": " paramayanaṃ parāyaṇaṃ parā gatiḥ /",
    "XXbsa051_u:1711": " iti ṣaṣṭhamādhārapūjyatākāritrama //",
    "XXbsa051_u:1712": " laukiko bhāvanāmārgaḥ /",
    "XXbsa051_u:1713": " ādau vaktavya ādyatvāt /",
    "XXbsa051_u:1714": " sa ca trividhaḥ /",
    "XXbsa051_u:1715": " adhimuktimanaskāraḥ pariṇāmanāmanaskāro 'numodanāmanaskāraśca /",
    "XXbsa051_u:1716": " tatrādhimuktimanaskāramadhikṛtya śāstram-",
    "XXbsa051_u:1717": " [48] adhimuktistridhā jñeyā svārthā ca svaparārthikā /",
    "XXbsa051_u:1718": " parārthikaiveti svasyaiva svaparayoḥ parasyaiva cārthaḥ pradhānamāśayato yasyāṃ sā yathākramaṃ 'svārthā' 'svaparārthā' parārthaiva' ca /",
    "XXbsa051_u:1719": " tataḥ śāstram-",
    "XXbsa051_u:1720": " eṣā ca pratyekaṃ trividheṣyate // 2-28 //",
    "XXbsa051_u:1721": " [49] mṛdvī madhyādhimātrā ca",
    "XXbsa051_u:1722": " 'eṣā' iti svārthādiḥ /",
    "XXbsa051_u:1723": " 'trividhā' mṛdvayādibhedena /",
    "XXbsa051_u:1724": " tataḥ śāstram-",
    "XXbsa051_u:1725": " mṛdumadhyādi bhedataḥ /",
    "XXbsa051_u:1726": " sā punastrividhā mṛdvayādīnāṃ pratyekaṃ mṛdvayādibhedāt /",
    "XXbsa051_u:1727": " tadyathā svārthādimṛdumṛdvī mṛdumadhyāmṛdvadhimātrā /",
    "XXbsa051_u:1728": " madhyamṛdvī madhyamadhyā madhyādhimātrā /",
    "XXbsa051_u:1729": " adhimātramṛdvī adhimātramadhyā adhimātrādhimātrā ca /",
    "XXbsa051_u:1730": " evaṃ svaparārthā /",
    "XXbsa051_u:1731": " evaṃ parārthā ca /",
    "XXbsa051_u:1732": " tata śāstram-",
    "XXbsa051_u:1733": " ityevaṃ saptaviṃśatidhā matā // 2-29 //",
    "XXbsa051_u:1734": " 'ityevaṃ' trīṇi vārāṇi tribhirbhedāt 'saptaviṃśatidhā' iṣyate /",
    "XXbsa051_u:1735": " adhimuktiḥ śraddhāchandau saṃpratyayābhilāṣalakṣaṇau kvādhimukti?",
    "XXbsa051_u:1736": " sūtrasūtrārtharūpāyāṃ bhagavatyāṃ taccaryāyāṃ ca lekhanādikāyāṃ tatpūjāyāṃ ca puṣpādibhirbahuvidhāttābhiḥ",
    "XXbsa051_u:1737": " caryāpūjobhdave ca puṇye yathā sūtram /",
    "XXbsa051_u:1738": " tatra prathamā /",
    "XXbsa051_u:1739": " evamukte śakra ityādinā yaḥ prajñāpāramitāyai pūjāṃ kariṣyatītyetadantena /",
    "XXbsa051_u:1740": " likhitveti svayam /",
    "XXbsa051_u:1741": " pustakagatāṃ vā kṛtveti pareṇa",
    "XXbsa051_u:1742": " / divyābhiriti viśiṣṭābhiḥ /",
    "XXbsa051_u:1743": " javānka(?)puṣpādivarjanāt /",
    "XXbsa051_u:1744": " puṣpāṇi muktakusumāni /",
    "XXbsa051_u:1745": " mālyāni srajaḥ /",
    "XXbsa051_u:1746": " gandhā gandhadārūṇi /",
    "XXbsa051_u:1747": " vilepanāni sa (ta)māla bhavāni /",
    "XXbsa051_u:1748": " cūrṇā agarucandanādīnām /",
    "XXbsa051_u:1749": " cīvarāṇi vastrāṇi /",
    "XXbsa051_u:1750": " pūjābhiriti nivedyādibhiḥ /",
    "XXbsa051_u:1751": " bahuvidhābhiriti bhakṣyalehyādibhedāt /",
    "XXbsa051_u:1752": " puṣpādibhiḥ satkuryāditi sambandhaḥ /",
    "XXbsa051_u:1753": " pūjayedityarthaḥ /",
    "XXbsa051_u:1754": " gurukuryāditi gauraveṇa /",
    "XXbsa051_u:1755": " mānayediti (RSt_39) premnā(mṇā) /",
    "XXbsa051_u:1756": " pūjayediti praṇāmāñjalistutyādibhiḥ /",
    "XXbsa051_u:1757": " arcayediti dakṣiṇāvartaiḥ /",
    "XXbsa051_u:1758": " apacāyediti nirmālyādyapanayanaiḥ /",
    "XXbsa051_u:1759": " śarīrāṇīti dhātūna /",
    "XXbsa051_u:1760": " stūpeṣviti cetyeṣu pratiṣṭhāpayedavasthāpayet /",
    "XXbsa051_u:1761": " parigṛṇhīyāt karaṇḍādīn kṛtvā /",
    "XXbsa051_u:1762": " dhārayedvā karaṇḍādivahanāt /",
    "XXbsa051_u:1763": " tāṃśceti stūpakaraṇḍādīn /",
    "XXbsa051_u:1764": " yoyaṃ sarvajñatātmabhāva iti sarvajñataivātmabhāvaḥ /",
    "XXbsa051_u:1765": " sa nirvartitaḥ /",
    "XXbsa051_u:1766": " katamasyāṃ pratipadi śikṣamāṇena yāvatsamyaksambuddhena /",
    "XXbsa051_u:1767": " kā punaḥ sarvajñatetyāha /",
    "XXbsa051_u:1768": " anuttarāsamyaksambodhiḥ sarvajñateti /",
    "XXbsa051_u:1769": " abhinirvartitārthaḥ /",
    "XXbsa051_u:1770": " ka ityāha /",
    "XXbsa051_u:1771": " asyāpyarthamāha /",
    "XXbsa051_u:1772": " pratilabdheti /",
    "XXbsa051_u:1773": " ihaiveti asyāmeva /",
    "XXbsa051_u:1774": " ātmabhāvaścāsau ātmaprajñapteḥ śarīraṃ ca rūpakāyastathāgato gacchati /",
    "XXbsa051_u:1775": " kiṃ gacchati tathāgata iti /",
    "XXbsa051_u:1776": " saṃkhyāṃ gaṇanām /",
    "XXbsa051_u:1777": " prajñāpāramitā ca upāyakauśalyaṃ ca tābhyāṃ nirjātaḥ san /",
    "XXbsa051_u:1778": " prabhāvanāntāścatvāro nirdeśāḥ /",
    "XXbsa051_u:1779": " loke pratītiḥ prabhāvanā /",
    "XXbsa051_u:1780": " ayamevaiti bhagavatīpūjakaḥ /",
    "XXbsa051_u:1781": " tatra iti tathāgataśarīrapūjakāt /",
    "XXbsa051_u:1782": " śeṣaṃ subodham /",
    "XXbsa051_u:1783": " iti svārthādhimuktiḥ mṛdumṛdvī",
    "XXbsa051_u:1784": " evamukte śakra ityādinā hīnaprajñairityetadantena dvītiyā /",
    "XXbsa051_u:1785": " likhiṣyanti yāvatparyavāpsyantīti svārthaḥ /",
    "XXbsa051_u:1786": " tata ūrdhva parārthaḥ /",
    "XXbsa051_u:1787": " tatra pravartayiṣyantītyuddeśaḥ /",
    "XXbsa051_u:1788": " tribhirnirdeśaḥ /",
    "XXbsa051_u:1789": " deśayiṣyantītyarthataḥ /",
    "XXbsa051_u:1790": " upadekṣyantītityavadiṣyanti /",
    "XXbsa051_u:1791": " uddekṣyantīti granthataḥ /",
    "XXbsa051_u:1792": " svādhyāsyantīti",
    "XXbsa051_u:1793": " svādhyāna(ya)ma(mi)tyabhyāsaḥ /",
    "XXbsa051_u:1794": " mahārthikā mahāphalā /",
    "XXbsa051_u:1795": " sā kṛtā satī evaṃ bhaviṣyatīti mahāphalaiva bhaviṣyatīti /",
    "XXbsa051_u:1796": " na jñāsyantīti na śroṣyanti śabdataḥ /",
    "XXbsa051_u:1797": " na vetsyantīti pustakaṃ na lapsyante /",
    "XXbsa051_u:1798": " na vedayiṣyantīti /",
    "XXbsa051_u:1799": " vedanaṃ vedaḥ arthajñānam /",
    "XXbsa051_u:1800": " tatkarotītiṇic /",
    "XXbsa051_u:1801": " arthaṃ na jñāsyantītyarthaḥ /",
    "XXbsa051_u:1802": " uteti prakārāntaram /",
    "XXbsa051_u:1803": " avetyeti lokottareṇa jñānena satyān jñātvā /",
    "XXbsa051_u:1804": " prasādaḥ cittagato dharmaḥ /",
    "XXbsa051_u:1805": " yena cittamatyantamakaluṣīkriyate /",
    "XXbsa051_u:1806": " udakamiva dakaprasādena maṇinā /",
    "XXbsa051_u:1807": " śrotasa āpattiḥ saiva phalam /",
    "XXbsa051_u:1808": " sakṛdāgāmino",
    "XXbsa051_u:1809": " 'nāgāminaśca phalam /",
    "XXbsa051_u:1810": " arhato bhāvo 'rhatvaṃ caturthaphalam /",
    "XXbsa051_u:1811": " ātmānamekaṃ prati bodhiḥ pratyekabodhiḥ /",
    "XXbsa051_u:1812": " upavṛṃhayitveti lyap kasmānna bhavati?",
    "XXbsa051_u:1813": " upabṛhaṃnamupabṛṃhaḥ taṃ kṛtvetyeke /",
    "XXbsa051_u:1814": " tathāpi prāpnoti /",
    "XXbsa051_u:1815": " curādau saṃgrāmayatipāṭhasya niyamārthatvāt' saṃgrāmayatereva sopasargāt nānyasmāditi /",
    "XXbsa051_u:1816": " tasmāt prādipratirūpako yanna prādiḥ pradattādivat /",
    "XXbsa051_u:1817": " avinivartanāya hitā avinivartanīyā /",
    "XXbsa051_u:1818": " durabhisambheveti durlabhā /",
    "XXbsa051_u:1819": " vīryaṃ kuśale karmaṇyutsāhaḥ /",
    "XXbsa051_u:1820": " kutsitakarmaṇi saktaḥ kusīdaḥ /",
    "XXbsa051_u:1821": " sīdateḥ sapratyayo 'ravindavat /",
    "XXbsa051_u:1822": " sattvaṃ dhairyaḥ /",
    "XXbsa051_u:1823": " cittaṃ samādhiḥ /",
    "XXbsa051_u:1824": " saṃjñā smṛtiḥ /",
    "XXbsa051_u:1825": " adhimuktiḥ śraddhā /",
    "XXbsa051_u:1826": " tattvapravicayaḥ prajñā /",
    "XXbsa051_u:1827": " śraddhādindriyāṇāṃ daurbalyaṃ hīnavīryādipadairucyate /",
    "XXbsa051_u:1828": " tatra hīnavīryaḥ kusīdairiti viryendriyasya hīnasattvaiḥ /",
    "XXbsa051_u:1829": " hīnacittairiti samādhīndriyasya /",
    "XXbsa051_u:1830": " hīnasaṃjñairiti smṛtīndriyasya /",
    "XXbsa051_u:1831": " hīnādhimuktikairiti (RSt_40)",
    "XXbsa051_u:1832": " śraddhendriyasya /",
    "XXbsa051_u:1833": " hīnaprajñairiti prajñendriyasya /",
    "XXbsa051_u:1834": " bhagavatyā durabhisambhavatvajñānaṃ sopattikaṃ caryātirekaḥ /",
    "XXbsa051_u:1835": " puṇyātireka ūhyaḥ /",
    "XXbsa051_u:1836": " śeṣaṃ pūrvavat /",
    "XXbsa051_u:1837": " iti svārthādhimuktirmṛdumadhyā //",
    "XXbsa051_u:1838": " tasmāttarhītyādinā pratisartavyāntena tṛtīyā /",
    "XXbsa051_u:1839": " abhīkṣṇaṃ śravaṇādi paripraśnaśca saṃśayacddedārthaḥ /",
    "XXbsa051_u:1840": " pratisartavyatāyāśca sopattikaṃ jñānamante caryātireka ūhyaḥ /",
    "XXbsa051_u:1841": " śeṣaṃ pūrvavat /",
    "XXbsa051_u:1842": " iti svārthādhimuktirmṛdvadhimātrā //",
    "XXbsa051_u:1843": " tasmāttarhītyādinā dvitīyaprasavatiparyantena caturthī /",
    "XXbsa051_u:1844": " saptaratnāni tadyathā suvarṇa rūpyaṃ vaiḍūrya musāragalvaṃ /",
    "XXbsa051_u:1845": " aśmagarbhaḥ lohitikā muktā karketanaṃ ca /",
    "XXbsa051_u:1846": " tannidānamiti taddhetukam bhagavatyāṃ śraddhadhimokṣaprasādāḥ /",
    "XXbsa051_u:1847": " cittotpādo 'dhyāśayataḥ /",
    "XXbsa051_u:1848": " śravaṇādikaṃ arthavivaraṇaṃ manasā anvavekṣā parimīmāṃsā ca /",
    "XXbsa051_u:1849": " pustakagatāṃ vā kṛtvā saddharmacirasthiti hetornetrya vaikalyāya ca /",
    "XXbsa051_u:1850": " avasthāpanaṃ caryātirekaḥ puṇyātirekaḥ /",
    "XXbsa051_u:1851": " yathāpāṭhaṃ śeṣa purvavat /",
    "XXbsa051_u:1852": " iti svārthadhimaktirmadhyamṛdvī //",
    "XXbsa051_u:1853": " tiṣṭhantu khalvityādinā dvitīya prasavatiparyantena pañcamī /",
    "XXbsa051_u:1854": " eṣa eva dvitīyo mūrajaphalena mahatā jambuvṛkṣeṇa lakṣitatvāt jambūdvīpaḥ /",
    "XXbsa051_u:1855": " tato nidānamutpattirasyeti tathoktam /",
    "XXbsa051_u:1856": " śeṣaṃ subodham /",
    "XXbsa051_u:1857": " itaḥ prabhṛti yatrānuśaṃsaḥ paṭhyate na caryātirekastatra yadyathoktānuśaṃsa śraddhādikaṃ sa caryātirekaḥ /",
    "XXbsa051_u:1858": " iti svārthādhimuktirmadhyamadhyā //",
    "XXbsa051_u:1859": " tiṣṭhantvityādinā dvitīyaprasavatyantena ṣaṣṭhī /",
    "XXbsa051_u:1860": " catvāro mahādvīpā āsminniti cāturmahādvīpaḥ /",
    "XXbsa051_u:1861": " svārthe aṇa /",
    "XXbsa051_u:1862": " lokadhāraṇāt lokadhātau /",
    "XXbsa051_u:1863": " śeṣaṃ tathaiva /",
    "XXbsa051_u:1864": " iti svārthādhimuktirmadhyādhimātrā //",
    "XXbsa051_u:1865": " tiṣṭhantvityādi dvitīyaprasavatiparyantā saptamī /",
    "XXbsa051_u:1866": " caturdvīpakānāṃ sahasraṃ parimāṇamasyeti sāhasraḥ /",
    "XXbsa051_u:1867": " sa eva paripurṇatvena cūḍāyogāt cūḍikaḥ /",
    "XXbsa051_u:1868": " iti svārthādhimuktiradhimātramṛdvī //",
    "XXbsa051_u:1869": " tathobhayāntā aṣṭamī /",
    "XXbsa051_u:1870": " dvīḥsāhasraṃ parimāṇamasyeti dvisāhasraḥ sāhasrasahasramityarthaḥ /",
    "XXbsa051_u:1871": " sa ca madhyamaḥ sāhasramahāsāhasrayormadhyatvāt",
    "XXbsa051_u:1872": " / iti svārthadhimuktiradhimātramadhyā //",
    "XXbsa051_u:1873": " tathaivāntau navamyām /",
    "XXbsa051_u:1874": " triḥsahasraṃ parimāṇamasyeti trisāhasram /",
    "XXbsa051_u:1875": " (RSt_41) dvi(tri)sāhasrāṇāṃ sahasramityarthaḥ /",
    "XXbsa051_u:1876": " sa eva mahāsāhasraḥ /",
    "XXbsa051_u:1877": " iti svārthādhimuktiradhimātrādhimātrā //",
    "XXbsa051_u:1878": " tiṣṭhantvādirbhavatiparyantā daśamī /",
    "XXbsa051_u:1879": " trisāhasra eva lokadhātuḥ /",
    "XXbsa051_u:1880": " kintu tasmin sarvasattvā manuṣyā bhaveyuḥ /",
    "XXbsa051_u:1881": " na pūrvaṃ na caramamasminnityapūrvācaramam sahetyarthaḥ /",
    "XXbsa051_u:1882": " ato jñāyata iha sattvā eva sattvāḥ pūrvatra manuṣyā eveti /",
    "XXbsa051_u:1883": " parikalpaḥ kalpanā /",
    "XXbsa051_u:1884": " yāvajjīvaṃ caityapūjā sarvāsu /",
    "XXbsa051_u:1885": " iha tu kalpaṃ vā kalpāvaśeṣaṃ vā /",
    "XXbsa051_u:1886": " asyāṃ ca sarvagītavādyaiḥ sarvapuṣpādibhiścaityapūjātirekaḥ /",
    "XXbsa051_u:1887": " bhagavatīpūjāpuṇyātirekopapattijñānamante /",
    "XXbsa051_u:1888": " so 'syāṃ caryāpūjātireka /",
    "XXbsa051_u:1889": " iti parārthadhimuktirmṛdumṛdvī //",
    "XXbsa051_u:1890": " tiṣṭhantvityādinā prajñāpāramitā mahāsamudrādityetadantenaikādaśī /",
    "XXbsa051_u:1891": " gaṅgānadīvālikopameṣu trisāhasreṣviti stupasatkāre viśeṣaḥ /",
    "XXbsa051_u:1892": " śeṣaṃ daśamīvat /",
    "XXbsa051_u:1893": " bhagavatīcaryāpūjāsu sopapattikamanuśaṃsavistara parijñānamatirekaḥ /",
    "XXbsa051_u:1894": " idṛśatvena cittātikramād acintyā sadṛśābhāvād atulyam /",
    "XXbsa051_u:1895": " puṇyābhisaṃskāraḥ puṇyakarma /",
    "XXbsa051_u:1896": " śatatamīmapītyādi /",
    "XXbsa051_u:1897": " ādāvante ca kalāṃ nopaitīti vacanaṃ madhyepi sambandhārtham /",
    "XXbsa051_u:1898": " atra ca bhāgaḥ kalā /",
    "XXbsa051_u:1899": " nopaitīti nārghati /",
    "XXbsa051_u:1900": " na labhata ityarthaḥ /",
    "XXbsa051_u:1901": " na kevalaṃ kalāṃ nopaiti tulanārtham /",
    "XXbsa051_u:1902": " kiṃ tarhi saṃkhyāmapi kalāmapi gaṇanāmapi /",
    "XXbsa051_u:1903": " apiśabdaiḥ parasparāpekṣayā samuccayaḥ /",
    "XXbsa051_u:1904": " uktaṃ yathā kalāṃ nopaiti /",
    "XXbsa051_u:1905": " kathaṃ saṃkhyā?",
    "XXbsa051_u:1906": " saṃkhyābhirekai [ra] pyatulanāt /",
    "XXbsa051_u:1907": " pūrvakasya puṇyasya śatamapi sahasramapi yāvatkoṭīśatasahasramapi paścimasya puṇyasya tulanāya na kṣamata iti /",
    "XXbsa051_u:1908": " gaṇanā gaṇitaṃ pratyutpannādiḥ /",
    "XXbsa051_u:1909": " tāṃ kathaṃ nopaiti? tadatirekepyatulanāt",
    "XXbsa051_u:1910": " / pūrvakasya puṇyasya pañcaguṇāpi viṃśatirdaśaguṇamapi sa (śa)taṃ",
    "XXbsa051_u:1911": " yāvallakṣaguṇāpi koṭī paścimasya puṇyasya tulanāya na kṣamata iti /",
    "XXbsa051_u:1912": " upamāmapyaupamyapi upaniśāmapi na kṣama [ta] iti pareṇa sambandhaḥ /",
    "XXbsa051_u:1913": " upamitirūpamā /",
    "XXbsa051_u:1914": " saiva aupamyam /",
    "XXbsa051_u:1915": " 'svārthe pyañ /",
    "XXbsa051_u:1916": " upaniśānamupaniśā /",
    "XXbsa051_u:1917": " tatrābhinnamupamānamupamā saṃkhyātamupamānamaupamyam /",
    "XXbsa051_u:1918": " gaṇitamupamānamupaniśā /",
    "XXbsa051_u:1919": " tadapi trayaṃ tulanāya na kṣamate /",
    "XXbsa051_u:1920": " tadyathā kalāprasṛtopamenāpi pūrvakeṇa na śakyamuttaraṃ tulayitum /",
    "XXbsa051_u:1921": " daśaprasṛtopamenāpīti /",
    "XXbsa051_u:1922": " upaniṣadamapi na kṣamata iti /",
    "XXbsa051_u:1923": " evamatyantatulanābhāvāt tulanārthayā upaniṣat samīpaniṣadanaṃ pārśvato 'vasthitiḥ, tāmapi nārhatītyarthaḥ /",
    "XXbsa051_u:1924": " mārṣeti āmantraṇam /",
    "XXbsa051_u:1925": " āryetyarthaḥ /",
    "XXbsa051_u:1926": " samudācārā abhiprāyāḥ /",
    "XXbsa051_u:1927": " samanvāhāraḥ smaraṇam /",
    "XXbsa051_u:1928": " (RSt_42) svādhyāyo mano jāpaḥ /",
    "XXbsa051_u:1929": " mahāvidyādipada trayaṃ vyākhyātama /",
    "XXbsa051_u:1930": " ato 'dhikāyā vidyāyā abhāvānniruttarā /",
    "XXbsa051_u:1931": " atodhikasya dharmasyābhāvādanuttarā /",
    "XXbsa051_u:1932": " tulyavidyāntarābhāvā dasamā /",
    "XXbsa051_u:1933": " asamaistathāgataiḥ samatvādasamasamā /",
    "XXbsa051_u:1934": " prabhāvyanta iti prakāśante /",
    "XXbsa051_u:1935": " saptabhirbodhyaṅgaiḥ samprayuktāni taṃ niśrayatvāt /",
    "XXbsa051_u:1936": " taiḥ parigṛhītā adhiṣṭhitāḥ /",
    "XXbsa051_u:1937": " buddhānāṃ jñānaṃ svayaṃ bhāvāt svayambhū /",
    "XXbsa051_u:1938": " cittātikramādacintyam /",
    "XXbsa051_u:1939": " pūrvaśruteneti pūrvaśrutobhdavena /",
    "XXbsa051_u:1940": " auṣadhītāra iti auṣadhyaśca tārāśca /",
    "XXbsa051_u:1941": " avabhāsayantītyavabhāsaṃ kurvanti /",
    "XXbsa051_u:1942": " dharmo nirvāṇaṃ sarvadharmotkṛṣṭatvāt /",
    "XXbsa051_u:1943": " sa eva samaḥ yānatrayasya dhāraṇatvāt /",
    "XXbsa051_u:1944": " sa eva sa (śa)maḥ kleśaduḥkhopasamatvāt /",
    "XXbsa051_u:1945": " tasmai caryā /",
    "XXbsa051_u:1946": " kuśalaṃ sucaritaṃ tasya caryā /",
    "XXbsa051_u:1947": " viṣamo mṛtyuhetuḥ /",
    "XXbsa051_u:1948": " tasyāparihāro viṣamāparihāraḥ /",
    "XXbsa051_u:1949": " ayamuddeśaḥ /",
    "XXbsa051_u:1950": " śeṣo nirdeśaḥ /",
    "XXbsa051_u:1951": " daṇḍa upavāsanādiḥ /",
    "XXbsa051_u:1952": " parigṛhītatvaṃ pratyupasthiteti /",
    "XXbsa051_u:1953": " tatsvabhāvena tathābhāvāt /",
    "XXbsa051_u:1954": " vyāḍāḥ caṇḍamṛgāḥ /",
    "XXbsa051_u:1955": " sarīsṛpāḥ sarpāḥ kuṭilaṃ gamanāt /",
    "XXbsa051_u:1956": " teṣāṃ kāntāraḥ /",
    "XXbsa051_u:1957": " sthāpayitvetyādi yatpūrvakarmavipākena taṃ bahiṣkṛtya /",
    "XXbsa051_u:1958": " samanvāhāro manasikaraṇam /",
    "XXbsa051_u:1959": " pratihatacittā iti sadveṣacitāḥ /",
    "XXbsa051_u:1960": " vicakṣuḥ vimanāḥ /",
    "XXbsa051_u:1961": " balakāyo balasamūhaḥ /",
    "XXbsa051_u:1962": " tasya catvāryaṅgāni gajavājipattirathāḥ /",
    "XXbsa051_u:1963": " vyūhaḥ sannipātaḥ /",
    "XXbsa051_u:1964": " bimbisāro magadhādhipaḥ /",
    "XXbsa051_u:1965": " prasenajit srāvastīpatiḥ /",
    "XXbsa051_u:1966": " śākyāḥ śākyakulajāḥ kṣatriyāḥ /",
    "XXbsa051_u:1967": " licchavayo vaiśālakāḥ /",
    "XXbsa051_u:1968": " pratyu[dā]vṛtto nivṛttaḥ",
    "XXbsa051_u:1969": " / vihāyasāntarīkṣagatā iti ākāśenākāśaṅgatāḥ /",
    "XXbsa051_u:1970": " cirasyeti cireṇa /",
    "XXbsa051_u:1971": " upāvṛtteti punarāyātā /",
    "XXbsa051_u:1972": " avarakeṇeti alpakena /",
    "XXbsa051_u:1973": " yathā prajñāpāramitā tathābhāvaṃ tathātvam /",
    "XXbsa051_u:1974": " prajñāpāramitaiva mahāsamudraḥ /",
    "XXbsa051_u:1975": " iti svaparārthādhimuktiḥ mṛdumadhyā //",
    "XXbsa051_u:1976": " atha khalvityādinā dvitīya pariṇāyikāntena dvādaśī /",
    "XXbsa051_u:1977": " ṣaṭpāramitānāyikatvādijñānaṃ sopattikaścaryātirekaḥ puṇyātireka uktaḥ /",
    "XXbsa051_u:1978": " śeṣaṃ pūrvavat /",
    "XXbsa051_u:1979": " varṇaḥ stotraṃ guṇā vā /",
    "XXbsa051_u:1980": " pūrvaṅgameti agreśvarī /",
    "XXbsa051_u:1981": " nāyiketi saṃgrāhikā /",
    "XXbsa051_u:1982": " pariṇāyiketi saṃvardhikā /",
    "XXbsa051_u:1983": " prajñāpāramitā hi svayemeva paramatvāt pāramitā /",
    "XXbsa051_u:1984": " itarāstayaiva sarvajñatāyāṃ pariṇāmitatvena /",
    "XXbsa051_u:1985": " śeṣaṃ subodham /",
    "XXbsa051_u:1986": " iti svaparārthadhimuktirmṛdvadhimātrā /",
    "XXbsa051_u:1987": " atha khalvityādinā guṇān vadāmītyetadantena trayodaśī /",
    "XXbsa051_u:1988": " yopyenāṃ pustakagatāṃ saddharmacirasthitihetoḥ sthāpayitvā pūjayet /",
    "XXbsa051_u:1989": " tasyāpi sarva ete 'nuśaṃsā iti jñānamatra caryadhikyam /",
    "XXbsa051_u:1990": " iti svaparārthādhimuktirmadhyamṛdvī /",
    "XXbsa051_u:1991": " evamukta ityādirdvitīyapunaraparāt prāk caturdaśī /",
    "XXbsa051_u:1992": " ryātireko yathābhūtam /",
    "XXbsa051_u:1993": " iti svaparārthādhimuktirmadhyamadhyā /",
    "XXbsa051_u:1994": " punaraparamityādinā yatra khalu punarityataḥ prāk pañcadaśī /",
    "XXbsa051_u:1995": " pratyanuyogaḥ praśnaḥ /",
    "XXbsa051_u:1996": " iti svaparārthādhimuktirmadhyādhimātrā //",
    "XXbsa051_u:1997": " yatra khalvityādinā evamukta ityataḥ prāk ṣoḍaśī /",
    "XXbsa051_u:1998": " sarvadevopasaṃkramaṇaśraddhā tebhyaśca dharmadānacaryātirekaḥ /",
    "XXbsa051_u:1999": " iti svaparārthādhimuktiradhimātramṛdvī //",
    "XXbsa051_u:2000": " evamukta ityādinā dṛṣṭadhārmikān guṇān parigṛṇhātītyetadantena saptadaśī /",
    "XXbsa051_u:2001": " devādyāgamanārcanajñānāt praharṣo bhagavatīprabhāvena śraddhādikaṃ caryātirekaḥ /",
    "XXbsa051_u:2002": " saṃjānīta iti saṃlakṣayati /",
    "XXbsa051_u:2003": " niṣṭheti niścayaḥ /",
    "XXbsa051_u:2004": " gantavyeti kartavyā /",
    "XXbsa051_u:2005": " amānuṣaṃ sattvamiti manuṣyeṣu bhavo mānuṣaḥ /",
    "XXbsa051_u:2006": " na tathā amānuṣaḥ",
    "XXbsa051_u:2007": " / aśucyabhāvāt caukṣaḥ /",
    "XXbsa051_u:2008": " puṣpādiyogāt śuciḥ /",
    "XXbsa051_u:2009": " apakramaṇamapamaraṇam /",
    "XXbsa051_u:2010": " klamathaḥ pīḍā /",
    "XXbsa051_u:2011": " udāro mahān /",
    "XXbsa051_u:2012": " pratibhotsyata iti budhyateḥ prayogaḥ /",
    "XXbsa051_u:2013": " gṛddhiḥ abhilāṣaḥ /",
    "XXbsa051_u:2014": " saṃjñā smṛti /",
    "XXbsa051_u:2015": " iti svaparārthādhimuktiradhimātramadhyā //",
    "XXbsa051_u:2016": " punaraparamityādinā āparivartasamāpteraṣṭādaśī /",
    "XXbsa051_u:2017": " caryātireko yathāsūtram /",
    "XXbsa051_u:2018": " iti svaparārthādhimuktiradhimātrādhimātrā //",
    "XXbsa051_u:2019": " aprameyetyādi /",
    "XXbsa051_u:2020": " atra stūpaścaityam /",
    "XXbsa051_u:2021": " pāramitā prajñāpāramitā /",
    "XXbsa051_u:2022": " dhāraṇaṃ dvividham /",
    "XXbsa051_u:2023": " pustakagatāṃ kṛtvā yadasyāḥ saddharmacirasthitaye bahiḥsthāpanam /",
    "XXbsa051_u:2024": " yaccodgrahaṇadhāraṇādibhiradhyātmameva sthāpanam //",
    "XXbsa051_u:2025": " aprameyaguṇadhāraṇaṃ yasyāḥ sā tathoktā /",
    "XXbsa051_u:2026": " tathoktā ca sā parāmitā ca sā ca stūpaśceti dvandvaḥ /",
    "XXbsa051_u:2027": " tayoḥ satkāraḥ puṣpādibhiḥ pūjā /",
    "XXbsa051_u:2028": " tadabhidhāyī parivarto 'prameyaguṇadhāraṇastūpasatkāraparivartaḥ //",
    "XXbsa051_u:2029": " āryāṣṭasāhasrikāyāḥ prajñāpāramitāyāḥ sāratamānāmni pañjikāyāṃ ratnākaraśāntiviracitāyāṃ tṛtīyaḥ parivartaḥ //",
    "XXbsa051_u:2030": " 4. guṇaparikīrtanaparivarto nāma caturthaḥ /",
    "XXbsa051_u:2031": " adhimuktayo 'dhikṛtāḥ /",
    "XXbsa051_u:2032": " tatra nava svārthā navaiva ca svaparārthā uktāḥ /",
    "XXbsa051_u:2033": " asmiṃstu parivarte navaiva parārthā vaktavyāḥ /",
    "XXbsa051_u:2034": " tatrādau tathāgataśarīreṣvityetadantena ūnaviṃśatitamī /",
    "XXbsa051_u:2035": " prajñāpāramitaiva dharmakāyatvādatyantapūjyā /",
    "XXbsa051_u:2036": " tathā rūpakāyaḥ satyakāyatvādityetasminnarthe yau śraddhāprasādau sāmarthyagamyaśca mātrātirekaḥ sa iha caryātirekaḥ /",
    "XXbsa051_u:2037": " tathāgatānāṃ śarīrāṇi dhātavaḥ /",
    "XXbsa051_u:2038": " karaṇe ṣaṣṭhī /",
    "XXbsa051_u:2039": " taiḥ paripūrṇaḥ /",
    "XXbsa051_u:2040": " kiṃ",
    "XXbsa051_u:2041": " vyāptimātreṇa? netyāha /",
    "XXbsa051_u:2042": " cūḍikābaddha iti /",
    "XXbsa051_u:2043": " dīyeta iti upanyasyeta /",
    "XXbsa051_u:2044": " ekatareṇa pravāryamāṇa iti /",
    "XXbsa051_u:2045": " anayorekaṃ gṛhāṇeti nimantryamānaḥ /",
    "XXbsa051_u:2046": " citrīkāro gauravātiśayaḥ /",
    "XXbsa051_u:2047": " gurutarā hi bhagavatī tebhyaḥ /",
    "XXbsa051_u:2048": " etaddhi śarīramiti /",
    "XXbsa051_u:2049": " yā prajñāpāramitā /",
    "XXbsa051_u:2050": " bhūtārthastathyārthaḥ /",
    "XXbsa051_u:2051": " tadyogāt bhūtārthikam /",
    "XXbsa051_u:2052": " sīdatīti sat /",
    "XXbsa051_u:2053": " anityaḥ /",
    "XXbsa051_u:2054": " saccāsau kāyaśceti satkāyo rūpakāyaḥ /",
    "XXbsa051_u:2055": " dharmakāyapariniṣpattita iti /",
    "XXbsa051_u:2056": " atrāryamārgo dharmaḥ /",
    "XXbsa051_u:2057": " sa ca prakarṣa gataḥ prajñāpāramitaiva /",
    "XXbsa051_u:2058": " nānityaḥ pravāhanityatvāt /",
    "XXbsa051_u:2059": " bhūtakoṭiprabhāvita iti /",
    "XXbsa051_u:2060": " bhūtāni tattvāni teṣāṃ koṭiragram /",
    "XXbsa051_u:2061": " tato",
    "XXbsa051_u:2062": " 'dhikasya tattvasyābhāvāt /",
    "XXbsa051_u:2063": " tasyāmeva prabhāvito vyahṛtastādātmyāt /",
    "XXbsa051_u:2064": " katamaḥ kāya ityāha /",
    "XXbsa051_u:2065": " yadutetyādi /",
    "XXbsa051_u:2066": " tathatāmātraparamārthaṃ taddarśanī prajñāpāramitā na tato bhidyata iti bhāvaḥ /",
    "XXbsa051_u:2067": " tatkiṃ",
    "XXbsa051_u:2068": " tathāgatadhātuṣvagauravameva? netyāha /",
    "XXbsa051_u:2069": " na khalvityādi subodham /",
    "XXbsa051_u:2070": " iti parārthādhimuktirmṛdumṛdvī //",
    "XXbsa051_u:2071": " api tvityādinā tiṣṭhatu khalvityataḥ prāgviṃśatitamī /",
    "XXbsa051_u:2072": " apituśabdo viśeṣārthaḥ /",
    "XXbsa051_u:2073": " yadyapi teṣu me gauravaṃ tathāpītyarthaḥ /",
    "XXbsa051_u:2074": " punaḥśabdastu pūrvamapi viśeṣayoktatvāt /",
    "XXbsa051_u:2075": " nirjātānīti viśeṣaṇatvepi hetutvaṃ gamyate nirjātatvādityarthaḥ /",
    "XXbsa051_u:2076": " tadyathāpītyādinā dṛṣṭāntaḥ devasabhādhikaraṇatvāt devasabhā mahatī śālā yasyāṃ śakrastrayastriṃśebhyo dharma deśayati /",
    "XXbsa051_u:2077": " ata eva sā sudharmetyucyate /",
    "XXbsa051_u:2078": " [a] sya ca sudarśanasya devanagarasya dakṣiṇapaścimadigbhāga iti /",
    "XXbsa051_u:2079": " īṣo (śo) mahāpuruṣaḥ /",
    "XXbsa051_u:2080": " tasyākhyā pratibhāso rūciḥ /",
    "XXbsa051_u:2081": " mahatī śākhā asyeti maheśākhyaḥ /",
    "XXbsa051_u:2082": " mahānmanā ityarthaḥ /",
    "XXbsa051_u:2083": " sa ceha jñānātmā samyaksaṃbuddhaḥ /",
    "XXbsa051_u:2084": " tasya hetupratyayabhūto hetusvabhāvo pratyayasvabhāvo ca /",
    "XXbsa051_u:2085": " ata evāha /",
    "XXbsa051_u:2086": " tathāgatasyetyādi /",
    "XXbsa051_u:2087": " tatra sarvajñajñānaṃ śakravat /",
    "XXbsa051_u:2088": " tathāgatadhātavo nāsya hetupratyayabhūtāḥ /",
    "XXbsa051_u:2089": " (RSt_45) śakrasya tadāsanavat /",
    "XXbsa051_u:2090": " pūrvatra kāyasyādhārabhūto rūpakāya evoktaḥ /",
    "XXbsa051_u:2091": " iha tu maheśākhyasya jñānakāyasyāsanasthānīyaḥ /",
    "XXbsa051_u:2092": " ityasminnarthe yau śraddhāprasādau sa caryātirekaḥ /",
    "XXbsa051_u:2093": " iti parārthādhimuktirmṛdumadhyā //",
    "XXbsa051_u:2094": " tiṣṭhatvityādinā tathāgataśarīreṣvityetadantena ekaviṃśatitamī /",
    "XXbsa051_u:2095": " ihoktabhagavatīmāhātmye yau śraddhāprasādau sa eva caryātirekaḥ /",
    "XXbsa051_u:2096": " iti parārthādhimuktirmṛdvavadhimātrā //",
    "XXbsa051_u:2097": " api tvādi tathāgataśarīrāntāt dvāviṃśatitamī /",
    "XXbsa051_u:2098": " tathāgato hi sarvalokā (ke)",
    "XXbsa051_u:2099": " bhyudgatatvāt pūjyataraḥ pūjyatamaḥ sa ca sarvajñajñānam /",
    "XXbsa051_u:2100": " tato yadi dhātavastadādhāratvāt pūjyāstadā tajjananī tatopi pūjyatamā kā kathā dhātūnāmityasminnarthe śraddhādikaṃ caryātirekaḥ /",
    "XXbsa051_u:2101": " iti parārthādhimuktirmadhyamṛdvī //",
    "XXbsa051_u:2102": " api tvityādinā bhājanabhūtānyabhūvannityetadantena trayoviṃśatitamī /",
    "XXbsa051_u:2103": " prajñāpāramitāyāḥ sarvajñajñānasya ca guṇā ihoktamaṇiratnānusāreṇa veditavyāḥ /",
    "XXbsa051_u:2104": " yathā coddhṛtepi tasmiṃ maṇiratnakaraṇḍakaḥ spṛhaṇīyo bhavati",
    "XXbsa051_u:2105": " / evaṃ buddhastanmātro guṇaiḥ parinirvṛtepi bhagavati dhātavaḥ pūjyā bhavantītyasminnarthe śraddhādikaṃ caryātirekaḥ /",
    "XXbsa051_u:2106": " iti parārthādhimuktirmadhyamadhyā //",
    "XXbsa051_u:2107": " yathā ca bhagavā(va)nityādinā tathāgataśarīreṣvityetadantena caturviśatitamī /",
    "XXbsa051_u:2108": " yathā prajñāpāramitānirjātatvāddeśanādharmaḥ parairapi nirdeśyamānaḥ pūjyo bhavati /",
    "XXbsa051_u:2109": " rājapuruṣaśca rājānubhāvādakutobhayaḥ sarvatra pūjyaḥ /",
    "XXbsa051_u:2110": " evaṃ prajñāpāramitānirjātatvāttadanubhāvācca dhātavaḥ pūjyā ityasminnarthe puṇyātireke ca śraddhādikaṃ caryātirekaḥ /",
    "XXbsa051_u:2111": " iti parārthādhimuktirmadhyādhimātrā //",
    "XXbsa051_u:2112": " api tvityādinā pūjā kṛtā bhavatītyetadantena pañcaviṃśatitamī /",
    "XXbsa051_u:2113": " bhagavatīpūjayā traiyadhvikatathāgatāḥ pūjitā bhavantītyasminnarthe śraddhādikaṃ caryātirekaḥ",
    "XXbsa051_u:2114": " iti parārthādhimuktiradhimātramṛdvī //",
    "XXbsa051_u:2115": " punaraparamityādinā dvitīyaṃ paśyatiparyantena ṣaḍviṃśatitamī /",
    "XXbsa051_u:2116": " traiyadhvikatathāgatānāṃ dharmatayā darśayitrī bhagavatyevetyasminnarthe śraddhādikaṃ caryātirekaḥ",
    "XXbsa051_u:2117": " dharmatā dharmakāyaḥ sa ca prajñāpāramitaiveti bhāvaḥ /",
    "XXbsa051_u:2118": " aparisamāpte eva śakravākye bhagavānāha evametadityādi /",
    "XXbsa051_u:2119": " ahamapyabhisaṃbuddha iti yāvat /",
    "XXbsa051_u:2120": " āgamyeti prāpya hetuṃkṛtya /",
    "XXbsa051_u:2121": " iyatāpi bhagavatyāḥ samyaksaṃbodhikāraṇatvamuktaṃ na tu dharmakāyatvam /",
    "XXbsa051_u:2122": " tadupasūcanāya punaḥ śakra (RSt_46) āha /",
    "XXbsa051_u:2123": " mahāpāramitetyādi /",
    "XXbsa051_u:2124": " samyakprajānātīti niṣprapañcena jñānena vettītyarthaḥ /",
    "XXbsa051_u:2125": " saṃpaśyatīti sarvākāraṃ paśyatītyarthaḥ /",
    "XXbsa051_u:2126": " sphuṭīkarttu bhagavānāha /",
    "XXbsa051_u:2127": " evametadityādi /",
    "XXbsa051_u:2128": " iti parārthādhimuktiradhimātramadhyā //",
    "XXbsa051_u:2129": " atha khalu śakra ityādinā āparivartasamāpteḥ saptaviṃśatitamī /",
    "XXbsa051_u:2130": " sarva mahāyānaṃ pāramitābhiḥ saṃgṛhītam /",
    "XXbsa051_u:2131": " tāsu bhagavatī pradhānaṃ pūrvaṅgamatvāt saṃgrāhakatvāccetyasminnarthe śraddhādikaṃ caryātirekaḥ",
    "XXbsa051_u:2132": " upāyakauśalyena parigṛhītānāmityuddeśaḥ /",
    "XXbsa051_u:2133": " prajñāpāramitayā sarvākārajñatāyāṃ pariṇāmitānāmiti nirdeśaḥ /",
    "XXbsa051_u:2134": " tatra prakṛtipāramitānāṃ dṛṣṭāntā nānāpuṣpādikā vṛkṣāḥ /",
    "XXbsa051_u:2135": " ekarasā tu chāyā teṣāmupāyakauśalyaparigṛhītānāṃ dṛṣṭāntaḥ /",
    "XXbsa051_u:2136": " iti parārthādhimuktiradhimātrādhimātrā //",
    "XXbsa051_u:2137": " prakṛtatvātprajñāpāramitāyāḥ ye guṇāsteṣāṃ parikīrtanaḥ parivartastathoktaḥ /",
    "XXbsa051_u:2138": " āryāṣṭasāhastrikāyāḥ prajñāpāramitāyāḥ sāratamānāmni pañjikāyāṃ ratnākāraśāntiviracitāyāṃ caturthaḥ parivartaḥ //",
    "XXbsa051_u:2139": " 5. puṇyaparyāyaparivarto nāma pañcamaḥ /",
    "XXbsa051_u:2140": " uktaṃ 'kāritramadhimuktiśca' /",
    "XXbsa051_u:2141": " 'stutistobhitaśaṃsitāḥ' vaktavyāḥ 'stutaṃ'",
    "XXbsa051_u:2142": " sutiḥ /",
    "XXbsa051_u:2143": " 'stobhitaṃ' stotraḥ /",
    "XXbsa051_u:2144": " subdhātorbhāve ktaḥ /",
    "XXbsa051_u:2145": " śaṃsanaṃ śaṃsaḥ /",
    "XXbsa051_u:2146": " so",
    "XXbsa051_u:2147": " 'syāstīti śaṃsī /",
    "XXbsa051_u:2148": " tabhdāvaḥ 'śaṃsitā' praśaṃsetyarthaḥ /",
    "XXbsa051_u:2149": " ataḥ śāstram-",
    "XXbsa051_u:2150": " [50] stutiḥ stobhaḥ praśaṃsā ca prajñāpāramitāṃ prati /",
    "XXbsa051_u:2151": " adhimokṣasya mātrāṇāṃ navakaistribhiriṣyate // 2-20 //",
    "XXbsa051_u:2152": " prajñāpāramitāyā yo 'dhimokṣaḥ pūrvamuktaḥ svārthobhayārthaparārthabhedena trayodhimuktinavakā ityarthaḥ /",
    "XXbsa051_u:2153": " tasya guṇobhdāvanaṃ 'mātrāṇāṃ' prabhedānāṃ",
    "XXbsa051_u:2154": " 'tribhirnavakaiḥ' yathākramam /",
    "XXbsa051_u:2155": " 'stutiḥ stobhaḥ praśaṃsā ca' 'iṣyata'",
    "XXbsa051_u:2156": " ityekavacanaṃ stutyādibhiḥ pratyekamabhisambandhāt /",
    "XXbsa051_u:2157": " tatra guṇobhdāvanasya mṛdumadhyādhimātrabhedāḥ (RSt_47) stutistobhapraśaṃsāḥ /",
    "XXbsa051_u:2158": " tāsāmapi mṛdumṛdvādayo 'dhimātrādhimātraparyantāḥ prabhedāstrayo navakā ityarthaḥ /",
    "XXbsa051_u:2159": " tāsāṃ dvau hetū bodhisattvasya parārthakaraṇaśaktiḥ parārthapradhānatā ca",
    "XXbsa051_u:2160": " tatrādau punaraparamityataḥ prāk prathamā /",
    "XXbsa051_u:2161": " asyāṃ parārthakaraṇaśaktistriṣu vastuṣvadhimokṣo dṛḍhataraḥ /",
    "XXbsa051_u:2162": " kartavyopadeśe bhagavatīguṇe svayaṃ ca tasyāḥ kartavyatayādau śakra āha /",
    "XXbsa051_u:2163": " ya ityādinā adhimuñcedityetadantena /",
    "XXbsa051_u:2164": " yo bhagavan kulaputro vā kuladuhitā vādhimuñcediti sambandhaḥ /",
    "XXbsa051_u:2165": " kimadhimuñcedityāha /",
    "XXbsa051_u:2166": " imāmityādi sarvam /",
    "XXbsa051_u:2167": " imāṃ prajñāpāramitāmadhyāśayataḥ śṛṇuyādudgṛṇhīyāt /",
    "XXbsa051_u:2168": " yāvannetryavaikalyeneti /",
    "XXbsa051_u:2169": " kathamityāha /",
    "XXbsa051_u:2170": " bodhāya bodhaye cittamutpādya /",
    "XXbsa051_u:2171": " kīdṛśaḥ prasannacitto 'syāmeva /",
    "XXbsa051_u:2172": " katham? adhimucya /",
    "XXbsa051_u:2173": " imāmaviparītatvenātyantamavadhārya /",
    "XXbsa051_u:2174": " tacca śraddhayeti darśayitumāha /",
    "XXbsa051_u:2175": " abhiśraddadhadavakalpayan /",
    "XXbsa051_u:2176": " imāmeva /",
    "XXbsa051_u:2177": " hetau śatṛpratyayaḥ /",
    "XXbsa051_u:2178": " asyāmeva śraddhayetyarthaḥ /",
    "XXbsa051_u:2179": " āse(śe)rate kuśalā dharmā asminnityāśayaḥ /",
    "XXbsa051_u:2180": " jalāśayavat /",
    "XXbsa051_u:2181": " sa punaḥ śraddhācchandau /",
    "XXbsa051_u:2182": " adhikaḥ prakaṣṭa āśayo adhyāśayaḥ /",
    "XXbsa051_u:2183": " tena śṛṇuyād granthato 'rthataśca /",
    "XXbsa051_u:2184": " udgṛṇhīyād āvartayet /",
    "XXbsa051_u:2185": " dhārayediti hṛdaye sthāpayet /",
    "XXbsa051_u:2186": " vācayet pāṭhayet /",
    "XXbsa051_u:2187": " paryavāpnuyāditi sarvathā avagaccheta /",
    "XXbsa051_u:2188": " iyatā svārtho uktaḥ /",
    "XXbsa051_u:2189": " pravartayediti pareṣu sañcārayet /",
    "XXbsa051_u:2190": " ayamuddeśaḥ /",
    "XXbsa051_u:2191": " paro nirdeśaḥ /",
    "XXbsa051_u:2192": " deśayedgranthato bhāṣaṇāt /",
    "XXbsa051_u:2193": " upadiśed arthataḥ /",
    "XXbsa051_u:2194": " uddiśedityavavadet /",
    "XXbsa051_u:2195": " iyato parārthaḥ /",
    "XXbsa051_u:2196": " svādhyāyediti sutarāmabhyaset /",
    "XXbsa051_u:2197": " punaḥ punaḥ svārthakaraṇāt /",
    "XXbsa051_u:2198": " parebhyaśca samprakāśayediti santataṃ prakāśayedgranthataḥ /",
    "XXbsa051_u:2199": " vistareṇeti bahubhyaḥ prakāśanāt /",
    "XXbsa051_u:2200": " vivṛṇuyāditi vistareṇeti vartate /",
    "XXbsa051_u:2201": " manasānvavekṣeteti cittenānubudhya saṃyojya paśyet /",
    "XXbsa051_u:2202": " sa(śa)mathotpādanāt /",
    "XXbsa051_u:2203": " parimīmāṃsāmiti vicārāṇāṃ vipaśyanotpādanāt /",
    "XXbsa051_u:2204": " iyatā caryoktā /",
    "XXbsa051_u:2205": " asyā abhāve pakṣāntaramāha /",
    "XXbsa051_u:2206": " pustaketyādinā /",
    "XXbsa051_u:2207": " ata eva antaśaḥśabdaḥ /",
    "XXbsa051_u:2208": " pustakagatāmiti /",
    "XXbsa051_u:2209": " imāmeva dhārayediti /",
    "XXbsa051_u:2210": " avinaśvarī kuryāt /",
    "XXbsa051_u:2211": " sthāpayediti svagṛhādau /",
    "XXbsa051_u:2212": " tisṛbhirāśaṃsābhiḥ /",
    "XXbsa051_u:2213": " santa āryāḥ /",
    "XXbsa051_u:2214": " teṣāṃ dharmamārga iti saddharmaḥ /",
    "XXbsa051_u:2215": " tasya cirasthitiḥ /",
    "XXbsa051_u:2216": " taddhetoḥ tadartham /",
    "XXbsa051_u:2217": " iyaṃ hi sādhāraṇaḥ",
    "XXbsa051_u:2218": " / saddharma iti prathameyamāśaṃsā sarvāryānadhikṛtya /",
    "XXbsa051_u:2219": " buddhāśca lokaguravasteṣāṃ ca kṛtajñairasmābhirbhavitavyam /",
    "XXbsa051_u:2220": " teṣāmiyaṃ netrī bodheḥ prāpikā prajñā /",
    "XXbsa051_u:2221": " taistrikalpāsaṃkhyeyā pariśrameṇotpādya samyaganāgatajanatārthāya svavaṃśe 'vasthāpitā /",
    "XXbsa051_u:2222": " yāvadasmānupagatā /",
    "XXbsa051_u:2223": " tato mā buddhanetrī samucchedobhūd ityapīmāṃ sthāpayet",
    "XXbsa051_u:2224": " / iti dvitīyeyamāśaṃsā buddhānadhikṛtya /",
    "XXbsa051_u:2225": " bodhisattvānāṃ cānugrahopasaṃhāraḥ karaṇīyaḥ /",
    "XXbsa051_u:2226": " sa ca kṛto bhaviṣyati /",
    "XXbsa051_u:2227": " anayā sthāyitayā netryavaikalyena /",
    "XXbsa051_u:2228": " ityapīmāṃ sthāpayediti tṛtīyeyamāśaṃsā bodhisattvānadhikṛtya /",
    "XXbsa051_u:2229": " iti śabdaḥ pūrvatrāpi sambadhyate mā bhūditi /",
    "XXbsa051_u:2230": " iyatā dvividhaḥ kartavyopadeśa uktaḥ /",
    "XXbsa051_u:2231": " imaṃ nirdeśamiti kartavyopadeśam /",
    "XXbsa051_u:2232": " evaṃ mahārthiketyādi /",
    "XXbsa051_u:2233": " mahān arthakāryamasyā iti mahārthikā /",
    "XXbsa051_u:2234": " ayamuddeśaḥ /",
    "XXbsa051_u:2235": " paro nirdeśaḥ /",
    "XXbsa051_u:2236": " mahānuśaṃsā",
    "XXbsa051_u:2237": " yathoktaraiṇu(nu)śaṃsaḥ /",
    "XXbsa051_u:2238": " mahāphalā strotaāpannatvena, sakṛdāgāmitvena,",
    "XXbsa051_u:2239": " anāgāmitvena, arhattvena, pratyekabodhyā, samyaksambodhyā ca /",
    "XXbsa051_u:2240": " mahāvipākā sarvābhiścaryāvibhūtibhiḥ /",
    "XXbsa051_u:2241": " bahumahāguṇasamanvāgatetyupasaṃhāraḥ /",
    "XXbsa051_u:2242": " iyatā bhagavatīguṇa uktaḥ /",
    "XXbsa051_u:2243": " aparityajanīyā parigrahādanutsargācca /",
    "XXbsa051_u:2244": " rakṣitavyā agnimūṣikādibhyaḥ /",
    "XXbsa051_u:2245": " gopāyitavyā caurādibhyaḥ /",
    "XXbsa051_u:2246": " yasmāt paramadurlabhā /",
    "XXbsa051_u:2247": " iyatā svayaṃ kartavyamuktam /",
    "XXbsa051_u:2248": " itīti /",
    "XXbsa051_u:2249": " etadvastutrayamadhimuñcet /",
    "XXbsa051_u:2250": " evamevetyavadhārayet /",
    "XXbsa051_u:2251": " asatyāṃ ca pravṛttau nādhimokṣo dṛḍhaḥ syāt /",
    "XXbsa051_u:2252": " tata iyatā parārthakaraṇaśaktiruktā /",
    "XXbsa051_u:2253": " tasyāṃ satyāṃ yaḥ parārtha svalpamapi na karoti svalpaṃ vā karoti so 'lpapuṇyaḥ /",
    "XXbsa051_u:2254": " itarastasmāt bahutarapuṇyaḥ /",
    "XXbsa051_u:2255": " tasyaitā stutistotrapraśaṃsāḥ /",
    "XXbsa051_u:2256": " ataḥ svayameva cetyādinā dvitīyaprasavatiparyantena stutiḥ prathamā //",
    "XXbsa051_u:2257": " svayameva ceti cakāro ya ityasyānukarṣaṇārthaḥ /",
    "XXbsa051_u:2258": " na tu parāṃ(raiḥ)",
    "XXbsa051_u:2259": " pūjāḥ(jāṃ) kārayatītyevakārārthaḥ /",
    "XXbsa051_u:2260": " saṃpūjyeti sarvapūjāḥ kṛtvā /",
    "XXbsa051_u:2261": " arthanamarthaḥ /",
    "XXbsa051_u:2262": " pūjāyāmicchā tadyogādarthikāya /",
    "XXbsa051_u:2263": " atiśayena tadyogācchandikāya /",
    "XXbsa051_u:2264": " yācamānāyeti pūjayituṃ bhagavatīṃ prārthayamānāya /",
    "XXbsa051_u:2265": " dadyādityabhyupagacchet /",
    "XXbsa051_u:2266": " upanāmayet sannipātayet /",
    "XXbsa051_u:2267": " niryātayet grāhayet /",
    "XXbsa051_u:2268": " parityajed avipratisārāt /",
    "XXbsa051_u:2269": " antaśaḥ iti yāvadityarthaḥ /",
    "XXbsa051_u:2270": " pustakagatāmapi kṛtveti svayaṃ likhitvā tena vā likhitvā tanmūlyena vā svamūlyena vā lekhayitvā parityāgo dānaṃ tasmai buddhiricchā asyeti tadbuddhiḥ /",
    "XXbsa051_u:2271": " saṃprakāśayediti guṇataḥ svarūpataśca /",
    "XXbsa051_u:2272": " dadyāt pūjanāya /",
    "XXbsa051_u:2273": " saṃvibhajediti spharatāmadhikānāṃ vā dānāt /",
    "XXbsa051_u:2274": " vistāro vaipulyam /",
    "XXbsa051_u:2275": " tena caratīti vaistārikī",
    "XXbsa051_u:2276": " / pratyātmamityātmanaiva /",
    "XXbsa051_u:2277": " śeṣaṃ subodham /",
    "XXbsa051_u:2278": " iti mṛdumṛdvī stutiḥ /",
    "XXbsa051_u:2279": " punaraparādiḥ prāk punaraparāt dvitīyā /",
    "XXbsa051_u:2280": " tat iti prathamastutāt /",
    "XXbsa051_u:2281": " iti mṛdumadhyā stutiḥ //",
    "XXbsa051_u:2282": " punaraparādi tiṣṭhantuśabdāt prāk tṛtīyā /",
    "XXbsa051_u:2283": " samādāpayediti samyak grāhayet",
    "XXbsa051_u:2284": " / pratiṣṭhāyet anatikramāt /",
    "XXbsa051_u:2285": " abhiśraddadhaditi bhagavatīguṇān /",
    "XXbsa051_u:2286": " anyathā na samyak dātā syāt /",
    "XXbsa051_u:2287": " abhiśraddadhata iti /",
    "XXbsa051_u:2288": " anyathā na sa dānapātraṃ syāt /",
    "XXbsa051_u:2289": " evamuttareṣvapi veditavyam /",
    "XXbsa051_u:2290": " kilāsitā kusīdaḥ /",
    "XXbsa051_u:2291": " akilāsitā vīryam /",
    "XXbsa051_u:2292": " tayā sampādayed yathoktaṃ kāryam /",
    "XXbsa051_u:2293": " udyukto 'bhiyuktaḥ sannamuṃ bodhisattvaṃ bhagavatīṃ grāhayet /",
    "XXbsa051_u:2294": " bodhisādhanatvena pratipādayedvācā /",
    "XXbsa051_u:2295": " tathaiva sandarśayed yuktibhiḥ /",
    "XXbsa051_u:2296": " tataḥ samādāpayed vācanārcanādiṣu pravṛtteḥ /",
    "XXbsa051_u:2297": " pravṛttaṃ samuttejayed utsāhayet /",
    "XXbsa051_u:2298": " vīryakausīdyayorguṇadoṣākhyānāt /",
    "XXbsa051_u:2299": " ārabdhavīrya stutibhiḥ saṃpraharṣayet /",
    "XXbsa051_u:2300": " viparyasto lokastato nedaṃ śakyamiti cedāha /",
    "XXbsa051_u:2301": " vācetyādi /",
    "XXbsa051_u:2302": " trividho lokaḥ śrāddho vimukha udāsīnaśca /",
    "XXbsa051_u:2303": " tatra śrāddhaṃ vācaiva neṣyati /",
    "XXbsa051_u:2304": " sa hi saṃbhāvitasya vācaiva gacchati /",
    "XXbsa051_u:2305": " vimukhaṃ vineśyati /",
    "XXbsa051_u:2306": " kudṛṣṭīnāṃ yuktibhirbādhanāt udāsīnamanuneṣyati /",
    "XXbsa051_u:2307": " anurañjayiṣyati bhagavatyā tadguṇākhyānāt /",
    "XXbsa051_u:2308": " evaṃ pātrīkṛto ya arthamasyā asmai saṃprakāśayiṣyati /",
    "XXbsa051_u:2309": " evaṃ ceti prakāśite vārthe 'syacittaṃ",
    "XXbsa051_u:2310": " śodhayiṣyati /",
    "XXbsa051_u:2311": " kuddaṣṭīnāṃ bādhanāt /",
    "XXbsa051_u:2312": " tathāpi saṃśayinaṃ nirvicikitsaṃ kariṣyati yuktyantaraiḥ /",
    "XXbsa051_u:2313": " śikṣasvatisṛbhiḥ śikṣābhiḥ /",
    "XXbsa051_u:2314": " atra hītyādinā ta evāha /",
    "XXbsa051_u:2315": " śikṣamāṇaḥ cintayā /",
    "XXbsa051_u:2316": " caraṇa(na) samarthena (śamathena)",
    "XXbsa051_u:2317": " vyāyacchamāno vipaśyamānayā /",
    "XXbsa051_u:2318": " sattvadhātuḥ sattvarāśiḥ /",
    "XXbsa051_u:2319": " ātyantikatvād anuttare /",
    "XXbsa051_u:2320": " upadhayaḥ skandhāḥ sāsravāḥ sāsravānāsravā vā /",
    "XXbsa051_u:2321": " teṣāṃ saṃkṣayaḥ samastakṣayaḥ /",
    "XXbsa051_u:2322": " tannimittam /",
    "XXbsa051_u:2323": " abhivineśyasi sarvāvaraṇakṣayāt /",
    "XXbsa051_u:2324": " bhūtakoṭiprabhāvanatā tanmātraśeṣatā /",
    "XXbsa051_u:2325": " parityāgabuddhyeti sarvākārayā tyāgabuddhayā /",
    "XXbsa051_u:2326": " tata iti dvītīyāyāṃ stutāt daśakuśalapratiṣṭhāpakācca /",
    "XXbsa051_u:2327": " iti mṛddhadhimātrā stutiḥ //",
    "XXbsa051_u:2328": " ita ūrdhva pañcānāṃ stutīnāṃ tiṣṭhantvādiḥ pratiṣṭhāpayedantaḥ pūrvo bhāgaḥ /",
    "XXbsa051_u:2329": " tata ūrdhva tatkiṃ manyasa ityādi punaparāt prāk paścimo bhāgaḥ /",
    "XXbsa051_u:2330": " āsu ca sūtrokte puṇyātirekaiḥ śraddhādikaṃ sāmarthyagamyaśca mātrātirekaścaryātirekaḥ /",
    "XXbsa051_u:2331": " etena paryāyeṇeti prakāreṇa vastutrayādhimokṣe sthitvetyarthaḥ /",
    "XXbsa051_u:2332": " iti yathākramaṃ madhyamṛddhī madhyamadhyā madhyādhimātrā adhimātramṛdvī adhimātramadhyā ca stutiḥ //",
    "XXbsa051_u:2333": " punaraparādi punaraparātprāk pañca tiṣṭhantukā navamī /",
    "XXbsa051_u:2334": " ekasyā eva navamyāḥ krameṇābhidhānāt /",
    "XXbsa051_u:2335": " tathāpyaṣṭamīto mahadantaramiti cet /",
    "XXbsa051_u:2336": " nāyaṃ doṣaḥ /",
    "XXbsa051_u:2337": " ekalokadhātukāto gaṃgāvālukopamāt lokadhātuvat /",
    "XXbsa051_u:2338": " sūtroktapuṇyātirekaiḥ śraddhādikaṃ caryātirekaḥ /",
    "XXbsa051_u:2339": " ūnapāṭhāḥ pūrvāparaiḥ pūraṇiyāḥ /",
    "XXbsa051_u:2340": " caturṣu dhyāneṣviti /",
    "XXbsa051_u:2341": " atra sūtram- 'viviktaṃ kāmairviviktaṃ pāpakaraikuśalairdharmaiḥ savitarkaṃ savicāraṃ vivekajaṃ",
    "XXbsa051_u:2342": " prathamaṃ dhyānamupasampadya viharati /",
    "XXbsa051_u:2343": " sa vitarkavicāraṇāṃ vyupaśamādadhyātmaṃ saṃprasādāccetasa ekotībhāvādavitarkamavicāraṃ samādhijaṃ prītisukhaṃ dvitīyaṃ dhyānamupasampadya viharati /",
    "XXbsa051_u:2344": " sa prīte virāgādupekṣako viharati smṛtimān saṃprajānan sukhaṃ ca kāyena pratisaṃvedayate /",
    "XXbsa051_u:2345": " yattadāryā ācakṣate upekṣakaḥ smṛtimān sukhavihārīti niṣprītikaṃ tṛtīyaṃ dhyānamupasampadya viharati /",
    "XXbsa051_u:2346": " sa sukhasya ca prahāṇāt duḥkhasya ca pūrvameva prahāṇāt saumanasyadaurmanasyayorastaṅgamādaduḥkhāsukhamupekṣāsmṛtipariśuddhaṃ caturthaṃ dhyānamupasampadya viharati\" iti //",
    "XXbsa051_u:2347": " viviktaṃ kāmairiti /",
    "XXbsa051_u:2348": " kleśakāmasyāsaṃprayogāt /",
    "XXbsa051_u:2349": " vastukāmānāmanālambanāt /",
    "XXbsa051_u:2350": " viviktaṃ pāpakairakuśalairdhamairiti /",
    "XXbsa051_u:2351": " kleśakāmahetukaiḥ kāmavāṅmanoduścaritaiḥ /",
    "XXbsa051_u:2352": " savitarka savicāramiti /",
    "XXbsa051_u:2353": " kāmapratipakṣābhyāṃ vitakavicārābhyāṃ saṃprayogāt /",
    "XXbsa051_u:2354": " vivekajamiti /",
    "XXbsa051_u:2355": " kāmavivekājjātam /",
    "XXbsa051_u:2356": " prītisukhamiti /",
    "XXbsa051_u:2357": " īpsitārthasiddhitaḥ kāyacittapraśrabdhitaśca prītisukhasahagatam /",
    "XXbsa051_u:2358": " prathamaṃ dhyānamupasaṃpadyeti samāpadya /",
    "XXbsa051_u:2359": " viharatīti pratyanubhavati /",
    "XXbsa051_u:2360": " sa iti /",
    "XXbsa051_u:2361": " sa eva yogī /",
    "XXbsa051_u:2362": " vitarkavicāreṣu cittakṣobhakaratvadoṣadarśanāttebhyaścittaṃ vyāvartya samādadhānaḥ /",
    "XXbsa051_u:2363": " vitarkavicārāṇāṃ vyupaśamāditi samādhibalena /",
    "XXbsa051_u:2364": " cetasa ekotībhāvāditi vitarkavicārāṇāṃ nirantaramapravṛtteḥ /",
    "XXbsa051_u:2365": " avitarkamavicāramiti teṣāṃ sarveṇa sarva prahāṇāt /",
    "XXbsa051_u:2366": " prītervirāgāditi /",
    "XXbsa051_u:2367": " audārikāttasyāḥ /",
    "XXbsa051_u:2368": " upekṣaka iti /",
    "XXbsa051_u:2369": " vitarkavicāraprītināmupekṣaṇāt /",
    "XXbsa051_u:2370": " smṛtimān saṃprajānanniti /",
    "XXbsa051_u:2371": " prīteranakavakāśadānāya prajñābahulīkārāt /",
    "XXbsa051_u:2372": " sukhamiti /",
    "XXbsa051_u:2373": " veditasukhaṃ praśrabdhisukhaṃ ca /",
    "XXbsa051_u:2374": " kāyeneti /",
    "XXbsa051_u:2375": " rūpakāyena manaḥkāyena ca /",
    "XXbsa051_u:2376": " āryā iti /",
    "XXbsa051_u:2377": " śrāvakā buddhāśca /",
    "XXbsa051_u:2378": " yāvatsukhavihārīti /",
    "XXbsa051_u:2379": " eṣa evāsau dhyāyīti śeṣaḥ /",
    "XXbsa051_u:2380": " tatra sukhasya prahāṇaṃ caturthena dhyānena /",
    "XXbsa051_u:2381": " duḥkhasya prathamena /",
    "XXbsa051_u:2382": " ata evāha /",
    "XXbsa051_u:2383": " pūrvameveti /",
    "XXbsa051_u:2384": " saumanasyasya tṛtīyena /",
    "XXbsa051_u:2385": " daurmanasyasya dvitīyena /",
    "XXbsa051_u:2386": " pūrvamevetyanuvṛtteḥ /",
    "XXbsa051_u:2387": " upekṣaivātra vedanā /",
    "XXbsa051_u:2388": " tata āha /",
    "XXbsa051_u:2389": " aduḥkhāsukhamiti /",
    "XXbsa051_u:2390": " tayorihātyantaṃ viśuddhilābhāt //",
    "XXbsa051_u:2391": " tatra prathamasya dhyānasya pañcāṅgāni /",
    "XXbsa051_u:2392": " vitarkavicārau",
    "XXbsa051_u:2393": " pratipakṣāṅgaḥ(ṅgam) /",
    "XXbsa051_u:2394": " prītisukhe anuśaṃsāṅgaḥ(ṅgam) /",
    "XXbsa051_u:2395": " citaikāgratā",
    "XXbsa051_u:2396": " tadubhayasanniśrayāṅgaḥ(ṅgam) // dvitīyasya catvāryaṅgāni /",
    "XXbsa051_u:2397": " adhyātmaṃ saṃprasādaḥ pratipakṣāṅgam /",
    "XXbsa051_u:2398": " śeṣe aṅgepūrvavat // tṛtīyasya pañcāṅgāni /",
    "XXbsa051_u:2399": " upekṣāsmṛtiḥ saṃprajanyaṃ ca pratipakṣāṅgam /",
    "XXbsa051_u:2400": " (RSt_51) sakhamanuśaṃsāṅgam",
    "XXbsa051_u:2401": " / niśrayāṅgaḥ(ṅgaṃ) pūrvavat // caturthasya catvāryaṅgāni /",
    "XXbsa051_u:2402": " upekṣāpariśuddhiḥ pratipakṣāṅgaḥ(ṅgam) /",
    "XXbsa051_u:2403": " aduḥkhāsukhā vedanā anuśaṃsāṅgaḥ(ṅgam) /",
    "XXbsa051_u:2404": " niśrayāṅgaḥ(ṅgaṃ) pūrvavat //",
    "XXbsa051_u:2405": " eteṣu caturṣu dhyāneṣu pratiṣṭhāpayet /",
    "XXbsa051_u:2406": " śeṣaṃ pūrvavat /",
    "XXbsa051_u:2407": " ityadhimātrādhimātrā stutiḥ //",
    "XXbsa051_u:2408": " punaraparādiḥ prabhavanatāntaḥ prathamaḥ stobhaḥ /",
    "XXbsa051_u:2409": " ūnapūraṇaṃ pūrvavat /",
    "XXbsa051_u:2410": " caturṣu dhyāneṣu caturṣvapramāṇeṣu caturṣvārūpyasamāpattiṣu pañcasvabhijñāsu yāvatsamastāsu dhyānāpramāṇārūpyasamāpatyabhijñāsu pratiṣṭhāpayediti /",
    "XXbsa051_u:2411": " uktāni dhyānāni /",
    "XXbsa051_u:2412": " maitryādayaḥ kāmāvacarāḥ sattvālambanāścatvāro brahmavihārāḥ /",
    "XXbsa051_u:2413": " apramāṇasattvālambanāścatvāryapramāṇāni /",
    "XXbsa051_u:2414": " maitrī karūṇā muditā upekṣā ca /",
    "XXbsa051_u:2415": " aho vata sarvasattvāḥ sukhena yujyeran duḥkhena viyujyeran sukhena mā viyujyeran saṃkleśānmuñcerannityebhirākāraiḥ sukhasaṃyogāśayo duḥkhaviyogāśayaḥ sukhāviyogāśayo 'saṃkleśāśayaśca /",
    "XXbsa051_u:2416": " adhimukticaryābhūmau catastropi sattvālambanāḥ /",
    "XXbsa051_u:2417": " pramuditāsu saptasu tathatālambanāḥ /",
    "XXbsa051_u:2418": " acalādiṣvanālambanāḥ /",
    "XXbsa051_u:2419": " apramāṇeṣu sūtram- \"maitrīsahagatena cittena vipulena mahadgatenādvayenāpramāṇenāvaireṇāsampannenānāvaraṇenāvyābādhena sarvatrānugatena subhāvitena dharmadhātuparame loke ākāśadhātuparyavasāne",
    "XXbsa051_u:2420": " sarvāvantaṃ lokamekaṃ diśaṃ spharitvopasaṃpadya viharati /",
    "XXbsa051_u:2421": " yāvaddaśadiśaḥ spharitvopasaṃpadya viharati /",
    "XXbsa051_u:2422": " evaṃ karuṇāsahagatena /",
    "XXbsa051_u:2423": " evaṃ muditāsahagatena /",
    "XXbsa051_u:2424": " evamupekṣasahagatena\" iti //",
    "XXbsa051_u:2425": " tatra maitrīsahagatena citteneti guṇino nirdeśaḥ /",
    "XXbsa051_u:2426": " śeṣeṇa guṇānām /",
    "XXbsa051_u:2427": " vipulenetyāśayato mahattvam /",
    "XXbsa051_u:2428": " mahadgateneti vardhanataḥ /",
    "XXbsa051_u:2429": " apramāṇenetyālambanataḥ /",
    "XXbsa051_u:2430": " advayeneti ekātmakena nirvikalpatvāt /",
    "XXbsa051_u:2431": " avaireṇeti vipakṣaprahāṇāt /",
    "XXbsa051_u:2432": " tatra maitryādīnāṃ vipakṣo yathākramaṃ /",
    "XXbsa051_u:2433": " vyāpādo vihiṃsā aratiḥ, anunayapratighau ca /",
    "XXbsa051_u:2434": " asaṃpanneneti styānamiddhopaśamāt /",
    "XXbsa051_u:2435": " anāvaraṇenetyauddhatyakaukṛtyopaśamāt /",
    "XXbsa051_u:2436": " avyābādhenetyebhireva tribhiścetaso akāluṣyāt /",
    "XXbsa051_u:2437": " sarvatrānugateneti mitrodāsīnaśatruṣu triṣvapi pravṛttatvāt /",
    "XXbsa051_u:2438": " subhāviteneti triṣvapi samapravṛttatvāt /",
    "XXbsa051_u:2439": " uktena prakāreṇa spharitveti vyāpya /",
    "XXbsa051_u:2440": " lokamiti sattvalokam /",
    "XXbsa051_u:2441": " sarvāvantamiti devanāgayakṣādibhedaiḥ sarvairyuktam /",
    "XXbsa051_u:2442": " ekaṃ diśamiti ekadiggatam /",
    "XXbsa051_u:2443": " kvetyāha /",
    "XXbsa051_u:2444": " loka iti bhājanaloke dharmadhātuparama iti /",
    "XXbsa051_u:2445": " dharmadhātuvadanante (RSt_52) ākāśadhātoriva paryavasānamasyeti tathokte /",
    "XXbsa051_u:2446": " upasaṃpadya viharatīti cittaṃ samādhāya viharatyāryavihāreṇa /",
    "XXbsa051_u:2447": " daśadiśa iti daśadiggatān /",
    "XXbsa051_u:2448": " śeṣaṃ subodham //",
    "XXbsa051_u:2449": " ārūpyasamāpattayaścatvāra ārūpyāḥ /",
    "XXbsa051_u:2450": " teṣu sūtram \"sarvaśo rūpasaṃjñānāṃ samatikramātpratighasaṃjñānāmastaṅgamāt nānātvasaṃjñānāmamanasikārāt",
    "XXbsa051_u:2451": " anantamākāśamiti ākāśānantyāyatanaṃ upasampadya viharati /",
    "XXbsa051_u:2452": " sa sarvaśa ākāśānantyāyatanasaṃjñāsamatikramādanantaṃ vijñānamiti vijñānānantyāyatanamupasaṃpadya viharati /",
    "XXbsa051_u:2453": " sa sarvaśa vijñānānantyāyatanasaṃjñāsamtikramāt nāsti kiñcidityākiñcanyāyatanamupasaṃpadya viharati /",
    "XXbsa051_u:2454": " sa sarvaśa ākiñcanyāyatanasaṃjñāsamatikramāt naivasaṃjñā nāsaṃjñāyatanamupasampadya",
    "XXbsa051_u:2455": " viharati\" iti //",
    "XXbsa051_u:2456": " rūpasaṃjñā nīlapītādisaṃjñāḥ /",
    "XXbsa051_u:2457": " tāsu viraktasya sarvatrākāśasaṃjñā bhāvanāt",
    "XXbsa051_u:2458": " / tāsāmatikramāt apratibhāsāt /",
    "XXbsa051_u:2459": " pratighasaṃjñānāmiti bhittiprākārādyāvaraṇasaṃjñānām /",
    "XXbsa051_u:2460": " nānātvasaṃjñānāmiti prāsādodyānagirisariccandrasūryādisaṃjñānām /",
    "XXbsa051_u:2461": " anantamākāśamityevamākāśānantyāyatanamālamvanamasyeti tathoktam /",
    "XXbsa051_u:2462": " kathamākāśānantyāyatanasamatikramaḥ? sa yena jñānenākāśānantyāyatanamadhimuktavāṃstadevānantamadhimucya sarvatrākāśasaṃjñāvyāvartanāt /",
    "XXbsa051_u:2463": " vijñānānantyāyatanasamatikramāditi /",
    "XXbsa051_u:2464": " sa tasmāduccalito na kiñcidālambanaṃ paśyati nārthaṃ na vijñānam /",
    "XXbsa051_u:2465": " so",
    "XXbsa051_u:2466": " 'kiñcanatāmevālambanīkṛtya samāpadyate /",
    "XXbsa051_u:2467": " ākiñcanyāyatanasamatikramāditi /",
    "XXbsa051_u:2468": " sa ākiñcanyasaṃjñāyāmapi viraktastāmapi vyāvartayati /",
    "XXbsa051_u:2469": " kiñcanasaṃjñā tu prāgeva nivṛttā /",
    "XXbsa051_u:2470": " tato naiva saṃjñā /",
    "XXbsa051_u:2471": " sūkṣmā tu saṃjñā pravartata eva tato nāsaṃjñā /",
    "XXbsa051_u:2472": " naiva saṃjñā nāsaṃjñā yasminnāyatane samādhāne tattathoktam /",
    "XXbsa051_u:2473": " pañcābhijñāḥ /",
    "XXbsa051_u:2474": " ṛddhividhijñānam /",
    "XXbsa051_u:2475": " divyaśrotram /",
    "XXbsa051_u:2476": " paracittajñānam /",
    "XXbsa051_u:2477": " pūrvenivāsānusmṛtijñānam /",
    "XXbsa051_u:2478": " divyacakṣuśceti /",
    "XXbsa051_u:2479": " atra sūtram- \"so",
    "XXbsa051_u:2480": " 'nekavidhamṛddhividhaṃ pratyanubhavati /",
    "XXbsa051_u:2481": " pṛthivīmapi kampayati /",
    "XXbsa051_u:2482": " eko bhūtvā bahudhā bhavati /",
    "XXbsa051_u:2483": " bahudhāpi bhūtvā eko bhavati /",
    "XXbsa051_u:2484": " āvirbhātraṃ tirobhāvamapi pratyanubhavati /",
    "XXbsa051_u:2485": " tiraḥ kuḍyaṃ tiraḥ prākāraṃ tiraḥparvatamapyasakto gacchati /",
    "XXbsa051_u:2486": " ākāśamapi krāmati /",
    "XXbsa051_u:2487": " pṛthivyāmapi unmajjananimajjanaṃ karoti /",
    "XXbsa051_u:2488": " udakepi pṛthivyāmiva gacchati /",
    "XXbsa051_u:2489": " dhūmāyatyapi",
    "XXbsa051_u:2490": " prajvalatyapi\" iti vistāraḥ // \"sa divyena śrotradhātunā atikrāntamānuṣyakena śabdān śṛṇoti divyān mānuṣakāṃśca /",
    "XXbsa051_u:2491": " sa parasattvānāmapi parapudgalānāṃ cetasaiva cittaṃ yathābhūtaṃ prajānāti /",
    "XXbsa051_u:2492": " evaṃ [sarāgaṃ] vigatarāgaṃ sadoṣaṃ vītadoṣaṃ samohaṃ vītamohaṃ cittamiti",
    "XXbsa051_u:2493": " yathābhūtaṃ (RSt_53) prajānāti yāvadanuttaraṃ cittamiti yathābhūtaṃ prajānāti /",
    "XXbsa051_u:2494": " sa ekāṃ jātimanu smarati /",
    "XXbsa051_u:2495": " dve tiśro (sro)",
    "XXbsa051_u:2496": " yāvajjātikoṭīniyutaśatasahasrāṇyapyanusmarati /",
    "XXbsa051_u:2497": " ekaṃ divasaṃ dve trīṇi yāvatkalpakoṭīniyutaśatasahasrāṇyapyanusmarati /",
    "XXbsa051_u:2498": " amutrāha māsamevaṃ nāmā evaṃ gotra evaṃ jātirevamāhāra evaṃ cirasthitika evamāyuṣyaparyantaḥ",
    "XXbsa051_u:2499": " sohaṃ tataścyutaḥ sannamutropapanno yāvattataścyuta ihopapanna iti yāvat sākāraṃ soddeśaṃ sanimittamanekavidhaṃ pūrvenivāsamanusmarati // sa divyena cakṣuṣā viśuddhenātikrāntamānuṣyakena sattvān paśyati /",
    "XXbsa051_u:2500": " cyavamānānupapannānapi suvarṇān durvarṇān hīnān praṇītān sugatau durgatau yathākarmopagān sattvān prajānāti /",
    "XXbsa051_u:2501": " amī bhavantaḥ sattvāḥ kāyasucaritena vāksucaritena manaḥsucaritena samanvāgatā āryāṇāmanapavādakāḥ samyagdṛṣṭayaḥ /",
    "XXbsa051_u:2502": " tena kāyavāṅmanaḥsucaritahetunā kāyasya bhedāt sugatau svargaloke deveṣūpapadyante /",
    "XXbsa051_u:2503": " ime punarbhavantaḥ sattvāḥ kāyaduścaritena vāgduścaritena manoduścaritena samanvāgatā āryāṇāmapavādakā mithyādṛṣṭayaśca mithyādṛṣṭikarmasamādānahetoḥ kāyasya bhedātparaṃmaraṇādapāyadurgativinipātaṃ narakeṣūpapadyante /",
    "XXbsa051_u:2504": " iuti hi divyena cakṣuṣā atikrāntamānuṣyakena daśadiśi loke sarvalokadhātuṣu dharmadhātuparame ākāśadhātuparyavasāne ṣaṅgatikānāṃ satvānāṃ cyutopapādaṃ yathābhūtaṃ prajānāti\" iti //",
    "XXbsa051_u:2505": " etāsu dhyānāpramāṇārūpyasamāpattyabhijñāsu vyastasamastāsu pratiṣṭhāpayediti sambandhaḥ /",
    "XXbsa051_u:2506": " śeṣaṃ subodhamiti prathamaḥ stobhaḥ //",
    "XXbsa051_u:2507": " ita ūrdhaṃ tiṣṭhatvādayaḥ pratiṣṭhāpayedantāḥ pratyekaṃ pareṇa tatkiṃ manyasa ityādinā prabhāvanatāntena sahitā yathākramaṃ dvitīyatṛtīyacaturtha pañcamaṣaṣṭhaḥ stobhaḥ /",
    "XXbsa051_u:2508": " iti mṛdumadhyo mṛdvadhimātraḥ madhyamṛdu madhyamadhyo madhyādhimātraśca stobhaḥ //",
    "XXbsa051_u:2509": " punaraparādi punaraparāt prāk saptamaḥ /",
    "XXbsa051_u:2510": " bhagavatyoḥ parebhyo dānaṃ pūrvakeṣvapyasti /",
    "XXbsa051_u:2511": " iha tu svayaṃ ca vācanaṃ parebhyaśca likhitvā dānaṃ caryātireka ityadhimātramṛdustobhaḥ //",
    "XXbsa051_u:2512": " punaraparādi punaraparāt prāgaṣṭamaḥ /",
    "XXbsa051_u:2513": " arthamasyā vivṛṇuyāditi yatpūrvamuktaṃ tatpāramitādīnāmaudārikaṃ rūpaṃ pratihatānāṃ prasādakaramabhipretya",
    "XXbsa051_u:2514": " iha tu koṭitrayānupālambhādikaṃ paramārthamabhipretyāha /",
    "XXbsa051_u:2515": " arthakuśalādityādi /",
    "XXbsa051_u:2516": " tatrārthakuśalasya vācanaṃ tamevārthaṃ manasikṛtya vācanāt /",
    "XXbsa051_u:2517": " sārthāmiti tenaivārthena (RSt_54)",
    "XXbsa051_u:2518": " sahitām /",
    "XXbsa051_u:2519": " savyañjanāmiti tasyaivārthasya vācakā vyañjanā /",
    "XXbsa051_u:2520": " upadiśet tasyārthasya sūtreṇa saṃsyandanāt /",
    "XXbsa051_u:2521": " paridīnīpayed yuktibhiḥ /",
    "XXbsa051_u:2522": " ayamaṣṭame caryātirekaḥ /",
    "XXbsa051_u:2523": " ayaṃ ityaṣṭame vartamānaḥ /",
    "XXbsa051_u:2524": " tata iti saptame vṛttāt /",
    "XXbsa051_u:2525": " iyamapyupadeṣṭavyeti kākvā śiraḥkāyena vā praśnaḥ /",
    "XXbsa051_u:2526": " naivopadeṣṭavyā parisphuṭāditi bhāvaḥ /",
    "XXbsa051_u:2527": " abudhyamānasyeti jaḍadhiyaḥ /",
    "XXbsa051_u:2528": " tasya yuktyāgamābhyāṃ samyaggrāhitasya paravācā calanāt /",
    "XXbsa051_u:2529": " kaḥ punarenaṃ cālayiṣyatīti /",
    "XXbsa051_u:2530": " etadāha tatkasya hetoriti /",
    "XXbsa051_u:2531": " atrottaram /",
    "XXbsa051_u:2532": " utpatsyate hityādi /",
    "XXbsa051_u:2533": " bhagavatīdeśakenaiva yā tasyā viparītārthavarṇanā sā tasyāḥ prativarṇikā /",
    "XXbsa051_u:2534": " tayaiva jaḍasya śraddhālorvañcanāt /",
    "XXbsa051_u:2535": " utpattau ṇvuc paryāyārharṇotpattiṣu ṇvujiti vacanāt /",
    "XXbsa051_u:2536": " tatreti tathā sati /",
    "XXbsa051_u:2537": " mā praṇaṃkṣīditi saṃbodhimārgāt praṇaṣṭo bhraṣṭo mā bhūdityarthaḥ /",
    "XXbsa051_u:2538": " ṇasa (śa)",
    "XXbsa051_u:2539": " adarśane radhādiḥ /",
    "XXbsa051_u:2540": " puṣādiśca /",
    "XXbsa051_u:2541": " tasmā [ta].......ayaṃ prayogaḥ /",
    "XXbsa051_u:2542": " tathāpyaṅvṛddhī na bhavataḥ /",
    "XXbsa051_u:2543": " parasmaipadeṣu tayorvidhānāt /",
    "XXbsa051_u:2544": " saṃjñāpūrvakasya ca vidheranityatvāt /",
    "XXbsa051_u:2545": " yathā cāsyāḥ prativarṇikā bhavati yathā ca na bhavati tadubhayaṃ mahatyorbhagavatyorvistareṇoktaṃ- \"yo rūpaṃ vedanāṃ yāvatsarvākārajñatāmanityaduḥkhanātmaśūnyāśubhākārairnimittayogena",
    "XXbsa051_u:2546": " upalambhayogena bhāvayati sa prajñāpāramitāṃ bhāvayati /",
    "XXbsa051_u:2547": " sa prathamāṃ bodhisattvabhūmiṃ yāvaddaśamīṃ yāvadanuttarāṃ samyaksambodhimadhigamiṣyatīti",
    "XXbsa051_u:2548": " ya evamupadekṣyati sa prativarṇikāmupadekṣyati // kathaṃ nopadekṣyati? rūpaṃ svabhāvena śūnyam",
    "XXbsa051_u:2549": " yaśca rūpasya svabhāvaḥ so 'bhāvaḥ /",
    "XXbsa051_u:2550": " yaścābhāvaḥ sā prajñāpāramitā /",
    "XXbsa051_u:2551": " tasyāṃ rūpameva nāsti kuto nityamanityaṃ vā bhaviṣyatītyevamādi /",
    "XXbsa051_u:2552": " ya evamupadekṣyati nāsau prativarṇikāmupadekṣyati\" iti // ata ihāpi kathaṃ",
    "XXbsa051_u:2553": " bhagavannityādinā prativarṇikāparijñānāya śakrasya praśnaḥ /",
    "XXbsa051_u:2554": " bhaviṣyanti kauśiketyādinā bhagavata uttaram /",
    "XXbsa051_u:2555": " rūpīṇī pañcendriyāṇi kāyasaṃgṛhītatvāt paramāṇusañcayatvādvā kāyāḥ /",
    "XXbsa051_u:2556": " te abhāvitā anabhyastasaṃvaratvādyeṣāṃ te tathoktāḥ /",
    "XXbsa051_u:2557": " asaṃvṛtendriyatvāt abhāvitaśilāḥ /",
    "XXbsa051_u:2558": " tato 'bhāvitacittā",
    "XXbsa051_u:2559": " anabhyastasamādhayaḥ /",
    "XXbsa051_u:2560": " tato abhāvitaprajñāḥ samāhitacittasyaiva yathābhūtaprajñānāt /",
    "XXbsa051_u:2561": " tato duṣprajñā viparītadṛṣṭayaḥ /",
    "XXbsa051_u:2562": " tata eḍamūkāḥ sūktīnāmaśravaṇāt /",
    "XXbsa051_u:2563": " ......prajñāparihīṇāḥ samyagdṛṣṭibhaṅgāt rūpānityatetyupalakṣaṇam /",
    "XXbsa051_u:2564": " duḥkhatādayopi draṣṭavyāḥ /",
    "XXbsa051_u:2565": " nityaṃ na bhavatītyanityatā mahāyāne /",
    "XXbsa051_u:2566": " tadvyavacchedārtha vināśagrahaṇam /",
    "XXbsa051_u:2567": " vināśalakṣaṇā anityatetyarthaḥ /",
    "XXbsa051_u:2568": " na hi satāṃ vināśo nāpyanupa(tpa)nnānām /",
    "XXbsa051_u:2569": " tasmādvināśadarśī tānvastudharmānupalabheta /",
    "XXbsa051_u:2570": " sattā(tā)mutpādavināśau ca /",
    "XXbsa051_u:2571": " tadevaṃ (RSt_55) nityatādicaturviparyāsapratipakṣeṇa hinayānasaṃgṛhītāyāḥ samyagdṛṣṭeḥ prajñāpāramitātvena yā deśanā sā tasyāḥ prativarṇiketyuktaṃ bhavati /",
    "XXbsa051_u:2572": " athaiṣāṃ rūpādīnāmanityatāduḥkhādibhāvanā bodhisattvena bhāvayitavyā na cetyata āha /",
    "XXbsa051_u:2573": " na khalu punarityādi /",
    "XXbsa051_u:2574": " draṣṭavyeti bhāvayitavyetyarthaḥ /",
    "XXbsa051_u:2575": " yadi bhāvayetko doṣaḥ syādata āha /",
    "XXbsa051_u:2576": " sa cedityādi /",
    "XXbsa051_u:2577": " prativarṇikāyāmiti hīnayāna ityarthaḥ /",
    "XXbsa051_u:2578": " evamasyāṃ bhagavatyāṃ samāsataḥ prativarṇikāṃ darśayitvā tasyā caryā pratiṣiddhā /",
    "XXbsa051_u:2579": " yathā tu prativarṇikā na bhavati tatprathamata eva sūcitaṃ arthakuśalo vācayedityādinā /",
    "XXbsa051_u:2580": " yaḥ punaḥ śūnyatāniḥsvabhāvatādipadeṣu māhāyānikammanyānāṃ viparyāsastatpratipakṣeṇa dharmakāyakāritraprakaraṇe 'viparyāsakāritraṃ mahatyorbhagavatyoruktam /",
    "XXbsa051_u:2581": " asyāmapi bhagavatyā madhye 'viparyāsaḥ prāptinirvāṇe sarvākārajñatāniryāṇe 'ṣṭavidhe ca gāmbhīrye parisphuṭamuktaḥ /",
    "XXbsa051_u:2582": " tasmāttata evāvadhāraṇīyaḥ //",
    "XXbsa051_u:2583": " ityadhimātramadhyastobhaḥ //",
    "XXbsa051_u:2584": " punaraparādiḥ punaraparātprāk pañcatiṣṭhaturnavamaḥ /",
    "XXbsa051_u:2585": " strotaāpattiphala evaṃ prabhāvyata iti tāvatsattveṣu niṣpādyate /",
    "XXbsa051_u:2586": " ityadhimātrastobhaḥ /",
    "XXbsa051_u:2587": " punaraparādiḥ punaraparāt prāk pañcatiṣṭhatuḥ prathamā /",
    "XXbsa051_u:2588": " sakṛdāgāminaḥ phalam /",
    "XXbsa051_u:2589": " iti mṛdumṛdvī praśaṃsā //",
    "XXbsa051_u:2590": " punaraparādiḥ punaraparāt prāk pañcatiṣṭhatudvitīyā /",
    "XXbsa051_u:2591": " anāgāminaḥ phalama /",
    "XXbsa051_u:2592": " iti mṛdumadhyā praśaṃsā //",
    "XXbsa051_u:2593": " punaraparādiḥ punaraparāt prāk pañcatiṣṭhatustṛtīyā /",
    "XXbsa051_u:2594": " arhatvamarhato bhāvaḥ /",
    "XXbsa051_u:2595": " iti mṛddhadhimātrā praśaṃsā //",
    "XXbsa051_u:2596": " punaraparādistiṣṭhatoḥ prāk caturthī /",
    "XXbsa051_u:2597": " svayamabhisaṃbodhābduddhaḥ,",
    "XXbsa051_u:2598": " ekamātmānaṃ pratibuddhaḥ pratyekabuddhaḥ /",
    "XXbsa051_u:2599": " itimadhyamṛdvī praśaṃsā //",
    "XXbsa051_u:2600": " tiṣṭhatvādipañcakena pañcamī /",
    "XXbsa051_u:2601": " iti madhyamadhyā praśaṃsā //",
    "XXbsa051_u:2602": " punaraparādistiṣṭhatoḥ prāk ṣaṣṭhī /",
    "XXbsa051_u:2603": " kaścideveti prathamaḥ /",
    "XXbsa051_u:2604": " yaśceti dvitīyaḥ /",
    "XXbsa051_u:2605": " yo veti tṛtīyaḥ /",
    "XXbsa051_u:2606": " upanāmayediti dadyāt /",
    "XXbsa051_u:2607": " kenāśayanetyāha /",
    "XXbsa051_u:2608": " atraivetyādi /",
    "XXbsa051_u:2609": " vṛddhyādikaṃ gataḥ prāptaḥ /",
    "XXbsa051_u:2610": " ayamiti tṛtīyaḥ /",
    "XXbsa051_u:2611": " tasmāditi prathamād dvitīyācca /",
    "XXbsa051_u:2612": " iti madhyādhimātrā praśaṃsā //",
    "XXbsa051_u:2613": " tiṣṭhatvādipañcamena saptamī /",
    "XXbsa051_u:2614": " ityadhimātramṛddhī praśaṃsā //",
    "XXbsa051_u:2615": " punaraparādistiṣṭhato prāgaṣṭamī /",
    "XXbsa051_u:2616": " saṃkhyāpi bhagavannityādi /",
    "XXbsa051_u:2617": " tatra saṃkhyā pūrvakātpuṇyāduttaraṃ puṇyaṃ śataguṇaṃ sahasraguṇaṃ ityādi /",
    "XXbsa051_u:2618": " gaṇanā daśaguṇitaśataguṇamityādi /",
    "XXbsa051_u:2619": " upamā gaṅgānadīvālukāguṇamityādi /",
    "XXbsa051_u:2620": " aupamyaṃ daśagaṅgānadīvālukāguṇamityādi /",
    "XXbsa051_u:2621": " upaniśā daśaguṇitaśatagaṅgānadīvālukāguṇamityādi /",
    "XXbsa051_u:2622": " parimāṇasyātyantamasambhavāttadartha yā upaniṣat samīpe niṣadanam /",
    "XXbsa051_u:2623": " sāpi na sukarā kartum /",
    "XXbsa051_u:2624": " ityadhimātramadhyā praśaṃsā //",
    "XXbsa051_u:2625": " tiṣṭhatvādipañcakena navamī /",
    "XXbsa051_u:2626": " yathāyathetyādinā kauśikaḥ puṇyātirekopapattimāha /",
    "XXbsa051_u:2627": " sādhu sādhvityādinā taṃ subhūtiḥ sopapattikaṃ protsāhayati /",
    "XXbsa051_u:2628": " ityadhimātrādhimātrā praśaṃsā //",
    "XXbsa051_u:2629": " puṇyasya paryāyā bhedāstad dyotakaḥ parivartastatparivartaḥ //",
    "XXbsa051_u:2630": " āryāṣṭasāhasrikāyāḥ prajñāpāramitāyāḥ sāratamānāmni pañjikāyāṃ ratnākaraśāntiviracitāyāṃ pañcamaḥ parivartaḥ //",
    "XXbsa051_u:2631": " 6. anumodanāparimāṇamanāparivarto nāma ṣaṣṭhaḥ /",
    "XXbsa051_u:2632": " uktāḥ stutistobhapraśaṃsāḥ /",
    "XXbsa051_u:2633": " pariṇāmanāmanaskāro vaktavyaḥ /",
    "XXbsa051_u:2634": " tamadhikṛtya",
    "XXbsa051_u:2635": " śāstram-",
    "XXbsa051_u:2636": " [51] viśeṣapariṇāmastu tasya kāritramuttamam //",
    "XXbsa051_u:2637": " nopalambhākṛtiścāsāvaviparyāsalakṣaṇaḥ // 2-21 //",
    "XXbsa051_u:2638": " [52] vivikto buddhapuṇyaughasvabhāvasmṛtigocaraḥ /",
    "XXbsa051_u:2639": " sopāyaścānimittaśca buddhairabhyanumoditaḥ // 2-22 //",
    "XXbsa051_u:2640": " [53] traidhātukāprapannaśca pariṇāmo 'parastridhā /",
    "XXbsa051_u:2641": " mṛdumadhyo 'dhimātraśca mahāpuṇyodayātmakaḥ // 2-23 //",
    "XXbsa051_u:2642": " sarvasattvānāṃ dānaśīlabhāvanāmayāt puṇyaugho viśiṣyate prakṛṣyate 'neneti",
    "XXbsa051_u:2643": " 'viśeṣaḥ' /",
    "XXbsa051_u:2644": " sa punarasyāḥ sarvasattvānāmagratāyai samyaksaṃbodhikaraṇatā /",
    "XXbsa051_u:2645": " (RSt_57) \"sarvasattvasādhāraṇaṃ kṛtvā anuttarāyai samyaksaṃbodhaye",
    "XXbsa051_u:2646": " pariṇāmayati taccānupalambhayogena\" iti mahatyoḥ pāṭhāt /",
    "XXbsa051_u:2647": " tena viśeṣeṇa 'pariṇāmaḥ' //",
    "XXbsa051_u:2648": " tamāha /",
    "XXbsa051_u:2649": " atha khalu maitreya ityādinā /",
    "XXbsa051_u:2650": " bodhisattvasyeti /",
    "XXbsa051_u:2651": " utpāditabodhisacittasya /",
    "XXbsa051_u:2652": " yathoktaviśeṣaviśiṣṭatvānmahāsattvaḥ, pariṇāmanā vyavasāyo 'syeti mahāsattvasya /",
    "XXbsa051_u:2653": " anumodanāsahagataṃ kuśalaṃ anumodanā /",
    "XXbsa051_u:2654": " sā cānupalambhapariṇāmasyādau vistareṇa vakṣyate /",
    "XXbsa051_u:2655": " tasyāḥ pariṇāmanā /",
    "XXbsa051_u:2656": " tayā sahagatam /",
    "XXbsa051_u:2657": " idameva ityasya pareṇa puṇyakriyāvastuśabdena sambandhaḥ /",
    "XXbsa051_u:2658": " tata iti sarvasattvānāṃ dānādimayāt puṇyāt sakāśāt /",
    "XXbsa051_u:2659": " agramākhyāyate yāvad asamasamamākhyāyate /",
    "XXbsa051_u:2660": " tasmādagrādi /",
    "XXbsa051_u:2661": " agrādiphalahetutvāt /",
    "XXbsa051_u:2662": " tadapi kutaḥ?",
    "XXbsa051_u:2663": " yathākramaṃ pramuditādyekādaśabhūmisaṃgṛhītasvaparārthasaṃpattihetutvāt /",
    "XXbsa051_u:2664": " paryāyatvepi sarveṣāmupādānasāmarthyāt /",
    "XXbsa051_u:2665": " asamābuddhāsteṣāṃ sādhāraṇo viśeṣo 'samasamaḥ /",
    "XXbsa051_u:2666": " samantaprabhāsāyāṃ bhūmau /",
    "XXbsa051_u:2667": " kathaṃ",
    "XXbsa051_u:2668": " dharmameghāyāmasamaḥ? asamasādharmyāt /",
    "XXbsa051_u:2669": " \"daśabhūmīśvarastu bodhisattvo buddha eva draṣṭavyo na tu samyaksaṃbuddhaḥ\" iti vacanāt /",
    "XXbsa051_u:2670": " tadevamagrādipadebhyaḥ pūrveṇa granthena viśeṣapariṇāma uktaḥ /",
    "XXbsa051_u:2671": " agrādipadaistasyaiva 'kāritramuttamaṃ' iti viśeṣapariṇāmaḥ sakāritraḥ //",
    "XXbsa051_u:2672": " evamukta ityādinā anupalambhapariṇāmamāha /",
    "XXbsa051_u:2673": " daśadiśo 'sminniti daśadiśi",
    "XXbsa051_u:2674": " loke, ākāśaparimāṇe bhājanaloke /",
    "XXbsa051_u:2675": " sarvata iti tāsu sarvāsu dikṣu /",
    "XXbsa051_u:2676": " sarvatragatayeti vyāpitayā ghanatayetyarthaḥ /",
    "XXbsa051_u:2677": " aprameyādiṣu vīpsā digbhiḥ pratyekamabhisambandhārtham /",
    "XXbsa051_u:2678": " anantāparyanteṣvityanantānanteṣu /",
    "XXbsa051_u:2679": " tadiyamarthato dviruktirna śabdataḥ /",
    "XXbsa051_u:2680": " tatra digdeśyānāmaparicchedāt aprameyāḥ /",
    "XXbsa051_u:2681": " saṃkhyāyā aparicchedāt asaṃkhyeyāḥ /",
    "XXbsa051_u:2682": " digvaipulyenāparicchedāt aparimāṇāḥ /",
    "XXbsa051_u:2683": " pratyekaṃ cintayitumaśakyatvāt acintyāḥ /",
    "XXbsa051_u:2684": " tāsveva cintāsvantagamanāt anantāḥ /",
    "XXbsa051_u:2685": " evaṃ sākalyena pratidiśamananteṣu trisāhasreṣu pratidiśaṃ ya ekaikastrisāhasraḥ /",
    "XXbsa051_u:2686": " tasmin aprameyāprameyāṇāṃ yāvat anantāparyantānāṃ tathāgatānāmiti sambandhaḥ /",
    "XXbsa051_u:2687": " ihāpyekaikena trisāhasreṇa sambandhārtha vīpsā /",
    "XXbsa051_u:2688": " nanvekasmiṃstrisāhasre eka eva tathāgato nāprameyādiriti cedāha /",
    "XXbsa051_u:2689": " atīte 'dhvani iti /",
    "XXbsa051_u:2690": " ekadā traikastathāgato na sarvadā /",
    "XXbsa051_u:2691": " atītaḥ punaradhvā anāditvāt aprameyaḥ tata ekasminnapi lokadhātāvatīte 'dhvani aprameyāstathāgatāḥ kāladairdhyeṇāparicchedāt /",
    "XXbsa051_u:2692": " tāvantaśca te saṃkhyayā aparicchedāt asaṃkhyeyāḥ /",
    "XXbsa051_u:2693": " manasā tiryaksaṃniveśya vaipulyenāparicchedāt aparimāṇāḥ /",
    "XXbsa051_u:2694": " ekaikacintayā acintyāḥ /",
    "XXbsa051_u:2695": " ekaikacintāyāmantāgamanāt anantāḥ /",
    "XXbsa051_u:2696": " īdṛśānāṃ tathāgatānāṃ parinirvṛtānāmiti na tu tiṣṭhatām /",
    "XXbsa051_u:2697": " arayaḥ kleśāstān hatavanta iti arhatām /",
    "XXbsa051_u:2698": " aviparītasarvadharmajñānāt samyaksambuddhānām /",
    "XXbsa051_u:2699": " anena padadvayena prahāṇajñānasampadāvukte /",
    "XXbsa051_u:2700": " bhavapathatvāddharme asmimāṇo(no) [vartmaniḥ] /",
    "XXbsa051_u:2701": " vṛteranipratyayaḥ /",
    "XXbsa051_u:2702": " saraṇidharaṇivat /",
    "XXbsa051_u:2703": " muḍāgamaśca /",
    "XXbsa051_u:2704": " vartmanistṛṣṇā bhavapadavītvāt /",
    "XXbsa051_u:2705": " yathoktaṃ- \"asmimānaḥ pitā ukto mātā tṛṣṇeti cocyate\" iti /",
    "XXbsa051_u:2706": " tayorūnmūlanāt chinnavartmanāṃ chinnavartmanīnāṃ ca /",
    "XXbsa051_u:2707": " prapañco dvayakalpanā, bhavaḥ saṃsāraḥ /",
    "XXbsa051_u:2708": " tayornetryau nāyike yathākramaṃ dharmadṛṣṭiḥ pudgaladṛṣṭiśca /",
    "XXbsa051_u:2709": " tayoḥ parikṣayāt chinnaprapañcabhavanetrīkānāṃ paryāttabāṣpāṇāmiti /",
    "XXbsa051_u:2710": " punarbhavābhāve na punarbandhano na śoko nāśru /",
    "XXbsa051_u:2711": " tataḥ parikṣīṇabāṣpāṇām /",
    "XXbsa051_u:2712": " kaṇṭakasādharmyāt kaṇṭakāḥ kudṛṣṭayaḥ /",
    "XXbsa051_u:2713": " teṣāṃ kṣodanāt marditakaṇṭakāḥ /",
    "XXbsa051_u:2714": " śeṣaṃ nidāna eva vyākhyātam /",
    "XXbsa051_u:2715": " prathamacittotpādo yaḥ pṛthivīsamaḥ /",
    "XXbsa051_u:2716": " tamupādāya tata ārabhya /",
    "XXbsa051_u:2717": " etasminnantara ityetāvatyavakāśe /",
    "XXbsa051_u:2718": " śīlādiskandhaḥ śīlādirāśiḥ /",
    "XXbsa051_u:2719": " bodhisattvānāmapi balādayaḥ santi /",
    "XXbsa051_u:2720": " na tu te pāraṅgatāḥ /",
    "XXbsa051_u:2721": " tatastadvyavacchedāya pāramitāgrahaṇam /",
    "XXbsa051_u:2722": " anāśravo mārgaḥ parijñaḥ /",
    "XXbsa051_u:2723": " sarvajñajñānaṃ samyaksambodhiḥ /",
    "XXbsa051_u:2724": " pūrvaṃ buddhaguṇādibhiḥ saṃprayuktāni /",
    "XXbsa051_u:2725": " ye cetyādinā buddhaguṇādinapyāha /",
    "XXbsa051_u:2726": " samyaksambodhireva sukhamupaśamasukhatvāt /",
    "XXbsa051_u:2727": " sarvadharmeṣu aiśvarya vaśitā /",
    "XXbsa051_u:2728": " ṛddherabhisaṃskāra kriyā /",
    "XXbsa051_u:2729": " anāvaraṇaṃ śuddhatvāt /",
    "XXbsa051_u:2730": " asaṅgamanapekṣatvāt /",
    "XXbsa051_u:2731": " apratihataṃ sarvasmin sarvākārajñeyapravṛtteḥ /",
    "XXbsa051_u:2732": " anupama tasyānumānāya viśeṣadṛṣṭāntabhāvāt /",
    "XXbsa051_u:2733": " parito 'vacchedaḥ parimāna(ṇam) /",
    "XXbsa051_u:2734": " aśeṣaviśeṣāntarāyāt rūpagrāhi pratyakṣam /",
    "XXbsa051_u:2735": " tasya tasmin pareṣāmabhāvādaparimeyam /",
    "XXbsa051_u:2736": " tathāgatānāṃ yathābhūtajñānasamyagjñānam /",
    "XXbsa051_u:2737": " tadeva balaṃ sarvābhibhūtatvāt /",
    "XXbsa051_u:2738": " yadbuddhajñānabalamiti /",
    "XXbsa051_u:2739": " buddhajñānasya balaṃ śaktirniravadhisarvākāraviśvārthakriyāyai /",
    "XXbsa051_u:2740": " balānāṃ yadbuddhaiḥ jñānadarśanaṃ prāptisākṣātkaraṇam /",
    "XXbsa051_u:2741": " caturvaiśāradyena suparipūrṇo 'dhigamaḥ svadharmāṇāṃ yaśca dharmādhigama iti sambandhaḥ",
    "XXbsa051_u:2742": " sa katham?",
    "XXbsa051_u:2743": " sarvadharmāṇāṃ paramārthasya samyagjñānasyābhinirhāreṇa niṣpādanena /",
    "XXbsa051_u:2744": " triparivarta dvādaśākāraṃ lokottaraṃ jñānaṃ dharmaḥ /",
    "XXbsa051_u:2745": " sa eva cakraṃ devamanuṣyeṣu caṃkramaṇāt /",
    "XXbsa051_u:2746": " tasya pravartanaṃ daśasu dikṣu /",
    "XXbsa051_u:2747": " ayamuddeśaḥ /",
    "XXbsa051_u:2748": " asya nirdeśo navabhiraṅgaiḥ /",
    "XXbsa051_u:2749": " tasyaiva dharmasya dyotanī vāg dharmoktā /",
    "XXbsa051_u:2750": " tasyāḥ pragrahaṇaṃ manasā vyavasthāpanam /",
    "XXbsa051_u:2751": " saiva vāg dharmabherī /",
    "XXbsa051_u:2752": " tasyāḥ saṃpratāḍanaṃ vineyajayaśrāvaṇam /",
    "XXbsa051_u:2753": " saiva vā dharmaśaṅkhaḥ /",
    "XXbsa051_u:2754": " tasya pūraṇaṃ vineyaireva jñānam /",
    "XXbsa051_u:2755": " tasya dharmaśaṅkhasya pravyāharaṇam /",
    "XXbsa051_u:2756": " tamevālambya tadarthākāreṇa manasi kurvatāṃ cintābhāvanayoḥ pariniṣpattiḥ /",
    "XXbsa051_u:2757": " bhāvānābalādutpannaṃ tadeva lokottaraṃ jñānaṃ dharmakhaṅgaḥ /",
    "XXbsa051_u:2758": " tena praharaṇaṃ kleśānāṃ vidhvaṃsanam /",
    "XXbsa051_u:2759": " tasyaiva bhūyasi jane pravṛttiḥ dharmavṛṣṭiḥ /",
    "XXbsa051_u:2760": " tasyāḥ pravarṣaṇam /",
    "XXbsa051_u:2761": " sa eva yajño nirargaḍatvāt /",
    "XXbsa051_u:2762": " tasya yajanam /",
    "XXbsa051_u:2763": " tasya dharmasya dānena sarvasattvānāṃ santapaṇaṃ saṃpravāraṇaṃ ca pariveṣanaṃ(ṇam) /",
    "XXbsa051_u:2764": " vinītāḥ smṛtyupasthānaiḥ (RSt_59) satyeṣvavatāraṇāt",
    "XXbsa051_u:2765": " / śikṣitāḥ samyakprahāṇarddhipādaiḥ /",
    "XXbsa051_u:2766": " adhimuktā indriyabalairekāntaniścayāt /",
    "XXbsa051_u:2767": " niyatā avinivṛtteḥ /",
    "XXbsa051_u:2768": " buddhānāṃ pariṣadāmiti vyadhikaraṇe ṣaṣṭhi /",
    "XXbsa051_u:2769": " parinirvā[pa]yatāmiti okhai śoṣaṇe /",
    "XXbsa051_u:2770": " buddhānāmasyeti kṣetrīkṛtya mānaso bhāvanaṃ rañjanam /",
    "XXbsa051_u:2771": " tasmai hitā manobhāvanīyāḥ prasādakarā ityarthaḥ /",
    "XXbsa051_u:2772": " niravaśeṣamabhisaṃkṣipya anavaśeṣamanumodeteti sambandhaḥ /",
    "XXbsa051_u:2773": " aikadhyamityaikarāśyena /",
    "XXbsa051_u:2774": " abhisaṃkṣipyetyasya vivaraṇaṃ piṇḍayitveti tulayitveti /",
    "XXbsa051_u:2775": " samāhiteneti manasā nirūpya /",
    "XXbsa051_u:2776": " anumodeteti prītyālambanaṃ kuryāt /",
    "XXbsa051_u:2777": " anumodanayeti prītyotpādanayā /",
    "XXbsa051_u:2778": " agrayeti prakṛṣṭayā /",
    "XXbsa051_u:2779": " kathaṃ tarhi ekādaśapadāni? ekādaśavidhepyālambane tasyāḥ prakarṣāt /",
    "XXbsa051_u:2780": " tat kutaḥ? madhye daśasu ca dikṣu ye tathāgatāḥ teṣāṃ saparicchadena yāni kuśalamūlāni tadālambanatvāttasyāḥ",
    "XXbsa051_u:2781": " kathaṃ pariuṇāmayatītyata āha /",
    "XXbsa051_u:2782": " bodherāhārakaṃ ākarṣakaṃ bhavatviti /",
    "XXbsa051_u:2783": " tadevamukta ityādinā vistareṇa sthavirasubhūtiryathānumodya yathā bodhisattvaḥ pariṇāmayati taduktavān /",
    "XXbsa051_u:2784": " yathā tu tatrānupalambhayogaḥ kartavyastadupadarśanāyāryamaitreyaṃ tatretyādinā pṛcchati /",
    "XXbsa051_u:2785": " yairvastubhiriti daśadik tathāgatādibhiḥ /",
    "XXbsa051_u:2786": " yerālambanairiti tadīyaiḥ kuśalamūlaiḥ /",
    "XXbsa051_u:2787": " yerākāreriti śīlasamādhiskandhādibhiḥ /",
    "XXbsa051_u:2788": " taccittamityanumodanācittam /",
    "XXbsa051_u:2789": " api tviti kintu /",
    "XXbsa051_u:2790": " upalabhyeranniti śaktau liṅga /",
    "XXbsa051_u:2791": " upalabdhuṃ śakyata iti praśnaḥ /",
    "XXbsa051_u:2792": " nimittīkarotīti vikalpayati /",
    "XXbsa051_u:2793": " anyathā anumodanāpariṇāmanayorayogāt //",
    "XXbsa051_u:2794": " āryamaitreya āha /",
    "XXbsa051_u:2795": " na tānītyādi sthavira āha /",
    "XXbsa051_u:2796": " evantarhi viparyāsāḥ syuriti /",
    "XXbsa051_u:2797": " asata eva nimittodgrahāt grahaṇāt santīraṇācca yathokramaṃ saṃjñāyāścittasya dṛṣṭeśca viparyāsaḥ",
    "XXbsa051_u:2798": " eṣāṃ sādhanārtha rāgo dṛṣṭāntaḥ athāpīti paramatamāśaṅkate /",
    "XXbsa051_u:2799": " yādṛśo yakṣastādṛśo baliriti bhāvaḥ /",
    "XXbsa051_u:2800": " cittamiti pariṇāmanācittam /",
    "XXbsa051_u:2801": " sarvadharmā ityuddeśaḥ /",
    "XXbsa051_u:2802": " sarvadhātava iti nirdeśaḥ /",
    "XXbsa051_u:2803": " yadi cetyādinā doṣamāha /",
    "XXbsa051_u:2804": " katamairvastvādibhiriti /",
    "XXbsa051_u:2805": " anumodanācittasambandhibhiḥ /",
    "XXbsa051_u:2806": " cittamiti pariṇāmanācittam /",
    "XXbsa051_u:2807": " tasyāpi niḥsvabhāavatvāt /",
    "XXbsa051_u:2808": " kveti kasyām /",
    "XXbsa051_u:2809": " pariṇāmanaiva na syāditi bhāvaḥ //",
    "XXbsa051_u:2810": " ata evāryamaitreya āha /",
    "XXbsa051_u:2811": " nedamityādi /",
    "XXbsa051_u:2812": " yadapi hi syād bhavet /",
    "XXbsa051_u:2813": " kva?",
    "XXbsa051_u:2814": " anumodanāpariṇāmanādau /",
    "XXbsa051_u:2815": " mātragrahaṇamanuṣṭhānavyavacchedārtham /",
    "XXbsa051_u:2816": " śraddhā saṃpratyayaḥ /",
    "XXbsa051_u:2817": " prema prītiḥ /",
    "XXbsa051_u:2818": " prasādo manasaḥ kāluṣyavigamaḥ /",
    "XXbsa051_u:2819": " gauravaṃ bhaktiḥ /",
    "XXbsa051_u:2820": " (RSt_60) upastabdhaḥ sthirīkṛtaḥ /",
    "XXbsa051_u:2821": " avalayaścittasyāva[na]tiḥ /",
    "XXbsa051_u:2822": " saṃlayaḥ sannatiḥ /",
    "XXbsa051_u:2823": " viṣādaḥ khedaḥ /",
    "XXbsa051_u:2824": " vi[ṣā]dāpattiḥ khedapravāhaḥ /",
    "XXbsa051_u:2825": " trāsodyama uttrāsaḥ /",
    "XXbsa051_u:2826": " samagrastrāsaḥ saṃtrāsaḥ /",
    "XXbsa051_u:2827": " tatpravāhaḥ saṃtrāsāpattiḥ /",
    "XXbsa051_u:2828": " evaṃ ceti /",
    "XXbsa051_u:2829": " avalayādyabhāve /",
    "XXbsa051_u:2830": " yenetyādi /",
    "XXbsa051_u:2831": " yadityanumodakaṃ cittam /",
    "XXbsa051_u:2832": " kṣīṇamityuddeśaḥ /",
    "XXbsa051_u:2833": " niruddhaṃ vinaṣṭatvāt /",
    "XXbsa051_u:2834": " vigatamasthitatvāt /",
    "XXbsa051_u:2835": " vipariṇataṃ taditi na kiñcinniḥsvabhāvatvāt /",
    "XXbsa051_u:2836": " samavadhānaṃ tulyakālatā /",
    "XXbsa051_u:2837": " cittaṃ niruddhaṃ cittadharmatā śāśvatī cedāha /",
    "XXbsa051_u:2838": " na cetyādi /",
    "XXbsa051_u:2839": " tasyā asaṃskṛtatvena pariṇāmāyogāt /",
    "XXbsa051_u:2840": " sugṛhītavacanaṃ durguhītasya supariṇāmitatvāyogāt /",
    "XXbsa051_u:2841": " ārabhyetyadhikṛtya /",
    "XXbsa051_u:2842": " kathamityāha /",
    "XXbsa051_u:2843": " adhiṣṭhānaṃ praśnādhikaraṇaṃ kṛtveti /",
    "XXbsa051_u:2844": " tatkatham? iha maitreyeti vacanāt /",
    "XXbsa051_u:2845": " āmantrayate smeti brūte sma /",
    "XXbsa051_u:2846": " iha maitreyetyata ārabhya kathaṃ saṃjñādiviparyāso na bhavatīti yāvat /",
    "XXbsa051_u:2847": " evaṃ āryamaitreya uttaramāha /",
    "XXbsa051_u:2848": " sa cedityādi /",
    "XXbsa051_u:2849": " yena cittena yatpariṇāmayatīti yaccittaṃ pariṇāmayati /",
    "XXbsa051_u:2850": " tasminnityubhyasmin /",
    "XXbsa051_u:2851": " evamiti sugṛhītatvāt /",
    "XXbsa051_u:2852": " pariṇāmitamiti supariṇāmitam /",
    "XXbsa051_u:2853": " sphuṭīkarttumāha /",
    "XXbsa051_u:2854": " yathetyādi /",
    "XXbsa051_u:2855": " evamityādinopasaṃhāraḥ /",
    "XXbsa051_u:2856": " kadā tarhi viparyāsaḥ syādityata āha /",
    "XXbsa051_u:2857": " athetyādi /",
    "XXbsa051_u:2858": " iyatā viparyāsaprasaṃge codyaṃ parihṛya prakṛtānupalambhakhyāpanāyāha /",
    "XXbsa051_u:2859": " sa cedityādi /",
    "XXbsa051_u:2860": " evaṃ sañjānīta ityuddeśaḥ /",
    "XXbsa051_u:2861": " evaṃ samanvāharatīti nirdeśaḥ /",
    "XXbsa051_u:2862": " aviparyāsena manasikarotītyarthaḥ /",
    "XXbsa051_u:2863": " tadityādi /",
    "XXbsa051_u:2864": " tat cittamevaṃ samanvāhriyamāṇamiti sambandhaḥ /",
    "XXbsa051_u:2865": " kṣoṇamityādibhiḥ paryāyairmanasi karoti /",
    "XXbsa051_u:2866": " na tacchakyamiti /",
    "XXbsa051_u:2867": " asattvācchaśaviṣāṇavat /",
    "XXbsa051_u:2868": " sava dharmateti niḥsvabhāvataiva /",
    "XXbsa051_u:2869": " dharmeṣviti buddhadharmeṣu /",
    "XXbsa051_u:2870": " sa ce dityādinopasaṃhāraḥ /",
    "XXbsa051_u:2871": " evamityanupalambhena /",
    "XXbsa051_u:2872": " sarvatra śūnyataikarasena manasikāreṇetyarthaḥ /",
    "XXbsa051_u:2873": " itīdamāryamaitreyo 'tītān",
    "XXbsa051_u:2874": " buddhānadhikṛtyoktavān /",
    "XXbsa051_u:2875": " anāgatānadhikṛtyāha punaraparamityādi /",
    "XXbsa051_u:2876": " pratyutpannānadhikṛtyāha punaraparamityādibhiḥ /",
    "XXbsa051_u:2877": " anupalambhapariṇāmo dvitīyaḥ //",
    "XXbsa051_u:2878": " punaraparamityādi /",
    "XXbsa051_u:2879": " atra saṃkṣepeṇa tryaiyadhvikabuddhādīnāṃ puṇyānumodanā",
    "XXbsa051_u:2880": " / agrāditvaṃ purvavat /",
    "XXbsa051_u:2881": " atrāviparyāsaṃ darśayitumāha /",
    "XXbsa051_u:2882": " tasya kathamityādi /",
    "XXbsa051_u:2883": " evaṃ samanvāharatīti samanvāhāraḥ samyagmanasikāraḥ /",
    "XXbsa051_u:2884": " te dharmā iti ye pariṇāmayitavyāḥ /",
    "XXbsa051_u:2885": " sa ca dharmo 'kṣaya iti /",
    "XXbsa051_u:2886": " anuttarā samyaksambodhiḥ suviśuddhadharmatālakṣaṇā /",
    "XXbsa051_u:2887": " evaṃ pariṇāmitaṃ bhavatītyaviparyāsāditi bhāvaḥ /",
    "XXbsa051_u:2888": " na dharmo dharma pariṇāmayatīti niḥsvabhāvatvāt sarvadharmāṇām /",
    "XXbsa051_u:2889": " ityapīti /",
    "XXbsa051_u:2890": " evamapi pūrvavat /",
    "XXbsa051_u:2891": " ata evāha /",
    "XXbsa051_u:2892": " evaṃ bhadantetyādi /",
    "XXbsa051_u:2893": " sa cedityādinā prakārāntaramāha /",
    "XXbsa051_u:2894": " ayamityādinopasaṃhāraḥ /",
    "XXbsa051_u:2895": " ityaviparyāsapariṇāmastṛtīyaḥ //",
    "XXbsa051_u:2896": " sa cedityādi /",
    "XXbsa051_u:2897": " puṇyābhisaṃskāraḥ puṇyakarma /",
    "XXbsa051_u:2898": " saṃjñānamabhiniveśaḥ /",
    "XXbsa051_u:2899": " kathaṃ tarhi pariṇāmayatītyāha /",
    "XXbsa051_u:2900": " sa cedityādi /",
    "XXbsa051_u:2901": " viviktaḥ śāntaśca yathākramaṃ svaparaiḥ svaparalakṣaṇaiśca śūnyatvāt /",
    "XXbsa051_u:2902": " punaḥ sa cedityādinaitadāha /",
    "XXbsa051_u:2903": " viviktaśāntatvajñānepi yadi tabhdāvābhiniveśaḥ syāt tadā na samyakpariṇāmayati /",
    "XXbsa051_u:2904": " evamityādinopasaṃhāraḥ /",
    "XXbsa051_u:2905": " prajñāpāramiteti vacanam /",
    "XXbsa051_u:2906": " tayaiva samyakpariṇāmanāditi viviktapariṇāmaścaturthaḥ //",
    "XXbsa051_u:2907": " yadapītyādinā smaraṇam /",
    "XXbsa051_u:2908": " yādṛśa evetyādinā nirūpaṇam /",
    "XXbsa051_u:2909": " yādṛśa eva sa pariṇāma ityanuttarā samyaksaṃbodhirdharmadhatusvabhāvā tādṛśameva taditi labhyate nityābhisambandhāt /",
    "XXbsa051_u:2910": " dharmadhātusvabhāvameva tadityarthaḥ /",
    "XXbsa051_u:2911": " tādṛśameva tatkuśalamūlamiti yadanumodanāsahagatam /",
    "XXbsa051_u:2912": " yenāpīti pariṇāmanācittena /",
    "XXbsa051_u:2913": " tadapīti tadapyubhayam /",
    "XXbsa051_u:2914": " tajjātikamiti saiva jātiḥ sāmānyaṃ yasya /",
    "XXbsa051_u:2915": " tallakṣaṇamiti tadeva sāmānyalakṣaṇaṃ yasya /",
    "XXbsa051_u:2916": " tannikāyamiti tadrāsi(śi)kam /",
    "XXbsa051_u:2917": " tatsvabhāvamiti tatprakṛtikam /",
    "XXbsa051_u:2918": " sa cedevaṃ saṃjānīta iti /",
    "XXbsa051_u:2919": " yadyanenāpi tādṛśatvādinā tattvenābhiniviśate tadā na samyakpariṇāmayati /",
    "XXbsa051_u:2920": " yaccātītamityādinā aparaṃ tattvavikalpamāha /",
    "XXbsa051_u:2921": " asaṃprāptamanutpannam /",
    "XXbsa051_u:2922": " sthitirnāstīti prakṛtyaiva naśvaratvāt /",
    "XXbsa051_u:2923": " tasmāt trayamapi nopalabhyate tato 'sat /",
    "XXbsa051_u:2924": " tato naiva nimittamakāraṇatvāt /",
    "XXbsa051_u:2925": " nākāraṇaṃ viṣayaḥ /",
    "XXbsa051_u:2926": " sa cedityādi /",
    "XXbsa051_u:2927": " evamiti kṣīṇatvādinā tattvena /",
    "XXbsa051_u:2928": " nimittīkarotītyupalabhate /",
    "XXbsa051_u:2929": " tadā na samanvāharati na samyagmanasikaroti /",
    "XXbsa051_u:2930": " tadā na samyak pariṇāmayati",
    "XXbsa051_u:2931": " yadā tarhyanavabodhādasmaraṇādvā na nimittīkaroti tadā samyakpariṇāmaḥ syāditi cedāha /",
    "XXbsa051_u:2932": " athetyādi /",
    "XXbsa051_u:2933": " evamapīti /",
    "XXbsa051_u:2934": " evamanimittīkaraṇepi na pariṇāmayati /",
    "XXbsa051_u:2935": " pariṇāmanāmātrasyāpyabhāvāditi bhāvaḥ /",
    "XXbsa051_u:2936": " kadā tarhi samyakpariṇāmitaṃ bhavatyata āha /",
    "XXbsa051_u:2937": " athetyādi /",
    "XXbsa051_u:2938": " ya(a)thaśabdo yadyarthaḥ /",
    "XXbsa051_u:2939": " taditi tādṛśatvādikam /",
    "XXbsa051_u:2940": " animittaṃ saviṣayatvañca /",
    "XXbsa051_u:2941": " nimittamiti samyagjñānālambanam /",
    "XXbsa051_u:2942": " samanvāharatīti samyagmanasikaroti /",
    "XXbsa051_u:2943": " na ca nimittīkarotīti na sañjānāti nābhiniviśate /",
    "XXbsa051_u:2944": " evamatretyādinopasaṃhāraḥ /",
    "XXbsa051_u:2945": " evaṃ bauddhapuṇyaughasya yaḥ svabhāvo dharmatā tayā anusmaraṇam /",
    "XXbsa051_u:2946": " anumodyādīnāmiti bauddhapuṇyaughasvabhāvānusmṛtipariṇāmaḥ pañcamaḥ //",
    "XXbsa051_u:2947": " idaṃ tadityādi /",
    "XXbsa051_u:2948": " ivamiti yadenadubha[yaṃ] tattvasya manasikāro na ca nimittīkaraṇam /",
    "XXbsa051_u:2949": " tacchabdaḥ prasiddhau /",
    "XXbsa051_u:2950": " upāyakauśalaṃ yatprasiddhamidaṃ tat /",
    "XXbsa051_u:2951": " ya ityādinā anuśaṃsamāha /",
    "XXbsa051_u:2952": " athāsmin upāyakauśale ka upāya ityata (RSt_62) āha /",
    "XXbsa051_u:2953": " atra cetyādi /",
    "XXbsa051_u:2954": " iyameveti /",
    "XXbsa051_u:2955": " sūtrātmikaiva /",
    "XXbsa051_u:2956": " aśrutavateti imāmasyāṃ veti śeṣaḥ /",
    "XXbsa051_u:2957": " prajñāpāramitāyā yā pariṇāmanā saiva puṇyakriyā /",
    "XXbsa051_u:2958": " seyaṃ praveṣṭumavagāhituṃ na hi śakyeti sambandhaḥ /",
    "XXbsa051_u:2959": " tatreti tathā sati /",
    "XXbsa051_u:2960": " sa maivaṃ vocaditi syādvacanīya /",
    "XXbsa051_u:2961": " kosāvityāha /",
    "XXbsa051_u:2962": " ya ityādi /",
    "XXbsa051_u:2963": " iti sopāyapariṇāmaḥ ṣaṣṭhaḥ //",
    "XXbsa051_u:2964": " tatkasyetyādi /",
    "XXbsa051_u:2965": " idaṃ taditi yaduktaṃ tatkuta ityarthaḥ /",
    "XXbsa051_u:2966": " ātmabhāvāḥ kāyāḥ /",
    "XXbsa051_u:2967": " saṃskāraḥ kuśalamūlāni /",
    "XXbsa051_u:2968": " ataśca te śāntā viviktāḥ niḥsvabhāvā ityarthaḥ",
    "XXbsa051_u:2969": " / ataśca virahitā upalabdhyā nopalabhyanta ityarthaḥ /",
    "XXbsa051_u:2970": " api tviti /",
    "XXbsa051_u:2971": " yadyapi nopalabhyante tathāpi yathābhūtamaviparītaṃ niruddhatvādikam /",
    "XXbsa051_u:2972": " nimittīkṛtyetyudgrahataḥ /",
    "XXbsa051_u:2973": " vikalpya cetyabhiniveśataḥ /",
    "XXbsa051_u:2974": " ayathābhūte vikalpapratibhāse yathābhūtaniruddhādisaṃjñī /",
    "XXbsa051_u:2975": " upalambhaṃ ātmīyaṃ anupalambhe samyaksaṃbodhau pariṇāmayet /",
    "XXbsa051_u:2976": " tataḥ kimityāha /",
    "XXbsa051_u:2977": " tasyetyādi /",
    "XXbsa051_u:2978": " parinirvāṇamapīti /",
    "XXbsa051_u:2979": " apiśabdo 'tiśayārthaḥ /",
    "XXbsa051_u:2980": " tasyātyantaṃ nimittīkaraṇādyayogāt /",
    "XXbsa051_u:2981": " saviṣaḥ saśalyaśca tāddharmyāt /",
    "XXbsa051_u:2982": " ityanimittapariṇāmaḥ saptamaḥ //",
    "XXbsa051_u:2983": " tadyathāpītyādi /",
    "XXbsa051_u:2984": " praṇītaṃ varṇādiprakarṣāt /",
    "XXbsa051_u:2985": " kiṃ cāpīti yadyapītyarthaḥ /",
    "XXbsa051_u:2986": " api tviti tathāpītyarthaḥ /",
    "XXbsa051_u:2987": " khalu punariti vākyālaṃkāro manyeteti varṇādilābhāt /",
    "XXbsa051_u:2988": " svādanaṃ svādaḥ paribhogaḥ /",
    "XXbsa051_u:2989": " pariṇāme ceti avasāne ca /",
    "XXbsa051_u:2990": " vipākaphalam /",
    "XXbsa051_u:2991": " durgahīteneti mithyāśrutena /",
    "XXbsa051_u:2992": " durupa [la]kṣiteneti",
    "XXbsa051_u:2993": " durvitarkitena /",
    "XXbsa051_u:2994": " duḥsvādhyāteneti durabhyāsena /",
    "XXbsa051_u:2995": " subhāṣitam /",
    "XXbsa051_u:2996": " iti karaṇasamāptyarthaḥ /",
    "XXbsa051_u:2997": " evaṃ sa iti yoyamuktaḥ /",
    "XXbsa051_u:2998": " saviṣatvāditi /",
    "XXbsa051_u:2999": " anarthakaraṇaśaktiratra viṣam /",
    "XXbsa051_u:3000": " tasmād ityupasaṃhāraḥ /",
    "XXbsa051_u:3001": " kathamityādinā praśnāḥ /",
    "XXbsa051_u:3002": " ihetyādikamuttaram /",
    "XXbsa051_u:3003": " abhyākhyānaṃ nindā /",
    "XXbsa051_u:3004": " abhūtavāditayā khyāpanāt /",
    "XXbsa051_u:3005": " parigrahītavyādipadeṣu parigraheṇānumodanā lakṣyate /",
    "XXbsa051_u:3006": " nāntarīyakatvāt /",
    "XXbsa051_u:3007": " buddhajñānena jñā(jā)nanti buddhacakṣuṣā paśyantīti sambandhaḥ /",
    "XXbsa051_u:3008": " evaṃ cāsyetyupasaṃhāraḥ /",
    "XXbsa051_u:3009": " nirviṣatvādikaṃ sarva kuta ityāha adhyāśayenetyādi /",
    "XXbsa051_u:3010": " iti buddhānujñātapariṇāmo 'ṣṭamaḥ //",
    "XXbsa051_u:3011": " punaraparamityādi /",
    "XXbsa051_u:3012": " śīlādīti tathāgataḥ śīlādiskandhaḥ /",
    "XXbsa051_u:3013": " aparyāpannamanantarbhūtaṃ /",
    "XXbsa051_u:3014": " tryadhvatraidhātukāparyāpannatvāditi /",
    "XXbsa051_u:3015": " adhvatraye dhātutraye cānantargatatvādityarthaḥ /",
    "XXbsa051_u:3016": " dharmadhātumātratvāt teṣāṃ śīlādīnāmiti bhāvaḥ /",
    "XXbsa051_u:3017": " pariṇāmopīti pariṇāmanāpi /",
    "XXbsa051_u:3018": " yatrāpi dharma iti samyaksambodhau /",
    "XXbsa051_u:3019": " avinaṣṭa ityaduṣṭa /",
    "XXbsa051_u:3020": " aparyāpannaḥ /",
    "XXbsa051_u:3021": " buddhānujñātapariṇāmayordharmadhātupariṇāmatvena samatāṃ (RSt_63)",
    "XXbsa051_u:3022": " darśayitumāha /",
    "XXbsa051_u:3023": " tatretyādi /",
    "XXbsa051_u:3024": " atra dvitīyādiśabdātpareṇa vārtho gamyate /",
    "XXbsa051_u:3025": " yoyaṃ dharmadhātupariṇāmanayā pariṇāmaḥ /",
    "XXbsa051_u:3026": " ayaṃ samyakpariṇāma iti sambandhaḥ /",
    "XXbsa051_u:3027": " katamayetyāha /",
    "XXbsa051_u:3028": " anayetyanantaroktayā /",
    "XXbsa051_u:3029": " aparyāpannapariṇāmanayetyarthaḥ /",
    "XXbsa051_u:3030": " yathā buddhā bhagavanta ityādikayā buddhānujñātapariṇāmanayevetyarthaḥ /",
    "XXbsa051_u:3031": " evaṃ cetyupasaṃhāraḥ /",
    "XXbsa051_u:3032": " itya paryāpannapariṇāmo navamaḥ /",
    "XXbsa051_u:3033": " atha khalvityādi /",
    "XXbsa051_u:3034": " yo hyayamiti yohyaparyāpannākhyaḥ /",
    "XXbsa051_u:3035": " asyāmevetyādinā pariṇāmayatītyetatparyantena buddhānujñātapariṇāmasya nirdeśaḥ /",
    "XXbsa051_u:3036": " atretyanayordharmadhatupariṇāmanayoḥ /",
    "XXbsa051_u:3037": " agrāditvaṃ",
    "XXbsa051_u:3038": " pramu[di]tādyekādaśabhūmigataprakarṣahetutvāt /",
    "XXbsa051_u:3039": " śeṣaṃ subodham /",
    "XXbsa051_u:3040": " yāvatpañcānāmabhijñānāṃ lābhino bhaveyuriti /",
    "XXbsa051_u:3041": " ihokte mahāpuṇyodaye yacchaddhādikaṃ sa pūrvakādviśeṣaheturiti mṛdurmahāpuṇyodayapariṇāmo daśamaḥ //",
    "XXbsa051_u:3042": " tiṣṭhatvityādi subodhaṃ yāvatpratyekabuddhā bhaveyuriti /",
    "XXbsa051_u:3043": " ihoktapuṇyātireke śraddhādikaṃ pūrvakādviśeṣaheturiti madhyo mahāpuṇyodayapariṇāma ekādaśaḥ",
    "XXbsa051_u:3044": " tiṣṭhatvityādi /",
    "XXbsa051_u:3045": " ye subhūta ityādinā dadyurityetadantenoddeśaḥ /",
    "XXbsa051_u:3046": " etena paryāyeṇetyādinā dadyurityetadantena nirdeśaḥ /",
    "XXbsa051_u:3047": " eteneti vakṣyamāṇena /",
    "XXbsa051_u:3048": " glānaṃ glāniḥ /",
    "XXbsa051_u:3049": " tatpratyayāni taddhetukāni bhaiṣajyāni /",
    "XXbsa051_u:3050": " pariṣkārāḥ pariśrāvaṇādayaḥ /",
    "XXbsa051_u:3051": " sukhahetavaḥ sukhāḥ /",
    "XXbsa051_u:3052": " teṣāṃ upadhānaiḥ ḍhokanaiḥ /",
    "XXbsa051_u:3053": " sukhasparśaḥ sukhānubhavaḥ /",
    "XXbsa051_u:3054": " tena ye vihārāḥ caṃkramādayaḥ /",
    "XXbsa051_u:3055": " tān sarvasattvānekakaṃ parikalpyeti /",
    "XXbsa051_u:3056": " upastheyatvena pṛthagavasthāpya /",
    "XXbsa051_u:3057": " tāṃśca sarvabodhisattvāniti /",
    "XXbsa051_u:3058": " ekaikaṃ parikalpyeti vartate /",
    "XXbsa051_u:3059": " upasthāpakatvena pṛthagavasthāpya /",
    "XXbsa051_u:3060": " ekaṃko bodhisattva iti /",
    "XXbsa051_u:3061": " upatiṣṭhaditi sambandhaḥ /",
    "XXbsa051_u:3062": " kimupatiṣṭhet? prakṛtatvāttāneva sarvasattvān /",
    "XXbsa051_u:3063": " ekaṃkasteṣāṃ sarvabodhisattvānāmiti nirdhāraṇe ṣaṣṭhī /",
    "XXbsa051_u:3064": " teṣāṃ madhye ekaikaḥ dānaṃ dadyāditi /",
    "XXbsa051_u:3065": " tebhya eva sarvasattvebhyaḥ /",
    "XXbsa051_u:3066": " tāvaccirarātrasañcitamiti /",
    "XXbsa051_u:3067": " tāvatā dīrghakālena sañcitam /",
    "XXbsa051_u:3068": " tathā mahāvistarasamudānītamiti /",
    "XXbsa051_u:3069": " tāvanmahāvistareṇotpāditam /",
    "XXbsa051_u:3070": " tiṣṭhatu khalu punarityādi /",
    "XXbsa051_u:3071": " pūrvatra gaṃgānadībālukopamalokadhātuvīryāḥ sarvabodhisattvā upasthāpakāḥ pratyekaṃ gaṃgānadībālukopamalokadhātuvīryānāṃ sattvānām /",
    "XXbsa051_u:3072": " tatra yāvanta upastheyāḥ sattvā iha tāvanta upasthāpakā bodhisattvāḥ pratyekaṃ gaṅgānadīvālukopamā lokadhātuvīryānāṃ sattvānāmiti viśeṣaḥ /",
    "XXbsa051_u:3073": " tānsarvasattvān (RSt_64) ekaikaṃ parikalpitāṃśca sarvabodhisattvāniti pūrvavat /",
    "XXbsa051_u:3074": " śeṣaṃ subodham /",
    "XXbsa051_u:3075": " ityadhimātro mahāpuṇyodayapariṇāmo dvādaśaḥ //",
    "XXbsa051_u:3076": " samāptaśca pariṇāmanāmanaskāraḥ //",
    "XXbsa051_u:3077": " anumodanāmanaskāro vaktavyaḥ /",
    "XXbsa051_u:3078": " tamadhikṛtya śāstram-",
    "XXbsa051_u:3079": " [54] upāyānupalambhābhyāṃ śubhamūlānumodanā /",
    "XXbsa051_u:3080": " anumode manaskārabhāvaneha vidhīyate // 2-24 //",
    "XXbsa051_u:3081": " etadāha /",
    "XXbsa051_u:3082": " atha khalvāyuṣmānityādinā /",
    "XXbsa051_u:3083": " niravaśeṣyeti niravaśeṣīkṛtya /",
    "XXbsa051_u:3084": " agratvādīni caturdaśoktāḥ /",
    "XXbsa051_u:3085": " kiyatā agratā bhavatīti praśnaḥ /",
    "XXbsa051_u:3086": " iyatā bhavatītyuttaram /",
    "XXbsa051_u:3087": " kotrābhiprāyaḥ? agratvameva daśadigmadhyatryadhvakuśalālambanatvāccaturdaśavidhaṃ bhavatīti",
    "XXbsa051_u:3088": " yatra tarhi trayodaśapadāni tatrāpi daśadiktryadhvabhedāt trayodaśavidham /",
    "XXbsa051_u:3089": " tatra kathaṃ madhyamalokadhātoḥ saṃgrahaḥ? tanmadhye sūkṣmamavadhiṃ kṛtvā",
    "XXbsa051_u:3090": " diśāṃ grahaṇāt /",
    "XXbsa051_u:3091": " lokadhātvekadeśeṣvapi lokadhātuvyapadeśāt /",
    "XXbsa051_u:3092": " tadyathā aṣṭānāṃ vā navānāṃ vā māsānāmatyayāt prasūteti /",
    "XXbsa051_u:3093": " yadā hi triṃśadrātrā māsāstadāṣṭau /",
    "XXbsa051_u:3094": " yadā māsaikadeśopi māsastadā nava /",
    "XXbsa051_u:3095": " na gṛṇhīte grāhyatvenāpratibhāsāt /",
    "XXbsa051_u:3096": " na manyate vastutvenāpratibhāsāt /",
    "XXbsa051_u:3097": " nopalabhate svarūpato apratibhāsāt /",
    "XXbsa051_u:3098": " na kalpayati sāmānyalakṣaṇena /",
    "XXbsa051_u:3099": " na vikalpayati viśeṣalakṣaṇaiḥ /",
    "XXbsa051_u:3100": " na paśyati dṛṣṭyā anabhiniveśāt /",
    "XXbsa051_u:3101": " na samanupaśyati santatamanabhiniveśāt /",
    "XXbsa051_u:3102": " kalpanā abhūtaparikalpaḥ /",
    "XXbsa051_u:3103": " tathā viṭhapitāḥ saṃdarśitāḥ /",
    "XXbsa051_u:3104": " ajātā nirbījatvāt /",
    "XXbsa051_u:3105": " anirjātā aniṣpatteḥ /",
    "XXbsa051_u:3106": " anāgatikā anāgatādadhvanaḥpūrvalokādvā /",
    "XXbsa051_u:3107": " agatikā atītādhvani paraloke vā /",
    "XXbsa051_u:3108": " evaṃ yāvat nāpi nirudhyata iti /",
    "XXbsa051_u:3109": " niḥsvabhāvatvātparikalpatatvādveti hetuḥ /",
    "XXbsa051_u:3110": " evamiti parikalpitena svabhāvena /",
    "XXbsa051_u:3111": " itthaṃ bhūtān etān dharmāniti paratantrarūpān kuśalān /",
    "XXbsa051_u:3112": " dharmateti bālabuddhigocaraiḥ svabhāvaiḥ śūnyatā",
    "XXbsa051_u:3113": " / anumodanādhikārepi tathā anumodya tathaiva pariṇāmayatīti vacanamavaśyapariṇāmanīyatvāt",
    "XXbsa051_u:3114": " śeṣaṃ vyākhyatameva yāvat na kṣamata iti /",
    "XXbsa051_u:3115": " ityanupalambhānumodanā prathamā //",
    "XXbsa051_u:3116": " punaraparamityādi /",
    "XXbsa051_u:3117": " vimuktirnirvāṇam /",
    "XXbsa051_u:3118": " tacca dharmadhātoḥ sarvāvaraṇaviśuddhitā paramārthatastathaiva sarvaṃ dānādītyarthaḥ /",
    "XXbsa051_u:3119": " saṅgastṛṣṇā /",
    "XXbsa051_u:3120": " tadabhāvād (RSt_65) asaktānāṃ tṛṣṇāhetukasya janmano 'bhāvād",
    "XXbsa051_u:3121": " abaddhānām /",
    "XXbsa051_u:3122": " tato amuktānām /",
    "XXbsa051_u:3123": " apariṇāmanāyoge tasyāpyanupalambhāt /",
    "XXbsa051_u:3124": " sa kathamityāha /",
    "XXbsa051_u:3125": " asaṃkrāntito avināśata iti /",
    "XXbsa051_u:3126": " tathāhyavasthāntarasaṃkrāntiḥ pariṇāmaḥ pūrvavināśāparotpattī vā /",
    "XXbsa051_u:3127": " na ca dharmadhātoravasthā /",
    "XXbsa051_u:3128": " na ca saṃkramo nāpi vināśa iti /",
    "XXbsa051_u:3129": " samādāyoti gācarataḥ (?) sāvadhikamādāya /",
    "XXbsa051_u:3130": " ākruṣṭaḥ śaptaḥ /",
    "XXbsa051_u:3131": " abhihatastāḍitaḥ /",
    "XXbsa051_u:3132": " paribhāṣito bhūtābhūtadoṣasthānaiḥ /",
    "XXbsa051_u:3133": " samān iti sannityarthaḥ /",
    "XXbsa051_u:3134": " styānaṃ ca middhaṃ ca tenābhibhūtā iti sambandhaḥ /",
    "XXbsa051_u:3135": " tatra styānaṃ cittasyākarmaṇyatā staimityam /",
    "XXbsa051_u:3136": " staimityalakṣaṇā yā cittasyākarmaṇyatā svālambanapratītaye tat khalu styānam /",
    "XXbsa051_u:3137": " middhamasvatantravṛttiścetaso 'bhisaṃkṣepaḥ /",
    "XXbsa051_u:3138": " cetaso",
    "XXbsa051_u:3139": " 'bhisaṃkṣepaścakṣurādīndriyadvāreṇāpravṛtiḥ /",
    "XXbsa051_u:3140": " sa cedasvādhīnā /",
    "XXbsa051_u:3141": " cetaso vṛttistanmiddham /",
    "XXbsa051_u:3142": " śeṣaṃ subodhamāparivartasamāpteḥ /",
    "XXbsa051_u:3143": " upāyo vimuktisādṛśyam /",
    "XXbsa051_u:3144": " teneyaṃ dharmadhātoranumodanānupalambhenetyupāyānumodanā dvitīyā //",
    "XXbsa051_u:3145": " anumodanā ca pariṇāmanā ca tasyāḥ /",
    "XXbsa051_u:3146": " tayorabhidhāyakaḥ parivarto anumodanāpariṇāmanāparivartaḥ //",
    "XXbsa051_u:3147": " āryāṣṭasāhasrikāyāḥ prajñāpāramitāyāḥ sāratamānāmni pañjikāyāṃ ratnākāraśāntiviracitāyāṃ ṣaṣṭhaḥ parivartaḥ //",
    "XXbsa051_u:3148": " 7. nirayaparivarto nāma saptamaḥ",
    "XXbsa051_u:3149": " laukiko bhāvanāmārgastrayo manaskārāḥ /",
    "XXbsa051_u:3150": " taduktaḥ /",
    "XXbsa051_u:3151": " lokottarastu bhāvanāmārgo 'nirhāraḥ śuddhiratyantaṃ' iti pūrvamuddiṣṭaḥ /",
    "XXbsa051_u:3152": " tatra nirhāramadhikṛtya śāstram-",
    "XXbsa051_u:3153": " [55] svabhāvaḥ śreṣṭhatā tasya sarvasyānabhisaṃskṛtiḥ /",
    "XXbsa051_u:3154": " nopalambhena dharmāṇāmarpaṇā ca mahārthatā // 2-25 //",
    "XXbsa051_u:3155": " pañcāṅgāni nirhārasya /",
    "XXbsa051_u:3156": " 'tasya' iti bhāvanāmārgasya prajñāpāramitāviśeṣasya 'svabhāvaḥ'",
    "XXbsa051_u:3157": " sarvajñajñānapariniṣpādakatvādidharmacakrapravartakatvaparyantaḥ /",
    "XXbsa051_u:3158": " 'śreṣṭhatā' ṣaṭ pāramitāsu /",
    "XXbsa051_u:3159": " abhinirhāraḥ sarvadharmāṇāṃ 'anabhisaṃskāraḥ'",
    "XXbsa051_u:3160": " / anupalambhena sarvadharmānarpayatīti 'arpaṇā' /",
    "XXbsa051_u:3161": " sarvadharmānupalambhenaiva bodheḥ prāpaṇāt 'mahārthatā' iti /",
    "XXbsa051_u:3162": " ata āha /",
    "XXbsa051_u:3163": " atha khalvityādi /",
    "XXbsa051_u:3164": " asya hi bhāvanāmārgasya svabhāvaḥ prajñāpāramitā /",
    "XXbsa051_u:3165": " kīdṛśītyāha /",
    "XXbsa051_u:3166": " sarvajñajñānasya (RSt_66) pariniṣpattiḥ yataḥ sā tathoktā /",
    "XXbsa051_u:3167": " sarvajñatvamiti sarvāvaraṇavāsanānusandhiprahīṇaṃ jñānam /",
    "XXbsa051_u:3168": " prahāṇasampatsahitā jñānasampadityarthaḥ /",
    "XXbsa051_u:3169": " tadapi sarvajñatvameva /",
    "XXbsa051_u:3170": " atropapattiravabhāsakaroti /",
    "XXbsa051_u:3171": " sarvāvaraṇatamaḥprahāṇamavabhāsaḥ /",
    "XXbsa051_u:3172": " tatkareti prahāṇasampat /",
    "XXbsa051_u:3173": " sarvadharmaparamārthapratibhāso vā avabhāsaḥ /",
    "XXbsa051_u:3174": " tatkareti jñānasampat /",
    "XXbsa051_u:3175": " ataścaināṃ namaskaromi sāṃpratam /",
    "XXbsa051_u:3176": " namaskaraṇīyeti /",
    "XXbsa051_u:3177": " āyatyāṃ pratikṣaṇam /",
    "XXbsa051_u:3178": " ekena padena dve sampadāvukte /",
    "XXbsa051_u:3179": " idānīṃ padadvayena prahāṇamāha /",
    "XXbsa051_u:3180": " anupalipteti sarvāvaraṇamalakṣayāt /",
    "XXbsa051_u:3181": " sarvalokanirupalepeti triadhātukamalakṣayāt /",
    "XXbsa051_u:3182": " idānīṃ padatrayeṇa jñānamāha /",
    "XXbsa051_u:3183": " sarvadharmaparamārthapratibhāsa ālokaḥ /",
    "XXbsa051_u:3184": " tatkarā /",
    "XXbsa051_u:3185": " atra dvau hetū padadvayenāha /",
    "XXbsa051_u:3186": " timiramajñānam /",
    "XXbsa051_u:3187": " tadviparyayo vitimiraṃ jñānamityarthaḥ /",
    "XXbsa051_u:3188": " sarva samagraṃ traidhātuka traidhātukaparamārthaḥ /",
    "XXbsa051_u:3189": " tasminvitimiram /",
    "XXbsa051_u:3190": " tatkarā /",
    "XXbsa051_u:3191": " ityālambanavyāptiḥ /",
    "XXbsa051_u:3192": " kleśāśca dṛṣṭayaśca tā evāndhakārāḥ /",
    "XXbsa051_u:3193": " sarve ca te te ca teṣāṃ apanetrīti sarvavipakṣakṣayaḥ /",
    "XXbsa051_u:3194": " iyatā sarveṇa svārthasampattiruktā /",
    "XXbsa051_u:3195": " parārthasampattimadhikṛtyāha /",
    "XXbsa051_u:3196": " āśrayaṇīyetyādi /",
    "XXbsa051_u:3197": " āśrayaṇīyā sarvapadaprepsubhiḥ /",
    "XXbsa051_u:3198": " agrāṇi padāni strota āpattiḥ sakṛdāgāmitvaṃ yāvatpratyekabodhiḥ /",
    "XXbsa051_u:3199": " tatkarā /",
    "XXbsa051_u:3200": " teṣāmupāyaḥ saptatriṃśad bodhipakṣyāḥ /",
    "XXbsa051_u:3201": " teṣāṃ kṣamakarī vighnaharaṇāt /",
    "XXbsa051_u:3202": " yāvanna lokottarajñānaṃ tāvad andhāḥ /",
    "XXbsa051_u:3203": " teṣāṃ tadutpādanād ālokakarī /",
    "XXbsa051_u:3204": " sarvabhayopadravaiḥ prahīṇa āloko lokottara eva bhāvanāmārgaḥ /",
    "XXbsa051_u:3205": " tatkarā /",
    "XXbsa051_u:3206": " iyatā hīnayānikānāmartha uktaḥ /",
    "XXbsa051_u:3207": " bodhisattvārthamadhikṛtyāha /",
    "XXbsa051_u:3208": " pañcacakṣurityādi /",
    "XXbsa051_u:3209": " te hi parārthapradhānāḥ",
    "XXbsa051_u:3210": " / tasya saiva sādhanamālambanabhedena pañcacakṣuḥparivārā /",
    "XXbsa051_u:3211": " abhedena saiva cakṣu sarvadharmaparamārthadarśanāt /",
    "XXbsa051_u:3212": " vyāpino darśanasya trayo vibandhāḥ /",
    "XXbsa051_u:3213": " mohatamaritamirāṇi /",
    "XXbsa051_u:3214": " tatra moho ajñānam /",
    "XXbsa051_u:3215": " tamondhakāram /",
    "XXbsa051_u:3216": " timiraṃ cakṣurogaḥ /",
    "XXbsa051_u:3217": " teṣāṃ vikaraṇī vidhvaṃsanī /",
    "XXbsa051_u:3218": " saṃkṣepato vitimirakaraṇī timirasāmānyāt /",
    "XXbsa051_u:3219": " kimutpādayatītyata āha /",
    "XXbsa051_u:3220": " sarvadharmāṇāmakaraṇīti /",
    "XXbsa051_u:3221": " sarvadharmāḥ skandhadhātvāyatanāni /",
    "XXbsa051_u:3222": " teṣāṃ trayaḥ svabhāvāḥ /",
    "XXbsa051_u:3223": " kalpitaḥ paratantraḥ pariniṣpannaśca /",
    "XXbsa051_u:3224": " tatra kalpitaṃ na karoti tasya yathālakṣaṇamasattvāt /",
    "XXbsa051_u:3225": " paratantro abhūtaparikalpaḥ /",
    "XXbsa051_u:3226": " tatra karoti tatpratipakṣatvāt /",
    "XXbsa051_u:3227": " pariniṣpanno dharmadhātuḥ /",
    "XXbsa051_u:3228": " tamapi na karotyanādinidhanatvāt /",
    "XXbsa051_u:3229": " samyagjñānaṃ karotīti cet? na /",
    "XXbsa051_u:3230": " anādinidhanacittasantānabhrāntinivṛtyaiva samyagjñānasiddhe /",
    "XXbsa051_u:3231": " kiṃ tarhi karotītyata āha /",
    "XXbsa051_u:3232": " utpathetyādi /",
    "XXbsa051_u:3233": " utpatho dharmāṇāṃ parikalpanā tena prayātānām /",
    "XXbsa051_u:3234": " mārge dharmanairātmyajñāne avatāraṇī /",
    "XXbsa051_u:3235": " kasya mārge?",
    "XXbsa051_u:3236": " sarvajñatāyāḥ /",
    "XXbsa051_u:3237": " iyatā sarvajñajñānapariniṣpattiriti yaduktaṃ tatparārthepi darśitam /",
    "XXbsa051_u:3238": " yaduktaṃ sarvajñatvamiti tatparārthepyāha /",
    "XXbsa051_u:3239": " sarvajñataivetyādinā /",
    "XXbsa051_u:3240": " yadā hi vāsanānusandhiprahīṇatā tasyāstadāsau sarvajñatetyarthaḥ /",
    "XXbsa051_u:3241": " sā tarhi prajñāpāramitā utpādikā (RSt_67) nirodhikā utpannā niruddhā ca /",
    "XXbsa051_u:3242": " netyāha /",
    "XXbsa051_u:3243": " anutpādiketyādi /",
    "XXbsa051_u:3244": " anutpādikā sarvadharmāṇāmiti vaiyavadānikānām /",
    "XXbsa051_u:3245": " anirodhikā sarvadharmāṇāmiti sāṃkleśikānām /",
    "XXbsa051_u:3246": " anutpannāniruddheti svayam /",
    "XXbsa051_u:3247": " paramārthato yathāpratibhāsaṃ ceti bhāvaḥ /",
    "XXbsa051_u:3248": " paramārtho hyeṣāṃ dharmadhātuḥ /",
    "XXbsa051_u:3249": " tenaiṣāmanādinidhanatvādvālapratibhāsinā rūpeṇātyanta- /",
    "XXbsa051_u:3250": " samatvānnaiṣāmutpādanirodhau /",
    "XXbsa051_u:3251": " ata evāha /",
    "XXbsa051_u:3252": " svalakṣaṇaśūnyatāyāmupādāyeti pratītyasamutpannaṃ punareṣāṃ tṛtīyaṃ svabhāvamupādāyāha /",
    "XXbsa051_u:3253": " mātetyādi /",
    "XXbsa051_u:3254": " mātā jananī /",
    "XXbsa051_u:3255": " kutaḥ? sarvabuddhadharmā eva ratnāni teṣāṃ dātrītvāt /",
    "XXbsa051_u:3256": " tānyeva hi samagrāṇi hetvavasthāni bodhisatvānāṃ śarīram tata iyaṃ taddānātteṣāṃ jananī /",
    "XXbsa051_u:3257": " buddhagrahaṇābduddhajananītvamarthādgamyate /",
    "XXbsa051_u:3258": " na punastāvatā buddhānāmatiśayo gamyate /",
    "XXbsa051_u:3259": " ato viśiṣṭairguṇaiḥ punastadāha daśabaletyādinā /",
    "XXbsa051_u:3260": " daśa tathāgatabalāni /",
    "XXbsa051_u:3261": " tatkarā /",
    "XXbsa051_u:3262": " katamāni daśa? \"sthānāsthānajñānabalam /",
    "XXbsa051_u:3263": " karmavipākajñānabalam /",
    "XXbsa051_u:3264": " nānādhātujñānabalam /",
    "XXbsa051_u:3265": " nānādhimuktijñānabalam /",
    "XXbsa051_u:3266": " indriyaparāparajñānabalam /",
    "XXbsa051_u:3267": " sarvatragāminīpratipajjñānabalam /",
    "XXbsa051_u:3268": " dhyānavimokṣasamādhisamāpattisaṃkleśavyavadānavyutthānajñānabalam /",
    "XXbsa051_u:3269": " pūrvenivāsānusmṛtijñānabalam /",
    "XXbsa051_u:3270": " cyutopapādajñānabalam /",
    "XXbsa051_u:3271": " āśravakṣayajñānabalaṃ ca\" iti /",
    "XXbsa051_u:3272": " lakṣaṇameṣāṃ yathoktaṃ mahatyo rbhagavatyoḥ /",
    "XXbsa051_u:3273": " tatra sambhavāsambhavau sthānāsthāne /",
    "XXbsa051_u:3274": " tadyathā duścaritānāmaniṣṭo vipāka [:] sthānamiṣṭo 'sthānamiti /",
    "XXbsa051_u:3275": " karma ca vipākaśca",
    "XXbsa051_u:3276": " / nānādhātuḥ puṇyāpuṇyādijanako 'dhyāśayaḥ /",
    "XXbsa051_u:3277": " nānādhimuktistadyathā rāgadveṣādau sthitānāṃ dveṣarāgādau ruciḥ /",
    "XXbsa051_u:3278": " indriyāṇi śraddhāvīryasmṛtisamādhiprajñāḥ /",
    "XXbsa051_u:3279": " teṣāṃ parāparatvaṃ vimātratā /",
    "XXbsa051_u:3280": " ayaṃ mṛdvindriyo 'yaṃ madhyendriya ityādi /",
    "XXbsa051_u:3281": " sarvatragāminīpratipat /",
    "XXbsa051_u:3282": " rāgasya pratipakṣa iyaṃ pratipat /",
    "XXbsa051_u:3283": " iyaṃ dveṣasyetyādi /",
    "XXbsa051_u:3284": " caturṇā dhyānānāṃ aṣṭānāṃ vimokṣāṇāṃ trayāṇāṃ samādhīnāṃ savitarkasavicārādīnāṃ catasṛṇāmārūpyasamāpattīnāṃ navānāṃ cānupūrvavihārasamāpattīnām saṃkleśādikam /",
    "XXbsa051_u:3285": " tatra saṃkleśa āsvādanādinā /",
    "XXbsa051_u:3286": " vyavadānamanupalambhādinā /",
    "XXbsa051_u:3287": " vyutthānaṃ siṃhavijṛmbhitena vā avaskandakena vā /",
    "XXbsa051_u:3288": " pūrve nivāsaḥ pūrvajanma /",
    "XXbsa051_u:3289": " tasminnanusmṛtiḥ smaraṇam /",
    "XXbsa051_u:3290": " cyu[tyu]papādau sattvānāṃ maraṇotpattī /",
    "XXbsa051_u:3291": " āśravāḥ kleśāsteṣāṃ yaḥ kṣayo yena ca mārgeṇa kṣayastadubhayamāśravakṣayaḥ /",
    "XXbsa051_u:3292": " sattvānām /",
    "XXbsa051_u:3293": " eṣāṃ sthānāsthānādīnāṃ sarvathā sarvadā samyagjñānaṃ tadiha sthānāsthānādijñānam /",
    "XXbsa051_u:3294": " tadeva",
    "XXbsa051_u:3295": " balamitarairaghṛṣyatvāt, teṣāṃ vābhibhavanāt /",
    "XXbsa051_u:3296": " anavamardanīyetyabhibhavitumaśakyā /",
    "XXbsa051_u:3297": " kuta ityāha /",
    "XXbsa051_u:3298": " caturvaiśāradyakarītvāditi /",
    "XXbsa051_u:3299": " siṃhavadatyantaniḥśaṃko yuktavādī viśāradaḥ /",
    "XXbsa051_u:3300": " tasya bhāvo vaiśāradyam /",
    "XXbsa051_u:3301": " (RSt_68) catvāri vaiśāradyāni /",
    "XXbsa051_u:3302": " abhisaṃbodhivaiśāradyam /",
    "XXbsa051_u:3303": " āśravakṣayavaiśāradyam /",
    "XXbsa051_u:3304": " āntarāyikadha[rma]vaiśāradyam /",
    "XXbsa051_u:3305": " nairyāṇikadharmavaiśāradyaṃ ca /",
    "XXbsa051_u:3306": " abhisambodhistathāgatasya jñānasampat /",
    "XXbsa051_u:3307": " āśravakṣayaḥ prahāṇasampat /",
    "XXbsa051_u:3308": " tadubhayaṃ svārthaḥ /",
    "XXbsa051_u:3309": " āntarāyikā dharmā nirvāṇasya vibandhakāḥ nairyāṇikā dharmā nirvāṇasya prāpakāḥ /",
    "XXbsa051_u:3310": " etadubhayaṃ parārthaḥ /",
    "XXbsa051_u:3311": " parebhyastadākhyānāt",
    "XXbsa051_u:3312": " / teṣu vaiśāradyam /",
    "XXbsa051_u:3313": " tatpratijñāpratiṣṭhāpaneṣvityarthaḥ /",
    "XXbsa051_u:3314": " tatkarā /",
    "XXbsa051_u:3315": " anāthāḥ sattvā anādau duḥkhasāgare bhramatāmeṣāmadyāpi trāturabhāvāt /",
    "XXbsa051_u:3316": " teṣāṃ nāthastrātā bhagavān buddhaḥ /",
    "XXbsa051_u:3317": " tatkarā /",
    "XXbsa051_u:3318": " iyatā sarvajñajñānapariniṣpattireṣeti samarthitaḥ /",
    "XXbsa051_u:3319": " eṣaiva sarvajñatvamiti samarthayitumāha /",
    "XXbsa051_u:3320": " saṃsāretyādi /",
    "XXbsa051_u:3321": " saṃsāraḥ sāśravāḥ skandhāḥ /",
    "XXbsa051_u:3322": " tasya pratipakṣā hantrī /",
    "XXbsa051_u:3323": " dharmadhātureva tasya hanteti cedāha /",
    "XXbsa051_u:3324": " akūṭasthatāmupādāyeti /",
    "XXbsa051_u:3325": " dharmadhāturhi kūṭastho anādinidhanaikarūpatvāt /",
    "XXbsa051_u:3326": " sa cetpratipakṣaḥ syāt tadā ādita eva saṃsāro na syāt /",
    "XXbsa051_u:3327": " prajñāpāramitā",
    "XXbsa051_u:3328": " punarādimatī, uttarottaragāminī ceti saiva tasya pratipakṣaḥ /",
    "XXbsa051_u:3329": " anena prahāṇasampaduktā /",
    "XXbsa051_u:3330": " jñānasampadamāha sarvetyādinā /",
    "XXbsa051_u:3331": " sarvadharmāṇāṃ svabhāvaḥ paramārthaḥ /",
    "XXbsa051_u:3332": " tasya vidarśanī tatpratibhāsatvāt /",
    "XXbsa051_u:3333": " svasya pareṣāñca parārthamadhikṛtyāha /",
    "XXbsa051_u:3334": " paripūrṇetyādi /",
    "XXbsa051_u:3335": " paripūrṇamekenāpyanūnatvāt /",
    "XXbsa051_u:3336": " triparivartadvādaśākāraṃ ca yaddharmacakram /",
    "XXbsa051_u:3337": " dharmaḥ śāsanam /",
    "XXbsa051_u:3338": " tadeva cakraṃ vineyasantāneṣu caṃkramaṇāt /",
    "XXbsa051_u:3339": " tasya pravartano pravartayitrī /",
    "XXbsa051_u:3340": " buddhānāṃ tathaiva tasya pravartanāt /",
    "XXbsa051_u:3341": " tatra dharmacakraṃ satyacatuṣṭayam /",
    "XXbsa051_u:3342": " tasya trayaḥ parivartāḥ /",
    "XXbsa051_u:3343": " idaṃ duḥkham /",
    "XXbsa051_u:3344": " ayaṃ duḥkhasamudayaḥ /",
    "XXbsa051_u:3345": " ayaṃ duḥkhanirodhaḥ /",
    "XXbsa051_u:3346": " iyaṃ duḥkhanirodhagāminī pratipaditi /",
    "XXbsa051_u:3347": " satyacatuṣṭayasya svabhāvaparicchedaḥ prathamaḥ parivartaḥ /",
    "XXbsa051_u:3348": " tasyaiva yathākramaṃ parijñeyapraheyasākṣātkartavyabhāvayitavyatvaparicchedo dvitīyaḥ parivartaḥ",
    "XXbsa051_u:3349": " tasyaivātmanā",
    "XXbsa051_u:3350": " parijñātaprahīna(ṇa)sākṣātkṛtabhāvitatvaparicchedastṛtīyaḥ /",
    "XXbsa051_u:3351": " tasmāt triparivartaṃ tat /",
    "XXbsa051_u:3352": " duḥkhasatyasya duḥkhasvabhāvaḥ parijñeyatvaṃ parijñātatvaṃ ceti traya ākārāḥ /",
    "XXbsa051_u:3353": " samudayasatyasya tatsvabhāvaḥ praheyatvaṃ prahīṇatvaṃ cetiṃ traya ākārāḥ /",
    "XXbsa051_u:3354": " nirodhasatyasya tat svabhāvaḥ sākṣātkartavyatvaṃ sākṣātkṛtatvaṃ ceti traya ākārāḥ /",
    "XXbsa051_u:3355": " mārgasatyasya tat svabhāvo bhāvayitavyatvaṃ bhāvitatvaṃ ceti traya ākārāḥ /",
    "XXbsa051_u:3356": " tasmāt dvādaśākāraṃ tat /",
    "XXbsa051_u:3357": " nanu pratītyasamutpannenāpi svabhāveneyaṃ [na] nirodhikā",
    "XXbsa051_u:3358": " śāṃ(sāṃ)kleśikānāṃ vināśahetūnāmakiñcitkaratvāt /",
    "XXbsa051_u:3359": " nāpyutpādikā vaiyavadānikānāṃ mithyājñānanivṛttau cittamātrādeva samyagjñānotpatteḥ /",
    "XXbsa051_u:3360": " naitadasti /",
    "XXbsa051_u:3361": " bandhyakṣaṇotpādanasyaiva santānanirodhatvāt /",
    "XXbsa051_u:3362": " agninā śītanirodhavat /",
    "XXbsa051_u:3363": " prajñāpāramitayaiva mithyājñānanirodhe (RSt_69) sati bhagavataḥ prāgabhūtasya samyagjñānasya taddhetukatvāt /",
    "XXbsa051_u:3364": " nirodhasya cāvastuno hetutvāyogāt /",
    "XXbsa051_u:3365": " cittasyaiva ca niruddhavipakṣasya samyagjñānatvāt",
    "XXbsa051_u:3366": " / anyathā hi sarvabhrāntinivṛttikālepi vyāpi samyagjñānaṃ na syāditi bhāvanāmārgasya svabhāvaḥ",
    "XXbsa051_u:3367": " kathamityādinā sarvajñatānuprāptaya ityetadantena śreṣṭhatā /",
    "XXbsa051_u:3368": " sthātavyamiti vartitavyam /",
    "XXbsa051_u:3369": " pūjābhiḥ manasikartavyā guṇānusmaraṇaiḥ /",
    "XXbsa051_u:3370": " namaskartavyā kāyavākcittaiḥ /",
    "XXbsa051_u:3371": " nidānaṃ prastāvaḥ pṛcchāyāḥ /",
    "XXbsa051_u:3372": " hetustu bhagavatyāḥ śreṣṭhatā /",
    "XXbsa051_u:3373": " prajñāpāramitāyā yatkauśalyaparigṛhītasya bodhisattvasyānumodanāsahagataṃ puṇyamaupalambhikānāṃ pañca pāramitāmayāt puṇyādviśiṣyata itīdaṃ nidānamanantaroktatvāt /",
    "XXbsa051_u:3374": " yata iyaṃ tāsāṃ pariṇāyikā tataḥ śreṣṭheti hetuḥ /",
    "XXbsa051_u:3375": " apariṇāyakamiti pariṇāyakarahitam /",
    "XXbsa051_u:3376": " abhavyamayogyam /",
    "XXbsa051_u:3377": " jātyandhabhūtaṃ jātyandhasadṛśam /",
    "XXbsa051_u:3378": " śeṣaṃ subodham /",
    "XXbsa051_u:3379": " iti śreṣṭhatā //",
    "XXbsa051_u:3380": " atha khalvāyuṣmānityādinā abhinirhāro dvitīyāt evamuktāt prāk /",
    "XXbsa051_u:3381": " prajñāpāramiteti bhāvanāmārgaḥ /",
    "XXbsa051_u:3382": " yaḥ pañcānāṃ skandhānāṃ yāvatsarvadharmāṇāmanabhisaṃskāro 'nupalambhaḥ so 'sya abhinirhāraḥ pariniṣpādanam /",
    "XXbsa051_u:3383": " avayavārthaḥ subodhaḥ /",
    "XXbsa051_u:3384": " ityabhinirhāraḥ //",
    "XXbsa051_u:3385": " evamukta ityādi yāvata saṃkhyāṃ gacchatīti /",
    "XXbsa051_u:3386": " katamaṃ dharmamityanāśravaḥ /",
    "XXbsa051_u:3387": " na kaściddharmamiti /",
    "XXbsa051_u:3388": " dharmāṇāmarpaṇāyāścānupalambhādityarpaṇā //",
    "XXbsa051_u:3389": " atha khalu śakra ityādi śāriputravacanāt prāk /",
    "XXbsa051_u:3390": " yadi na kañciddharmamarpayati na tarhi sarvajñatāmapīti matvā śakra āha /",
    "XXbsa051_u:3391": " kimiyamityādi /",
    "XXbsa051_u:3392": " arpayatyeva kenacitparyāyeṇa /",
    "XXbsa051_u:3393": " yathā tu nārpayati tadbhagavānāha na yathetyādi /",
    "XXbsa051_u:3394": " upalambho bālagrāheṇa rūpeṇa /",
    "XXbsa051_u:3395": " nāma saṃjñā /",
    "XXbsa051_u:3396": " saṃskāraḥ kalpanā /",
    "XXbsa051_u:3397": " yathā tvarpayati tatpṛcchati /",
    "XXbsa051_u:3398": " kathaṃ tarhītyādinā /",
    "XXbsa051_u:3399": " uttaraṃ yathetyādinā /",
    "XXbsa051_u:3400": " yathā nārpayatīti dharmāṇāmarpaṇāyāścāvikalpanāt /",
    "XXbsa051_u:3401": " tatheti /",
    "XXbsa051_u:3402": " avikalpanayā /",
    "XXbsa051_u:3403": " na kañcidityādi /",
    "XXbsa051_u:3404": " dharmāṇāmutpādādīnāṃ cāvikalpanāditi bhāvaḥ /",
    "XXbsa051_u:3405": " anutpādāyānirodhāyeti notpādāya na nirodhāyetyarthaḥ /",
    "XXbsa051_u:3406": " asamarthasamāsattvāt /",
    "XXbsa051_u:3407": " ataśca anupasthitetyakiñcitkaratvāt /",
    "XXbsa051_u:3408": " evamapīti sarvajñatārpakatvenāpi /",
    "XXbsa051_u:3409": " dūrīkariṣyatītyasaṃmukhībhāvāt /",
    "XXbsa051_u:3410": " riktīkariṣyatīti saṃmukhībhūtasya jñānasya tallakṣaṇābhāvāt /",
    "XXbsa051_u:3411": " tucchīkariṣyatīti tat phalābhāvāt /",
    "XXbsa051_u:3412": " na kariṣyatīti notpādayiṣyati /",
    "XXbsa051_u:3413": " astyeṣa paryāya iti yathā tvayoktaḥ /",
    "XXbsa051_u:3414": " tatkasya hetoriti taddūrīkaraṇādikaṃ kutaḥ? paridīpitāyāmiti nirdiṣṭāyām /",
    "XXbsa051_u:3415": " na rūpaṃ yāvanna buddhatvamiti na kiñciddharma (RSt_70) ityarthaḥ /",
    "XXbsa051_u:3416": " tasmāt kañciddharma paśyan dūrīkariṣyatīti /",
    "XXbsa051_u:3417": " yāvanna kariṣyatīmām /",
    "XXbsa051_u:3418": " katamena paryāyeṇeti /",
    "XXbsa051_u:3419": " kiṃ mahārthatayeti bhāvaḥ //",
    "XXbsa051_u:3420": " subhūtirāha netyādi /",
    "XXbsa051_u:3421": " niḥsvabhāveṣu sarvadharmeṣu dvayābhāvāditi bhāvaḥ /",
    "XXbsa051_u:3422": " asaṃkṣiptā vikṣipteti /",
    "XXbsa051_u:3423": " advayatvāt /",
    "XXbsa051_u:3424": " evamapīti mahārthatayāpi /",
    "XXbsa051_u:3425": " kimpunaḥ śabdādatiśayārthaḥ /",
    "XXbsa051_u:3426": " evamityuktvā /",
    "XXbsa051_u:3427": " tadevāha /",
    "XXbsa051_u:3428": " evamahamityādinā /",
    "XXbsa051_u:3429": " niḥṣyanda iti tatpṛṣṭhabhāvī niścayaḥ /",
    "XXbsa051_u:3430": " yaḥ sattvopalambha iti sambandhaḥ",
    "XXbsa051_u:3431": " / sattvaḥ pudgaladravyaṃ tadvad asvabhāvajātikāsvabhāvalakṣaṇam /",
    "XXbsa051_u:3432": " jātirutpattiḥ /",
    "XXbsa051_u:3433": " tābhyāṃ rahitā /",
    "XXbsa051_u:3434": " asyaiva nirdeśaḥ sattvāsvabhāvatayetyādinā /",
    "XXbsa051_u:3435": " pariśeṣādgamyate sattvājātikatayā ajātikateti",
    "XXbsa051_u:3436": " / viviktatā śūnyatā /",
    "XXbsa051_u:3437": " acintyatā cittānālambanatā /",
    "XXbsa051_u:3438": " abhisaṃbodhanaṃ sākṣātkriyā /",
    "XXbsa051_u:3439": " tadabhāvād anabhisaṃbodhanatā /",
    "XXbsa051_u:3440": " yathābha /",
    "XXbsa051_u:3441": " sadbhuto arthaḥ /",
    "XXbsa051_u:3442": " tasyānabhisaṃbodhanamagrahaṇaṃ sattvaḥ /",
    "XXbsa051_u:3443": " tadvatprajñāpāramitā /",
    "XXbsa051_u:3444": " yathā sattvasya balasamudāgamanaṃ balaniṣpādanaṃ na kiñcit tathā tathāgatasya prajñāpāramitayeti mahārthatā //",
    "XXbsa051_u:3445": " abhinirhārasya pañcāṅgānyuktāni /",
    "XXbsa051_u:3446": " ṣaṣṭhasaptamepi staḥ /",
    "XXbsa051_u:3447": " adhimokṣahetuḥ pratipakṣahetuśca /",
    "XXbsa051_u:3448": " te 'dhikṛtya śāstram-",
    "XXbsa051_u:3449": " [56] buddhasevā ca dānādirupāye yacca kauśalam /",
    "XXbsa051_u:3450": " hetavo 'trādhimokṣasya dharmavyasanahetavaḥ // 2-26 //",
    "XXbsa051_u:3451": " [57] mārādhiṣṭhānagambhīradharmatānadhimuktate /",
    "XXbsa051_u:3452": " skandhādyabhiniveśaśca pāpamitraparigrahaḥ // 2-27 //",
    "XXbsa051_u:3453": " atrādhimuktihetavastraya uktāḥ pādatrayeṇa /",
    "XXbsa051_u:3454": " dharmavyasanaṃ pratikṣepaḥ /",
    "XXbsa051_u:3455": " tasya catvāro hetava itaraiḥ pañcabhiḥ pādaiḥ /",
    "XXbsa051_u:3456": " 'anadhimuktatā'",
    "XXbsa051_u:3457": " anadhimuktiḥ /",
    "XXbsa051_u:3458": " tatrādhimokṣo 'sminneva bhāvanāmārge 'dhimuktiḥ /",
    "XXbsa051_u:3459": " tamāha /",
    "XXbsa051_u:3460": " atha khalvityādinā na dhandhayiṣyatītyetadantena /",
    "XXbsa051_u:3461": " adhimokṣayiṣyatīti niścite vastunyevameva nānyathetyavadhāraṇamadhimokṣaḥ /",
    "XXbsa051_u:3462": " taṃ kariṣyatītyarthaḥ /",
    "XXbsa051_u:3463": " tatkarotīti curādau pāṭhāṇṇic /",
    "XXbsa051_u:3464": " tasyādhimokṣasya lakṣaṇaṃ tribhiḥ padairgatyantarapratiṣedhāyāha /",
    "XXbsa051_u:3465": " tatra kāṃkṣā bādhā /",
    "XXbsa051_u:3466": " abādhyabādhanasya kāṃkṣāmātratvāt /",
    "XXbsa051_u:3467": " vicikitsā saṃśaya eva /",
    "XXbsa051_u:3468": " dhandhāyanamapratipattiriti trīṇi gatyantarāṇi /",
    "XXbsa051_u:3469": " dhandho 'pratipattau /",
    "XXbsa051_u:3470": " dhandho bhaviṣyatīti dhandhāyiṣyati /",
    "XXbsa051_u:3471": " lohitāderākṛtigaṇatvāt kyaṣ /",
    "XXbsa051_u:3472": " ityadhimokṣaḥ //",
    "XXbsa051_u:3473": " adhimokṣasya trayo hetavaḥ /",
    "XXbsa051_u:3474": " tatra dvau pṛcchati /",
    "XXbsa051_u:3475": " kutaścyutvehopannaḥ kiyacciracaritāvī ceti /",
    "XXbsa051_u:3476": " sa iti yo 'dhimoktā /",
    "XXbsa051_u:3477": " adhimukto",
    "XXbsa051_u:3478": " 'dhimuktikāritreṇa (RSt_71) lakṣyate /",
    "XXbsa051_u:3479": " atastadāha /",
    "XXbsa051_u:3480": " ya ityādinā /",
    "XXbsa051_u:3481": " arthata ityaṣṭābhirabhisamayaiḥ /",
    "XXbsa051_u:3482": " arthanayata iti yathāsvaṃ teṣāmeva vastubhiḥ /",
    "XXbsa051_u:3483": " dharmata ityebhireva nāmapadavyañjanaiḥ /",
    "XXbsa051_u:3484": " dharmanayata iti samāsavyāsādibhiḥ /",
    "XXbsa051_u:3485": " anugamiṣyaṃtyanusaraṇāt /",
    "XXbsa051_u:3486": " anubhotsyate tathā jñānāt /",
    "XXbsa051_u:3487": " anubodhayiṣyati tathaiva parān /",
    "XXbsa051_u:3488": " tatkasya hetoriti kuto liṅgāt /",
    "XXbsa051_u:3489": " yaḥ kaścidityādinā liṅgamāha /",
    "XXbsa051_u:3490": " me dṛṣṭa iti mayā dṛṣṭaḥ /",
    "XXbsa051_u:3491": " sambandhavivakṣāyāṃ ṣaṣṭhī /",
    "XXbsa051_u:3492": " tadyathā subhāṣitasya śikṣate, nāgnistṛpyati kāṣṭhānāmiti /",
    "XXbsa051_u:3493": " avadadhāti sāvadhānaṃ karoti /",
    "XXbsa051_u:3494": " satkṛtyeti bhaktito rucito vā /",
    "XXbsa051_u:3495": " nopacchinatti vicchedākaraṇāt /",
    "XXbsa051_u:3496": " ciretyādinopasaṃhāraḥ /",
    "XXbsa051_u:3497": " ciracaritāḥ pāramitā avituṃ śīlamasyeti ciracaritāvī /",
    "XXbsa051_u:3498": " bahavo buddhāḥ paryupāsitā yena sa tathoktaḥ /",
    "XXbsa051_u:3499": " iti buddhasevādānādicaryā //",
    "XXbsa051_u:3500": " tṛtīyo 'dhimokṣaheturupāyakauśalyam /",
    "XXbsa051_u:3501": " tadāha /",
    "XXbsa051_u:3502": " atha khalvityādinā sthaviraḥ subhūtirityataḥ prāk /",
    "XXbsa051_u:3503": " śakyā punariti kāṃkṣā praśnaḥ /",
    "XXbsa051_u:3504": " śrotuṃ śabdataḥ /",
    "XXbsa051_u:3505": " upalakṣayitumarthataḥ /",
    "XXbsa051_u:3506": " samanvāhartuṃ kālāntare smartum /",
    "XXbsa051_u:3507": " upapādayituṃ cintākāle /",
    "XXbsa051_u:3508": " upadhārayituṃ bhāvanākāle cetasi sthirīkaraṇāt /",
    "XXbsa051_u:3509": " iyamiti pratibhāsamānā /",
    "XXbsa051_u:3510": " ihāmutra veti pratibhāsamānā dhārā /",
    "XXbsa051_u:3511": " aneneti pratibhāsamānena /",
    "XXbsa051_u:3512": " ākāreṇeti lakṣaṇena /",
    "XXbsa051_u:3513": " tadyathā gauḥ sāsnādimatvena /",
    "XXbsa051_u:3514": " liṅgeneti kṛtrimeṇa cinhena /",
    "XXbsa051_u:3515": " tadyathā gaurghaṇṭādinā /",
    "XXbsa051_u:3516": " nimitteneti svābhāvikena cinhena /",
    "XXbsa051_u:3517": " tadyathā gauḥśuklatvādinā /",
    "XXbsa051_u:3518": " nirdeṣṭuṃ parasmaiḥ /",
    "XXbsa051_u:3519": " śrotuṃ parasmāt /",
    "XXbsa051_u:3520": " bhagavānāha /",
    "XXbsa051_u:3521": " uttaraṃ no hītyādi /",
    "XXbsa051_u:3522": " skandhādiśa iti skandhādibhiḥ /",
    "XXbsa051_u:3523": " rūpaskandha iti vā yāvaddharmāyatanamiti vetyarthaḥ /",
    "XXbsa051_u:3524": " kuta ityāha /",
    "XXbsa051_u:3525": " sarvadharmaistaireva viviktatvādasyāḥ /",
    "XXbsa051_u:3526": " tadapi kutaḥ? niḥsvabhāvatvātteṣām",
    "XXbsa051_u:3527": " / parikalpitena dharmasvabhāveneti bhāvaḥ /",
    "XXbsa051_u:3528": " na cānyatreti /",
    "XXbsa051_u:3529": " na cānyā tatparamārthatvāditi bhāvaḥ /",
    "XXbsa051_u:3530": " ata eva tadityādinā praśnaḥ /",
    "XXbsa051_u:3531": " skandhetyādinottaram /",
    "XXbsa051_u:3532": " vijñaptirūpaṃ skandhādikameva /",
    "XXbsa051_u:3533": " śūnyaṃ parikalpitena skandhādisvabhāvena /",
    "XXbsa051_u:3534": " sā tasya tena śūnyatā vijñaptimātratā prajñāpāramitā /",
    "XXbsa051_u:3535": " tasmādadvayametaddvaṃvīkāram /",
    "XXbsa051_u:3536": " nanu śūnyatāyā idaṃ lakṣaṇaṃ na prajñāpāramitāyā ityata āha /",
    "XXbsa051_u:3537": " śūnyatvādityādi /",
    "XXbsa051_u:3538": " nopalabhyate skandhādi yathālakṣaṇam /",
    "XXbsa051_u:3539": " yonupalambhaḥ sarvadharmāṇāmiti tadviviktaprakāśamātropalambhalakṣaṇaḥ /",
    "XXbsa051_u:3540": " na tūpalambhanivṛttimātram /",
    "XXbsa051_u:3541": " \"nābhāvaḥ kasyacitpratipattiḥ pratipattiheturvā\" iti vacanāt /",
    "XXbsa051_u:3542": " yo",
    "XXbsa051_u:3543": " 'nupalambhaḥ sā prajñāpāramitā prakṛṣṭajñānatvāt pāragatvācca /",
    "XXbsa051_u:3544": " tathāpi nāsau prajñāpāramitā /",
    "XXbsa051_u:3545": " syādyadi skandhādiśūnyatāmanubhūya (RSt_72)",
    "XXbsa051_u:3546": " skandhādyavasīyeta /",
    "XXbsa051_u:3547": " rajatādyavasāye śuktidarśanavat /",
    "XXbsa051_u:3548": " etaddarśayitumāha /",
    "XXbsa051_u:3549": " yadetyādi /",
    "XXbsa051_u:3550": " yadā tu yathānubhūtaniścayaṃ janayati na skandhā na dhāturnāyatanamiti tadā prajñāpāramitaiva",
    "XXbsa051_u:3551": " tannisyandatvāt skandhādyabhāvaniścayasya /",
    "XXbsa051_u:3552": " śuktiniścaye śuktidarśanavat /",
    "XXbsa051_u:3553": " prāmāṇyāt /",
    "XXbsa051_u:3554": " tadyevaṃ yadyathāsti yathā ca nāsti yathā ca prajñāpāramitā syānna syādvā tasya sarvasya samyagbodha upāyakauśalaṃ tṛtīyo 'dhimokṣahetuḥ /",
    "XXbsa051_u:3555": " dharmavyasanaṃ vaktavyam /",
    "XXbsa051_u:3556": " sa ca saddharmapratikṣayaḥ /",
    "XXbsa051_u:3557": " kutaḥ?",
    "XXbsa051_u:3558": " dharmavyasanahetutvāt /",
    "XXbsa051_u:3559": " dharmasya vyasanaṃ vipat /",
    "XXbsa051_u:3560": " dīrghadurgativāsena tasya śravaṇādyabhāvaḥ /",
    "XXbsa051_u:3561": " durgaticiravāsahetutvāddharmavyasanahetutvam /",
    "XXbsa051_u:3562": " tasmāddharmavyasanam /",
    "XXbsa051_u:3563": " tadeva dharmavyasanasaṃvartanīyaṃ karma /",
    "XXbsa051_u:3564": " tatsaṃvartate 'smāditi kṛtvā /",
    "XXbsa051_u:3565": " tadeva prastauti sthavira ityādinā /",
    "XXbsa051_u:3566": " prajñāpāramitā /",
    "XXbsa051_u:3567": " eṣa eva bhāvanāmārgaḥ /",
    "XXbsa051_u:3568": " tasyāṃ yogāpattiḥ samādhānaprāptiḥ /",
    "XXbsa051_u:3569": " vibhajyeti /",
    "XXbsa051_u:3570": " kathaṃ vibhajya? keṣāñci[cci]racaritāvinā(tā) bhavati keṣāñcinneti /",
    "XXbsa051_u:3571": " tatkutaḥ? indriyāṇāṃ śraddhādīnāṃ vimātratayā nānātvena /",
    "XXbsa051_u:3572": " tāmāha syādityādinā /",
    "XXbsa051_u:3573": " asyāmagauravatā teṣāmabhūditi sambandhaḥ /",
    "XXbsa051_u:3574": " buddhānāmantikāditi /",
    "XXbsa051_u:3575": " antike dūrāntikārthebhya iti pañcamī /",
    "XXbsa051_u:3576": " tatsannidhāvityarthaḥ /",
    "XXbsa051_u:3577": " agauravatā aśu(su)śūṣaṇatā aśraddadhānatā ca /",
    "XXbsa051_u:3578": " bhagavatyāṃ aparyupāsanatā aparipṛcchanatā ca buddheṣu /",
    "XXbsa051_u:3579": " tata iti śraddhāviyogāt /",
    "XXbsa051_u:3580": " dharmavyasanasaṃvartanīyaṃ karma saddharmapratikṣepaḥ /",
    "XXbsa051_u:3581": " kṛtaṃ sakṛtkaraṇāt /",
    "XXbsa051_u:3582": " sañcitaṃ punaḥ punaḥ karaṇāt /",
    "XXbsa051_u:3583": " ācitaṃ paripūrṇam /",
    "XXbsa051_u:3584": " upacitaṃ vipākadanaśaktilābhāt /",
    "XXbsa051_u:3585": " kāyena sāmagrī śrotumāgamanam /",
    "XXbsa051_u:3586": " cittena nirvikṣepatā /",
    "XXbsa051_u:3587": " vācā aprastutānabhidhānam /",
    "XXbsa051_u:3588": " evaṃ sāmagrimadadānā iti samyagaśṛṇvantaḥ /",
    "XXbsa051_u:3589": " na jānanti granthataḥ /",
    "XXbsa051_u:3590": " na paśyanti arthataḥ /",
    "XXbsa051_u:3591": " na budhyante svabhāvatrayabhedena /",
    "XXbsa051_u:3592": " tato na vedayante viparītabodhāt /",
    "XXbsa051_u:3593": " aśraddadhānā ityādi tūktam /",
    "XXbsa051_u:3594": " tasyopasaṃhāra evaṃ ta ityādinā /",
    "XXbsa051_u:3595": " pratyākhyānaṃ manasā parityāgaḥ /",
    "XXbsa051_u:3596": " pratikṣepo vācā /",
    "XXbsa051_u:3597": " pratikrośanaṃ nindā /",
    "XXbsa051_u:3598": " upahatyeti dūṣayitvā /",
    "XXbsa051_u:3599": " dagdheti kuśalamūladāhāt /",
    "XXbsa051_u:3600": " chando vaśībhāvaḥ /",
    "XXbsa051_u:3601": " viparyayādvicchandaḥ śithilaḥ /",
    "XXbsa051_u:3602": " ato vicchandayiṣyantīti śithilīkaraṇāt /",
    "XXbsa051_u:3603": " vivecayiṣyantīti manasā tyājanāt /",
    "XXbsa051_u:3604": " vivartayiṣyantīti punaragrahaṇāt /",
    "XXbsa051_u:3605": " iyatā pratyākhyānamuktam //",
    "XXbsa051_u:3606": " pratikṣepamāha nātretyādinā /",
    "XXbsa051_u:3607": " pratikroṣaṇamāha naitadityādinā /",
    "XXbsa051_u:3608": " apakrāntāḥ parimuktāḥ paribāhyā ityeko 'rthaḥ /",
    "XXbsa051_u:3609": " sarva yathā bhavanti tathā sarveṇa aṅgena /",
    "XXbsa051_u:3610": " sarva yathā bhavati tathā sarvaḥ prakāraḥ /",
    "XXbsa051_u:3611": " karmābhisaṃskāraḥ karma kriyā /",
    "XXbsa051_u:3612": " upasthāpiteneti kṛtena /",
    "XXbsa051_u:3613": " samutthāpitenetyupacitena /",
    "XXbsa051_u:3614": " saṃvartanī (RSt_73) pralayaḥ /",
    "XXbsa051_u:3615": " āavīcitalādā ca brahmalokādyasyāmagninā kṣīyate sā tejaḥsaṃvartanī /",
    "XXbsa051_u:3616": " kṣepsyante antarābhavaśarīreṇa /",
    "XXbsa051_u:3617": " upapatsyante upapattibhavaśarīreṇa /",
    "XXbsa051_u:3618": " samānā santaḥ /",
    "XXbsa051_u:3619": " bahu vata duḥkhaṃ ca tadvedanīyaṃ yasmāttathoktam /",
    "XXbsa051_u:3620": " prativarṇikādipadatrayaṃ samānārtham /",
    "XXbsa051_u:3621": " 'lābhasatkāraṃ tebhya eva /",
    "XXbsa051_u:3622": " yadartha te dṛśyeraṇ (dūṣyeran) /",
    "XXbsa051_u:3623": " tatkasya hetoriti /",
    "XXbsa051_u:3624": " tatteṣāmadarśanādikaṃ kuta ityarthaḥ /",
    "XXbsa051_u:3625": " kasambakaṃ pūtipūrṇam /",
    "XXbsa051_u:3626": " tadatyaktamanyānyapi parṇāni nāśayati /",
    "XXbsa051_u:3627": " jātirjātam /",
    "XXbsa051_u:3628": " kasambakavajjātameṣāmiti kasambakajātāḥ /",
    "XXbsa051_u:3629": " kṛṣṇā tṛṇaviśeṣaḥ /",
    "XXbsa051_u:3630": " prākṛtabhāṣayā kaṇḍā /",
    "XXbsa051_u:3631": " sāpi kṣetrādanapanītā kṣetraṃ nāśayati /",
    "XXbsa051_u:3632": " nirjātirniṣpattiḥ /",
    "XXbsa051_u:3633": " kṛṣṇāvannirjātireṣāmiti kṛṣṇānirjātikāḥ /",
    "XXbsa051_u:3634": " kṛṣṇo hi kṛṣṇasarpaḥ saviṣaḥ saṃśrṛ(sṛ)ṣṭān daṣṭo saviṣīkaroti /",
    "XXbsa051_u:3635": " anayeneti tebhyaḥ śrutaśraddhādināmārgeṇa /",
    "XXbsa051_u:3636": " vyasanaṃ nirayādiduḥkham /",
    "XXbsa051_u:3637": " āgāḍhamābādhamiti mahatīṃ pīḍām /",
    "XXbsa051_u:3638": " nigacchet spṛśediti prāpnuyādityarthaḥ /",
    "XXbsa051_u:3639": " ālokaḥ prakṛtasya karmaṇo vipākajñānam /",
    "XXbsa051_u:3640": " śuklāṃśaḥ kuśalabhāgaḥ /",
    "XXbsa051_u:3641": " tadyogāt śuklāṃśikaḥ /",
    "XXbsa051_u:3642": " samavadhānaṃ yogaḥ /",
    "XXbsa051_u:3643": " śeṣaṃ subodham /",
    "XXbsa051_u:3644": " iti dharmavyasanam //",
    "XXbsa051_u:3645": " evamukta ityādi /",
    "XXbsa051_u:3646": " atra mārādhiṣṭhita ityādinā mārādhiṣṭhānamuktam /",
    "XXbsa051_u:3647": " gambhīreṣu dharmeṣvanadhimuktisteṣu śraddhāprasādābhāvenoktā //",
    "XXbsa051_u:3648": " punaraparamityādinā caturo hetūnāha /",
    "XXbsa051_u:3649": " ātmotkarṣī parapaṃsako doṣāntaraprekṣītyeko rāśiḥ /",
    "XXbsa051_u:3650": " ata evāha /",
    "XXbsa051_u:3651": " ebhirapi caturbhirityādi /",
    "XXbsa051_u:3652": " tadatra dharmavyasanahetavaḥ ṣaḍuktāḥ /",
    "XXbsa051_u:3653": " śāstre tu saṃkṣepataścatvāraḥ /",
    "XXbsa051_u:3654": " śeṣāṇāṃ skandhādyabhiniveśe 'ntarbhāvāt /",
    "XXbsa051_u:3655": " ātmotkarṣaṇādināṃ skandhādyabhiniveśe /",
    "XXbsa051_u:3656": " nirhāraparivarto 'yaṃ saptāṅgasya nirhārasya dyotanāt /",
    "XXbsa051_u:3657": " tathāpi nirayagranthasya bahutvānnirayaparivarta ityucyate //",
    "XXbsa051_u:3658": " āryāṣṭasāhasrikāyāḥ prajñāpāramitāyāḥ sāratamānāmni pañjikāyāṃ ratnākaraśāntiviracitāyāṃ saptamaḥ parivartaḥ //",
    "XXbsa051_u:3659": " 8. viśuddhiparivarto nāmāṣṭamaḥ /",
    "XXbsa051_u:3660": " lokottarasya bhāvanāmārgasya nirhāraḥ saptamaparivartenoktaḥ /",
    "XXbsa051_u:3661": " śuddhiraṣṭamasyādau vaktavyā /",
    "XXbsa051_u:3662": " tasyāḥ śuddherduradhimocatāṃ tāvadāha /",
    "XXbsa051_u:3663": " atha khalvityādinā /",
    "XXbsa051_u:3664": " anarthikeneti mandacchandena /",
    "XXbsa051_u:3665": " upastabdho vismitaḥ /",
    "XXbsa051_u:3666": " aśuśrūṣaṇā-aparipacchakajātīyeneti kalyāṇamitreṣu subhūteḥ praśnaḥ /",
    "XXbsa051_u:3667": " kiyadagambhīretyādi /",
    "XXbsa051_u:3668": " kiyatā gambhīrā yato duradhimocetyarthaḥ /",
    "XXbsa051_u:3669": " bhagavata uttaraṃ rūpaṃ subhūta ityādinā /",
    "XXbsa051_u:3670": " rūpādayo rūpādīnāṃ ca pūrvāparamadhyāntā abaddhā amuktāḥ svabhāvenādhvatrayeṇa ca niḥsvabhāvatvādityarthaḥ",
    "XXbsa051_u:3671": " paramaduradhimoceti paramagambhīratvāditi bhāvaḥ /",
    "XXbsa051_u:3672": " prākpravṛtto hi bandhaḥ prāgaśuddhiḥ paścāttannivṛttilakṣaṇo mokṣaḥ śuddhiriti prasiddham",
    "XXbsa051_u:3673": " iha tu bandhamokṣayoratyantābhāvaḥ śuddhiriti paramagambhīraṃ viśuddhilakṣaṇaṃ",
    "XXbsa051_u:3674": " śāstre-",
    "XXbsa051_u:3675": " [58] phalaśuddhiśca rūpādiśuddhireva tayordvayoḥ /",
    "XXbsa051_u:3676": " abhinnācchinnatā yasmāditi śuddhirudiritā // [2-26] //",
    "XXbsa051_u:3677": " 'phalaśuddhiḥ' sādhyā /",
    "XXbsa051_u:3678": " sā ca 'rūpādiśuddhireva' /",
    "XXbsa051_u:3679": " yasmāt 'tayoḥ'",
    "XXbsa051_u:3680": " 'abhinnācchinnatā' 'iti śuddhirudīritā' /",
    "XXbsa051_u:3681": " śuddherlakṣaṇamuktaṃ sutre /",
    "XXbsa051_u:3682": " katamasyāḥ śuddheḥ? yasyāduradhimocatvamuktam /",
    "XXbsa051_u:3683": " tatkasya hetorityādi /",
    "XXbsa051_u:3684": " tadasyā duradhimocatvaṃ kuta ityarthaḥ /",
    "XXbsa051_u:3685": " uttaraṃ yetyādinā /",
    "XXbsa051_u:3686": " yata idaṃ tasyā lakṣaṇamiti bhāvaḥ /",
    "XXbsa051_u:3687": " advayaṃ tādātmyāt /",
    "XXbsa051_u:3688": " advaidhīkāramavyabhicārāt /",
    "XXbsa051_u:3689": " anayoreva nirdeśo abhinnamacchinnamiti /",
    "XXbsa051_u:3690": " yetyanuvādaḥ seti vidhiḥ /",
    "XXbsa051_u:3691": " anūdyamānaśca dharmo vidhīyamāne niyata iti khyāpitaḥ /",
    "XXbsa051_u:3692": " ataḥ sāmānyādhikaraṇādabhinnamubhayam /",
    "XXbsa051_u:3693": " anyonyaniyamādanyonyāvyabhicāraḥ /",
    "XXbsa051_u:3694": " tasmādacchinnamubhayam /",
    "XXbsa051_u:3695": " tadevaṃ yaiva skandhānāmekaśo viśuddhiḥ saiva phalaviśuddhiḥ /",
    "XXbsa051_u:3696": " yaiva phalaviśuddhiḥ saivetarā /",
    "XXbsa051_u:3697": " anyonyāvyabhicārāt /",
    "XXbsa051_u:3698": " anyonyaliṅgatā /",
    "XXbsa051_u:3699": " sa cāvyabhicārastādātmyāt /",
    "XXbsa051_u:3700": " ata āha /",
    "XXbsa051_u:3701": " phalaviśuddhita ityādi punaraparamityataḥ prāk iti viśuddhilakṣaṇam /",
    "XXbsa051_u:3702": " viśuddhibhedāśvatvāro mahatyorbhagavatyoruktāḥ sarvasaṃgrahārtham /",
    "XXbsa051_u:3703": " asyāṃ tu noktā bodhisattvamārgādhikārāt /",
    "XXbsa051_u:3704": " mārgasya viśuddhirucyate /",
    "XXbsa051_u:3705": " sa ca bhūmau bhūmau navavidho mṛdumṛdvādibhedādadhimātrādhimātrādibhedāt /",
    "XXbsa051_u:3706": " navavidhasyaiva doṣasya pratipakṣeṇa (RSt_75) bhūmayastu śuddhestāścaiva nava /",
    "XXbsa051_u:3707": " kāmadhāturaṣṭau ca rūpārūpyāḥ /",
    "XXbsa051_u:3708": " ataḥ śāstram-",
    "XXbsa051_u:3709": " [59] mṛdumṛdvādiko mārgaḥ śuddhirnavasu bhūmiṣu /",
    "XXbsa051_u:3710": " abhimātrādhimātradermalasya pratipakṣataḥ // 2-30 //",
    "XXbsa051_u:3711": " ato navavidhaṃ mārgamāha /",
    "XXbsa051_u:3712": " punaraparamityādinā atyantānupapattirityataḥ prāk /",
    "XXbsa051_u:3713": " sarvajñateti sarvākārajñatā /",
    "XXbsa051_u:3714": " tasyā viśuddhirdvividhā /",
    "XXbsa051_u:3715": " yā skandhānāmekaśo viśuddhiḥ pāramitānāṃ ca sā sarvākārajñatāviśuddhiḥ /",
    "XXbsa051_u:3716": " yā ca tasyāḥ sā teṣāmityekā sarvākārajñatāviśuddhiḥ /",
    "XXbsa051_u:3717": " adhyātmaśūnyatādīnāṃ skandhādīnāṃ ca yāvadāveṇikabuddhadharmāṇamekaśo yā viśuddhiryā ca prajñāpāramitāyā yā ca sarvākārajñatāyāḥ sarvametadabhinnamacchinnamiti dvitīyā sarvākārajñatāviśuddhiḥ /",
    "XXbsa051_u:3718": " tadasyāṃ na paṭhyate upalakṣaṇatvāttadgrāhyam /",
    "XXbsa051_u:3719": " iti mṛdumṛdumārgo mṛdumadhyaśca //",
    "XXbsa051_u:3720": " atha khalvityādi /",
    "XXbsa051_u:3721": " itaḥ prabhṛti prajñāpāramiteti prajñāpāramitāviśuddhirityarthaḥ /",
    "XXbsa051_u:3722": " sā gambhīrā duravagāhā sarvadharmāṇāṃ viśuddhatvādatyantaśūnyatvāditi mṛdvadhimārgaḥ //",
    "XXbsa051_u:3723": " sāvabhāsakarī tamopahā viśuddhatvātsarvadharmāṇāmiti madhyamṛdumārgaḥ //",
    "XXbsa051_u:3724": " sā āloko darśanaṃ viśuddhatvāditi madhyamadhyo mārgaḥ //",
    "XXbsa051_u:3725": " sā apratisandhirasaṃkrāntirbhavāntare viśuddhatvāditi madhyādhimātro mārgaḥ //",
    "XXbsa051_u:3726": " sā asaṃkleśo viśuddhitvāt prakṛtyasaṃkliṣṭatvātsarvadharmāṇāmityadhimātramṛdumārgaḥ //",
    "XXbsa051_u:3727": " sā aprāptiranabhisamayo viśuddhatvāt sarvadharmāṇāmaprāpteranabhisamayāccetyadhimātramadhyo mārgaḥ //",
    "XXbsa051_u:3728": " sā anabhinirvṛttirviśuddhatvāt anabhinirvṛttatvāt sarvadharmāṇāmityadhimātrādhimātro mārgaḥ",
    "XXbsa051_u:3729": " āha /",
    "XXbsa051_u:3730": " atyantānupapattirityādikamāmārgajñatāparisamāpteḥ /",
    "XXbsa051_u:3731": " ataḥ śāstram-",
    "XXbsa051_u:3732": " [61] tridhātupratipakṣatvaṃ samatā mānameyayoḥ /",
    "XXbsa051_u:3733": " mārgaḥ sa ceṣyate tasya codyasya parihārataḥ // 2-31 //",
    "XXbsa051_u:3734": " tasyāṃ 'tridhātupratipakṣatvaṃ' yadāha /",
    "XXbsa051_u:3735": " atyantānupapattiḥ prajñāpāramitā /",
    "XXbsa051_u:3736": " kāmadhātvādiṣu viśuddhatvāt /",
    "XXbsa051_u:3737": " kāmadhātvādiṣvabhāvānupapatteḥ iti tridhātupratipakṣatvam /",
    "XXbsa051_u:3738": " atra ca 'samatā mānameyayoḥ' /",
    "XXbsa051_u:3739": " yadāha /",
    "XXbsa051_u:3740": " āhetyādi /",
    "XXbsa051_u:3741": " na jāna tīti na gṛṇhāti /",
    "XXbsa051_u:3742": " na saṃjānīta iti na vikalpayati /",
    "XXbsa051_u:3743": " sphuṭīkartu praśnaḥ kiṃ punarityādi /",
    "XXbsa051_u:3744": " uttaraṃ rūpamityādi /",
    "XXbsa051_u:3745": " viśuddhatyādityatyantasamatvāt /",
    "XXbsa051_u:3746": " tadevaṃ yathā syājjñeyaṃ grāhyaṃ na bhavati tathaiṣāpi tasya grāhikā na bhavatīti jñeyamānasamatā",
    "XXbsa051_u:3747": " yoyaṃ viśuddhilakṣaṇo bhāvanāmārga ukto na sa yuktaḥ /",
    "XXbsa051_u:3748": " yato 'sminnaṣṭau",
    "XXbsa051_u:3749": " doṣā ityata āha /",
    "XXbsa051_u:3750": " 'mārgaḥ sa ceṣyate tasya codyasya parihārataḥ /",
    "XXbsa051_u:3751": " ' cakāro",
    "XXbsa051_u:3752": " 'vadhāraṇe /",
    "XXbsa051_u:3753": " bhinnakramaśca /",
    "XXbsa051_u:3754": " codyasyeti jātāvekavacanam /",
    "XXbsa051_u:3755": " bhāvanāmārga eva sa iṣyate tadīyacodyānāmita ūrdhvaṃ parihārādityarthaḥ /",
    "XXbsa051_u:3756": " atra ca siddhānta eva kākvā kuta etaditi hetusāpekṣāścodyasūcanādyāni /",
    "XXbsa051_u:3757": " siddhāntahetavaḥ parihārāḥ /",
    "XXbsa051_u:3758": " tatra dve codye śāriputrasya ṣaṭ subhūteḥ /",
    "XXbsa051_u:3759": " nāpakāraṃ karoti na copakāramiti siddhāntaḥ /",
    "XXbsa051_u:3760": " sa kutaḥ? yadi hyakiṃcitkarī kathaṃ sā mārga iti codyam /",
    "XXbsa051_u:3761": " viśuddhitvāditi parihāraḥ /",
    "XXbsa051_u:3762": " sarvajñatā hi dharmadhātuviśuddhiḥ sa ca viśuddhaḥ prakṛtiśuddhaḥ /",
    "XXbsa051_u:3763": " tataḥ sā asyākiñcitkarī /",
    "XXbsa051_u:3764": " kevalamāgantukāvaraṇakṣayaṃ [prati] vyāpriyate /",
    "XXbsa051_u:3765": " na gṛṇhāti na tyajatīti siddhāntaḥ /",
    "XXbsa051_u:3766": " sa kutaḥ? yadi hyasau gṛṇhāti vikalpaḥ syāt /",
    "XXbsa051_u:3767": " atha na gṝṇhāti prajñaiva na syāditi codyam /",
    "XXbsa051_u:3768": " viśuddhatvādi parihāraḥ /",
    "XXbsa051_u:3769": " yathā hi yata evāsau dharmān dharmalakṣaṇairna paśyatyata eva dharmatayā paśyati /",
    "XXbsa051_u:3770": " ata eva viśuddhaḥ /",
    "XXbsa051_u:3771": " viśuddhatvāt na gṛṇhāti na ca tyajatīti /",
    "XXbsa051_u:3772": " skandhaviśuddhitaḥ phalaviśuddhiḥ sarvajñatāviśuddhiścoktā /",
    "XXbsa051_u:3773": " sā ca teṣāṃ viśuddhirātmaviśuddhyā /",
    "XXbsa051_u:3774": " yathā hyātmano viśuddhiratyantamasattā tathā teṣāmapīti siddhāntaḥ /",
    "XXbsa051_u:3775": " sa kutaḥ? yadi hi skandhaphalasarvajñatānāmatyantamasattā tadaitā(te)na kiñciditi codyam",
    "XXbsa051_u:3776": " atyantaviśuddhitvāditi parihāraḥ /",
    "XXbsa051_u:3777": " atyantamasanta eva dharmāḥ svalakṣaṇaiḥ",
    "XXbsa051_u:3778": " / ata eva tacchūnyatālakṣaṇayā dharmatayā santītyarthaḥ /",
    "XXbsa051_u:3779": " ātmaviśuddhito na prāptirnābhisamaya iti siddhāntaḥ /",
    "XXbsa051_u:3780": " codyaṃ purvavat /",
    "XXbsa051_u:3781": " atyantaviśuddhatvāditi parihāraḥ /",
    "XXbsa051_u:3782": " yata eva dharmalakṣaṇairdharmā atyantamasantaḥ tata eva dharmatayā santaḥ /",
    "XXbsa051_u:3783": " sā ca prakṛtyaiva śuddhā tacchuddhireva ca sarvajñateti na tasyāḥ prāptirnābhisamaya ityarthaḥ",
    "XXbsa051_u:3784": " ātmāparyantatayā rūpavedanā dīnāmaparyantateti siddhāntaḥ /",
    "XXbsa051_u:3785": " sa kutaḥ /",
    "XXbsa051_u:3786": " dṛśyate (RSt_77) hi skandhādīnāṃ paryantastatkathamaparyantā iti codyam /",
    "XXbsa051_u:3787": " atyantaviśuddhatvāditi parihāraḥ /",
    "XXbsa051_u:3788": " yathā hyātmano 'tyantamasattā tathā rūpādīnāmapi svalakṣaṇaiḥ /",
    "XXbsa051_u:3789": " tato 'satāṃ teṣāṃ kaḥ paryantaḥ? dharmatayā santīti cet .............paryantaḥ /",
    "XXbsa051_u:3790": " sarvadharmasāmānyalakṣaṇatvāt rūpādikasya /",
    "XXbsa051_u:3791": " na, bhedasyāparamārthatvāt /",
    "XXbsa051_u:3792": " tasmādyaiva rūpādiviśuddhiḥ saiva phalaviśuddhiḥ sarvajñatāviśuddhiḥ prajñāpāramitāviśuddhiścetyarthaḥ",
    "XXbsa051_u:3793": " ya evamatyantāsattayā sarvadharmāṇāṃ avabodhaḥ sa prajñāpāramiteti siddhāntaḥ /",
    "XXbsa051_u:3794": " sa kutaḥ?....................bodho na tarhi sātyantaviśuddhiriti codyam /",
    "XXbsa051_u:3795": " atyantaviśuddhitvāditi parihāraḥ /",
    "XXbsa051_u:3796": " evaṃ samāptā aṣṭāvatyantabhāvanāmārgamārgajñatādhikārāḥ //",
    "XXbsa051_u:3797": " prathamaparivartena sarvākārajñatoktā /",
    "XXbsa051_u:3798": " ito 'rdhasaptamaiḥ",
    "XXbsa051_u:3799": " parivartairmārjñatā /",
    "XXbsa051_u:3800": " aṣṭamanavamayoḥ parivartayorardhābhyāṃ sarvajñatā vaktavyā /",
    "XXbsa051_u:3801": " tasya aṣṭau vastūni /",
    "XXbsa051_u:3802": " yathoktaṃ prāk",
    "XXbsa051_u:3803": " [61] prajñayā na bhave sthānaṃ kṛpayā na śame sthitiḥ /",
    "XXbsa051_u:3804": " anupāyena dūratvamupāyenāvidūratā // 1-10 //",
    "XXbsa051_u:3805": " [62] vipakṣapratipakṣau ca prayogaḥ samatāsya ca /",
    "XXbsa051_u:3806": " dṛṅmārgaḥ śrāvakādīnāmiti sarvajñateṣyate // 1-11 //",
    "XXbsa051_u:3807": " iti /",
    "XXbsa051_u:3808": " atra śāstram-",
    "XXbsa051_u:3809": " [63] nāpare na pare tīre nāntarāle tayoḥ sthitā /",
    "XXbsa051_u:3810": " adhvanāṃ samatāyogātprajñāpāramitā matā // 3-1 //",
    "XXbsa051_u:3811": " 'prajñāpāramitā' iti sarvajñatā /",
    "XXbsa051_u:3812": " 'nāpare tīre ' iti saṃsāre /",
    "XXbsa051_u:3813": " 'na pare tīre ' iti nirvāṇe /",
    "XXbsa051_u:3814": " nāpi tayorantarāle sthitā' /",
    "XXbsa051_u:3815": " trayaṃ nopalabhyata ityarthaḥ /",
    "XXbsa051_u:3816": " kuta ityāha /",
    "XXbsa051_u:3817": " 'adhvānāṃ samatāyogād' iti /",
    "XXbsa051_u:3818": " dharmatayāpyadhvasamatvāt /",
    "XXbsa051_u:3819": " dharmāṇāṃ ca yathālakṣaṇamanupalambhat /",
    "XXbsa051_u:3820": " etadāha /",
    "XXbsa051_u:3821": " āyuṣmān ityādinā /",
    "XXbsa051_u:3822": " seti samādhānaṃ pūrvamuktatvāt /",
    "XXbsa051_u:3823": " iyamiti sarvajñatākhyena viśeṣeṇa vaktavyatvāt /",
    "XXbsa051_u:3824": " ata evāha /",
    "XXbsa051_u:3825": " viprakṛteti /",
    "XXbsa051_u:3826": " viśeṣeṇa prakṛtatvāt vartamānatvādvā /",
    "XXbsa051_u:3827": " athavā kuto na sthitā? yato viprakṛtā trayānupalambhena bādhitā /",
    "XXbsa051_u:3828": " bhagavān hetumāha /",
    "XXbsa051_u:3829": " atyantaviśuddhatvāditi /",
    "XXbsa051_u:3830": " svairlakṣaṇairasatāṃ dharmāṇāṃ dharmatālakṣaṇena nityaviśuddhatvādityarthaḥ /",
    "XXbsa051_u:3831": " śrāvakāstu (RSt_78) svaduḥkhakṣayamātraiṣiṇaḥ saṃsāraṃ parikalpya tenātyantamudvignā nirvāṇaṃ",
    "XXbsa051_u:3832": " tasminnatīvotkaṇṭhitā laghu ladhveva parinirvānti /",
    "XXbsa051_u:3833": " naivaṃ bodhisatvāḥ,",
    "XXbsa051_u:3834": " sarvasattvārthaṃ niruttarabodhikāmā iti saṃsāranirvāṇāpratiṣṭhatā //",
    "XXbsa051_u:3835": " śāstram-",
    "XXbsa051_u:3836": " [64] anupāyena dūraṃ sā sanimittopalambhataḥ /",
    "XXbsa051_u:3837": " 'sanimittaṃ upalambho 'nupāyaḥ' /",
    "XXbsa051_u:3838": " tena sā dūrībhavati /",
    "XXbsa051_u:3839": " tadāha /",
    "XXbsa051_u:3840": " āyuṣmānityādi /",
    "XXbsa051_u:3841": " evamapīti nāmatopi nimittatopi /",
    "XXbsa051_u:3842": " riñciṣyati tyakṣyati nāmataḥ /",
    "XXbsa051_u:3843": " dūrīkariṣyati nimittataḥ /",
    "XXbsa051_u:3844": " iti dūrībhāvaḥ /",
    "XXbsa051_u:3845": " upāyakauśalenāsyāḥ samyagāsannatoditā // 3-2 //",
    "XXbsa051_u:3846": " niḥsaṅgā vṛttiḥ samyagupāyakauśalam /",
    "XXbsa051_u:3847": " tenāsannībhavati /",
    "XXbsa051_u:3848": " tadāha /",
    "XXbsa051_u:3849": " evamukta ityādinā /",
    "XXbsa051_u:3850": " saṅgaḥ saktirabhūtaparikalpaḥ /",
    "XXbsa051_u:3851": " sā nāmato syānnimittatopi /",
    "XXbsa051_u:3852": " tayorapi bhūte 'rthe 'bhāvāt /",
    "XXbsa051_u:3853": " ākhyātā ṣoḍaśabhirdṛṣṭimārgalakṣaṇaiḥ /",
    "XXbsa051_u:3854": " sunirdiṣṭā dvādaśabhiḥ prayogaiḥ /",
    "XXbsa051_u:3855": " supariniṣṭhitā saṃsāranirvāṇayorapratiṣṭhānāt /",
    "XXbsa051_u:3856": " supariśuddhā saṅgakoṭīnāṃ vivarjanāt /",
    "XXbsa051_u:3857": " yatra hīti vākyālaṅkāre /",
    "XXbsa051_u:3858": " nāmetyāścarye /",
    "XXbsa051_u:3859": " imepi saṅgā iti saṅgāpi vakṣyamāṇāḥ /",
    "XXbsa051_u:3860": " ataḥ saṅgavarjanamupāyakauśalamityā sannībhāvatā /",
    "XXbsa051_u:3861": " te punaḥ saṅgāḥ sāmānyenoktāḥ /",
    "XXbsa051_u:3862": " viśeṣato vaktavyāḥ /",
    "XXbsa051_u:3863": " ataḥ śāstram-",
    "XXbsa051_u:3864": " [65] rūpādiskandhaśūnyatve dharmeṣu tryadhvageṣu ca /",
    "XXbsa051_u:3865": " dānādau bodhipakṣeṣu caryā saṃjñā vipakṣatā // 3-3 //",
    "XXbsa051_u:3866": " rūpādīnāṃ sarvadharmāṇāṃ skandho rāśiḥ /",
    "XXbsa051_u:3867": " tasya śūnyatāyāṃ traiyadhvike paradharmesu pāramitā bodhipakṣyaviṣayāyāṃ ca caryāyāṃ yā 'saṃjñā' nāmato nimittato vā sā 'vipakṣatā' /",
    "XXbsa051_u:3868": " svārthe tal devatāvat /",
    "XXbsa051_u:3869": " sa vipakṣaḥ sa saṅga ityarthaḥ /",
    "XXbsa051_u:3870": " etadāha /",
    "XXbsa051_u:3871": " atha khalvityādinā /",
    "XXbsa051_u:3872": " asyāṃ bhagavatyāṃ 'caryāsaṃjñā' na paṭhyate /",
    "XXbsa051_u:3873": " sā paṭhitānāmupalakṣaṇatvānnocyate /",
    "XXbsa051_u:3874": " dānapāramitāṃ yāvatprajñāpāramitāṃ smṛtyupasthānāni yāvadāryāṣṭaṅgamārga carāmīti sañjānīte saṅga iti /",
    "XXbsa051_u:3875": " asyāmadhikasaṅgamāha /",
    "XXbsa051_u:3876": " iyantamityādinā /",
    "XXbsa051_u:3877": " ye saṅgāsta uktāḥ /",
    "XXbsa051_u:3878": " yathā te saṅgāstannoktam /",
    "XXbsa051_u:3879": " tataḥ śakrasya praśno 'tha khalvityādinā /",
    "XXbsa051_u:3880": " paryāyeṇeti prakāreṇa /",
    "XXbsa051_u:3881": " idaṃ tu prathamaṃ bodhicittamiti /",
    "XXbsa051_u:3882": " eṣa vikalpaḥ prathamaḥ saṅgaḥ /",
    "XXbsa051_u:3883": " bodhau pariṇāmayāmīti /",
    "XXbsa051_u:3884": " (RSt_79) evaṃ vikalpya pariṇāmanā",
    "XXbsa051_u:3885": " dvitīyaḥ /",
    "XXbsa051_u:3886": " kathamimau saṅgau? tasya cittasyātītatvenāsattvāt /",
    "XXbsa051_u:3887": " bodheścānāgatatvena /",
    "XXbsa051_u:3888": " cittaprakṛtiḥ sadāstīti cedāha /",
    "XXbsa051_u:3889": " na cetyādi /",
    "XXbsa051_u:3890": " na śakyā iti nityasya pariṇāmāyogāt /",
    "XXbsa051_u:3891": " tasmādubhau vikalpau /",
    "XXbsa051_u:3892": " abhūtakalpanāt /",
    "XXbsa051_u:3893": " śeṣāstu yathā saṅgāstathā purvamevoktam /",
    "XXbsa051_u:3894": " saṅgāḥ teṣāṃ varjanamarvāguktaṃ bhavati /",
    "XXbsa051_u:3895": " ataḥ śāstram-",
    "XXbsa051_u:3896": " [66] dānādiṣvanahaṅkāraḥ pareṣāṃ tanniyojanam /",
    "XXbsa051_u:3897": " saṅgaḥ koṭī niṣedho 'yaṃ",
    "XXbsa051_u:3898": " 'dānādiṣvanahaṃkāraḥ' sāmarthyāt /",
    "XXbsa051_u:3899": " pūrvamuktaḥ /",
    "XXbsa051_u:3900": " 'pareṣāṃ tanniyojanaṃ'",
    "XXbsa051_u:3901": " āha tasmāttarhītyādinā /",
    "XXbsa051_u:3902": " tasmāditi svayaṃ saṅgavivarjanāt kāraṇāt /",
    "XXbsa051_u:3903": " tarhīti pareṣāṃ sandarśanādikāle /",
    "XXbsa051_u:3904": " sandarśayateti pūrvamaśrutavataḥ rocayatā /",
    "XXbsa051_u:3905": " samādāpayateti /",
    "XXbsa051_u:3906": " anuṣṭhānāya samyag grāhayatā /",
    "XXbsa051_u:3907": " samprahaṣayateti mantharān protsāhayatā /",
    "XXbsa051_u:3908": " sampraharṣayateti /",
    "XXbsa051_u:3909": " ārabdhavīryān sādhukāraiḥ /",
    "XXbsa051_u:3910": " bhutānugamaḥ saṅgatyāgāt /",
    "XXbsa051_u:3911": " evaṃ samādāya teṣvaparāddhaṃ (?) darśayitumāha /",
    "XXbsa051_u:3912": " evamityādi /",
    "XXbsa051_u:3913": " na kṣiṇotīti buddheṣvaparāddhaṃ na karoti /",
    "XXbsa051_u:3914": " svayambhūtānugame 'nuśaṃsamāha /",
    "XXbsa051_u:3915": " imāścetyādinā /",
    "XXbsa051_u:3916": " tadevaṃ yanna 'dānādiṣvanahaṅkāro ' yanna'pareṣāṃ tatra",
    "XXbsa051_u:3917": " niyojanaṃ', eṣa dvividhaḥ saṅgakoṭīnāṃ sthūlānāṃ niṣedhaḥ /",
    "XXbsa051_u:3918": " śāstram /",
    "XXbsa051_u:3919": " sūkṣmaḥ saṅgo jīnādiṣu // 3-4 //",
    "XXbsa051_u:3920": " buddhādau yaḥ saṅgaḥ sa sūkṣmaḥ /",
    "XXbsa051_u:3921": " tamāha atha khalu bhagavānityādinā /",
    "XXbsa051_u:3922": " na sā śakyā pariṇāmayitumiti tryadhvaprasaṅgāt /",
    "XXbsa051_u:3923": " na nimittīkartuṃ nārambaṇīkartumiti /",
    "XXbsa051_u:3924": " apūrvatvenākāraṇatvāt /",
    "XXbsa051_u:3925": " durbodhatvācca /",
    "XXbsa051_u:3926": " yato na sā dṛṣṭaśrutamatavijñāta cakṣuṣā śrotreṇa ghrāṇajivhākāyairmanasā vāpratītatvāt yathā kramam /",
    "XXbsa051_u:3927": " gambhīrā prajñāpāramitā viviktatvāt /",
    "XXbsa051_u:3928": " prakṛtigambhīrā prakṛtiviviktatvāt /",
    "XXbsa051_u:3929": " ataśca namaskaraṇiyā /",
    "XXbsa051_u:3930": " sarvadharmā api prakṛtiviviktāḥ /",
    "XXbsa051_u:3931": " yā teṣāṃ prakṛtiviviktatā sā prajñāpāramitā /",
    "XXbsa051_u:3932": " yato",
    "XXbsa051_u:3933": " 'kṛtāste bhagavatābhisambuddhāḥ /",
    "XXbsa051_u:3934": " yataste prakṛtyaiva na kiñcit /",
    "XXbsa051_u:3935": " yā caiṣāṃ prakṛtiḥ sābhāvaḥ /",
    "XXbsa051_u:3936": " yaścābhāvaḥ saiṣāṃ prakṛtiḥ /",
    "XXbsa051_u:3937": " ekalakṣaṇatvāt yadutālakṣaṇatvāt /",
    "XXbsa051_u:3938": " evamaśeṣāḥ saṅgakoṭayo vivirjitā bhavanti /",
    "XXbsa051_u:3939": " acintyā cintātītatvāt /",
    "XXbsa051_u:3940": " nahi sā rūpaṃ na vedanā yāvanna buddhadharmāḥ /",
    "XXbsa051_u:3941": " śeṣaṃ subodham /",
    "XXbsa051_u:3942": " nāpi sā dṛṣṭaśrutamatavijñātetyādinā yaduktaṃ /",
    "XXbsa051_u:3943": " atra śāstram",
    "XXbsa051_u:3944": " [67] tadgāmbhīrya prakṛtyaiva vivekāddharmapaddhateḥ /",
    "XXbsa051_u:3945": " ekaprakṛtikaṃ jñānaṃ dharmāṇāṃ saṅgavarjanam // 3-5 //",
    "XXbsa051_u:3946": " [68] dṛṣṭādipratiṣedhena tasyā durbodhatoditā /",
    "XXbsa051_u:3947": " rūpādibhiravijñānāttadacintyatvamiṣyate // 3-6 //",
    "XXbsa051_u:3948": " 'vivekād' iti viviktatvāt /",
    "XXbsa051_u:3949": " 'dharmapaddhatiḥ' dharmarāśiḥ /",
    "XXbsa051_u:3950": " dharmāṇāṃ jñānamiti sambandhaḥ /",
    "XXbsa051_u:3951": " ekā teṣāṃ prakṛtiḥ khyātiryasmiṃstathoktam /",
    "XXbsa051_u:3952": " tanna vipakṣapratipakṣau vaktavyau /",
    "XXbsa051_u:3953": " saṅgāsaṅgau kasmāduktau? ataḥ śāstram-",
    "XXbsa051_u:3954": " [69] evaṃ kṛtvā yathokto vai jñeyaḥ sarvajñatānaye /",
    "XXbsa051_u:3955": " ayaṃ vibhāgo niḥśeṣo vipakṣapratipakṣayoḥ // 3-7 //",
    "XXbsa051_u:3956": " 'evaṃ kṛtvā' iti saṅgāsaṅgavyapadeśaṃ kṛtvā /",
    "XXbsa051_u:3957": " 'yathoktaṃ' iti /",
    "XXbsa051_u:3958": " yathokto vibhāgaḥ 'sarvajñatānaye ' /",
    "XXbsa051_u:3959": " sarvo 'yaṃ 'vipakṣapratipakṣayoḥ' veditavyaḥ",
    "XXbsa051_u:3960": " / tathā hi /",
    "XXbsa051_u:3961": " saṅga upalambho vikalpaḥ /",
    "XXbsa051_u:3962": " asaṅgo 'nupalambhaḥ prajñāpāramitā",
    "XXbsa051_u:3963": " / tasmātsaṅgo vipakṣo 'saṅgaḥ pratipakṣaḥ iti vipakṣapratipakṣau //",
    "XXbsa051_u:3964": " prayogastatsamatā ca vaktavyā /",
    "XXbsa051_u:3965": " ataḥ śāstram-",
    "XXbsa051_u:3966": " [70] rūpādau tadanityādau tadapūriprapūrayoḥ /",
    "XXbsa051_u:3967": " tadasaṅgatve caryāyāḥ prayogaḥ pratiṣedhataḥ // 3-8 //",
    "XXbsa051_u:3968": " [71] avikāro na kartā ca prayogo duṣkarastridhā /",
    "XXbsa051_u:3969": " yathābhavyaṃ phalaprāpterabandhyo 'bhimataśca saḥ // 3-9 //",
    "XXbsa051_u:3970": " [72] aparapratyayo yaśca saptadhā khyātivedakaḥ /",
    "XXbsa051_u:3971": " 'tadanityādau' iti /",
    "XXbsa051_u:3972": " rūpāderanityatvanityatvādau /",
    "XXbsa051_u:3973": " iṭ radhādibhya iti iñcāparipuriḥ /",
    "XXbsa051_u:3974": " pariprapūreḥ bhāva iti pariprapūraḥ asaṅgaḥ /",
    "XXbsa051_u:3975": " vivakṣāvaśāt tacchabdena saṅgo gṛhyate /",
    "XXbsa051_u:3976": " samāhāradvandvaḥ /",
    "XXbsa051_u:3977": " saṅgāsaṅgatvayorityarthaḥ /",
    "XXbsa051_u:3978": " ekaśeṣastu na bhavatyana(?)bhidhānāt /",
    "XXbsa051_u:3979": " 'rūpādau'",
    "XXbsa051_u:3980": " rūpāderanityatvanityatvādau /",
    "XXbsa051_u:3981": " rūpāderaparipūrṇatvaparipūrṇatvayoḥ /",
    "XXbsa051_u:3982": " rūpādeḥ saṅgāsaṅgayośca /",
    "XXbsa051_u:3983": " yā 'caryā' caraṇaṃ tatpratiṣedhena prajñāpāramitāyāṃ caraṇaṃ 'prayogo ' rūpādyādiṣu /",
    "XXbsa051_u:3984": " amī ca catvāraḥ /",
    "XXbsa051_u:3985": " uttare cāṣṭau /",
    "XXbsa051_u:3986": " 'avikāro 'kartā' /",
    "XXbsa051_u:3987": " [uddeśa] duṣkaraḥ kāritraduṣkaro 'bandhyo 'parapratyayaḥ saptadhākhyātivedakaśceti dvādaśavidhaḥ prayogaḥ /",
    "XXbsa051_u:3988": " atastaṃ pṛcchati /",
    "XXbsa051_u:3989": " āha /",
    "XXbsa051_u:3990": " tena hītyādinā kathaṃ caritavyamiti /",
    "XXbsa051_u:3991": " kathaṃ prayogaḥ kartavyaḥ? atra rūpādayaḥ sarvadharmāḥ /",
    "XXbsa051_u:3992": " skandhāstūpalakṣaṇam /",
    "XXbsa051_u:3993": " rūpe yāvadvijñāne na caratīti rūpādīnna sañjānīta ityarthaḥ /",
    "XXbsa051_u:3994": " tadā carati prajñāpāramitāyāmiti rūpādiprayogaḥ //",
    "XXbsa051_u:3995": " sa cedrūpamanityaṃ yāvadvijñānamanityamiti na carati /",
    "XXbsa051_u:3996": " tathā nityamiti sukhamiti śūnyamityaśūnyamiti ātmeti anātmeti śubhamiti aśubhamiti na carati tadā carati prajñapāramitāyāmiti rūpādyanityatvādiprayogaḥ //",
    "XXbsa051_u:3997": " sa cedrūpaṃ yāvadvijñānaṃ aparipūrṇa paripūrṇa vā /",
    "XXbsa051_u:3998": " tadeva rūpāderaparipūrṇatvaṃ paripūrṇatvaṃ tadeva rūpādi iti na carati /",
    "XXbsa051_u:3999": " tadā caratyasyāmityaparipuriparipūriprayogaḥ //",
    "XXbsa051_u:4000": " evamukta ityādinā caturthaṃ prastauti /",
    "XXbsa051_u:4001": " bhagavāṃstamāha /",
    "XXbsa051_u:4002": " rūpaṃ sasaṅgamityādinā caritavyāntena /",
    "XXbsa051_u:4003": " atraiva evaṃ carannityādinānuśaṃsamāha /",
    "XXbsa051_u:4004": " asaktetyādi /",
    "XXbsa051_u:4005": " sarvasaṅgābhāvādasaktā /",
    "XXbsa051_u:4006": " tato na baddhā kleśaistraidhātuke /",
    "XXbsa051_u:4007": " tato na muktā kleśaiḥ /",
    "XXbsa051_u:4008": " na samatikrāntā traidhātukam /",
    "XXbsa051_u:4009": " evaṃ hītyādinopasaṃhāraḥ /",
    "XXbsa051_u:4010": " iti rūpādisaṅgāsaṅgaprayogaḥ //",
    "XXbsa051_u:4011": " subhūtirāhetyādinā parihāṇirbhavedityedantena pañcamaḥ /",
    "XXbsa051_u:4012": " hānivṛddhayorabhāvādavikāratā /",
    "XXbsa051_u:4013": " ākāśavat /",
    "XXbsa051_u:4014": " varṇo guṇaḥ /",
    "XXbsa051_u:4015": " ityavikāraprayogaḥ //",
    "XXbsa051_u:4016": " tadyathāpītyādinā sthaviraśabdāt prāk ṣaṣṭhaḥ /",
    "XXbsa051_u:4017": " saṃkliśyate śabdasyārthaḥ pratihanyata(?) iti /",
    "XXbsa051_u:4018": " dvitīyasyānunīyata iti /",
    "XXbsa051_u:4019": " deśanayā hānivṛddhayorakaraṇādakartṛprayogaḥ //",
    "XXbsa051_u:4020": " sthavira ityādinābhisamboddhakāmāntena saptamaḥ /",
    "XXbsa051_u:4021": " trividhāṃ duṣkaratāṃ vaktuṃ bhagavatī bhāvanāduṣkaratāmanuṣaṅgādāha /",
    "XXbsa051_u:4022": " tasyāmeva sthitānāmuddeśāderduṣkaratvāt /",
    "XXbsa051_u:4023": " caranniti śamathena /",
    "XXbsa051_u:4024": " na saṃsīdati layena",
    "XXbsa051_u:4025": " / notplavate auddhatyena /",
    "XXbsa051_u:4026": " na pratyudāvartate nivartate /",
    "XXbsa051_u:4027": " ākāśabhāvanā /",
    "XXbsa051_u:4028": " ekalakṣaṇatāpratibhāsāt /",
    "XXbsa051_u:4029": " ayaṃ sannāha iti yaḥ sarvasattvārthāya samyaksambodhau /",
    "XXbsa051_u:4030": " ākāśeneti /",
    "XXbsa051_u:4031": " ākāśanibhena yogena tadatyāgāt /",
    "XXbsa051_u:4032": " tato duṣkaratā sattvānāmanupalambhādanantācca /",
    "XXbsa051_u:4033": " viśvārthamuddiśya bodheḥ /",
    "XXbsa051_u:4034": " sa coddeśaḥ sannāha ityuddeśaduṣkaratāprayogaḥ //",
    "XXbsa051_u:4035": " ākāśamityādinā sannahyata ityetadantenāṣṭamaḥ /",
    "XXbsa051_u:4036": " uccairgatirvibandhapātanaṃ(?) parimocanam /",
    "XXbsa051_u:4037": " uccairnayanamutkṣepaḥ /",
    "XXbsa051_u:4038": " etāvānsattvārthāya prayogaḥ /",
    "XXbsa051_u:4039": " sa ca duṣkaraḥ /",
    "XXbsa051_u:4040": " ākāśavatsattvarāśeranantatvādarūpitvādadravyatrvācceti prayogaduṣkaratāprayogaḥ //",
    "XXbsa051_u:4041": " atha khalvityādinātha khalvityataḥ prāṅnavamaḥ /",
    "XXbsa051_u:4042": " prayogasya phalaṃ kāritram /",
    "XXbsa051_u:4043": " sāṃkleśikadharmaprahāṇaṃ vaiyavadānikadharmotpādanaṃ ca /",
    "XXbsa051_u:4044": " tadubhayaṃ duṣkaraṃ bhagavatyā tayorakaraṇāditi kāritraduṣkaratāprayogaḥ //",
    "XXbsa051_u:4045": " atha khalvityādinātha khalvityataḥ prāgdaśamaḥ /",
    "XXbsa051_u:4046": " ya evaṃ yogamāpatsyata iti hetvavasthāyām /",
    "XXbsa051_u:4047": " kva sa iti phalāvasthāyām /",
    "XXbsa051_u:4048": " ākāśa iti ākāśaṃ tārāpatham /",
    "XXbsa051_u:4049": " iha tu tatsādharmyādanuttarā bodhiḥ /",
    "XXbsa051_u:4050": " abhyavakāśaṃ bhūmerūpariṣṭhādacchannamarūpiṣṭhānam /",
    "XXbsa051_u:4051": " iha tu tatsādharmyāddhīnabodhiḥ /",
    "XXbsa051_u:4052": " tadubhayaṃ phalam /",
    "XXbsa051_u:4053": " tasya yathābhavyaṃ prāpteravandhyaprayogaḥ //",
    "XXbsa051_u:4054": " atha khalvityādinā avatāramityetadantamekādaśaḥ /",
    "XXbsa051_u:4055": " śakrastasya bodhisattvasya rakṣāvaraṇaguptiṃ kartukāmaḥ /",
    "XXbsa051_u:4056": " rakṣāvaraṇābhyāṃ sahitā guptistathoktā /",
    "XXbsa051_u:4057": " taṃ subhūtirāha /",
    "XXbsa051_u:4058": " kimenaṃ prāpsyasīti /",
    "XXbsa051_u:4059": " sa āha neti /",
    "XXbsa051_u:4060": " tataḥ kimityāha evamityādi /",
    "XXbsa051_u:4061": " evamiti /",
    "XXbsa051_u:4062": " sarvadharmānupalambhena /",
    "XXbsa051_u:4063": " śeṣaṃ sugamam /",
    "XXbsa051_u:4064": " evamanvayavyatirekābhyāṃ prajñāpāramitādhīnaiva tasya rakṣā na parādhīnetyaparapratyayaprayogaḥ",
    "XXbsa051_u:4065": " api cetyādinā parijānātītyetadantena dvādaśaḥ /",
    "XXbsa051_u:4066": " mahatyorbhagavatyoḥ saptadhā khyātiḥ paṭhyate /",
    "XXbsa051_u:4067": " \"māyāmarīcisvapnapratiśrutkāpratibhāsapratibimbagandharvanagaropamāḥ",
    "XXbsa051_u:4068": " sarvadharmāḥ\" iti /",
    "XXbsa051_u:4069": " yā ca saptadhā khyātiḥ sā sarvāpyanvākhyātiḥ /",
    "XXbsa051_u:4070": " dvayaśūnyena sthitānāṃ sarvadhārmāṇāṃ paratantrasvabhāvānāṃ dvayena khyātiḥ /",
    "XXbsa051_u:4071": " sā ekenāpi dṛṣṭāntena śakyā darśayitum /",
    "XXbsa051_u:4072": " yathā hi śabde 'sati",
    "XXbsa051_u:4073": " pratiśabdo 'samprakhyāti /",
    "XXbsa051_u:4074": " tathā sati dvayaśūnye svabhāve dharmā asatā dvayarūpeṇa prakhyāntīti /",
    "XXbsa051_u:4075": " tasmādasyāṃ bhagavatyāṃ pratiśrutkopamataiva paṭhyate /",
    "XXbsa051_u:4076": " ata enāṃ prati śāstrapāṭho 'nyathā kartavyaḥ /",
    "XXbsa051_u:4077": " 'yo 'paro",
    "XXbsa051_u:4078": " khyātivedakaḥ' iti /",
    "XXbsa051_u:4079": " dvividhā prajñāpāramitā lokottarā śuddhā laukikī ca /",
    "XXbsa051_u:4080": " yathoktaṃ drumavikalpapraveśāyāṃ dhāraṇyāma avikalpadhātupratiṣṭhito bodhisattvo jñeyanirviśiṣṭena jñānena ākāśasamatalānsarvadharmān paśyati /",
    "XXbsa051_u:4081": " tatpṛṣṭhalabdhena",
    "XXbsa051_u:4082": " māyāmarīcisvapnapratibhāsapratiśrutkāpratibimbodakacandranirmitasamānsarvadharmānpaśyati\"",
    "XXbsa051_u:4083": " iti /",
    "XXbsa051_u:4084": " ato lokottaramadhikṛtyāha /",
    "XXbsa051_u:4085": " ākāśasyetyādi /",
    "XXbsa051_u:4086": " śuddhalaukikīmadhikṛtyāha /",
    "XXbsa051_u:4087": " tatkimityādi /",
    "XXbsa051_u:4088": " parijānātīti /",
    "XXbsa051_u:4089": " tataḥ kiṃ tasya rakṣaṇīyaṃ pratibhāsānāmalīkatvāditi bhāvaḥ /",
    "XXbsa051_u:4090": " ityanyathākhyātivedakaprayogaḥ //",
    "XXbsa051_u:4091": " uktāḥ prayogāḥ /",
    "XXbsa051_u:4092": " prayogasamatā vaktavyā /",
    "XXbsa051_u:4093": " tāmadhikṛtya śāstram-",
    "XXbsa051_u:4094": " caturdhāmananā tasya rūpādau samatā matā // 3-10 //",
    "XXbsa051_u:4095": " rūpādyadhiṣṭhānaṃ caturvidhamamananaṃ prayogasamatetyarthaḥ /",
    "XXbsa051_u:4096": " yathoktaṃ mahatyoḥ /",
    "XXbsa051_u:4097": " \"rūpaṃ na manyate /",
    "XXbsa051_u:4098": " rūpeṇa na manyate /",
    "XXbsa051_u:4099": " rūpaṃ mameti na manyate",
    "XXbsa051_u:4100": " / rūpepi na manyate /",
    "XXbsa051_u:4101": " evaṃ vedanādiṣu\" iti /",
    "XXbsa051_u:4102": " imāṃ tu bhagavatīṃ prati śāstrapāṭho 'nyathā kartavyaḥ-",
    "XXbsa051_u:4103": " aṣṭadhāmananaṃ tasya rūpādau samatā mata /",
    "XXbsa051_u:4104": " caturdhā grāhakasya caturdhā ca grāhyasyākalpanaṃ prayogasamatetyarthaḥ /",
    "XXbsa051_u:4105": " tadāha ataścetyādinā atha khalvityataḥ prāk /",
    "XXbsa051_u:4106": " ataśceti yataḥ pratiśrutkopamāḥ sarvadharmāḥ /",
    "XXbsa051_u:4107": " ataśca tāniti sarvadharmān na manyate bhāvābhiniveśena /",
    "XXbsa051_u:4108": " na samanupaśyati dṛṣṭyā /",
    "XXbsa051_u:4109": " na jānāti grahaṇena /",
    "XXbsa051_u:4110": " na sañjānīte kalpanayā /",
    "XXbsa051_u:4111": " iti caturvidhaṃ grāhakakalpanam /",
    "XXbsa051_u:4112": " tathaiva grāhyavikalpanamāha te cetyādinā /",
    "XXbsa051_u:4113": " na vedyanta iti sattvena na manyante /",
    "XXbsa051_u:4114": " na saṃdṛśyanta iti na dṛśyante /",
    "XXbsa051_u:4115": " na saṃvidyanta iti na gṛhyante /",
    "XXbsa051_u:4116": " nopalabhyanta iti na vikalpyante /",
    "XXbsa051_u:4117": " ityevamaṣṭadhā grāhyagrāhakayorakalpanena viharatīti sarvadharmeṣu carati /",
    "XXbsa051_u:4118": " tataḥ kiṃ syādityāha sa cedityādi subodham /",
    "XXbsa051_u:4119": " iti prayogasamatā /",
    "XXbsa051_u:4120": " prayogasamatānusaṅgāddeśanāsamatāyāmapyasyāṃ deśanāyāmabhisampratyayārthamāha /",
    "XXbsa051_u:4121": " atha khalvityādinā āparivartasamāpteḥ /",
    "XXbsa051_u:4122": " lokadhātāviti.......... /",
    "XXbsa051_u:4123": " [viśuddhiparivarto nāmāṣṭamaḥ parivartaḥ //]",
    "XXbsa051_u:4124": " 9. stutiparivarto nāma navamaḥ /",
    "XXbsa051_u:4125": " [73] ākārāḥ saprayogāśca guṇā doṣāḥ salakṣaṇāḥ /",
    "XXbsa051_u:4126": " mokṣanirvedhabhāgīye śaikṣo 'vaivartiko gaṇaḥ // 1-12 //",
    "XXbsa051_u:4127": " samatā",
    "XXbsa051_u:4128": " [74] bhavaśāntyośca kṣetraśuddhiranuttarā /",
    "XXbsa051_u:4129": " sarvākārabhisambodha eṣa sopāyakauśalaḥ // 1-13 //",
    "XXbsa051_u:4130": " ākārāḥ, prayogāḥ, guṇāḥ, doṣāḥ, lakṣaṇāni, mokṣabhāgīyaṃ, nirvedhabhāgīya,",
    "XXbsa051_u:4131": " avaivartikasaṃghaḥ, saṃsāranirvāṇasamatā, buddhakṣetrapariśuddhiḥ,",
    "XXbsa051_u:4132": " upāyakauśalaṃ cetyekādaśavastūni sarvākārābhisambodhaḥ /",
    "XXbsa051_u:4133": " yathoddeśaṃ nirdeśāt prathamata ākārāṇāṃ nirdeśaḥ /",
    "XXbsa051_u:4134": " [75] vastujñānaprakārāṇāmākārā iti lakṣaṇam /",
    "XXbsa051_u:4135": " sarvajñatānāṃ traividhyāt trividhā eva te matāḥ // 4-1 //",
    "XXbsa051_u:4136": " 'vastu' ālambanaṃ catuḥsatyādi /",
    "XXbsa051_u:4137": " tasya 'jñānam' /",
    "XXbsa051_u:4138": " tasya 'prakārāḥ' /",
    "XXbsa051_u:4139": " yaiḥ prakāraistatparikṣepaḥ teṣāṃ 'ākārā' iti lakṣaṇatvāt /",
    "XXbsa051_u:4140": " 'sarvajñatānāṃ' iti jātau vahuvacanam /",
    "XXbsa051_u:4141": " sarvajñatāyā ityarthaḥ /",
    "XXbsa051_u:4142": " kathaṃ tasyāstraividhyam?",
    "XXbsa051_u:4143": " sarvajñatā mārgajñatā sarvākārajñatā ceti /",
    "XXbsa051_u:4144": " tatrādau sarvajñatākārāḥ saptaviṃśatiḥ /",
    "XXbsa051_u:4145": " śāstram-",
    "XXbsa051_u:4146": " [76] asadākāramārabhya yāvanniścalatākṛtiḥ /",
    "XXbsa051_u:4147": " catvāraḥ prati satyaṃ te mārge pañcadaśa smṛtāḥ // 4-2 //",
    "XXbsa051_u:4148": " asatpāramiteyamiti asadākārāmārabhya yāvadacalapāramiteyamityacalākārāḥ /",
    "XXbsa051_u:4149": " teṣu catvāraścatvāro duḥkhasamudayanirodhasatyeṣu pariviṣṭāḥ /",
    "XXbsa051_u:4150": " pañcadaśa mārgasatye /",
    "XXbsa051_u:4151": " asadākārapāramitā /",
    "XXbsa051_u:4152": " asatpāramitā /",
    "XXbsa051_u:4153": " evamuttarā api sarvāḥ /",
    "XXbsa051_u:4154": " tatra duḥkhe catvāraḥasatsamatāvivikta-anavamṛdya /",
    "XXbsa051_u:4155": " ākāśasamatāmiti /",
    "XXbsa051_u:4156": " ākāśavadrūpāderasattām /",
    "XXbsa051_u:4157": " yathā hyākāśasya rūpidravyābhāvo lakṣaṇaṃ tathā rūpādīnāṃ svalakṣaṇābhāvaḥ /",
    "XXbsa051_u:4158": " sarvadharmānupalabdhisamatāmiti /",
    "XXbsa051_u:4159": " sarvadharmānupalabdhireva sukhaduḥkhayoḥ samatā /",
    "XXbsa051_u:4160": " atyantaśūnyatāmiti /",
    "XXbsa051_u:4161": " pudgalena svabhāvena ca śūnyatāmityarthaḥ /",
    "XXbsa051_u:4162": " bādhakaṃ duḥkhaṃ bādhyatvādavamṛdya ātmā /",
    "XXbsa051_u:4163": " anavamṛdyānātmā /",
    "XXbsa051_u:4164": " tadākāratvāt anavamṛdyapāramitā /",
    "XXbsa051_u:4165": " sarvadharmāṇāṃ bādhyabādhakānāmanupalabdhitāṃ nirūpalambhatāṃ [upādāya] /",
    "XXbsa051_u:4166": " samudaye catvāraḥ /",
    "XXbsa051_u:4167": " tathā hi- padaṃ hetuḥ prāktanāḥ skandhāḥ /",
    "XXbsa051_u:4168": " svabhāva ātmano bhāvaḥ /",
    "XXbsa051_u:4169": " kāyakarma /",
    "XXbsa051_u:4170": " vacanaṃ vākkarma /",
    "XXbsa051_u:4171": " nāma manaskarma kleśāśca /",
    "XXbsa051_u:4172": " eṣāmabhāvo yathākramaṃ.....asvabhāvaḥ /",
    "XXbsa051_u:4173": " ......tadākāratvāttatpāramitā /",
    "XXbsa051_u:4174": " anāmāśaroratāmiti /",
    "XXbsa051_u:4175": " nāma arūpiṇaḥ skandhāḥ /",
    "XXbsa051_u:4176": " śarīraṃ rūpaskandhaḥ /",
    "XXbsa051_u:4177": " tayorabhāvo 'nāmaśarīratā /",
    "XXbsa051_u:4178": " gatyāgatī kāyakarma /",
    "XXbsa051_u:4179": " tadabhāvo",
    "XXbsa051_u:4180": " 'nāgatiragatiśca /",
    "XXbsa051_u:4181": " vācāṃ heturvikalpaḥ /",
    "XXbsa051_u:4182": " tadabhāvo 'vikalpatā /",
    "XXbsa051_u:4183": " nirodhe catvāraḥ /",
    "XXbsa051_u:4184": " tathā hyasau gamanaṃ vā syāt grāhyaṃ vā kṣayo vā utpattirvā /",
    "XXbsa051_u:4185": " eṣāmabhāvo yathākramaṃ agamanaṃ, asaṃhāryaṃ, akṣayaḥ,",
    "XXbsa051_u:4186": " anupapattiḥ /",
    "XXbsa051_u:4187": " tadākāratvāttatpāramitā /",
    "XXbsa051_u:4188": " sarvadharmāṇāmagamanatā gatyabhāvaḥ /",
    "XXbsa051_u:4189": " sarvadharmāṇāmagrāhyatā /",
    "XXbsa051_u:4190": " na hi dharmo dharmaṃ gṛṇhātīti /",
    "XXbsa051_u:4191": " kṣaya eva dharmaḥ /",
    "XXbsa051_u:4192": " tena yogaḥ /",
    "XXbsa051_u:4193": " tadabhāvādakṣayadharmayogatā /",
    "XXbsa051_u:4194": " abhinirvṛttirutpattiḥ /",
    "XXbsa051_u:4195": " tadabhāvādanirvṛttitā /",
    "XXbsa051_u:4196": " mārge pañcadaśa-",
    "XXbsa051_u:4197": " akāraka-ajānaka-apaśyaka-asaṃkrānti-avinaya-svapna-pratiśrutka-pratibhāsa-marīci-māyā-asaṃkleśa-avyavadāna-anupalepa-aprapañca",
    "XXbsa051_u:4198": " amananā-acalā /",
    "XXbsa051_u:4199": " akārakādyākāratvāttatpāramitā /",
    "XXbsa051_u:4200": " akārako mārgastena kārakānupalabdheḥ /",
    "XXbsa051_u:4201": " ajānakāpaśyako mārgastena jānakapaśyakānupalabdheḥ /",
    "XXbsa051_u:4202": " asaṃkrāntirmārgastena cyutyupapattyorayogadarśanāt /",
    "XXbsa051_u:4203": " avinayo mārgastena tryadhvasamāyā dharmaprakṛteravinayāt /",
    "XXbsa051_u:4204": " svapnāditulyatvāt svapno mārgaḥ vinaiva draṣṭāramandhaḥkārāt (?) /",
    "XXbsa051_u:4205": " pratiśrutko mārgaḥ /",
    "XXbsa051_u:4206": " asati śabde śabdopalambhāt /",
    "XXbsa051_u:4207": " pratibhāsaḥ pratibimbaṃ sa mārgaḥ /",
    "XXbsa051_u:4208": " asatyarthe",
    "XXbsa051_u:4209": " 'rthadarśanāt /",
    "XXbsa051_u:4210": " marīcirmārgaḥ /",
    "XXbsa051_u:4211": " tajjalaskandhavadasato lokadhātoḥ pratibhāsāt /",
    "XXbsa051_u:4212": " māyā mārgo nimittāpratibhāsāt /",
    "XXbsa051_u:4213": " anutpādavijñāpanatāmiti /",
    "XXbsa051_u:4214": " yataḥ pañcabhirapyebhiranutpādo mārga ādīpyate /",
    "XXbsa051_u:4215": " pratibhāsahetumantareṇa tathā tathā pratibhāsāt /",
    "XXbsa051_u:4216": " asaṃkleśo mārgastena rāgādyanupalabdheḥ /",
    "XXbsa051_u:4217": " avyavadānaṃ mārgastena kliṣṭasattvānupalabdheḥ /",
    "XXbsa051_u:4218": " anupalepo mārgaḥ /",
    "XXbsa051_u:4219": " ākāśavannirupalepasya dharmadhātostena darśanāt /",
    "XXbsa051_u:4220": " aprapañco mārgaḥ prapañcapratipakṣatvāt /",
    "XXbsa051_u:4221": " amananā mārgaḥ /",
    "XXbsa051_u:4222": " sarvamananāsamuddhātitvāt /",
    "XXbsa051_u:4223": " acalo mārgaḥ /",
    "XXbsa051_u:4224": " dharmadhātuśarīratvena śāśvatatvāt /",
    "XXbsa051_u:4225": " iti sarvajñatākārāḥ //",
    "XXbsa051_u:4226": " atha mārgajñatākārāḥ ṣaṭtriṃśat /",
    "XXbsa051_u:4227": " [77] hetau mārga ca duḥkhe ca nirodhe ca yathākramam /",
    "XXbsa051_u:4228": " aṣṭau te sapta pañceti ṣoḍaśeti ca kīrtitāḥ // 4-3 //",
    "XXbsa051_u:4229": " hetuḥ samudayaḥ /",
    "XXbsa051_u:4230": " ataḥ samudayamārgau prathamata uktau phalopāyatvāt /",
    "XXbsa051_u:4231": " duḥkhanirodhau paścāduktau phalatvāt teṣvākārā yathākramam /",
    "XXbsa051_u:4232": " 'aṣṭau sapta pañca ṣoḍaśeti ca kīrtītāḥ' sūtre tatra samudaye",
    "XXbsa051_u:4233": " 'ṣṭau-virāga-asamutthāna-śāntanirdoṣa-niṣkleśa-niḥsattva /",
    "XXbsa051_u:4234": " kathaṃ",
    "XXbsa051_u:4235": " tadaṣṭau? yato nirdoṣe tritayaḥ-arāga-adveṣa-amoha /",
    "XXbsa051_u:4236": " prāktanā hi pañcaskandhāḥ samudayaḥ /",
    "XXbsa051_u:4237": " rajyante 'sminniti rāgaḥ /",
    "XXbsa051_u:4238": " parikalpitaḥ svabhāvo dharmāṇām /",
    "XXbsa051_u:4239": " vigato rāgo 'smāditi virāgaḥ samudayaḥ /",
    "XXbsa051_u:4240": " sarvadharmāṇāmavitathatāmiti /",
    "XXbsa051_u:4241": " vitathena kalpitena svabhāvena śūnyatām /",
    "XXbsa051_u:4242": " samutthānaṃ kleśaheturvikalpaḥ /",
    "XXbsa051_u:4243": " tasyāsminnabhāvādasamutthānaḥ samudayaḥ /",
    "XXbsa051_u:4244": " sarvadharmāṇāṃ nirvikalpatāmiti /",
    "XXbsa051_u:4245": " agrāhakatvāt /",
    "XXbsa051_u:4246": " śāntaḥ samudayaḥ /",
    "XXbsa051_u:4247": " nirodha ityarthaḥ /",
    "XXbsa051_u:4248": " tatkutaḥ? sarveṣāṃ (RSt_86) dharmanimittānāṃ dharmapratibhāsānāṃ paramārthapratibhāse 'nupalabdheḥ",
    "XXbsa051_u:4249": " ata eva arāgapāramitā adoṣapāramitā amohapāramitā ca /",
    "XXbsa051_u:4250": " guṇapāramitāmiti rāgadoṣamohakṣayapāramitām /",
    "XXbsa051_u:4251": " sarvakleśābhāvānniṣkleśaḥ samudayaḥ /",
    "XXbsa051_u:4252": " parikalpāsattāmiti grāhakāsattām /",
    "XXbsa051_u:4253": " api ca sarvatra kliṣṭaḥ syād duḥkhī ca",
    "XXbsa051_u:4254": " tadabhāvānniḥsattvaḥ samudayaḥ /",
    "XXbsa051_u:4255": " bhūtakoṭitāmiti dharmapudgalaśūnyatām /",
    "XXbsa051_u:4256": " mārge sapteti-",
    "XXbsa051_u:4257": " apramāṇa-antadvayānanugama-asambhinna-aparamṛṣṭa-avikalpa-aprameya-asaṅga",
    "XXbsa051_u:4258": " / apramāṇo mārgaḥ /",
    "XXbsa051_u:4259": " sarvadharmāṇāṃ samutthānasyāsamutthānatāmalokatvamupādāya /",
    "XXbsa051_u:4260": " antadvayānanugamo mārgaḥ /",
    "XXbsa051_u:4261": " sarvadharmeṣvanabhiniveśatāmiti /",
    "XXbsa051_u:4262": " yathāpratibhāsaṃ bhāvasya tacchūnyatayā vā bhāvasyānanugamaḥ /",
    "XXbsa051_u:4263": " asambhinno mārgaḥ /",
    "XXbsa051_u:4264": " asambhedanatāmiti bhedānupalabdhim /",
    "XXbsa051_u:4265": " aparāmṛṣṭo mārgastena hīnayānāspṛhaṇāt /",
    "XXbsa051_u:4266": " avikalpo mārgaḥ /",
    "XXbsa051_u:4267": " vikalpasamatāmiti vikalpānāmanupalabdhim /",
    "XXbsa051_u:4268": " aprameyo mārgaḥ /",
    "XXbsa051_u:4269": " apramāṇadharmatāmupādāyeti /",
    "XXbsa051_u:4270": " apramāṇadharmatālambanatvāt /",
    "XXbsa051_u:4271": " asaṅgo mārgaḥ /",
    "XXbsa051_u:4272": " sarvadharmeṣvasaṅgatāmiti nirupalambhatām /",
    "XXbsa051_u:4273": " duḥkhe pañca- anitya-duḥkha śūnya-anātma-lakṣaṇa /",
    "XXbsa051_u:4274": " sāsravāḥ pañcaskandhā duḥkham /",
    "XXbsa051_u:4275": " tadatrānityaṃ bhavatyeveti (?) /",
    "XXbsa051_u:4276": " sarvadharmāṇāmasaṃskṛtatāmiti yathāpratibhāsamanutpannatām /",
    "XXbsa051_u:4277": " duḥkhaṃ duḥkhaṃ sukhavilakṣaṇatvādākāśavat",
    "XXbsa051_u:4278": " / śūnyaṃ duḥkhaṃ sarvadharmānupalabdheḥ /",
    "XXbsa051_u:4279": " anātmā duḥkhaṃ yathāpratibhāsaṃ sarvadharmeṣvabhiniveśāyogāt /",
    "XXbsa051_u:4280": " trīṇi saṃskṛtalakṣaṇāni /",
    "XXbsa051_u:4281": " jātirjarānityatā ca /",
    "XXbsa051_u:4282": " tadabhāvādalakṣaṇaṃ duḥkham /",
    "XXbsa051_u:4283": " anabhinivṛttitāmiti yathāpratibhāsaṃ yathā paramārthaṃ cāsaṃskṛtatām //",
    "XXbsa051_u:4284": " nirodhe ṣoḍaśa /",
    "XXbsa051_u:4285": " tathā hi nirodhaḥ śūnyataiva viśuddhā /",
    "XXbsa051_u:4286": " na ca śūnyatā bhidyate bhedakānāmanupalabdheḥ /",
    "XXbsa051_u:4287": " tasmādākāśavadanantāparyanto nirodhaḥ /",
    "XXbsa051_u:4288": " anukrameṇa vistāreṇa vā paricchedādyathākramaṃ tataḥ ṣoḍaśa śūnyatāḥ santyekarasāḥ /",
    "XXbsa051_u:4289": " ata āha /",
    "XXbsa051_u:4290": " sarvaśūnyatāpāramiteyamanantāparyantatāmupādāyeti /",
    "XXbsa051_u:4291": " adhyātmaśūnyatāpāramiteyaṃ bahirdhāśūnyatāpāramiteyaṃ yāvadabhāvasvabhāvaśūnyatāpāramitetyādi",
    "XXbsa051_u:4292": " ataśca nirodhasatye ṣoḍaśākārāḥ",
    "XXbsa051_u:4293": " / iti mārgajñatākārāḥ /",
    "XXbsa051_u:4294": " sarvākārajñatākārāḥ daśottaraṃ śatam /",
    "XXbsa051_u:4295": " yataḥ śāstram-",
    "XXbsa051_u:4296": " [78] smṛtyupasthānamārabhya buddhatvākārapaścimāḥ /",
    "XXbsa051_u:4297": " śiṣyāṇāṃ bodhisattvānāṃ buddhānāṃ ca yathākramam // 4-4 //",
    "XXbsa051_u:4298": " [79] saptatriṃśaccatustriṃśat triṃśannava ca te matāḥ /",
    "XXbsa051_u:4299": " trisarvajñatvabhedena mārgasatyānurodhataḥ // 4-5 //",
    "XXbsa051_u:4300": " tānadhikṛtya smṛtyupasthānādītyādikaṃ āparivartasamāpteḥ /",
    "XXbsa051_u:4301": " smṛtyupasthānādibodhipakṣyadharmapāramiteyamiti /",
    "XXbsa051_u:4302": " smṛtyupasthānādayaḥ saptavargā anekaśo vibhaktāḥ saptatriṃśabdodhipakṣyā dharmā bhavanti /",
    "XXbsa051_u:4303": " pratyekaṃ teṣāmanupalambhāttadākārāḥ pāramitāḥ............ [stutiparivarto",
    "XXbsa051_u:4304": " nāma navamaḥ //]",
    "XXbsa051_u:4305": " 10. dhāraṇaguṇaparikīrtanaparivarto nāma daśamaḥ /",
    "XXbsa051_u:4306": " ......bodhirdharmacakrapravartanaparyantā nāhetutvāditi phalaratnapradātāprayogaḥ //",
    "XXbsa051_u:4307": " śuddharāśirityādi pragāścaryāt /",
    "XXbsa051_u:4308": " teṣāmeva phalānāmākāśavadviśuddhidarśanāditi śuddhakaḥ prayogaḥ //",
    "XXbsa051_u:4309": " āścaryamityādi /",
    "XXbsa051_u:4310": " atha khalvāyuṣmānityataḥ prāk /",
    "XXbsa051_u:4311": " likhyeteti likhituṃ śakyate /",
    "XXbsa051_u:4312": " likhitarvyaiveti tāvataiva kālena likhitavyā bhavet /",
    "XXbsa051_u:4313": " dṛḍhasamādānasya vighnābhāvāditi bhāvaḥ /",
    "XXbsa051_u:4314": " tatkasya hetoriti kuta idamāsaṃ",
    "XXbsa051_u:4315": " (śaṃ)kitamityarthaḥ /",
    "XXbsa051_u:4316": " evaṃ hītyādinottaram /",
    "XXbsa051_u:4317": " dharmateyamiti bhāvaḥ /",
    "XXbsa051_u:4318": " kiñcāpīti yadyapi /",
    "XXbsa051_u:4319": " na prasahiṣyata iti na prabhaviṣyati /",
    "XXbsa051_u:4320": " acchidrasamādānasyatyakhaṇḍasamādānasya ityavadheraṇa(na)tikramāt sāvadhiḥ prayogaḥ //",
    "XXbsa051_u:4321": " uktāḥ prayogāḥ /",
    "XXbsa051_u:4322": " guṇā vaktavyāḥ /",
    "XXbsa051_u:4323": " tānadhikṛtya śāstram-",
    "XXbsa051_u:4324": " [80] mārāṇāṃ śaktihānyādiścaturdaśavidho guṇaḥ /",
    "XXbsa051_u:4325": " guṇāḥ prayogānuśaṃsāḥ māraśaktivyāghātādayaścaturdaśa /",
    "XXbsa051_u:4326": " tatrādau atha khalvityādi na hi śāriputretyataḥ prāk /",
    "XXbsa051_u:4327": " buddhānāṃ ānubhāveneti /",
    "XXbsa051_u:4328": " tena māraśaktivyāghātāditi bhāvaḥ /",
    "XXbsa051_u:4329": " prasatteḥ(?)adarśanāt pṛcchati /",
    "XXbsa051_u:4330": " tatkasya hetoriti /",
    "XXbsa051_u:4331": " samanvāhariṣyantīti smariṣyanti /",
    "XXbsa051_u:4332": " parigrahīṣyantītyānukūlye cāvasthānāditi māraśaktivyāghātaguṇaḥ //",
    "XXbsa051_u:4333": " na hi śāriputretyādi /",
    "XXbsa051_u:4334": " evamukta ityataḥ prāk /",
    "XXbsa051_u:4335": " iti buddhasamanvāhārajñānaguṇaḥ //",
    "XXbsa051_u:4336": " evamukta ityādi buddhacakṣuṣeti yāvat /",
    "XXbsa051_u:4337": " anubhāvaḥ prabhāvaḥ /",
    "XXbsa051_u:4338": " adhiṣṭhānamadhikaśaktyādhānam /",
    "XXbsa051_u:4339": " parigrahaḥ svīkāraḥ /",
    "XXbsa051_u:4340": " kutasteṣāṃ buddhādhiṣṭhānaṃ buddhaparigraho vetyata āha jñātāsta ityādi /",
    "XXbsa051_u:4341": " jñātāḥ samanvāhṛtāḥ /",
    "XXbsa051_u:4342": " adhiṣṭhitāḥ svīkṛtāḥ /",
    "XXbsa051_u:4343": " dṛṣṭā māṃsacakṣuṣā /",
    "XXbsa051_u:4344": " vyavalokitā buddhacakṣuṣā /",
    "XXbsa051_u:4345": " iti buddhāvalokitatvaguṇaḥ //",
    "XXbsa051_u:4346": " ye te bodhisattvā ityādi yepītyataḥ prāk /",
    "XXbsa051_u:4347": " tathatvāyeti samyaksambodhyāsannībhāvaguṇaḥ //",
    "XXbsa051_u:4348": " yepītyādi /",
    "XXbsa051_u:4349": " ime khalviyataḥ prāk /",
    "XXbsa051_u:4350": " mahārthika āyatyāṃ bodhisattvabhūmibhiḥ",
    "XXbsa051_u:4351": " / mahānuśaṃso bodhisattvasampattibhiḥ /",
    "XXbsa051_u:4352": " mahāphalaḥ paścādanuttarāyā bodhyāḥ /",
    "XXbsa051_u:4353": " mahādipākaḥ caramabhavabhāvinībhiḥ kulagotralakṣaṇādisampattibhiḥ /",
    "XXbsa051_u:4354": " pariśramaḥ klamathaḥ /",
    "XXbsa051_u:4355": " pariṣpa(spa)ndo",
    "XXbsa051_u:4356": " vyāpāraḥ /",
    "XXbsa051_u:4357": " iti mahārthatādiguṇaḥ //",
    "XXbsa051_u:4358": " ime khalvityādi na santrāsamāpadyanta iti yāvat /",
    "XXbsa051_u:4359": " sūtrāntā iti prajñāpāramitāprabhṛtayaḥ /",
    "XXbsa051_u:4360": " atyayeneti parinirvāṇena /",
    "XXbsa051_u:4361": " vartanyāmiti pūrvadeśe /",
    "XXbsa051_u:4362": " nanu madhyadeśe ṣoḍaśeṣu mahānagareṣu bhagavatā dharmo deśitaḥ",
    "XXbsa051_u:4363": " / tasya kathaṃ tato 'nyatra pracāra ityata āha /",
    "XXbsa051_u:4364": " navamaṇḍa ityādi /",
    "XXbsa051_u:4365": " navamaṇḍo 'bhinavaḥ sāraḥ /",
    "XXbsa051_u:4366": " sa prāpto vineyairasyeti tathokte dharmavinaye /",
    "XXbsa051_u:4367": " dharmaścāsau deśanādharmatvādvinayaśca kleśavinayāditi dharmavinayaḥ /",
    "XXbsa051_u:4368": " bhagavati parinirvṛte saddharmasya loke 'vasthānaṃ pañcavarṣasahasrāṇi tato 'ntardhānakālaḥ",
    "XXbsa051_u:4369": " tatsamaye sannidhāne /",
    "XXbsa051_u:4370": " tataḥ kimityāha /",
    "XXbsa051_u:4371": " samanvāhṛtā ityādi /",
    "XXbsa051_u:4372": " uttarasyāṃ diśīti digantarāṇāṃ vyavacchedaḥ /",
    "XXbsa051_u:4373": " uttare digbhāga iti /",
    "XXbsa051_u:4374": " tasyā api bhāgāntarāṇāṃ vistāreṇa caratīti vaistārikī /",
    "XXbsa051_u:4375": " uttarāpatha iti vacanaṃ dakṣiṇāpathādervyavacchedāya /",
    "XXbsa051_u:4376": " bahava ityalpakapakṣyasya subahava iti bahutvaprakarṣāya /",
    "XXbsa051_u:4377": " kiñcāpīti yadyapi /",
    "XXbsa051_u:4378": " śeṣaṃ subodham /",
    "XXbsa051_u:4379": " atra caturbhiḥ kāraṇaiḥ śāsanāpacaya uktaḥ /",
    "XXbsa051_u:4380": " bhagavato 'tyayena /",
    "XXbsa051_u:4381": " navamaṇḍaprāptatvena /",
    "XXbsa051_u:4382": " antardhānakālasannipātena /",
    "XXbsa051_u:4383": " pravartakālyatvena ca /",
    "XXbsa051_u:4384": " tathāpi śāsanaṃ tānabalaṃbya pravartiṣyata iti śāsanāvalambatvaguṇaḥ //",
    "XXbsa051_u:4385": " cirayānetyādi yāvatsambodhimārabhyeti /",
    "XXbsa051_u:4386": " praśnaḥ pṛcchā /",
    "XXbsa051_u:4387": " tatkaraṇāt paripṛṣṭāḥ parijñātapṛcchāḥ paripṛcchāḥ /",
    "XXbsa051_u:4388": " tathā karaṇāt paripṛcchitāḥ /",
    "XXbsa051_u:4389": " (RSt_89) parihatapraśnāḥ kṛtāḥ paripuripraśnokṛtāḥ /",
    "XXbsa051_u:4390": " śīleṣviti bahuvacanamādyarthaṃ śīlādiṣvityarthaḥ /",
    "XXbsa051_u:4391": " śeṣaṃ subodham /",
    "XXbsa051_u:4392": " iti śukladharmaparipūraṇaguṇaḥ //",
    "XXbsa051_u:4393": " tatkasyetyādi samyaksambodhimārabhyeti yāvat /",
    "XXbsa051_u:4394": " jātivyativṛttānāmapīti tāṃ taduttarāṃ ca jātimatikrāntānāmapi samudācārāḥ prayogāḥ /",
    "XXbsa051_u:4395": " abhinandanamabhilāṣaḥ śeṣaṃ sugamam /",
    "XXbsa051_u:4396": " iti kathāpuruṣatāguṇaḥ //",
    "XXbsa051_u:4397": " teṣu cetyādi yāvatsamyaksambodhāviti /",
    "XXbsa051_u:4398": " chandato mantrato veti /",
    "XXbsa051_u:4399": " abhiprāyeṇa vyavacāreṇa vā /",
    "XXbsa051_u:4400": " śeṣaṃ subodham /",
    "XXbsa051_u:4401": " iti abhedyatāguṇaḥ //",
    "XXbsa051_u:4402": " tāṃ cetyādinā samyaksambodhāvityetadantena bahujanakuśalamūlotpādanaguṇaḥ",
    "XXbsa051_u:4403": " tatkasyetyādi evaṃ cetyataḥ prāk prasthāpayiṣyāma iti prasthānamātreṇa /",
    "XXbsa051_u:4404": " samprabhāvayiṣyāma iti bhāvanāprakarṣasaṃpādanāt /",
    "XXbsa051_u:4405": " pratiṣṭhāpayiṣyāma iti sthirīkariṣyāmaḥ /",
    "XXbsa051_u:4406": " śeṣaṃ subodham /",
    "XXbsa051_u:4407": " iti pratijñātaparārthasaṃpādanaguṇaḥ //",
    "XXbsa051_u:4408": " evaṃ cetyādi bhaviṣyantīti yāvat /",
    "XXbsa051_u:4409": " evaṃ ceti yathokte parārthasaṃpādane sati /",
    "XXbsa051_u:4410": " udārādhimuktikā bhaviṣyantīti /",
    "XXbsa051_u:4411": " yathoktaṃ mahatyostadeva saṃkṣipya brūmaḥ /",
    "XXbsa051_u:4412": " \"te khalu udārādhimuktikā bhaviṣyanti /",
    "XXbsa051_u:4413": " rūpaśabdagandharasasparśadharmeṣu ta udārāṇi dānāni datvā udārāṇi kuśalamūlānyabhisaṃskṛtya udāraṃ vipākaṃ parigṛhya sattvānāmarthāya vipākādvipākaṃ parigṛhīṣyanti\" iti udāraphalaparigrahaguṇaḥ yadityādi evamukta ityataḥ prāk /",
    "XXbsa051_u:4414": " yaditi yasmādudārādhimuktikatvāt /",
    "XXbsa051_u:4415": " adhyālambitavyānīti saṃkramitavyāni /",
    "XXbsa051_u:4416": " śeṣaṃ subodham /",
    "XXbsa051_u:4417": " iti vaistarikaparārthasaṃpādanaguṇaḥ //",
    "XXbsa051_u:4418": " evamukta ityādyāparivartasamāpteḥ /",
    "XXbsa051_u:4419": " pāramitānāṃ kṛtaśa iti tadartham /",
    "XXbsa051_u:4420": " tāsāṃ pariśuddhaye /",
    "XXbsa051_u:4421": " arthāyeti hitāya /",
    "XXbsa051_u:4422": " anveṣiṣyante prajñāpāramitā kvaiṣā labhyatāmiti /",
    "XXbsa051_u:4423": " paryeṣiṣyanta itastato gatvā gaveṣiṣyante /",
    "XXbsa051_u:4424": " iha lapsyata iti śrutvā /",
    "XXbsa051_u:4425": " abhivadanī (ntī) ti samyagvadanti /",
    "XXbsa051_u:4426": " upagamiṣyanti sannidhānataḥ /",
    "XXbsa051_u:4427": " upapatsyante prayatne sati lābhāt /",
    "XXbsa051_u:4428": " upanaṃsyante ayatnenaiva lābhāt /",
    "XXbsa051_u:4429": " śeṣaṃ subodham /",
    "XXbsa051_u:4430": " iti ṣaṭpāramitāniyatalābhaguṇaḥ //",
    "XXbsa051_u:4431": " ityukto guṇaḥ //",
    "XXbsa051_u:4432": " yathokteṣu prayogeṣu cetasaḥ sthāpanaṃ dhāraṇam /",
    "XXbsa051_u:4433": " tasya guṇā anuśaṃsāścaturdaśa /",
    "XXbsa051_u:4434": " teṣāṃ parikīrtanaścāsau parivartaśca /",
    "XXbsa051_u:4435": " āryāṣṭasāhasrikāyāḥ prajñāpāramitāyāḥ sāratamānāmni pañjikāyāṃ ratnākaraśāntiviracitāyāṃ daśamaḥ parivartaḥ //",
    "XXbsa051_u:4436": " 11. mārakarmaparivarto nāmaikādaśamaḥ /",
    "XXbsa051_u:4437": " doṣāḥ prayogāntarāyakarāḥ /",
    "XXbsa051_u:4438": " te vaktavyāḥ /",
    "XXbsa051_u:4439": " tamadhikṛtya śāstram-",
    "XXbsa051_u:4440": " doṣāśca ṣaḍviboddhavyāścaturbhirdaśakaiḥ saha // 4-12 //",
    "XXbsa051_u:4441": " doṣāḥ ṣaṭcatvāriṃśadityarthaḥ /",
    "XXbsa051_u:4442": " ata āha /",
    "XXbsa051_u:4443": " atha khalvityādi /",
    "XXbsa051_u:4444": " keciditi praśnaḥ /",
    "XXbsa051_u:4445": " kāṅkṣākimarthagateḥ /",
    "XXbsa051_u:4446": " athavā cicchabdo na paṭhitavyaḥ /",
    "XXbsa051_u:4447": " bahūnīti sāmānyenokte viśeṣajijñāsayā praśnaḥ /",
    "XXbsa051_u:4448": " kiyadrūpāṇoti /",
    "XXbsa051_u:4449": " teṣāmityādyuttaram",
    "XXbsa051_u:4450": " / vakṣyamāṇāni ṣaṭcatvāriṃśaditi bhāvaḥ /",
    "XXbsa051_u:4451": " bhāṣamāṇādipadāni sarvacaryāṇāmupalakṣaṇāni /",
    "XXbsa051_u:4452": " cireṇa pratibhānamutpatsyata iti cireṇa pāramitānāṃ pūraṇam /",
    "XXbsa051_u:4453": " tataścireṇaiva bodhiḥ syāt /",
    "XXbsa051_u:4454": " iti cirapratibhānadoṣaḥ //",
    "XXbsa051_u:4455": " tadapi cetyādi /",
    "XXbsa051_u:4456": " vikṣepsyata iti /",
    "XXbsa051_u:4457": " uddhataṃ bhaviṣyati /",
    "XXbsa051_u:4458": " anupāyakuśalasya kṣiprataraṃ tadutpattau mānotpatteḥ /",
    "XXbsa051_u:4459": " tato 'nyān",
    "XXbsa051_u:4460": " bodhisattvānavamanyamānasya nīcakuleṣūtpattyā cireṇaiva bodhiḥ syādityāśupratibhānadoṣaḥ //",
    "XXbsa051_u:4461": " jṛmbhamāṇā iti sadarpakāyaprasārāḥ /",
    "XXbsa051_u:4462": " hasanta iti aṭṭahāsān kurvantaḥ /",
    "XXbsa051_u:4463": " uccavagghayanta iti darpāduttiṣṭhantaḥ /",
    "XXbsa051_u:4464": " iti kāyakarmavaiguṇyam //",
    "XXbsa051_u:4465": " vikṣiptacittā ityasamāhitā /",
    "XXbsa051_u:4466": " anyonyavijñānasamaṅgina iti paraiḥ smarayitavyāḥ /",
    "XXbsa051_u:4467": " svayaṃ tu smṛtiṃ na pratilapsyante /",
    "XXbsa051_u:4468": " bhinneṣvapīryāpatheṣūddeśavismaraṇādveti cittavaiguṇyadoṣaḥ //",
    "XXbsa051_u:4469": " parasparamityādi /",
    "XXbsa051_u:4470": " uccagghamānā iti parasparamuccagghayantaḥ /",
    "XXbsa051_u:4471": " vikṣiptacakṣuṣa itastataḥ /",
    "XXbsa051_u:4472": " visāmagrīti yāvatāmāgamane pustakamākṛṣyate tāvatāmasamagratetyayogavihitasvādhyāyāditā doṣaḥ",
    "XXbsa051_u:4473": " na vayamityādi punaraparamityataḥ prāk /",
    "XXbsa051_u:4474": " cittotpādaistathā tatheti pūrvoktam /",
    "XXbsa051_u:4475": " na nirjāyante na niṣpadyante /",
    "XXbsa051_u:4476": " iti vaimukhyanimittagrāhitā doṣaḥ //",
    "XXbsa051_u:4477": " punaraparamityādi tadyathāpītyataḥ prāk /",
    "XXbsa051_u:4478": " vivarjya cetasā /",
    "XXbsa051_u:4479": " utsṛjya kāyavāgbhyām /",
    "XXbsa051_u:4480": " niryāṇaṃ śikṣāparyantagamanam /",
    "XXbsa051_u:4481": " iti hetubhraṃśadoṣaḥ //",
    "XXbsa051_u:4482": " tadyathāpītyādi tadyathāpītyataḥ prāk /",
    "XXbsa051_u:4483": " piṇḍamāhāraḥ /",
    "XXbsa051_u:4484": " chorayitvā tyaktvā /",
    "XXbsa051_u:4485": " kavaḍaṃ grāsam /",
    "XXbsa051_u:4486": " patraḥ palyasampatsamūhaḥ /",
    "XXbsa051_u:4487": " palāśopamapratipanna iti palāśopameṣu sūtrānteṣvabhiyuktāḥ /",
    "XXbsa051_u:4488": " damayiṣyāmaḥ pañcendriyadamanāt /",
    "XXbsa051_u:4489": " śamayiṣyāmaḥ cetaso damanāt /",
    "XXbsa051_u:4490": " parinirvāpayiṣyāmaḥ punarbhavakṣayāt /",
    "XXbsa051_u:4491": " kuśalamūlānāmabhisaṃskāro niṣpādanāni tadarthāḥ prayogavyāpārāḥ /",
    "XXbsa051_u:4492": " na ca tairmantavyamiti /",
    "XXbsa051_u:4493": " teṣāmātmanaścānupalambhāditi praṇītāsvādabhraṃśadoṣaḥ //",
    "XXbsa051_u:4494": " tadyathāpītyādi tadyathāpītyataḥ prāk /",
    "XXbsa051_u:4495": " prakāśamiti sālokam /",
    "XXbsa051_u:4496": " upanidhyāyediti paśyet /",
    "XXbsa051_u:4497": " varṇasaṃsthāna iti varṇākārau /",
    "XXbsa051_u:4498": " ityuttamayānabhraṃśadoṣaḥ //",
    "XXbsa051_u:4499": " tadyathāpītyādi tadyathāpītyataḥ prāk /",
    "XXbsa051_u:4500": " kevalamātmadamaśamathameveti /",
    "XXbsa051_u:4501": " saṃvarṇata iti vartate /",
    "XXbsa051_u:4502": " ityapītyādi /",
    "XXbsa051_u:4503": " pratisaṃlayanaṃ samādhiḥ /",
    "XXbsa051_u:4504": " tadapi ityevam /",
    "XXbsa051_u:4505": " ātmadamaśamathārthameva saṃvarṇyate /",
    "XXbsa051_u:4506": " ita ūrdhvaṃ itītyādi sugamam /",
    "XXbsa051_u:4507": " iti dṛṣṭa evetyādi /",
    "XXbsa051_u:4508": " dṛṣṭe dharme prāpte janmani /",
    "XXbsa051_u:4509": " anupādāyeti na kiñcitparigahya /",
    "XXbsa051_u:4510": " nityakālamityābodheḥ /",
    "XXbsa051_u:4511": " satataṃ caitat pratijanmabhāvāt /",
    "XXbsa051_u:4512": " samitaṃ ca pratyahaṃ bhāvāditi satatasamitam /",
    "XXbsa051_u:4513": " śeṣaṃ subodham /",
    "XXbsa051_u:4514": " ityuddeśabhraṃśadoṣaḥ //",
    "XXbsa051_u:4515": " iti prathamaṃ daśakam //",
    "XXbsa051_u:4516": " tadyathāpītyādi tadyathāpityataḥ prāk /",
    "XXbsa051_u:4517": " palagaṇḍaḥ sūtradhāraḥ /",
    "XXbsa051_u:4518": " merupṛṣṭhe sudarśanaṃ nāma śakrasya sauvarṇa nagaram /",
    "XXbsa051_u:4519": " tanmadhye śakrasya vaijayanto nāma prāsādaḥ /",
    "XXbsa051_u:4520": " pratipārśvaṃ yojanaśatadvayaṃ sārdham /",
    "XXbsa051_u:4521": " ekatvena yojanasahasram /",
    "XXbsa051_u:4522": " sūryācandramasostu merorarddhādvahirākāśagāmisphāṭikaṃ vartulaṃ vimānam /",
    "XXbsa051_u:4523": " yathākramamekapañcaśatpañcāśacca yojanāni madhyasūtreṇa /",
    "XXbsa051_u:4524": " tanmadhye yastayoḥ prāsādo bahubhūmestadiha tayorvimānaṃ vaktavyam /",
    "XXbsa051_u:4525": " tacca vaijayantādatīvālpapramāṇam /",
    "XXbsa051_u:4526": " nirmāṇaṃ viśeṣavatī kriyā /",
    "XXbsa051_u:4527": " upanayanti",
    "XXbsa051_u:4528": " prāpayantītyupā[ya]saṃmohadoṣaḥ //",
    "XXbsa051_u:4529": " tadyathāpītyādi /",
    "XXbsa051_u:4530": " bhagavānāha /",
    "XXbsa051_u:4531": " tadyathāpītyataḥ prāk /",
    "XXbsa051_u:4532": " loke cakrasya pravartanāt cakravartī /",
    "XXbsa051_u:4533": " tatpunaścakramapauruṣamākāśagāmi sahasrāraṃ sanābhikaṃ sanemikaṃ āyasaṃ tāmraṃ raupyaṃ sauvarṇa vā yathāyogam /",
    "XXbsa051_u:4534": " varṇo jāmbunadanibhaḥ /",
    "XXbsa051_u:4535": " saṃsthānaṃ dvātriṃśanmahāpuruṣalakṣaṇopetam /",
    "XXbsa051_u:4536": " tejaḥ sarvamabhibhūḥ prabhāvaḥ prabhāmaṇḍalaśca /",
    "XXbsa051_u:4537": " ṛddhiḥ sampattiḥ /",
    "XXbsa051_u:4538": " viśeṣataḥ",
    "XXbsa051_u:4539": " saptaratnāni- cakraratnaṃ hastiratnaṃ (RSt_92) aśvaratnaṃ pariṇāyakaratnaṃ gṛhapatiratnaṃ maṇiratnaṃ ceti /",
    "XXbsa051_u:4540": " dhandhayati mohayatyaparisphuṭatvādalpatvācceti dhandhakaḥ /",
    "XXbsa051_u:4541": " yasmāddhetorbodhisattvaḥ samudeti sa bodhisattvasamudāgamaḥ /",
    "XXbsa051_u:4542": " avāpya lābhamātreṇa /",
    "XXbsa051_u:4543": " samāsādya śravaṇādibhiḥ /",
    "XXbsa051_u:4544": " vivarjya tyaktvā /",
    "XXbsa051_u:4545": " vivartya parāṅmukhībhūya /",
    "XXbsa051_u:4546": " iti cakravartisādharmyānnirmāṇakāyabhraṃśadoṣaḥ //",
    "XXbsa051_u:4547": " bhagavānāha /",
    "XXbsa051_u:4548": " tadyathāpītyādi tadyathāpītyataḥ prāk /",
    "XXbsa051_u:4549": " rasāḥ ṣaṭ /",
    "XXbsa051_u:4550": " dravyabhedāt parasparasāṃkaryācca śataṃ bhavati /",
    "XXbsa051_u:4551": " tataḥ śatarasaṃ bhojanam",
    "XXbsa051_u:4552": " / ṣaṣṭikāḥ ṣaṣṭirātreṇa pacyante teṣāmodānaḥ ṣaṣṭikodanaḥ /",
    "XXbsa051_u:4553": " śakandhvādiṣu darśanātpararūpam /",
    "XXbsa051_u:4554": " utsṛjya cetasā /",
    "XXbsa051_u:4555": " vivarjya kāyena /",
    "XXbsa051_u:4556": " iti śatarasabhojasādharmyāt sambhogakāyabhraṃśadoṣaḥ //",
    "XXbsa051_u:4557": " tadyathāpītyādi prāk punaraparaśabdāt /",
    "XXbsa051_u:4558": " gambhīraṃ paramārthaśekharatvāt /",
    "XXbsa051_u:4559": " prabhāsvaraṃ paramanirmalālokatvāt /",
    "XXbsa051_u:4560": " ityanardhyamaṇiratnasya dharmāddharmakāyabhraṃśadoṣaḥ //",
    "XXbsa051_u:4561": " ita ūrdhvaṃ gadyadvayena bhagavatyāṃ pañca viparyāsāḥ pratiśe(ṣe)dhyāḥ (?)",
    "XXbsa051_u:4562": " / punaraparamityādyevamukte ityataḥ prāk /",
    "XXbsa051_u:4563": " bahūni pratibhānānīti rūpādīnāṃ sarvākārajñatāparyantānāṃ pratibhānāni /",
    "XXbsa051_u:4564": " bhagavatyāmasaṃvidyamānatvāccittavikṣepakarāṇīti tattabhdāvapratibhānadoṣaḥ //",
    "XXbsa051_u:4565": " evamukta ityādi punaraparāt prāk /",
    "XXbsa051_u:4566": " ye kecit prajñāpāramitā likhiteti,",
    "XXbsa051_u:4567": " asatīti, akṣarāṇīti, anakṣareti vā manyante sarvaṃ tanmārakarma /",
    "XXbsa051_u:4568": " tathā hi na sā likhitā apagandhādivirahāt /",
    "XXbsa051_u:4569": " nāsatī paramārthasattvāt /",
    "XXbsa051_u:4570": " nākṣarāṇi sarvadharmāṇāmanakṣaratvāt /",
    "XXbsa051_u:4571": " nānakṣarā tanniṣyandatvādeṣāmakṣarāṇām /",
    "XXbsa051_u:4572": " ebhireva ca tasyāḥ sūcanāt /",
    "XXbsa051_u:4573": " etānyeva ca tenārthenālambya tasyā adhigamāt /",
    "XXbsa051_u:4574": " tadevaṃ likhanābhiniveśo 'sattvābhiniveśo 'kṣarābhiniveśo",
    "XXbsa051_u:4575": " 'nakṣarābhiniveśaśceti catvāro doṣāḥ //",
    "XXbsa051_u:4576": " punaraparamityādi /",
    "XXbsa051_u:4577": " deśo mālavādiḥ /",
    "XXbsa051_u:4578": " śatena sahasreṇa vā saṃkhyātagṛho",
    "XXbsa051_u:4579": " 'nāḍhyānāṃ nivāso grāmaḥ /",
    "XXbsa051_u:4580": " sahasreṇa lakṣeṇa vā saṃkhyātagṛha āḍhyānāṃ nivāso nagaram /",
    "XXbsa051_u:4581": " nagarameva ca vastubhūyiṣṭhaṃ nigamaḥ /",
    "XXbsa051_u:4582": " maṇḍalaṃ kāśyādi janapadaḥ /",
    "XXbsa051_u:4583": " tatsamūho rāṣṭram /",
    "XXbsa051_u:4584": " rājādhyuṣitaṃ nagaraṃ rājadhānī /",
    "XXbsa051_u:4585": " ākhyānaṃ gadyakāvyam /",
    "XXbsa051_u:4586": " gulmo ghahāḥ(ṭṭaḥ?) /",
    "XXbsa051_u:4587": " viśikhā rathyā /",
    "XXbsa051_u:4588": " śivikā yāpyayānam /",
    "XXbsa051_u:4589": " jīvitārthāḥ pariṣkārāḥ jīvitapariṣkārāḥ /",
    "XXbsa051_u:4590": " itihāsaḥ purāvṛttam /",
    "XXbsa051_u:4591": " śeṣaṃ subodham /",
    "XXbsa051_u:4592": " iti gantavyādinānārthamanasikāravikṣepadoṣaḥ /",
    "XXbsa051_u:4593": " iti dvitīyaṃ daśakam //",
    "XXbsa051_u:4594": " punaraparamityādinā draṣṭavyarājādimanasikāravikṣepadoṣaḥ //",
    "XXbsa051_u:4595": " punaraparamityādinā prāptavyāgnyādimanasikāravikṣepadoṣaḥ //",
    "XXbsa051_u:4596": " punaraparamityādi prāk punaraparāt /",
    "XXbsa051_u:4597": " antarāyā vighātāḥ /",
    "XXbsa051_u:4598": " lābhaścīvarādiprāptiḥ /",
    "XXbsa051_u:4599": " satkāra ādaraḥ /",
    "XXbsa051_u:4600": " śloko yaśaḥ /",
    "XXbsa051_u:4601": " tairāsvāda uddharṣaḥ /",
    "XXbsa051_u:4602": " cittotpīḍā cīvarādivighātaiḥ /",
    "XXbsa051_u:4603": " ityutpīḍāsvādadauṣau //",
    "XXbsa051_u:4604": " punaraparamityādi prāk punaraparāt /",
    "XXbsa051_u:4605": " kiñcāpīti yadyapi /",
    "XXbsa051_u:4606": " upāyakauśalyamiti yena hīnabodhau na patediti /",
    "XXbsa051_u:4607": " upāyakauśalyarahitasya gambhīrasūtrānte atanmārgaṇadoṣaḥ //",
    "XXbsa051_u:4608": " iti ūrdhvaṃ vaidhuryāṇi bāhulyena vaktavyāni /",
    "XXbsa051_u:4609": " tāni dharmabhāṇakena saha dhārmaśravaṇikānāṃ visāmagrī /",
    "XXbsa051_u:4610": " dharmasya bhāna(ṇa)ko vaktā guruḥ /",
    "XXbsa051_u:4611": " dharmaśravaṇaṃ prayojanameṣāmiti dhārmaśravaṇikaḥ śiṣyaḥ /",
    "XXbsa051_u:4612": " samagrabhāvaḥ sāmagrī /",
    "XXbsa051_u:4613": " viparyāsāt visāmagrī /",
    "XXbsa051_u:4614": " tatrādau punaraparavākyadvayam /",
    "XXbsa051_u:4615": " kilāsaṃ kausīdyam /",
    "XXbsa051_u:4616": " bahukṛtyatā gṛhiṇām /",
    "XXbsa051_u:4617": " sapi kausīdyamiti cchandakilāsavaidhuryam /",
    "XXbsa051_u:4618": " tataḥ punaraparavākyadvayam /",
    "XXbsa051_u:4619": " antaśa ityadhikameva likhitukāmaḥ /",
    "XXbsa051_u:4620": " gatimān śabdajñānāt /",
    "XXbsa051_u:4621": " matimān arthajñānāt /",
    "XXbsa051_u:4622": " smṛtimān ubhayordhāraṇāt /",
    "XXbsa051_u:4623": " kṣepsyata iti karme karttariprayogaḥ /",
    "XXbsa051_u:4624": " gamiṣyatītyarthaḥ /",
    "XXbsa051_u:4625": " udaghaṭitajñaḥ sāmānyokte viśeṣajñānāt /",
    "XXbsa051_u:4626": " vipañcitajñaḥ kiñcidapyuktau viśeṣaparijñānāt /",
    "XXbsa051_u:4627": " anabhijñaḥ padaparamaḥ /",
    "XXbsa051_u:4628": " sa hi yaducyate tadeva jānāti nādhikam //",
    "XXbsa051_u:4629": " imāni catvāri vaidhuryāṇi /",
    "XXbsa051_u:4630": " cchandadeśāntaragamanavaidhuryam /",
    "XXbsa051_u:4631": " udghāṭitajñatetaratāvaidhuryam /",
    "XXbsa051_u:4632": " abhijñatetaratāvaidhuryam //",
    "XXbsa051_u:4633": " tṛtīyaṃ daśakam //",
    "XXbsa051_u:4634": " punaraparamityādi āmiṣaṃ dravyam /",
    "XXbsa051_u:4635": " tadgurukabahumānādasyeti āmiṣagurukaḥ /",
    "XXbsa051_u:4636": " evaṃ lobhādigurukaḥ /",
    "XXbsa051_u:4637": " yāvatā svayaṃ vartate tāvadicchatīti alpecchaḥ /",
    "XXbsa051_u:4638": " santuṣṭo adhikāniṣṭeḥ /",
    "XXbsa051_u:4639": " pravivikto gṛhasthairasaṃstutatvāt /",
    "XXbsa051_u:4640": " iyatā pravrajitasya dānāśaktiruktā /",
    "XXbsa051_u:4641": " arthavā na dātukāma iti santamapyartha gṛhīmātsaryāt /",
    "XXbsa051_u:4642": " ityāmiṣārthitādānānārthitāvaidhuryam //",
    "XXbsa051_u:4643": " punaraparamityādi punaraparāt prāk /",
    "XXbsa051_u:4644": " śrāddho bhaviṣyati /",
    "XXbsa051_u:4645": " tataḥ śrotukāmaḥ śabdataḥ /",
    "XXbsa051_u:4646": " avabodhu(ddha)kāmo 'rthataḥ /",
    "XXbsa051_u:4647": " artha dātukāmaḥ parityaktukāma iti nirakṣepadānāt /",
    "XXbsa051_u:4648": " dharmabhāṇakastu na vakṣyati /",
    "XXbsa051_u:4649": " aśrāddhatvāt,",
    "XXbsa051_u:4650": " dhanairaṇa(na)rthikatvāt, (RSt_94) dharmamātsaryādvā /",
    "XXbsa051_u:4651": " imāni trīṇi vaidhuryāṇi /",
    "XXbsa051_u:4652": " śrāddhetaratāvaidhurya dānārthitāgrahaṇānarthitāvaidhurya śrotukāmatādharmamātsaryavaidhurya ca //",
    "XXbsa051_u:4653": " punaraparamityādi /",
    "XXbsa051_u:4654": " tāni sūtrāṇīti yāni śrotukāmaḥ /",
    "XXbsa051_u:4655": " dharmāntarāyo dharmavyasanam /",
    "XXbsa051_u:4656": " tadasyāsti pūrvajanmasaddharmapratikṣepāditi dharmāntarāyikaḥ /",
    "XXbsa051_u:4657": " tattayā tabhdāvena na sambhaviṣyanti na bhaviṣyanti /",
    "XXbsa051_u:4658": " nāvatariṣyanti nānyata āgamiṣyanti /",
    "XXbsa051_u:4659": " aprāptadharmabhāṇina ityaprāptadharmabhāṇakasya /",
    "XXbsa051_u:4660": " prativāṇī pratyākhyānam /",
    "XXbsa051_u:4661": " iti",
    "XXbsa051_u:4662": " sūtrāntarā[ya]sambhavatadarthitāvaidhuryam //",
    "XXbsa051_u:4663": " punaraparamityādi /",
    "XXbsa051_u:4664": " na śrotukāmo bhaviṣyatīti dharmāntaravyagratayā /",
    "XXbsa051_u:4665": " ata idaṃ cchandakilāsavaidhuryādanyacchandavaidhuryam //",
    "XXbsa051_u:4666": " tataḥ punaraparavākyadvayena middhagurukacchandikatāvaidhuryam //",
    "XXbsa051_u:4667": " punaraparavākyena durgatiduḥkhabhayābhdavavaimukhyadoṣaḥ //",
    "XXbsa051_u:4668": " punaraparavākyena sugatisukhānāmapi duḥkhatvābhdavavaimukhyadoṣaḥ //",
    "XXbsa051_u:4669": " tataḥ punaraparavākyena ekākitā parṣadgurukatāvaidhuryam /",
    "XXbsa051_u:4670": " anubandhukāmatā anavakāśadānavaidhuryam /",
    "XXbsa051_u:4671": " durbhikṣādidiggamanāgamanavaidhuryaṃ ca /",
    "XXbsa051_u:4672": " tatraikākitāparṣadgurukatāvaidhuryāntaṃ caturthaṃ daśakam //",
    "XXbsa051_u:4673": " ekena punaraparavākyena sabhayadiggamanāgamanavaidhurye //",
    "XXbsa051_u:4674": " punaraparamityādi kulāvalokanabahukṛtyatayā dhārmaśravaṇikānāṃ pratyākhyānadoṣaḥ //",
    "XXbsa051_u:4675": " iti hītyādinā mārakarmaṇāṃ bāhulyaṃ buddhāvivarjanīyatāṃ mārasya ca teṣvabhiyogakāraṇamāha",
    "XXbsa051_u:4676": " punaraparamityādi /",
    "XXbsa051_u:4677": " śramaṇaveśāgatena māreṇa saṃśayaprakṣepadoṣaḥ //",
    "XXbsa051_u:4678": " punaraparamityādi /",
    "XXbsa051_u:4679": " nirmitabhikṣusaṅghena svayaṃ buddhaveṣeṇa māreṇa gambhīradharmacāriṇāṃ hīnabodhivyākaraṇadoṣaḥ",
    "XXbsa051_u:4680": " evaṃ subhūta ityādinā āparivartāntāccaturo 'rthānāha /",
    "XXbsa051_u:4681": " māramarmaṇāṃ bāhulyaṃ tatkāraṇaṃ tebhyaśca vinā tāmalpabuddhitvādikam /",
    "XXbsa051_u:4682": " yathā ca mārasya teṣvabhiyogastathā sarvabuddhānāṃ bodhisattvaparigraheṣviti ṣaṭcatvāriṃśadantarāyāḥ",
    "XXbsa051_u:4683": " mārakarmāṇyate evāntarāyāḥ /",
    "XXbsa051_u:4684": " taddyotakaḥ parivartastatparivartaḥ //",
    "XXbsa051_u:4685": " āryāṣṭasāhasrikāyāḥ prajñāpāramitāyāḥ sāratamānāmni pañcikāyāṃ ratnākaraśāntiviracitāyāmekādaśaḥ parivartaḥ //",
    "XXbsa051_u:4686": " 12. lokasaṃdarśanaparivarto nāma dvādaśaḥ /",
    "XXbsa051_u:4687": " uktā doṣāḥ /",
    "XXbsa051_u:4688": " lakṣaṇaṃ vaktavyam /",
    "XXbsa051_u:4689": " tadadhikṛtya śāstram-",
    "XXbsa051_u:4690": " [81] lakṣyate yena tajjñeyaṃ lakṣaṇaṃ trividhaṃ ca tata /",
    "XXbsa051_u:4691": " jñānaṃ viśeṣaḥ kāritraṃ svabhāvo yaśca lakṣyate // 4-13 //",
    "XXbsa051_u:4692": " 'yena lakṣyate ' tallakṣaṇamiti jñeyam /",
    "XXbsa051_u:4693": " karaṇe lyuṭ /",
    "XXbsa051_u:4694": " tacca vividhaṃ 'jñānaṃ viśeṣaḥ kāritraṃ' ceti /",
    "XXbsa051_u:4695": " yaśca lakṣyate tadapi lakṣaṇam /",
    "XXbsa051_u:4696": " karmaṇi lyuṭ /",
    "XXbsa051_u:4697": " sa ca 'svabhāva' eveti caturvidhaṃ lakṣaṇam /",
    "XXbsa051_u:4698": " tatrādau jñānaṃ vaktavyam /",
    "XXbsa051_u:4699": " tatra sarvajñatākāreṇa tāvat /",
    "XXbsa051_u:4700": " [82] tathāgatasya nirvṛttau loke cālujyanātmake /",
    "XXbsa051_u:4701": " sattvānāṃ cittacaryāsu tatsaṃkṣepe bahirgatau // 1-14 //",
    "XXbsa051_u:4702": " [83] akṣayākāratāyāṃ ca sarāgādau pravistṛte /",
    "XXbsa051_u:4703": " mahadgate 'pramāṇe ca vijñāne cānidarśane // 1-15 //",
    "XXbsa051_u:4704": " [84] adṛśyacittajñānaṃ(ne) ca tadunmiñjādisaṃjñitam /",
    "XXbsa051_u:4705": " punastathatākāreṇa teṣāṃ jñānamataḥ param // 1-16 //",
    "XXbsa051_u:4706": " [85] tathatāyāṃ munerbodhe tatparākhyānamityayam /",
    "XXbsa051_u:4707": " sarvajñatādhikāreṇa jñānalakṣaṇasaṃgrahaḥ // 1-17 //",
    "XXbsa051_u:4708": " jñānagrahaṇaṃ saptamyantaiḥ sahaḥ saṃbadhyate /",
    "XXbsa051_u:4709": " 'tathāgatasya nirvṛttau'",
    "XXbsa051_u:4710": " iti bhagavatyāḥ sakāśāttathāgatasya niṣpattau jñānam tadāha /",
    "XXbsa051_u:4711": " atha khalvityādinā atha khalvityataḥ prāk /",
    "XXbsa051_u:4712": " tatrādau dṛṣṭāntaḥ /",
    "XXbsa051_u:4713": " evamevetyataḥ prāk /",
    "XXbsa051_u:4714": " māturglānāyā iti mātari glānāyām /",
    "XXbsa051_u:4715": " sparśavihāra iti sparśapracāraḥ",
    "XXbsa051_u:4716": " / amanaāpa iti amanojñaḥ duḥkhahetutvāt /",
    "XXbsa051_u:4717": " sudhṛtā dhārayeyuriti supuṣṭāṃ puṣṭīyuḥ /",
    "XXbsa051_u:4718": " tathā puṣṭīyuḥ yathā supuṣṭā syāt /",
    "XXbsa051_u:4719": " gopāyanaṃ rakṣaṇam /",
    "XXbsa051_u:4720": " kelāyanaṃ sodhanaṃ vyādhiharaṇāt kelāśabdaḥ /",
    "XXbsa051_u:4721": " kaṇḍvādiduḥkho vā sparśa iti",
    "XXbsa051_u:4722": " / viṣayendriyavijñānasannipātajaścaita[si]kaḥ sparśaḥ /",
    "XXbsa051_u:4723": " sa ca duḥkhaheturduḥkha /",
    "XXbsa051_u:4724": " cakṣuṣa iti pañcamī /",
    "XXbsa051_u:4725": " āpāto 'manuṣyāṇām /",
    "XXbsa051_u:4726": " utpāto vidyudādiḥ /",
    "XXbsa051_u:4727": " mamakāreṇa mamā [ye]yuḥ /",
    "XXbsa051_u:4728": " samanvāharantītyetat kuta ityāha /",
    "XXbsa051_u:4729": " yepi te likhantīti tāmeva /",
    "XXbsa051_u:4730": " tathāgatasyeti śākyamuneḥ /",
    "XXbsa051_u:4731": " (RSt_96) yepīti na kevalaṃ śākyamuniḥ /",
    "XXbsa051_u:4732": " tiṣṭhantīti santi /",
    "XXbsa051_u:4733": " dhriyanta iti avatiṣṭhante /",
    "XXbsa051_u:4734": " yāpayantīti yāvadāyuravatiṣṭhante /",
    "XXbsa051_u:4735": " autsukyamāpadyante /",
    "XXbsa051_u:4736": " kathamityāha /",
    "XXbsa051_u:4737": " kimitītyādi /",
    "XXbsa051_u:4738": " kidṛśī mātetyata āha /",
    "XXbsa051_u:4739": " janayitrīti /",
    "XXbsa051_u:4740": " asyāḥ sarvajñatāyāḥ /",
    "XXbsa051_u:4741": " darśayitrīti prāpikā /",
    "XXbsa051_u:4742": " evamiti janakatvenaiva /",
    "XXbsa051_u:4743": " iti tathāgatasya nirvṛttau jñānaṃ prathamam //",
    "XXbsa051_u:4744": " lokasya sandarśayitrītyuktam /",
    "XXbsa051_u:4745": " ataḥ pṛcchatyatha khalvityādinā /",
    "XXbsa051_u:4746": " evamukta ityādi uttaram /",
    "XXbsa051_u:4747": " loka ityākhyātā iti lujo vināśe /",
    "XXbsa051_u:4748": " lujyante pralujyante kṣaṇikatvāt santānanirodhācceti lokāḥ /",
    "XXbsa051_u:4749": " kartturyuc /",
    "XXbsa051_u:4750": " nairukto varṇavyatyayaḥ /",
    "XXbsa051_u:4751": " kathaṃ loka iti darśitā iti /",
    "XXbsa051_u:4752": " yadi luñjanta iti lokāḥ /",
    "XXbsa051_u:4753": " tadāsyāḥ ko 'tiśaya iti bhāvaḥ /",
    "XXbsa051_u:4754": " viśvādarśitamiti(?)lujatvādanyat(?) /",
    "XXbsa051_u:4755": " yato 'tiśayaḥ syādityarthaḥ /",
    "XXbsa051_u:4756": " na lujyanta ityādi /",
    "XXbsa051_u:4757": " nanu tathāpi vyāhatame[ta]t na lujyante na pralujyante tasmālloka iti? nāsti vyāghātaḥ yasyāyamatra sambandhaḥ /",
    "XXbsa051_u:4758": " loka iti pañcaskandhāḥ /",
    "XXbsa051_u:4759": " te bhagavatyā prajñāpāra[mi]tayā na lujyante na pralujyanta iti darśitāḥ /",
    "XXbsa051_u:4760": " tatkasya hetorityādinā praśnaḥ /",
    "XXbsa051_u:4761": " śūnyatetyādinottaram /",
    "XXbsa051_u:4762": " yathā śūnyatā evamanimittādaya ityāha na cetyādinā /",
    "XXbsa051_u:4763": " kathamiti pṛṣṭam /",
    "XXbsa051_u:4764": " ata evaṃ ityādinopasaṃhāraḥ /",
    "XXbsa051_u:4765": " iti lokajñānaṃ dvitīyam //",
    "XXbsa051_u:4766": " sattvānāṃ cittacaryāsvityanenāprameyāṇāṃ sattvānāṃ cittacaritajñānaṃ nirdiṣṭam /",
    "XXbsa051_u:4767": " tacca na vināśatvāprameyatājñānena /",
    "XXbsa051_u:4768": " tataḥ punaraparamityādinā sattvāprameyatājñānamuktvā yopītyādinā taccittacaritajñānamāha /",
    "XXbsa051_u:4769": " tatra kathaṃ sattvānāmaprameyatājñānam? yatasteṣāṃ niḥsvabhāvatayā na pramāṇaṃ na saṃkhyā",
    "XXbsa051_u:4770": " kathaṃ taccittacaritānāṃ jñānam? sattvāsattayā teṣāmapyasattvāt /",
    "XXbsa051_u:4771": " lokasya sandarśayitrīti sattvānāmapi lokatvāt /",
    "XXbsa051_u:4772": " ityaprameyasattvacittacaritajñānaṃ tṛtīyam //",
    "XXbsa051_u:4773": " 'tatsaṃkṣepe bahirgatau' iti /",
    "XXbsa051_u:4774": " bahirgatirvikṣepaḥ /",
    "XXbsa051_u:4775": " tasya cittasya saṃkṣepasahitā bahirgatistatsaṃkṣepabahirgatiḥ /",
    "XXbsa051_u:4776": " ataścittasya saṃkṣepavikṣepajñānaṃ punaraparagadyadvayenāha /",
    "XXbsa051_u:4777": " sa saṃkṣepaṃ kṣayataḥ kṣayaṃ cākṣayato yathābhūtaṃ prajānātīti /",
    "XXbsa051_u:4778": " saṃkṣepo hi cittasya prakṛtau sthānam /",
    "XXbsa051_u:4779": " taccāsya kṣaya eva /",
    "XXbsa051_u:4780": " sa cākṣayaścittaprakṛterakṣayatvāt /",
    "XXbsa051_u:4781": " tasmātsa tathāgataḥ saṃkṣepaṃ kṣayataḥ kṣayaṃ cākṣayato yathābhūtaṃ prajānāti /",
    "XXbsa051_u:4782": " dharmatāta ityādi /",
    "XXbsa051_u:4783": " lyablope pañcamī /",
    "XXbsa051_u:4784": " cittadharmatāmapekṣya tāni vikṣiptāni bahirmukhatvāt prajānāti /",
    "XXbsa051_u:4785": " svalakṣaṇāpekṣayā kīdṛśānītyāha /",
    "XXbsa051_u:4786": " akṣīṇānītyādi /",
    "XXbsa051_u:4787": " (RSt_97) na kṣīṇāni nāpyaṃśataḥ kṣīṇāni tato na",
    "XXbsa051_u:4788": " saṃkṣiptāni /",
    "XXbsa051_u:4789": " avikṣiptānīti nāpi vikṣiptāni /",
    "XXbsa051_u:4790": " kuta ityāha /",
    "XXbsa051_u:4791": " alakṣaṇāni hīti /",
    "XXbsa051_u:4792": " yasmātsvalakṣaṇaiḥ śūnyānītyarthaḥ /",
    "XXbsa051_u:4793": " iti cittasaṃkṣepavikṣepajñānaṃ caturtham //",
    "XXbsa051_u:4794": " 'akṣayākāratāyāṃ ca' iti kṣayapāṭho mahatyau prati /",
    "XXbsa051_u:4795": " imāṃ tu prati",
    "XXbsa051_u:4796": " 'ameyākṣayatāyāṃ ca' iti pāṭhaḥ /",
    "XXbsa051_u:4797": " asyāṃ hi paṭhyate aprameyākṣayāni cittānīti /",
    "XXbsa051_u:4798": " tadāha /",
    "XXbsa051_u:4799": " punaraparamityādinā /",
    "XXbsa051_u:4800": " kathaṃ ceti praśnaḥ /",
    "XXbsa051_u:4801": " uttaraṃ tasyetyādinā /",
    "XXbsa051_u:4802": " adhiṣṭhitamiti na kadācinna sthitamanādinidhanamityarthaḥ /",
    "XXbsa051_u:4803": " dharmatayeti bhāvaḥ /",
    "XXbsa051_u:4804": " ata eva saṃskṛtalakṣaṇābhāvād anirodhamanutpādamasthitam /",
    "XXbsa051_u:4805": " anāśrayaṃ ṣaṇṇāmapīndriyāṇāṃ tasminnavyāpārāt",
    "XXbsa051_u:4806": " / pramāṇābhāvād aprameyam /",
    "XXbsa051_u:4807": " kṣayābhāvād akṣayam /",
    "XXbsa051_u:4808": " yeneti yenādhiṣṭhitatvādinā /",
    "XXbsa051_u:4809": " ākāśetyādi /",
    "XXbsa051_u:4810": " yathā ākāśasyāprameyatākṣatayā tathā cittasya /",
    "XXbsa051_u:4811": " evamityādinopasaṃhāraḥ /",
    "XXbsa051_u:4812": " iti aprameyākṣayatājñānaṃ pañcamam //",
    "XXbsa051_u:4813": " aprameyākṣayatāyāṃ ceti cakāro 'nuktasamuccayārthaḥ /",
    "XXbsa051_u:4814": " tena saṃkliṣṭāsaṃkliṣṭajñānaṃ līnapragṛhītajñānaṃ sāśravānāśravajñānaṃ ca parigṛhyate /",
    "XXbsa051_u:4815": " tatrādyaṃ punaraparagadyadvayenāha /",
    "XXbsa051_u:4816": " asaṃkleśasaṃkliṣṭānīti saṃkliṣṭiḥ saṃkleśaḥ kleśopakleśairmalinīkaraṇam /",
    "XXbsa051_u:4817": " na saṃkleśo 'saṃkleśaḥ",
    "XXbsa051_u:4818": " / tena saṃkliṣṭāni /",
    "XXbsa051_u:4819": " yato 'saṃketāni /",
    "XXbsa051_u:4820": " kit nivāse /",
    "XXbsa051_u:4821": " cittadharmatā(ta)yā na samyaksthānaṃ teṣāmāgantukatvāt /",
    "XXbsa051_u:4822": " prakṛtītyādi /",
    "XXbsa051_u:4823": " cittadharmatā hi prakṛtyaiva prabhāsvarā nirmalā nityamasaṃkliṣṭeti saṃkliṣṭāsaṃkliṣṭacittajñānaṃ ṣaṣṭham //",
    "XXbsa051_u:4824": " dvitīyaṃ punaraparagadyadvayenāha /",
    "XXbsa051_u:4825": " anālayalīnānīti /",
    "XXbsa051_u:4826": " anālayo 'layanam /",
    "XXbsa051_u:4827": " alayanenaiva līnāni /",
    "XXbsa051_u:4828": " cittaṃ hi līnaṃ na cittaprakṛtiḥ /",
    "XXbsa051_u:4829": " na hi cittaprakṛtirna mahyaṃ na meti vā /",
    "XXbsa051_u:4830": " agrāhyāṇi tāni cittāni na pragrahītavyānīti /",
    "XXbsa051_u:4831": " agrahaṇaṃ pragrahaḥ /",
    "XXbsa051_u:4832": " praśabdasya pratiṣedhārthatvāt /",
    "XXbsa051_u:4833": " prasthānavat pravāsavacceti bhāvaḥ /",
    "XXbsa051_u:4834": " iti līnapragṛhītacittajñānaṃ saptamam",
    "XXbsa051_u:4835": " punaraparagadyadvayena tṛtīyamāha /",
    "XXbsa051_u:4836": " asvabhāvānītyādi /",
    "XXbsa051_u:4837": " ātmanyeva bhāvaḥ svabhāvaḥ /",
    "XXbsa051_u:4838": " tadabhāvādasvabhāvāni /",
    "XXbsa051_u:4839": " visaratyebhiścittamityāsravā asaṃkalpāḥ /",
    "XXbsa051_u:4840": " tadyogātsāsravāṇi /",
    "XXbsa051_u:4841": " kutaḥ? yato 'satsaṃkalpāni /",
    "XXbsa051_u:4842": " asatāṃ kāmarūpārūpyabhavānāṃ kalpanāt /",
    "XXbsa051_u:4843": " abhāvagatikānītyādi /",
    "XXbsa051_u:4844": " abhāvaḥ śūnyatā /",
    "XXbsa051_u:4845": " sā gatireṣāmiti tathoktāni /",
    "XXbsa051_u:4846": " tasmād anābhogāni kāmarūpārūpyabhaveṣu visaraṇāt /",
    "XXbsa051_u:4847": " tato 'nāsravāṇītyarthaḥ /",
    "XXbsa051_u:4848": " iti sāsravānāsravacittajñānamaṣṭamam //",
    "XXbsa051_u:4849": " 'sarāgādau' iti /",
    "XXbsa051_u:4850": " sarāgavītarāgajñānaṃ sadoṣavītadoṣajñānaṃ samohavītamohajñānaṃ ca /",
    "XXbsa051_u:4851": " tatrādau punaraparagadyadvayenāha /",
    "XXbsa051_u:4852": " yā cittasya sarāgatetyādi /",
    "XXbsa051_u:4853": " cittasya sarāgatā na cittaprakṛteḥ /",
    "XXbsa051_u:4854": " tasmādvinaiva rāgaṃ sarāgāṇītyarthaḥ /",
    "XXbsa051_u:4855": " yaścittasya vigama ityādi /",
    "XXbsa051_u:4856": " vigamaḥ śūnyatā /",
    "XXbsa051_u:4857": " na sā sarāgateti saiva vītarāgatetyarthaḥ /",
    "XXbsa051_u:4858": " iti sarāgavītarāgacittajñānaṃ navamam //",
    "XXbsa051_u:4859": " punaraparagadyadvayena dvitīyam /",
    "XXbsa051_u:4860": " tatsubodham /",
    "XXbsa051_u:4861": " iti sadoṣavītadoṣacittajñānaṃ daśamam //",
    "XXbsa051_u:4862": " tataḥ punaraparagadyadvayena tṝtīyam /",
    "XXbsa051_u:4863": " iti samohavītamohacittajñānamekādaśam //",
    "XXbsa051_u:4864": " \"pravistṛte mahadgate 'pramāṇe ca\" iti śāstram /",
    "XXbsa051_u:4865": " pravistṛtaṃ vipulamanantaṃ kāmadhātvālambanaṃ brahmavihārādi /",
    "XXbsa051_u:4866": " mahadgataṃ rūpadhātvālambanam /",
    "XXbsa051_u:4867": " kāmādrūpasya prakṛṣṭatvādārūpyadhātvālambanam /",
    "XXbsa051_u:4868": " tridhātvālambanamanālambanaṃ cāpramāṇam /",
    "XXbsa051_u:4869": " atastrīṇi jñānāni mahatyoḥ /",
    "XXbsa051_u:4870": " vipulacittajñānaṃ mahadgatacittajñānamapramāṇacittajñānaṃ ca /",
    "XXbsa051_u:4871": " imāṃ tu bhagavatīṃ prati 'apramāṇe ca' iti cakāro 'nuktasamuccayārthaścādyayorabhisambadhyate",
    "XXbsa051_u:4872": " vipule 'vipule ca /",
    "XXbsa051_u:4873": " mahadgate 'mahadgate ca /",
    "XXbsa051_u:4874": " apramāṇe ceti /",
    "XXbsa051_u:4875": " tasmādasyāṃ trīṇī jñānāni /",
    "XXbsa051_u:4876": " avipulavipulajñānam, amahadgatamahadgatajñānam, apramāṇajñānaṃ ceti /",
    "XXbsa051_u:4877": " tatrādyaṃ punaraparagadyadvayenāha /",
    "XXbsa051_u:4878": " asamutthānetyādi samutthānaṃ vistāraḥ",
    "XXbsa051_u:4879": " / tadyogapratiṣedhād asamutthānayogāni /",
    "XXbsa051_u:4880": " atiprasārapratiṣedhād asamutthānaparyāpannāni dharmatayā /",
    "XXbsa051_u:4881": " tasmād avipulāni /",
    "XXbsa051_u:4882": " na hīyanta ityādi",
    "XXbsa051_u:4883": " / na hīyante nāpacīyante tasmānnāvipulāni /",
    "XXbsa051_u:4884": " na vivardhante tasmānna vipulāni na vigacchantīti na viśeṣaṃ gacchanti /",
    "XXbsa051_u:4885": " tasmānna vipulāni nāvipulāni /",
    "XXbsa051_u:4886": " avigamatvādeveti nirvikāratvādeva cittānāmiti cittadharmatāyāḥ iti vipulāvipulacittajñānaṃ dvādaśaḥ //",
    "XXbsa051_u:4887": " punaraparagadyadvayena dvitīyamāha /",
    "XXbsa051_u:4888": " anāgatikānītyādi /",
    "XXbsa051_u:4889": " dūrādantike gatirāgatiḥ /",
    "XXbsa051_u:4890": " antikāddūragatirgatiḥ /",
    "XXbsa051_u:4891": " parito gatiḥ paryāpanna",
    "XXbsa051_u:4892": " [lokasandarśanaparivarto nāma dvādaśaḥ //]",
    "XXbsa051_u:4893": " [acintyaparivarto nāma trayodaśaḥ //]",
    "XXbsa051_u:4894": " This chapter is missing in original text",
    "XXbsa051_u:4895": " [aupamyaparivarto nāma caturdaśaḥ //]",
    "XXbsa051_u:4896": " This chapter is missing in original text",
    "XXbsa051_u:4897": " 15. devaparivarto nāma pañcadaśaḥ",
    "XXbsa051_u:4898": " ...........tyāha /",
    "XXbsa051_u:4899": " yānyenamityādi /",
    "XXbsa051_u:4900": " kāni punarasya kalyāṇamitrāṇītyata āha tānyevetyādi /",
    "XXbsa051_u:4901": " tānyasmai kathamarthamupadekṣyantītyata āha evaṃ cetyādi /",
    "XXbsa051_u:4902": " evamanenākāreṇa /",
    "XXbsa051_u:4903": " ehi tvamityādinā kārṣīrityetadantena /",
    "XXbsa051_u:4904": " yogamiti prayogamabhiyogaṃ vā /",
    "XXbsa051_u:4905": " mā parāmṛkṣa iti tabhdāvena mā grahīḥ /",
    "XXbsa051_u:4906": " aparāmṛṣṭeti sarvadharmairavikalpitā /",
    "XXbsa051_u:4907": " parijayo 'bhyāsaḥ /",
    "XXbsa051_u:4908": " evaṃ hītyādinā upasaṃhāraḥ /",
    "XXbsa051_u:4909": " samyaksambodhī samyakpariṇāmanamanāsvādaḥ /",
    "XXbsa051_u:4910": " ityanāsvādanāviśeṣeṇa mārge caturthaḥ kṣaṇaḥ //",
    "XXbsa051_u:4911": " ukto viśeṣaḥ ṣoḍaśavidhaḥ /",
    "XXbsa051_u:4912": " kāritraṃ daśavidhaṃ vaktavyam /",
    "XXbsa051_u:4913": " tatra śāstram-",
    "XXbsa051_u:4914": " [86] hitaṃ sukhaṃ ca trāṇaṃ ca śaraṇaṃ layanaṃ nṛṇām /",
    "XXbsa051_u:4915": " parāyaṇaṃ ca dvopaṃ ca pariṇāyakasaṃjñakam // 4-27 //",
    "XXbsa051_u:4916": " [87] anābhogaṃ tribhiryānaiḥ phalāsākṣātkriyātmakam /",
    "XXbsa051_u:4917": " paścimaṃ gatikāritramidaṃ kāritralakṣaṇam // 4-28 //",
    "XXbsa051_u:4918": " etadāha subhūtirityādinā /",
    "XXbsa051_u:4919": " tacca duṣkaretyādinā subhūtiḥ prastauti /",
    "XXbsa051_u:4920": " evametadityādinā bhagavānācaṣṭe /",
    "XXbsa051_u:4921": " ye lokahitāya samprasthitā iti bodhimabhisambudhya pañcabhyo gatibhyaḥ sattvān parimocya teṣāmabhaye nirvāṇe pratiṣṭhāpanāditi hitakāritram //",
    "XXbsa051_u:4922": " lokasukhāya lokānukampāyai samprasthitā iti bodhimabhisambudhya sattvān duḥkhadaurmanasyopāyāsebhyaḥ parimocya teṣāṃ sukhe nirvāṇe pratiṣṭhāpanamiti sukhakāritram //",
    "XXbsa051_u:4923": " lokasya trāṇaṃ bhaviṣyāma ityādinā trāṇādikāritrāṇāmuddeśaḥ /",
    "XXbsa051_u:4924": " ityevaṃrūpaṃ vīryamārabhanta iti sambandhaḥ /",
    "XXbsa051_u:4925": " yathoddeśamaṣṭābhiḥ kathañcavākyairnirdeśaḥ /",
    "XXbsa051_u:4926": " tata iti tebhyo duḥkhebhyaḥ /",
    "XXbsa051_u:4927": " enamiti lokam /",
    "XXbsa051_u:4928": " vyāyacchanta iti saṃrakṣanti /",
    "XXbsa051_u:4929": " vīryamiti prayogam /",
    "XXbsa051_u:4930": " trāṇaṃ bhavanti trāṇakaraṇāditi trāṇakāritram //",
    "XXbsa051_u:4931": " ityādireva........... ..........(RSt_100) [avidyā]ṇḍajamasminniti kṛtvā /",
    "XXbsa051_u:4932": " sa eva paṭalaṃ dṛṣṭirodhakatvāt /",
    "XXbsa051_u:4933": " avidyaivāṇḍakośapaṭalaṃ tena paryavanaddhā avaguṇṭhitāḥ /",
    "XXbsa051_u:4934": " tamo mohaḥ /",
    "XXbsa051_u:4935": " tenābhibhūtā andhīkṛtāḥ /",
    "XXbsa051_u:4936": " avabhāsayantaḥ ālokaṃ kurvantaḥ /",
    "XXbsa051_u:4937": " vidhunvanti apanayanti /",
    "XXbsa051_u:4938": " evamālokakaraṇādālokā bhavantītyālokakāritram //",
    "XXbsa051_u:4939": " anutpādaścānirodhaśceti samāhāradvandvaḥ /",
    "XXbsa051_u:4940": " prakṛtiḥ sarvadharmāṇāṃ dharmatā /",
    "XXbsa051_u:4941": " tayā teṣāmanutpādānirodhāya dharmadeśanāt pariṇāyakāḥ parito netāraḥ paramārthabodhakā iti pariṇāyakakāritram //",
    "XXbsa051_u:4942": " anābhogaṃ tribhiryānaiḥ phalasākṣātkriyātmakam /",
    "XXbsa051_u:4943": " paścimaṃ gatikāritraṃ [idaṃ kāritralakṣaṇam] //",
    "XXbsa051_u:4944": " iti tribhiryānairanābhogataḥ phalasākṣātkriyātmakaṃ gatikāritramityarthaḥ",
    "XXbsa051_u:4945": " grāmasya (?) hi gatiḥ prāptireva /",
    "XXbsa051_u:4946": " yadābhogena gamanena yānatrayaphalasyāpi gatiḥ prāptireva sā tu nirābhogā /",
    "XXbsa051_u:4947": " na hi pumān kāyena cetasā vā gantvā tatprāpnoti kintvābhogata eva /",
    "XXbsa051_u:4948": " tathā hyākāśagatikāḥ sarvadharmāḥ /",
    "XXbsa051_u:4949": " na hyākāśasya gatirāgatirvā /",
    "XXbsa051_u:4950": " svabhāva evāsya gatiḥ /",
    "XXbsa051_u:4951": " tasmādākāśagatikā ityākāśasamāḥ /",
    "XXbsa051_u:4952": " kuta ityāha /",
    "XXbsa051_u:4953": " yathā hītyādi /",
    "XXbsa051_u:4954": " akṛtamanutpāditatvāt /",
    "XXbsa051_u:4955": " avikṛtamavasthāntarānutpādanāt /",
    "XXbsa051_u:4956": " anabhisaṃskṛtaṃ hetupratyayaiḥ sambhūya tasyākaraṇāt /",
    "XXbsa051_u:4957": " sthitamutpadya vṛtteḥ /",
    "XXbsa051_u:4958": " saṃsthitaṃ samantataḥ sthiteḥ /",
    "XXbsa051_u:4959": " vyavasthitaṃ kvacideva sthiteḥ /",
    "XXbsa051_u:4960": " eṣāṃ viparyāsādāsthitamasaṃsthitamavyavasthitam /",
    "XXbsa051_u:4961": " ākāśakalpatvādavikalpā nirābhogāḥ /",
    "XXbsa051_u:4962": " dharmatāmātratvāddharmāṇāmiti bhāvaḥ /",
    "XXbsa051_u:4963": " yathā vākāśagatikā evaṃ śūnyatādigatikāḥ /",
    "XXbsa051_u:4964": " tadevamagatigatikāḥ sarvadharmā iti........gatikāritram //",
    "XXbsa051_u:4965": " uktaṃ daśavidhaṃ kāritram /",
    "XXbsa051_u:4966": " ..........śāstram-",
    "XXbsa051_u:4967": " [88] kleśaliṅganimittānāṃ vipakṣapratipakṣayoḥ /",
    "XXbsa051_u:4968": " viveko duṣkarakāntāvuddeśo 'nupalambhakaḥ // 4-29 //",
    "XXbsa051_u:4969": " [89] niṣiddhābhiniveśaśca yaścālambanasaṃjñakaḥ /",
    "XXbsa051_u:4970": " vipratyayo 'vighātī ca so 'padāgatyajātikaḥ // 4-30 //",
    "XXbsa051_u:4971": " [90] tathatānupalambhaśca svabhāvaḥ ṣoḍaśātmakaḥ /",
    "XXbsa051_u:4972": " lakṣmīva lakṣa(kṣya)te ceti caturthaṃ lakṣaṇaṃ matam // 4-31 //",
    "XXbsa051_u:4973": " yaḥ svabhāvaścaturthaṃ lakṣaṇamiṣṭaṃ sa ṣoḍaśavidhaḥ /",
    "XXbsa051_u:4974": " sarvakarmasādhanaṃ lakṣaṇam /",
    "XXbsa051_u:4975": " lakṣyata iti kṛtvā /",
    "XXbsa051_u:4976": " ata evāha 'lakṣyate ceti' /",
    "XXbsa051_u:4977": " lakṣaṇāntaramapyāha 'lakṣmīva' iti /",
    "XXbsa051_u:4978": " lakṣmayogāllakṣmī lakṣaṇayogāllakṣaṇamityarthaḥ /",
    "XXbsa051_u:4979": " kathaṃ 'ṣoḍaśātmakaḥ'? ityata",
    "XXbsa051_u:4980": " āha'kleśaliṅge 'tyādi /",
    "XXbsa051_u:4981": " ato 'sya prastāvanā subhūtirāhetyādinā bhagavānāhetyataḥ prāk /",
    "XXbsa051_u:4982": " caritāḥ ṣaṭpāramitā rakṣantīti caritāvinaḥ /",
    "XXbsa051_u:4983": " katame ta ityāha /",
    "XXbsa051_u:4984": " ya imāmityādi /",
    "XXbsa051_u:4985": " kiṃsvabhāvā ityanena padena svabhāvapraśnaḥ /",
    "XXbsa051_u:4986": " uttaraṃ bhagavānāhetyādinā /",
    "XXbsa051_u:4987": " vinayo 'panayaḥ /",
    "XXbsa051_u:4988": " tamarhantīti vainayikāḥ /",
    "XXbsa051_u:4989": " tairviviktaḥ svabhāva eṣāmiti tathoktāḥ /",
    "XXbsa051_u:4990": " iyatā catvāraḥ svabhāvā uktāḥ /",
    "XXbsa051_u:4991": " kleśavivekaḥ /",
    "XXbsa051_u:4992": " kleśaliṅgavivekaḥ /",
    "XXbsa051_u:4993": " kleśanimittavivekaḥ /",
    "XXbsa051_u:4994": " vipakṣapratipakṣavivekaśca /",
    "XXbsa051_u:4995": " tatra kleśo rāgādiḥ /",
    "XXbsa051_u:4996": " kleśaliṅgaṃ kleśakṛtaṃ kāyādidauṣṭhulyam /",
    "XXbsa051_u:4997": " kleśanimittamayoniśo manasikārādi /",
    "XXbsa051_u:4998": " vivakṣapratipakṣau rāgārāgau dveṣādveṣo mohāmohau ca /",
    "XXbsa051_u:4999": " subhūtirāhetyādinā subhūtirāhetyataḥ prāk /",
    "XXbsa051_u:5000": " etadāha /",
    "XXbsa051_u:5001": " eṣa eva svabhāvo gatiḥ yāmabhisambudhya deśayiṣyantaḥ sattvānāṃ gatirbhaviṣyantīti //",
    "XXbsa051_u:5002": " subhūtirāhetyādi buddhabhūmirveti yāvat /",
    "XXbsa051_u:5003": " atra na rūpādisambaddha iti na rūpādisvabhāvāyai(ya) svabodhaye /",
    "XXbsa051_u:5004": " na rūpāderarthāyeti na rūpādisvabhāvānāṃ sattvānāmarthāya /",
    "XXbsa051_u:5005": " evaṃ na bhūmitraya svabhāvānāṃ (?) /",
    "XXbsa051_u:5006": " svabodhaye /",
    "XXbsa051_u:5007": " nāpi /",
    "XXbsa051_u:5008": " nāpi bodhitrayasvabhāvānāṃ sattvānāmarthāya /",
    "XXbsa051_u:5009": " tadityādinā praśnaḥ /",
    "XXbsa051_u:5010": " uttaraṃ sarvetyādi /",
    "XXbsa051_u:5011": " na pratikāṃkṣitavyānīti na labhyatvena draṣṭavyāni /",
    "XXbsa051_u:5012": " atra trīṇi na draṣṭavyānītyekameva sthānaṃ draṣṭavyamiti bhāvaḥ /",
    "XXbsa051_u:5013": " iti duṣkarasvabhāvaḥ //",
    "XXbsa051_u:5014": " duṣkarasahita ekānto 'duṣkaraikāntaḥ' /",
    "XXbsa051_u:5015": " evamukta ityādi yenāyamityataḥ prāk /",
    "XXbsa051_u:5016": " abhimato 'rtho 'rthavaśaḥ /",
    "XXbsa051_u:5017": " taṃ ca svayameva bhagavānāha /",
    "XXbsa051_u:5018": " asthānaṃ hītyādinā buddhabhūmirvetyekāntaḥ /",
    "XXbsa051_u:5019": " ityaikāntikasvabhāvaḥ //",
    "XXbsa051_u:5020": " yenāyaṃ sarvasattvānāṃ kṛtaśaḥ sannāhaḥ sannaddha ityuddeśasvabhāvaḥ //",
    "XXbsa051_u:5021": " subhūtirāhetyādi kaccidityataḥ prāk /",
    "XXbsa051_u:5022": " gambhīreti pratijñā /",
    "XXbsa051_u:5023": " catvāro hetavaḥ pare bhāvanānupalabdheḥ /",
    "XXbsa051_u:5024": " adhvatrayepi bhāvakānupalabdheḥ /",
    "XXbsa051_u:5025": " bhāvyasya prajñāpāramitāvastuno 'nupalabdheḥ /",
    "XXbsa051_u:5026": " tadālambanānāṃ cānupalabdheriti /",
    "XXbsa051_u:5027": " asiddhatvaparihārāya tatkasyetyādinā praśnaḥ /",
    "XXbsa051_u:5028": " na hītyādinottaram /",
    "XXbsa051_u:5029": " pariniṣpanno vastubhūtaḥ /",
    "XXbsa051_u:5030": " ataścākāśabhāvanaiṣā sarvadharmabhāvanā ca dharmatāmātradarśanāddharmāṇāṃ cānupalabdheḥ /",
    "XXbsa051_u:5031": " ata evāsaṅgabhāvanaiṣānantabhāvanā ca sarvadharmeṣvanupalabdheravyāghātāddharmāṇāṃ (RSt_102) cānantyāt /",
    "XXbsa051_u:5032": " asato bhāvanāsadbhāvanā grāhyānupalambhāt /",
    "XXbsa051_u:5033": " aparigrahabhāvanā grāhakānupalambhāt /",
    "XXbsa051_u:5034": " upaparīkṣitavyo veditavyaḥ /",
    "XXbsa051_u:5035": " ityanupalambhakasvabhāvaḥ //",
    "XXbsa051_u:5036": " kaccidityādinā subhūtirāhetyataḥ prāk /",
    "XXbsa051_u:5037": " anabhiniveśasvabhāvaḥ //",
    "XXbsa051_u:5038": " subhūtirāha /",
    "XXbsa051_u:5039": " yo bhagavannityādi atha khalu śakra ityataḥ prāk /",
    "XXbsa051_u:5040": " vyavacāritetyālambitā /",
    "XXbsa051_u:5041": " nimnaprāgbhāvapravaṇaśabdā ādhārārthāḥ /",
    "XXbsa051_u:5042": " taiḥ saha bahuvrīhiḥ /",
    "XXbsa051_u:5043": " santatiścittasantānaḥ /",
    "XXbsa051_u:5044": " ākāśanimnayeti ākāśopamatvāt sarvajñatāyāḥ /",
    "XXbsa051_u:5045": " iyaṃ sā vyavacāraṇeti prajñāpāramitāyā iti śeṣaḥ /",
    "XXbsa051_u:5046": " tadityākāśopamatvaṃ tasyāḥ kutaḥ? uttaram /",
    "XXbsa051_u:5047": " aprameyā hītyādinā /",
    "XXbsa051_u:5048": " deśataḥ kālataśca pramātumaśaktyatvādaprameyā /",
    "XXbsa051_u:5049": " tathaiva pramāṇavirahād apramāṇā /",
    "XXbsa051_u:5050": " na tadrūpaṃ yāvannāpi kvacitpradeśe sthitamiti /",
    "XXbsa051_u:5051": " sarveṣāmeṣāṃ deśakālavyāpitvena pramāṇāviṣayatvādaprameyasya tādrūpyāyogāt /",
    "XXbsa051_u:5052": " api tvityādi /",
    "XXbsa051_u:5053": " taditi vartate /",
    "XXbsa051_u:5054": " kenaciditi /",
    "XXbsa051_u:5055": " kenacidrūpādinā svabhāvena /",
    "XXbsa051_u:5056": " rūpādīnāṃ pramāṇāvattvāditi bhāvaḥ /",
    "XXbsa051_u:5057": " tatkasyeti praśnaḥ /",
    "XXbsa051_u:5058": " uttaraṃ rūpameva hītyādi /",
    "XXbsa051_u:5059": " rūpādiśabdairatra rūpādidharmatocyate /",
    "XXbsa051_u:5060": " tasmādavirodhaḥ /",
    "XXbsa051_u:5061": " na ca rūpādibhedepi dharmatāyā bhedo rūpādīnāmalīkatvenābhedakatvāttadānīmastaṅgamāccetyālambanasvabhāvaḥ",
    "XXbsa051_u:5062": " atha khalu śakra ityādyāparivartasamāpteḥ /",
    "XXbsa051_u:5063": " gambhīrā duradhimocatvāt /",
    "XXbsa051_u:5064": " duravagāhā cintāmayyā prajñayā durdṛśā laukikabhāvanāmayyā /",
    "XXbsa051_u:5065": " duranubodhā lokottarāyā /",
    "XXbsa051_u:5066": " cikīrṣitasyākaraṇamalpotsukatā /",
    "XXbsa051_u:5067": " avanatamāvarjitam /",
    "XXbsa051_u:5068": " yatra na kaścidityādinā traiyadhvikakriyāniṣedhaḥ /",
    "XXbsa051_u:5069": " ākāśetyādinā karmaniṣedhaḥ /",
    "XXbsa051_u:5070": " ātmetyādinā kartṛniṣedhaḥ /",
    "XXbsa051_u:5071": " sarvadharmāṇāṃ labhyānāmanāgamanatayā heyānāmagamanatayā ca gambhīraḥ /",
    "XXbsa051_u:5072": " vipratyanīko viparītaḥ /",
    "XXbsa051_u:5073": " yato",
    "XXbsa051_u:5074": " 'nugrahāyāvikalpanāyaiṣa dharma udgrahe ca lokaścarati /",
    "XXbsa051_u:5075": " lokaviparītā pratītirvipratyayaḥ /",
    "XXbsa051_u:5076": " iti vipratyayasvabhāvaḥ //",
    "XXbsa051_u:5077": " devaiḥ śakrādibhirupalakṣitaḥ parivarto devaparivartaḥ //",
    "XXbsa051_u:5078": " āryāṣṭasāhasrikāyāḥ prajñāpāramitāyāḥ sāratamānāmni pañjikāyāṃ ratnākaraśāntiviracitāyāṃ pañcadaśaḥ parivartaḥ //",
    "XXbsa051_u:5079": " 16. tathatāparivarto nāma ṣoḍaśaḥ /",
    "XXbsa051_u:5080": " atha khalvityādi /",
    "XXbsa051_u:5081": " nāyaṃ kvacitpratihanyata iti sarvatrāsya bādhakābhāvāt /",
    "XXbsa051_u:5082": " ataśca apratihatalakṣaṇo 'pratihatasvabhāvaḥ /",
    "XXbsa051_u:5083": " (RSt_103) ākāśasamatayeti",
    "XXbsa051_u:5084": " / yata ākāśasamaṃ tatastadvadevāpratigham /",
    "XXbsa051_u:5085": " kutaḥ samatetyata āha /",
    "XXbsa051_u:5086": " sarvapadānāṃ sarvavastūnāṃ anupalabdhitaḥ /",
    "XXbsa051_u:5087": " apratimo nirupamaḥ advitīyatvāditi sadṛśābhāvāt /",
    "XXbsa051_u:5088": " pratibodhakaṃ lakṣaṇamasyeti pratilakṣaṇaḥ",
    "XXbsa051_u:5089": " / tadabhāvād apratilakṣaṇaḥ /",
    "XXbsa051_u:5090": " niṣpratyarthikatvāditi virodharahitatvāt /",
    "XXbsa051_u:5091": " ityapratihatasvabhāvaḥ /",
    "XXbsa051_u:5092": " padaṃ pratiṣṭhā sugatidurgatinirvāṇāni /",
    "XXbsa051_u:5093": " tadabhāvād apadaḥ /",
    "XXbsa051_u:5094": " anabhinirvṛttatvāditi /",
    "XXbsa051_u:5095": " na khalvanabhinirvṛttasya kvacitpratiṣṭhā /",
    "XXbsa051_u:5096": " kuto",
    "XXbsa051_u:5097": " 'nabhinirvṛttaḥ? yato 'nutpāda utpādarahitaḥ /",
    "XXbsa051_u:5098": " kuto 'nutpādaḥ?",
    "XXbsa051_u:5099": " sarvotpattīnāmanutpattitvāt /",
    "XXbsa051_u:5100": " na hi satāmutpattirutpattilakṣaṇāyogāt /",
    "XXbsa051_u:5101": " nāpyasatām /",
    "XXbsa051_u:5102": " asattvādeva kharaviṣāṇavat /",
    "XXbsa051_u:5103": " durgatipathaḥ sugatipatho nirvāṇapathaśceti panthānaḥ /",
    "XXbsa051_u:5104": " tadabhāvād apathaḥ /",
    "XXbsa051_u:5105": " ata evāha /",
    "XXbsa051_u:5106": " sarvapathānupalabdhitvāt /",
    "XXbsa051_u:5107": " ityapadasvabhāvaḥ //",
    "XXbsa051_u:5108": " atha khalvityādi /",
    "XXbsa051_u:5109": " anujāta iti /",
    "XXbsa051_u:5110": " anupūrvo janiḥ sakarmakaḥ /",
    "XXbsa051_u:5111": " karmāsya janakaḥ /",
    "XXbsa051_u:5112": " kartā janyaḥ /",
    "XXbsa051_u:5113": " anuḥ sādṛśye /",
    "XXbsa051_u:5114": " tasmādiha kartari ktaḥ /",
    "XXbsa051_u:5115": " karmaṇi ṣaṣṭhi /",
    "XXbsa051_u:5116": " sambandhavivakṣayā bhagavato 'nujātaḥ subhūtiḥ /",
    "XXbsa051_u:5117": " tatkasyetyādi",
    "XXbsa051_u:5118": " tattasyānujātatvaṃ? uttaraṃ tathā hītyādinā /",
    "XXbsa051_u:5119": " bhagavata eṣa putraḥ sadṛśaśca śūnyatāvāditvāditi bhāvaḥ /",
    "XXbsa051_u:5120": " atha khalvityādi /",
    "XXbsa051_u:5121": " ajātatvādityanujātatve hetumāha /",
    "XXbsa051_u:5122": " ajātatvena pitāputrayoḥ sādṛśyāditi bhāvaḥ /",
    "XXbsa051_u:5123": " yadyajātaḥ tau kathaṃ pitāputrau? saṃvṛtyeti bhāvaḥ /",
    "XXbsa051_u:5124": " anupā(jā)ta",
    "XXbsa051_u:5125": " ityādinā hetvantaramāha /",
    "XXbsa051_u:5126": " anupā(jā)to 'nugatastathāgatasya tathatām /",
    "XXbsa051_u:5127": " tatopyanujātastathāgatasya /",
    "XXbsa051_u:5128": " anugamya jāto 'nujāta iti bhāvaḥ /",
    "XXbsa051_u:5129": " asiddho heturiti cedāha /",
    "XXbsa051_u:5130": " yathetyādi /",
    "XXbsa051_u:5131": " anāgatetyanutpannā /",
    "XXbsa051_u:5132": " agatetyavinaṣṭā /",
    "XXbsa051_u:5133": " kiṃ punaḥ prāpte 'rhattve 'nupā(jā)taḥ kiṃ vā pūrvamevetyata āha /",
    "XXbsa051_u:5134": " ādita ityādi /",
    "XXbsa051_u:5135": " atathateti /",
    "XXbsa051_u:5136": " tathatāśabdānābhidheyatvāt /",
    "XXbsa051_u:5137": " evaṃ hītyādinopasaṃhāraḥ /",
    "XXbsa051_u:5138": " gatyagatī(?) gatiḥ /",
    "XXbsa051_u:5139": " tatpratiṣedhādagatisvabhāvaḥ //",
    "XXbsa051_u:5140": " anujātatve hetvantaramāha tathāgatasyetyādinā /",
    "XXbsa051_u:5141": " tathatā hi dharmāṇāṃ sthitiḥ /",
    "XXbsa051_u:5142": " anatikramaṇīyatvāttathāvasthitā /",
    "XXbsa051_u:5143": " hetvantaramāha /",
    "XXbsa051_u:5144": " yathetyādinā",
    "XXbsa051_u:5145": " / pūrvasvabhāvānuvṛtteḥ avikārā /",
    "XXbsa051_u:5146": " svabhāvāntarānutpatteḥ nirvikārā /",
    "XXbsa051_u:5147": " vikalpasvabhāvābhāvād avikalpā /",
    "XXbsa051_u:5148": " vikalpāviṣayatvāt nirvikalpā /",
    "XXbsa051_u:5149": " hetvantaramāha /",
    "XXbsa051_u:5150": " yathācetyādinā /",
    "XXbsa051_u:5151": " na kvacitpratihanyata iti sarvagatatvāt",
    "XXbsa051_u:5152": " / tatkasya hetoriti /",
    "XXbsa051_u:5153": " tadapratihatatvaṃ kutaḥ? tathā hi yasya yā tathatā tatraiva sāsti tato 'nyatra pratihanyata eva /",
    "XXbsa051_u:5154": " vastvabhāvāt /",
    "XXbsa051_u:5155": " uttaraṃ yā cetyādinā evaṃ hītyataḥ prāk /",
    "XXbsa051_u:5156": " ekaivaiṣeti pratijñā /",
    "XXbsa051_u:5157": " tatkimekajātīyatvādekā? netyāha /",
    "XXbsa051_u:5158": " advayeti /",
    "XXbsa051_u:5159": " dvayaṃ bhedastadabhāvādadvayetyeko (RSt_104) śabdasyārthaḥ /",
    "XXbsa051_u:5160": " ekamapi sambandhibhedābhdidyate /",
    "XXbsa051_u:5161": " tadyathā pūrvākāśamaparākāśamiti /",
    "XXbsa051_u:5162": " tadvadrūpatathatā vedanātathatā saṃjñātathatetyeṣa bhedo bhavatīti cedāha",
    "XXbsa051_u:5163": " / advaidhīkāreti /",
    "XXbsa051_u:5164": " ataśca advayatathatā /",
    "XXbsa051_u:5165": " nityaṃ tathaiveti tathatā /",
    "XXbsa051_u:5166": " advayā ca svayamabhedāttathatā ca paratopyabhedādityadvayatathatā /",
    "XXbsa051_u:5167": " hetumāha /",
    "XXbsa051_u:5168": " na kvacidityādinā /",
    "XXbsa051_u:5169": " tatkhalu tasya bhavati yadyadādhāraṃ taddhetukaṃ vā /",
    "XXbsa051_u:5170": " tadyathā kūpodakaṃ yavāṅkura iti /",
    "XXbsa051_u:5171": " tathatā tu na kvacit nāpi kutaścit /",
    "XXbsa051_u:5172": " tasmātkeṣucidapratibaddhatvānna sā kasyacit /",
    "XXbsa051_u:5173": " yataḥ sā na kasyacittataḥ sādvayādvaidhīkārādvayatathatā /",
    "XXbsa051_u:5174": " tato na kvacitpratihanyate",
    "XXbsa051_u:5175": " / tasmādanujātaḥ subhūtistathāgatasyeti siddham /",
    "XXbsa051_u:5176": " hetvantaramāha /",
    "XXbsa051_u:5177": " evaṃ hītyādinā /",
    "XXbsa051_u:5179": " tadevāha /",
    "XXbsa051_u:5180": " akṛtatathatayeti /",
    "XXbsa051_u:5181": " akṛtā cāsau nityatvāttathatā ca /",
    "XXbsa051_u:5182": " na sā kadācinna tathateti nityaṃ tathaiva bhāvāt /",
    "XXbsa051_u:5183": " tataḥ sādvayeti kālabhedenāsyābhedāt /",
    "XXbsa051_u:5184": " tathāgatamiti karmaṇi dvitīyā /",
    "XXbsa051_u:5185": " hetvantaramāha yathetyādinā /",
    "XXbsa051_u:5186": " sarvatreti sarvalokadhātuṣu /",
    "XXbsa051_u:5187": " sarvadharmaṣviti sarvavastuṣu /",
    "XXbsa051_u:5188": " avikalpā teṣāmavikalpanāt /",
    "XXbsa051_u:5189": " nirvikalpā tathaiva sarvavikalpānāṃ prahāṇām /",
    "XXbsa051_u:5190": " evameva ceti sarvatrāvikalpanirvikalpatayā /",
    "XXbsa051_u:5191": " aluptamityacchinnam /",
    "XXbsa051_u:5192": " evaṃ hītyādinopasaṃhāraḥ //",
    "XXbsa051_u:5193": " hetvantaramāha yathetyādinā nānyatreti nānyā bhedakatvānupalabdheḥ /",
    "XXbsa051_u:5194": " dvitīyābhāvādananyā cāsau tathatā ceti ananyatathatā /",
    "XXbsa051_u:5195": " tasyā anugamaḥ /",
    "XXbsa051_u:5196": " tenopagatastathatāṃ saṃvṛtyā /",
    "XXbsa051_u:5197": " paramārthamāha /",
    "XXbsa051_u:5198": " na cetyādinā /",
    "XXbsa051_u:5199": " atretyasminnupagame /",
    "XXbsa051_u:5200": " na kaścitsubhūtiranyo vā /",
    "XXbsa051_u:5201": " na kvaciditi tathāgate",
    "XXbsa051_u:5202": " 'nyasmin vānugatimupagataḥ /",
    "XXbsa051_u:5203": " dharmapubhdalanairātmyadarśanāditi bhāvaḥ /",
    "XXbsa051_u:5204": " evaṃ hītyādinopasaṃhāraḥ /",
    "XXbsa051_u:5205": " hetvantaramāha yathetyādinā /",
    "XXbsa051_u:5206": " evaṃ hītyādinopasaṃhāraḥ /",
    "XXbsa051_u:5207": " ityajātasvabhāvaḥ",
    "XXbsa051_u:5208": " tathāgatatathatayāpītyādi iyaṃ setyataḥ prāk /",
    "XXbsa051_u:5209": " atra sarvatathāprabhedānāmabhedaṃ darśayan bhedaṃ pratiṣedhatīti sarvāsāṃ rūpāditathatānāmanupalambhāttathatānupalalambhaḥ ṣoḍaśaḥ svabhāvaḥ //",
    "XXbsa051_u:5210": " asyāstathatāyā māhātmyamāha /",
    "XXbsa051_u:5211": " iyaṃ setyādinā /",
    "XXbsa051_u:5212": " gamirjñānārthaḥ tathatāgatānena tasmāttathāgata iti bhāvaḥ /",
    "XXbsa051_u:5213": " asyāṃ deśyamānāyāṃ yadabhdutamabhūttadāha /",
    "XXbsa051_u:5214": " asyāmityādinā /",
    "XXbsa051_u:5215": " ṣaḍavikāramaṣṭādaśamahānimittaṃ yathā bhavati tathā akampata yāvat saṃprāgarjat /",
    "XXbsa051_u:5216": " atra trayo dhātavaścalanārthāḥ /",
    "XXbsa051_u:5217": " trayaḥ śabdārthāḥ /",
    "XXbsa051_u:5218": " mṛdumadhyādhimātrakriyābhedādaṣṭādaśamahānimittāni (RSt_105) bhavanti /",
    "XXbsa051_u:5219": " tatra calanamaṅgataḥ /",
    "XXbsa051_u:5220": " kampanaṃ sākalyena /",
    "XXbsa051_u:5221": " sākalyenātyantaṃ kampanaṃ kṣobhaḥ /",
    "XXbsa051_u:5222": " vedhaḥ śabdaḥ /",
    "XXbsa051_u:5223": " raṇitaṃ daṇḍāhatakāṃsīvat /",
    "XXbsa051_u:5224": " garjanaṃ navamahāmeghavat /",
    "XXbsa051_u:5225": " ṣaḍvikārāstadyathā- \"pṛthivyāḥ pūrvā digunnamati paścimāvanamati /",
    "XXbsa051_u:5226": " paścimā digunnamati pūrvāvanamati /",
    "XXbsa051_u:5227": " uttarāvanamati uttarā digunnamati /",
    "XXbsa051_u:5228": " dakṣiṇāvanamati /",
    "XXbsa051_u:5229": " madhye unnamati /",
    "XXbsa051_u:5230": " ante 'vanamati /",
    "XXbsa051_u:5231": " ante unnamati madhye 'vanamati\" iti /",
    "XXbsa051_u:5232": " kiṃvadityāha /",
    "XXbsa051_u:5233": " tathāgatasya cetyādi /",
    "XXbsa051_u:5234": " evaṃ hīti /",
    "XXbsa051_u:5235": " tathāgatābhisambodhāvivasubhūtestathatānirdeśe mahānimittaprādurbhāvasamatayā /",
    "XXbsa051_u:5236": " prakārāntaramapyāha /",
    "XXbsa051_u:5237": " punaraparamityādinā jāyerannityetatparyantena /",
    "XXbsa051_u:5238": " na saṃvidyanta iti pratijñā /",
    "XXbsa051_u:5239": " nopalabhyanta iti hetuḥ /",
    "XXbsa051_u:5240": " yairiti svadharmaiḥ /",
    "XXbsa051_u:5241": " anujāyeteti kartari liṅ /",
    "XXbsa051_u:5242": " ye ceti tāthāgatā dharmāḥ /",
    "XXbsa051_u:5243": " anujāyeranniti karmaṇi liṅ /",
    "XXbsa051_u:5244": " evaṃ hītyupasaṃhāraḥ /",
    "XXbsa051_u:5245": " tathatā kathaṃ caryā? tanmātre",
    "XXbsa051_u:5246": " 'vasthānāt /",
    "XXbsa051_u:5247": " asmin khalu punarityādi sugamam /",
    "XXbsa051_u:5248": " kiñcāpīti yadyapi trayastriṃśata ityapādāne tasiḥ /",
    "XXbsa051_u:5249": " jātyā pakṣiṇaḥ mahākāyatvācchakuneḥ /",
    "XXbsa051_u:5250": " antarā cittasyeti dyāvāpṛthivyormadhyasaṃjñinaḥ /",
    "XXbsa051_u:5251": " evaṃ bhavatīti eṣa vitarko bhavati /",
    "XXbsa051_u:5252": " śeṣaṃ subodhaṃ virahito bhavatīti yāvat ! iha jñānaviśeṣakāritrasvabhāvalakṣaṇe ukte /",
    "XXbsa051_u:5253": " bodhisattvānāṃ mokṣabhāgīyaṃ vaktavyam /",
    "XXbsa051_u:5254": " tacca tadvirahiṇāṃ bodhisattvānāmarhattvaprāptikāraṇanirdeśena sūcitaṃ vyaktikartuṃ śāriputra āha /",
    "XXbsa051_u:5255": " yathāhaṃ bhagavannityādi /",
    "XXbsa051_u:5256": " prajñāpāramitā bhāvayitavyeti sarvadharmaparamārthajñānāya /",
    "XXbsa051_u:5257": " caryamāṇasya ca dānapāramitāderanimittīkaraṇārtham /",
    "XXbsa051_u:5258": " upāyakuśalenetyupāye kuśalena /",
    "XXbsa051_u:5259": " tatropāyaḥ sarvākārajñatācittasya nityamatyāgaḥ /",
    "XXbsa051_u:5260": " sarvapuṇyānāṃ ca bodhau samyakpariṇāmanā /",
    "XXbsa051_u:5261": " samyakpariṇāmanānumodane ca tatparivartokte ataḥ śāstroktalakṣaṇamuktaṃ bhavati /",
    "XXbsa051_u:5262": " [91] animittapradānādisamudāgamakauśalam /",
    "XXbsa051_u:5263": " sarvākārāvabodhe 'smin mokṣabhāgīyamiṣyate // 4-32 //",
    "XXbsa051_u:5264": " tesya pañcaprabhedā mahatyorbhagavatyoḥ /",
    "XXbsa051_u:5265": " tathā ca śāstram-",
    "XXbsa051_u:5266": " [92] buddhādyālambanā śraddhā vīrya dānādigocaram /",
    "XXbsa051_u:5267": " smṛtirāśayasampattiḥ samādhiravikalpanā // 4-33 //",
    "XXbsa051_u:5268": " [93] dharmeṣu sarvairākāraiḥ jñānaṃ prajñeti pañcadhā /",
    "XXbsa051_u:5269": " etadeva bhagavānāha /",
    "XXbsa051_u:5270": " evamukta ityādinā /",
    "XXbsa051_u:5271": " atha śāstram-",
    "XXbsa051_u:5272": " tīkṣṇaiḥ subodhā sambodhirdurbodhā mṛdubhirmatā // 4-34 //",
    "XXbsa051_u:5273": " etadeva atha khalvityādinā prastuvanti /",
    "XXbsa051_u:5274": " kṛcchreṇa sambhavo 'syā iti durabhisambhavā /",
    "XXbsa051_u:5275": " etaddevairaviśeṣeṇoktam /",
    "XXbsa051_u:5276": " atha khalvityādinā bhagavān pudgalaviśeṣeṇāha /",
    "XXbsa051_u:5277": " duṣprajñairityādi /",
    "XXbsa051_u:5278": " duṣpra jñādipadaiḥ sūcito viśeṣo mṛdūni mokṣabhāgīyāni /",
    "XXbsa051_u:5279": " tīkṣṇaistu mokṣabhāgīyaiḥ svabhisambhavā samyaksambodhiḥ /",
    "XXbsa051_u:5280": " atastāni darśayitukāmaḥ subhūtirāha /",
    "XXbsa051_u:5281": " yabhdagavānityādi",
    "XXbsa051_u:5282": " / evamukta ityādinā bhagavata uttaram /",
    "XXbsa051_u:5283": " sarvadharmāṇāmasattayā bodheḥ svabhisambhavatvamuktaṃ subhūtinā tadayuktam /",
    "XXbsa051_u:5284": " yato yadyetāvata svabhisambhavā syāttadā sarvasattvānāmādita eva tathā syāt /",
    "XXbsa051_u:5285": " tasmātpratipattitaḥ prāptiḥ /",
    "XXbsa051_u:5286": " sā ca na teṣāmasti yeṣāṃ mṛdūni mokṣabhāgīyāni /",
    "XXbsa051_u:5287": " ato 'sambhavatvādaprāpterdurabhisambhaveti brūmaḥ /",
    "XXbsa051_u:5288": " nanvabhijñāste śrutacintādibalena samyaksambodhau tatteṣāṃ kuto 'prāptirityata āha /",
    "XXbsa051_u:5289": " asadbhūtatvādadurabhisambhaveti /",
    "XXbsa051_u:5290": " te hi bālagrāhyamevārtha bodhiṃ manyante /",
    "XXbsa051_u:5291": " sa cāsadbhūtatvādalīkatvānna prāpyata iti bhāvaḥ /",
    "XXbsa051_u:5292": " tathā hi /",
    "XXbsa051_u:5293": " vikalpaṃ vā bodhi manyeran /",
    "XXbsa051_u:5294": " vikalpanirmitaṃ vārtham /",
    "XXbsa051_u:5295": " pakṣadvayamapyayuktam /",
    "XXbsa051_u:5296": " avikalpatvādvikalpāviṭhapitatvācca bodheḥ /",
    "XXbsa051_u:5297": " etaddarśayitumāha /",
    "XXbsa051_u:5298": " avikalpatvādityādi /",
    "XXbsa051_u:5299": " atha khalvityādinā sthaviraśāriputrasyottaram /",
    "XXbsa051_u:5300": " sa hi manyate śūnyatvātsvabhisambhavetyayaṃ viruddho heturiti /",
    "XXbsa051_u:5301": " evaṃ ceti /",
    "XXbsa051_u:5302": " ākāśasamatayā ca /",
    "XXbsa051_u:5303": " ākāśasamā hīti hetuḥ /",
    "XXbsa051_u:5304": " yattatvaṃ yeṣāṃ tenaiva teṣāmabhisambodhāditi bhāvaḥ /",
    "XXbsa051_u:5305": " evaṃ viruddhatvamuktvā anumāne bādhāṃ vivakṣuḥ prasaṅgaṃ karoti yadi cetyādinā /",
    "XXbsa051_u:5306": " na tveveti naiva /",
    "XXbsa051_u:5307": " yasmādityādinā viparyayamāha /",
    "XXbsa051_u:5308": " athavā parasya hetau dūṣite svapakṣasādhanamevedam /",
    "XXbsa051_u:5309": " evamukta ityādinā vistareṇa subhūtiḥ prasaṅgaṃ vighaṭayati /",
    "XXbsa051_u:5310": " vivartituḥ samboddhuḥ samboddhavyasya ca vikalpane /",
    "XXbsa051_u:5311": " katamaḥ sa dharmo yo vivartata ityuktvā avivartanameva sādhayitumāha yastasyāmevetyādi /",
    "XXbsa051_u:5312": " sarvadharmāsthānayogeneti /",
    "XXbsa051_u:5313": " sarvadharmaṣvasthānameva yogo nyāyaḥ /",
    "XXbsa051_u:5314": " tena dharmatāyāṃ sthitaḥ /",
    "XXbsa051_u:5315": " dharmataiva śuddhā bodhiḥ /",
    "XXbsa051_u:5316": " sā ca prakṛtyaiva śuddheti bhāvaḥ /",
    "XXbsa051_u:5317": " evamukta ityādi śāriputrasya vacanam /",
    "XXbsa051_u:5318": " dharmanayajātiḥ dharmāṇāṃ tattvaprakāraḥ /",
    "XXbsa051_u:5319": " ye cetyādinā viśeṣamāha /",
    "XXbsa051_u:5320": " ca śabdastuśabdasyārthe /",
    "XXbsa051_u:5321": " atha khalvityādinā pūrṇaḥ subhūtiṃ smārayati /",
    "XXbsa051_u:5322": " śeṣaṃ subodhamāsiddhāntasthāpanāgraṃthāt anuttarayā bodhyāniryāsyatyayaṃ bodhisattvo mahāsattva ityasmāt /",
    "XXbsa051_u:5323": " ata iyatā vistareṇa (RSt_107) samanvitam",
    "XXbsa051_u:5324": " / tīkṣṇairmokṣabhāgīyaiḥ svabhisambhavā samyaksambodhiriti /",
    "XXbsa051_u:5325": " uktāni mokṣabhāgīyāni //",
    "XXbsa051_u:5326": " mokṣasya bhāgo bhajanaṃ prāptiḥ tasmai hitāni mokṣabhāgīyāni tadapyuktāni /",
    "XXbsa051_u:5327": " nirvedhabhāgīyāni vaktavyāni /",
    "XXbsa051_u:5328": " nirvedhaḥ prativedho darśanamārgaḥ /",
    "XXbsa051_u:5329": " tasya bhāgaḥ prāptiḥ /",
    "XXbsa051_u:5330": " tasmai hitāni nirvedhabhāgīyāni /",
    "XXbsa051_u:5331": " tāni catvāri /",
    "XXbsa051_u:5332": " ūṣmamūrdhākṣāntiragradharmāśceti /",
    "XXbsa051_u:5333": " tatrādyamadhikṛtya śāstram-",
    "XXbsa051_u:5334": " [94] ālambanaṃ sarvasattvā ūṣmaṇāmiha śasyate /",
    "XXbsa051_u:5335": " ākāraḥ samacittādisteṣveva daśadhoditaḥ // 4-35 //",
    "XXbsa051_u:5336": " ata āha /",
    "XXbsa051_u:5337": " atha khalvityādi yāvadahaṃ nātha iti /",
    "XXbsa051_u:5338": " sthātavyamiti spṛhaṇataḥ /",
    "XXbsa051_u:5339": " śikṣitavyamabhyāsataḥ /",
    "XXbsa051_u:5340": " samaṃ sthātavyamityādinā daśacittānyuktani /",
    "XXbsa051_u:5341": " samacittaṃ maitracittaṃ niḥśāṭhyacittaṃ nihatamānacittaṃ mātāpitrādicittaṃ putraduhitādicittaṃ ceti /",
    "XXbsa051_u:5342": " nāthaḥ sānāthyaṃ kartum /",
    "XXbsa051_u:5343": " ūṣmagatam //",
    "XXbsa051_u:5344": " [95] svayaṃ pāpānnivṛttasya dānādyeṣu sthitasya ca /",
    "XXbsa051_u:5345": " tayoniyojanānyeṣāṃ varṇavādānukūlate // 4-36 //",
    "XXbsa051_u:5346": " [96] mūrdhagaṃ etadāha svayaṃ cetyādinā /",
    "XXbsa051_u:5347": " pāpāni daśakuśalāni /",
    "XXbsa051_u:5348": " pāpebhyo nivṛttau viratau",
    "XXbsa051_u:5349": " / parijayo 'bhyāsaḥ /",
    "XXbsa051_u:5350": " avidyāpratyayāḥ saṃskārāḥ saṃskārapratyayaṃ vijñānamityādiranulomaḥ pratītyasamutpādaḥ /",
    "XXbsa051_u:5351": " avidyānirodhāt saṃskāranirodha ityādiḥ pratilomaḥ /",
    "XXbsa051_u:5352": " anyeṣāmiti pareṣāṃ samādāpakaḥ samyaggrāhakaḥ /",
    "XXbsa051_u:5353": " varṇavādī guṇavādī samanujño 'nukūla iti mūrdhagatam //",
    "XXbsa051_u:5354": " svaparādharaṃ satyajñānaṃ kṣamā matā /",
    "XXbsa051_u:5355": " tathāgradharmā vijñeyāḥ sattvānāṃ pācanādibhiḥ // 4-37 //",
    "XXbsa051_u:5356": " svayaṃ sa satyānāṃ jñānaṃ pareṣāṃ ca tasmin samādāpanaṃ 'varṇavādānukūlatā' iti ca kṣāntigatam",
    "XXbsa051_u:5357": " svayaṃ ca sattvānāṃ paripācanabuddhakṣetrapariśodhanādi pareṣāṃ ca tatsamādāpanaṃ",
    "XXbsa051_u:5358": " varṇavādānukūla[te]ti cāgradharmagatam /",
    "XXbsa051_u:5359": " etadubhayamāha /",
    "XXbsa051_u:5360": " evaṃ satyeṣvityādinā /",
    "XXbsa051_u:5361": " satyeṣviti duḥkhādisatyaviṣayeṣu yathākramaṃ parijñānaprahāṇasākṣātkriyābhāvanāsu strotaāpattyādipañcaphalajñānasākṣātkriyāyāṃ yāvadbodhisattvanyāmāvakrāntau /",
    "XXbsa051_u:5362": " tathā sattvaparimācanādau ca sthitvā",
    "XXbsa051_u:5363": " (RSt_108) anyeṣāmapi tatra samādāpane tadvarṇavādinā tatsamanujñena bhavitavyamiti kṣāntigatāgradharmagate",
    "XXbsa051_u:5364": " tasyaivamityādinā nirvedhabhāgīyānāṃ phalamāha /",
    "XXbsa051_u:5365": " anāvaraṇaṃ rūpaṃ vedanā saṃjñā yāvat saddharmasthitiranāvaraṇā bhaviṣyatīti //",
    "XXbsa051_u:5366": " tathatāpradhānaḥ parivartastathatāparivartaḥ //",
    "XXbsa051_u:5367": " āryāṣṭasāhasrikāyāḥ prajñāpāramitāyāḥ sāratarā(mā)nāmni pañjikāyāṃ ratnākaraśāntiviracitāyāṃ ṣoḍaśaḥ parivartaḥ //",
    "XXbsa051_u:5368": " 17. avinirvatanīyākāraliṅganimittaparivarto nāma saptadaśaḥ /",
    "XXbsa051_u:5369": " 'mokṣanirvedhabhāgīye śaikṣo 'vaivartiko gaṇaḥ /",
    "XXbsa051_u:5370": " ' iti pūrvamuddiṣṭam /",
    "XXbsa051_u:5371": " tatra dve ukte /",
    "XXbsa051_u:5372": " tṛtīyo vaktavyaḥ /",
    "XXbsa051_u:5373": " ataḥ śāstram-",
    "XXbsa051_u:5374": " [97] nirvedhāṅgānyupādāya darśanābhyāsamārgayoḥ /",
    "XXbsa051_u:5375": " ye bodhisattvā vartante so 'trāvaivartiko gaṇaḥ // 4-38 //",
    "XXbsa051_u:5376": " 'atra' iti mahāyāne /",
    "XXbsa051_u:5377": " 'avaivartikagaṇaḥ' /",
    "XXbsa051_u:5378": " tallakṣaṇam /",
    "XXbsa051_u:5379": " vivartāya prabhavati vaivartikaḥ /",
    "XXbsa051_u:5380": " na tathetyavaivarktiko 'vinivartanīyaḥ /",
    "XXbsa051_u:5381": " athāsya nirvedhabhāgīyeṣu sthitasya kati liṅgānītyata āha /",
    "XXbsa051_u:5382": " [98] rūpādibhyo nivṛtyādyaliṅgarviśatidheritaiḥ /",
    "XXbsa051_u:5383": " nirvedhāṅgasthitasyedamavaivartikalalakṣaṇam // 4-39 //",
    "XXbsa051_u:5384": " avaivartikatvaparijñānamityarthaḥ /",
    "XXbsa051_u:5385": " atha katame rūpādinivṛttyādayaḥ?",
    "XXbsa051_u:5386": " [99] rūpādibhyo nivṛttiśca vicikitsākṣaṇakṣayau /",
    "XXbsa051_u:5387": " ātmānaḥ kuśalasthasya pareṣāṃ tanniyojanam // 4-40 //",
    "XXbsa051_u:5388": " [100] parādhāraṃ ca dānādi gambhīre 'rthepyakāṅkṣaṇam /",
    "XXbsa051_u:5389": " maitraṃ kāyādyasaṃvāsaḥ pañcadhāvaraṇena ca // 4-41 //",
    "XXbsa051_u:5390": " [101] sarvānuśayahānaṃ ca smṛtisamprajñatā śuci /",
    "XXbsa051_u:5391": " cīvarādiśarīre ca kṛmīṇāmasamudbhavaḥ // 4-42 //",
    "XXbsa051_u:5392": " [102] cittākauṭilyamādānaṃ dhutasyāmatsarāditā /",
    "XXbsa051_u:5393": " dharmatāyuktagāmitvaṃ lokārthaṃ narakaiṣaṇā // 4-43 //",
    "XXbsa051_u:5394": " [103] parairaneyatā mārasyānyamārgopadeśinaḥ /",
    "XXbsa051_u:5395": " māra ityavabodhaśca caryā buddhānumoditā // 4-44 //",
    "XXbsa051_u:5396": " [104] ūṣmamūrdhasu sa kṣāntiṣvagradharmeṣvavasthitaḥ /",
    "XXbsa051_u:5397": " liṅgairamībhirviśatyā sambodherna vivartate // 4-45 //",
    "XXbsa051_u:5398": " ata āha /",
    "XXbsa051_u:5399": " atha khalvityādi /",
    "XXbsa051_u:5400": " ākriyante vyajyanta ebhiriti ākārāḥ /",
    "XXbsa051_u:5401": " liṅgyante gamyanta ebhiriti liṅgāni /",
    "XXbsa051_u:5402": " nimīyante nirūpyanta ebhiriti nimittāni /",
    "XXbsa051_u:5403": " ekārthatvepi trayāṇāmupādāna(naṃ) sattvāntaraśaṅkāyā vyavacchedārtham /",
    "XXbsa051_u:5404": " paryāyaskandhaṃ (vacanaṃ) athavā aparaḥ paryāyaḥ /",
    "XXbsa051_u:5405": " kathamityādi /",
    "XXbsa051_u:5406": " ata eva vāśabdaḥ /",
    "XXbsa051_u:5407": " kathaṃ ve ti kena prakāreṇa jānīyāma iti sambandhaḥ /",
    "XXbsa051_u:5408": " atibahūni liṅgāni tatrādyaṃ tāvadāha yā cetyādinā /",
    "XXbsa051_u:5409": " caturdhā bhūmiḥ /",
    "XXbsa051_u:5410": " pṛthagjanaśrāvakapratyekabuddhabuddhasambandhāt /",
    "XXbsa051_u:5411": " iyaṃ caturvidhāpi tathatābhūmirityucyate /",
    "XXbsa051_u:5412": " kuta ityāha /",
    "XXbsa051_u:5413": " sarvāśca ityādi /",
    "XXbsa051_u:5414": " caśabdo hetau /",
    "XXbsa051_u:5415": " yasmātsarvā etāstathatayādvayāḥ /",
    "XXbsa051_u:5416": " rūpādīnāṃ sarvadharmāṇāṃ yathālakṣaṇamasattvāt tathataivaitāḥ /",
    "XXbsa051_u:5417": " tathatā caikaiva na dve na bahavyaḥ",
    "XXbsa051_u:5418": " / tasmāttathatayādvayā abhinnāḥ advaidhīkārādacchinnāḥ",
    "XXbsa051_u:5419": " vikalpasvabhāvavirahāt avikalpāḥ /",
    "XXbsa051_u:5420": " vikalpāgocaratvāt nirvikralpāḥ /",
    "XXbsa051_u:5421": " itīti",
    "XXbsa051_u:5422": " / evaṃ lakṣaṇā yā tathatā tāṃ tathatāṃ dharmatāmavatarati /",
    "XXbsa051_u:5423": " kathamavataratītyāha tathatāyāmityādi /",
    "XXbsa051_u:5424": " sthitastanmātradarśanāt /",
    "XXbsa051_u:5425": " na kalpayati samyak na vikalpayati vitatham /",
    "XXbsa051_u:5426": " evamavataratītyevaṃ satyavatarati /",
    "XXbsa051_u:5427": " ..........tyāha /",
    "XXbsa051_u:5428": " evamavatīrṇa ityādi /",
    "XXbsa051_u:5429": " uktena krameṇāvatīrṇaḥ san /",
    "XXbsa051_u:5430": " yatheti yayā mātrayā śrutvāpīti śravaṇānantaramapi /",
    "XXbsa051_u:5431": " tatopi vātikramyeti tata uttarakālamapi /",
    "XXbsa051_u:5432": " na kāṅkṣatīti na bādhate /",
    "XXbsa051_u:5433": " naivamitīti sambandhaḥ /",
    "XXbsa051_u:5434": " vividhā matiḥ vimatiḥ /",
    "XXbsa051_u:5435": " tanna karoti evaṃ vā na veti /",
    "XXbsa051_u:5436": " ata evāha na vicikitsatoti /",
    "XXbsa051_u:5437": " na dhandhāyatītyapratipatteḥ pratiṣedhaḥ /",
    "XXbsa051_u:5438": " kiṃ tarhi karotītyāha /",
    "XXbsa051_u:5439": " api tvityādi /",
    "XXbsa051_u:5440": " tathataiva sarvaṃ na santi rūpādaya ityadhimuñcati śraddhayā /",
    "XXbsa051_u:5441": " avagāhate prajñayā /",
    "XXbsa051_u:5442": " etadeva jñānaṃ mukhyaṃ liṅgam /",
    "XXbsa051_u:5443": " asya paricchedamāha /",
    "XXbsa051_u:5444": " na cetyādinā /",
    "XXbsa051_u:5445": " paricchedāpekṣayā bahuvacanaṃ ebhirliṅgairiti /",
    "XXbsa051_u:5446": " tathataiva sarvamiti jñānāt 'rūpādibhyo nivṛttiḥ' nirvedhāṅgeṣvavaivartikaliṅgaṃ prathamam",
    "XXbsa051_u:5447": " punaraparamityādi /",
    "XXbsa051_u:5448": " anyeṣāmiti /",
    "XXbsa051_u:5449": " ito dharmādvāhyānām /",
    "XXbsa051_u:5450": " śramaṇānāmiti pravrajitānām /",
    "XXbsa051_u:5451": " mukhamullokayati praṇataḥ paśyati /",
    "XXbsa051_u:5452": " kimitītyāha /",
    "XXbsa051_u:5453": " ime ityādi /",
    "XXbsa051_u:5454": " jānanti laukikena jñānena /",
    "XXbsa051_u:5455": " paśyanti lokottareṇa /",
    "XXbsa051_u:5456": " dātavyamiti bhaktito deyam /",
    "XXbsa051_u:5457": " vyapāśrayata iti sevate śaraṇaṃ vā gacchati /",
    "XXbsa051_u:5458": " satyeṣu ratneṣu ca vimatirvicikitsā /",
    "XXbsa051_u:5459": " tasyāḥ kṣaye sati sarvametanna karotīti 'vikitsākṣayo ' dvitīyaṃ teṣu talliṅgam //",
    "XXbsa051_u:5460": " sa khalvityādi /",
    "XXbsa051_u:5461": " apāyā narakapretatiryañcaḥ /",
    "XXbsa051_u:5462": " svībhāvaḥ strītvam /",
    "XXbsa051_u:5463": " sa cāvaśiṣṭānāmakṣaṇānāmupalakṣaṇamiti 'akṣaṇakṣayaḥ' tṛtīyaṃ teṣu talliṅgam",
    "XXbsa051_u:5464": " punaraparamityādi /",
    "XXbsa051_u:5465": " daśasu kuśaleṣu svayaṃ sthitvā 'pareṣāṃ' teṣu",
    "XXbsa051_u:5466": " 'samādāpanaṃ' dṛḍhīkaraṇaṃ ceti caturthaṃ teṣu talliṅgam //",
    "XXbsa051_u:5467": " punaraparamityādi /",
    "XXbsa051_u:5468": " yaṃ yaṃ dharmamiti sūtrageyādikam /",
    "XXbsa051_u:5469": " dadāti ca parasmai hitāya sukhāya caṣa bhavatviti teṣāmeva hitasukhāya /",
    "XXbsa051_u:5470": " iti anenākāreṇa sādhāraṇaṃ karoti /",
    "XXbsa051_u:5471": " yathā ca dharmadānaṃ tathānyadapi dānaśīlādikamiti 'parādhāraṃ dānādi' pañcamaṃ teṣu talliṅgam",
    "XXbsa051_u:5472": " punaraparamityādinā na dhandhāyatītyetadantena 'gambhīre",
    "XXbsa051_u:5473": " 'rthepyakāṅkṣaṇaṃ' ṣaṣṭhaṃ teṣveva talliṅgam //",
    "XXbsa051_u:5474": " 'maitraṃ kāyādi' iti kāyādi karma /",
    "XXbsa051_u:5475": " tadāha hitavacanaścetyādinā /",
    "XXbsa051_u:5476": " upalakṣaṇatvāditi 'maitraṃ kāyādi' saptamaṃ teṣu talliṅgam //",
    "XXbsa051_u:5477": " 'asaṃvāsaḥ pañcadhāvaraṇena vā' iti /",
    "XXbsa051_u:5478": " pañca nivaraṇāni /",
    "XXbsa051_u:5479": " kāmacchando vyāpādastyānamiddhamauddhatyakaukṛtyaṃ vicikitsā ceti /",
    "XXbsa051_u:5480": " ebhirasaṃvāso",
    "XXbsa051_u:5481": " 'samanvāgamaḥ /",
    "XXbsa051_u:5482": " tamāha /",
    "XXbsa051_u:5483": " alpastyānamiddhaśca bhavatītyupalakṣaṇatvāt /",
    "XXbsa051_u:5484": " iti pañcabhirnivaraṇaisaṃvāso 'ṣṭamaṃ teṣu talliṅgam //",
    "XXbsa051_u:5485": " sarva yathā bhavati tathānuśayasya dveṣānubandhasya hānaṃ",
    "XXbsa051_u:5486": " 'sarvānuśayahāanam' /",
    "XXbsa051_u:5487": " tadāha niranuśayaśca bhavatīti /",
    "XXbsa051_u:5488": " navamaṃ teṣu talliṅgam //",
    "XXbsa051_u:5489": " 'smṛtisaṃprajñatā' itismṛtisahitaṃ saṃprajanyam /",
    "XXbsa051_u:5490": " tadāha sobhikrāmanvetyādinā /",
    "XXbsa051_u:5491": " abhikramo gamanam /",
    "XXbsa051_u:5492": " apratikrama āgamanam /",
    "XXbsa051_u:5493": " bhrāntaṃ vikṣiptam /",
    "XXbsa051_u:5494": " na vilambitamiti vilambe vikṣepāt /",
    "XXbsa051_u:5495": " sahaseti asamīkṣya bhūmim",
    "XXbsa051_u:5496": " / upalakṣaṇaṃ caitaccaṃkramasthānaniṣadyāśayaneṣu vikṣepasyeti",
    "XXbsa051_u:5497": " smṛtisaṃprajanyaṃ daśamaṃ teṣu talliṅgam //",
    "XXbsa051_u:5498": " tasya khalvityādi yānītyataḥ prāk /",
    "XXbsa051_u:5499": " yūkāyogād yūkilaḥ /",
    "XXbsa051_u:5500": " picchāditvādilac /",
    "XXbsa051_u:5501": " caukṣaḥ śuciḥ /",
    "XXbsa051_u:5502": " ābādhaḥ pīḍā /",
    "XXbsa051_u:5503": " ādīnava upadrava iti 'śucicīvarāditā'",
    "XXbsa051_u:5504": " ekādaśaṃ teṣu talliṅgam //",
    "XXbsa051_u:5505": " yānītyādi subhūtirāhetyataḥ prāk /",
    "XXbsa051_u:5506": " sambhavanti jāyante kāyasya bhakṣaṇāya",
    "XXbsa051_u:5507": " / abhyudgatānīti prativiśiṣṭāni /",
    "XXbsa051_u:5508": " iti 'śarīre kri(kṛ)mīṇāmasamubhdavo '",
    "XXbsa051_u:5509": " dvādaśaṃ teṣu talliṅgam //",
    "XXbsa051_u:5510": " subhūtirāhetyādi punaraparāt prāk /",
    "XXbsa051_u:5511": " cittālpakṛtyatā alpatvādavikṣepācca /",
    "XXbsa051_u:5512": " cittasya kauṭilyaṃ kuṭilatā /",
    "XXbsa051_u:5513": " yattu svadoṣapracchādanopāyastacchāṭhyam yatparavañcanāya sa vaṅkaḥ /",
    "XXbsa051_u:5514": " paravañcanārthamabhūtasvaguṇasaṃdarśanaṃ māyā /",
    "XXbsa051_u:5515": " ebhirvirahādyathākramaṃ cittākauṭilyaṃ cittāśāṭhyatā cittāvaṅkatā cittāmāyāvitā ca /",
    "XXbsa051_u:5516": " śeṣaṃ subodham /",
    "XXbsa051_u:5517": " iti 'cittakauṭilyaṃ' trayodaśaṃ teṣu talliṅgam //",
    "XXbsa051_u:5518": " punaraparamityādi /",
    "XXbsa051_u:5519": " atra lābhādigurūkatāpratiṣedhena dhutagrahotpyupalabhyate /",
    "XXbsa051_u:5520": " iti 'dhutaguṇasamādanaṃ' caturdaśaṃ teṣu talliṅgam //",
    "XXbsa051_u:5521": " nerṣyāmātmasaryabahulo bhavatīti mātsaryagrahaṇena ṣaṭpāramitāvipakṣā upalakṣyante /",
    "XXbsa051_u:5522": " iti 'amatsarāditā' pañcadaśaṃ teṣu talliṅgam //",
    "XXbsa051_u:5523": " na ca gambhīreṣvityādi punaraparāt prāk /",
    "XXbsa051_u:5524": " saṃsyandanaṃ saṃyojanam /",
    "XXbsa051_u:5525": " dharmatayā yuktaṃ sarvamavagacchatīti 'dharmatāyuktagāmitvaṃ' ṣoḍaśaṃ teṣu talliṅgam //",
    "XXbsa051_u:5526": " punaraparamityādi dhārayitavyāntaram /",
    "XXbsa051_u:5527": " pratideśayetyeayamatyayato deśaya /",
    "XXbsa051_u:5528": " pratiniḥsajeti pratiniyamenātyantikatvena parityaja /",
    "XXbsa051_u:5529": " evamiti bodhicittatyāge sati /",
    "XXbsa051_u:5530": " evamapīti /",
    "XXbsa051_u:5531": " īdṛśepi māyeṇoktai /",
    "XXbsa051_u:5532": " śeṣaṃ subodham /",
    "XXbsa051_u:5533": " iti lokānāmartho 'smāditi 'lokārthaṃ narakaiṣaṇā' narakasvīkāraḥ /",
    "XXbsa051_u:5534": " saptadaśaṃ teṣu talliṅgam //",
    "XXbsa051_u:5535": " punaraparādi dhārayitavyāntam /",
    "XXbsa051_u:5536": " yacchrutaṃ prajñāpāramitādi tatpratideśaya pratyācakṣva /",
    "XXbsa051_u:5537": " yad gṛhītaṃ badhicittapāramitācaryādi tatparityaja /",
    "XXbsa051_u:5538": " abhūtavicitravādī kaviḥ /",
    "XXbsa051_u:5539": " tasya karma kāvyam /",
    "XXbsa051_u:5540": " avinivartanīyasya dhātuḥ prakṛtiḥ /",
    "XXbsa051_u:5541": " apratyudāvartanīyadharmeti pareṇa sambadhyate /",
    "XXbsa051_u:5542": " śeṣaṃ subodham /",
    "XXbsa051_u:5543": " iti 'parairaneyatā' 'ṣṭādaśaṃ teṣu talliṅgam //",
    "XXbsa051_u:5544": " punaraparādi dhārayitavyāntam /",
    "XXbsa051_u:5545": " saṃsāre cāriketyādinā bodhisattvamārgaṃ dūṣayati /",
    "XXbsa051_u:5546": " ihaiva tvamityādinā śrāvakādimārgaṃ grāhayati /",
    "XXbsa051_u:5547": " abhinirvṛtta iti kṣīṇāyuḥ /",
    "XXbsa051_u:5548": " vāśabdo vikalpe /",
    "XXbsa051_u:5549": " ihaivetyādikaṃ vā vakṣyati /",
    "XXbsa051_u:5550": " aho vatetyādikaṃ vā /",
    "XXbsa051_u:5551": " cittaṃ na kupyati na calatīti mārabhāṣitasya hīnamārgasya mārabhāṣitatvena jñānāt /",
    "XXbsa051_u:5552": " ata idaṃ mārasyānyamārgopadeśino",
    "XXbsa051_u:5553": " 'māra ityavabodhaḥ' ūnaviṃśatitamaṃ teṣu talliṅgam //",
    "XXbsa051_u:5554": " sā cedityādi dhārayitavyāntam /",
    "XXbsa051_u:5555": " viveko mahāyānatyāgaḥ /",
    "XXbsa051_u:5556": " tadarthāni vacanāni vivekapadāni /",
    "XXbsa051_u:5557": " tāni parato mārāditaḥ śrutvā cittaṃ na parihīyate iti sambandhaḥ /",
    "XXbsa051_u:5558": " na calatītyarthaḥ /",
    "XXbsa051_u:5559": " kuta ityāha /",
    "XXbsa051_u:5560": " dharmatāyā iti dharma eva dharmatā mahāyānacaryā tataḥ /",
    "XXbsa051_u:5561": " na pratyudāvartata iti na vimukhībhavati /",
    "XXbsa051_u:5562": " nānyathābhāva iti na viparyayaḥ /",
    "XXbsa051_u:5563": " na hīnayāne bahumāna ityarthaḥ /",
    "XXbsa051_u:5564": " tānīti vivekapadāni /",
    "XXbsa051_u:5565": " caśabdo hetau /",
    "XXbsa051_u:5566": " yasmānmārakarmāṇi jānāti /",
    "XXbsa051_u:5567": " asthānamiti pareṇa sambadhyate /",
    "XXbsa051_u:5568": " tatheti yathā buddhānuvarṇitam /",
    "XXbsa051_u:5569": " śeṣaṃ subodham /",
    "XXbsa051_u:5570": " iti 'caryābuddhānumoditā' viṃśatitama teṣu talliṅgam //",
    "XXbsa051_u:5571": " ūṣmāmūrdhasu sa kṣāntiṣvagradharmeṣvavasthitaḥ /",
    "XXbsa051_u:5572": " liṅgairamībhirviśatyā sambodherna vivartate //",
    "XXbsa051_u:5573": " ayamupasaṃhāraḥ /",
    "XXbsa051_u:5574": " ūṣmādiṣu nirvedhabhāgīyeṣu sthite ya ebhirviśatyā liṅgairlakṣitaḥ sa sambodherna nivartate",
    "XXbsa051_u:5575": " so 'vinivartanīya ityarthaḥ //",
    "XXbsa051_u:5576": " darśanamārge sthitamadhikṛtya śāstram-",
    "XXbsa051_u:5577": " [105] kṣāntijñānakṣaṇāḥ ṣaṭ ca pañca pañca ca dṛkpathe /",
    "XXbsa051_u:5578": " bodhisattvasya vijñeyamavaivartikalakṣaṇam // 4-46 //",
    "XXbsa051_u:5579": " darśanamārge sthitasya bodhisattvasyāvaivartikaṃ liṅgaṃ veditavyam /",
    "XXbsa051_u:5580": " kiṃ",
    "XXbsa051_u:5581": " tat? 'kṣāntijñānalakṣaṇāḥ' kṣāntikṣaṇāḥ jñānakṣaṇāśca /",
    "XXbsa051_u:5582": " 'ṣaṭ ca pañca pañca ca' iti ṣoḍaśetyarthaḥ /",
    "XXbsa051_u:5583": " katame ṣoḍaśa?",
    "XXbsa051_u:5584": " [106] rūpādisaṃjñāvyāvattirdāḍhrya cittasya hīnayoḥ /",
    "XXbsa051_u:5585": " yānayorvinivṛttiśca dhyānādyaṅgaparikṣayaḥ // 4-47 //",
    "XXbsa051_u:5586": " [107] kāyacetolaghutvaṃ ca kāmasevābhyupāyikī /",
    "XXbsa051_u:5587": " sadaiva brahmacāritvamājīvasya viśuddhatā // 4-48 //",
    "XXbsa051_u:5588": " [108] skandhādāvantarāyeṣu sambhāre sendriyādike /",
    "XXbsa051_u:5589": " samare matsarādau ca neti yogānuyogayoḥ // 4-49 //",
    "XXbsa051_u:5590": " [109] vihāre pratiṣedhaśca dharmasyāṇoralabdhatā /",
    "XXbsa051_u:5591": " niścitattvaṃ svabhūmau ca bhūmitritayasaṃsthitiḥ // 4-50 //",
    "XXbsa051_u:5592": " [110] dharmārthaṃ jīvitatyāga ityamī ṣoḍaśa kṣaṇāḥ /",
    "XXbsa051_u:5593": " avaivartikaliṅgāni dṛṅmārgasthasya dhīmataḥ // 4-51 //",
    "XXbsa051_u:5594": " tatrādyamāha /",
    "XXbsa051_u:5595": " punaraparamityādinā dhārayitavyāntena /",
    "XXbsa051_u:5596": " abhisaṃskarotīti utpādayatītyarthaḥ /",
    "XXbsa051_u:5597": " tamapi dharmamiti rūpādikaṃ nopalabhata ityādi /",
    "XXbsa051_u:5598": " atra upalambha evābhisaṃskāraḥ /",
    "XXbsa051_u:5599": " sa evotpādanam /",
    "XXbsa051_u:5600": " anutpādajñāne kṣāntirasyeti bahuvrīhiḥ /",
    "XXbsa051_u:5601": " iti 'rūpādisaṃjñāvyāvṛttiḥ' duḥkhe dharmajñānakṣāntiḥ /",
    "XXbsa051_u:5602": " sā dṛṅmārge prathamaṃ talliṅgam //",
    "XXbsa051_u:5603": " punaraparamityādi dhārayitavyāntam /",
    "XXbsa051_u:5604": " vicchankyisyatīti vigatacchandaṃ kariṣyati /",
    "XXbsa051_u:5605": " ājñāsyati lokottareṇa jñānena /",
    "XXbsa051_u:5606": " vihanyase kliṣyase /",
    "XXbsa051_u:5607": " vivecanatā bodhicittatyājanam /",
    "XXbsa051_u:5608": " tatreti samyaksambodhau /",
    "XXbsa051_u:5609": " dṛḍhacittena iti samyaksambodhau 'cittadārḍhyaya' duḥkhe dharmajñānam /",
    "XXbsa051_u:5610": " tad dṛṅmārge dvitīyaṃ talliṅgam //",
    "XXbsa051_u:5611": " punaraparādi bhavatyantam /",
    "XXbsa051_u:5612": " iti 'hīnayānavinivṛttiḥ' duḥkhe",
    "XXbsa051_u:5613": " 'nvayajñānakṣānti /",
    "XXbsa051_u:5614": " sā dṛṅmārge tṛtīyaṃ liṅgam //",
    "XXbsa051_u:5615": " sa ākāṅkṣannityādi veditavyāntam /",
    "XXbsa051_u:5616": " iti 'dhyānādīnāmaṅgaparikṣayaḥ'",
    "XXbsa051_u:5617": " kāmotpattivibandhe daurbalyaṃ duḥkhe 'nvayajñānam /",
    "XXbsa051_u:5618": " tad dṛṅmārge caturthaṃ talliṅgam //",
    "XXbsa051_u:5619": " punaraparādi sa cedityataḥ prāk /",
    "XXbsa051_u:5620": " atra na nāmaguruka ityādikaṃ",
    "XXbsa051_u:5621": " 'cetolaghutvam' /",
    "XXbsa051_u:5622": " so 'bhikrāmanvetyādikaṃ 'kāyalaghutvam' /",
    "XXbsa051_u:5623": " tadubhayaṃ samudaye dharmajñānakṣāntiḥ /",
    "XXbsa051_u:5624": " sā dṛṅmārge pañcamaṃ talliṅgam //",
    "XXbsa051_u:5625": " sa cedityādi prāganarthikāt /",
    "XXbsa051_u:5626": " yathoktaiva saṃjñābhyupāyaḥ tena nirvṛttā",
    "XXbsa051_u:5627": " 'kāmasevābhyupāyikī' /",
    "XXbsa051_u:5628": " sā samudaye dharmajñānam /",
    "XXbsa051_u:5629": " tad dṛṅmārge ṣaṣṭhaṃ tallīṅgam //",
    "XXbsa051_u:5630": " anarthikā eva cetyādi dhārayitavyāntam /",
    "XXbsa051_u:5631": " atyarthaṃ saumanasyajananāt priyarūpaiḥ /",
    "XXbsa051_u:5632": " atyarthaṃ sukhajananāt sātarūpaiḥ /",
    "XXbsa051_u:5633": " praśaṃsāyāṃ rūpap vā /",
    "XXbsa051_u:5634": " anarthikā eveti nityamanarthikāḥ /",
    "XXbsa051_u:5635": " na samaviṣameṇeti na yuktāyuktena /",
    "XXbsa051_u:5636": " kathamityāha /",
    "XXbsa051_u:5637": " dharmeṇaivetyādi /",
    "XXbsa051_u:5638": " apamardanaṃ pīḍā /",
    "XXbsa051_u:5639": " pañcabhirmokṣabhāgīyaiścaturbhirnirvedhabhāgīyaiḥ saptabhiśca darśanakṣaṇairyogāt satpuruṣairityādini ṣoḍaśapadāni /",
    "XXbsa051_u:5640": " iti 'sadaiva",
    "XXbsa051_u:5641": " brahmacāritvaṃ samudaye 'nvayajñānakṣāntiḥ /",
    "XXbsa051_u:5642": " sā dṛṅmārge saptamaṃ talliṅgam //",
    "XXbsa051_u:5643": " punaraparādi dhārayitavyāntam /",
    "XXbsa051_u:5644": " mantrajātirmantrāviśeṣaḥ grahadevatāyāḥ /",
    "XXbsa051_u:5645": " auṣadhiḥ pā(pha)lapākāntā /",
    "XXbsa051_u:5646": " strīdevatāyā mantro vidyā /",
    "XXbsa051_u:5647": " bhaiṣajyamauṣadham /",
    "XXbsa051_u:5648": " ādiśabdena yantramantrādiparigrahaḥ /",
    "XXbsa051_u:5649": " vigrahaḥ kāyena kalaho vivādastu vācā /",
    "XXbsa051_u:5650": " iti 'ājīvapariśuddhiḥ' samudaye 'nvayajñānam /",
    "XXbsa051_u:5651": " dṛṅmārge 'ṣṭamaṃ tāliṅgam //",
    "XXbsa051_u:5652": " navamāt prabhṛti pañcakṣaṇānadhikṛtya śāstram-",
    "XXbsa051_u:5653": " 'skandhādāvantarāyeṣu sambhāre sendriyādike /",
    "XXbsa051_u:5654": " samare matsarādau ca neti yogānuyogayoḥ //",
    "XXbsa051_u:5655": " vihāre pratiṣedhaśca'",
    "XXbsa051_u:5656": " iti /",
    "XXbsa051_u:5657": " 'yogaḥ' sābhiniveśā vṛttiḥ /",
    "XXbsa051_u:5658": " 'anuyogo ' nirabhiniveśā vṛttiḥ /",
    "XXbsa051_u:5659": " tābhyāṃ vihārastayorvihārastadvānsamādhiḥ /",
    "XXbsa051_u:5660": " tasya 'pratiṣedhaḥ' /",
    "XXbsa051_u:5661": " 'neti'",
    "XXbsa051_u:5662": " iti naño sambandhādityarthaḥ /",
    "XXbsa051_u:5663": " sa punarvihāraḥ 'skandhādau' prathamaḥ /",
    "XXbsa051_u:5664": " 'antarāyeṣu' dvitīyaḥ /",
    "XXbsa051_u:5665": " 'sambhāre ' tṛtīyaḥ /",
    "XXbsa051_u:5666": " 'sendriyādike samare '",
    "XXbsa051_u:5667": " caturthaḥ /",
    "XXbsa051_u:5668": " 'matsarādau' pañcamaḥ /",
    "XXbsa051_u:5669": " tatra caturaṃ tāvadāha punaraparamityādinā na ca te kalahetyataḥ prāk /",
    "XXbsa051_u:5670": " na te skandhāyatanetyādi",
    "XXbsa051_u:5671": " / yogāścānuyogaśca yogānuyogaṃ tadanuiyuktāstena saha yuktāḥ /",
    "XXbsa051_u:5672": " sahārthe",
    "XXbsa051_u:5673": " 'nuśabdaḥ /",
    "XXbsa051_u:5674": " na viharantīti sambandhaḥ /",
    "XXbsa051_u:5675": " atropapattirmahatyobhaṃgavatyoruktā- \"tathā hi sa śūnyatāyāṃ sthito na kasyaciddharmasya hīnatvaṃ vā utkṛṣṭatvaṃ vā samanupaśyati\" iti /",
    "XXbsa051_u:5676": " enāmasyāṃ vākyadvayenāha /",
    "XXbsa051_u:5677": " saṃkleśapakṣo niḥsāratvena saṅgaṇikārāmatāviṣayatvāt saṅgaṇikārāmatā /",
    "XXbsa051_u:5678": " saivāsattvena kathāmātratvāt kathā /",
    "XXbsa051_u:5679": " śeṣaṃ pūrvavat /",
    "XXbsa051_u:5680": " utkṛṣṭatvādrājasaṃkleśanirodhaḥ /",
    "XXbsa051_u:5681": " sa eva kathā asākṣātkṛtatvena kathāmātratvāt kathā /",
    "XXbsa051_u:5682": " etāveva kathe dve /",
    "XXbsa051_u:5683": " yathāyogamuttaratrāpīti skandhādiyogānuyogavihāraviraho nirodhe dharmajñānakṣāntiḥ /",
    "XXbsa051_u:5684": " sā dṛṅmārge navamaṃ talliṅgam //",
    "XXbsa051_u:5685": " pañca nivaraṇāni caurāḥ kuśaladravyaharatvāt /",
    "XXbsa051_u:5686": " śeṣaṃ pūrvavat /",
    "XXbsa051_u:5687": " iti nirodhe dharmajñānam /",
    "XXbsa051_u:5688": " tad dṛṅmārge daśamaṃ talliṅgam //",
    "XXbsa051_u:5689": " kuśaladharmasambhāraḥ senā /",
    "XXbsa051_u:5690": " śeṣaṃ pūrvavat /",
    "XXbsa051_u:5691": " iti nirodhe 'nvayajñānakṣāntiḥ /",
    "XXbsa051_u:5692": " sā dṛṅmārge ekādaśaṃ talliṅgam //",
    "XXbsa051_u:5693": " tayā senayā vipakṣāṇāṃ bādhanaṃ yuddham /",
    "XXbsa051_u:5694": " śeṣaṃ pūrvavat /",
    "XXbsa051_u:5695": " yuddhe sati nirodhaḥ prāpyate /",
    "XXbsa051_u:5696": " nirodho nirvāṇaṃ vimuktiḥ /",
    "XXbsa051_u:5697": " kaścāsau?",
    "XXbsa051_u:5698": " dehapratiṣṭhābogapratibhāsānāṃ vijñaptīnāṃ parāvṛttiḥ /",
    "XXbsa051_u:5699": " tasmāddehādīnāmavikalpanāt na grāmanagaranigamajanapadarāṣṭrarājadhānīkathāyogānuyogamanuyuktā viharanti /",
    "XXbsa051_u:5700": " tatra cakṣurādi pañcakaṃ (RSt_115) dehaḥ /",
    "XXbsa051_u:5701": " sa hi grāma indriyagrāmatvāt",
    "XXbsa051_u:5702": " / dehānāmādhāratvāt pratiṣṭhā nagaram /",
    "XXbsa051_u:5703": " niyatendriyagamyatvāt nigamo bhogaḥ pañcaviṣayāḥ /",
    "XXbsa051_u:5704": " janapadādayaḥ pratiṣṭhāviśeṣāḥ /",
    "XXbsa051_u:5705": " ātmātmīyavikalpakṣaye sati mokṣaḥ /",
    "XXbsa051_u:5706": " tata ātmavikalpānadhikṛtyāha /",
    "XXbsa051_u:5707": " nātmakathetyādi /",
    "XXbsa051_u:5708": " ātmīyavikalpānadhikṛtyāha /",
    "XXbsa051_u:5709": " nāmātyetyādi /",
    "XXbsa051_u:5710": " ita urdhvarūpāḥ kathāste yathāyogamātmīyavikalpā bhogavikalpāḥ pratiṣṭhāvikalpā vā veditavyāḥ",
    "XXbsa051_u:5711": " yadi tathā tathā na viharanti kathaṃ tarhi viharantītyāha /",
    "XXbsa051_u:5712": " api nvityādi /",
    "XXbsa051_u:5713": " prajñāpāramitaiva katha pratyavekṣā",
    "XXbsa051_u:5714": " / śeṣaṃ purvavat /",
    "XXbsa051_u:5715": " sarvatra dharmatayā samatāyogānuyogamanuyuktā eva viharantītyarthaḥ /",
    "XXbsa051_u:5716": " sarvajñatāpratisaṃyuktairiti bodhicittapratisaṃyuktaiḥ /",
    "XXbsa051_u:5717": " yuddhendriyādikathāyogānuyogavihāraviraho nirodhe 'nvayajñānam /",
    "XXbsa051_u:5718": " tad dṛṅmārge dvādaśaṃ talliṅgam //",
    "XXbsa051_u:5719": " 'matsarādau ca' iti śāstram /",
    "XXbsa051_u:5720": " yadāha mahatyoḥ /",
    "XXbsa051_u:5721": " \"sa dānapāramitāyāṃ caranna mātsaryakathāyogamanuyukto viharati yāvat prajñāpāramitāyāṃ",
    "XXbsa051_u:5722": " caranna dauṣṭhulyakathāyogamanuyukto viharati\" iti /",
    "XXbsa051_u:5723": " tadasyāmāha /",
    "XXbsa051_u:5724": " na ca te kalahabhaṇḍanavigrahavivādakathāyogānuyogamanuyuktā viharantīti /",
    "XXbsa051_u:5725": " vipakṣatvātkalahā mātsaryādayaḥ /",
    "XXbsa051_u:5726": " pratipakṣatvātkalahā mātsaryādayaḥ /",
    "XXbsa051_u:5727": " pratipakṣatvābhdaṇḍanādayaḥ /",
    "XXbsa051_u:5728": " yadobhayeṣāṃ cetasi cārastulyabalatā ca tadā vigrahaḥ /",
    "XXbsa051_u:5729": " yadā tu pratipakṣairvipakṣā durbalīkriyante tadā vivādaḥ /",
    "XXbsa051_u:5730": " tāveva vigrahavivādau kathā vikalpatvāt /",
    "XXbsa051_u:5731": " tasyāṃ yogānuyogamanuyuktā na viharanti /",
    "XXbsa051_u:5732": " abhedaḥ samatājñānam /",
    "XXbsa051_u:5733": " bhedo nānātvavikalpaḥ /",
    "XXbsa051_u:5734": " mitrakāmāścetyādi dhārayitavyāntaṃ sugamam /",
    "XXbsa051_u:5735": " iti mārge dharmajñānakṣāntiḥ",
    "XXbsa051_u:5736": " / sā dṛṅmārge trayodaśaṃ talliṅgam //",
    "XXbsa051_u:5737": " punaraparādi sa cedityataḥ prāk /",
    "XXbsa051_u:5738": " anetaitadāha /",
    "XXbsa051_u:5739": " 'dharmasyāṇoralabdhatā /",
    "XXbsa051_u:5740": " niścitatvaṃ svabhūmau ca' iti /",
    "XXbsa051_u:5741": " so 'ṇumapi dharma na samanupaśyati yo vivarte, bhavān vā vivartena /",
    "XXbsa051_u:5742": " tathāpi svasyāmavinivartanīyabhūmau niḥsaṃśayo bhavati /",
    "XXbsa051_u:5743": " vicikitsā saṃśayaḥ /",
    "XXbsa051_u:5744": " saṃsīdanaṃ mandotsāhatā /",
    "XXbsa051_u:5745": " ānantaryacitteneti /",
    "XXbsa051_u:5746": " anantaryapaścāttāpena /",
    "XXbsa051_u:5747": " prativinodanaṃ sarvathātyāgaḥ /",
    "XXbsa051_u:5748": " viṣkambhaṇaṃ mandākaraṇam /",
    "XXbsa051_u:5749": " avinivartanīyacittamātmano 'vinivartanīyatvaniścayaḥ /",
    "XXbsa051_u:5750": " asaṃhāryamapratyāneyam /",
    "XXbsa051_u:5751": " ityavaivartikabhūmau 'sthiraniścayatva' mārge dharmajñānam /",
    "XXbsa051_u:5752": " tad dṛṅmārge caturdaśaṃ talliṅgam //",
    "XXbsa051_u:5753": " 'bhūmitritayasaṃsthitiḥ /",
    "XXbsa051_u:5754": " ' mārakarma tathāgatabhāṣitasyānyathātvaṃ bhāvinī cātmanaḥ samyaksambodhiriti trīṇi sthānāni 'bhūmitritayam' /",
    "XXbsa051_u:5755": " tasmin 'saṃsthitiḥ' (RSt_116) ātyantiko niścayaḥ /",
    "XXbsa051_u:5756": " tāmāha /",
    "XXbsa051_u:5757": " sa cetkhalvityādinā dhārayitavyāntena /",
    "XXbsa051_u:5758": " ihaivetyasminneva janmani /",
    "XXbsa051_u:5759": " nāyaṃ tathāgata ityasmātpūrva iti śabdaḥ paro draṣṭavyaḥ /",
    "XXbsa051_u:5760": " tathā tannānyathetyukte 'rthādgamyate bhaviṣyatyeva me 'nuttarā",
    "XXbsa051_u:5761": " samyaksambodhiriti /",
    "XXbsa051_u:5762": " buddhādhiṣṭhānaṃ buddhanirmāṇam /",
    "XXbsa051_u:5763": " addheti tattvata ityarthaḥ /",
    "XXbsa051_u:5764": " iti bhūmitrayasaṃsthitimārge 'nvayajñānakṣāntiḥ /",
    "XXbsa051_u:5765": " sā dṛṅmārge pañcadaśaṃ talliṅgam //",
    "XXbsa051_u:5766": " punaraparamityādi āparivartāntāt /",
    "XXbsa051_u:5767": " ātmanaḥ parityāgo vikrayādi /",
    "XXbsa051_u:5768": " jīvitasya parityāgo maraṇam /",
    "XXbsa051_u:5769": " buddhairbhagavabhdirdeśito dharmaḥ sarvadharmāḥ śūnyā iti /",
    "XXbsa051_u:5770": " tameva mohapuruṣāḥ pratikṣipanti /",
    "XXbsa051_u:5771": " tasya svayaṃ paraiśca parigrahāya jīvitamapi tyajati /",
    "XXbsa051_u:5772": " sa hi buddheṣu yatpremagauravaṃ taddharme karoti /",
    "XXbsa051_u:5773": " dharmakāyāstathāgatā iti jñānāt /",
    "XXbsa051_u:5774": " ātmanaśca bhāvibuddhatvadarśanāt /",
    "XXbsa051_u:5775": " śrāvakasyāpītyupalakṣaṇam /",
    "XXbsa051_u:5776": " bodhisattvasyāpi devāderapi /",
    "XXbsa051_u:5777": " śeṣaṃ subodhamiti /",
    "XXbsa051_u:5778": " 'dharmārthaṃ jīvitatyāgaḥ' mārge 'nvayajñānam /",
    "XXbsa051_u:5779": " tad dṛṅmārge ṣoḍaśaṃ talliṅgam //",
    "XXbsa051_u:5780": " 'ityamī ṣoḍaśa kṣaṇāḥ /",
    "XXbsa051_u:5781": " avaivartikaliṅgāni dṛṅmārgasthasya dhīmataḥ' //",
    "XXbsa051_u:5782": " ityupasaṃhāraḥ //",
    "XXbsa051_u:5783": " avinivartanīyasya yānyākāraliṅganimittāni taddyotakaḥ parivartastatparivartaḥ //",
    "XXbsa051_u:5784": " āryāṣṭasāhasrikāyāḥ prajñāpāramitāyāḥ sāratamānāmni pañjikāyāṃ ratnākaraśāntiviracitāyāṃ saptadaśaḥ parivartaḥ //",
    "XXbsa051_u:5785": " 18. śūnyatāparivarto nāmāṣṭādaśaḥ /",
    "XXbsa051_u:5786": " nirvedhāṅgadṛṅmārgayoravaivartikaliṅgāni saṃkhyayā viśeṣataścoktani /",
    "XXbsa051_u:5787": " bhāvanāmārgastu gambhīraḥ /",
    "XXbsa051_u:5788": " tato tānyubhayathāpi vaktumaśakyāni /",
    "XXbsa051_u:5789": " ataḥ",
    "XXbsa051_u:5790": " śāstram-",
    "XXbsa051_u:5791": " [111] gambhīro bhāvanāmārgaḥ",
    "XXbsa051_u:5792": " etadāha /",
    "XXbsa051_u:5793": " atha khalvityādinā pratyekabuddhairityetadantena /",
    "XXbsa051_u:5794": " āścaryaṃ bhagavannityekaṃ codyam /",
    "XXbsa051_u:5795": " kimāścaryamityata āha /",
    "XXbsa051_u:5796": " mahāguṇetyādi /",
    "XXbsa051_u:5797": " (RSt_117) mahān guṇasambhāraḥ paramagambhīratayā",
    "XXbsa051_u:5798": " kalpāsaṃkhyeyadvayanirantaraprayatnalabhyatayā ca /",
    "XXbsa051_u:5799": " ata eva viśeṣato jñātumaśakyatvādapramāṇāḥ saṃkhyātumaśakyatvādaparimitāḥ /",
    "XXbsa051_u:5800": " bodhisattvo mahāsattva iti bhāvanāmārgastho 'vaivartikaḥ /",
    "XXbsa051_u:5801": " avinivartanīyeneti bhāvanāmārgasthena /",
    "XXbsa051_u:5802": " saṃkhyātikramād anantam /",
    "XXbsa051_u:5803": " paramodāratvād aparyantam /",
    "XXbsa051_u:5804": " asaṃhārya samyagagrādyaṃ samyagjñātumaśakyaṃ śrāvakapratyekabuddhairapīti bhāvanāmārgasya gāmbhīryam //",
    "XXbsa051_u:5805": " subhūtirāhetyādi pratibalaḥ śakto nirdeṣṭum /",
    "XXbsa051_u:5806": " kintu sattvā(rvā)rtho na syāditi bhāvaḥ /",
    "XXbsa051_u:5807": " tataḥ kimityāha /",
    "XXbsa051_u:5808": " ata evetyādi /",
    "XXbsa051_u:5809": " evakāro bhinnakramaḥ /",
    "XXbsa051_u:5810": " sthānānītyataḥ pareṇa draṣṭavyaḥ /",
    "XXbsa051_u:5811": " sarvāṇi gambhīrāṇīti vīpsārthaḥ /",
    "XXbsa051_u:5812": " sthānānīti bhāvanāmārgālambanāni /",
    "XXbsa051_u:5813": " prajñāpāramitāyāṃ pratisaṃyuktāni tadādhāraṇītyarthaḥ /",
    "XXbsa051_u:5814": " sūcayitavyānīti sūcyantāmityarthaḥ /",
    "XXbsa051_u:5815": " iti subhūteradhyeṣaṇā //",
    "XXbsa051_u:5816": " evamukta ityādi /",
    "XXbsa051_u:5817": " ārabhyeti /",
    "XXbsa051_u:5818": " ādau nirdiśya /",
    "XXbsa051_u:5819": " nigamayitukāma iti bhāvanārge yojayitukāmaḥ /",
    "XXbsa051_u:5820": " iti bhagavato 'bhyupagamaḥ /",
    "XXbsa051_u:5821": " atha śāstram-",
    "XXbsa051_u:5822": " gāmbhīryaṃ śūnyatādikam /",
    "XXbsa051_u:5823": " samāropāpavādāntamuktatā sā gabhīratā // 4-52 //",
    "XXbsa051_u:5824": " 'gambhīro bhāvanāmārgaḥ' ityuktam /",
    "XXbsa051_u:5825": " tasya 'gāmbhīryaṃ' gambhīrabhāvaḥ /",
    "XXbsa051_u:5826": " yataḥ sa gambhīro bhavati tacca śūnyatānimittādikam /",
    "XXbsa051_u:5827": " mārgasya gambhīryamālambanagāmbhīryāditi bhāvaḥ /",
    "XXbsa051_u:5828": " taccālambanaṃ 'śūnyatādi' /",
    "XXbsa051_u:5829": " śūnyatāderapi kā gāmbhīryatā? yāsya samāropāntenāpavādāntena cārahitatā /",
    "XXbsa051_u:5830": " bhagavānabhyupagataṃ sūcayitumāha /",
    "XXbsa051_u:5831": " gambhīramitītyādi /",
    "XXbsa051_u:5832": " sarvadharmāṇāṃ yathāpratibhāsabhāvo yathātattvaṃ ca bhāvaḥ śūnyatā /",
    "XXbsa051_u:5833": " saivānimittaṃtadvedane nimittanirodhāt /",
    "XXbsa051_u:5834": " saivāpraṇihitaṃ tadvidāṃ traidhātuke 'praṇidhānāt /",
    "XXbsa051_u:5835": " saivānabhisaṃskārasteṣāṃ punarbhavāya karmākaraṇāt /",
    "XXbsa051_u:5836": " saivānutpādasteṣāṃ tena karmaṇānutpādāt /",
    "XXbsa051_u:5837": " saivājātisteṣāṃ prakṛtyajātatājñānāt /",
    "XXbsa051_u:5838": " saivābhāvo 'dravyatvāt /",
    "XXbsa051_u:5839": " saiva virāgaśuddhiḥ kleśānuśayasamudghātāt /",
    "XXbsa051_u:5840": " saiva nirodhasteṣāṃ punarbhavavi(ni)rodhāt /",
    "XXbsa051_u:5841": " saiva nirvāṇaṃ teṣāṃ vāsanāsamudghātāt /",
    "XXbsa051_u:5842": " saiva vigamasteṣāṃ sāśravaskandhoparamāt // iti śūnyatādikam //",
    "XXbsa051_u:5843": " subhūtirāheti kākvā pṛcchatītyarthaḥ /",
    "XXbsa051_u:5844": " dharmāṇāmiti śūnyatādinām /",
    "XXbsa051_u:5845": " sarvadharmāṇāmiti skandhadhātvādīnām /",
    "XXbsa051_u:5846": " bālagrāhyā rūpādayaste kathaṃ",
    "XXbsa051_u:5847": " gambhīrāḥ? ataḥ svayameva pṛcchati kathaṃ cetyādi /",
    "XXbsa051_u:5848": " uttaraṃ yathā tathatetyādi /",
    "XXbsa051_u:5849": " (RSt_118) kasya tathateti cedāha tatretyādi /",
    "XXbsa051_u:5850": " sphuṭīkartumāha yathetyādi /",
    "XXbsa051_u:5851": " yatreti yasyāṃ rūpāditathatāyāṃ vedyamānāyāṃ kalpitaṃ rūpādi na prakhyāti iyaṃ rūpādīnāṃ gambhīratā",
    "XXbsa051_u:5852": " paramārthasatā rūpeṇa teṣāṃ prakhyānāt /",
    "XXbsa051_u:5853": " samyagdeśanayā toṣitaḥ subhūtirāha /",
    "XXbsa051_u:5854": " āścaryamityādi /",
    "XXbsa051_u:5855": " sūkṣmeṇeti nipuna(ṇa)vedyena /",
    "XXbsa051_u:5856": " nirvāṇaṃ ca sūcitam /",
    "XXbsa051_u:5857": " bhāvanāmārgasthasyāvaivartikasya sarveṣāṃ parikalpitānāmaprakhyānāt /",
    "XXbsa051_u:5858": " rūpādibhyaśca nivāritaḥ /",
    "XXbsa051_u:5859": " teṣāṃ paramārthasya prakhyānāt /",
    "XXbsa051_u:5860": " tatra nirvāṇena rūpādisamāropāntamutkatā /",
    "XXbsa051_u:5861": " iti śūnyatādigambhīratā //",
    "XXbsa051_u:5862": " atha śāstram-",
    "XXbsa051_u:5863": " [112] cintātulananidhyānānyabhīkṣṇaṃ bhāvanāpathaḥ /",
    "XXbsa051_u:5864": " nirve āṅgeṣu dṛṅmārge bhāvanāmārga eva ca // 4-53 //",
    "XXbsa051_u:5865": " 'abhīkṣṇaṃ' iti prabandhena /",
    "XXbsa051_u:5866": " ataḥ prābandhikāni 'cintātulananidhyānāni'",
    "XXbsa051_u:5867": " svabhāvo bhāvanāmārgasya alambanaṃ śūnyatādi /",
    "XXbsa051_u:5868": " śūnyatāderādhāro",
    "XXbsa051_u:5869": " nirvedhabhāgīyadṛṅmārgabhāvanāmārgāḥ(rgaḥ) kathaṃ",
    "XXbsa051_u:5870": " bhāvanāmārgasyā(ścā)syaiva viṣaya iti cedāha-",
    "XXbsa051_u:5871": " [113] prābandhikatvādiṣṭo 'sau",
    "XXbsa051_u:5872": " 'prābandhiko ' hi bhāvanāmārgaḥ /",
    "XXbsa051_u:5873": " tataḥ prākṛto viṣayaḥ paścāttamo viṣayīti nāsti virodhaḥ /",
    "XXbsa051_u:5874": " atra sūtraṃ bhagavānāhetyādi /",
    "XXbsa051_u:5875": " imānīti yathoktāni śūnyatādīni /",
    "XXbsa051_u:5876": " prajñāpāramitāpratisaṃyuktānīti /",
    "XXbsa051_u:5877": " vikalpapāramittaiva prajñā prajñāpāramitā darśanamārgo bhāvanāmārgaśca /",
    "XXbsa051_u:5878": " nirvedhabhāgīyāni tu tādarthyātprajñāpāramitā /",
    "XXbsa051_u:5879": " tasyāṃ trividhāyāṃ pratisaṃyuktāni sambaddhāni tadādhārāṇītyarthaḥ /",
    "XXbsa051_u:5880": " ya imānio cintayiṣyati tulayiṣyati upanidhāsyatīti sambandhaḥ /",
    "XXbsa051_u:5881": " kathamityata āha /",
    "XXbsa051_u:5882": " evaṃ mayetyādi /",
    "XXbsa051_u:5883": " sthātavyamiti cintayaikāntaniścayāt /",
    "XXbsa051_u:5884": " śikṣitavyamiti tulanena śamathotpādanāt /",
    "XXbsa051_u:5885": " pratipattavyamityupanidhyānena vipaśyanotpādanāt /",
    "XXbsa051_u:5886": " ājñaptaṃ granthaśravaṇāt /",
    "XXbsa051_u:5887": " ākhyātamarthajñāpanāt /",
    "XXbsa051_u:5888": " upadiṣṭaṃ rahasyakīrtanāt catasro yuktayaḥ /",
    "XXbsa051_u:5889": " apekṣāyuktiḥ sarvahetūnapekṣya kāryotpatteḥ /",
    "XXbsa051_u:5890": " kāryakāraṇayuktiḥ tebhyaḥ pratyekaṃ kāryaviśeṣotpatteḥ /",
    "XXbsa051_u:5891": " upapattiḥ sādhanayuktiḥ /",
    "XXbsa051_u:5892": " yena pramāṇena yo 'rthaḥ sidhyati /",
    "XXbsa051_u:5893": " dharmatāyuktiḥ svabhāvaniyamodharmāṇām /",
    "XXbsa051_u:5894": " agni eva dahatyāpa eva kledayantītyādi /",
    "XXbsa051_u:5895": " ābhiḥ samādhyālambanasya rahasi paryaṅkamāruhya satkṛtya sātatyena nirūpaṇaṃ cintā /",
    "XXbsa051_u:5896": " tatraiva navākāreṇa śamathena cetasaḥ samīkaraṇaṃ tulanam /",
    "XXbsa051_u:5897": " dharmānvicinoti pravicinoti parivitarkayati parimīmāṃsāmāpadyata iti caturākārā vipaśyanā upanidhyānam // tatra yathāvabhdāvikatājñānaṃ vicayaḥ /",
    "XXbsa051_u:5898": " (RSt_119) pañcaiva skandhā ityādi",
    "XXbsa051_u:5899": " yathāvabhdāvikatājñānaṃ pravicayaḥ /",
    "XXbsa051_u:5900": " sarva ete śūnyā ityādi nirvikalpena manasā prajñāsahagatena nimittīkaraṇaṃ parivitarkaḥ /",
    "XXbsa051_u:5901": " santīraṇaṃ parimīmāṃsā /",
    "XXbsa051_u:5902": " iti bhāvanāmārgasya svabhāvaḥ //",
    "XXbsa051_u:5903": " navadhā ca prakārataḥ /",
    "XXbsa051_u:5904": " sa bhāvanāmārgaḥ prakārabhedena navadhā bhavati /",
    "XXbsa051_u:5905": " cakārādvipakṣo navadhā /",
    "XXbsa051_u:5906": " kathamityāha-",
    "XXbsa051_u:5907": " mṛdumadhyādhimātrāṇāṃ punarmṛdvādibhedataḥ // 4-54 //",
    "XXbsa051_u:5908": " mṛdumṛduḥ /",
    "XXbsa051_u:5909": " mṛdumadhyaḥ /",
    "XXbsa051_u:5910": " mṛdvadhimātraḥ /",
    "XXbsa051_u:5911": " madhyamṛduḥ /",
    "XXbsa051_u:5912": " madhyamadhyaḥ /",
    "XXbsa051_u:5913": " madhyadhimātraḥ /",
    "XXbsa051_u:5914": " adhimātramṛduḥ /",
    "XXbsa051_u:5915": " adhimātramadhyaḥ /",
    "XXbsa051_u:5916": " adhimātrādhimātraśceti /",
    "XXbsa051_u:5917": " vipakṣāṇāmapyeta eva nava prakārāḥ /",
    "XXbsa051_u:5918": " tatraite mārgasya prakārā anulomamutpadyante /",
    "XXbsa051_u:5919": " taiḥ pratilomaṃ vipakṣaprakārāḥ kṣīyante /",
    "XXbsa051_u:5920": " adhimātrādhimātro 'dhimātramadhyo yāvanmṛdumṛduḥ /",
    "XXbsa051_u:5921": " sa ca vipakṣo bhāvanāheyaḥ kleśavikalpā yathāyogām /",
    "XXbsa051_u:5922": " audāriko hi malaścelātpurva niṣpīḍyate paścāsūkṣmaḥ /",
    "XXbsa051_u:5923": " tadvaccittādapi /",
    "XXbsa051_u:5924": " tatrādyaḥ tathetyādinā /",
    "XXbsa051_u:5925": " dvitīya evamityādinā /",
    "XXbsa051_u:5926": " tataḥ yathā punaraparādibhīḥ prasavatyantaiḥ tataḥ dvāvekena punaraparādinā subhūtirāhetyataḥ prāk /",
    "XXbsa051_u:5927": " tathetyādi /",
    "XXbsa051_u:5928": " tatheti yathoktena krameṇa sampādayamānaḥ śamathena /",
    "XXbsa051_u:5929": " upanidhyāyana vipaśyanayā /",
    "XXbsa051_u:5930": " upaparīkṣamāṇa ubhābhyām /",
    "XXbsa051_u:5931": " prayujyamānaḥ śamathavīryeṇa /",
    "XXbsa051_u:5932": " ghaṭamāno vipaśyanāvīryeṇa /",
    "XXbsa051_u:5933": " vyāyacchamāna ubhayavīryeṇa /",
    "XXbsa051_u:5934": " svayameva bhagavān pṛcchati kiyatkarma karotīti /",
    "XXbsa051_u:5935": " uttaraṃ svayamevāha tadyathāpītyādinā /",
    "XXbsa051_u:5936": " prasādā prabhavantīti prāsādikā guṇāḥ /",
    "XXbsa051_u:5937": " matvarthīyo 'c /",
    "XXbsa051_u:5938": " paraparigṛhīteti parakīyā na vaśayen na śaknuyāt /",
    "XXbsa051_u:5939": " saṃsārādityāgāmino janmaprabandhāt /",
    "XXbsa051_u:5940": " chorayatīti tyajati /",
    "XXbsa051_u:5941": " vipṛṣṭhīkaroti /",
    "XXbsa051_u:5942": " āgāmino 'nāgamanāt /",
    "XXbsa051_u:5943": " vyantīkarotītyaparāntataḥ pūrvāntanayanāt /",
    "XXbsa051_u:5944": " yathājñaptamityādi pūrvavat /",
    "XXbsa051_u:5945": " yathoddiṣṭaṃ yathā nirdiṣṭamityuddeśanāt /",
    "XXbsa051_u:5946": " tiṣṭhati cintayā saṃśayacchedāt /",
    "XXbsa051_u:5947": " śikṣate śamathena /",
    "XXbsa051_u:5948": " pratipadyate vipaśyanayā /",
    "XXbsa051_u:5949": " upanidhyāyatītyubhābhyām /",
    "XXbsa051_u:5950": " evaṃ yogaṃ bhāvanāmāpadyate /",
    "XXbsa051_u:5951": " iyatā ekaṃ karmoktam /",
    "XXbsa051_u:5952": " dvitīyamāha tāṃścetyādinā samyaksambodherityetadantena /",
    "XXbsa051_u:5953": " iti bhāvanāmārgo mṛdumṛduḥ //",
    "XXbsa051_u:5954": " evamityādi evamityanantaroktavat /",
    "XXbsa051_u:5955": " tāvatkarmeti bahutarakalpavyantīkaraṇam /",
    "XXbsa051_u:5956": " samyaksambodhivinivartakadoṣavivarjanaṃ ca /",
    "XXbsa051_u:5957": " adhikamāha (RSt_120)",
    "XXbsa051_u:5958": " yathetyādinā prāk punaraparāt /",
    "XXbsa051_u:5959": " tata iti dāyakāt /",
    "XXbsa051_u:5960": " ayameva viśiṣyate bahutarapuṇyatayā prakṛṣyate /",
    "XXbsa051_u:5961": " ityata āha /",
    "XXbsa051_u:5962": " yoyamityādi /",
    "XXbsa051_u:5963": " iti bhāvanāmārgo mṛdumadhyaḥ //",
    "XXbsa051_u:5964": " punarityādi /",
    "XXbsa051_u:5965": " dadyādarpaṇataḥ /",
    "XXbsa051_u:5966": " pratiṣṭhāpayedavipratisārataḥ /",
    "XXbsa051_u:5967": " iti bhāvanāmārgo mṛddhadhimātraḥ //",
    "XXbsa051_u:5968": " punarityādi /",
    "XXbsa051_u:5969": " manasikāro vihāraḥ /",
    "XXbsa051_u:5970": " iti bhāvanāmārgo madhyamṛduḥ //",
    "XXbsa051_u:5971": " punarityādinā bhāvanāmārgo madhyamadhyaḥ //",
    "XXbsa051_u:5972": " punarityādi /",
    "XXbsa051_u:5973": " vyutthāya dharma deśayet tacca bodhau pariṇāmayediti bhāvanāmārgo madhyādhimātraḥ //",
    "XXbsa051_u:5974": " punaraparetyādi /",
    "XXbsa051_u:5975": " tacca dharmadānaṃ /",
    "XXbsa051_u:5976": " prajñāpāramitoktena pariṇāmena pariṇāmayediti bhāvanāmārgo 'dhimātramṛduḥ //",
    "XXbsa051_u:5977": " punarityādi /",
    "XXbsa051_u:5978": " taddharmadānaṃ prajñāpāramitoktapariṇāmena pariṇamayya punaḥ pratisaṃlayane yogamāpadyate",
    "XXbsa051_u:5979": " iti bhāvanāmārgo 'dhimātramadhyaḥ //",
    "XXbsa051_u:5980": " yaḥ punastat pratisaṃlayanamavirahitaṃ karoti prajñāpāramitayā sa tasya bhāvanāmārgo 'dhimātrādhimātraḥ",
    "XXbsa051_u:5981": " subhūtirāhetyādi /",
    "XXbsa051_u:5982": " iha bahutaraṃ puṇyaṃ prasavatīti bāhulyenoktam /",
    "XXbsa051_u:5983": " ataḥ subhūteścodyam /",
    "XXbsa051_u:5984": " abhisaṃskāro vikalpaḥ /",
    "XXbsa051_u:5985": " tadvatpuṇyābhisaṃskāropi /",
    "XXbsa051_u:5986": " tasmādvahutaraṃ puṇyamiti bahutaro vikalpa uktaḥ syāditi /",
    "XXbsa051_u:5987": " uttaraṃ bhagavānāha sopītyādinā prasavatyantena /",
    "XXbsa051_u:5988": " idānīmiti bhāvanāmārgakāle /",
    "XXbsa051_u:5989": " yathālakṣaṇamasattvācchūnyaḥ /",
    "XXbsa051_u:5990": " ajñātārthe kapratyayaḥ /",
    "XXbsa051_u:5991": " bālairajñātaḥ śūnyaka ityeva /",
    "XXbsa051_u:5992": " evameva ākhyāti prakhyātīti ākhyaḥ /",
    "XXbsa051_u:5993": " anākhye ākhyā bhavati ākhyāyate lohitāderākṛtigaṇatvāt kyaṣ /",
    "XXbsa051_u:5994": " prakhyātītyarthaḥ /",
    "XXbsa051_u:5995": " evamuttareṣvapi draṣṭavyam /",
    "XXbsa051_u:5996": " asvāmikatvād riktaḥ /",
    "XXbsa051_u:5997": " agrāhyatvāt tucchaḥ /",
    "XXbsa051_u:5998": " grāhakābhāvatvād asaraḥ /",
    "XXbsa051_u:5999": " evamiti śūnyatādibhiḥ /",
    "XXbsa051_u:6000": " śeṣaṃ subodham /",
    "XXbsa051_u:6001": " iti bahutaraṃpuṇyaṃprasavacodyaparihārau //",
    "XXbsa051_u:6002": " subhūtirāhetyādi /",
    "XXbsa051_u:6003": " utkarṣopi viśeṣaḥ /",
    "XXbsa051_u:6004": " chedopi nānākaraṇam /",
    "XXbsa051_u:6005": " tayorvyavacchedārthamubhayorupādānam /",
    "XXbsa051_u:6006": " pramāṇānītyaudāryaparicchedāḥ /",
    "XXbsa051_u:6007": " saṃkhyayāpīti gaṇanayāpi na kṣapayituṃ kṣayaṃ netum /",
    "XXbsa051_u:6008": " syābhdagavannityādi sugamam /",
    "XXbsa051_u:6009": " adhikaṃ vacanaṃ adhivacanaṃ mukhyaṃ vācakamityarthaḥ /",
    "XXbsa051_u:6010": " akṣayā apīti (RSt_121) ākāśavat /",
    "XXbsa051_u:6011": " aprameyātāpītyākāśasyeva /",
    "XXbsa051_u:6012": " akṣayāprameyaśūnyatānimittādīnāṃ abhilāpāḥ śabdāḥ /",
    "XXbsa051_u:6013": " nanu śabdā api vicatrāḥ kathamekārthe vyavacchedyabhedyaleśāditi bhāvaḥ /",
    "XXbsa051_u:6014": " ata evāha deśanābhinirhāra eṣa iti /",
    "XXbsa051_u:6015": " deśyate 'nayeti deśanā karuṇā tasyābhinirhāro",
    "XXbsa051_u:6016": " niḥṣyandaḥ sa cāsau nirdeśaśca /",
    "XXbsa051_u:6017": " atra śāstram-",
    "XXbsa051_u:6018": " [114] asaṃkhyeyādinirdeśāḥ paramārthena na kṣamāḥ /",
    "XXbsa051_u:6019": " kṛpāniṣyandabhūtāste saṃvṛtyābhimatā mune // 4-55 //",
    "XXbsa051_u:6020": " 'na kṣamā' iti na yuktāḥ /",
    "XXbsa051_u:6021": " ityasaṃkhyeyādinirdeśe codyaparihārāḥ //",
    "XXbsa051_u:6022": " subhūtihāha /",
    "XXbsa051_u:6023": " āścaryamityādyapi tu khalvityataḥ prāk /",
    "XXbsa051_u:6024": " avāggocaratvād anabhilāpyāḥ /",
    "XXbsa051_u:6025": " pāramitārthasyeti śūnyatālakṣaṇasya /",
    "XXbsa051_u:6026": " atra śāstram-",
    "XXbsa051_u:6027": " [115] hānivṛddhī na yujyete nirālāpasya vastunaḥ /",
    "XXbsa051_u:6028": " bhāvanākhyena kiṃ hīnaṃ vartmanā kimudāgatam // 4-56 //",
    "XXbsa051_u:6029": " ityanabhilāpyasya hānivṛddhyabhāvaḥ //",
    "XXbsa051_u:6030": " kathaṃ tarhi bodhirityata āha /",
    "XXbsa051_u:6031": " api tu khalvityādyāparivartasamāpteḥ /",
    "XXbsa051_u:6032": " sa dānaṃ dadattānmanasikārāṃstāṃścittotpāniti yairdānaṃ dadāti /",
    "XXbsa051_u:6033": " tāni ca kuśalamūlānīti yāni taiscittotpādaiḥ saṃprayuktāni /",
    "XXbsa051_u:6034": " yathā bodhisthā pariṇāmayatīti /",
    "XXbsa051_u:6035": " anyathā na sā pariṇāmanā bodhaye syāt /",
    "XXbsa051_u:6036": " evamuttarāsvapi draṣṭavyam //",
    "XXbsa051_u:6037": " yathānuttarā samyaksambodhirityuktam /",
    "XXbsa051_u:6038": " ataḥ pṛcchati /",
    "XXbsa051_u:6039": " atha khalvityādinā /",
    "XXbsa051_u:6040": " bhagavānāha tathataiṣā subhūte 'nuttarā samyaksambodhirityādi /",
    "XXbsa051_u:6041": " abhīkṣṇamiti punaḥ punaḥ /",
    "XXbsa051_u:6042": " bahulamiti prabandhane /",
    "XXbsa051_u:6043": " evaṃ khalvityādinopasaṃhāraḥ /",
    "XXbsa051_u:6044": " atra śāstram-",
    "XXbsa051_u:6045": " [116] yathā bodhistathaivāsāviṣṭasyāthaisya sādhakaḥ /",
    "XXbsa051_u:6046": " tathatālakṣaṇā bodhiḥ sopi tallakṣaṇo mataḥ // 4-57 //",
    "XXbsa051_u:6047": " 'asau' iti 'sopi' iti bhāvanāmārgaḥ //",
    "XXbsa051_u:6048": " śūnyatāpradhānaḥ parivartaḥ śūnyatāparivartaḥ //",
    "XXbsa051_u:6049": " āryāṣṭasāhasrikāyāḥ prajñāpāramitāyāḥ sāratamānāmni pañjikāyāṃ ratnākaraśāntiviracitāyāmaṣṭādaśaḥ parivartaḥ //",
    "XXbsa051_u:6050": " 19. gaṅgadevābhaginīparivarto nāmekonaviṃśatitamaḥ /",
    "XXbsa051_u:6051": " atha khalvityādi prāgevamuktāt /",
    "XXbsa051_u:6052": " na pūrveṇa cittena bodhirna ca paścimena tayorasamavadhānāditi codyam //",
    "XXbsa051_u:6053": " evamukta ityādi prāgevamuktāt /",
    "XXbsa051_u:6054": " iyatā dīpadṛṣṭāntena parihāraḥ /",
    "XXbsa051_u:6055": " atra",
    "XXbsa051_u:6056": " śāstram-",
    "XXbsa051_u:6057": " [117] pūrveṇa bodhirno yuktā manasā paścimena vā /",
    "XXbsa051_u:6058": " iti codyam /",
    "XXbsa051_u:6059": " dīpadṛṣṭāntayogena bodhiriti vartate /",
    "XXbsa051_u:6060": " anena parihāraḥ //",
    "XXbsa051_u:6061": " atha śāstram-",
    "XXbsa051_u:6062": " gambhīrā dharmatāṣṭadhā // 4-58 //",
    "XXbsa051_u:6063": " yā bodhiriti vartate /",
    "XXbsa051_u:6064": " kevalāyā bodhestathataiva lakṣaṇamuktamaṣṭādaśe /",
    "XXbsa051_u:6065": " saparicchadāyāstu bodherlakṣaṇamaṣṭavidhaṃ gāmbhīryam /",
    "XXbsa051_u:6066": " tatkathamaṣṭadhā?",
    "XXbsa051_u:6067": " [118] utpāde ca nirodhe ca tathatāyāṃ gabhīratā /",
    "XXbsa051_u:6068": " jñeye jñāne ca caryāyāmadvayopāyakauśale // 4-59 //",
    "XXbsa051_u:6069": " 'advayaṃ ca upāyakauśalyaṃ ca; iti samāhāradvandvaḥ /",
    "XXbsa051_u:6070": " ata evamukta ityādinā prāgevamuktādgāmbhīrya subhūtiḥ prastauti /",
    "XXbsa051_u:6071": " anyatra tebhya iti vinā tebhyaḥ /",
    "XXbsa051_u:6072": " evamukte bhagavānityādinā parijayaṃ karotītyetadantenāṣṭavidhaṃ gāmbhīryamāha /",
    "XXbsa051_u:6073": " yaccittamiti bhrāntamabhūtaparikalpātmakam /",
    "XXbsa051_u:6074": " niruddhamiti santānakṣayāt kṣīṇam /",
    "XXbsa051_u:6075": " no hīti naivetyarthaḥ /",
    "XXbsa051_u:6076": " bhrāntikāraṇasya dvayābhiniveśasya kṣayāditi bhāvaḥ /",
    "XXbsa051_u:6077": " ityutpādagāmbhīryam //",
    "XXbsa051_u:6078": " yaccittamutpannamiti abhrāntam /",
    "XXbsa051_u:6079": " bhrāntikṣayāccittādhīnatvācca cittotpatteriti bhāvaḥ /",
    "XXbsa051_u:6080": " nirodhadharmi bhagavanniti pratikṣaṇamiti bhāvaḥ",
    "XXbsa051_u:6081": " / nirotsyata iti santānanirodheneti bhāvaḥ /",
    "XXbsa051_u:6082": " no hīdamiti svarasata utpatteḥ praṇidhānādibhiśca saviśeṣamakṣayīkṛtatvāditi bhāvaḥ /",
    "XXbsa051_u:6083": " yaccittamanutpannarmityutpādagāmbhīrye yaduktam yanna nirodhadharmītyanantarameva yaduktaṃ yannirodhadharmītyasmiṃsteṣāṃ punaruktatā syāt /",
    "XXbsa051_u:6084": " yaccittamiti yaccittasantānaḥ /",
    "XXbsa051_u:6085": " anutpādānirodhadharmītyanādinidhanam yo dharma iti nirvāṇākhyaḥ /",
    "XXbsa051_u:6086": " nirodhoniruddham /",
    "XXbsa051_u:6087": " tatsvabhāvo 'syeti svabhāvaniruddhaḥ /",
    "XXbsa051_u:6088": " dharmateti śūnyatā /",
    "XXbsa051_u:6089": " iti nirodhagāmbhīryam /",
    "XXbsa051_u:6090": " tathaiva sthāsyatīti yāvadākāśam /",
    "XXbsa051_u:6091": " mā kuṭasthā bhūditi tathatāvat /",
    "XXbsa051_u:6092": " no hīdamiti pravāhanityatvāditi bhāvaḥ /",
    "XXbsa051_u:6093": " gambhīrā tathateti samyagjñānādapi sūkṣmatvāditayatāgāmbhīryam //",
    "XXbsa051_u:6094": " tathatāyāṃ cittamiti tadveditvāttasyā ādheyam /",
    "XXbsa051_u:6095": " no hīdamiti jñānābhdede vedyatvāyogāt /",
    "XXbsa051_u:6096": " cittaṃ tathatetyekalakṣaṇāditi bhāvaḥ /",
    "XXbsa051_u:6097": " anyattathatāyā ilikṣaṇabhedādeva /",
    "XXbsa051_u:6098": " no hīdamiti lakṣaṇabhedepi tādātmyāt /",
    "XXbsa051_u:6099": " tadevamagrāhyatvepi vedyā tathateti jñeyagāmbhīryam //",
    "XXbsa051_u:6100": " samanupaśyasi tvamiti cittarūpam /",
    "XXbsa051_u:6101": " no hītyagrāhyatvāt /",
    "XXbsa051_u:6102": " tadeva grāhyamapi cittaṃ vettīti jñānagāmbhīryam //",
    "XXbsa051_u:6103": " gambhīre caratīti prajñāpāramitārthe /",
    "XXbsa051_u:6104": " samudācārā ālambananimittāni /",
    "XXbsa051_u:6105": " pravartante na bhavanti /",
    "XXbsa051_u:6106": " na samudācaranti na prakhyāntīti caryāgāmbhīryam //",
    "XXbsa051_u:6107": " nimitte caratīti dvayanimitte 'dvayanimitte vā /",
    "XXbsa051_u:6108": " no hīti na dvayanimitte nādvayanimitte /",
    "XXbsa051_u:6109": " nimittamiti dvayādvayanimittam /",
    "XXbsa051_u:6110": " avibhāvitamaprahīṇam /",
    "XXbsa051_u:6111": " no hīti nāprahīṇam /",
    "XXbsa051_u:6112": " prahīṇamevetyarthaḥ /",
    "XXbsa051_u:6113": " ityadvayagāmbhīryam //",
    "XXbsa051_u:6114": " api nviti kinnu /",
    "XXbsa051_u:6115": " nimittaṃ vibhāvitaṃ bhavatītyapratipūrṇeṣu sarvabuddhadharmeṣu iti bhāvaḥ /",
    "XXbsa051_u:6116": " subhūtiruttaramāha /",
    "XXbsa051_u:6117": " na sa bhagavannityadinā /",
    "XXbsa051_u:6118": " ihaiveti /",
    "XXbsa051_u:6119": " asminneva janmani /",
    "XXbsa051_u:6120": " kuta ityāha /",
    "XXbsa051_u:6121": " sa cedityādi /",
    "XXbsa051_u:6122": " śrāvako bhavaediti na samyaksambuddhaḥ /",
    "XXbsa051_u:6123": " etattadityādinopasaṃhāraḥ /",
    "XXbsa051_u:6124": " yallakṣaṇaṃ yannimittamiti yaddharmanimittaṃ yacca dharmatānimittaṃ tatsarvaṃ jānāti /",
    "XXbsa051_u:6125": " parijayamabhyāsamātraṃ karoti /",
    "XXbsa051_u:6126": " ityupāyakauśalagāmbhīryam //",
    "XXbsa051_u:6127": " tatrāṣṭamaṃ gāmbhīryaṃ viprakṛṣṭam /",
    "XXbsa051_u:6128": " bodhe śeṣāṇi sannikṛṣṭānītyuktavidhaṃ gāmbhīryam /",
    "XXbsa051_u:6129": " uktaśca 'śaikṣau'vaivartiko gaṇaḥ' //",
    "XXbsa051_u:6130": " 'samatā bhavaśāntyoḥ' vaktavyā /",
    "XXbsa051_u:6131": " ataḥ śāstram-",
    "XXbsa051_u:6132": " [119] svapnopamatvāddharmāṇāṃ bhavaśāntyorakalpanā /",
    "XXbsa051_u:6133": " eṣa saṃsāra etannirvāṇamiti bhedakalpanā /",
    "XXbsa051_u:6134": " saṃsāranirvāṇayoḥ samatājñānaṃ bhāvanāmārge /",
    "XXbsa051_u:6135": " svapnopamānsarvadharmān paśyatastayorbhedakānupalambhāt /",
    "XXbsa051_u:6136": " nanvabhūtaparikalpaḥ saṃsāraḥ sa ca bhrāntimātraṃ bhrāntikṣayastu nirvāṇam",
    "XXbsa051_u:6137": " / kadā tayoḥ samatājñānam? bhāvanāmārge saṃmukhībhūte sarvadharmanairātmyasaṃvedanāditi cet /",
    "XXbsa051_u:6138": " darśanamārgepyetadastīti bhāvanāmārgasya ko 'tiśayaḥ? tasmāttato vyutthitasya samatājñānaṃ",
    "XXbsa051_u:6139": " / taccāyuktam /",
    "XXbsa051_u:6140": " vyutthitasya hi jñānaṃ bhrāntaṃ svapnopamatvāt svapnaḥ /",
    "XXbsa051_u:6141": " bhāvanāmārgastu samyagjñānaṃ divasopamatvāddivasaḥ /",
    "XXbsa051_u:6142": " tatra kadā yuktaṃ",
    "XXbsa051_u:6143": " syāt? yadi daivasikādabhyāsātiśayāt, svapneti prajñāpāramitā vivardheta /",
    "XXbsa051_u:6144": " ataḥ sūtre 'tha khalvityādinā vivardhata ityetadantena praśnaḥ /",
    "XXbsa051_u:6145": " subhūtirāhetyādinā bhāvitavyontenottaram /",
    "XXbsa051_u:6146": " avikalpa iti /",
    "XXbsa051_u:6147": " vikalpo viśeṣaḥ /",
    "XXbsa051_u:6148": " avikalpo nirviśeṣaḥ /",
    "XXbsa051_u:6149": " prajñāpāramitābhyāsata iti bhāvanāmārgābhyāsataḥ /",
    "XXbsa051_u:6150": " iti saṃsāranirvāṇasamatā //",
    "XXbsa051_u:6151": " śāriputra āhetyādi /",
    "XXbsa051_u:6152": " iha svapnaśabdena svapna evocyate /",
    "XXbsa051_u:6153": " kṣayasaṃjñeti kṣayo nirvāṇaṃ tasya saṃjñā udgrahaḥ /",
    "XXbsa051_u:6154": " bhutārthakalpanaṃ kalpaḥ /",
    "XXbsa051_u:6155": " vitathakalpanaṃ vikalpaḥ /",
    "XXbsa051_u:6156": " evameveti /",
    "XXbsa051_u:6157": " ākāśavattathāgatavadvā /",
    "XXbsa051_u:6158": " cittaṃ cetanā buddhirvikalpaḥ ityeko 'rthaḥ /",
    "XXbsa051_u:6159": " viviktānīti niḥsvabhāvāni /",
    "XXbsa051_u:6160": " viplutā hi buddhiravidyamānameva nimittīkṛtyārambaṇī karoti /",
    "XXbsa051_u:6161": " cetanāpītyādi sugamam /",
    "XXbsa051_u:6162": " kāyasākṣīti kāya āśrayaḥ /",
    "XXbsa051_u:6163": " tatparāvṛttyā kāyena sākṣātkārī kāyasākṣī enamarthamityetaccodyaṃ visarjayiṣyatīti parihariṣyati",
    "XXbsa051_u:6164": " ajito maitreya iti paryāyau /",
    "XXbsa051_u:6165": " yo dharmo visarjayediti maitreyaḥ /",
    "XXbsa051_u:6166": " visarjayitavya iti praśnaḥ /",
    "XXbsa051_u:6167": " yena dharmeṇeti vācā /",
    "XXbsa051_u:6168": " yasya dharmasyeti śāriputrasya /",
    "XXbsa051_u:6169": " utpitsuḥ trāsa uttrāsaḥ /",
    "XXbsa051_u:6170": " saṃbhūtastrāsaḥ santrāsaḥ /",
    "XXbsa051_u:6171": " tasya pravāhaḥ santrāsāpattiḥ /",
    "XXbsa051_u:6172": " balādhānaṃ bhāvanā balavāsanā /",
    "XXbsa051_u:6173": " atra śāstram-",
    "XXbsa051_u:6174": " karmābhāvādicodyānāṃ parihārā yathoditāḥ // 4-60 //",
    "XXbsa051_u:6175": " iti saṃsāranirvāṇasamatāyāṃ codyaparihārāḥ //",
    "XXbsa051_u:6176": " 'kṛtiśuddhiranuttarā' vaktavyā /",
    "XXbsa051_u:6177": " ataḥ śāstram-",
    "XXbsa051_u:6178": " [120] sattvalokasya yāśuddhistasyāḥ śuddhayupahārataḥ /",
    "XXbsa051_u:6179": " tathā bhājanalokasya buddhakṣetrasya śuddhatā // 4-61 //",
    "XXbsa051_u:6180": " ekadā yatraika eva buddho jāyate tadbuddhakṣetram /",
    "XXbsa051_u:6181": " tasya śuddhatā pariśuddhiḥ /",
    "XXbsa051_u:6182": " sā kuto bhavati? 'sattvalokasya' dṛśyate 'yāśuddhiḥ'",
    "XXbsa051_u:6183": " vyāḍakāntārāditā /",
    "XXbsa051_u:6184": " tasyāḥ svabuddhakṣetrapariśuddhādupasaṃhārāt /",
    "XXbsa051_u:6185": " mama buddhakṣetre sarvathaivaṃ mā bhūditi /",
    "XXbsa051_u:6186": " eṣā vistareṇa mahatyoruktā /",
    "XXbsa051_u:6187": " iha tu saṃkṣepataḥ /",
    "XXbsa051_u:6188": " punaraparamityādinā atha khalu tatretyataḥ prāk /",
    "XXbsa051_u:6189": " uttrāsādiniṣedha ukto vaktavyaśca tadapekṣayā punaraparaśabdāḥ /",
    "XXbsa051_u:6190": " durgatā bhūmiḥ kāntāram /",
    "XXbsa051_u:6191": " vyāḍaiḥ kāntāraṃ vyāḍakāntāram pānīyavarjitakāntāraṃ pānīyakāntāram /",
    "XXbsa051_u:6192": " yadicecchabdo yadyarthe /",
    "XXbsa051_u:6193": " divyopabhogetyādi /",
    "XXbsa051_u:6194": " samabuddhakṣetrasattvā iti vartate /",
    "XXbsa051_u:6195": " rudhirādyāhāravyudāsāya caitaduktam /",
    "XXbsa051_u:6196": " sarvasvaparityāga eva kuśalam /",
    "XXbsa051_u:6197": " yadeteṣāṃ loka iti bhājanaloke sukhasamaṅgilaḥ /",
    "XXbsa051_u:6198": " sukhaṃ samarpitamāhitameṣāmiti sukhasamarpitāḥ /",
    "XXbsa051_u:6199": " sarvata iti sarvatra /",
    "XXbsa051_u:6200": " vyādhikāntāraṃ rogopasargaḥ /",
    "XXbsa051_u:6201": " iyatīti cittakṣaṇaparimāṇā /",
    "XXbsa051_u:6202": " apūrveti bhāvinī /",
    "XXbsa051_u:6203": " yadutākoṭīriti nahi niraṃśasya kṣaṇasya koṭirasti /",
    "XXbsa051_u:6204": " yā",
    "XXbsa051_u:6205": " setyarthā(tyapūrvā) bhut /",
    "XXbsa051_u:6206": " apūrvā koṭīryatrābhisaṃbhotsye /",
    "XXbsa051_u:6207": " iti buddhakṣetrapariśuddhiḥ //",
    "XXbsa051_u:6208": " atha khalvityādyāparivartāntāt /",
    "XXbsa051_u:6209": " anena yattasyāṃ deśanāyāṃ saṃvṛttaṃ tadāha /",
    "XXbsa051_u:6210": " asaktāni alagnāni /",
    "XXbsa051_u:6211": " antarikṣe vihāyasīti kevala evākāśe /",
    "XXbsa051_u:6212": " pariniṣpattiriva pariniṣpattirvaśībhāvaḥ /",
    "XXbsa051_u:6213": " pramāṇabaddhaḥ pramāṇaniyataḥ /",
    "XXbsa051_u:6214": " asātakāntārāṇi duṣkāntārāṇi /",
    "XXbsa051_u:6215": " śeṣaṃ subodham //",
    "XXbsa051_u:6216": " gaṅgadevābhaginyā lakṣitaḥ parivartastatparivartaḥ //",
    "XXbsa051_u:6217": " āryāṣṭasāhasrikāyāḥ prajñāpāramitāyāḥ sāratamānāmni pañjikāyāṃ ratnākaraśāntiviracitāyāmekonaviṃśatitamaḥ parivartaḥ //",
    "XXbsa051_u:6218": " 20. upāyakauśalyamīmāṃsāparivarto nāma viṃśatitamaḥ /",
    "XXbsa051_u:6219": " kṣetrapariśuddhiruktā /",
    "XXbsa051_u:6220": " upāyakauśalaṃ vaktavyam /",
    "XXbsa051_u:6221": " ataḥ śāstram-",
    "XXbsa051_u:6222": " [121] viṣayo 'sya prayogaśca sā(śā)travāṇāmatikramaḥ /",
    "XXbsa051_u:6223": " apratiṣṭho yathāvedhamasādhāraṇalakṣaṇaḥ // 4-62 //",
    "XXbsa051_u:6224": " [122] aśa(sa)kto 'nupalambhaśca nimittapraṇidhikṛtau /",
    "XXbsa051_u:6225": " talliṅgaṃ cāpramāṇaṃ ca daśadhopāyakauśalam // 4-63 //",
    "XXbsa051_u:6226": " asya hyupāyakauśalasya 'viṣayaḥ' sūtre prathamaṃ vaktavyaḥ /",
    "XXbsa051_u:6227": " tataḥ'prayogaḥ' prathamābhyāsaḥ /",
    "XXbsa051_u:6228": " tato daśa prabhedāḥ sā",
    "XXbsa051_u:6229": " (śā)travātikramādayaḥ /",
    "XXbsa051_u:6230": " 'nimittapraṇidhikṛtau' tābhyāmiti tathoktau nimittakṛtaḥ praṇidhikṛtaśca /",
    "XXbsa051_u:6231": " atha khalvityādi /",
    "XXbsa051_u:6232": " atrādau bhūtakoṭimityetadantena viṣaya uktaḥ /",
    "XXbsa051_u:6233": " śūnyatāsamādhinaivānimittāpraṇihitayorbodhipakṣādīnāṃ copalakṣaṇāt /",
    "XXbsa051_u:6234": " śūnyatāyāmiti śūnyatāsamādhau /",
    "XXbsa051_u:6235": " santatiḥ pravāhaḥ /",
    "XXbsa051_u:6236": " kathaṃ pratyavekṣamāṇa ityāha rūpaṃ śunyamitīti /",
    "XXbsa051_u:6237": " tāmiti śūnyatām /",
    "XXbsa051_u:6238": " dharmatāmiti dharmaprakṛtim /",
    "XXbsa051_u:6239": " dharmatayeti dharmasāratayā /",
    "XXbsa051_u:6240": " bhūtakoṭiriti śūnyataiva kaivalyaṃ gatā bhūtakoṭiḥ /",
    "XXbsa051_u:6241": " ityupāyakauśalasya viṣayaḥ //",
    "XXbsa051_u:6242": " evamukta ityādi tadyathāpītyataḥ prāk /",
    "XXbsa051_u:6243": " asamāhita eveti sākṣātkartavyatayānadhyavasita eva /",
    "XXbsa051_u:6244": " atrāntarā iti yāvadbuddhadharmā asya na paripakvāḥ /",
    "XXbsa051_u:6245": " evamityuktena krameṇa /",
    "XXbsa051_u:6246": " ārūḍha upārjitāḥ /",
    "XXbsa051_u:6247": " śeṣa subodham /",
    "XXbsa051_u:6248": " ityupāyakauśalasya prayogaḥ //",
    "XXbsa051_u:6249": " tadyathāpītyādi tadyathāpītyataḥ prāk /",
    "XXbsa051_u:6250": " śūro nirbhīḥ /",
    "XXbsa051_u:6251": " vīryamutsāhaḥ /",
    "XXbsa051_u:6252": " pratiṣṭhānaṃ sthairyam /",
    "XXbsa051_u:6253": " pratibhānamabhyūhaḥ /",
    "XXbsa051_u:6254": " pratipattiranuṣṭhānam /",
    "XXbsa051_u:6255": " yasminkālādau yadyuktaṃ tajjñānāt kālādijñaḥ /",
    "XXbsa051_u:6256": " gatiḥ kāyavākcittakarmaṇyatā /",
    "XXbsa051_u:6257": " tāṃ gataḥ prāptaḥ /",
    "XXbsa051_u:6258": " praharaṇāvaraṇaṃ kavacādi /",
    "XXbsa051_u:6259": " smṛtiḥ smaraṇam /",
    "XXbsa051_u:6260": " matirabhyūhaḥ /",
    "XXbsa051_u:6261": " gatirjñānam /",
    "XXbsa051_u:6262": " dhṛtirdhāraṇam /",
    "XXbsa051_u:6263": " nītirnītijñānam /",
    "XXbsa051_u:6264": " viśāradaḥ paṇḍitaḥ iti śatrava eva 'śātravā' antarāyāḥ /",
    "XXbsa051_u:6265": " teṣāmatikramaścaturbhirapramāṇairiti prathamamupāyakauśalam //",
    "XXbsa051_u:6266": " tadyathāpītyādi tadyathāpītyataḥ prāk /",
    "XXbsa051_u:6267": " caratīti gacchati /",
    "XXbsa051_u:6268": " na ca bhūmau patatīti pātapratiṣedhaḥ sthitiḥ /",
    "XXbsa051_u:6269": " na ca kañcinniśrityeti pratiṣṭhāpratiṣedhaḥ /",
    "XXbsa051_u:6270": " niśrityetyāspadīkṛtya /",
    "XXbsa051_u:6271": " viharatīti tiṣṭhati /",
    "XXbsa051_u:6272": " na ca tatrāpīti viharaṇepi niśritaḥ /",
    "XXbsa051_u:6273": " patatyaparipūrṇairiti /",
    "XXbsa051_u:6274": " atra na patatīti na pratitiṣṭhatītyarthaḥ /",
    "XXbsa051_u:6275": " pratiṣṭhāvirahādapratiṣṭha upāyaḥ //",
    "XXbsa051_u:6276": " tadyathāpītyādi prāgevamuktāta /",
    "XXbsa051_u:6277": " vārayediti /",
    "XXbsa051_u:6278": " ākāśa eva sthāpayet /",
    "XXbsa051_u:6279": " patanaṃ na dadyāditi patituṃ na dadyāt /",
    "XXbsa051_u:6280": " uddharva kṣiptasya sa(śa)rasyeva",
    "XXbsa051_u:6281": " śarāntaraiściramapātāya ya āvedhastadvadābuddhadharmaparipākama(kaṃ)",
    "XXbsa051_u:6282": " sākṣātkaraṇāya cittasya cittāntarairya āvedhaḥ /",
    "XXbsa051_u:6283": " tadanatikrameṇa vṛttiryathāvedhamupāyaḥ //",
    "XXbsa051_u:6284": " evamukta ityādi prāk punaraparāt /",
    "XXbsa051_u:6285": " carati śamathena /",
    "XXbsa051_u:6286": " viharati vipaśyanayā /",
    "XXbsa051_u:6287": " samādhisamāpattirubhābhyām /",
    "XXbsa051_u:6288": " mameti mayā /",
    "XXbsa051_u:6289": " abhinirharatīti niṣpādayati /",
    "XXbsa051_u:6290": " samādhiścāsau vimokṣaśca muktidvāratvāt /",
    "XXbsa051_u:6291": " cittotpādaścittābhinirhāraḥ /",
    "XXbsa051_u:6292": " anenāyaṃ duṣkarakārakaḥ /",
    "XXbsa051_u:6293": " eṣa ca sarvaśrāvakapratyekabuddhairasādhāraṇatvādasādhāraṇa upāyaḥ //",
    "XXbsa051_u:6294": " punaraparādi prāk punaraparāt /",
    "XXbsa051_u:6295": " sattva ātmā puruṣaḥ /",
    "XXbsa051_u:6296": " indriyāṇi pañca śraddhādīni /",
    "XXbsa051_u:6297": " balānyapi pañcaiva /",
    "XXbsa051_u:6298": " bodhyaṅgāni sapta /",
    "XXbsa051_u:6299": " mārgo 'ṣṭāṅgaḥ /",
    "XXbsa051_u:6300": " sattvadṛṣṭiḥ saktiḥ /",
    "XXbsa051_u:6301": " tatprahāṇāya sattvānāmabhisambuddhaḥ /",
    "XXbsa051_u:6302": " sattvān deśayiṣyāmīti sañcintya śūnyatādisamāpattirasaktiḥ /",
    "XXbsa051_u:6303": " tadyogādasakta upāyaḥ //",
    "XXbsa051_u:6304": " punaraparādi prākpunaraparāt /",
    "XXbsa051_u:6305": " dharmasaṃjñā skandhadhātvādisaṃjñā /",
    "XXbsa051_u:6306": " sa upalambhaḥ /",
    "XXbsa051_u:6307": " tatprahāṇāyetyādi pūrvavat /",
    "XXbsa051_u:6308": " evaṃ śūnyatādisamāpattiranupalambhaḥ /",
    "XXbsa051_u:6309": " tadyogādanupalambha upāyaḥ //",
    "XXbsa051_u:6310": " punaraparādi punaraparātprāk /",
    "XXbsa051_u:6311": " strī pumān rūpaṃ śabda iti nimittasaṃjñā /",
    "XXbsa051_u:6312": " tatprahāṇāyetyādi pūrvavat /",
    "XXbsa051_u:6313": " evamanimittasamāpattirānimittam /",
    "XXbsa051_u:6314": " tadyogādānimitta upāyaḥ //",
    "XXbsa051_u:6315": " punaraparādi yo hītyataḥ prāk /",
    "XXbsa051_u:6316": " devaḥ śakraścakravarttī syāmityādirbhavabhogābhilāṣaḥ praṇihitam /",
    "XXbsa051_u:6317": " tasya mūlaṃ viparyāsāḥ /",
    "XXbsa051_u:6318": " tasmāccaturviparyāsaprahāṇāyetyādi pūrvavat /",
    "XXbsa051_u:6319": " evamapraṇihitasamādhirapraṇihitam tadyogādapraṇihita upāyaḥ //",
    "XXbsa051_u:6320": " yo hi kaścidityādi naitat sthānaṃ vidyata iti yāvat /",
    "XXbsa051_u:6321": " anupalambhādīnāmupāyā vimokṣamukhatrayaṃ viṣaya uktaḥ /",
    "XXbsa051_u:6322": " sāṃpratameṣāmanabhisaṃskārādikamadhikaṃ viṣayamamoghatāṃ ca bravīti /",
    "XXbsa051_u:6323": " anabhisaṃskāre patediti hīnabodhau /",
    "XXbsa051_u:6324": " traidhātukeneti saṃsāreṇa //",
    "XXbsa051_u:6325": " evaṃ hītyādi subhūtirāhetyataḥ prāk /",
    "XXbsa051_u:6326": " samyaksambodhikāmena bodhisattvena vijño bodhisattvaḥ praṣṭavyaḥ /",
    "XXbsa051_u:6327": " samyaksambodhaye kiṃ bhāvayeyaṃ kathaṃ ca bhāvayeyamiti /",
    "XXbsa051_u:6328": " sa cedācakṣīta śūnyatādikameva bhāvaya tacca parijayaṃ mātuḥ sākṣātkārṣīḥ /",
    "XXbsa051_u:6329": " tatropāyaḥ sarvasattvāparityāgacittādiriti /",
    "XXbsa051_u:6330": " etattasyākhyāturavaivartikatve liṅgam /",
    "XXbsa051_u:6331": " tasmāttasya liṅgamasminniti talliṅga upāyaḥ //",
    "XXbsa051_u:6332": " subhūtirāhetyādi sacetpunarityataḥ prāk /",
    "XXbsa051_u:6333": " bahavo bodhāya caranti teṣvalpakāste ya evaṃ visarjayanti /",
    "XXbsa051_u:6334": " vyākṛtāste 'vaivarttikatve 'saṃhāryāḥ",
    "XXbsa051_u:6335": " (RSt_128) sadevamānuṣāsureṇa lokena /",
    "XXbsa051_u:6336": " yataste 'lpakā ato 'lpapramāṇā",
    "XXbsa051_u:6337": " ityapramāṇa upāyaḥ //",
    "XXbsa051_u:6338": " tadevaṃ navamasya paścārddhāt prabhṛti viṃśatitamasya pūrvārddhaṃ yāvadekādaśaparivartāḥ sarvākārābhisaṃbodhiḥ",
    "XXbsa051_u:6339": " ita ūddharvaṃ mūrddhābhisamayo vaktavyaḥ /",
    "XXbsa051_u:6340": " tasyoddeśaḥ pūrvamuktaḥ ślokadvayena ṣaḍakṣarādhikena-",
    "XXbsa051_u:6341": " [123] liṅgaṃ tasya vivṛddhiśca nirūḍhiścittasaṃsthitiḥ /",
    "XXbsa051_u:6342": " caturdhā ca vikalpasya pratipakṣaścaturvidhaḥ // 1-14 //",
    "XXbsa051_u:6343": " [124] pratyekaṃ darśanākhye ca bhāvanākhye ca vartmani /",
    "XXbsa051_u:6344": " ānantaryasamādhiśca saha vipratipattibhiḥ // 1-15 //",
    "XXbsa051_u:6345": " [125] mūrdhābhisamayaḥ tasyāṣṭau vastūni /",
    "XXbsa051_u:6346": " 'liṅgavivṛddhiḥ nirūḍhiścittasaṃsthitiḥ' /",
    "XXbsa051_u:6347": " dṛṅmārge vipakṣapratipakṣāḥ bhāvanāmārge vipakṣapratipakṣā ānantaryasamādhivipratipattayaśceti",
    "XXbsa051_u:6348": " tatra liṅgamadhikṛtya śāstram-",
    "XXbsa051_u:6349": " [126] svapnāntarepi svapnābhā sarvadharmekṣaṇādikam /",
    "XXbsa051_u:6350": " mūrddhaprāptasya yogasya liṅgaṃ dvādaśadhā matam // 5-1 //",
    "XXbsa051_u:6351": " 'mūrdhaprāptasya' iti prakarṣaprāptasya /",
    "XXbsa051_u:6352": " 'yogasya' iti trisarvajñatāprayogasya /",
    "XXbsa051_u:6353": " sa cetpunarityādi veditavyā /",
    "XXbsa051_u:6354": " svapnāntaragatopi svapnopamān sarvadharmān paśyati na ca sākṣātkarotīti prathamaṃ liṅgam //",
    "XXbsa051_u:6355": " punaraparādi veditavyāntam /",
    "XXbsa051_u:6356": " svapnāntaragatopi śrāvakabhūmau pratyekabuddhabhūmau traidhātuke ca spṛhāṃ na karotīti dvitīyam",
    "XXbsa051_u:6357": " punaraparādi veditavyāntam /",
    "XXbsa051_u:6358": " svapnāntaragato mahatyāṃ pariṣadyubhayasaṅghaparivṛtaṃ tathāgatamātmānaṃ paśyatīti tṛtīyam",
    "XXbsa051_u:6359": " punaraparādi veditavyāntaram /",
    "XXbsa051_u:6360": " svapnāntaragato vaihāyasamabhyudgamya sattvebhyo dharma deśayati vyāmagataṃ cātmānaṃ saṃjānīte",
    "XXbsa051_u:6361": " bhikṣūṃśca nirmitīta ye lokadhātvantareṣu buddhakṛtyaṃ kurvantīti caturtham //",
    "XXbsa051_u:6362": " punaraparādi veditavyāntam /",
    "XXbsa051_u:6363": " svapnāntaragatopyātmanaḥ pareṣāṃ vā vadhabandhanaśiraśchedādīn dṛṣṭvā nottrasyati /",
    "XXbsa051_u:6364": " vibuddhasya caivaṃ bhavati svapnopamaṃ sarva traidhātukaṃ mayā cābhisaṃbudhyaivaṃ dharmo deśayitavya iti pañcamam //",
    "XXbsa051_u:6365": " punaraparādi veditavyāntam /",
    "XXbsa051_u:6366": " svapnāntaragatasya nairayikādīn sattvān dṛṣṭvā evaṃ bhavati /",
    "XXbsa051_u:6367": " tathā kariṣyāmi yathā me 'bhisambuddhasya",
    "XXbsa051_u:6368": " buddhakṣetre trayo 'pāyāḥ sarvathā na bhaviṣyantīti ṣaṣṭham //",
    "XXbsa051_u:6369": " punaraparādi punaraparāt prāk /",
    "XXbsa051_u:6370": " svapnāntaragato yadi grāmadāhādau vartamāne prativibuddha evaṃ samanvāharet /",
    "XXbsa051_u:6371": " yathā mayā svapne",
    "XXbsa051_u:6372": " 'vaivartikaliṅgānyātmani dṛṣṭāni tena satyenāyaṃ grāmadāhādiḥ śāmyatviti /",
    "XXbsa051_u:6373": " sa cecchāmyati tatsaptamaṃ liṅgam //",
    "XXbsa051_u:6374": " punaraparādi āparivartasamāpteḥ /",
    "XXbsa051_u:6375": " yadi kaścitsattvo 'manuṣyeṇa gṛhīto",
    "XXbsa051_u:6376": " 'dhiṣṭhitaḥ āviṣṭo vā antaḥpraveśāt /",
    "XXbsa051_u:6377": " tatra bodhisattvaḥ satyādhiṣṭhānaṃ kuryāt /",
    "XXbsa051_u:6378": " yadyahaṃ vyākṛtaḥ pūrvabuddhairanuttarāyāṃ bodhau yadi ca me pariśuddho 'dhyāśayastāmabhisamboddhaṃ yathā ca nāsti buddhānāṃ kiñcidajñātam /",
    "XXbsa051_u:6379": " anena satyenāyamamanuṣyo 'pakrāmatviti sa cettasmāt satyādhiṣṭhānāt apakrāmati tadaṣṭamaṃ liṅgam //",
    "XXbsa051_u:6380": " upāyakauśalyānāṃ mīmāṃsā parijñānaṃ tadarthaḥ parivartaḥ //",
    "XXbsa051_u:6381": " āryāṣṭasāhasrikāyāḥ prajñāpāramitāyāḥ sāratamānāmni pañjikāyāṃ ratnākaraśāntiviracitāyāṃ viṃśatitamaḥ parivartaḥ //",
    "XXbsa051_u:6382": " 21. mārakarmaparivarto nāmaikaviṃśatitamaḥ /",
    "XXbsa051_u:6383": " tatra khalvityādi /",
    "XXbsa051_u:6384": " ayamekaviṃśatitamaḥ parivarto mārakarmaṇām /",
    "XXbsa051_u:6385": " kasteṣāṃ",
    "XXbsa051_u:6386": " prastāvaḥ? navayānasaṃprasthitasya bodhisattvasya satyādhiṣṭhānaphalasampādanādinā mithyāmānotpādanāya bahudhā mārāḥ /",
    "XXbsa051_u:6387": " parākramata ityayameṣāṃ prastāvaḥ /",
    "XXbsa051_u:6388": " (RSt_130) tatretyanantarokte satyādhiṣṭhāne /",
    "XXbsa051_u:6389": " autsukyamiti prāptāvasarasya karmaṇaḥ karaṇārtha mutsāhaḥ /",
    "XXbsa051_u:6390": " balamutsāhaśaktiḥ /",
    "XXbsa051_u:6391": " tejaḥ prabhāvaśaktiḥ /",
    "XXbsa051_u:6392": " kathaṃ tejovattaramiti yāvat",
    "XXbsa051_u:6393": " / tasau matvartha iti bhatvāspadatvaṃ nāstīti bhatvena na bhavitavyam /",
    "XXbsa051_u:6394": " tadyathā āyuṣmān sarasvān iti /",
    "XXbsa051_u:6395": " evaṃ tarhi dīptyarthā[d]dravateḥ śatrantāt tarap /",
    "XXbsa051_u:6396": " tejasā dīptataraṃ tejovattaramiti /",
    "XXbsa051_u:6397": " autsukyamiti /",
    "XXbsa051_u:6398": " ātmani bahumānam /",
    "XXbsa051_u:6399": " āvamaṃsyata ityādi /",
    "XXbsa051_u:6400": " avamāno 'nādaraḥ /",
    "XXbsa051_u:6401": " uccagghānamantarhāsaḥ",
    "XXbsa051_u:6402": " / ullāpanaṃ manasānyatkaraṇam /",
    "XXbsa051_u:6403": " kutsanaṃ doṣadarśitā /",
    "XXbsa051_u:6404": " taṃsanaṃ doṣavāditā /",
    "XXbsa051_u:6405": " sambodhāvitīti /",
    "XXbsa051_u:6406": " itiśabdo hetau /",
    "XXbsa051_u:6407": " mānaṃ janayiṣyatītyādi /",
    "XXbsa051_u:6408": " atra saśabdasya sarvatretyarthaḥ /",
    "XXbsa051_u:6409": " jananamutpādanam /",
    "XXbsa051_u:6410": " vadhaṃnaṃ puraḥsarīkaraṇam /",
    "XXbsa051_u:6411": " stambhanaṃ sthirīkaraṇam /",
    "XXbsa051_u:6412": " bṛṃhaṇa paripuṣṭiḥ /",
    "XXbsa051_u:6413": " utpādanamaccairnayanam /",
    "XXbsa051_u:6414": " mānenetyādi /",
    "XXbsa051_u:6415": " anyebhyo 'dhikatvena cittasyonnatiḥ sāmānyena mānaḥ sa pūrvamuktaḥ /",
    "XXbsa051_u:6416": " iha tu tadviśeṣā ucyante /",
    "XXbsa051_u:6417": " yā tasya hīnādunnatiḥ sa mānaḥ /",
    "XXbsa051_u:6418": " yādṛśādeva so 'timānaḥ /",
    "XXbsa051_u:6419": " yo punaḥ prakṛṣṭāt sa mānātimānaḥ /",
    "XXbsa051_u:6420": " aprāpte 'vaivartikatve prāptaṃ mayeti so 'bhimānaḥ /",
    "XXbsa051_u:6421": " yā punarabhūtairavaivartikaguṇairguṇavānasmīti sa mithyāmānaḥ /",
    "XXbsa051_u:6422": " tathā rūpāniti mahābhūtān bodhisattvān dṛṣṭaveti pareṇa sambandhaḥ /",
    "XXbsa051_u:6423": " śeṣaṃ teṣāmeva viśeṣaṇam /",
    "XXbsa051_u:6424": " bhajiṣyata ityatra bhajeriṭpratiṣedho bhavati saṃjñāpūrvakasya vidheranityatvāt /",
    "XXbsa051_u:6425": " tadeva mārabandhanamiti mānam /",
    "XXbsa051_u:6426": " punaraparamityādi /",
    "XXbsa051_u:6427": " nāmāpadeśaḥ saṃjñākathanam /",
    "XXbsa051_u:6428": " mṛduko mṛdvindriyaḥ /",
    "XXbsa051_u:6429": " āraṇyakatvādayo dhutaguṇāḥ /",
    "XXbsa051_u:6430": " grāmādvahiḥ krośātparamaraṇyam /",
    "XXbsa051_u:6431": " tatraiva sthānāt āraṇyakaḥ /",
    "XXbsa051_u:6432": " piṇḍapātasyaiva bhojanāt piṇḍapātikaḥ /",
    "XXbsa051_u:6433": " pāṃsukūlasyeva prāvaraṇāt pāṃsukūlikaḥ /",
    "XXbsa051_u:6434": " madhyānhasyopānta eva bhojanāt khalu paścābhdaktikaḥ /",
    "XXbsa051_u:6435": " ekāsana eva bhuṅkte ekāsanikaḥ /",
    "XXbsa051_u:6436": " sakṛdāstīrṇe nityaṃ śayanāt yāthāsaṃstarikaḥ /",
    "XXbsa051_u:6437": " tricīvarādadhikatyāgāt traicīvarikaḥ /",
    "XXbsa051_u:6438": " śmaśānasamīpa eva sthānāt śmāśānikaḥ /",
    "XXbsa051_u:6439": " vṛkṣamūla eva sthānāt vṛkṣamūlikaḥ",
    "XXbsa051_u:6440": " / niṣadyayā rātrinayanān naiṣadyikaḥ /",
    "XXbsa051_u:6441": " acchanno 'vakāśo 'bhyavakāśaḥ /",
    "XXbsa051_u:6442": " tatraiva sthānāt ābhyavakāśikaḥ /",
    "XXbsa051_u:6443": " aurṇakaśānakādereva prāvaraṇāt nāmantikaḥ /",
    "XXbsa051_u:6444": " alpaiṣaṇāt alpecchaḥ /",
    "XXbsa051_u:6445": " tāvataiva santoṣāt santuṣṭaḥ /",
    "XXbsa051_u:6446": " ekākitvāt praviviktaḥ /",
    "XXbsa051_u:6447": " dṛṣṭe dharme tasminneva janmani bhavo dṛṣṭadhārmikaḥ /",
    "XXbsa051_u:6448": " tena ādekṣyati vyapadekṣyati /",
    "XXbsa051_u:6449": " kathamityāha pūrvamapītyādi /",
    "XXbsa051_u:6450": " yacchabdastasmādarthe /",
    "XXbsa051_u:6451": " adhiṣṭhānamāviṣkaraṇam /",
    "XXbsa051_u:6452": " dhutaguṇaiḥ saṃlekhaḥ karṣaṇaṃ dhanulekhanavat /",
    "XXbsa051_u:6453": " manyāṃ karotīti ṇic /",
    "XXbsa051_u:6454": " yac manyanā māna ityarthaḥ /",
    "XXbsa051_u:6455": " śeṣaṃ subodhaṃ dhutaguṇāḥ saṃvidyanta iti yāvat /",
    "XXbsa051_u:6456": " tasya khalvityādi /",
    "XXbsa051_u:6457": " nāmādhiṣṭhāneneti kimatra nāma?",
    "XXbsa051_u:6458": " avinivartanīyaśabdastadguṇaśabdaśca /",
    "XXbsa051_u:6459": " stambhābhibhūta iti stambho guruṣvagauravam /",
    "XXbsa051_u:6460": " katamannāmadheyamityata āha /",
    "XXbsa051_u:6461": " yadevetyādi /",
    "XXbsa051_u:6462": " teneti bodhisattvena /",
    "XXbsa051_u:6463": " anuvartitamityanuvicintitam /",
    "XXbsa051_u:6464": " asyaiva nirdeśa uttarābhyām",
    "XXbsa051_u:6465": " / anuvitarkitaṃ kiṃ me nāma bhavediti /",
    "XXbsa051_u:6466": " anuvicāritamidaṃ me nāma bhavediti",
    "XXbsa051_u:6467": " / vyākariṣyatītyāyākhyāsyati māraḥ /",
    "XXbsa051_u:6468": " anuvartitamākāṅikṣatam /",
    "XXbsa051_u:6469": " sametīti saṃvadati /",
    "XXbsa051_u:6470": " kiṃ kena saṃvadatītyata āha nāmnā nāmeti /",
    "XXbsa051_u:6471": " tataḥ kimityāha vyākṛta ityādi /",
    "XXbsa051_u:6472": " saṃdhāvya saṃsṛtyeti tāsu tāsu durgatiṣūtpadya /",
    "XXbsa051_u:6473": " yadi ceti cakāraḥ samuccayārthaḥ sūkṣmasūkṣmāṇīti durlakṣyāṇi /",
    "XXbsa051_u:6474": " araṇyaṃ ca yathoktam /",
    "XXbsa051_u:6475": " vanaprasthaṃ ca giriguhā ca śmaśānaṃ ca palālapuñjaśceti dvandvaḥ /",
    "XXbsa051_u:6476": " ādiśabdādvṛkṣamūlādi /",
    "XXbsa051_u:6477": " āraṇyakānītyaraṇye bhavāni /",
    "XXbsa051_u:6478": " ata eva prāntāni vijanapadānīti vijanasthānāni /",
    "XXbsa051_u:6479": " viviktāni śūnyāni /",
    "XXbsa051_u:6480": " vivikto rahitaḥ grāmasyāntaḥ samīpamekadeśo vā /",
    "XXbsa051_u:6481": " manasikāraviveka iti manasikārebhyo vivekaḥ /",
    "XXbsa051_u:6482": " mṛdunā abhiniveśena niśritaḥ",
    "XXbsa051_u:6483": " / madhyena ālīnaḥ /",
    "XXbsa051_u:6484": " adhimātreṇa adhyavasitaḥ /",
    "XXbsa051_u:6485": " tenaivātmotkarṣaṇāt adhyavasāyamāpannaḥ /",
    "XXbsa051_u:6486": " saṃkīrṇo gṛhipravrajitaiḥ /",
    "XXbsa051_u:6487": " ākīrṇaḥ pravrajitaireva bodhisattvacaṇḍālaḥ tairasaṃvāsyatvāt /",
    "XXbsa051_u:6488": " bodhisattvadūṣī svadoṣeṇa teṣāṃ dūṣaṇāt /",
    "XXbsa051_u:6489": " bodhisattvapratirūpako dehasāmyāt /",
    "XXbsa051_u:6490": " bodhisattvaprativarṇiko nāmasāmyāt /",
    "XXbsa051_u:6491": " bodhisattvakāraṇḍavakaḥ haṃseṣviva teṣvakṛṣṇeṣu kṛṣṇatvāt /",
    "XXbsa051_u:6492": " cauraḥ śramaṇaveṣeṇa dharmagrahaṇāt /",
    "XXbsa051_u:6493": " cauro bodhisattvānāmasammatatvāt /",
    "XXbsa051_u:6494": " cauraḥ sadevakasya lokasya mithyādakṣiṇīyatvāt /",
    "XXbsa051_u:6495": " tajjātīya ityādinā tāvadvaśasya sabhdirasevyatāṃ vistareṇāha /",
    "XXbsa051_u:6496": " sthāma balam /",
    "XXbsa051_u:6497": " anāryāḥ pāpāḥ /",
    "XXbsa051_u:6498": " udvignaṃ bhītam /",
    "XXbsa051_u:6499": " tatrāpi tāvaditi tādṛśepi /",
    "XXbsa051_u:6500": " maṃtrāyamāṇenetyādinā maitryādicatuṣṭayaviṣayabhedānāha /",
    "XXbsa051_u:6501": " evaṃ cetyādinā praṇidhānam /",
    "XXbsa051_u:6502": " ayamapīti",
    "XXbsa051_u:6503": " / yasya khalu punarityādikaḥ sarvaḥ /",
    "XXbsa051_u:6504": " abhijñāyeti /",
    "XXbsa051_u:6505": " atyutka[ṭaḥ]",
    "XXbsa051_u:6506": " parākramaḥ puruṣakāraḥ /",
    "XXbsa051_u:6507": " idamapītyādinā paścimamārakarmopasaṃhāraḥ //",
    "XXbsa051_u:6508": " mārakarmaṇāmabhidhāyakaḥ parivartastathoktaḥ //",
    "XXbsa051_u:6509": " āryāṣṭasāhasrikāyāḥ prajñāpāramitāyāḥ sāratamānāmni pañjikāyāṃ ratnākaraśāntiviracitāyāmekaviṃśatitamaḥ parivartaḥ //",
    "XXbsa051_u:6510": " 22. kalyāṇamitraparivarto nāma dvāviṃśatitamaḥ /",
    "XXbsa051_u:6511": " atha khalvityādinā āsu khalu punarityataḥ prāk /",
    "XXbsa051_u:6512": " prajñāpāramitaiveti prādhānyādavadhāraṇam /",
    "XXbsa051_u:6513": " yathā ca saikā tayā sahitāḥ ṣaṭ /",
    "XXbsa051_u:6514": " ata āha /",
    "XXbsa051_u:6515": " sarvā eva cetyādi /",
    "XXbsa051_u:6516": " kuta ityāha /",
    "XXbsa051_u:6517": " ṣaḍevetyādi /",
    "XXbsa051_u:6518": " tā eva niṣṭhāṃ gatāḥ śāstā yaḥ paramaṃ phalam /",
    "XXbsa051_u:6519": " tataḥ pūrvānta eva mārgaḥ /",
    "XXbsa051_u:6520": " āloko lokottaraṃ jñānaṃ pramuditāyāṃ sopi tā eva /",
    "XXbsa051_u:6521": " ulkā prayatnavāhī mārgo vimalādibhūmiṣu ṣaṭsu sopi tā eva /",
    "XXbsa051_u:6522": " avabhāso divasālokaḥ /",
    "XXbsa051_u:6523": " sa cāyatnavāhī mārgo 'calādiṣu",
    "XXbsa051_u:6524": " bhūmiṣu sopi tā eva /",
    "XXbsa051_u:6525": " ataśca tā eva trīṇi ratnāni /",
    "XXbsa051_u:6526": " tasmāttā eva śaraṇaṃ yāvat dīpaḥ /",
    "XXbsa051_u:6527": " padārthaḥ pūrvavat /",
    "XXbsa051_u:6528": " tā eva mātā dhāraṇātpoṣaṇācca /",
    "XXbsa051_u:6529": " tā eva pitā bijādhānāt /",
    "XXbsa051_u:6530": " jñānāyeti darśanāya /",
    "XXbsa051_u:6531": " bodhāyeti bhāvanāmārgāya /",
    "XXbsa051_u:6532": " taktasya hetoriti kutaḥ prajñāpāramitaiva yathoktaguṇā netarā ityarthaḥ /",
    "XXbsa051_u:6533": " atra hītyādinā parihāraḥ /",
    "XXbsa051_u:6534": " traiyadhvikabuddhānāṃ ca sarvajñatā tatprasūtaivetyākhyātumāha /",
    "XXbsa051_u:6535": " yepītyādi /",
    "XXbsa051_u:6536": " nirjātā niṣpannā /",
    "XXbsa051_u:6537": " antargatā iti yathāyogamantarbhūtāḥ /",
    "XXbsa051_u:6538": " buddhajñānādipadāni pūrvameva vyākhyātāni /",
    "XXbsa051_u:6539": " sarvabhūtānāṃ upakāribhūto bhavatīti sambandhaḥ /",
    "XXbsa051_u:6540": " kadetyāha yadetyādi /",
    "XXbsa051_u:6541": " iti kalyāṇamitrasevā navamaṃ liṅgam //",
    "XXbsa051_u:6542": " āsu khalvityādi subhūtirāhetyataḥ prāk /",
    "XXbsa051_u:6543": " yasmāt iyameva praṇāyikā tasmāt aparapraṇeyatā ityādi /",
    "XXbsa051_u:6544": " tasmādaparapraṇeyatā daśamaṃ liṅgam //",
    "XXbsa051_u:6545": " subhūtirāhetyādi /",
    "XXbsa051_u:6546": " saṃkleśo vyavadānaṃ ca prajñāyata iti yāvat /",
    "XXbsa051_u:6547": " asaṅgalakṣaṇetyanupalambhalakṣaṇā /",
    "XXbsa051_u:6548": " sarvadharmasvalakṣaṇānāṃ tasyāmanupalambhāt /",
    "XXbsa051_u:6549": " tathā rūpādayopi śūnyatvādviviktatvāt /",
    "XXbsa051_u:6550": " yadityādinā codyaṃ na codyaṃ na hītyarthaḥ /",
    "XXbsa051_u:6551": " udagraho nimittasya abhiniveśo vastutvena grāhaḥ /",
    "XXbsa051_u:6552": " tadevamasaṅgalakṣaṇā bhagavatī dharmāśca /",
    "XXbsa051_u:6553": " tathāpyasti saṃkleśo 'sti vyavadānamityekādaśamaṃ liṅgam //",
    "XXbsa051_u:6554": " subhūtirāhetyādi sa cetpunarityataḥ prāk /",
    "XXbsa051_u:6555": " anavamardanīya ityasaṃhāryaḥ /",
    "XXbsa051_u:6556": " anenāpīti sarvadharmeṣvavivikteṣvityādinā anavamardanīyatvalābho dvādaśaṃ liṅgam // ityuktāni liṅgāni //",
    "XXbsa051_u:6557": " vivṛddhirvaktavyā /",
    "XXbsa051_u:6558": " ataḥ śāstram-",
    "XXbsa051_u:6559": " [127] jambūdvīpajaneyattābuddhapūjāśubhādikāḥ (kām) /",
    "XXbsa051_u:6560": " upamāṃ bahudhā kṛtvā vivṛddhiḥ ṣoḍaśātmikāṃ // 5-2 //",
    "XXbsa051_u:6561": " ṣoḍaśaprakārā vivṛddhiruktā sūtre /",
    "XXbsa051_u:6562": " kiṃ kṛtvā? 'upamāṃ kṛtvā' /",
    "XXbsa051_u:6563": " kīdṛśīm?",
    "XXbsa051_u:6564": " jambūdvīpe ye janāḥ sattvāsteṣāmiyattayā sūtroktena māhātmyena manuṣyabhāvacittotpādalakṣaṇena yā buddhapūjā tayā yacchubhaṃ puṇyaṃ tadādiryasyā upamāyāḥ, tām /",
    "XXbsa051_u:6565": " ādiśabdaṃ (bdāt?) labdhara",
    "XXbsa051_u:6566": " (?)kāri(?)mahāmaṇiratnādiparigrahaḥ /",
    "XXbsa051_u:6567": " buddhabhūmirbahubhiḥ prakārairuktā vināpyupamām //",
    "XXbsa051_u:6568": " tatrādyā sa cetpunarityādinā tadyathāpītyataḥ prāk /",
    "XXbsa051_u:6569": " yāvajjīvamiti yāvadāyuḥ /",
    "XXbsa051_u:6570": " taddānamiti yadbuddhebhyo sarvasattvebhyaḥ /",
    "XXbsa051_u:6571": " manasikāraiḥ viharatīti vivṛddhisaṃgṛhītaiḥ /",
    "XXbsa051_u:6572": " sthāpayitveti tyaktvā /",
    "XXbsa051_u:6573": " tatteṣāṃ sthāpanaṃ kasya hetoḥ? vadhyagatāniveti vadhyasthānagatānivā(va) /",
    "XXbsa051_u:6574": " virāgayata ityaprāptavataḥ /",
    "XXbsa051_u:6575": " itiprajñāpāramitāpratisaṃyuktairmanasikārai rātriṃdivānāṃ nayanāt prathamā vivṛddhiḥ //",
    "XXbsa051_u:6576": " tadyathāpītyādi na ca parihīyata iti yāvat /",
    "XXbsa051_u:6577": " prajñāpāramiteti tāvadanveṣṭavyeti sambandhaḥ /",
    "XXbsa051_u:6578": " kīdṛśena? avirahitasarvajñatācittena /",
    "XXbsa051_u:6579": " avirahitātpūrvaṃ manasikāraśabdaḥ kvacit paṭhyate /",
    "XXbsa051_u:6580": " sā vānyā veti pustakabhedāt /",
    "XXbsa051_u:6581": " prajñāpāramitāpratisaṃyuktairmanasikāraiḥ kṣaṇamapyavirahād dvitīyā vivṛddhiḥ //",
    "XXbsa051_u:6582": " subhūtirāhetyādi netatsthānaṃ vidyata iti yāvat anutpattikeṣu dharmeṣu kṣāntipratilambhādvyākaraṇalābha iti tṛtīyā //",
    "XXbsa051_u:6583": " subhūtirāhetyādyā parivartāntāt /",
    "XXbsa051_u:6584": " vyākaraṇe 'bhisambodhe ca nirmānatvāccaturthī //",
    "XXbsa051_u:6585": " kalyāṇamitrādiḥ parivarto kalyāṇamitraparivartaḥ //",
    "XXbsa051_u:6586": " āryāṣṭasāhasrikāyāḥ prajñāpāramitāyāḥ sāratamānāmni pañjikāyāṃ ratnākaraśāntiviracitāyāṃ dvāviṃśatitamaḥ parivartaḥ //",
    "XXbsa051_u:6587": " 23. śakraparivarto nāma trayoviṃśatitamaḥ /",
    "XXbsa051_u:6588": " tena khalu punarityādi evaṃ śikṣamāṇaṃ cetyataḥ prāk /",
    "XXbsa051_u:6589": " sadevamānuṣāsuraṃ lokaṃ sarvaśrāvakapratyekabuddhayānikānanupāyakuśalāṃśca bodhisattvo",
    "XXbsa051_u:6590": " 'bhibhavati /",
    "XXbsa051_u:6591": " teṣāṃ cānabhibhūto bhavatīti pañcamī vivṛddhiḥ //",
    "XXbsa051_u:6592": " evaṃ śikṣamāṇaṃ cetyādi āparivartāntāt /",
    "XXbsa051_u:6593": " catvāro lokapālāḥ śakrastadanye ca devāstamupasaṃkramiṣyantītyādibhiranuśaṃsaiḥ ṣaṣṭhī //",
    "XXbsa051_u:6594": " śakreṇoktaḥ parivartaḥ śakraparivartaḥ //",
    "XXbsa051_u:6595": " āryāṣṭasāhasrikāyāḥ prajñāpāramitāyāḥ sāratamānāmni pañjikāyāṃ ratnākaraśāntiviracitāyāṃ trayoviṃśatitamaḥ parivartaḥ //",
    "XXbsa051_u:6596": " 24. abhimānaparivarto nāma catarśititamaḥ /",
    "XXbsa051_u:6597": " atha khalvityādi kathaṃ cānandetyataḥ prāk /",
    "XXbsa051_u:6598": " ālīno bhavatīti anulagno bhavati /",
    "XXbsa051_u:6599": " kathamityāha /",
    "XXbsa051_u:6600": " eṣa ityādi yāvatparipūrayiṣyatīti /",
    "XXbsa051_u:6601": " na hyevamityādi /",
    "XXbsa051_u:6602": " yathānyasūtreṣu tathāgatabhāṣitaṃ yujyamānaṃ evamatra nāstītyarthaḥ /",
    "XXbsa051_u:6603": " gādhaḥ pratiṣṭhā /",
    "XXbsa051_u:6604": " āsvādo ruciḥ /",
    "XXbsa051_u:6605": " nāmagotragrahaṇaṃ dhutaguṇakīrtanaṃ ca pūrvavat /",
    "XXbsa051_u:6606": " utsadā upacitāḥ kāyā rāśayaḥ iti saptamī vivṛddhiḥ //",
    "XXbsa051_u:6607": " kathaṃ cetyādyā pavirtāntāt sarvaṃ subodham /",
    "XXbsa051_u:6608": " ityaṣṭamī vivṛddhiḥ //",
    "XXbsa051_u:6609": " yoyamavinivartanīyo 'bhimāno bodhisattvasya bavhanarthahetustadupalakṣitaḥ parivarto 'bhimānaparivartaḥ",
    "XXbsa051_u:6610": " āryāṣṭasāhasrikāyāḥ prajñāpāramitāyāḥ sāratamānāmni pañjikāyāṃ ratnākaraśāntiviracitāyāṃ caturviśatitamaḥ parivartaḥ //",
    "XXbsa051_u:6611": " 25. śikṣāparivarto nāma pañcaviṃśatitamaḥ /",
    "XXbsa051_u:6612": " atha khalvityādi pāraṃ gacchatīti yāvat /",
    "XXbsa051_u:6613": " kva śikṣamāṇaḥ sarvajñatāyāṃ śikṣata iti praśnaḥ /",
    "XXbsa051_u:6614": " kṣaye 'nutpāde 'nirodhe 'jātau'bhāve (RSt_135)",
    "XXbsa051_u:6615": " viveke virāge ākāśe dharmadhātau nirvāṇe śikṣamāṇa ityuttaram /",
    "XXbsa051_u:6616": " atropapattiḥ /",
    "XXbsa051_u:6617": " yā hi tathāgatasya tathatā yayāsau tathāgataḥ na sā kṣīyate",
    "XXbsa051_u:6618": " 'kṣayatvāt [a?] kṣayasya /",
    "XXbsa051_u:6619": " na ca sā utpadyate va nirudhyate vā jāyate vā bhavati vā vibhavati vā vivicyate vā rajyate vā ākāśībhavati vā dharmībhavatīti vā nirvāti vā /",
    "XXbsa051_u:6620": " evaṃ śikṣamāṇaḥ prajñāpāramitāyāṃ śikṣata ityanena mārgamāha //",
    "XXbsa051_u:6621": " buddhabhūmau śikṣata ityanena phalamāha /",
    "XXbsa051_u:6622": " amṛtadhāturmokṣadhātuḥ /",
    "XXbsa051_u:6623": " nāthakāmā iti nāthatvakāmāḥ /",
    "XXbsa051_u:6624": " abhyudgatatetyutkṛṣṭatā /",
    "XXbsa051_u:6625": " śakunīn dhnanti śākunikāḥ /",
    "XXbsa051_u:6626": " niṣādā mṛtapā(? mṛgayavaḥ) /",
    "XXbsa051_u:6627": " dhīvarāḥ kaivartāḥ /",
    "XXbsa051_u:6628": " urabhrā meṣāḥ /",
    "XXbsa051_u:6629": " tān dhnantīti aurabhrikāḥ /",
    "XXbsa051_u:6630": " andho 'cakṣuḥ /",
    "XXbsa051_u:6631": " badhiro 'śrotraḥ /",
    "XXbsa051_u:6632": " kāṇa ekākṣaḥ /",
    "XXbsa051_u:6633": " kuṇṭho vakrabāhuḥ /",
    "XXbsa051_u:6634": " kubjo bhagnapṛṣṭhaḥ /",
    "XXbsa051_u:6635": " kuṇiḥ karavikalaḥ /",
    "XXbsa051_u:6636": " laḍgaḥ saṃhatajānuḥ /",
    "XXbsa051_u:6637": " khañjo vikalagatiḥ /",
    "XXbsa051_u:6638": " jaḍo niṣpratibhaḥ /",
    "XXbsa051_u:6639": " lolo",
    "XXbsa051_u:6640": " 'sthirapadaḥ /",
    "XXbsa051_u:6641": " lallo 'karmaṇyajivhaḥ /",
    "XXbsa051_u:6642": " kalla uccaiḥ śabdaśrāvī /",
    "XXbsa051_u:6643": " hīnāṅgo ninditāṅgaḥ /",
    "XXbsa051_u:6644": " vikalāṅga ūnāṅgaḥ /",
    "XXbsa051_u:6645": " vikṛtāṅgo manuṣyavisadṛśāṅgaḥ /",
    "XXbsa051_u:6646": " nigacchatīti niṣpādayati /",
    "XXbsa051_u:6647": " tāmanuprāpnotīti balādipariśuddhim /",
    "XXbsa051_u:6648": " jānamiṣyāmaḥ paśyayiṣyāma iti /",
    "XXbsa051_u:6649": " śatrantātkarotyarthe ṇic /",
    "XXbsa051_u:6650": " ṭilopaḥ /",
    "XXbsa051_u:6651": " śeṣaṃ subodhaṃ yāvat pāraṃ gacchanti /",
    "XXbsa051_u:6652": " iti navamī vivṛddhiḥ //",
    "XXbsa051_u:6653": " tadyathāpītyādi punaraparātprāk /",
    "XXbsa051_u:6654": " suvarṇajātarūpādayaḥ gobalīvardanyāyena /",
    "XXbsa051_u:6655": " ūṣarāḥ sakṣāramṛttikāḥ /",
    "XXbsa051_u:6656": " ujjaṅgalā ucca(?)nirjalāḥ /",
    "XXbsa051_u:6657": " tṛṇaṃ vīraṇādi /",
    "XXbsa051_u:6658": " khāṇḍaḥ su(śu)ṣkatarukīlakaḥ /",
    "XXbsa051_u:6659": " kaṇṭakādhānaḥ kaṇṭakīmadanādirvividhāste yeṣu /",
    "XXbsa051_u:6660": " śeṣaṃ subodham /",
    "XXbsa051_u:6661": " iti daśamī //",
    "XXbsa051_u:6662": " punaraparādi punaraparātprāk /",
    "XXbsa051_u:6663": " cakravartirājyaṃ saṃvartate 'smāditi tat saṃvartanīyam /",
    "XXbsa051_u:6664": " ityekādaśī //",
    "XXbsa051_u:6665": " punaraparādi punaraparātprāk /",
    "XXbsa051_u:6666": " śakraḥ saṃvartate 'smāditi tatsaṃvartanīyam",
    "XXbsa051_u:6667": " / iti dvādaśī //",
    "XXbsa051_u:6668": " punaraparādi punaraparātprāk /",
    "XXbsa051_u:6669": " brahmā saṃvartate 'smāditi tatsaṃvartanīyam",
    "XXbsa051_u:6670": " / iti trayodaśī //",
    "XXbsa051_u:6671": " punaraparādi jīvitendriyavākyātprāk /",
    "XXbsa051_u:6672": " kuśalasasyaprarohavirodhino rāgadveṣamohāḥ khilāḥ /",
    "XXbsa051_u:6673": " vicikitsā satyaratneṣu vimatiḥ /",
    "XXbsa051_u:6674": " īrṣyā parasampattau vyāroṣaḥ /",
    "XXbsa051_u:6675": " śeṣāḥ ṣaṭ pāramitāvipakṣāḥ /",
    "XXbsa051_u:6676": " śeṣaṃ subodham /",
    "XXbsa051_u:6677": " iti caturdaśī //",
    "XXbsa051_u:6678": " tadyathāpītyādi sa cetpunarityataḥ prāk /",
    "XXbsa051_u:6679": " ajñāna iti prajñāpāramitāvipakṣe",
    "XXbsa051_u:6680": " / puṇyāgraḥ puṇyairagraḥ /",
    "XXbsa051_u:6681": " tadeva darśayitumāha tatkimityādi /",
    "XXbsa051_u:6682": " buddhaviṣayo buddhadharmasākalyam /",
    "XXbsa051_u:6683": " vaśavartī vṛṣabhiḥ /",
    "XXbsa051_u:6684": " tabhdāvastattā /",
    "XXbsa051_u:6685": " vikrīḍitaṃ ṛddhiprātihāryeṇa /",
    "XXbsa051_u:6686": " siṃhanādanadanamanuśāsanīprātihāryeṇa /",
    "XXbsa051_u:6687": " buddhānāṃ sampattirubhayāryasaṃghaiścaryam /",
    "XXbsa051_u:6688": " vyavacārayati parijñānāt /",
    "XXbsa051_u:6689": " na ca prativahati teṣvanavasthānāt /",
    "XXbsa051_u:6690": " śeṣaṃ subodham /",
    "XXbsa051_u:6691": " iti pañcadaśī //",
    "XXbsa051_u:6692": " sa cetpunarityādyāparivartāntāt /",
    "XXbsa051_u:6693": " atha tāmapi na sañjānīte /",
    "XXbsa051_u:6694": " kathamityāha iyaṃ setyādi vāśabdāntam /",
    "XXbsa051_u:6695": " evamapītyebhireva tribhirākāraiḥ /",
    "XXbsa051_u:6696": " sa cedevaṃ caratīti tathaivāsaṃjānannasamanupaśyan /",
    "XXbsa051_u:6697": " iti ṣoḍaśī vivṛddhiḥ //",
    "XXbsa051_u:6698": " śikṣāyā vācakaḥ parivartaḥ śikṣāparivartaḥ //",
    "XXbsa051_u:6699": " āryāṣṭasāhasrikāyāḥ prajñāpāramitāyāḥ sāratamānāmni pañjikāyāṃ ratnākaraśāntiviracitāyāṃ pañcaśiṃtitamaḥ parivartaḥ //",
    "XXbsa051_u:6700": " 26. māyopamaparivarto nāma ṣaḍviṃśatitamaḥ /",
    "XXbsa051_u:6701": " uktā vivṛddhiḥ /",
    "XXbsa051_u:6702": " nirūḍhirvaktavyā /",
    "XXbsa051_u:6703": " ataḥ śāstram-",
    "XXbsa051_u:6704": " [128] trisarvajñatvadharmāṇāṃ paripūriranuttarā /",
    "XXbsa051_u:6705": " aparityaktvasattvārthā nirūḍhirabhidhīyate // 5-3 //",
    "XXbsa051_u:6706": " tribhiḥ sarvajñatvaiḥ saṃgṛhītā dharmāḥ 'trisarvajñatvadharmāḥ' /",
    "XXbsa051_u:6707": " tāraṇamocanāśvāsanaparinirvāpaṇāni 'sattvārthāḥ' /",
    "XXbsa051_u:6708": " ataḥ sūtre 'tha",
    "XXbsa051_u:6709": " khalvityādi viharantīti yāvat /",
    "XXbsa051_u:6710": " carannapīti kva caran? vivṛddhau /",
    "XXbsa051_u:6711": " kiṃ",
    "XXbsa051_u:6712": " caran? dānādīn /",
    "XXbsa051_u:6713": " cittaṃ krāmatīti gacchatīti prasīdatītyarthaḥ /",
    "XXbsa051_u:6714": " cittamutpāditamityaho batāhamenāmadhigaccheyamiti /",
    "XXbsa051_u:6715": " uhyamānāniti hriyamānān /",
    "XXbsa051_u:6716": " same yukte nirdoṣe /",
    "XXbsa051_u:6717": " pārime tīra iti nirvāṇe /",
    "XXbsa051_u:6718": " samṛdhyantāṃ teṣāmiti cittotpādā iti pareṇa sambandhaḥ /",
    "XXbsa051_u:6719": " abhīpsitāḥ prītikaratvāt /",
    "XXbsa051_u:6720": " paricintitāḥ punaḥpunarutpādanāt /",
    "XXbsa051_u:6721": " parigṛhītā aparityāgayogena /",
    "XXbsa051_u:6722": " buddhadharmāṇāmiti buddhaḥ sarvajñaḥ /",
    "XXbsa051_u:6723": " tasya dharmāṇāmityayamuddeśaḥ /",
    "XXbsa051_u:6724": " tasya nirdeśastribhiḥ sarvajñatvaiḥ sarvajñabhāvaiḥ yataḥ sa sarvajño bhavati sarvajñatā ca svayambhūṃtvaṃ ca, asaṃhāryatā ca /",
    "XXbsa051_u:6725": " tatra sarvākārasarvadharmasamyagjñānamiha sarvajñatā /",
    "XXbsa051_u:6726": " svayameva cittādeva bhavantyasya dharmā iti svayaṃbhūḥ /",
    "XXbsa051_u:6727": " sarvadharmavaśavartītyarthaḥ /",
    "XXbsa051_u:6728": " tasya dharmāḥ svayaṃbhūtvena ye saṃgṛhītāḥ /",
    "XXbsa051_u:6729": " nāsya saṃhāramastīti asaṃhāryaḥ /",
    "XXbsa051_u:6730": " (RSt_137) savāsanasarvāvaraṇanirmukta ityarthaḥ /",
    "XXbsa051_u:6731": " tasya dharmā ye",
    "XXbsa051_u:6732": " 'saṃhāryatvena saṃgṛhītāsteṣāṃ sarveṣāṃ paripūraṇāya bhavantviti iyatā paripūriruktā //",
    "XXbsa051_u:6733": " sattvārthāparityāgamāha /",
    "XXbsa051_u:6734": " na me bhagavannityādinā /",
    "XXbsa051_u:6735": " imairiti sautro nirdeśaḥ /",
    "XXbsa051_u:6736": " ato bhisa ais bhavati /",
    "XXbsa051_u:6737": " ido 'nādeśaśca na bhavati /",
    "XXbsa051_u:6738": " imairityuktam /",
    "XXbsa051_u:6739": " katamairityāha /",
    "XXbsa051_u:6740": " kimitītyādi /",
    "XXbsa051_u:6741": " kimitiśabdasya kathaṃ nāmetyarthaḥ iti nirūḍhiḥ //",
    "XXbsa051_u:6742": " cittasya saṃsthitiḥ /",
    "XXbsa051_u:6743": " sā vaktavyā /",
    "XXbsa051_u:6744": " samādhirityarthaḥ /",
    "XXbsa051_u:6745": " ataḥ śāstram-",
    "XXbsa051_u:6746": " [129] caturdvīpakasāhasradvitrisāhasrakopamāḥ /",
    "XXbsa051_u:6747": " kṛtvā puṇyabahutvena samādhiḥ parikīrtitaḥ // 5-4 //",
    "XXbsa051_u:6748": " sūtre puṇyabahutvena samādhirukto na sākṣāt /",
    "XXbsa051_u:6749": " katham? caturdvipakaśca lokadhātuḥ sāhasraśca dvisāhasrakaśca trisāhasrakaśca tairupamāḥ kṛtvā",
    "XXbsa051_u:6750": " katamena granthena? yasteṣāṃ bhagavannityādinā abhinirhṛtāni",
    "XXbsa051_u:6751": " bhagavantītyetadantena /",
    "XXbsa051_u:6752": " teṣāmiti sarveṣām /",
    "XXbsa051_u:6753": " tāniti pratirūpān /",
    "XXbsa051_u:6754": " dharmatā dharmasamūhaḥ svabhāvo vā /",
    "XXbsa051_u:6755": " palāgreṇeti palapramāṇena pramāṇaṃ grahītuṃ iyanti palānīti /",
    "XXbsa051_u:6756": " atha kiṃ kasyātropamānam? puṇyaparimāṇasya jambūdvīpādiparimāṇam /",
    "XXbsa051_u:6757": " śāstra upacāraḥ kṛtaḥ /",
    "XXbsa051_u:6758": " nanvanumodanāmātrasyaitatpuṇyaparimāṇaṃ na samādheḥ?",
    "XXbsa051_u:6759": " anumodanāpuṇyānumodanena puṇyabahutvenetyabhiprāyādadoṣaḥ /",
    "XXbsa051_u:6760": " anumodanāyāḥ paripūraṇārthaṃ tāmakurvatāṃ ca nindārthamāha /",
    "XXbsa051_u:6761": " evamityādi /",
    "XXbsa051_u:6762": " mārādhiṣṭhitā iti māreṇa mahāpāpena nirutsāhīkṛtāḥ /",
    "XXbsa051_u:6763": " na śṛṇvanti śabdataḥ",
    "XXbsa051_u:6764": " / na jānantyarthataḥ /",
    "XXbsa051_u:6765": " na paśyantyādarataḥ /",
    "XXbsa051_u:6766": " na samanvāharantīti nābhimukhīkurvanti /",
    "XXbsa051_u:6767": " mārapakṣe bhavāḥ mārapākṣikāḥ /",
    "XXbsa051_u:6768": " tadvadeva mahataḥ sattvārthasya vighātakaraṇāt /",
    "XXbsa051_u:6769": " mārabhavanebhyaścyutā iti /",
    "XXbsa051_u:6770": " mārā eva atyantaṃ tatsādharmyāt /",
    "XXbsa051_u:6771": " abhinirhṛtā iti niṣpāditāḥ /",
    "XXbsa051_u:6772": " kairityāha /",
    "XXbsa051_u:6773": " yairityādi /",
    "XXbsa051_u:6774": " yeṣāmityādi ca /",
    "XXbsa051_u:6775": " evamukta ityādinā anumoditavyāntena śakrapraśaṃsā /",
    "XXbsa051_u:6776": " yarityādinā yairapītyataḥ prāk /",
    "XXbsa051_u:6777": " mahāyānaprasthitānāṃ anumodanānuśaṃsāḥ /",
    "XXbsa051_u:6778": " yairapītyādinā prathamacittotpādikānāmapi na kevalamanumoditāni svasantāne cāvaropitānyabhinirhṛtāni ca bhavanti /",
    "XXbsa051_u:6779": " anumodya cāvaśyaṃ pariṇāmanā kartavyā /",
    "XXbsa051_u:6780": " yathā ca te kartavye tathānumodanāpariṇāmanāparivartādveditavyam /",
    "XXbsa051_u:6781": " yathoktaṃ",
    "XXbsa051_u:6782": " mahatyobhagavatyoḥ- 'tāni kuśalamūlāni anumodyānuttarāyāṃ (RSt_138)",
    "XXbsa051_u:6783": " samyaksambodhau pariṇāmayitavyāni /",
    "XXbsa051_u:6784": " tathā ca pariṇāmayitavyāni yathā na cittaṃ citte carati na cānyatra cittāt\" ityādi /",
    "XXbsa051_u:6785": " tadevamanumodanāsahagataṃ kuśalamūlamasya samādherālambanaṃ samyaksambodhau pariṇāmanamākāraḥ",
    "XXbsa051_u:6786": " cittasaṃsthitiḥ svabhāvaḥ /",
    "XXbsa051_u:6787": " kva saṃsthitiḥ? na citte grāhakalakṣaṇena na vānyatreti na sarvadharmeṣu /",
    "XXbsa051_u:6788": " kiṃ tarhi? sarvadharmatathatāyāmadvayāyāmiti cittasaṃsthitiḥ //",
    "XXbsa051_u:6789": " darśanaheyā vikalpāḥ sapratipakṣā vaktavyāḥ /",
    "XXbsa051_u:6790": " tānadhikṛtya śāstram-",
    "XXbsa051_u:6791": " [130] pravattau ca nivṛttau ca pratyekaṃ tau navātmakau /",
    "XXbsa051_u:6792": " grāhyau vikalpau vijñeyāvayathāviṣayātmakau // 5-5 //",
    "XXbsa051_u:6793": " dvau tāvadvikalpau 'grāhyau' grāhyasya vikalpanāt /",
    "XXbsa051_u:6794": " kathaṃ 'vikalpau'?",
    "XXbsa051_u:6795": " yatastayorātmā na yathāviṣayaṃ vitathaḥ kalpo vikalpa iti kṛtvā /",
    "XXbsa051_u:6796": " tau punaḥ kasminviṣaye? pravṛttipakṣe ca /",
    "XXbsa051_u:6797": " 'pratyekaṃ' ityubhayorapi pakṣayoḥ /",
    "XXbsa051_u:6798": " 'navātmakau' navaprabhedau //",
    "XXbsa051_u:6799": " [131] dravyaprajñaptisatsattvavikalpau grāhakau matau /",
    "XXbsa051_u:6800": " pṛthagjanāryabhedena pratyeka tau navātmakau // 5-6 //",
    "XXbsa051_u:6801": " aparau dvau 'vikalpau grāhakau' grāhakasya vikalpanāt /",
    "XXbsa051_u:6802": " kathaṃ dvau?",
    "XXbsa051_u:6803": " yathākramaṃ dravyasataḥ prajñaptisataśca sattvasya vikalpanāt /",
    "XXbsa051_u:6804": " tatra prathamaṃ pṛthagjanānāṃ dvitīyamāryāṇām /",
    "XXbsa051_u:6805": " tāvapi 'pratyekaṃ navātmakau' /",
    "XXbsa051_u:6806": " kathaṃ tau grāhakavikalpau? asata eva grāhakasya kalpanāt /",
    "XXbsa051_u:6807": " vitatho hi kalpo vikalpaḥ /",
    "XXbsa051_u:6808": " etadevāha-",
    "XXbsa051_u:6809": " [132] grāhyau cenna tathā sto 'rthau kasya tau grāhakau matau /",
    "XXbsa051_u:6810": " iti grāhakabhāvena śūnyatā lakṣaṇaṃ tayoḥ // 5-7 //",
    "XXbsa051_u:6811": " 'grāhakabhāvena' iti grāhakasattvarūpeṇa /",
    "XXbsa051_u:6812": " 'tayoḥ' iti grāhakavikalpayoḥ //",
    "XXbsa051_u:6813": " catvāropyamī vikalpā viṣayabhedena pratyekaṃ navavidhāḥ /",
    "XXbsa051_u:6814": " ata ādyamadhikṛtya śāstram-",
    "XXbsa051_u:6815": " [133] eṣa svabhāve gotre ca pratipatsamudāgame /",
    "XXbsa051_u:6816": " jñānasyālambanābhrāntau pratipakṣavipakṣayoḥ // 5-8 //",
    "XXbsa051_u:6817": " [134] svasminnadhigame kartatatkāritrakriyāphale /",
    "XXbsa051_u:6818": " pravṛttipakṣādhiṣṭhāno vikalpo navadhā mataḥ // 5-9 //",
    "XXbsa051_u:6819": " 'kartṛtatkāritrakriyāphale ' iti kartari tatkāritrakriyāphale cetyarthaḥ /",
    "XXbsa051_u:6820": " svabhāvādinavakaṃ pravṛttipakṣaḥ /",
    "XXbsa051_u:6821": " bodhisattvopādeyatvāt /",
    "XXbsa051_u:6822": " tadadhiṣṭhāna eṣa vikalpaḥ /",
    "XXbsa051_u:6823": " tasmātprathamaḥ /",
    "XXbsa051_u:6824": " ataḥ prathamaṃ vikalpamadhikṛtya sūtre navavākyāni /",
    "XXbsa051_u:6825": " tatrādyamadhikṛtya sūtram /",
    "XXbsa051_u:6826": " subhutirāha /",
    "XXbsa051_u:6827": " kathaṃ ca bhagavan māyopamamityādi tadyathāpityataḥ prāk /",
    "XXbsa051_u:6828": " māyākāranirmitaṃ gajādikaṃ māyā /",
    "XXbsa051_u:6829": " tadvadanyadapi yat khyāti nehāsti tat māyopamam /",
    "XXbsa051_u:6830": " ta thā ca cittam /",
    "XXbsa051_u:6831": " grāhakalakṣaṇatvāt grāhakasya cāsattvāt /",
    "XXbsa051_u:6832": " na hyasati grāhye grāhakaṃ yuktam /",
    "XXbsa051_u:6833": " grāhyābhāvaḥ kathamiti cet /",
    "XXbsa051_u:6834": " yadi jñānenārthaḥ prakāśyeta syādgrāhyatvam /",
    "XXbsa051_u:6835": " na ca prakāśyeta /",
    "XXbsa051_u:6836": " aprakāśasya prakāśyavirodhāt /",
    "XXbsa051_u:6837": " athārthaḥ prakāśātmaiva /",
    "XXbsa051_u:6838": " kiṃ tasya jñānena? tasmānmāyopamaṃ cittaṃ tadasat kathamabhisaṃbudhyata iti praśnaḥ /",
    "XXbsa051_u:6839": " uttaraṃ tatkimityādinā /",
    "XXbsa051_u:6840": " no hīdaṃ no dīdamityasattvāditi bhāvaḥ /",
    "XXbsa051_u:6841": " anyatretyanyam /",
    "XXbsa051_u:6842": " taṃ dharmamityātmānam /",
    "XXbsa051_u:6843": " no hīdamiti tasyātyantamasattvāditi bhāvaḥ /",
    "XXbsa051_u:6844": " etadeva sphuṭīkartumāha /",
    "XXbsa051_u:6845": " nāhamityādi /",
    "XXbsa051_u:6846": " astīti nāstīti vā nirdeśaṃ nopaiti /",
    "XXbsa051_u:6847": " asato 'vijñātarūpasya vidhipratiṣedhābhyāmasambandhāditi bhāvaḥ /",
    "XXbsa051_u:6848": " yopi dharma ityādi sugamam /",
    "XXbsa051_u:6849": " tasmāttarhītyādi /",
    "XXbsa051_u:6850": " tarhiśabdo 'kṣamāyām /",
    "XXbsa051_u:6851": " tasmāditi grāhakalakṣaṇatvāt /",
    "XXbsa051_u:6852": " grāhakatvasya vāyogāt /",
    "XXbsa051_u:6853": " atyantagrahaṇena caitadāha /",
    "XXbsa051_u:6854": " yatheyaṃ svena lakṣaṇena grāhakatvena śūnya tathā sarvaiḥ",
    "XXbsa051_u:6855": " saṃprayogibhiḥ, teṣāmapi grāhakalakṣaṇatvāt /",
    "XXbsa051_u:6856": " ālambanabhūtaiśca",
    "XXbsa051_u:6857": " sarvadharmaiḥ, ālambanasya grāhyalakṣaṇatvāt /",
    "XXbsa051_u:6858": " dharmāṇāṃ ca yathāyogaṃ grāhyagrāhakalakṣaṇatvāt /",
    "XXbsa051_u:6859": " kathaṃ punargrāhakau na staḥ? abhede",
    "XXbsa051_u:6860": " grāhyagrāhakatvāyogāt, aṅgulyagravat /",
    "XXbsa051_u:6861": " bhede jaḍasya paratopi prakāśāyogāt",
    "XXbsa051_u:6862": " / ajaḍasya svayameva prakāśāt /",
    "XXbsa051_u:6863": " nāsau bhāvayitavyaḥ /",
    "XXbsa051_u:6864": " na punaḥpunarbuddhau niveśyaḥ kharaviṣāṇavat /",
    "XXbsa051_u:6865": " nāpyasāvityādi /",
    "XXbsa051_u:6866": " kasyaciddharmasyeti samyaksambodhyādeḥ /",
    "XXbsa051_u:6867": " āvāhaka āhārakaḥ /",
    "XXbsa051_u:6868": " nirvāhako niṣpādakaḥ /",
    "XXbsa051_u:6869": " asato",
    "XXbsa051_u:6870": " 'kiñcitkaratvāt /",
    "XXbsa051_u:6871": " pratītyasamutpāda eṣa enaṃ prāpya bodhisattvaḥ saṃbudhyata iti cedāha /",
    "XXbsa051_u:6872": " kathaṃ cetyādi /",
    "XXbsa051_u:6873": " na hyasat prāpyata iti bhāvaḥ /",
    "XXbsa051_u:6874": " anuttarāpītyādi /",
    "XXbsa051_u:6875": " atyantaviviktā prajñāpāramitāvat /",
    "XXbsa051_u:6876": " kathaṃ bhavatīti naiva bhavati /",
    "XXbsa051_u:6877": " atyantāsatoḥ sādhyasādhanatvāyogāditi bhāvaḥ /",
    "XXbsa051_u:6878": " evamukta ityādi /",
    "XXbsa051_u:6879": " yata eva ata eveti /",
    "XXbsa051_u:6880": " hetvanurūpatvātphalasyetyarthaḥ /",
    "XXbsa051_u:6881": " sa cedityādinā hetuṃ paripūrayati /",
    "XXbsa051_u:6882": " yadi hi saṃjānīte tadā vikalpaḥ syāt na prajñāpāramitā /",
    "XXbsa051_u:6883": " evamityādinopasaṃhāraḥ /",
    "XXbsa051_u:6884": " nāpyabhisaṃbudhyata ityabhisaṃbodheravikalpanāditi bhāvaḥ /",
    "XXbsa051_u:6885": " abhisabudhyate cetyādi /",
    "XXbsa051_u:6886": " parikalpitena hi rūpeṇa trayamidaṃ nāsti tacchūnyena tu vijñaptirūpeṇāstīti bhāvaḥ /",
    "XXbsa051_u:6887": " tathāpi saṃvṛttireṣāṃ yathā (RSt_140)",
    "XXbsa051_u:6888": " pratibhāsasamatvāt /",
    "XXbsa051_u:6889": " śūnyatā tu paramārthaḥ /",
    "XXbsa051_u:6890": " gambhīre 'rthe caratīti yato 'sminnarthe na śakyate 'nyaiścaritum /",
    "XXbsa051_u:6891": " duṣkarakāraka iti /",
    "XXbsa051_u:6892": " yataḥ sa bhagavān sākṣātkartuṃ śaktopi na sākṣātkaroti sattvāvekṣayā /",
    "XXbsa051_u:6893": " bhāṣitasyārthamiti ābhiprāyikamartham /",
    "XXbsa051_u:6894": " duṣkaramanyeṣāṃ sukaraṃ bodhisattvasyeti bhāvaḥ /",
    "XXbsa051_u:6895": " kutaḥ sukaram? upāyakuśalatvāt /",
    "XXbsa051_u:6896": " sa copāyaḥ prajñāpāramitaiva /",
    "XXbsa051_u:6897": " atastamevāha tathāhītyādinā /",
    "XXbsa051_u:6898": " ya iti bodhisattvaḥ /",
    "XXbsa051_u:6899": " ya iti gambhīro 'rthaḥ /",
    "XXbsa051_u:6900": " yeneti prajñāpāramitākhyena /",
    "XXbsa051_u:6901": " athāsyāṃ prajñāpāramitāyāṃ carataḥ sā caryā kiyatā bhavatītyata āha /",
    "XXbsa051_u:6902": " sa cedityādi /",
    "XXbsa051_u:6903": " na saṃsīdatīti na bhajyate /",
    "XXbsa051_u:6904": " ayamuddeśaḥ /",
    "XXbsa051_u:6905": " asya nirdeśaḥ ṣoḍhā /",
    "XXbsa051_u:6906": " nāvalīyata iti nāsyāṃ madhyapremā /",
    "XXbsa051_u:6907": " na saṃlīyata iti nāsyāṃ mṛdupremā /",
    "XXbsa051_u:6908": " na vipṛṣṭhībhavatīti nāpremā /",
    "XXbsa051_u:6909": " nottrasyatīti naināṃ tyaktukāmaḥ /",
    "XXbsa051_u:6910": " na saṃtrasyatīti na tyajati /",
    "XXbsa051_u:6911": " na saṃtrāsamāpadyata iti na prabandhena tyajati",
    "XXbsa051_u:6912": " / tadevaṃ ṣaḍvidhabhaṅgapratiṣedhādetadgamyate yosyāmabhimukhībhūtāyāmatyantaṃ prīyate so 'syāṃ caratīti /",
    "XXbsa051_u:6913": " aparamāha sa cedityādinā /",
    "XXbsa051_u:6914": " aparamāha /",
    "XXbsa051_u:6915": " āsannetyādinā /",
    "XXbsa051_u:6916": " aparamāha dūrīkṛtetyādinā /",
    "XXbsa051_u:6917": " iha svabhāvādayo navārthāḥ /",
    "XXbsa051_u:6918": " pravṛttipakṣe bodhisattvairupādeyatvāt /",
    "XXbsa051_u:6919": " teṣu vikalpaḥ sammoho 'samyagjñānam /",
    "XXbsa051_u:6920": " tatrādyaḥ svabhāvavikalpaḥ /",
    "XXbsa051_u:6921": " svabhāvaḥ svābhiprāyaḥ /",
    "XXbsa051_u:6922": " ahamanuttarāṃ samyaksambodhimadhigaccheyaṃ tanmārgeṇeti /",
    "XXbsa051_u:6923": " bodhicittamityarthaḥ /",
    "XXbsa051_u:6924": " tasmin vikalpaḥ /",
    "XXbsa051_u:6925": " ākāro bodheḥ prajñāpāramitāyāśca śūnyatāyāṃ yadajñānamasamāhitajñānaṃ ca /",
    "XXbsa051_u:6926": " samāhitajñāne ca tisro manyanā /",
    "XXbsa051_u:6927": " ahaṃ carāmi āsannā me mahābodhirahaṃ vā dūre hīnabodheḥ syāmiti /",
    "XXbsa051_u:6928": " asya pratipakṣaḥ kathaṃ bhagavanmāyopamaṃ cittamityata ārabhya tadyathāpītyataḥ prāk /",
    "XXbsa051_u:6929": " iti svabhāvavikalpaḥ //",
    "XXbsa051_u:6930": " tadyathāpītyādi /",
    "XXbsa051_u:6931": " āsannā me mahābodhirdūre hīnabodhī yatohaṃ buddhagotra iti sammohaḥ /",
    "XXbsa051_u:6932": " asya pratipakṣaḥ /",
    "XXbsa051_u:6933": " ākāśasamatvādgotrasya tadvadavikalpā prajñāpāramiteti gotravikalpaḥ //",
    "XXbsa051_u:6934": " tadyathāpītyādi /",
    "XXbsa051_u:6935": " asti me pratipattisamudāgamaḥ /",
    "XXbsa051_u:6936": " tata āsannā me mahābodhirdūre hīnabodhī iti saṃmohaḥ /",
    "XXbsa051_u:6937": " tasya pratipakṣaḥ samudāgamasya māyāpuruṣopamatvādavikalpā prajñāpāramiteti pratipatsamudāgamavikalpaḥ",
    "XXbsa051_u:6938": " tadyathāpītyādi /",
    "XXbsa051_u:6939": " pratibhāsaḥ pratibimbaḥ /",
    "XXbsa051_u:6940": " jñānapratibhāsasya pratibhāsatvenaiva yad jñānaṃ na tvālambanasya ca /",
    "XXbsa051_u:6941": " seha jñānasyālambanā bhrāntiḥ /",
    "XXbsa051_u:6942": " sā mama jātā /",
    "XXbsa051_u:6943": " tata āsannā me mahābodhirdūre hīnabodhī iti saṃmohaḥ /",
    "XXbsa051_u:6944": " tasya pratipakṣaḥ pratibimbavadavikalpā prajñāpāramiteti ālambanābhrāntivikalpaḥ //",
    "XXbsa051_u:6945": " tadyathāpītyādi /",
    "XXbsa051_u:6946": " pratipakṣo hantā vipakṣo hantavya iti saṃmohaḥ /",
    "XXbsa051_u:6947": " asya pratipakṣo yathā tathāgatasya priyāpriyau na stastadvadavikalpāyāṃ prajñāpāramitāyāṃ caratopīti pratipakṣavipakṣavikalpaḥ //",
    "XXbsa051_u:6948": " yathaiva hītyādi abhūtakalpanāt kalpaḥ /",
    "XXbsa051_u:6949": " tasya vigamakalpanādvikalpaḥ /",
    "XXbsa051_u:6950": " tau prahīṇau yathā tathāgatasya tadvadavikalpāyāṃ prajñāpāramitāyāṃ caratopi /",
    "XXbsa051_u:6951": " tatra kalpavigamo vikalpaḥ svādhigamasaṃmohaḥ /",
    "XXbsa051_u:6952": " tasya pratipakṣaḥ kalpavikalpaprahīṇā prajñāpāramiteti svādhigamavikalpaḥ //",
    "XXbsa051_u:6953": " tadyathāpītyādi /",
    "XXbsa051_u:6954": " prajñāpāramitāmahaṃ bhāvayāmi /",
    "XXbsa051_u:6955": " tata āsannā me mahābodhirdūre hīnabodhī iti kartari sammohaḥ /",
    "XXbsa051_u:6956": " tasya pratipakṣaḥ /",
    "XXbsa051_u:6957": " kartustathāgatanirmitopamatattadvadeva kartari nirvikalpā prajñāpāramiteti kartari vikalpaḥ",
    "XXbsa051_u:6958": " tadyathāpītyādi /",
    "XXbsa051_u:6959": " sa ca tathāgatanirmito yadarthaṃ nirmitastacca kṛtyaṃ karoti /",
    "XXbsa051_u:6960": " na ca tāṃ kriyāṃ vikalpayati /",
    "XXbsa051_u:6961": " tadvadbodhisattvaḥ prajñāpāramitāṃ bhāvayati na ca vikalpayatīti pratipakṣaḥ /",
    "XXbsa051_u:6962": " bodhivikalpanaṃ kriyāphalavikalpaḥ //",
    "XXbsa051_u:6963": " tadyathāpītyādi [ā parivartā]ntāt /",
    "XXbsa051_u:6964": " śilpinā yadartha dāruyantramayaḥ pumānkṛtaḥ sa tadartha karoti na vikalpayati /",
    "XXbsa051_u:6965": " tadvadbodhisattvo bodhaye,",
    "XXbsa051_u:6966": " na (tāṃ) bodhiṃ prāpsyati na ca tāṃ vikalpayatīti pratipakṣaḥ /",
    "XXbsa051_u:6967": " bodhivikalpanaṃ kriyāphalavikalpaḥ //",
    "XXbsa051_u:6968": " māyopamacittopalakṣitaḥ parivarto māyopamaparivartaḥ //",
    "XXbsa051_u:6969": " āryāṣṭasāhasrikāyāḥ prajñāpāramitāyāḥ sāratamānāmni pañjikāyāṃ ratnākaraśāntiviracitāyāṃ ṣaḍiṃvaśatitamaḥ parivartaḥ //",
    "XXbsa051_u:6970": " 27. sāraparivarto nāma saptaviṃśatitamaḥ /",
    "XXbsa051_u:6971": " māyopamaparivartasyānte prathamo grāhyavikalpa uktaḥ /",
    "XXbsa051_u:6972": " itare trayo vikalpā iha sāraparivarte vaktavyāḥ /",
    "XXbsa051_u:6973": " tatra dvitīyaṃ grāhyavikalpamadhikṛtya śāstram /",
    "XXbsa051_u:6974": " [135] bhavaśāntiprapātitvānnyūnatve 'dhigamasya ca /",
    "XXbsa051_u:6975": " parigrahasyābhāve ca vaikalye pratipadgate // 5-10 //",
    "XXbsa051_u:6976": " [136] parapratyayagāmitve samuddeśanivartane /",
    "XXbsa051_u:6977": " prādeśikatve nānātve sthānaprasthānamohayoḥ // 5-11 //",
    "XXbsa051_u:6978": " [137] pṛṣṭhato gamane ceti vikalpo 'yaṃ navātmakaḥ /",
    "XXbsa051_u:6979": " nivṛttipakṣādhiṣṭhānaḥ śrāvakādimanobhavaḥ // 5-12 //",
    "XXbsa051_u:6980": " adhigamanyūnatādau doṣe bodhisattvapraheye[']bhāvānnivṛttipakṣādhiṣṭhāno",
    "XXbsa051_u:6981": " navavidhaśca śrāvakādīnāṃ manobhavastairaheyatvāt /",
    "XXbsa051_u:6982": " etānāha atha khalvityādinātha khalu bhagavānityataḥ prāk /",
    "XXbsa051_u:6983": " tatra śāriputra ekamāha /",
    "XXbsa051_u:6984": " tataḥ subhūtirekaṃ tato devaputrāstrīn /",
    "XXbsa051_u:6985": " punaḥ subhūtiścaturaḥ /",
    "XXbsa051_u:6986": " ihāpi pratipakṣāḥ paṭhyante /",
    "XXbsa051_u:6987": " tadviparyayeṇa vikalpā gamyante /",
    "XXbsa051_u:6988": " sāre batāyamiti bataśabdo harṣe /",
    "XXbsa051_u:6989": " utkṛṣṭaṃ phalaṃ samyaksaṃbodhiḥ /",
    "XXbsa051_u:6990": " so 'nusāraḥ /",
    "XXbsa051_u:6991": " tannimittaṃ bodhisattvaścarati /",
    "XXbsa051_u:6992": " katama ityāha /",
    "XXbsa051_u:6993": " ya ityādi /",
    "XXbsa051_u:6994": " prajñāpāramitā cātra ubhayanairātmyajñānamucyate /",
    "XXbsa051_u:6995": " tasyāṃ carataḥ saṃsāre nātyantamudvego nirvāṇe nātyantamutkaṇṭhā /",
    "XXbsa051_u:6996": " ubhayoranupalambhatvāt /",
    "XXbsa051_u:6997": " tatoyamanuttarāṃ samyaksambodhimadhigacchediti pratipakṣaḥ /",
    "XXbsa051_u:6998": " anyathā tu saṃsāre vā patetpañcabhiḥ pāramitābhiḥ /",
    "XXbsa051_u:6999": " nirvāṇe vā pudgalanairātmyajñānāt",
    "XXbsa051_u:7000": " / ata eva ca vinā prajñāpāramitayā bodhisattvo bodhisattvākhyāṃ na labhate",
    "XXbsa051_u:7001": " / tadyathā samyagabhiṣiktopi cakravartinaḥ putraścakravartiśabdaṃ vinā saptabhī ratnairityadhigamanyūnatāvikalpaḥ",
    "XXbsa051_u:7002": " saraṇaṃ sāraḥ /",
    "XXbsa051_u:7003": " karma dharmaḥ /",
    "XXbsa051_u:7004": " gamyatā sudharṣaṇatetyarthaḥ /",
    "XXbsa051_u:7005": " viparyayādasāro durddharṣaṇatā /",
    "XXbsa051_u:7006": " ataḥ pāramitānāṃ durddharṣaṇatve sa carati yaścarati prajñāpāramitāyām /",
    "XXbsa051_u:7007": " sā hi tāsāṃ parigrahasamarthā /",
    "XXbsa051_u:7008": " tadyathā strīṇāṃ sadhūrtake nagaramārge śasrapāṇipuruṣa iti pratipakṣaḥ /",
    "XXbsa051_u:7009": " anyathā sudharṣaṇāḥ syuriti parigrahābhāvavikalpaḥ //",
    "XXbsa051_u:7010": " etadabhavaditi namaskartavyā ityādyatha khalvityataḥ prāk /",
    "XXbsa051_u:7011": " namaskartavyāsta iti kutaḥ?",
    "XXbsa051_u:7012": " pratipattisākalyādaparādhīnatvāduddeśānivṛtteśca /",
    "XXbsa051_u:7013": " ata evāhuḥ yairityādi /",
    "XXbsa051_u:7014": " sarvamabhinirhṛtānīti pratipattitaḥ pañcabhiḥ pāramitābhiḥ /",
    "XXbsa051_u:7015": " ihetyubhayanairātmyavedinyām /",
    "XXbsa051_u:7016": " ata eva gambhīrāyāmiti pratipakṣaḥ /",
    "XXbsa051_u:7017": " tasyāmacaratāṃ pratipattivaikalyaṃ syāt /",
    "XXbsa051_u:7018": " tataste mārādibhiḥ suyodhanāḥ syuḥ /",
    "XXbsa051_u:7019": " akṣatakavacā iva yodhāḥ pratiyodhairiti pratipattivaikalyavikalpaḥ //",
    "XXbsa051_u:7020": " tathetyādi /",
    "XXbsa051_u:7021": " ye ceti vartate /",
    "XXbsa051_u:7022": " tatheti prajñāpāramitāpradhānāsu pāramitāsu caranta iti hetau śatṛpratyayaḥ /",
    "XXbsa051_u:7023": " tathā caraṇādityarthaḥ /",
    "XXbsa051_u:7024": " tataḥ kimityāha /",
    "XXbsa051_u:7025": " bhūtakoṭirityādi /",
    "XXbsa051_u:7026": " yathā hi cakravartī pradhānaṃ mahāprabhāvatvāt,",
    "XXbsa051_u:7027": " kodrārātīḥ (? koṭṭarājānaḥ) (RSt_143) tadanuvartinastathaiva prajñāpāramitā pradhānaṃ tayā saṃsāranirvāṇayoranupalambhāt /",
    "XXbsa051_u:7028": " yathā te pāramitābhiḥ saṃsāre na pātyante tathā pudgalanairātmyajñānavaśena bhūtakoṭiṃ na sākṣātkurvanti /",
    "XXbsa051_u:7029": " yadi tu prajñāpāramitā pradhānaṃ na syāt tadā hīnabodhiṃ bhūtakoṭiṃ sākṣātkuryureveti parapratyayagāmitvavikalpaḥ anenāpītyādi /",
    "XXbsa051_u:7030": " aneneti vakṣyamāṇena /",
    "XXbsa051_u:7031": " tamevāhurya ityādinā na sākṣātkurvantīti /",
    "XXbsa051_u:7032": " kutaḥ? uddeśaḥ samyaksaṃbodhau litsā /",
    "XXbsa051_u:7033": " kutastasmādanivṛttiḥ? yato na tāvatprajñāpāramitā tato nivartate tadarthameva tasyāṃ caraṇāt",
    "XXbsa051_u:7034": " nāpītarāḥ /",
    "XXbsa051_u:7035": " tadanupraviṣṭānāṃ tāsāmapyanivṛtteḥ /",
    "XXbsa051_u:7036": " tadyathā sarvāḥ kunadyo mahānadīmanupraviśya samudrameva gacchanti na nivartata ityuddeśanivṛttikalpaḥ",
    "XXbsa051_u:7037": " navāpyete vikalpā mahatyorbhagavatyo svārthasampattimadhikṛtya yojitāḥ /",
    "XXbsa051_u:7038": " ataḥ prādeśikatvanānātvavikalpau yathā tayoruktau tathā tāvad brūmaḥ /",
    "XXbsa051_u:7039": " pāramitāpañcakaṃ vāmahastavat /",
    "XXbsa051_u:7040": " ṣaṣṭhī dakṣiṇahastavat /",
    "XXbsa051_u:7041": " ubhābhyāṃ sarvakṛtyeṣu vyāpārasiddheriti pratipakṣaḥ /",
    "XXbsa051_u:7042": " yadi tu dakṣiṇahastaprāyā ṣaṣṭhī na syāttadā prādeśikaḥ syādvyāpāra iti prādeśikavikalpaḥ",
    "XXbsa051_u:7043": " yathā hi nānārasāḥ kunadīmahānadyo mahāsamudramanupraviśyaikarasā bhavanti tathā nānārasāḥ pañca pāramitāḥ ṣaṣṭhīmanupraviśyaikarasā bhavantīti pratipakṣaḥ /",
    "XXbsa051_u:7044": " nānārasāḥ tathaiva tāḥ samyaksambodhāvapīti nānātvavikalpaḥ /",
    "XXbsa051_u:7045": " asyāṃ tu bhagavatyāṃ parārthasannāhamadhikṛtya dvāvimau vikalpau subhūtirāhetyādinā /",
    "XXbsa051_u:7046": " atha khalvityādinā tatra sannahyanta ityanena duṣkaratvaṃ darśitamanantānāṃ sattvānāmarthasya kartumaśakyatvāt /",
    "XXbsa051_u:7047": " tathāpyevameva sannāhaḥ kartavya īdṛśīṃ mahāśayatāmantareṇa svaparārthayoḥ kartumaśakyatvāditi pratipakṣaḥ /",
    "XXbsa051_u:7048": " sarvasattvānāmarthasya kenacidakaraṇādātmavineyānāmarthāya sannāhaḥ kartavya iti prādeśikatvavikalpaḥ",
    "XXbsa051_u:7049": " nānātvavikalpapratipakṣaḥ samatā /",
    "XXbsa051_u:7050": " tāmeva vivakṣuḥ paramaduṣkaratvamāha te cetyādinā /",
    "XXbsa051_u:7051": " vainayikā iti vinayārhāḥ sattvāḥ /",
    "XXbsa051_u:7052": " tathāpi kasya duṣkaratetyata āha /",
    "XXbsa051_u:7053": " evaṃ cetyādi /",
    "XXbsa051_u:7054": " dṛṣṭāntena dṛḍhīkartumāha /",
    "XXbsa051_u:7055": " ākāśamityādi /",
    "XXbsa051_u:7056": " tatkasya hetoriti kutaḥ sādharmyādityarthaḥ /",
    "XXbsa051_u:7057": " ata uttaraṃ ākāśetyādi /",
    "XXbsa051_u:7058": " anenetyupasaṃhāraḥ /",
    "XXbsa051_u:7059": " punadrdṛḍhīkartumāha /",
    "XXbsa051_u:7060": " ākāśenetyādi /",
    "XXbsa051_u:7061": " ākāśopamaiḥ sattvairityarthaḥ /",
    "XXbsa051_u:7062": " kuto vivāda ityāha /",
    "XXbsa051_u:7063": " ayaṃ cetyādi veditavyāntam /",
    "XXbsa051_u:7064": " caśabdo hetau /",
    "XXbsa051_u:7065": " vivādaḥ kalahaḥ /",
    "XXbsa051_u:7066": " sattvānayaṃ vinetukāmaste cāsattvātpariharantīti kalahaḥ /",
    "XXbsa051_u:7067": " vainayiketyādi /",
    "XXbsa051_u:7068": " yathā ca vineyā na santi tathā vinayitāpi /",
    "XXbsa051_u:7069": " tata ubhayāsattayā sutarāṃ paramaduṣkaratā /",
    "XXbsa051_u:7070": " evamiyaṃ bodhisattvena sarvasattvātmasamatā draṣṭavyā yataḥ śaknuyāt (RSt_144) svaparārthau kartum /",
    "XXbsa051_u:7071": " sa punarasyāṃ caran kathaṃ jñeya ityāha /",
    "XXbsa051_u:7072": " sa cedityādi /",
    "XXbsa051_u:7073": " na saṃsīdatīti na khidyate sutarāṃ prīyata ityarthaḥ /",
    "XXbsa051_u:7074": " tatkasya hetoriti /",
    "XXbsa051_u:7075": " mattasya prajñāpāramitāyāṃ caraṇaṃ kasya hetornaiva kasyacit /",
    "XXbsa051_u:7076": " dharmanairātmyādarśanāditi bhāvaḥ /",
    "XXbsa051_u:7077": " ata uttaraṃ sattvaviviktatayetyādi /",
    "XXbsa051_u:7078": " evamityādinā draṣṭavyāntenopasaṃhāraḥ /",
    "XXbsa051_u:7079": " viviktatā hi sarvadharmāṇāṃ samateti vistareṇa pratipakṣaḥ /",
    "XXbsa051_u:7080": " nānā sattvā nānā dharmāstato nāstyekarasā prajñāpāramiteti nānātvavikalpaḥ //",
    "XXbsa051_u:7081": " evaṃ devaputrā ityādi /",
    "XXbsa051_u:7082": " eva bhāṣyamāṇāyāmiti /",
    "XXbsa051_u:7083": " evamidānīṃ mayā deśyamānāyāṃ sarvadharmaviviktatāyāmiti caryākāle deśyamānāyāṃ bodhisattvo na saṃsīdatīti sambandhaḥ /",
    "XXbsa051_u:7084": " na saṃsīdatīti sthānaprasthānayorna muhyati /",
    "XXbsa051_u:7085": " kena gantavyaṃ kva vā sthātavyamiti /",
    "XXbsa051_u:7086": " tayaiva sarvadharmasamatāsaṃvedinyā prajñāpāramitayorasaṃmohāt /",
    "XXbsa051_u:7087": " tathāhi /",
    "XXbsa051_u:7088": " yena bodhistena gantavyaṃ bodhau sthātavyam /",
    "XXbsa051_u:7089": " te ca gatisthitī tasyā eva svādhī ne hetuphalāvasthe /",
    "XXbsa051_u:7090": " tato yena sā gacchati yatra vā tiṣṭhati tatpariṇāmitā api pañca pāramitāstenaiva gacchanti tatraiva tiṣṭhanti /",
    "XXbsa051_u:7091": " tadyathā cakravartinaścakraratnaṃ yena gacchati yatra vā tiṣṭhati sarvo balakāyastenaiva gacchati tatraiva tiṣṭhatīti pratipakṣaḥ /",
    "XXbsa051_u:7092": " avijñāḥ pañcapāramitāḥ ṣaṣṭhī nirābhāsā /",
    "XXbsa051_u:7093": " tataḥ sthānaprasthānayoraniścayaḥ sthānaprasthānaṃ(na)sammohavikalpaḥ //",
    "XXbsa051_u:7094": " yata ityādi na saṃsīdatīti prasāditametat /",
    "XXbsa051_u:7095": " yataśca na saṃsīdati tato gamyate carati prajñāpāramitāyāṃ pūrvameveti śeṣaḥ /",
    "XXbsa051_u:7096": " anyathā kuto na saṃsīdet /",
    "XXbsa051_u:7097": " tadyathā cakravartinaścakraratnamagrato gacchati paścādbalakāya iti pratipakṣaḥ /",
    "XXbsa051_u:7098": " udāraviṣayatvātpañcapāramitāḥ prāk pravartante /",
    "XXbsa051_u:7099": " sūkṣmaviṣayatvāt pṛṣṭhataḥ ṣaṣṭhīti pṛṣṭhato gamanavikalpaḥ //",
    "XXbsa051_u:7100": " ityukto dvitīyo grāhyavikalpo navavidhaḥ //",
    "XXbsa051_u:7101": " prathamaṃ grāhakavikalpamadhikṛtya śāstram-",
    "XXbsa051_u:7102": " [138] grāhakaḥ prathamo jñeyo grahaṇapratimokṣaṇa /",
    "XXbsa051_u:7103": " manaskriyāyāṃ dhātūnāmupaśleṣe trayasya ca // 5-13 //",
    "XXbsa051_u:7104": " [139] sthāne cābhiniveśe ca prajñaptau dharmavastunaḥ /",
    "XXbsa051_u:7105": " śa(sa)ktau ca pratipakṣe ca yathecchaṃ ca gatikṣatau // 5-14 //",
    "XXbsa051_u:7106": " dravyasannātmā 'prathamo grāhakaḥ' /",
    "XXbsa051_u:7107": " sa cāsti prajñāpāramitāvat /",
    "XXbsa051_u:7108": " sā hi kiñcidgṛṇhāti kiñcinmuñcatīti grahaṇamokṣaṇavikalpaḥ /",
    "XXbsa051_u:7109": " sāpi na gṛṇhāti na muñcatīti pratipakṣaḥ //",
    "XXbsa051_u:7110": " gṛhyanta eva dharmāsteṣāṃ manasikārāditi manasikāravikalpaḥ /",
    "XXbsa051_u:7111": " na sa dharmānmanasikarotīti pratipakṣaḥ //",
    "XXbsa051_u:7112": " manasikarotyeva dharmāstraidhātuke śleṣāditi traidhātukaśleṣavikalpaḥ /",
    "XXbsa051_u:7113": " nāsau traidhātuke śliṣyatīti pratipakṣaḥ //",
    "XXbsa051_u:7114": " traidhātuke sthitaḥ kathaṃ tatra na śliṣyatīti sthānavikalpaḥ /",
    "XXbsa051_u:7115": " nāsau kvacittiṣṭhatīti pratipakṣaḥ //",
    "XXbsa051_u:7116": " satyabhiniveśe kathaṃ na tiṣṭhatīti abhiniveśavikalpaḥ /",
    "XXbsa051_u:7117": " nāsau kiñcidabhiniviśata iti pratipakṣaḥ //",
    "XXbsa051_u:7118": " asti bodhisattvasya dharmavastūnāṃ prajñaptiḥ /",
    "XXbsa051_u:7119": " dānapāramitā śīlapāramitā yāvat sarvākārajñateti sarvavastuprajñaptivikalpaḥ /",
    "XXbsa051_u:7120": " sāpyasya nāstīti pratipakṣaḥ //",
    "XXbsa051_u:7121": " śa(sa)kta eva samyaksambodhau tāmabhisambudhyate /",
    "XXbsa051_u:7122": " anyathā vaimukhyāditi śa(sa)ktivikalpaḥ /",
    "XXbsa051_u:7123": " aśa(sa)ktāḥ sarvadharmā aparigṛhītāḥ /",
    "XXbsa051_u:7124": " na cāśa(sa)ktaḥ",
    "XXbsa051_u:7125": " kiñcidabhisambudhyate /",
    "XXbsa051_u:7126": " sa cedevaṃ carati carati prajñāpāramitāyāmiti pratipakṣaḥ //",
    "XXbsa051_u:7127": " dānapāramitāśūnyā śīlapāramitāśūnyetyevamādi pratipakṣavikalpaḥ /",
    "XXbsa051_u:7128": " sopi bodhisattvasya nāstīti pratipakṣaḥ //",
    "XXbsa051_u:7129": " sarvākāraiḥ sarvadharmāṇāmanupalambhe yathecchagamanaṃ tasya kṣatiḥ /",
    "XXbsa051_u:7130": " sā bodhisattvasyāstīti yathecchagamanavyāghātavikalpaḥ /",
    "XXbsa051_u:7131": " sopi tasya nāstīti pratipakṣaḥ /",
    "XXbsa051_u:7132": " amī nava prabhedā mahatyorbhagavatyoruktāḥ /",
    "XXbsa051_u:7133": " asyāṃ tu sāmānyena dravyasadgrāhakavikalpaṃ sapratipakṣamāha /",
    "XXbsa051_u:7134": " atha khalvityādinā nāpītyataḥ prāk /",
    "XXbsa051_u:7135": " jānanneveti na hi bhagavataḥ kiñcidajñātamasti /",
    "XXbsa051_u:7136": " bodhisattvo mahāsattva iti lokaprasiddhito dravyasatpudgalarūpaḥ sa kena kāraṇena na saṃsīdatīti dravyasadgrāhakavikalpaḥ /",
    "XXbsa051_u:7137": " tasya pratipakṣo 'nupalambhaḥ /",
    "XXbsa051_u:7138": " tamevāha /",
    "XXbsa051_u:7139": " viviktatvādityādinā /",
    "XXbsa051_u:7140": " asattvādityarthaḥ /",
    "XXbsa051_u:7141": " sa hi svayamasat kutaḥ saṃsīdatīti /",
    "XXbsa051_u:7142": " dvitīyaṃ grāhakavikalpamadhikṛtya śāstram-",
    "XXbsa051_u:7143": " [140] yathoddeśamaniryāṇe mārgāmārgāvadhāraṇe /",
    "XXbsa051_u:7144": " sanirodhe samutpāde vastuyogaviyogayoḥ // 4-15 //",
    "XXbsa051_u:7145": " [141] sthāne gotrasya nāśe ca prārthanāhetvabhāvayoḥ /",
    "XXbsa051_u:7146": " pratyarthikopalambhe ca vikalpo grāhako 'paraḥ // 4-16 //",
    "XXbsa051_u:7147": " ete nava vikalpāḥ pṛthagjanānāṃ prathamasyaiva bhāvānna teṣāṃ dharmāḥ /",
    "XXbsa051_u:7148": " tairapraheyatvāt /",
    "XXbsa051_u:7149": " teṣāṃ pratipakṣaḥ ṣaṣṭhī yathā sūtram /",
    "XXbsa051_u:7150": " yathā sārathiraśvānāṃ sanmārgeṇa yathoddeśaṃ netā tathā ṣaṣṭhī pañcānāmiti pratipakṣaḥ /",
    "XXbsa051_u:7151": " ṣaṣṭhyabhāvānniyanturabhāvādyathoddeśāniryāṇavikalpaḥ /",
    "XXbsa051_u:7152": " sarvākārajñatāmārgo bodhisattvānāṃ mārgaḥ /",
    "XXbsa051_u:7153": " hīnabodhimārgasteṣāmamārgaḥ /",
    "XXbsa051_u:7154": " tayoravadhāraṇaṃ ṣaṣṭhyaiveti saiva pratipakṣaḥ /",
    "XXbsa051_u:7155": " tadabhāve mārgāmārgāvadhāraṇavikalpaḥ /",
    "XXbsa051_u:7156": " naiṣā kasyaciddharmasyotpādikā nirodhikā vā dharmatāṃ pramāṇīkṛtyeti pratipakṣaḥ /",
    "XXbsa051_u:7157": " utpādikā buddhadharmāṇāṃ nirodhikā tadāvaraṇānāmityutpādanirodhavikalpaḥ /",
    "XXbsa051_u:7158": " sarvadharmā na saṃyuktā na visaṃyukta iti pratipakṣaḥ /",
    "XXbsa051_u:7159": " saṃyuktā visaṃyuktā veti saṃyogaviyogavikalpaḥ /",
    "XXbsa051_u:7160": " rupādau yāvatsarvākārajñatāyāṃ na sthāsyatīti yogaḥ karaṇīyaḥ /",
    "XXbsa051_u:7161": " sarvadharmāṇāṃ kvacidapyasthitatvāditi pratipakṣaḥ /",
    "XXbsa051_u:7162": " rūpe yāvatsarvākārajñatāyāṃ sthāsyatīti sthānavikalpaḥ //",
    "XXbsa051_u:7163": " yathā hi phalakāmo bījamavaropya samyak savardhya yāvatphalāni paripācya bhakṣayati /",
    "XXbsa051_u:7164": " evaṃ mahābodhikāmaḥ pāramitāsu śikṣitvā tābhiḥ sattvānanugṛhya saṃsārānmocayatīti pratipakṣaḥ",
    "XXbsa051_u:7165": " bodhau cittamutpādya sattvānupekṣata iti gotravipraṇāśavikalpaḥ //",
    "XXbsa051_u:7166": " prārthito 'rthaḥ prārthanā /",
    "XXbsa051_u:7167": " sarvadharmavaśavartitāmanuprāptukāmena ṣaṣṭhyāṃ śikṣitavyamiti pratipakṣaḥ /",
    "XXbsa051_u:7168": " tacca śikṣamāṇe sā na syāditi prārthanābhāvavikalpaḥ //",
    "XXbsa051_u:7169": " ṣaṣṭhī hetuḥ sarvadharmāṇāṃ samudra iva sarvaratnānāṃ tayā paribhāvitā hi śukladharmā buddhadharmā bhavantīti pratipakṣaḥ /",
    "XXbsa051_u:7170": " ṣaṣṭhyabhāve heturna syāditi hetvabhāvavikalpaḥ //",
    "XXbsa051_u:7171": " prajñāpāramitāyāṃ carantaṃ traiyadhvikā buddhāḥ samanvāharanti /",
    "XXbsa051_u:7172": " na ca rūpādito yāvanna sarvākārajñatātaḥ /",
    "XXbsa051_u:7173": " api tu yatra na rūpādi yāvadyatra na sarvākārajñatā tathā samanvāharantīti pratipakṣaḥ /",
    "XXbsa051_u:7174": " rūpādito yāvatsarvākārajñatātaḥ samanvāharantīti pratyarthikadharmopalambhavikalpaḥ",
    "XXbsa051_u:7175": " etepi na va prabhedāḥ mahatyorbhagavatyoruktāḥ /",
    "XXbsa051_u:7176": " asyāṃ tu sāmānyenaiva prajñaptisaṃgrāhakavikalpaṃ sapratipakṣamāha /",
    "XXbsa051_u:7177": " nāpītyādinā api tu khalvityataḥ prāk /",
    "XXbsa051_u:7178": " kaściddharma iti ātmaprajñaptiviṣayaḥ skandhādiḥ /",
    "XXbsa051_u:7179": " na saṃsīdatīti svayamasattvāt /",
    "XXbsa051_u:7180": " ata evāha /",
    "XXbsa051_u:7181": " tatkasyetyādi /",
    "XXbsa051_u:7182": " kaściddharma iti skandhādi cittaṃ vā /",
    "XXbsa051_u:7183": " (RSt_147) sopītyādi /",
    "XXbsa051_u:7184": " yena dharmeṇeti cittena yo dharma iti bodhisattvaḥ /",
    "XXbsa051_u:7185": " evametadityādirabhyupagamaḥ /",
    "XXbsa051_u:7186": " iyatā pratipakṣa uktaḥ /",
    "XXbsa051_u:7187": " mā bhūd dravyasatsattvaḥ /",
    "XXbsa051_u:7188": " ahaṃkāraviṣayaḥ skandhādiśvattaṃ vā bodhisattva iti prajñaptisaṃgrāhakavikalpaścaturthaḥ //",
    "XXbsa051_u:7189": " evaṃ bhagavatā caturvidhāvikalpapratipakṣabhūtā bhagavatī vistareṇa deśitā",
    "XXbsa051_u:7190": " / bodhisattvastu tasyāṃ caran yathā jñeyastadāha /",
    "XXbsa051_u:7191": " api tu khalvityādi /",
    "XXbsa051_u:7192": " bhāṣyamāṇe granthataḥ /",
    "XXbsa051_u:7193": " deśyamāne arthataḥ /",
    "XXbsa051_u:7194": " nirdeśyamāne nirviśeṣaṃ kathanāt /",
    "XXbsa051_u:7195": " upadiśyamāne rahasyakathanāt /",
    "XXbsa051_u:7196": " na saṃsīdati na mandībhavati /",
    "XXbsa051_u:7197": " na viṣīdati khedāt /",
    "XXbsa051_u:7198": " na viṣādamāpadyate santatakhedāt /",
    "XXbsa051_u:7199": " nāvalīyate cittanamanāt /",
    "XXbsa051_u:7200": " na saṃlīyate santataṃ tannamanāt /",
    "XXbsa051_u:7201": " vipṛṣṭhaṃ vaimukhyāt /",
    "XXbsa051_u:7202": " bhagnapṛṣṭhaṃ punarasāṃmukhyāt /",
    "XXbsa051_u:7203": " nottrasyati trāsonmukhatvāt /",
    "XXbsa051_u:7204": " na saṃtrasyati samyak trāsāt /",
    "XXbsa051_u:7205": " nainamāpadyate sātatyena /",
    "XXbsa051_u:7206": " tadā veditavyaṃ caratyasyāṃ prajñāpāramitāyāmiti /",
    "XXbsa051_u:7207": " asyāmacarataḥ saṃsīdanādīnāmavaśyaṃbhāvāt /",
    "XXbsa051_u:7208": " subhūtirāhetyādinā pāramitāntena subhūterabhyupagamaḥ /",
    "XXbsa051_u:7209": " evamityādinā /",
    "XXbsa051_u:7210": " asyāṃ carato 'nuśaṃsātiśayānāha /",
    "XXbsa051_u:7211": " anugṛṇhanti viśeṣādhānataḥ /",
    "XXbsa051_u:7212": " samanvāharanti smaraṇataḥ /",
    "XXbsa051_u:7213": " tepi tasya buddhā bhagavanto dharma deśayantīti sambandhaḥ /",
    "XXbsa051_u:7214": " kīdṛśā ityāha /",
    "XXbsa051_u:7215": " bhikṣusaṃghetyādi /",
    "XXbsa051_u:7216": " kīdṛśasyetyāha /",
    "XXbsa051_u:7217": " prajñāpāramitāyāṃ carata ityādi /",
    "XXbsa051_u:7218": " nāma cetyādi /",
    "XXbsa051_u:7219": " nāma saṃjñā /",
    "XXbsa051_u:7220": " gotraṃ gārgyādi /",
    "XXbsa051_u:7221": " balaṃ kāyabalaṃ buddhibalaṃ ca /",
    "XXbsa051_u:7222": " varṇaḥ pariśiṣṭā guṇāḥ /",
    "XXbsa051_u:7223": " rūpaṃ varṇasaṃsthāne /",
    "XXbsa051_u:7224": " etāni parikīrtayamānāḥ prakarṣeṇa prakarṣarūpam /",
    "XXbsa051_u:7225": " udānamiti guṇaharṣobhdavāṃ gāthāṃ udānayantyudāharanti /",
    "XXbsa051_u:7226": " kasya guṇā ityāha tasyetyādi /",
    "XXbsa051_u:7227": " tadyathāpītyādinā dṛṣṭāntamāha /",
    "XXbsa051_u:7228": " evamevetyādinā dārṣṭāntikam /",
    "XXbsa051_u:7229": " kiṃ sarveṣāmityādinā praśnaḥ /",
    "XXbsa051_u:7230": " uttaraṃ no hīdamityādinā /",
    "XXbsa051_u:7231": " sarvasaṃgāḥ sarve 'bhūtopalambhāḥ /",
    "XXbsa051_u:7232": " santi bhagavannityādinā punaḥ praśnaḥ /",
    "XXbsa051_u:7233": " uttaraṃ santītyādinā /",
    "XXbsa051_u:7234": " ime ta ityādinopasaṃhāraḥ /",
    "XXbsa051_u:7235": " aparānapyāha yepītyādinā /",
    "XXbsa051_u:7236": " imepītyādinopasaṃhāraḥ /",
    "XXbsa051_u:7237": " punaraparamityādinā avinivartanīyānāṃ vaśitā tasyāḥ prāptiḥ /",
    "XXbsa051_u:7238": " tāmavakrāntāḥ praviṣṭāḥ /",
    "XXbsa051_u:7239": " buddhairnāmādiparikīrtanasyānuśaṃsamāha /",
    "XXbsa051_u:7240": " yeṣāṃ khalvityādinā punaraparamityādi /",
    "XXbsa051_u:7241": " kathamadhimokṣyantītyāha /",
    "XXbsa051_u:7242": " evametadityādi /",
    "XXbsa051_u:7243": " teṣāṃ ceti na kevalamakṣobhyasya keṣāmityāha /",
    "XXbsa051_u:7244": " ye cetyādi teṣāṃ ceti /",
    "XXbsa051_u:7245": " akṣobhya-tabdodhisattvānām /",
    "XXbsa051_u:7246": " evamityādinā śravaṇānuśaṃsamupasaṃhṛtya tathātvapratipattyādīnāmanuśaṃsotkarṣamāha /",
    "XXbsa051_u:7247": " evamanuśaṃsātiśayeṣūkteṣu prakṛtāyāḥ prajñāpāramitāyā viśeṣanirdeśa āparivartāntābhdaviṣyati",
    "XXbsa051_u:7248": " taṃ (RSt_148) prastotuṃ subhūtirāha yadā",
    "XXbsa051_u:7249": " bhagavannityādi /",
    "XXbsa051_u:7250": " tathatāvinirmukta iti /",
    "XXbsa051_u:7251": " tathatāmātrasyeva prakhyānāt /",
    "XXbsa051_u:7252": " parikalpitasya nānāvidhasyāpratibhāsanāt /",
    "XXbsa051_u:7253": " na kaściddharma upalabhyate /",
    "XXbsa051_u:7254": " tadā koyamityādi sugamam /",
    "XXbsa051_u:7255": " tathataiva tāvannopalabhyata iti tasyā agrāhyatvāt /",
    "XXbsa051_u:7256": " yaḥ sthāsyatīti bodhisattvaḥ /",
    "XXbsa051_u:7257": " sajjatīti vihanyata ityarthaḥ /",
    "XXbsa051_u:7258": " ārabhyeti adhikṛtya /",
    "XXbsa051_u:7259": " dharmavādīti yuktivādī /",
    "XXbsa051_u:7260": " dharmasyeti buddhanirvāṇasya /",
    "XXbsa051_u:7261": " anudharmamanukūlaṃ mārgaḥ /",
    "XXbsa051_u:7262": " vyākurvan ācakṣāṇaḥ /",
    "XXbsa051_u:7263": " vyākaromyācakṣe /",
    "XXbsa051_u:7264": " sarvadharmāṇāṃ viviktaṃ vivekaḥ śūnyatā /",
    "XXbsa051_u:7265": " tasminvihāraḥ samādhiḥ sarvadharmāṇāṃ anupalambhaḥ /",
    "XXbsa051_u:7266": " tasminvihāraḥ yaḥ khalu punarityādinā subhūtervihārādvodhisattvavihārasyortṣa darśayati /",
    "XXbsa051_u:7267": " upapattimāha /",
    "XXbsa051_u:7268": " tathāgatavihāraṃ hītyādinā /",
    "XXbsa051_u:7269": " carataḥ samādhiniṣpattaye /",
    "XXbsa051_u:7270": " viharato niṣpannena samādhinā /",
    "XXbsa051_u:7271": " śeṣaṃ subodham /",
    "XXbsa051_u:7272": " durbodhaṃ tu prāgeva vyākhyātam //",
    "XXbsa051_u:7273": " sārādiḥ parivartaḥ sāraparivarttaḥ /",
    "XXbsa051_u:7274": " āryāṣṭasāhasrikāyāḥ prajñāpāramitāyāḥ sāratamānāmni pañjikāyāṃ ratnākaraśāntiviracitāyāṃ saptaviṃśatitamaḥ parivartaḥ //",
    "XXbsa051_u:7275": " 28. avakīrṇakusumaparivarto nāmāṣṭāviṃśatitamaḥ /",
    "XXbsa051_u:7276": " māyopamasāraparivartābhyāṃ darśanaheyā vikalpā uktāḥ /",
    "XXbsa051_u:7277": " darśanamārgādeśca prajñāpāramitāvihārasyāvaśyakaṃ bodhiprāpakatvamuktam /",
    "XXbsa051_u:7278": " tatastasya tathābhāve kāraṇatrayamanena parivartena prathamaṃ vakṣyati paścādvodhilakṣaṇam",
    "XXbsa051_u:7279": " ataḥ kāraṇatrayamadhikṛtya śāstram-",
    "XXbsa051_u:7280": " [142] bodhau saṃdarśanānyeṣāṃ taddhetośca parīndanā /",
    "XXbsa051_u:7281": " tatprāptyanantaro hetuḥ puṇyabāhulyalakṣaṇaḥ // 5-17 //",
    "XXbsa051_u:7282": " tasyā bodheryathoktāt prajñāpāramitāvihārādavaśyaṃ prāptiḥ 'tatprāptiḥ' /",
    "XXbsa051_u:7283": " tasyā 'anantaro ' 'vinābhāvī 'hetuḥ' jñāpakastrividha uktaḥ sūtre /",
    "XXbsa051_u:7284": " 'bodhau sandarśanā' vyākaraṇaṃ yad 'anyeṣāṃ' sa prathamo hetuḥ /",
    "XXbsa051_u:7285": " bhāvināṃ bodhihetorāryānandāya 'parīndanā' dvītīyo hetuḥ /",
    "XXbsa051_u:7286": " 'puṇyābāhulyalakṣaṇaḥ'",
    "XXbsa051_u:7287": " tṛtīyaḥ /",
    "XXbsa051_u:7288": " ataḥ sūtram // atha khalvityādi avakīrṇakusumanāmāno",
    "XXbsa051_u:7289": " vyākartavyāḥ /",
    "XXbsa051_u:7290": " tato devaiḥ puṣpamānītaṃ vyākartavyairavakīrṇaṃ tato raśmīnāṃ niścārapraveśau /",
    "XXbsa051_u:7291": " ānandapṛṣṭena (RSt_149) bhagavatā teṣāṃ vyākaraṇam /",
    "XXbsa051_u:7292": " tatteṣāṃ vyākaraṇamanyasminviśiṣṭe lokadhātāvitilakṣyate lokadhātoranirdeśāt /",
    "XXbsa051_u:7293": " āyuḥsaddharmaśitikālayoścayatatvāt /",
    "XXbsa051_u:7294": " tadanu tasmāttarhītyādinā upasaṃhāro vihartavyāntaḥ /",
    "XXbsa051_u:7295": " iti prakṛtena vihāreṇa bodhiprāpteḥ prathamaṃ kāraṇam //",
    "XXbsa051_u:7296": " tato ye hītyādinā samyaksambuddhānāmityetadantena prajñāpāramitācāriṇāṃ guṇānāha /",
    "XXbsa051_u:7297": " tato ye caināmityādinā veditavyāntena yepyenāṃ śrutvā na pratikṣipanti teṣāṃ guṇamāha /",
    "XXbsa051_u:7298": " atra pratikrośaṇaṃ mānasī nindā /",
    "XXbsa051_u:7299": " prativahanaṃ manasā tyāgaḥ /",
    "XXbsa051_u:7300": " pratikopanaṃ tasmai kopaḥ /",
    "XXbsa051_u:7301": " pratisaṃharaṇaṃ guptau sthāpanam /",
    "XXbsa051_u:7302": " pratiṣedhanaṃ niḥsāratākhyāpanam /",
    "XXbsa051_u:7303": " pratikṣepo",
    "XXbsa051_u:7304": " 'sabhdūtabādhakābhidhānam /",
    "XXbsa051_u:7305": " tadavyavasāyaḥ saptamaḥ /",
    "XXbsa051_u:7306": " tataḥ kiñcāpītyādinā caritavatetyetadantena hīnayānāpatane kāraṇadvayamāha /",
    "XXbsa051_u:7307": " praṇidhānādināvisaṃvāditāṃ kṛtajñatāṃ ceti /",
    "XXbsa051_u:7308": " tadevaṃ ye hi kecidityādinā vistareṇopodghātaṃ kṛtvā tasmāttarhītyādinā parīndanāmāha /",
    "XXbsa051_u:7309": " parīndanā samarpaṇā saivānubandhinī anuparīndanā /",
    "XXbsa051_u:7310": " akṣarasannipātāditi /",
    "XXbsa051_u:7311": " akṣarasannipāto vyañjanakāyaḥ /",
    "XXbsa051_u:7312": " tamadhikṛtyeti lyap lope pañcamī /",
    "XXbsa051_u:7313": " kimarthamityāha /",
    "XXbsa051_u:7314": " udgrahaṇāyetyādi /",
    "XXbsa051_u:7315": " kathaṃ parīndanetyata āha /",
    "XXbsa051_u:7316": " yatheyaṃ nāntarddhīyeteti /",
    "XXbsa051_u:7317": " yatheyamantarhitā na syāttathā tvayā karaṇīyamityarthaḥ /",
    "XXbsa051_u:7318": " ata ūrdhvaṃ sa cedityādinā āhāriketyetadantena dvitīyamupodghātaṃ kṛtvā tasmāttarhītyādinā dvitīyā parīndanā /",
    "XXbsa051_u:7319": " atra punareveti paścāt /",
    "XXbsa051_u:7320": " nāśayeriti hārayeḥ /",
    "XXbsa051_u:7321": " śīghramananuśa(sa)raṇāt utsṛje /",
    "XXbsa051_u:7322": " smartumaśakyatvāt vismareḥ /",
    "XXbsa051_u:7323": " aparāddhaḥ kṛtāparādhaḥ /",
    "XXbsa051_u:7324": " ārādhanamārāgaṇaṃ ca toṣaṇam /",
    "XXbsa051_u:7325": " mātā",
    "XXbsa051_u:7326": " bījadhā[ra]nā(ṇā)t /",
    "XXbsa051_u:7327": " jananī bījapṛṣṭeḥ /",
    "XXbsa051_u:7328": " janayitrī utpādanāt /",
    "XXbsa051_u:7329": " tata urdhvaṃ udgrahītavyeyamityādinā tādṛśī prajñāpāramitā sadevakasya lokasya śāstetyetadantenopoddhātaṃ kṛtvā tasmāttarhītyādinānuśā nītyetadantena tṛtīyā parīndanā /",
    "XXbsa051_u:7330": " atra suniruktā supaṭhitā dharmakāyateti prajñāpāramitaiva dharmaḥ kāya eṣāṃ tattaditi vakṣyamāṇena kartavyādinā sambadhyate /",
    "XXbsa051_u:7331": " tatra kartavyamupasthānādi dātavyaṃ puṣpādi samanvāhartavyaṃ deśanādi /",
    "XXbsa051_u:7332": " kalyāṇata iti puṇyakāmatayā /",
    "XXbsa051_u:7333": " sparśavihārata iti tenaiva sukhībhāvāt /",
    "XXbsa051_u:7334": " guṇavattayeti kalyāṇādinā /",
    "XXbsa051_u:7335": " bhāṣeye(yami)ti vadeyam /",
    "XXbsa051_u:7336": " kalpaṃ vā yāvattato vā upari yadi vistara iṣṭaḥ syāt /",
    "XXbsa051_u:7337": " kintarhi saṃkṣepeṇānanda bhāṣaye(bhāṣe)",
    "XXbsa051_u:7338": " / yādṛśa ityādi /",
    "XXbsa051_u:7339": " tato yopi kaścidityādinā samyaksambodhirityetadantenopodghātaṃ kṛtvā caturthī parindanāmāha",
    "XXbsa051_u:7340": " tamāttarhītyādinā nāntardhīyetyetadantena /",
    "XXbsa051_u:7341": " (RSt_150) caturthakamiti vaktavye dvitīyakamityuktam /",
    "XXbsa051_u:7342": " u(anu)ktānāmuktasāmānyenaikīkaraṇāt /",
    "XXbsa051_u:7343": " paridadāmi parindāmi samarpayāmītyeko 'rthaḥ /",
    "XXbsa051_u:7344": " evaṃ caturākārā parindanā dvitīyaṃ kāraṇam //",
    "XXbsa051_u:7345": " tata eṣā hyānandetyādinopādghātaṃ kṛtvā sa cet tvamityādi naitatsthānaṃ vidyata iti yāvat",
    "XXbsa051_u:7346": " atra adhvaparyantaḥ kṣaṇaḥ /",
    "XXbsa051_u:7347": " viṃśaṃ kṣaṇaśataṃ tatkṣaṇaḥ /",
    "XXbsa051_u:7348": " tatkṣaṇāḥ ṣaṣṭirlavaḥ /",
    "XXbsa051_u:7349": " lavāstriṃśanmuhūrtaḥ /",
    "XXbsa051_u:7350": " nālikā ghaṭikā /",
    "XXbsa051_u:7351": " iti puṇyabahutvaṃ tṛtīyaṃ kāraṇam //",
    "XXbsa051_u:7352": " tato 'tha khalu bhagavānityādinā akṣobhyasya bhagavataḥ sabuddhakṣetrasya sapariṣadaḥ sandarśanamantardhāyanaṃ ca dṛṣṭāntaḥ /",
    "XXbsa051_u:7353": " atra sāgaropamatvamativistīrṇatvāt /",
    "XXbsa051_u:7354": " gambhīratvaṃ dhyānasampadā /",
    "XXbsa051_u:7355": " akṣobhyatvaṃ prajñāsampadā /",
    "XXbsa051_u:7356": " dārṣṭāntike yojayitumāha /",
    "XXbsa051_u:7357": " evamānanda sarvadharmā ityādi /",
    "XXbsa051_u:7358": " sarvadharmā hītyādinā yuktimāha /",
    "XXbsa051_u:7359": " na kāryasamarthā iti pratijñāntaram /",
    "XXbsa051_u:7360": " nirīhakā hītyādinā yuktimāha /",
    "XXbsa051_u:7361": " evaṃ caranta ityādinānuśaṃsāmāha /",
    "XXbsa051_u:7362": " mahābodhiśabdāt prāk /",
    "XXbsa051_u:7363": " asaṅgatāmiti nirupala[mbha]tām /",
    "XXbsa051_u:7364": " apratihatajñānatāṃ vā /",
    "XXbsa051_u:7365": " pramāṇaṃ vaipulyaniyamaḥ /",
    "XXbsa051_u:7366": " kṣayaḥ kālaniyamaḥ /",
    "XXbsa051_u:7367": " paryantaḥ saṃkhyāniyamaḥ /",
    "XXbsa051_u:7368": " pramāṇabaddheti pramāṇaparicchinnā /",
    "XXbsa051_u:7369": " aprameyatvādityanupalambhāt /",
    "XXbsa051_u:7370": " kṣayo 'pacayaḥ /",
    "XXbsa051_u:7371": " parikṣayo 'bhāvaḥ /",
    "XXbsa051_u:7372": " ākāśākṣayatvāditi ākāśavadakṣayatvāt /",
    "XXbsa051_u:7373": " kuta ityāha sarvadharmānutpādata iti /",
    "XXbsa051_u:7374": " anutpannā sarvadharmāḥ /",
    "XXbsa051_u:7375": " atasteṣāmanupalambhalakṣaṇā prajñāpāramitāpyākāśavadakṣayeti /",
    "XXbsa051_u:7376": " abhinirhartavyeti pratyakṣīkartavyā /",
    "XXbsa051_u:7377": " rūpādīnāmakṣayatveneti teṣāmanutpādataḥ /",
    "XXbsa051_u:7378": " evamavidyādīnām /",
    "XXbsa051_u:7379": " iyaṃ seti yā skandhādīnāmavidyādīnāṃ cākṣayatvena /",
    "XXbsa051_u:7380": " antadvayamutpattivināśau madhyamutpannasya sthitiḥ /",
    "XXbsa051_u:7381": " āveṇiko 'nyairasādhāraṇaḥ /",
    "XXbsa051_u:7382": " na ca kiñciddharmamiti skandhaiḥ saṃgṛhītam /",
    "XXbsa051_u:7383": " kutaḥ? pratītyotpādadarśanāt /",
    "XXbsa051_u:7384": " nityamityanādinidhanam /",
    "XXbsa051_u:7385": " dhruvamiti sthiram /",
    "XXbsa051_u:7386": " śāśvatamityanidhanam /",
    "XXbsa051_u:7387": " kārakaṃ vedakaṃ veti /",
    "XXbsa051_u:7388": " īhaturgṛhītuścābhāvāt /",
    "XXbsa051_u:7389": " ita uttaro granthaḥ subodhaḥ samyaksambodhariti yāvat /",
    "XXbsa051_u:7390": " iyatā kṣayānutpādajñānalakṣaṇā bodhirucyate /",
    "XXbsa051_u:7391": " atra śāstram-",
    "XXbsa051_u:7392": " [143] kṣayānutpādayorjñāne malānāṃ bodhirucyate /",
    "XXbsa051_u:7393": " kṣayābhāvādanutpādātte hi jñeye yathākramam // 5-18 //",
    "XXbsa051_u:7394": " malāḥ kleśavikalpāḥ /",
    "XXbsa051_u:7395": " teṣāṃ 'kṣayānutpādayoḥ' ye 'jñāne ' sā bodhiḥ /",
    "XXbsa051_u:7396": " 'te",
    "XXbsa051_u:7397": " ' ca jñāne teṣāṃ 'kṣayābhāvādanutpādācca yathākramaṃ' veditavye /",
    "XXbsa051_u:7398": " kṣayasyātyantamasattayā jñānaṃ kṣayajñānam /",
    "XXbsa051_u:7399": " anutpādasyo(syānu)tpattikatvena jñānamanutpādajñānamiti bhāvaḥ /",
    "XXbsa051_u:7400": " atha bodherlakṣaṇāntarasambhavepi kimarthamidaṃ lakṣaṇamuktam?",
    "XXbsa051_u:7401": " darśanamārgeṇa kṣīṇānāṃ vikalpānāmakṣayato 'nutpādataśca vyavalokanārtham",
    "XXbsa051_u:7402": " / tadevāha-",
    "XXbsa051_u:7403": " [144] prakṛtāvaniruddhāyāṃ darśanākhyena vartmanā /",
    "XXbsa051_u:7404": " vikalpajātaṃ kiṃ kṣīṇaṃ kiṃ vānutpattimāgatam // 5-19 //",
    "XXbsa051_u:7405": " vikalpānāṃ prakṛtistathatā /",
    "XXbsa051_u:7406": " na kadācittasyāḥ kṣaya utpādo vā /",
    "XXbsa051_u:7407": " jātireva",
    "XXbsa051_u:7408": " 'jātaṃ' prakāraḥ /",
    "XXbsa051_u:7409": " tato na kaścidvikalpaprakāro darśanamārgeṇa kṣīṇa utpādaṃ vā tyājita iti //",
    "XXbsa051_u:7410": " anye tvāhuḥ-",
    "XXbsa051_u:7411": " \"kṣayajñānaṃ tu satyeṣu parijñātādiniścayaḥ /",
    "XXbsa051_u:7412": " na punarjñeyamityādiranutpādagatirmatā\" // iti //",
    "XXbsa051_u:7413": " te hi śasyante- santi skandhāḥ santi catvāri satyāni /",
    "XXbsa051_u:7414": " tatra saṃkṣepataḥ kleśaduḥkhayoḥ kṣayaḥ punaranutpādaśca prāpyate /",
    "XXbsa051_u:7415": " tatoḥ prāptayorye jñāne te kṣayānutpādajñāne /",
    "XXbsa051_u:7416": " prādhānyena tathāgatānāṃ tu jñeyāvaraṇamapi kṣīyate teṣāmakliṣṭasyāpyajñānasya kṣayāditi /",
    "XXbsa051_u:7417": " tannirāsāya śāstram-",
    "XXbsa051_u:7418": " [145] sattā ca nāma dharmāṇāṃ jñeye cāvaraṇakṣayaḥ /",
    "XXbsa051_u:7419": " kathyate yatparaiḥ śāsturatra vismīyate mayā // 5-20 //",
    "XXbsa051_u:7420": " [146] nāpaneyamataḥ kiñcit prakṣeptavyaṃ na kiñcana /",
    "XXbsa051_u:7421": " draṣṭavyaṃ bhūtato bhūtaṃ bhūtadarśī vimucyate // 5-21 //",
    "XXbsa051_u:7422": " 'nāma' śabdo 'marṣe /",
    "XXbsa051_u:7423": " 'atra vismīyate mayā' iti vipakṣapratipakṣayorayogāditi bhāvaḥ /",
    "XXbsa051_u:7424": " 'ataḥ' kāraṇāt 'nāpaneyaṃ kiñcit'",
    "XXbsa051_u:7425": " pudgalasya dharmāṇāṃ ca svayamabhāvāt /",
    "XXbsa051_u:7426": " 'prakṣeptavyaṃ na kiñcanaṃ'",
    "XXbsa051_u:7427": " pudgaladharmanairātmyayoranādinidhanatvāt /",
    "XXbsa051_u:7428": " kiṃ tarhi? tadubhayaṃ 'bhūtaṃ'",
    "XXbsa051_u:7429": " bhūtatvena 'draṣṭavyam' /",
    "XXbsa051_u:7430": " yato bhūtaṃ pudgalanairātmyaṃ dṛṣṭvā kleśāvaraṇādvimucyate /",
    "XXbsa051_u:7431": " bhūtaṃ dharmanairātmyaṃ dṛṣṭvā jñeyāvaraṇād",
    "XXbsa051_u:7432": " 'vimucyate ' /",
    "XXbsa051_u:7433": " tasmādabhūtānāṃ pudgaladharmāṇāṃ dṛṣṭirvipakṣaḥ /",
    "XXbsa051_u:7434": " teṣāṃ nairātmyadarśanaṃ pratipakṣaḥ /",
    "XXbsa051_u:7435": " ubhayostu nairātmyayorbhūtatvaṃ mahārathaiḥ kṣuṇṇam /",
    "XXbsa051_u:7436": " tata iha nocyate //",
    "XXbsa051_u:7437": " tasmāttarhītyādi /",
    "XXbsa051_u:7438": " kṣayānutpādalakṣaṇā bodhisatasyā avaśyalabhyatā kāraṇatrayaṃ ca prasaṅgādāgatam /",
    "XXbsa051_u:7439": " prākṛtaṃ tu māyopamasāraparivarte nirdiṣṭaṃ darśanaheyānāṃ vikalpānāṃ prahāṇam /",
    "XXbsa051_u:7440": " ato yasmāddarśanamārgeṇa darśanaheyānāṃ vikalpānāṃ prahāṇaṃ tasmāddhetoḥ /",
    "XXbsa051_u:7441": " tarhīti darśanakāle prajñāpāramitāyāṃ darśanamārgātmikāyāṃ caritavyam //",
    "XXbsa051_u:7442": " tatkasya hetoriti /",
    "XXbsa051_u:7443": " hetumukhena darśanamārgasya lakṣaṇapraśnaḥ /",
    "XXbsa051_u:7444": " prajñāpāramitāyāmiti /",
    "XXbsa051_u:7445": " atratye darśanamārge dhyānapāramitetyatra cārtho gamyate /",
    "XXbsa051_u:7446": " tenānuktasamuccayaḥ /",
    "XXbsa051_u:7447": " prajñāpāramitā ceti /",
    "XXbsa051_u:7448": " kuta ityāha /",
    "XXbsa051_u:7449": " prajñāpāramitāyāṃ hītyādi /",
    "XXbsa051_u:7450": " bhāvanāparipūriṃ ṣaṭpāramitā gacchantīti sambandhaḥ /",
    "XXbsa051_u:7451": " sarvā iti pratyekaṃ samagrāḥ satyaḥ /",
    "XXbsa051_u:7452": " ekaikayā ṣaṇṇāmapi saṃgrahāditi bhāvaḥ /",
    "XXbsa051_u:7453": " ataśca ṣaḍeva pāramitāṣaṭkā darśanamārgaḥ /",
    "XXbsa051_u:7454": " saṃkṣiptā ceyaṃ bhagavatī /",
    "XXbsa051_u:7455": " ato lakṣaṇamātramasyāmuktam /",
    "XXbsa051_u:7456": " yathā tvekaikayā sarvasaṃgrahastadvistareṇa mahatyorbhagavatyoruktam /",
    "XXbsa051_u:7457": " atra śāstram-",
    "XXbsa051_u:7458": " [147] ekaikasyaiva dānādau teṣāṃ yaḥ saṃgraho mithaḥ /",
    "XXbsa051_u:7459": " sa ekakṣaṇikaḥ kṣāntisaṃgṛhīto 'tra dṛkpatha // 5-22 //",
    "XXbsa051_u:7460": " ekaikameva ekaikaśaḥ svārtha śas /",
    "XXbsa051_u:7461": " tasya bhāva ekaikasya /",
    "XXbsa051_u:7462": " avyayatvāddhi lopaḥ /",
    "XXbsa051_u:7463": " tena 'ekaikasyaiva dānādau' iti dānādiṣu /",
    "XXbsa051_u:7464": " 'teṣāṃ' dānādīnāṃ",
    "XXbsa051_u:7465": " 'mithaḥ' anyonyaṃ 'yaḥ saṅgrahaḥ' /",
    "XXbsa051_u:7466": " so 'smin mūrdhābhisamaye darśanamārgaḥ /",
    "XXbsa051_u:7467": " sa ca 'ekakṣaṇīkaḥ' na tu ṣoḍaśakṣaṇāḥ(ṇaḥ) /",
    "XXbsa051_u:7468": " sa ca kṣāntyā 'saṃgṛhītaḥ'",
    "XXbsa051_u:7469": " na punaraṣṭābhiḥ kṣāntibhiraṣṭābhirjñānaiḥ /",
    "XXbsa051_u:7470": " iti mūrdhābhisamaye darśanamārgaḥ //",
    "XXbsa051_u:7471": " tato bhāvanāmārgaḥ /",
    "XXbsa051_u:7472": " tamāha /",
    "XXbsa051_u:7473": " sarvāṇi cetyādinā /",
    "XXbsa051_u:7474": " upāyau ca kauśalyaṃ ceti upatyakauśalyāni /",
    "XXbsa051_u:7475": " tatra niśrayatvādupāyau siṃhavijṛmbhitāvaskandhakau samādhī /",
    "XXbsa051_u:7476": " kauśalyaṃ pratītyasamutpādasyānulomaṃ ca vyavalokanam-",
    "XXbsa051_u:7477": " \"avidyāpratyayāḥ saṃskārāḥ saṃskārapratyayaṃ vijñānaṃ yāvajjātipratyayā jarāmaraṇaśokaparidevaduḥkhadaurmanasyopāyāsāḥ sambhavantītyanulomam /",
    "XXbsa051_u:7478": " avidyānirodhātsaṃskāranirodhaḥ /",
    "XXbsa051_u:7479": " saṃskāranirodhādvijñānanirodho yāvajjātinirodhājjarāmaraṇaśokaparidevaduḥkhadaurmanasyopāyāsā nirudhyante\" iti pratilomam /",
    "XXbsa051_u:7480": " tatra siṃhavijṛmbhitaḥ samādhiḥ /",
    "XXbsa051_u:7481": " tadyathā- \"prathamaṃ dhyānaṃ samāpadyate /",
    "XXbsa051_u:7482": " dvitīyaṃ tṛtīyaṃ caturtham /",
    "XXbsa051_u:7483": " ākāśānantyāyatanaṃ vijñānānantyāyatanaṃ ākiñcanyāyatanaṃ naivasaṃjñānāsaṃjñāyatanaṃ nirodhasamāpattiṃ ca samāpadyate /",
    "XXbsa051_u:7484": " nirodhasamāpattervyutthito naivasaṃjñānasaṃjñāyatanaṃ samāpadyate /",
    "XXbsa051_u:7485": " tata ākiñcanyāyatanaṃ vijñānānantyāyatanaṃ ākāśānantyāyatanaṃ caturthaṃ dhyānaṃ tṛtīyaṃ dvitīyaṃ prathamaṃ dhyānaṃ",
    "XXbsa051_u:7486": " samāpadyata\" iti /",
    "XXbsa051_u:7487": " avaskandakasamādhiḥ /",
    "XXbsa051_u:7488": " tadyathā- \"prathamaṃ dhyānaṃ samāpadyate dvitīyaṃ",
    "XXbsa051_u:7489": " tṛtīyaṃ caturtham /",
    "XXbsa051_u:7490": " ākāśānantyāyatanaṃ vijñānānantyāyatanaṃ ākiñcanyāyatanaṃ naivasaṃjñānāsaṃjñāyatanaṃ (RSt_153) nirodhasamāpattiṃ ca /",
    "XXbsa051_u:7491": " tato vyutthāya prathamaṃ dhyānam /",
    "XXbsa051_u:7492": " tato nirodham /",
    "XXbsa051_u:7493": " tato dvitiyaṃ dhyānam",
    "XXbsa051_u:7494": " / tato nirodham /",
    "XXbsa051_u:7495": " tatastṛtīyaṃ dhyānam /",
    "XXbsa051_u:7496": " tato nirodham /",
    "XXbsa051_u:7497": " tataścaturtha dhyānam /",
    "XXbsa051_u:7498": " tato nirodham /",
    "XXbsa051_u:7499": " tata ākāśānantyāyatanam /",
    "XXbsa051_u:7500": " tato nirodham /",
    "XXbsa051_u:7501": " tato vijñānānantyāyatanam /",
    "XXbsa051_u:7502": " tato nirodham /",
    "XXbsa051_u:7503": " tata ākiñcanyāyatanam /",
    "XXbsa051_u:7504": " tato nirodham /",
    "XXbsa051_u:7505": " naivasaṃjñānāsaṃjñāyatanam /",
    "XXbsa051_u:7506": " tato nirodham /",
    "XXbsa051_u:7507": " tato",
    "XXbsa051_u:7508": " 'samāhitacitte patati /",
    "XXbsa051_u:7509": " tato nirodhaṃ samāpadyate /",
    "XXbsa051_u:7510": " tato 'samāhite citte tiṣṭhati /",
    "XXbsa051_u:7511": " tato naivasaṃjñānāsaṃjñāyatanam /",
    "XXbsa051_u:7512": " tato 'samāhite /",
    "XXbsa051_u:7513": " tata ākiñcanyāyatanam /",
    "XXbsa051_u:7514": " tato 'samāhite /",
    "XXbsa051_u:7515": " tato vijñānānantyāyatanam /",
    "XXbsa051_u:7516": " tato",
    "XXbsa051_u:7517": " 'samāhite /",
    "XXbsa051_u:7518": " tata ākāśānantyāyatanam /",
    "XXbsa051_u:7519": " tato 'samāhite /",
    "XXbsa051_u:7520": " tataścaturthaṃ dhyānam /",
    "XXbsa051_u:7521": " tato 'samāhite /",
    "XXbsa051_u:7522": " tatastṛtīyam /",
    "XXbsa051_u:7523": " tato 'samāhite /",
    "XXbsa051_u:7524": " tato dvitīyam /",
    "XXbsa051_u:7525": " tato 'samāhite /",
    "XXbsa051_u:7526": " tataḥ prathamam /",
    "XXbsa051_u:7527": " tato 'samāhite citte tiṣṭhati\" iti /",
    "XXbsa051_u:7528": " tatra prathamāyāṃ gatau nava sthānāni /",
    "XXbsa051_u:7529": " dvitīyāyāṃ saptadaśa /",
    "XXbsa051_u:7530": " āgamane",
    "XXbsa051_u:7531": " 'ṣṭādaśa /",
    "XXbsa051_u:7532": " atra śāstram-",
    "XXbsa051_u:7533": " [148] samādhiṃ [sa] samāpadyaḥ tataḥ siṃhavijṛmbhitam /",
    "XXbsa051_u:7534": " anulomaṃ vilomaṃ ca pratītyotpādamīkṣate // 5-23 //",
    "XXbsa051_u:7535": " [149] kāmāptamavadhīkṛtya vijñānamasamāhitam /",
    "XXbsa051_u:7536": " sanirodhāḥ samāpattīrgatvāgamya na va dvidhā // 5-24 //",
    "XXbsa051_u:7537": " [150] ekadvitricatuṣpañcapaṭsaptāṣṭavyatikramāt /",
    "XXbsa051_u:7538": " avaskandasamāpattirānirodhamatulyagā // 5-25 //",
    "XXbsa051_u:7539": " siṃhavijṛmbhito yathā sūtrameva /",
    "XXbsa051_u:7540": " avaskandastu gahanam /",
    "XXbsa051_u:7541": " tena tasya lakṣaṇamāha /",
    "XXbsa051_u:7542": " 'avaskandasamāpattiḥ' bhavati /",
    "XXbsa051_u:7543": " kathamityāha /",
    "XXbsa051_u:7544": " 'nava",
    "XXbsa051_u:7545": " samāpattīrdvidhā gatvā' paścād 'āgamya' /",
    "XXbsa051_u:7546": " ādau kathaṃ gatvetyata āha",
    "XXbsa051_u:7547": " 'ānirodham' iti /",
    "XXbsa051_u:7548": " nirodhasamāpattimante kṛtvā /",
    "XXbsa051_u:7549": " itarā aṣṭau krameṇa prāgityarthaḥ /",
    "XXbsa051_u:7550": " punaḥ kathaṃ gatvetyata āha",
    "XXbsa051_u:7551": " 'ekadvitricatuṣpañcaṣaṭsaptāṣṭavyatikramāt' /",
    "XXbsa051_u:7552": " 'sanirodhāḥ' kṛtvā /",
    "XXbsa051_u:7553": " kāḥ?",
    "XXbsa051_u:7554": " itarā aṣṭau 'samāpattīḥ' /",
    "XXbsa051_u:7555": " kāmāvacaraṃ ca 'asamāhitaṃ' cittaṃ",
    "XXbsa051_u:7556": " 'avadhīkṛtya' /",
    "XXbsa051_u:7557": " ante gantavyaṃ kṛtvetyarthaḥ /",
    "XXbsa051_u:7558": " paścāt kathamāgatyetyata āha 'atulyagā' iti /",
    "XXbsa051_u:7559": " atulyagā satī /",
    "XXbsa051_u:7560": " asamāhitādasamāhitaḥ /",
    "XXbsa051_u:7561": " samāhitācca samāhitamagacchantītyarthaḥ /",
    "XXbsa051_u:7562": " ihāpi 'kāmāptamavadhīkṛtya",
    "XXbsa051_u:7563": " vijñānamasamāhitaṃ' iti sambadhyate /",
    "XXbsa051_u:7564": " teneyasamāhitāccittātprabhṛtyāgacchati /",
    "XXbsa051_u:7565": " antepyasamāhita eva citte gatvā tiṣṭhati /",
    "XXbsa051_u:7566": " iti mūrdhābhisamaye bhāvanāmārgaḥ //",
    "XXbsa051_u:7567": " sarvāṇi copāyakauśalyāni paripūriṃ gacchantītyuktam /",
    "XXbsa051_u:7568": " kathaṃ ca teṣāṃ bhāvanāparipūribhavet /",
    "XXbsa051_u:7569": " yadi bhāvanāheyāścatvāro vikalpanavakāḥ kṣīyeran /",
    "XXbsa051_u:7570": " teṣāṃ ca pratipakṣā eva mahatyorbhagavatyoḥ paṭhyante /",
    "XXbsa051_u:7571": " te tu sāmarthyādgamyante /",
    "XXbsa051_u:7572": " vayamapi tameva pāṭhamabhisaṃkṣipya tān vakṣyāmaḥ /",
    "XXbsa051_u:7573": " tatrādyaṃ vikalpanavakamadhikṛtya śāstram-",
    "XXbsa051_u:7574": " [151] saṃkṣepe vistare buddhaiḥ sānāthyenāparigrahe /",
    "XXbsa051_u:7575": " traikālike guṇābhāve śreyasastrividhe pathi // 5-26 //",
    "XXbsa051_u:7576": " [152] eko grāhyavikalpo 'yaṃ prayogākāragocaraḥ /",
    "XXbsa051_u:7577": " 'ekaḥ' iti prathamaḥ /",
    "XXbsa051_u:7578": " 'prayogākāragocaraḥ' iti prajñāpāramitāprayogaviśeṣaḥ viṣayaḥ /",
    "XXbsa051_u:7579": " 'vistare ' 'saṃkṣepe ' ceti paṭhitavyam /",
    "XXbsa051_u:7580": " vṛttānurodhāt tvanyathā paṭhitam /",
    "XXbsa051_u:7581": " vistare sammoho vistaravikalpaḥ /",
    "XXbsa051_u:7582": " tasya pratipakṣaḥ /",
    "XXbsa051_u:7583": " bahuṣu sthāneṣu bodhisattvena śikṣitavyaṃ dānādiṣu yāvadvaleṣu vaiśāradyeṣviti //",
    "XXbsa051_u:7584": " saṃkṣepe sammohaḥ saṃkṣepavikalpaḥ /",
    "XXbsa051_u:7585": " tasya pratipakṣaḥ na ca kvacan śikṣitavyamiti /",
    "XXbsa051_u:7586": " bahunāmapi teṣāṃ na ca kvacaneti śūnyataikarasatvāt /",
    "XXbsa051_u:7587": " sambuddhaiḥ'sānāthyena' yaḥ parigrahaḥ /",
    "XXbsa051_u:7588": " tadabhāve vikalpaḥ kalpanā /",
    "XXbsa051_u:7589": " tasya pratipakṣaḥ /",
    "XXbsa051_u:7590": " yaḥ prajñāpāramitāyāṃ śikṣitvā dānapāramitāṃ yāvatsarvākārajñatāmanuprāpsyati /",
    "XXbsa051_u:7591": " tenaivaṃ jñātavyaṃ-",
    "XXbsa051_u:7592": " daśadiksarvabuddhaiḥ sānāthyenāhaṃ parigṛhītaḥ svasyāṃ mātari teṣāṃ kṛtajñatayeti //",
    "XXbsa051_u:7593": " 'guṇābhāvo ' 'nuśaṃsābhāvaḥ /",
    "XXbsa051_u:7594": " prayogadarśanabhāvānākālabhāvitatvāt",
    "XXbsa051_u:7595": " 'traikālikaḥ' /",
    "XXbsa051_u:7596": " tasmiṃstrayo vikalpāstrisraḥ kalpanāḥ /",
    "XXbsa051_u:7597": " teṣāṃ pratipakṣāḥ /",
    "XXbsa051_u:7598": " anuśaṃsān vistareṇoktvā yathāha- 'itīme 'nuśaṃsāḥ prajñāpāramitāyāṃ carataḥ prajñāpāramitāmabhinirharataḥ prajñāpāramitāṃ bhāvayataḥ /\" iti yathākramaṃ prayogadarśanabhāvanāmārgakālikaguṇābhāve trayo vikalpāḥ /",
    "XXbsa051_u:7599": " 'śreyasaḥ pathi' iti nirvāṇamārge /",
    "XXbsa051_u:7600": " prayogādibhedāt trividhā sammohāstrayo vikalpāḥ /",
    "XXbsa051_u:7601": " teṣāṃ pratipakṣā yathākramaṃ- \"rūpavedanādīnāṃ",
    "XXbsa051_u:7602": " śāntavaśikatucchāsārakatayā tasyāṃ caritavyam /",
    "XXbsa051_u:7603": " ākāśaśūnyatābhinirhāratayābhinirhartavyā /",
    "XXbsa051_u:7604": " ākāśaśūnyatā bhāvanayeyaṃ bhāvayitavyā\" iti /",
    "XXbsa051_u:7605": " iti trayaḥ prayogādibodhimārgasaṃmohavikalpāḥ //",
    "XXbsa051_u:7606": " ityukto navavidhaḥ prathamo grāhyavikalpaḥ //",
    "XXbsa051_u:7607": " dvitīyaṃ vikalpanavakamadhikṛtya śāstram-",
    "XXbsa051_u:7608": " dvitīyaścittacaittānāṃ pravṛttiviṣayo mataḥ // 5-27 //",
    "XXbsa051_u:7609": " [153] anutpādastu cittasya bodhimaṇḍāmanaskriyā /",
    "XXbsa051_u:7610": " hīnayānamanaskārau sambodheramanaskṛtiḥ // 5-28 //",
    "XXbsa051_u:7611": " [154] bhāvane 'bhāvane caiva tadviparyaya eva ca /",
    "XXbsa051_u:7612": " ayathārthaśca vijñeyo vikalpo bhāvanāpathe // 5-29 //",
    "XXbsa051_u:7613": " dvitīyo grāhyavikalpaścittacaittānāṃ yā pravṛttistadviṣayaḥ /",
    "XXbsa051_u:7614": " kiyacciraṃ carannasyāṃ cīrṇo bhavatīti praśnaḥ /",
    "XXbsa051_u:7615": " uttaram /",
    "XXbsa051_u:7616": " prathamacittotpādamupādāyeti cittotpādavikalpaḥ //",
    "XXbsa051_u:7617": " yāvabdodhimaṇḍala manasikaroti /",
    "XXbsa051_u:7618": " kathamiyaṃ caritavyābhinirhartavyā bhāvayitavyeti /",
    "XXbsa051_u:7619": " ābodhimaṇḍā manasikāravikalpaḥ //",
    "XXbsa051_u:7620": " hīnayānamanasikārāṇāṃ cāvakāśaṃ na dadātīti hīnayānayormanasikāravikalpau //",
    "XXbsa051_u:7621": " sarvākārajñatā mānasikārāvipraṇāśa eva cāsyāṃ caryā /",
    "XXbsa051_u:7622": " tathā caritavyaṃ yathā cittacaitasikā na pravartanta iti saṃbodhyamanasikāravikalpaḥ //",
    "XXbsa051_u:7623": " kiṃ bhāvayan sarvākārajñatāmanuprāpsyati neti bhāvanāvikalpaḥ //",
    "XXbsa051_u:7624": " abhāvayaṃstāmanuprāpsyati neti [a]bhāvanāvikalpaḥ //",
    "XXbsa051_u:7625": " neti bhāvayannābhāvayannanuprāpsyati /",
    "XXbsa051_u:7626": " neti naiva bhāvanānābhāvanāvikalpaḥ",
    "XXbsa051_u:7627": " tatkathaṃ tāmanuprāpsyati yathā tathatā bhūtakoṭīrdharmadhāturityayathātvavikalpaḥ //",
    "XXbsa051_u:7628": " iti dvitīyo grāhyavikalpaḥ //",
    "XXbsa051_u:7629": " tṛtīyaṃ vikalpanavakamadhikṛtya śāstram-",
    "XXbsa051_u:7630": " [155] grāhakaḥ prathamo jñeyaḥ sattvaprajñaptigocaraḥ /",
    "XXbsa051_u:7631": " dharmaprajñaptyaśūnyatve śaktipravicayātmakaḥ // 5-30 //",
    "XXbsa051_u:7632": " [156] kṛtena vastuno yānatritaye ca sa kīrtitaḥ /",
    "XXbsa051_u:7633": " dakṣiṇāyā aśuddhau ca caryāyāśca vikopane // 5-31 //",
    "XXbsa051_u:7634": " aprajñapanīyāḥ sattvāḥ anupalambhāditi sattvaprajñaptivikalpaḥ //",
    "XXbsa051_u:7635": " aprajñapanīyāḥ sarvadharmā iti dharmaprajñaptivikalpaḥ //",
    "XXbsa051_u:7636": " alakṣaṇaśūnyān sarvadharmān paśyatītyaśūnyatvavikalpaḥ //",
    "XXbsa051_u:7637": " dharmāśca dharmānupalambhaśca yaścābhyāṃ carati sopi nopalabhyata iti śaktivikalpaḥ //",
    "XXbsa051_u:7638": " dharmāṇāṃ pravicayaḥ kartavyaḥ /",
    "XXbsa051_u:7639": " sa cānupalambhayogeneti pravicayātmako vikalpaḥ //",
    "XXbsa051_u:7640": " na ca vastunaḥ kṛte so 'syāṃ carati /",
    "XXbsa051_u:7641": " yato 'kṛtāvikṛtānabhisaṃskṛtā",
    "XXbsa051_u:7642": " sarvadharmā iti vastūddeśavikalpaḥ //",
    "XXbsa051_u:7643": " yadyapyakṛtāvikṛtānabhisaṃskṛtāḥ sarvadharmāstathāpi yathā kaścittathāgatanirmito 'bhisaṃbudhya dharmacakraṃ pravartya tribhiryānaiḥ",
    "XXbsa051_u:7644": " sattvān parimocayati lokavyavahāreṇa na paramārthena tathaiva ca tathāgatopīti yānatrayavikalpaḥ",
    "XXbsa051_u:7645": " yadyapi tathāgato nirmitānna viśiṣyate tathāpi dakṣiṇāpariśuddhiḥ /",
    "XXbsa051_u:7646": " yathā hi tathāgate pratiṣṭhāpitā dakṣiṇā ānirupadhiśeṣānnirvāṇānna kṣīyate tathāḥ nirmitepi",
    "XXbsa051_u:7647": " tathā tathāgatāyākāśe puṣpāṇi kṣipatastathā namo buddhāyeti bruvato manasi kurvato vā saṃjñāṃ ca pramāṇīkṛtya yā hi dharmatā tathāgatasya saiva vinirmitasyāpīti dakṣiṇāpariśuddhivikalpaḥ caryā pāramitādiḥ /",
    "XXbsa051_u:7648": " tasyā vikopanaṃ bhedanam /",
    "XXbsa051_u:7649": " kutaḥ? dharmatātaḥ /",
    "XXbsa051_u:7650": " dānapāramitāyā yāvat prajñāpāramitāyā vā /",
    "XXbsa051_u:7651": " evaṃ yāvatsarvadharmāṇāṃ dharmateti /",
    "XXbsa051_u:7652": " kathaṃ tarhi bhagavatā dharmā vikopitāḥ? nāmanirmitā hi te",
    "XXbsa051_u:7653": " dharmā nirdiṣṭā dharmāṇāṃ sūcanāya /",
    "XXbsa051_u:7654": " kathaṃ paro 'vatarediti /",
    "XXbsa051_u:7655": " na tu dharmāṇāṃ dharmatā vikopiteti caryāvikopanavikalpaḥ //",
    "XXbsa051_u:7656": " caturthaṃ vikalpanavakamadhikṛtya śāstram",
    "XXbsa051_u:7657": " [157] sattvaprajñaptitaddhetuviṣayo navadhāparaḥ /",
    "XXbsa051_u:7658": " bhāvanāmārgasambaddho vipakṣastadvighātataḥ // 5-32 //",
    "XXbsa051_u:7659": " [158] sarvajñatānāṃ tisṛṇāṃ yathāsvaṃ trividhābṛttau /",
    "XXbsa051_u:7660": " śāntimārge tathatādisamprayogaviyogayoḥ // 5-33 //",
    "XXbsa051_u:7661": " [159] asamatve ca duḥkhādau kleśānāṃ prakṛtāvapi /",
    "XXbsa051_u:7662": " dvayābhāve ca sammohe vikalpaḥ paścimo mataḥ // 5-34 //",
    "XXbsa051_u:7663": " yairākārairliṅgairnimittairdharmāḥ sūcyante tāni tathāgatenānubuddhāni /",
    "XXbsa051_u:7664": " tenocyate tathāgatasya sarvākārajñateti sarvākārajñatāsammohavikalpaḥ //",
    "XXbsa051_u:7665": " yau ca śrāvakapratyekabuddhamārgau ye ca bodhimārgāste sarve bodhisattvena paripūrayitavyāḥ",
    "XXbsa051_u:7666": " taiśca mārgakaraṇīyaṃ kartavyam /",
    "XXbsa051_u:7667": " na ca bhūtakoṭiḥ sākṣātkartavyāparipūrya praṇidhānamaparimucya sattvānapariśodhya buddhakṣetraṃ tenocyate bodhisattvasya mārgajñateti mārgajñatāsammohavikalpaḥ //",
    "XXbsa051_u:7668": " etāvadeva sarvaṃ yadādhyātmikabāhyā dharmāḥ /",
    "XXbsa051_u:7669": " te ca śrāvakapratyekabuddhānāṃ sarvajñateti sarvajñatāsammohavikalpaḥ //",
    "XXbsa051_u:7670": " sarvadharmāṇāṃ pāraṃ nirvāṇaṃ gatā sarvārthā vā gatānayeti prajñāpāramitā /",
    "XXbsa051_u:7671": " sarvadharmāṇāṃ vā pāraṃ paramo 'rtho 'bhinnaṃ tattvaṃ so 'syāṃ",
    "XXbsa051_u:7672": " tathāgatairduṣṭaḥ /",
    "XXbsa051_u:7673": " api cāsyāṃ tathatā bhūtakoṭirdharmadhāturantargatastenocyate prajñāpāramiteti śāntimārgasammohavikalpaḥ",
    "XXbsa051_u:7674": " neyaṃ tathatādibhiḥ saṃyuktā na visaṃyuktā /",
    "XXbsa051_u:7675": " tathāhīyamarūpānidarśanāpratighā, ekalakṣaṇā yadutālakṣaṇātvāditi tathatādisaṃyogaviyogavikalpaḥ",
    "XXbsa051_u:7676": " neyaṃ kaiścidācchettuṃ(?) śakyate /",
    "XXbsa051_u:7677": " tasmādasādhāraṇīkṛtya samatvasammohavikalpaḥ //",
    "XXbsa051_u:7678": " asyāṃ caratā duḥkhasamudayanirodhamārgādyartheṣu caritavyamiti duḥkhādisammohavikalpaḥ //",
    "XXbsa051_u:7679": " rāgādayo nārtho nānartha iti prakṛtisammohavikalpaḥ //",
    "XXbsa051_u:7680": " yathā na dvayo nādvayo dharma upalabhyate tathā nadvayaṃ nādvayaṃ dharmamanuprāpnotīti dvayābhāvasammohavikalpaḥ",
    "XXbsa051_u:7681": " ityuktāḥ ṣaṭtriṃśabhdāvanāheyāḥ vikalpāḥ //",
    "XXbsa051_u:7682": " evaṃ tāvabhdavatu doṣāṇāṃ kṣayo guṇānāṃ punaḥ kathamudaya ityata āha-",
    "XXbsa051_u:7683": " [160] āsāṃ kṣaye satītīnāṃ cirāyocchvasitā iva /",
    "XXbsa051_u:7684": " sarvākārajagatsaukhyasādhanā guṇasampadaḥ // 5-35 //",
    "XXbsa051_u:7685": " [161] sarvāḥ sarvābhisāreṇa nikāmaphalaśālinam /",
    "XXbsa051_u:7686": " bhajante taṃ mahāsattvaṃ mahodadhimivāpagāḥ // 5-36 //",
    "XXbsa051_u:7687": " prakṛtisiddhā guṇāḥ kevalamākrāntā [a]guṇairāśān cireṇa /",
    "XXbsa051_u:7688": " doṣakṣayāt praśatā (? prakaṭā?) i(e)va taṃ bodhisattvaṃ bhajante",
    "XXbsa051_u:7689": " sarvadoṣaprahāṇaśālinam /",
    "XXbsa051_u:7690": " 'abhisāraḥ' saṃdohaḥ /",
    "XXbsa051_u:7691": " śeṣaṃ gatārtham //",
    "XXbsa051_u:7692": " tasyetyādi vivarjayiṣyatīni yāvat /",
    "XXbsa051_u:7693": " iti bhāvanāmārgasyānuśaṃsaḥ //",
    "XXbsa051_u:7694": " ānantaryasamādhirvaktavyaḥ /",
    "XXbsa051_u:7695": " tamadhikṛtya śāstram-",
    "XXbsa051_u:7696": " [162] trisāhasrajanaṃ śiṣyakhaḍgādhigasampadi /",
    "XXbsa051_u:7697": " bodhisattvasya ca nyāme pratiṣṭhāpya śubhopamāḥ // 5-37 //",
    "XXbsa051_u:7698": " [163] kṛtvā puṇyabahutvena buddhatvāpteranantaraḥ /",
    "XXbsa051_u:7699": " ānantaryasamādhiḥ sa sarvākārajñatā ca tat // 5-38 //",
    "XXbsa051_u:7700": " antarayituṃ śakto 'ntaryaḥ /",
    "XXbsa051_u:7701": " na tathā anantaryaḥ svārtha'ṇ /",
    "XXbsa051_u:7702": " ānantaryaḥ samādhiḥ sa uktaḥ sūtre /",
    "XXbsa051_u:7703": " kathamānantaryaḥ? yathā 'buddhatvāpteranantaraḥ'",
    "XXbsa051_u:7704": " / avyavahitau hetuḥ kathamuktaḥ? 'puṇyabahutvena' /",
    "XXbsa051_u:7705": " tadapi kathamuktam?",
    "XXbsa051_u:7706": " śubhaṃ puṇyaṃ tadevopamā /",
    "XXbsa051_u:7707": " tāṃ kṛtvā /",
    "XXbsa051_u:7708": " kathaṃ tacchubham? trisāhasrajanaṃ",
    "XXbsa051_u:7709": " trisāhasralokadhātavīryā(yā)n sattvān 'pratiṣṭhāpya' /",
    "XXbsa051_u:7710": " kva?",
    "XXbsa051_u:7711": " 'śiṣyakhaḍgādhigamasampadi bodhisattvaniyāme ca /",
    "XXbsa051_u:7712": " ' śiṣyāḥ śrāvakāḥ khaḍgāḥ pratyekabuddhāsteṣām /",
    "XXbsa051_u:7713": " arthādgamyate bodhisattvasya ca prāṅniyāmāvakrānteradhigamasampattau bodhisattvaniyāme ca",
    "XXbsa051_u:7714": " kva punarevamuktaṃ puṇyabahutvam? mahatyorbhagavatyo /",
    "XXbsa051_u:7715": " asyāṃ kathamuktam?",
    "XXbsa051_u:7716": " aupalambhikabodhisattvoyāṃ (ttvasya)",
    "XXbsa051_u:7717": " gaṃgānadīvālukopamakalpakṛtāddānamayātpuṇyādenaṃ samādhimantaśo 'cchaṭāsaṃghātamātramapi samāpadyamānasya bahutarapuṇyatvena /",
    "XXbsa051_u:7718": " etatkārikāyāṃ kathamuktam? vināpi tena cārthagateścakārasyānuktasamuccayārthatvāt /",
    "XXbsa051_u:7719": " 'sarvākārajñatā ca tat' iti /",
    "XXbsa051_u:7720": " tacca buddhatvaṃ sarvākārajñatālakṣaṇam //",
    "XXbsa051_u:7721": " [164] ālambanamabhāvosyāḥ (sya) smṛtiścādhipatirmataḥ /",
    "XXbsa051_u:7722": " ākāraḥ śāntatā cā [tra]",
    "XXbsa051_u:7723": " ānantaryasamādheḥ 'ālambanamabhāvaḥ' sarvadharmāṇāṃ smṛtiradhipatipratyayaḥ /",
    "XXbsa051_u:7724": " 'ākāraḥ śāntatā' sarvadharmākārāstagamaḥ /",
    "XXbsa051_u:7725": " 'atra' sarvākārajñatāyām-",
    "XXbsa051_u:7726": " jalpājalpipravādinām // 5-39 //",
    "XXbsa051_u:7727": " vādināṃ jalpaiśca jalpaiśca prahṛtya yuddhaṃ vṛttaṃ 'jalpājalpi' /",
    "XXbsa051_u:7728": " yathā daṇḍādaṇḍi /",
    "XXbsa051_u:7729": " ataḥ sūtram /",
    "XXbsa051_u:7730": " sarvopāyakauśalyāni parigrahītukāmenetyādi /",
    "XXbsa051_u:7731": " (RSt_159) upeyata ityupāyaḥ sarvākārajñatā /",
    "XXbsa051_u:7732": " tasmiṃ kauśalyāni vipratipattīnāmapohanāni /",
    "XXbsa051_u:7733": " tāni labdhukāmena prajñāpāramitāyāmiti /",
    "XXbsa051_u:7734": " ānantaryasamādhilakṣaṇāyām /",
    "XXbsa051_u:7735": " caritavyaṃ prayogato nirhārataśca /",
    "XXbsa051_u:7736": " nirhṛtya bhāvayitavyā /",
    "XXbsa051_u:7737": " bhāvitāyāṃ tasyāmanantarameva sarvākārajñatālābhe sarvavipratipattīnāṃ kṣayāditi bhāvaḥ /",
    "XXbsa051_u:7738": " abhinirharatīti yathālambanaṃ yathādhipati yathākāraṃ ca saṃmukhīkaroti /",
    "XXbsa051_u:7739": " abhinirhartavyā iti svarasavāhinaḥ kartavyāḥ /",
    "XXbsa051_u:7740": " atyayeneti /",
    "XXbsa051_u:7741": " atyayo 'vadhiḥ /",
    "XXbsa051_u:7742": " abhavyaścetyādinā tathāgatasamanvāhṛtasyānuśaṃsamāha nantvānantaryasamādhisamāpannasya /",
    "XXbsa051_u:7743": " na hi tasya bhūyo durgatiḥ sugatirvā /",
    "XXbsa051_u:7744": " anantarameva bodhiprāptaiḥ /",
    "XXbsa051_u:7745": " śeṣaṃ sugamamāparivartasamāpteḥ /",
    "XXbsa051_u:7746": " vipratipattīradhikṛtya śāstram-",
    "XXbsa051_u:7747": " [165] ālambanopapattau ca tatsvabhāvāvadhāraṇe /",
    "XXbsa051_u:7748": " sarvākārajñatājñāne paramārthe sasaṃvṛtau // 5-40 //",
    "XXbsa051_u:7749": " [166] prayoge triṣu ratneṣu sopāye samaye muneḥ /",
    "XXbsa051_u:7750": " viparyāse samārge ca pratipakṣavipakṣayoḥ // 5-41 //",
    "XXbsa051_u:7751": " [167] lakṣaṇe bhāvanāyāṃ ca matā vipratipattayaḥ /",
    "XXbsa051_u:7752": " sarvākārajñatādhārāḥ ṣoḍhā daśa ca vādinām // 5-42 //",
    "XXbsa051_u:7753": " 'ṣoḍhā daśa' ceti ṣaṭdaśa ca ṣoḍaśetyarthaḥ /",
    "XXbsa051_u:7754": " kutaḥ ṣoḍaśa? yatastāḥ ṣoḍaśasvartheṣu ālambanopapattyādiṣu /",
    "XXbsa051_u:7755": " kathaṃ tarhi 'sarvākārajñatādhārāḥ'",
    "XXbsa051_u:7756": " ālambanādistāsāṃ viṣayaḥ? viṣayasambandhāttu sarvākārajñatāyāṃ viṣayatvopacāraḥ /",
    "XXbsa051_u:7757": " tadyathā rājaputre 'parāddho rājanyaparāddho bhavati /",
    "XXbsa051_u:7758": " vipratipattayopi prāyeṇa pratipakṣapāṭhādunnetavyāḥ /",
    "XXbsa051_u:7759": " tatrādyā vipratipattiḥ /",
    "XXbsa051_u:7760": " yadi sarvākārajñatāyā abhāva ālambanaṃ sa tarhi",
    "XXbsa051_u:7761": " katamaḥ? yadi dharmāṇāṃ parikalpitaḥ svabhāvastadevaṃ bhrāntiḥ syādvālavijñānavat /",
    "XXbsa051_u:7762": " atha paratantraḥ sa kathamabhāvaḥ? atra parihāraḥ /",
    "XXbsa051_u:7763": " yasya svabhāvo nāsti so 'bhāvaḥ /",
    "XXbsa051_u:7764": " nāsti sāṃyogikaḥ svabhāvo dharmāṇāṃ svayamabhāvāt /",
    "XXbsa051_u:7765": " api ca tathatā svabhāvo dharmāṇāṃ sā cābhāva ityālambanopapattau vipratipattiḥ //",
    "XXbsa051_u:7766": " yadyabhāvāḥ sarvadharmāḥ kenopāyakauśalyenādikarmiko dānādiṣu carati?",
    "XXbsa051_u:7767": " deyadāyakadānādīnāmabhāvasvabhāvāvadhāraṇameva tasyopāyakauśalyamiti tatsvabhāvāvadhāraṇe vipratipattiḥ //",
    "XXbsa051_u:7768": " dṛṣṭasatyasya tarhi kimupāyakauśalyam? sa āryeṇa cakṣuṣā dharmān vyavalokayan bhāvamapi paratantraṃ svabhāvaṃ nopalabhate /",
    "XXbsa051_u:7769": " saṃyogikena svabhāvena parikalpitena vā tasyāpyabhāvāt /",
    "XXbsa051_u:7770": " kiṃ punarabhāvaṃ parikalpitaṃ",
    "XXbsa051_u:7771": " svabhāvaṃ, tasyātyantamasattvāt /",
    "XXbsa051_u:7772": " sa dānādau caran deyadāyakadānādīn pratyekamabhāva iti saṃjānīte /",
    "XXbsa051_u:7773": " bhāvābhāvānupalambhe kathamabhāvaṃ saṃjānīte? saṃvṛtyā na tu paramārthena /",
    "XXbsa051_u:7774": " iha dānādayaḥ sarve mārgaprakārāḥ sarvākārāḥ /",
    "XXbsa051_u:7775": " teṣu jñātā(to) bhāvābhāvānupalambhaḥ /",
    "XXbsa051_u:7776": " tato jñānaṃ koṭiṣvabhāvasaṃjñeti sarvākārajñatājñāne vipratipattiḥ //",
    "XXbsa051_u:7777": " yā saṃvṛtiḥ sa eva paramārthaḥ /",
    "XXbsa051_u:7778": " eta ekaiva tayostathatā /",
    "XXbsa051_u:7779": " api tu skandheṣu bhāvasaṃjñināṃ tatparihārārthamabhāva iti saṃvṛtyā nirdiśyate",
    "XXbsa051_u:7780": " 'bhāvasaṃjñināṃ bhāva iti /",
    "XXbsa051_u:7781": " paramārthato na bhāva upalabhyate nāpyabhāva iti satyadvaye vipratipattiḥ //",
    "XXbsa051_u:7782": " prayogaścaryā /",
    "XXbsa051_u:7783": " kathaṃ caryā? śūnyāḥ sarvadharmā iti /",
    "XXbsa051_u:7784": " sarvāsu ca śūnyatāsu dānādau ca sarva trakoṭitrayānupalambheneti prayoge vipratipattiḥ //",
    "XXbsa051_u:7785": " buddha iti karmaṇi niṣṭhā /",
    "XXbsa051_u:7786": " tato jñātaḥ sarvo buddhaḥ syāt /",
    "XXbsa051_u:7787": " atha buddhavāniti buddhaḥ kena kartari ktaḥ? sarvaśca cetano buddhaḥ syāt /",
    "XXbsa051_u:7788": " atrottaram /",
    "XXbsa051_u:7789": " bhūtārtha iti buddhaḥ /",
    "XXbsa051_u:7790": " bhūtā nya(ya)sya dharmā abhisaṃbuddhā iti vā /",
    "XXbsa051_u:7791": " bhūto asyārthaḥ pratividdha iti vā /",
    "XXbsa051_u:7792": " abhisaṃbuddhā yathāvat sarvadharmā asyeti vā /",
    "XXbsa051_u:7793": " caturṣvapi pakṣeṣu bahuvrīhau kṛte nairuktavidhiḥ kartavyaḥ /",
    "XXbsa051_u:7794": " bhūtārtha ityartho jñeyaḥ /",
    "XXbsa051_u:7795": " tatsambandhādvodhaḥ /",
    "XXbsa051_u:7796": " samāsārthaḥ-",
    "XXbsa051_u:7797": " bhūtamevārtho yasya bodhasya sa buddhaḥ /",
    "XXbsa051_u:7798": " anyeṣāmavaśyaṃ kvacidbhrānteḥ /",
    "XXbsa051_u:7799": " bhūtārthaḥ kathaṃ buddhaḥ? bhūtasya bubhdāvo arthasya sattvaṃ iti bhāvaḥ /",
    "XXbsa051_u:7800": " bhūtā asya dharmā abhisambuddhā iti bhūtāḥ /",
    "XXbsa051_u:7801": " bhūtairarthaiḥ puruṣasya sambandho jñānakṛta eva /",
    "XXbsa051_u:7802": " iha tu prakarṣagaterabhisambodhaḥ kṛta iti pradarśanārthamabhisambuddhagrahaṇam /",
    "XXbsa051_u:7803": " asyeti samāsārthaḥ /",
    "XXbsa051_u:7804": " samāsastu dvayoreva padayoḥ /",
    "XXbsa051_u:7805": " tatra bhutaśabdasya bubhdāvo dhramasya dvitīyākṣaralopaḥ /",
    "XXbsa051_u:7806": " bhūto 'syārthaḥ pratividdha iti /",
    "XXbsa051_u:7807": " pratividdhaḥ pratyakṣārthaḥ /",
    "XXbsa051_u:7808": " tripado bahuvrīhiḥ /",
    "XXbsa051_u:7809": " ddhaśabdātpūrvasya śabdasya curādeśaḥ /",
    "XXbsa051_u:7810": " abhisambuddhā yathāvatsarvadharmā asyeti /",
    "XXbsa051_u:7811": " matibuddhipūjārthebhyaśceti vartamāne ktaḥ /",
    "XXbsa051_u:7812": " ktasya ca vartamāna iti",
    "XXbsa051_u:7813": " (RSt_161) kartari ṣaṣṭhī /",
    "XXbsa051_u:7814": " atrādyasya padasya buśabdaḥ /",
    "XXbsa051_u:7815": " atha dvitīyasya takāraḥ /",
    "XXbsa051_u:7816": " tṛtīyasya dhaśabda iti buddharatne vipratipattiḥ //",
    "XXbsa051_u:7817": " atha dharmaratnaṃ katamat? bodhiḥ /",
    "XXbsa051_u:7818": " sarvadharmotkṛṣṭatvāt /",
    "XXbsa051_u:7819": " tatra yadi dharmatā dharmātpṛthageva gaṇyate, 'dvayamidaṃ dharmadharmatāsaṃgrahāt'",
    "XXbsa051_u:7820": " iti vacanāt, tadā tāthāgataṃ jñānaṃ bodhiḥ /",
    "XXbsa051_u:7821": " iṇajādibhya iti budherbhāva iṇa /",
    "XXbsa051_u:7822": " atha dharmatāpi dharmādharmaprakṛtitvāt /",
    "XXbsa051_u:7823": " tadāsyaiva dharmaratnaṃ bhūtakoṭitvāt tattvaśikharatvādityarthaḥ /",
    "XXbsa051_u:7824": " tadā ca karmaṇi budheriṇa /",
    "XXbsa051_u:7825": " ubhayathāpi buddhistāthāgate jñāne pravartate prakarṣagateḥ /",
    "XXbsa051_u:7826": " tatra dharmatāpakṣamadhikṛtyāha /",
    "XXbsa051_u:7827": " \"bodhiḥ śūnyatā tathatā bhūtakoṭirdharmatā",
    "XXbsa051_u:7828": " dharmadhātuḥ\" iti /",
    "XXbsa051_u:7829": " tatra śūnyatā lakṣaṇataḥ /",
    "XXbsa051_u:7830": " tathatā nirvikāratvāt /",
    "XXbsa051_u:7831": " bhūtakoṭistattvaśikharatvāt /",
    "XXbsa051_u:7832": " dharmatā dharmaprakṛtitvāt /",
    "XXbsa051_u:7833": " dharmadhāturāryadharmāṇāṃ hetutvāt /",
    "XXbsa051_u:7834": " punarāha /",
    "XXbsa051_u:7835": " \"nāmadheyamātrametat",
    "XXbsa051_u:7836": " bodhiriti\" iti /",
    "XXbsa051_u:7837": " itiśabdo bhinnakramaḥ /",
    "XXbsa051_u:7838": " nāmadheyamātrametaditi yo 'rthaḥ",
    "XXbsa051_u:7839": " so 'rtho bodhirityarthaḥ /",
    "XXbsa051_u:7840": " nāmadheyānāmarthaśūnyatā bodhiriti yāvat /",
    "XXbsa051_u:7841": " punarāha /",
    "XXbsa051_u:7842": " \"abhedārtho bodhyarthaḥ\" iti /",
    "XXbsa051_u:7843": " sarvajñajñānatathatāmātraprakhyānāt /",
    "XXbsa051_u:7844": " jñānapakṣamadhikṛtyāha /",
    "XXbsa051_u:7845": " \"bodhistathatāvitathatānanyatathatānanyathābhāvo bodheḥ\" iti /",
    "XXbsa051_u:7846": " tatra bodhestathateti bodhasya tathatā /",
    "XXbsa051_u:7847": " tathaiva bodharūpeṇaiva bhāvo nālīkena rūpeṇa /",
    "XXbsa051_u:7848": " avitathatetyabhrāntatā /",
    "XXbsa051_u:7849": " ananyatathateti bodhādanyo 'līkastasya",
    "XXbsa051_u:7850": " tathatā bodharūpatā /",
    "XXbsa051_u:7851": " asatā tena rūpeṇa bodhasyaiva prakhyānāt /",
    "XXbsa051_u:7852": " tadviraho",
    "XXbsa051_u:7853": " 'nanyatathatā /",
    "XXbsa051_u:7854": " ananyathībhāva iti /",
    "XXbsa051_u:7855": " bodhasya prakṛtiḥ svenātmanā prakāśaḥ",
    "XXbsa051_u:7856": " / tasyānyathībhāvo 'līkenātmanā prakāśaḥ /",
    "XXbsa051_u:7857": " tadviraho 'nanyathībhāvaḥ /",
    "XXbsa051_u:7858": " sarvavibhramaviveko jñānasya bodhirityarthaḥ /",
    "XXbsa051_u:7859": " punarāha /",
    "XXbsa051_u:7860": " \"nāmanimittamātrametadvodhiriti\" iti /",
    "XXbsa051_u:7861": " itiśabdo bhinnakramaḥ /",
    "XXbsa051_u:7862": " nāmanimittamātrametaditi yo bodhaḥ sā bodhirityarthaḥ /",
    "XXbsa051_u:7863": " prayoga eṣa bodherbodhiṃ sūcayati /",
    "XXbsa051_u:7864": " na tvayaṃ bodhiravikalpatvāttasyāḥ /",
    "XXbsa051_u:7865": " tatra nāmetyarūpiṇaḥ skandhāḥ /",
    "XXbsa051_u:7866": " teṣāmalīko 'rthasadṛśa ākāro nimittam /",
    "XXbsa051_u:7867": " punarāha",
    "XXbsa051_u:7868": " / \"buddhānāṃ bodhastasmadvodhiḥ\" iti /",
    "XXbsa051_u:7869": " prakarṣagateriti bhāvaḥ /",
    "XXbsa051_u:7870": " punarāha",
    "XXbsa051_u:7871": " \"buddhairabhisambuddhā tasmādvodhiḥ\" iti /",
    "XXbsa051_u:7872": " arthaḥ pradhānamasminvacane na śabdaḥ /",
    "XXbsa051_u:7873": " buddhānāmadhigatastasmādvodhirityarthaḥ /",
    "XXbsa051_u:7874": " ṣaṣṭhīsamāse kṛte pūrvapadasya bobhāvaḥ /",
    "XXbsa051_u:7875": " uttarapadasya dhiśabdaḥ śeṣaḥ /",
    "XXbsa051_u:7876": " umāśabdavanniyoga iti dharmaratne vipratipattiḥ //",
    "XXbsa051_u:7877": " saṃhatatvāt saṃghaḥ /",
    "XXbsa051_u:7878": " abhedyo 'cchedya ityarthaḥ /",
    "XXbsa051_u:7879": " kasmādabhedyaḥ /",
    "XXbsa051_u:7880": " kena vā /",
    "XXbsa051_u:7881": " samyaksambodherabhedyaḥ /",
    "XXbsa051_u:7882": " sadevakena samārakena lokena hīnabodherāhārakairdharmairakuśalaiśceti saṃgharatne vipratipattiḥ",
    "XXbsa051_u:7883": " 'sopāye samaye muneḥ iti kārikāpāṭhe upāyakauśalamupāya uktaḥ /",
    "XXbsa051_u:7884": " viṣayeṇa viṣayiṇo nirdeśāt /",
    "XXbsa051_u:7885": " abhisamayaḥ samayaḥ ityuktaḥ /",
    "XXbsa051_u:7886": " ayo bodhaḥ /",
    "XXbsa051_u:7887": " sa(saṃ)śabdaḥ saṃmukhārthaḥ /",
    "XXbsa051_u:7888": " mithyājñānamajñānameveti bhāvaḥ /",
    "XXbsa051_u:7889": " muneriti bhāvapradhānam /",
    "XXbsa051_u:7890": " buddhatvasyetyarthaḥ /",
    "XXbsa051_u:7891": " upāyakauśalyaṃ bodherabhisamayaṃ ceti samudāyārthaḥ /",
    "XXbsa051_u:7892": " \"avirahitasarvajñatācitto dānādiṣu carati koṭītrayānupalambhena /",
    "XXbsa051_u:7893": " na ca dānādīnāṃ vipākamātmani spṛhayati /",
    "XXbsa051_u:7894": " kintu sarvasattvaparimocanāya samyaksambodhau pariṇāmayati\"",
    "XXbsa051_u:7895": " ityādikamupāyakauśalyaṃ vistareṇetyupāyakauśalye vipratipattiḥ //",
    "XXbsa051_u:7896": " astyabhisamayo niḥprapañcetyatra na bhāvo nābhāva ityabhisamaye vipratipattiḥ //",
    "XXbsa051_u:7897": " sūtre prapañcaśabdaḥ paṭhyate /",
    "XXbsa051_u:7898": " śāstre viparyāsaśabdaḥ /",
    "XXbsa051_u:7899": " ubhayorekārthatvāt /",
    "XXbsa051_u:7900": " rūpaṃ nityamanityaṃ rūpaṃ sukhaṃ duḥkhaṃ rūpamātmānātmetyādayo viparyāsasyātibahavaḥ /",
    "XXbsa051_u:7901": " saṃkṣepato yāvānvikalpaḥ sa sarvaḥ prapañcaḥ /",
    "XXbsa051_u:7902": " aprapañcānna prapañcayatīti pratipakṣaḥ /",
    "XXbsa051_u:7903": " aprapañco dharmadhāturnirvikalpatvāt /",
    "XXbsa051_u:7904": " tanna prapañcayatīti na vikalpayatīti viparyāse vipratipattiḥ //",
    "XXbsa051_u:7905": " iha bodhisattvena durgatimārgā jñātavyāḥ sahetuphalaistebhyaśca sattvā nivārayitavyāḥ /",
    "XXbsa051_u:7906": " evaṃ narakinannaragaruḍagandharvādimārgāḥ /",
    "XXbsa051_u:7907": " evaṃ cāturmahārājikānāṃ trāyastriṃśānāṃ yāvannaivasaṃjñānāsaṃjñāyatanānām /",
    "XXbsa051_u:7908": " evaṃ śrotaāpannamārgo yāvadarhanmārgaḥ pratyekabuddhamārgo bodhisattvamārgo buddhamārgaśca jñātavyaḥ sahetuḥ saphalaḥ /",
    "XXbsa051_u:7909": " ye ca yasmin pale vyavasthāpanīyāstāṃsteṣu vyavasthāpayati yāvabudddhatve /",
    "XXbsa051_u:7910": " svayaṃ tu hīnayānabhūmīḥ sarvā (rva?) jñānena cātikramya bodhisattvayānamavakrāmatīti mārge vipratipattiḥ //",
    "XXbsa051_u:7911": " iha sarva evāryapudgalāḥ kleśopakleśaiḥ kāmarūpārūpyadhātubhirbodhipakṣaiḥ pāramitādibhistatphalaiśca sarvāryadharmerna saṃyuktvā na visaṃyuktvā arūpiṇo 'nidarśanā ekalakṣaṇā yadutālakṣaṇāḥ ya evaṃ na jānanti tān prati saṃvṛsyā nirdiśyate bodhipakṣā dharmā bodherāhārakā bodhyāvaraṇānāmapahārakā iti vipakṣapratipakṣayorvipratipattiḥ //",
    "XXbsa051_u:7912": " vistareṇa bhagavatā dharmāṇāṃ lakṣaṇaṃ deśitaṃ sattvānāmavatāraṇāya saṃvṛtyā paramārthatastena lakṣaṇe śikṣitavyaṃ nālakṣaṇe /",
    "XXbsa051_u:7913": " yataḥ sthita evaiṣa nityaṃ lakṣaṇadhāturiti lakṣaṇe vipratipattiḥ //",
    "XXbsa051_u:7914": " yadyalakṣaṇāḥ pāramitādayo dharmāḥ kathamalakṣaṇānāṃ teṣāṃ bhāvanā",
    "XXbsa051_u:7915": " bhavati? \"nāsti subhūte 'bhāvasvabhāveṣu dharmeṣu bhāvasaṃjñinaḥ prajñāpāramitā bhāvanāviparyāsāt",
    "XXbsa051_u:7916": " api tu sarvāsāṃ dharmasaṃjñānāṃ bhāvanāvibhāvane prajñāpāramitā /",
    "XXbsa051_u:7917": " evaṃ yāvannāsti bhāvasaṃjñino dānapāramitā bhāvanā /",
    "XXbsa051_u:7918": " eṣohamasmai idaṃ dadāmītyevaṃ saṃjñinaḥ /",
    "XXbsa051_u:7919": " \" evaṃ bodhipakṣādiṣu vaktavyam /",
    "XXbsa051_u:7920": " dṛṣṭasatyāstu dharmāṇāṃ kevalamabhāvasvabhāvatāṃ bhāvayanti na bhāvasaṃjñayā nānyabhāvasaṃjñayā",
    "XXbsa051_u:7921": " saṃjñā hi prapañcaḥ prajñāpāramitā tu niḥprapañceti bhāvanāyāṃ vipratipattiḥ /",
    "XXbsa051_u:7922": " avakīrṇakusumanāmāno bodhisattvā iha parivarte bodhau vyākṛtāḥ /",
    "XXbsa051_u:7923": " atastairupalakṣitaḥ parivartastatparivartaḥ //",
    "XXbsa051_u:7924": " āryāṣṭasāhasrikāyāḥ prajñāpāramitāyāḥ sāratamānāmni pañjikāyāṃ ratnākaraśāntiviracitāyāmaṣṭaviṃśatitamaḥ parivartaḥ //",
    "XXbsa051_u:7925": " 29. anugamaparivarto nāmaikonatriṃśattamaḥ /",
    "XXbsa051_u:7926": " anupūrvābhisamaya idānīṃ vaktavyaḥ /",
    "XXbsa051_u:7927": " tamadhikṛtya śāstram-",
    "XXbsa051_u:7928": " [168] dānena prajñayā yāvadbuddhādau smṛtibhiśca sā /",
    "XXbsa051_u:7929": " dharmābhāvasvabhāvenetyanupūrvakriyā matā // 6-1 //",
    "XXbsa051_u:7930": " 'anupūrvikriyā' anupūrvaśikṣā anupūrvapratipadyā pūrvamuddiṣṭā saṃprati nirdeṣṭavyā /",
    "XXbsa051_u:7931": " sā 'matā' iṣṭā /",
    "XXbsa051_u:7932": " kathamityāha /",
    "XXbsa051_u:7933": " dānenetyādi /",
    "XXbsa051_u:7934": " 'dānena' iti dānapāramitayā /",
    "XXbsa051_u:7935": " 'prajñayā yāvad' iti prajñāpāramitayā /",
    "XXbsa051_u:7936": " yāvadgrahaṇācchīlapāramitayā kṣāntipāramitayā vīryapāramitayā dhyānapāramitayā ca /",
    "XXbsa051_u:7937": " 'buddhādau smṛtibhiśca' iti buddhādiviṣayābhiranusmṛtibhiḥ /",
    "XXbsa051_u:7938": " cakāro bhinnakramaḥ /",
    "XXbsa051_u:7939": " 'dharmābhāvasvabhāvena' ceti bhāvapradhāno nirdeśaḥ /",
    "XXbsa051_u:7940": " dharmāṇāmabhāvasvabhāvatvena cetyarthaḥ /",
    "XXbsa051_u:7941": " 'iti' evaṃ 'sā matā' /",
    "XXbsa051_u:7942": " ataḥ sūtraṃ punaraparamityādi /",
    "XXbsa051_u:7943": " evamiti vakṣyamāṇena vākyatrayeṇa /",
    "XXbsa051_u:7944": " prajñāpāramitetyunupūrvakriyā /",
    "XXbsa051_u:7945": " anugantavyeti veditavyā /",
    "XXbsa051_u:7946": " kathamityāha /",
    "XXbsa051_u:7947": " sarvadharmāsaṅgataḥ prajñāpāramitānugantavyā /",
    "XXbsa051_u:7948": " sarvadharmāsambhedataḥ prajñāpāramitānugantavyā /",
    "XXbsa051_u:7949": " sarvadharmāsambhavataḥ prajñāpāramitānugantavyeti /",
    "XXbsa051_u:7950": " tatrādau sarvadharmāḥ (RSt_164) ṣaṭpāramitāḥ",
    "XXbsa051_u:7951": " / tāsāmeva bodhimārgatvāt /",
    "XXbsa051_u:7952": " dharmaśabdasya ceha mārgavācitvāt /",
    "XXbsa051_u:7953": " sarvadharmāṇāmasaṅgatā niḥsaṅgatā nirvighnatā /",
    "XXbsa051_u:7954": " bodhisattvairanukramakaraṇīyeṣu prathamacittotpādādiṣu sattvaparimocanānteṣu tayā(thā?)sānugantavyā",
    "XXbsa051_u:7955": " tadyathā-",
    "XXbsa051_u:7956": " \"prathamacittotpādamupādāya dānapāramitāyāṃ carannātmanā ca dānaṃ dadāti parāṃśca dānapāramitāyāṃ pratiṣṭhāpayati dānasya ca varṇa bhāṣate /",
    "XXbsa051_u:7957": " ye cānye dānapāramitāyāṃ caranti teṣāṃ ca varṇavādī bhavati samanujñaḥ /",
    "XXbsa051_u:7958": " sa tena dānena mahāntaṃ bhogaskandha pratilabhya dānaṃ dadāti vigatamatsareṇa cittena annaṃ pānaṃ vastraṃ vilepanaṃ śayanamupāśrayamanyadvā pariṣkāropakaraṇaṃ dadāti tadarthinām /",
    "XXbsa051_u:7959": " sa tena dānena sattvān śīle samādhau prajñāyāṃ vimuktau vimuktijñānadarśane ca pratiṣṭhāpayati",
    "XXbsa051_u:7960": " sa taireva śīlādiskandhaiḥ samanvāgataḥ śrāvakādibhūmimatikrāmati bodhisattvāniyāmamavakrāmati buddhakṣetraṃ pariśodhayati sattvān paripācayati sarvākārajñatāmanuprāpnoti dharmacakraṃ pravartayati sattvāṃstriṣu yāneṣu pratiṣṭhāpya saṃsārātpratimocayati /",
    "XXbsa051_u:7961": " evaṃ khalu dānenānupūrvakriyā /",
    "XXbsa051_u:7962": " tāṃ ca sarvānnopalabhate /",
    "XXbsa051_u:7963": " tathā hyasyāḥ svabhāvo nāsti /",
    "XXbsa051_u:7964": " yasya ca svabhāvo nāsti so 'bhāva iti dānapāramitayānupūrvakriyā /",
    "XXbsa051_u:7965": " evaṃ śīlādibhirapi\" iti ṣaḍbhiḥ pāramitābhiḥ ṣaḍanupūrvakriyāḥ //",
    "XXbsa051_u:7966": " sarvadharmāsambhedataḥ prajñāpāramitānugantavyeti /",
    "XXbsa051_u:7967": " sarvadharmāḥ ṣaḍanusmṛtayaḥ /",
    "XXbsa051_u:7968": " tāḥ kathaṃ dharmāḥ? cittadhāraṇāt /",
    "XXbsa051_u:7969": " api ca puṇyamapi loke dharma ucyate /",
    "XXbsa051_u:7970": " tāśca bhāvanāmayaṃ puṇyam /",
    "XXbsa051_u:7971": " sarvadharmāṇāmasaṃbhedato",
    "XXbsa051_u:7972": " 'bhinnatā samatā /",
    "XXbsa051_u:7973": " abhāvasvabhāvatvāt /",
    "XXbsa051_u:7974": " tayānugantavyeti pūrvavat /",
    "XXbsa051_u:7975": " tathāhi- \"bodhisattvaḥ prathamacittotpādamupādāya sarvākārajñatāpratisaṃyuktairmanasikārairabhāvasvabhāvānsarvadharmānadhimucya ṣaḍanusmṛtīrbhāvayati /",
    "XXbsa051_u:7976": " tāḥ svayaṃ ca bhāvayati parāṃśca tāsu pratiṣṭhāpayati tāsāṃ ca varṇa bhāṣate /",
    "XXbsa051_u:7977": " ye cānye tāsu caranti teṣāṃ varṇavādi bhavati samanujñaḥ /",
    "XXbsa051_u:7978": " sa tāstathā bhāvayannabhāvasvabhāvayogena",
    "XXbsa051_u:7979": " saptatriṃśataṃ(taḥ) bodhipakṣān yāvatsarvākārajñatāṃ paripurayati /",
    "XXbsa051_u:7980": " so",
    "XXbsa051_u:7981": " 'bhāvasvabhāvenaiva sarvadharmānabhisaṃbudhya dharmacakraṃ pravartya",
    "XXbsa051_u:7982": " yāvatsarvasattvān parimocayati /",
    "XXbsa051_u:7983": " tatra buddhaṃ bhagavantaṃ na rūpādiskandhairna lakṣaṇānuvyañjanairna śīlādiskandhairna daśabalavaiśāradyapratisaṃvibhdirna mahākaruṇayā na mahāmaitryā nāṣṭādaśabhirāveṇikairnāpi pratītyasamutpādato mānasikaroti /",
    "XXbsa051_u:7984": " tatkutaḥ?",
    "XXbsa051_u:7985": " abhāvasvabhāvatvātteṣāmityanusmṛtiramanasikāro buddhānusmṛtiḥ /",
    "XXbsa051_u:7986": " sa prajñāpāramitāyāṃ caranna kuśalā[ku]śalān dharmān manasikaroti /",
    "XXbsa051_u:7987": " teṣāmabhāvasvabhāvatvādityamanasikāro dharmānusmṛtiḥ /",
    "XXbsa051_u:7988": " yosau bhagavataḥ srāvakasaṃghaścatvāraḥ puruṣayugā aṣṭau mahāpuruṣapudgalāḥ svabhāvastasya nāsti /",
    "XXbsa051_u:7989": " yasya dharmasya svabhāvo nāsti so 'bhāva ityamanasikāro saṃghānusmṛtiḥ /",
    "XXbsa051_u:7990": " tena prajñāpāramitāyāṃ caratākhaṇḍe 'cchidre 'kalmāṣe 'parāmṛṣṭe bhujiṣye vijñapraśaste samādhisaṃvartanīye śīle sthitvā tacchīlamabhāvasvabhāvato",
    "XXbsa051_u:7991": " manasikartavyamityamanasikāro śīlānusmṛtiḥ /",
    "XXbsa051_u:7992": " sa prajñāpāramitāyāṃ carannāmiṣaṃ vā aṅgapratyaṅgāni vā tyajan sarvaṃ tadabhāvasvabhāvato manasikarotītyamanasikāro yo(tyā)gānusmṛtiḥ /",
    "XXbsa051_u:7993": " ye te devāḥ śrotaāpannāścāturmahārājakāyikeṣu yāvatparanirmitavaśavartiṣu deveṣūpapannāste sarve 'bhāvasvabhāvā ityanusmṛtiramanasikāro devatānusmṛtiḥ /\"",
    "XXbsa051_u:7994": " iti ṣaḍbhiranusmṛtibhiḥ ṣaḍanupūrvakriyāḥ //",
    "XXbsa051_u:7995": " sarvadharmāsambhavataḥ prajñāpāramitānugantavyeti /",
    "XXbsa051_u:7996": " svalakṣaṇadhāraṇāt dharmāḥ /",
    "XXbsa051_u:7997": " skandhā dhātava āyatanāni bodhipakṣāḥ pāramitā yāvatsarvākārajñateti sarvadharmāḥ /",
    "XXbsa051_u:7998": " teṣāmasaṃbhavata ityasaṃbhavajñānato 'nupūrvakriyā veditavyā /",
    "XXbsa051_u:7999": " asaṃbhavo 'bhāvasvabhāvatā /",
    "XXbsa051_u:8000": " tathā hi- \"teṣāṃ",
    "XXbsa051_u:8001": " nāsti svabhāvaḥ /",
    "XXbsa051_u:8002": " yasya svabhāvo nāsti so 'svabhāvaḥ /",
    "XXbsa051_u:8003": " sa prajñāpāramitāyāṃ caran prathamacittotpādamupādāya sarvadharmāṇāmabhāvasvabhāvatāmadhimucya catvāri smṛtyupasthānāni catvāri samyakprahāṇāni yāvatsarvākārajñatāṃ bhāvayati /",
    "XXbsa051_u:8004": " so 'bhāvasvabhāvān",
    "XXbsa051_u:8005": " sarvadharmānabhisaṃbudhya dharmacakraṃ pravartayati /",
    "XXbsa051_u:8006": " tribhiśca yānaiḥ sattvān saṃsārātparimocayati\" iti dharmāṇāmabhāvasvabhāvatayā trayodaśyānupūrvakriyāḥ",
    "XXbsa051_u:8007": " ita ūrdhvaṃ codyāni svayamūhyāni parihārāstu vaktavyāḥ /",
    "XXbsa051_u:8008": " yadyabhāvasvabhāvāḥ pāramitā bhāvyante tadā tabhdāvanā niṣphalā turagaviṣāṇabhāvanāvaditi codyam /",
    "XXbsa051_u:8009": " parihāramāha /",
    "XXbsa051_u:8010": " sarvadharmā nirvikārasamā itītyādi /",
    "XXbsa051_u:8011": " nirvikāro dharmadhātustena samāḥ sarvadharmā nābhāvamātreṇa /",
    "XXbsa051_u:8012": " dharmadhātuścālambyamāna āryadharmāṇāṃ heturbhavati /",
    "XXbsa051_u:8013": " ata eva dharmadhāturitucyate /",
    "XXbsa051_u:8014": " tatkuto vaiphalyam?",
    "XXbsa051_u:8015": " nanu pratyātmavedya ātmā vijñaptiśca /",
    "XXbsa051_u:8016": " ataḥ sati grāhake grāhyamapyastīti na yuktaḥ sarvadharmāṇāmabhāva iti codyam /",
    "XXbsa051_u:8017": " parihāramāha /",
    "XXbsa051_u:8018": " sarvadharmāṇāmamanātmavijñaptitaḥ prajñānubodhanata ityādi /",
    "XXbsa051_u:8019": " anātmavijñaptita ityātmavilakṣaṇatvādanātmākāreṇa grāhyagrāhakavaidhuryādavijñaptyākāreṇa ca /",
    "XXbsa051_u:8020": " (RSt_166) prajñānubodhanata iti pramāṇena pratīteḥ /",
    "XXbsa051_u:8021": " ātmā hi nityaikarūpo jñātā na ca skandhādaya ithambhūtāḥ /",
    "XXbsa051_u:8022": " tasmādanātmatvena siddhāḥ /",
    "XXbsa051_u:8023": " grāhyagrāhakavaidhuryācca /",
    "XXbsa051_u:8024": " ata eva ca vijñaptyākāreṇāpi siddhāḥ /",
    "XXbsa051_u:8025": " grāhakalakṣaṇatvāttasyāḥ /",
    "XXbsa051_u:8026": " grāhakābhāvādgrāhyamapi nāstīti siddhaḥ sarvadharmāṇāmabhāvaḥ /",
    "XXbsa051_u:8027": " rūpādiśabdairyebhilapyante ta eva rūpādayaḥ /",
    "XXbsa051_u:8028": " asti ca loke taisteṣāmabhilāpaḥ /",
    "XXbsa051_u:8029": " śrotṝṇāṃ vyavahāraḥ saṃvādaśca /",
    "XXbsa051_u:8030": " tatkuto 'bhāvaḥ",
    "XXbsa051_u:8031": " sarvadharmāṇāmiti codyam /",
    "XXbsa051_u:8032": " parihāramāha /",
    "XXbsa051_u:8033": " nāmamātreṇetyādinā /",
    "XXbsa051_u:8034": " arthaśūnyaṃ nāma nāmamātram /",
    "XXbsa051_u:8035": " tena te sarvadharmā abhilapyante /",
    "XXbsa051_u:8036": " na hi buddhyākāra eṣāmartho bāhyatvena prati [ya]te, bāhye ca pravṛtteḥ /",
    "XXbsa051_u:8037": " nāpi bāhya evārthaḥ, asatyapi bāhye śabdādarthagateḥ /",
    "XXbsa051_u:8038": " buddhireva bāhyarūpeṇa śabdārtha iti cet /",
    "XXbsa051_u:8039": " na caitasyā artho rūpaṃ, atyantabhedāt /",
    "XXbsa051_u:8040": " abhede vā na visaṃvādaḥ syāt /",
    "XXbsa051_u:8041": " buddhimantaścārthavantā bhaveyuḥ /",
    "XXbsa051_u:8042": " tasmādarthābhāvānnāmamātreṇa vyavahāramātreṇābhilapyante /",
    "XXbsa051_u:8043": " vyavahārastāvadastīti cedāha /",
    "XXbsa051_u:8044": " vyavahāraścetyādi /",
    "XXbsa051_u:8045": " na kvacidityarthābhāvat /",
    "XXbsa051_u:8046": " na kutaściditi vācakābhāvāt /",
    "XXbsa051_u:8047": " nāpi kaściditi na vāciko na ca kāyiko nāpi mānasaḥ /",
    "XXbsa051_u:8048": " vācyavācakayorabhāvāt /",
    "XXbsa051_u:8049": " sarvadharmā ityādinopasaṃhāraḥ /",
    "XXbsa051_u:8050": " avyavahārā avyāhārā iti teṣu tayorabhāvāt /",
    "XXbsa051_u:8051": " ata eva cāvyāhṛtāḥ /",
    "XXbsa051_u:8052": " nanu rūpādīnāṃ pramāṇavattvāt tacchūnyatā api pramāṇavatya iti tadālambanā prajñāpāramitā pramāṇavatī syāt /",
    "XXbsa051_u:8053": " na ceṣyata iti codyam /",
    "XXbsa051_u:8054": " parihāramāha /",
    "XXbsa051_u:8055": " sarvadharmāṇāṃ apramāṇata iti /",
    "XXbsa051_u:8056": " apramāṇatvāt /",
    "XXbsa051_u:8057": " tathā hi sarvadharmāṇāṃ nāsti pramāṇamabhāvalakṣaṇatvāt /",
    "XXbsa051_u:8058": " ākāśasyeva rūpābhāvalakṣaṇasya,",
    "XXbsa051_u:8059": " tatastacchūnyatānāmapi nāsti pramāṇamavacchedakābhāvāt /",
    "XXbsa051_u:8060": " tataḥ prajñāpāramitāyā apyālambanābhedāt /",
    "XXbsa051_u:8061": " yadi tarhi rūpādayo na santi kaitya(kimiti) nīlādayaḥ prakhyānti /",
    "XXbsa051_u:8062": " dharmanimittānyetāni na dharmavastūni /",
    "XXbsa051_u:8063": " ekānekasvabhāvavirahāt,",
    "XXbsa051_u:8064": " aprakāśātmanaḥ prakāśāyogācca /",
    "XXbsa051_u:8065": " dharmanimittāni tu dharmabhrāntīnāmākārāḥ",
    "XXbsa051_u:8066": " / tā hi prakāśarūpatvāt prakāśamānāstairasabhdirapi rūpaiḥ prakhyānti /",
    "XXbsa051_u:8067": " asatkhyātilakṣaṇatvāda bhrāntīnām /",
    "XXbsa051_u:8068": " yadyeva, na siddhayati prajñāpāramitā",
    "XXbsa051_u:8069": " / sā khalvabhrāntā sākārā tu buddhirbhrāntaiva /",
    "XXbsa051_u:8070": " na ca nirākārā buddhiḥ svapnepyanubhūyata iti codyam /",
    "XXbsa051_u:8071": " parihāramāha /",
    "XXbsa051_u:8072": " sarvadharmānimittata ityādinā /",
    "XXbsa051_u:8073": " sarvadharmeṣvānimittaṃ nimittāstamayājjñānasya nirābhāsatā nirākāratā /",
    "XXbsa051_u:8074": " tataḥ prajñāpāramitā veditavyā /",
    "XXbsa051_u:8075": " ākāraparivarjanādārūpyasamāpattivaditi bhāvaḥ /",
    "XXbsa051_u:8076": " nanvayaṃ vikalpanimittānāṃ parivarjanāddharmadhātoḥ samyaṅmanasikāro na punaḥ prajñāpāramiteti codyam /",
    "XXbsa051_u:8077": " parihāramāha sarvadharmanirvedhata ityādi",
    "XXbsa051_u:8078": " / (RSt_167) nirvedhaśabdenātra prativedha uktaḥ /",
    "XXbsa051_u:8079": " sarvadharmāṇāṃ pariniṣpannena rūpeṇa prativedho jñānasākṣātkriyā sa teṣāṃ nirvedhaḥ /",
    "XXbsa051_u:8080": " tata iti tena lakṣaṇena prajñāpāramitā ityarthaḥ /",
    "XXbsa051_u:8081": " pūrvatra hetau tṛtīyā /",
    "XXbsa051_u:8082": " tadantāttam /",
    "XXbsa051_u:8083": " tathā hi tasyaiva samyaṅmanasikārasya śrutacintābhāvanānvayādanābhogato 'nabhisaṃskārataḥ sarvadharmatathatāyā niṣprapañcajñānamutpadyate /",
    "XXbsa051_u:8084": " sa tasyāḥ prativedhaḥ /",
    "XXbsa051_u:8085": " atha ko 'rthaḥ",
    "XXbsa051_u:8086": " prajñāpāramitā(ta)yā śuddhiḥ? naitadyuktam /",
    "XXbsa051_u:8087": " tathā hi /",
    "XXbsa051_u:8088": " kastayā śuddhyati?",
    "XXbsa051_u:8089": " nātmā tasyāniṣṭeḥ, na cittaṃ pratikṣaṇabhedāt /",
    "XXbsa051_u:8090": " atha cittasantānaḥ /",
    "XXbsa051_u:8091": " sopyaśuddhaḥ śuddho vā prakṛtyā bhavet /",
    "XXbsa051_u:8092": " pūrvasmin pakṣe na tasya śuddhiraṅgārasyeva ghṛṣyamāna(ṇa)sya /",
    "XXbsa051_u:8093": " dvitīyapakṣe vaiyarthyam /",
    "XXbsa051_u:8094": " atha cittadharmatā tayā śuddhyati /",
    "XXbsa051_u:8095": " tadapyayuktaṃ nirvikāratvāttasyā iti codyam",
    "XXbsa051_u:8096": " / parihāramāha /",
    "XXbsa051_u:8097": " sarvadharmaprakṛtipariśuddhita ityādi /",
    "XXbsa051_u:8098": " sarvadharmāṇāṃ prakṛtistasyāḥ pariśuddhistatastena prayojanena prajñāpāramitānugantavyā /",
    "XXbsa051_u:8099": " anuṣṭhātavyetyarthaḥ //",
    "XXbsa051_u:8100": " nanūktaṃ tadapyayuktaṃ nirvikāratvāttasyā iti /",
    "XXbsa051_u:8101": " uktametatkintu na yuktam /",
    "XXbsa051_u:8102": " hetoranaikāntikatvāt /",
    "XXbsa051_u:8103": " sā hi prakṛtyaiva pariśuddhā atanmayatvāt,",
    "XXbsa051_u:8104": " āgantukenāvaraṇamalairmalinīkriyate nabha ivātra tamastuhinādibhiḥ /",
    "XXbsa051_u:8105": " paścātprajñāpāramitayaiva teṣāṃ nirāsāddhiśuddhayati pavanādibhirabhrādimocanādiva nabhaḥ",
    "XXbsa051_u:8106": " nanu prajñāpāramitāpi bhagavataiva deśitā /",
    "XXbsa051_u:8107": " deśanā ca sanimittameva jñānamutpādayati /",
    "XXbsa051_u:8108": " tataḥ prajñāpāramitāpi nirmimittā na yukteti codyam /",
    "XXbsa051_u:8109": " parihāramāha /",
    "XXbsa051_u:8110": " sarvadharmāvacanata ityādinā /",
    "XXbsa051_u:8111": " sarvadharmāṇāmavacanāt /",
    "XXbsa051_u:8112": " vācāsvarūpamaprakāśya kevalaṃ sūcanāt /",
    "XXbsa051_u:8113": " paramārthadarśanāya prajñāpāramitānugantavyā /",
    "XXbsa051_u:8114": " nanu keyaṃ viśuddhiḥ? klaiśapakṣa (kṣaya) iti cet /",
    "XXbsa051_u:8115": " punarbhavaḥ syādeva /",
    "XXbsa051_u:8116": " atha hetukṣayājjanmāpi kṣīyate tadā pariśiṣṭā saṃskārā yāvadāyuravasthāya svayameva nirudhyante",
    "XXbsa051_u:8117": " iti śrāvakabodhireva syānnānuttarā samyaksambodhiḥ",
    "XXbsa051_u:8118": " / satyāṃ vā viśeṣo vaktavya iti codyam /",
    "XXbsa051_u:8119": " parihāramāha tribhirvākyaiḥ /",
    "XXbsa051_u:8120": " sarvadharmāṇāmanirodhata iti /",
    "XXbsa051_u:8121": " anāśravāṇāṃ dharmāṇāmakṣayāt prajñāpāramitānugantavyā /",
    "XXbsa051_u:8122": " kathamanirodhaḥ? prahāṇasamatayā /",
    "XXbsa051_u:8123": " nirdeśatvena prahāṇādaviśeṣāt /",
    "XXbsa051_u:8124": " sarvadharmāṇāmiti sāṃkleśikānāṃ sarvadharmāṇāṃ nirvāṇaprāptitaḥ prajñāpāramitānugantavyā /",
    "XXbsa051_u:8125": " yathā teṣāṃ tathatā tathaiva ta iti jñānaṃ tathatāsamatā /",
    "XXbsa051_u:8126": " tayā kathaṃ tathatāsamatetyāha /",
    "XXbsa051_u:8127": " sarvadharmā ityādi /",
    "XXbsa051_u:8128": " nāgacchantyanāgatādadhvanaḥ, na gacchantyatītamadhvānaṃ, yata āgantavyaṃ yatra ca gantavyaṃ tayorasattvāt /",
    "XXbsa051_u:8129": " yataśca ajānānāḥ svasaṃvinmātre 'dhvanāmajñānāt /",
    "XXbsa051_u:8130": " jñānapūrvakatvācca gatyāgamanayoḥ /",
    "XXbsa051_u:8131": " tasmāt ajātā atyantājātita iti //",
    "XXbsa051_u:8132": " iyatā bodhisattvānāṃ svārthasampat prasādhitā /",
    "XXbsa051_u:8133": " astu nāmaiṣāṃ svārthasampatsvārthasya loke prakṛtyaiva priyatvāttadartha duṣkarasyāpi vyavasāyāt",
    "XXbsa051_u:8134": " (RSt_168) parārthastu duṣkaratvānāmānantyāt paratvādvipratipattiḥ bahulatvāditi codyam",
    "XXbsa051_u:8135": " parihāramāha ātmetyādinā /",
    "XXbsa051_u:8136": " ātmā para iti yo ca bheda [:]",
    "XXbsa051_u:8137": " tasyādarśanātsarvasattvānāmātmasamatādarśanādityarthaḥ /",
    "XXbsa051_u:8138": " tathā coktamāryavimalakīrtinirdeśe \"sumerusamāṃ satkāyadṛṣṭimutpādya bodhicittamutpādyate",
    "XXbsa051_u:8139": " tataḥ sarvadharmā virohanti\" iti /",
    "XXbsa051_u:8140": " ita ūrdhvaṃ duṣkarasaṃjñāpratipakṣeṇa yathā yathā pravekṣaṇīyaṃ tadāha samudraśabdādarvāk",
    "XXbsa051_u:8141": " tatrādau sattvānāmarhattvadiṣu duṣkara saṃjñānirāsārthamāha /",
    "XXbsa051_u:8142": " sarvadharmāḥ sattvavyahāraviṣayāḥ /",
    "XXbsa051_u:8143": " āryārhantaḥ yataḥ prakṛtipariśuddha /",
    "XXbsa051_u:8144": " dharmatāmātratvāt /",
    "XXbsa051_u:8145": " bhārānāropaṇatayeti niḥsvabhāvatvāt bhāvasya /",
    "XXbsa051_u:8146": " sattvavinayāya daśadigbuddhakṣetragamanena duṣkarasaṃjñānirāsāyāha /",
    "XXbsa051_u:8147": " sarvadharmāṇāṃ adeśāpradeśata iti /",
    "XXbsa051_u:8148": " adeśatvācca prakṛtisvabhāvata iti /",
    "XXbsa051_u:8149": " rūpādīnāṃ pratistasyāḥ svabhāvataḥ /",
    "XXbsa051_u:8150": " na hi tasyādeśo 'patanadharmatvāt /",
    "XXbsa051_u:8151": " nāpi pradeśo niraṃśatvādākāśavat /",
    "XXbsa051_u:8152": " saṃsārasukhe dustyajasaṃjñānirāsāyāha /",
    "XXbsa051_u:8153": " sarvadharmāṇāṃ sāṃsārikāṇāṃ nirodhe prahalādanatvaṃ sukhasaṃjñotpādanatvaṃ tataḥ prajñāpāramitānugantavyā",
    "XXbsa051_u:8154": " \"anityā vata saṃskārā utpādavyayadharmiṇaḥ /",
    "XXbsa051_u:8155": " utpadya hi nirudhyante teṣāṃ vyupaśamaḥ sukhamiti //\"",
    "XXbsa051_u:8156": " itiśabdaḥ śrāvakavinayanasamāptyarthaḥ /",
    "XXbsa051_u:8157": " bodhisattvavinayanamadhikṛtyāha /",
    "XXbsa051_u:8158": " aratyaviratita iti /",
    "XXbsa051_u:8159": " ratiratyantamutkaṇṭhā nirvāṇe /",
    "XXbsa051_u:8160": " tadabhāvo bodhisattvānāṃ aratiḥ /",
    "XXbsa051_u:8161": " viratiratyantamudvegaḥ saṃsāre /",
    "XXbsa051_u:8162": " tadabhāvo bodhisattvānāmarati /",
    "XXbsa051_u:8163": " tābhyāṃ prajñāpāramitā /",
    "XXbsa051_u:8164": " iti saṃsāranirvāṇāpratiṣṭhānāya pratyavekṣā /",
    "XXbsa051_u:8165": " araktāviraktatayetyādinā vairāgyāya pratyavekṣā /",
    "XXbsa051_u:8166": " sarvadharmā aśa(sa)ktā ityanabhiniviṣṭāḥ /",
    "XXbsa051_u:8167": " saṅgāsaṅgā saṅgatatpratipakṣau /",
    "XXbsa051_u:8168": " tadvigatāstayoranupalambhāditi vikalpaprahāṇāya pratyavekṣā /",
    "XXbsa051_u:8169": " sarvadharmāḥ sarvamārgāḥ saptābhisamayāḥ /",
    "XXbsa051_u:8170": " ta eva bodhiḥ /",
    "XXbsa051_u:8171": " bodhiprāpakatvāt /",
    "XXbsa051_u:8172": " ata evāha /",
    "XXbsa051_u:8173": " bodhiḥ /",
    "XXbsa051_u:8174": " buddhajñānāvabodhanatayeti /",
    "XXbsa051_u:8175": " avabodhana prāpaṇa iti bodhiḥ /",
    "XXbsa051_u:8176": " sulabhāvabodhanāya pratyavekṣā /",
    "XXbsa051_u:8177": " sarvadharmāsvalakṣaṇadhāraṇāt /",
    "XXbsa051_u:8178": " te śūnyānimittāpraṇihitā vijñānamātratvenārthavirahāt sarvanimittāstamayāt /",
    "XXbsa051_u:8179": " bhrāntiśarīre traidhātukapraṇidhānābhāvācca yathākramam /",
    "XXbsa051_u:8180": " iti mārgasaṃkṣepaḥ /",
    "XXbsa051_u:8181": " yadi vimokṣamukhānyapi teṣāṃ mārgastadā tāni bhāvayanto hīnabodhau pateyuḥ /",
    "XXbsa051_u:8182": " ityata āha /",
    "XXbsa051_u:8183": " sarvatyādi /",
    "XXbsa051_u:8184": " sarvadharmāḥ sarvabodhisattvamārgāḥ /",
    "XXbsa051_u:8185": " bhaiṣajyamiti hīnayānaspṛhāmahāvyādhiharāḥ /",
    "XXbsa051_u:8186": " kuta ityāha /",
    "XXbsa051_u:8187": " maitrīpūrvaṅgamatayeti /",
    "XXbsa051_u:8188": " yato maitrī teṣāṃ puraḥsarī /",
    "XXbsa051_u:8189": " api ca /",
    "XXbsa051_u:8190": " sarvacaturbhirapramāṇaiḥ saha viharaṇāt matrīvihāriṇaḥ /",
    "XXbsa051_u:8191": " brahmabhūtā iti brahmaṇā tulyāḥ /",
    "XXbsa051_u:8192": " tadvadeva doṣānutpādanādityuddeśaḥ /",
    "XXbsa051_u:8193": " sarvadoṣānutpādanata iti nirdeśaḥ /",
    "XXbsa051_u:8194": " sarvadoṣā maitryādīnāṃ vipakṣo yathākramaṃ vyāpādo vihiṃsā aratiḥ pratighānunayau ca /",
    "XXbsa051_u:8195": " apraṇihitata iti nirvānotkaṇṭhāvirahāt /",
    "XXbsa051_u:8196": " apratihatita iti saṃsāre atyantānudvegāt /",
    "XXbsa051_u:8197": " iti trayodaśavidho 'pūrvābhisamayaḥ sānuṣaṅgaḥ //",
    "XXbsa051_u:8198": " ekakṣaṇābhisamayo vaktavyāḥ /",
    "XXbsa051_u:8199": " ekakṣaṇābhisambodho lakṣaṇena caturvidhaḥ // 1-16 //",
    "XXbsa051_u:8200": " iti yaḥ pūrvamuddiṣṭaḥ sa kathaṃ caturvidhaḥ?",
    "XXbsa051_u:8201": " sarvānāśravadharmaikacittakṣaṇābhisamayaḥ /",
    "XXbsa051_u:8202": " vipākajasarvasāśravānāśravadharmaikacittakṣaṇābhisamayaḥ /",
    "XXbsa051_u:8203": " alakṣaṇasarvadharmaikacittakṣaṇābhisamayaḥ /",
    "XXbsa051_u:8204": " advayasarvadharmaikacittakṣaṇābhisamayaśceti //",
    "XXbsa051_u:8205": " tatra prathamamadhikṛtya śāstram-",
    "XXbsa051_u:8206": " [169] anāśravāṇāṃ sarveṣāmekakenāpi saṃgrahāt /",
    "XXbsa051_u:8207": " ekakṣaṇāvabodho 'yaṃ jñeyo dānādinā muneḥ // 7-1 //",
    "XXbsa051_u:8208": " [170] araghaṭṭaṃ yathaikāpi padikā puruṣeritā /",
    "XXbsa051_u:8209": " sakṛtsarva calayati jñānamekakṣaṇe tathā // 7-2 //",
    "XXbsa051_u:8210": " prajñāpāramitāyāṃ carato bodhisattvasya 'ekaikenāpi dānādinā' cittakṣaṇena pravṛttena 'sarveṣāṃ' anāśravāṇāṃ dharmāṇāṃ 'saṅgrahāt' ākṣepāt",
    "XXbsa051_u:8211": " 'ekṣaṇāvabodhaḥ' ekacittakṣaṇābhisamayaḥ /",
    "XXbsa051_u:8212": " 'ayaṃ' iti prathamaḥ /",
    "XXbsa051_u:8213": " tathā hi 'yathaikāpi pari(da)kā' 'puruṣapreritā sarvamaraghaṭaṃ(ṭṭaṃ)",
    "XXbsa051_u:8214": " sakṛccalayati' tathaikapadamapi dānādicittaṃ prayuktaṃ",
    "XXbsa051_u:8215": " sarvamanāśravadharmasandohaṃ sakṛdevākarṣayatītyarthaḥ /",
    "XXbsa051_u:8216": " ataḥ sūtraṃ samudrāparyantatayā prajñāpāramitāparyantatānugantavyeti /",
    "XXbsa051_u:8217": " atra prajñāpāramitā parigṛhītatvāt, sarvākārajñatā manasikārāvirahitatvācca /",
    "XXbsa051_u:8218": " gambhīrodāra ekaiko dānādicittakṣaṇaḥ (RSt_170) prajñāpāramitetyucyate /",
    "XXbsa051_u:8219": " tasyāparyantatā anāśravadharmākarṣakatvam /",
    "XXbsa051_u:8220": " teṣāmanyonyasambandhasya cirapariśīlitatvāt sānugantavyā veditavyā /",
    "XXbsa051_u:8221": " kathamityāha /",
    "XXbsa051_u:8222": " samudrāparyantatayeti /",
    "XXbsa051_u:8223": " gambhīrodārasya samudrasyāparyantatā sakṛdaparyantanimnagājalākarṣakatvam /",
    "XXbsa051_u:8224": " tāsāṃ parasparasaṃsargāt /",
    "XXbsa051_u:8225": " tayā samudrāparyantatayā upamayā /",
    "XXbsa051_u:8226": " tadvadityarthaḥ /",
    "XXbsa051_u:8227": " iti sarvānāśravadharmaikacittakṣaṇābhisamayaḥ //",
    "XXbsa051_u:8228": " dvitīyamadhikṛtya śāstram-",
    "XXbsa051_u:8229": " [171] vipākadharmatāvasthā sarvaśuklamayī yadā /",
    "XXbsa051_u:8230": " prajñāpāramitā jātā jñānamekakṣaṇe tadā // 7-3 //",
    "XXbsa051_u:8231": " vipākajo dharmo vipākadharmastabhdāvastattāsāṃ 'avasthā' asyā iti yathoktā",
    "XXbsa051_u:8232": " prajñāpāramitā /",
    "XXbsa051_u:8233": " 'sarvaśuklamayī' iti sarve kuśalā dharmāḥ sāśravā anāśravāḥ /",
    "XXbsa051_u:8234": " ye purvamanena niḥsvabhāvatayā bhāvitāste paścādvipākajāḥ /",
    "XXbsa051_u:8235": " ataḥ prakṛtyaiva teṣāṃ naiḥsvābhāvyasaṃvedinī /",
    "XXbsa051_u:8236": " tasmātsarvaśuklamayī /",
    "XXbsa051_u:8237": " īdṛśī sā yadā 'jātā' sampannā 'tadā' 'jñānaṃ' cittaṃ 'ekakṣaṇe ' teṣu sarveṣvanābhogena /",
    "XXbsa051_u:8238": " anāśraveṣu sarveṣu sābhogaḥ prathamaḥ /",
    "XXbsa051_u:8239": " ayaṃ tu dvitīyaḥ sāśravānāśravanirābhogaśca /",
    "XXbsa051_u:8240": " ataḥ sūtram /",
    "XXbsa051_u:8241": " gaganāparyantatayā prajñāpāramitāparyantatānugantavyeti /",
    "XXbsa051_u:8242": " prajñāpāramitāyāḥ vipākadharmatāvasthā sarvaśuklamayī ca /",
    "XXbsa051_u:8243": " ata evāparyantatā /",
    "XXbsa051_u:8244": " teṣu sarveṣu bhāvābhāvaikarasā /",
    "XXbsa051_u:8245": " nirābhogaśca vipākajatvāt /",
    "XXbsa051_u:8246": " tasyā aparyantatā veditavyā /",
    "XXbsa051_u:8247": " kathamityāha /",
    "XXbsa051_u:8248": " gaganāparyantatayā dṛṣṭānteneti /",
    "XXbsa051_u:8249": " gaganamākāśam",
    "XXbsa051_u:8250": " / tacca rūpidravyābhāvaikarasamaparyantaṃ nirābhogaṃ ca parispandābhāvāt /",
    "XXbsa051_u:8251": " ata ubhayorapi aparyantatā sadṛśīti vipākajasarvaśukladharmaikacittakṣaṇābhisamayo dvitīyaḥ",
    "XXbsa051_u:8252": " tṛtīyamadhikṛtya śāstram-",
    "XXbsa051_u:8253": " [172] svapnopameṣu dharmeṣu sthitvā dānādivaryavā /",
    "XXbsa051_u:8254": " alakṣaṇatvaṃ dharmāṇāṃ kṣaṇenaikena vindati // 7-4 //",
    "XXbsa051_u:8255": " 'svapnopameṣu dhāvadgandharvanagaropameṣu\" iti mahatyorbhagavatyoḥ paṭhyate /",
    "XXbsa051_u:8256": " śāstre tvekameva padaṃ sarveṣāmekārthatvāt /",
    "XXbsa051_u:8257": " sa punarartho vicitrairapi lakṣaṇaiḥ pratibhāsamānānāmeṣāṃ yathālakṣaṇamasattvādalakṣaṇatā",
    "XXbsa051_u:8258": " tato māyopamatvādalakṣaṇeṣu sarvadharmeṣu 'sthitvā' ṣaṭpāramitāḥ paripūrayan 'sarvadharmāṇāmalakṣaṇatvamekakakṣaṇenaiva 'vindati' jānāti /",
    "XXbsa051_u:8259": " dhātūnāmekārthatvena vindaterjñānavṛtteḥ /",
    "XXbsa051_u:8260": " etadāha /",
    "XXbsa051_u:8261": " meruvicitrayā prajñāpāramitāvicitratānugantavyeti /",
    "XXbsa051_u:8262": " māyopameṣu (RSt_171)",
    "XXbsa051_u:8263": " sarvadharmeṣvalakṣaṇatvena yadekarasaṃ jñānaṃ seha prajñāpāramitā /",
    "XXbsa051_u:8264": " atastasyā ekarasatvepi māyopamaiḥ sarvadharmapratibhāsairyā vicitratā sā meruvicitratayā dṛṣṭāntena veditavyā /",
    "XXbsa051_u:8265": " yathā hyākāśasya nīrūpatvādasatī meruṇā vicitratāvabhāti /",
    "XXbsa051_u:8266": " merupārśvānāṃ caturvarṇānāṃ dikṣu tatsarvavarṇatayā prakhyānāt /",
    "XXbsa051_u:8267": " tathā tasyā ityalakṣaṇasarvadharmaikacittakṣaṇābhisamayastṛtīyaḥ //",
    "XXbsa051_u:8268": " caturthamadhikṛtya śāstram-",
    "XXbsa051_u:8269": " [173] svapnaṃ taddarśinaṃ caiva dvayayogādanīkṣakaḥ /",
    "XXbsa051_u:8270": " dharmāṇāmadvayaṃ tattvaṃ kṣaṇenakena paśyati // 7-5 //",
    "XXbsa051_u:8271": " 'snanaṃ taddarśinaṃ caiva' iti kudyoge kathaṃ dvitīyā? kartavyo 'tra",
    "XXbsa051_u:8272": " yatnaḥ /",
    "XXbsa051_u:8273": " athavā /",
    "XXbsa051_u:8274": " anīkṣiteti tṛn paṭhitavyaḥ /",
    "XXbsa051_u:8275": " tṛtīye sarvadharmāṇāṃ svapnamāyopamairākārairvicitraḥ pratibhāsaḥ /",
    "XXbsa051_u:8276": " caturthe tu teṣāmastamayāccharanmadhyānhagaganasamo vigatasamastaviplavaḥ /",
    "XXbsa051_u:8277": " tatra svapnadṛśyaṃ narakacittaraṅgādisvapnaḥ /",
    "XXbsa051_u:8278": " taddarśī ātmaiva tayorastamayāt /",
    "XXbsa051_u:8279": " yastau vikṛte(tau) 'yogena' [a]bhedena so 'dvayaṃ' grāhyagrāhakaśūnyaṃ",
    "XXbsa051_u:8280": " 'dharmāṇāṃ tattva' paramārthaṃ 'ekakṣaṇenaiva paśyati' /",
    "XXbsa051_u:8281": " enamāha /",
    "XXbsa051_u:8282": " rūpāparyantatayetyādinā /",
    "XXbsa051_u:8283": " iha caturtha ekakṣaṇābhisamayaḥ /",
    "XXbsa051_u:8284": " prajñāpāramitā tasyā aparyantatā /",
    "XXbsa051_u:8285": " sarvadharmaparamārthasya kevalasya kevalavimalanabhonibhasya tena saṃvedanāt /",
    "XXbsa051_u:8286": " sā veditavyā /",
    "XXbsa051_u:8287": " kathamityāha /",
    "XXbsa051_u:8288": " rūpādīnāmaparyantayeti /",
    "XXbsa051_u:8289": " kathaṃ teṣāmaparyantatā? dvayapratibhāsāstamayāt",
    "XXbsa051_u:8290": " / yāvatkhalu dvayaṃ tāvatparyantaḥ parimitatvāt /",
    "XXbsa051_u:8291": " nanu rūpatadgrāhakayorastamayenāpi paryantatā? ka āha rūpasyaiveti?",
    "XXbsa051_u:8292": " kintarhi? rūpasya yāvadvijñānasya /",
    "XXbsa051_u:8293": " nanu tathāpi grāhakasyāstamayo nokta iti cet /",
    "XXbsa051_u:8294": " na tasyāpi skandhaireva saṃgrahāt /",
    "XXbsa051_u:8295": " aprakāśātmano grāhakatvāyogāditi sarvadharmādvayatattvaikacittakṣaṇābhisamayaścaturthaḥ",
    "XXbsa051_u:8296": " ekakṣaṇābhisamayaḥ saptamo 'bhisamayaḥ //",
    "XXbsa051_u:8297": " aṣṭamo 'bhisamayo dharmakāyaḥ /",
    "XXbsa051_u:8298": " tasya catvāri vastūni /",
    "XXbsa051_u:8299": " trayaḥ kāyāḥ kāritraṃ ca /",
    "XXbsa051_u:8300": " tathāhi pūrvamuddeśaḥ kṛtaḥ-",
    "XXbsa051_u:8301": " [174] sdābhāvikaḥ sasāṃbhogo nairmāṇika iti tridhā /",
    "XXbsa051_u:8302": " dharmakāyaḥ sakāritraścaturdhā samudīritaḥ // 1-17 //",
    "XXbsa051_u:8303": " iti // dharmo mārgaḥ /",
    "XXbsa051_u:8304": " sa ceha prakarṣagateḥ prakaraṇācca saptābhisamayalakṣaṇo gṛhyate /",
    "XXbsa051_u:8305": " dharmalabhyaḥ kāyo 'dharmakāyaḥ' /",
    "XXbsa051_u:8306": " kāyaḥ śarīram /",
    "XXbsa051_u:8307": " trīṇi śarīrāṇi buddhānāṃ trayaḥ kāyāḥ /",
    "XXbsa051_u:8308": " uktaṃ hi mahatyorbhagavatyoḥ- \"sarvākārapariśuddhānāmanāśravāṇāṃ sarvadharmāṇāṃ yā prakṛtiḥ sa tathāgato 'rhansamyaksambuddho veditavyaḥ // punaraparaṃ teṣāmeva dharmāṇāmadhigamādanuttarāṃ samyaksambodhimabhisambudhya dvātriṃśatā lakṣaṇairaśītyānuvyañjanairalaṅkṛtakāyastathāgato",
    "XXbsa051_u:8309": " 'rhansamyaksambuddho bodhisattvānāṃ paramaṃ mahāyānadharmamanuttararatiprītiprāmodyasukhopabhogāya deśayati //",
    "XXbsa051_u:8310": " punaraparaṃ teṣāmeva sarvadharmāṇāmadhigamādanuttarāṃ samyaksambodhimabhisambudhya tathāgato 'rhansamyaksambuddho daśasu dikṣvanantāparyanteṣu lokadhātuṣu sarvakālaṃ nānānirmāṇameghena sarvasattvānāmarthaṃ karoti\" iti // uktaṃ ca sūtrālaṃkāre-",
    "XXbsa051_u:8311": " \"tribhiḥ kāyaiśca vijñeyo buddhānāṃ kāyasaṅgrahaḥ /",
    "XXbsa051_u:8312": " sāśrayaḥ svaparārtho 'yaṃ tribhiḥ kāyairnidarśitaḥ\" //",
    "XXbsa051_u:8313": " iti /",
    "XXbsa051_u:8314": " tasmāt tribhireva kāyaiḥ kāritreṇa ca paricchedena caturdhā dharmakāya uktaḥ /",
    "XXbsa051_u:8315": " tatra svabhāvaḥ prakṛtiḥ /",
    "XXbsa051_u:8316": " svabhāva eva 'svābhāvikaḥ' /",
    "XXbsa051_u:8317": " vinayādibhyaṣṭhagiti svārthe ṭhak /",
    "XXbsa051_u:8318": " athavā tasminneva svabhāve bhavo viśuddhaḥ paraḥ prakarṣaḥ svābhāvikaḥ kāyaḥ /",
    "XXbsa051_u:8319": " sambhogāya prabhavatīti 'sāmbhogikaḥ' /",
    "XXbsa051_u:8320": " nirmāṇa nirmitiḥ /",
    "XXbsa051_u:8321": " tena nirvṛttaḥ kāyo 'nairmāṇikaḥ' /",
    "XXbsa051_u:8322": " tatra svābhāvikamadhikṛtya śāstram-",
    "XXbsa051_u:8323": " [175] sarvākārāṃ viśuddhiṃ ye prāptā dharmā nirāśravāḥ /",
    "XXbsa051_u:8324": " svābhāviko mataḥ kāyasteṣāṃ prakṛtilakṣaṇaḥ // 8-1 //",
    "XXbsa051_u:8325": " teṣāṃ prakṛtidharmatā dharmadhātuḥ /",
    "XXbsa051_u:8326": " nanu na dharmadhātustathāgato",
    "XXbsa051_u:8327": " 'tiprasaṅgāt /",
    "XXbsa051_u:8328": " kiṃ tarhi? dharmadhātuviśuddhiḥ /",
    "XXbsa051_u:8329": " tathā coktamārya buddhabhūmisūtre- \"pañcabhirākāraiḥ susamuditabuddhabhūmeḥ saṅgraho veditavyaḥ /",
    "XXbsa051_u:8330": " katamaiḥ pañcabhiḥ? dharmadhātuviśuddhayā ādarśajñānena samatājñānena pratyavekṣaṇājñānena kṛtyānuṣṭhānajñānena ca\" iti /",
    "XXbsa051_u:8331": " dharmadhātuviśuddhiḥ suviśuddho dharmadhātuḥ /",
    "XXbsa051_u:8332": " suviśuddhānāṃ dharmāṇāṃ dharmateti nārthabhedaḥ kaścit /",
    "XXbsa051_u:8333": " ataḥ sūtram /",
    "XXbsa051_u:8334": " sūryaraśmimaṇḍalāparyantāvabhāsanatayā prajñāpāramitāparyantāvabhāsanatānugantavyeti /",
    "XXbsa051_u:8335": " sarva eva trāsādidoṣarahitāḥ sphāṭikāḥ śuddhāḥ /",
    "XXbsa051_u:8336": " tatra candrasūryābhyāmanye śrāvakapratyekabuddhānāṃ vimuktikāyasyopamāḥ /",
    "XXbsa051_u:8337": " sūryācandramasāvapi śuddhasphāṭikau /",
    "XXbsa051_u:8338": " tayoretadadhikaṃ yattau daśadigvyāpiraśmijālaṃ janayataḥ",
    "XXbsa051_u:8339": " / tatastāvanantajñeyaviṣayamanantaṃ jñānamutpādayato buddhānāṃ",
    "XXbsa051_u:8340": " vimuktikāyasyopamāne /",
    "XXbsa051_u:8341": " ata evāsau dharmakāya ityabhidhīyate /",
    "XXbsa051_u:8342": " anantadharmāśrayatvāt /",
    "XXbsa051_u:8343": " tadiha dharmadhātuviśuddhijamanantaṃ jñānaṃ prajñāpāramitā /",
    "XXbsa051_u:8344": " tasyā aparyantajñeyāvabhāsanatā veditavyā sūryaraśmimaṇḍalāparyantāvabhāsanatayā dṛṣṭāntena",
    "XXbsa051_u:8345": " tathā hi buddhadharmāṇāṃ suviśuddho dharmadhātuḥ sūryavat /",
    "XXbsa051_u:8346": " tajjā prajñā prajñapāramitā sūryaraśmiṇḍalavat /",
    "XXbsa051_u:8347": " tayā yadaparyantāvabhāsanaṃ tadraviraśmimaṇḍalenāparyantāvabhāsanavat /",
    "XXbsa051_u:8348": " tadanena buddhānāṃ suviśuddho dharmadhātuḥ svābhāvikaḥ kāyastasya ca sarvatra jñeye jñānavaśitā darśitā /",
    "XXbsa051_u:8349": " tasyaiva sattvārthavaśitāṃ vyāpinityatvaṃ cādhikṛtya śāstram-",
    "XXbsa051_u:8350": " [176] paripākaṃ gate hetau yasya yasya yadā yadā /",
    "XXbsa051_u:8351": " hitaṃ bhavati kartavyaṃ prathate tasya tasya saḥ // 8-9 //",
    "XXbsa051_u:8352": " [177] varṣatyapi hi parjanye naivābījaṃ prarohati /",
    "XXbsa051_u:8353": " samutpādepi buddhānāṃ nābhavyo bhadramaśnute // 9-10 //",
    "XXbsa051_u:8354": " [178] iti kāritravaipulyādbuddho vyāpī nirucyate /",
    "XXbsa051_u:8355": " akṣayatvācca tasyaiva nitya ityapi kathyate // 8-11 //",
    "XXbsa051_u:8356": " 'saḥ' iti svābhāvikaḥ kāyaḥ /",
    "XXbsa051_u:8357": " 'prathate ' nirmāṇaprathanāt /",
    "XXbsa051_u:8358": " tadā tadeti gamyate 'yadā yadā' iti vacanāt /",
    "XXbsa051_u:8359": " tasya hitasya karaṇāyetyarthādgamyate /",
    "XXbsa051_u:8360": " tasmāttadā tadaivetyata āha /",
    "XXbsa051_u:8361": " 'varṣatyapi' ityādi /",
    "XXbsa051_u:8362": " 'iti' ityādi /",
    "XXbsa051_u:8363": " 'kāritravaipulyaṃ' sarvabhavyeṣu kāritram /",
    "XXbsa051_u:8364": " tasyaiva' iti kāritrasya /",
    "XXbsa051_u:8365": " iti svābhāvikaḥ kāyaḥ //",
    "XXbsa051_u:8366": " sāmbhogikasya kāyasya bahuvaktavyam /",
    "XXbsa051_u:8367": " tatra sambhogamadhikṛtyāha /",
    "XXbsa051_u:8368": " sarvaśabdāparyantatayā prajñāpāramitāpayantatānugantavyeti /",
    "XXbsa051_u:8369": " śāsturdeśayataḥ śrṛṇvatāṃ ca bodhisattvānāṃ yaḥ paramamahāyānadharmasaṃbodhaḥ sā prajñāpāramitā",
    "XXbsa051_u:8370": " sa eva sambhogaḥ sambhogakāraṇatvāt /",
    "XXbsa051_u:8371": " yaḥ punastajjānāṃ mṛdumadhyādhimātrasaumanasyalakṣaṇānāṃ ratiprītiprāmodyānāṃ sukhasya cānubhavaḥ sa mukhyaḥ sambhogaḥ /",
    "XXbsa051_u:8372": " tasyāḥ prajñāpāramitāyā aparyantatā veditavyā /",
    "XXbsa051_u:8373": " kathamityāha /",
    "XXbsa051_u:8374": " sarvaśabdāpayantatayeti /",
    "XXbsa051_u:8375": " (RSt_174) hetau tṛtīyā /",
    "XXbsa051_u:8376": " yatastayoḥ sambodhayoryathākramamaparyantā deśanāḥ śabdajanyā janakāśca te kathaṃ sarve? nānā vineyānurūpaiḥ sarvairākāraiḥ prathanāt /",
    "XXbsa051_u:8377": " kathamaparyantāḥ? anidhanena tena kāyena deśanāyā niravadhikatvāt /",
    "XXbsa051_u:8378": " tāthāgatasyāpi sambodhasyāparyantatā /",
    "XXbsa051_u:8379": " kuta ityāha /",
    "XXbsa051_u:8380": " savabuddhadharmasamudāgamāparyantatayā prajñāpāramitāparyantatā /",
    "XXbsa051_u:8381": " yathoktaḥ śāstureva mahāyānadharmasambodha iha prajñāpāramitā /",
    "XXbsa051_u:8382": " tasyā aparyantatā /",
    "XXbsa051_u:8383": " tatkāraṇasya sarvabuddhadharmāṇāṃ samudāgamasyāparyantatayetyarthaḥ /",
    "XXbsa051_u:8384": " te punardharmā mahatyobhagavatyoḥ paṭhyante /",
    "XXbsa051_u:8385": " saptatriṃśabdodhipakṣyā dharmāḥ /",
    "XXbsa051_u:8386": " aṣṭau vimokṣāḥ /",
    "XXbsa051_u:8387": " navānupūrvavihārasamāpattayaḥ /",
    "XXbsa051_u:8388": " daśa kṛtsnāyatanāni /",
    "XXbsa051_u:8389": " aṣṭavabhibhvāyatanāni /",
    "XXbsa051_u:8390": " araṇā samādhiḥ /",
    "XXbsa051_u:8391": " praṇidhijñānam /",
    "XXbsa051_u:8392": " catasraḥ pratisamvidaḥ /",
    "XXbsa051_u:8393": " sarvākārāścatasraḥ pariśuddhayaḥ /",
    "XXbsa051_u:8394": " daśa vaśitāḥ /",
    "XXbsa051_u:8395": " daśa balāni /",
    "XXbsa051_u:8396": " catvāri vaiśāradyāni /",
    "XXbsa051_u:8397": " trīṇyarakṣyāṇi /",
    "XXbsa051_u:8398": " trīṇi smṛtyupasthānāni /",
    "XXbsa051_u:8399": " asaṃmoṣadharmatā /",
    "XXbsa051_u:8400": " vāsanāsamudghātaḥ /",
    "XXbsa051_u:8401": " mahākaruṇā /",
    "XXbsa051_u:8402": " aṣṭādaśāveṇikāḥ buddhadharmāḥ /",
    "XXbsa051_u:8403": " sarvākārajñatā ceti // ataḥ śāstram-",
    "XXbsa051_u:8404": " [179] bodhipakṣāpramāṇāni vimokṣāścānupūrveśaḥ /",
    "XXbsa051_u:8405": " navātmikā samāpattiḥ kṛtsna daśavidhātmakam // 8-2 //",
    "XXbsa051_u:8406": " [180] abhibhvāyatanānyaṣṭaprakārāṇi prabhedataḥ /",
    "XXbsa051_u:8407": " araṇāpraṇidhijñānamabhijñāḥ pratisamvidaḥ // 8-3 //",
    "XXbsa051_u:8408": " [181] sarvākārāścatasro 'tha śuddhayo vaśitā daśa /",
    "XXbsa051_u:8409": " balāni daśa catvāri vaiśāradyānyarakṣaṇam // 8-4 //",
    "XXbsa051_u:8410": " [182] trividhaṃ smṛtyupasthānaṃ tridhāsaṃmoṣadharmatā /",
    "XXbsa051_u:8411": " vāsanāyāḥ samudghāto mahatī karuṇā jane // 8-5 //",
    "XXbsa051_u:8412": " [183] āveṇikā munereva dharmā ye 'ṣṭādaśeritāḥ /",
    "XXbsa051_u:8413": " sarvākārajñatā ceti dharmakāyo 'bhidhīyate // 8-6 //",
    "XXbsa051_u:8414": " bodhipakṣyāścāpramāṇānīti dvandvaḥ /",
    "XXbsa051_u:8415": " 'anupūrvaśa' iti /",
    "XXbsa051_u:8416": " anupūrva pareṇa saṃbadhyate /",
    "XXbsa051_u:8417": " 'arakṣaṇa' ityakaraṇīyarakṣaṇam /",
    "XXbsa051_u:8418": " arakṣyamityarthaḥ /",
    "XXbsa051_u:8419": " tat trividham /",
    "XXbsa051_u:8420": " 'dharmakāya' iti /",
    "XXbsa051_u:8421": " anāśravo buddhānāṃ dharmarāśiḥ /",
    "XXbsa051_u:8422": " yathāvasaramasmābhirbahavo vyākhyātāḥ /",
    "XXbsa051_u:8423": " śeṣāniha vyācakṣīmahi /",
    "XXbsa051_u:8424": " 'aṣṭau vimokṣā' iti /",
    "XXbsa051_u:8425": " rūpī rūpāṇi paśyati suvarṇadurvarṇāni nīlapītalohitāvadātānīti prathamo vimokṣaḥ /",
    "XXbsa051_u:8426": " adhyātmamarūpasaṃjñī rūpāṇi paśyati pūrvavaditi (RSt_175) dvitīyaḥ /",
    "XXbsa051_u:8427": " śubhaṃ vimokṣaṃ kāyena sākṣātkṛtvopasampadya viharatīti tṛtīyaḥ /",
    "XXbsa051_u:8428": " ākāśānantyāyatanādivimokṣāścatvāraḥ /",
    "XXbsa051_u:8429": " saṃjñāveditanirodho 'ṣṭamaḥ /",
    "XXbsa051_u:8430": " āvaraṇādvimucyanta ebhiriti vimokṣāḥ /",
    "XXbsa051_u:8431": " tatra trayo nirmāṇāvaraṇavimokṣāḥ /",
    "XXbsa051_u:8432": " śeṣāḥ śāntavihārasamāpattyāvaraṇavimokṣāḥ /",
    "XXbsa051_u:8433": " trayo rūpiṇaḥ /",
    "XXbsa051_u:8434": " pañcārūpiṇaḥ /",
    "XXbsa051_u:8435": " paramapraśānto 'ṣṭamaḥ /",
    "XXbsa051_u:8436": " rūpīti ātmani rūpasaṃjñī /",
    "XXbsa051_u:8437": " paśyatīti adhimokṣanirmitāni manasā paśyati /",
    "XXbsa051_u:8438": " adhyātmamarūpasaṃjñī /",
    "XXbsa051_u:8439": " ātmani nāmasaṃjñī /",
    "XXbsa051_u:8440": " śubho vimokṣaḥ /",
    "XXbsa051_u:8441": " śubhāśubhāni rūpāṇi nirmāya teṣvekatarasaṃjñālābhāt /",
    "XXbsa051_u:8442": " yathākramamābhogaprātikūlyaprahāṇāya /",
    "XXbsa051_u:8443": " saṃjñāveditānirodho 'sthāvarāṇāṃ cittacaitasikānāṃ kliṣṭamanaḥsaṃgṛhītānāṃ ca nirodhaḥ prāg vyutthānāt //",
    "XXbsa051_u:8444": " aṣṭāvabhibhvāyatanāni /",
    "XXbsa051_u:8445": " ālambanābhibhavanādabhibhūtāni āyatanāni cittasthitayo 'bhibhvāyatanānyaṣṭau /",
    "XXbsa051_u:8446": " tatra prathamādvimokṣāt dve abhinirhriyete /",
    "XXbsa051_u:8447": " dvitāyādapi dve /",
    "XXbsa051_u:8448": " tṛtīyāccatvāri /",
    "XXbsa051_u:8449": " adhyātmaṃ rūpasaṃjñī bahirdhā rūpāṇi paśyati parīttāni suvarṇadurvarṇāni hīnapraṇītāni /",
    "XXbsa051_u:8450": " tāni khalu rūpāṇyabhibhūya jānāti, abhibhūya paśyati, tathā saṃjñī ca bhavatīti prathamam",
    "XXbsa051_u:8451": " adhyātmaṃ rūpasaṃjñī bahirdhā rūpāṇi paśyatyadhimātrāṇi suvarṇadurvarṇāni yāvattathāsaṃjñī ca bhavatīti dvitīyam /",
    "XXbsa051_u:8452": " adhyātmamarūpasaṃjñī ca bahirdhā rūpāṇi paśyati parīttānītyādi tṛtīyam /",
    "XXbsa051_u:8453": " adhyātmamarūpasaṃjñī bahirdhā rūpāṇi paśyatyadhimātrāṇītyādi caturtham /",
    "XXbsa051_u:8454": " tṛtīyādvimokṣāccatvāryabhinirhriyante /",
    "XXbsa051_u:8455": " adhyātmamarūpasaṃjñī bahirdhā rūpāṇī paśyati nīlāni nīlavarṇāni nīlanidarśanāni nīlanirbhāsāni",
    "XXbsa051_u:8456": " tadyathā umakāpuṣpaṃ sampannaṃ vārāṇaseyakaṃ vastraṃ nīlaṃ nīlavarṇaṃ nīlanidarśanaṃ nilanirbhāsam",
    "XXbsa051_u:8457": " tāni ca rūpāṇyabhibhūya jānāti, abhibhūya",
    "XXbsa051_u:8458": " paśyati, tathāsaṃjñī ca bhavatīti pañcamam /",
    "XXbsa051_u:8459": " evaṃ pītānītyādi /",
    "XXbsa051_u:8460": " tadyathā karṇikārapuṣpamityadikaṃ ṣaṣṭham /",
    "XXbsa051_u:8461": " evaṃ lohitānityādi /",
    "XXbsa051_u:8462": " tadyathā bandhujīvapuṣpamityādi saptamam /",
    "XXbsa051_u:8463": " evamavadātānītyādi /",
    "XXbsa051_u:8464": " tadyathā uṣasi tārakārūpamityādi cāṣṭamam //",
    "XXbsa051_u:8465": " tatra parīttāni sattvasakhyātāni svalpapramāṇatvāt /",
    "XXbsa051_u:8466": " suvarṇadurvarṇāni śubhāśubhatvāt /",
    "XXbsa051_u:8467": " hīnapraṇītāni bhaumadivyatvāt /",
    "XXbsa051_u:8468": " tāni vimokṣairadhimucyābhibhvāyatanairabhibhavati /",
    "XXbsa051_u:8469": " punaḥ punarantarddhāpya darśanāt /",
    "XXbsa051_u:8470": " abhibhūya jānāti śamathena paśyati vipaśyanayā tathāsaṃjñī bhavati nirabhimānatvāt /",
    "XXbsa051_u:8471": " adhimātrāṇīti /",
    "XXbsa051_u:8472": " asattvasaṃkhyātāni gṛhavimānaparvatādīni mahāpramāṇatvāt /",
    "XXbsa051_u:8473": " nīlānīti uddeśaḥ /",
    "XXbsa051_u:8474": " śeṣairnirdeśaḥ",
    "XXbsa051_u:8475": " / nīlavarṇānīti svābhāvikena varṇena /",
    "XXbsa051_u:8476": " nīlanidarśanānīti sāṃyogikena varṇena /",
    "XXbsa051_u:8477": " nīlanirbhāsānīti /",
    "XXbsa051_u:8478": " ubhayathāpi bhāsvaratvāt /",
    "XXbsa051_u:8479": " umakātaśī(sī?) /",
    "XXbsa051_u:8480": " karṇikāraḥ prasiddhaḥ /",
    "XXbsa051_u:8481": " bandhujīvo bandhūkaḥ /",
    "XXbsa051_u:8482": " uṣā rātrerantaḥ //",
    "XXbsa051_u:8483": " 'kṛtsnaṃ' daśavidhātmakaṃ' iti /",
    "XXbsa051_u:8484": " abhibhvāyatanairabhibhūya pṛthivyādīnāṃ kṛtsnaṃ samantādibhiḥ sapharaṇātkṛtsnānyucyante /",
    "XXbsa051_u:8485": " kadācittānyevāyatanānīti kṛtsnāyatanānyucyante /",
    "XXbsa051_u:8486": " kadācittu pṛthivyādibhirviśiṣya nirdiśyante /",
    "XXbsa051_u:8487": " pṛthivīkṛtsnaṃ apkṛtsnaṃ tejaḥkṛtsnaṃ vāyuḥkṛtsnaṃ nīlakṛtsnaṃ pītakṛtsnaṃ lohitakṛtsnaṃ avadātakṛtsnaṃ ākāśānantyāyatanakṛtsnaṃ vijñānānantyāyatanakṛtsnaṃ ceti //",
    "XXbsa051_u:8488": " 'sarvākārāścatasraḥ pariśuddhaya' iti /",
    "XXbsa051_u:8489": " āśrayapariśuddhirālambanapariśuddhiścittapariśuddhirjñānapariśuddhiśca /",
    "XXbsa051_u:8490": " tatra savāsanānāṃ sarvakleśapakṣāṇāṃ daurbalyānāmāśrayādatyantoparamaḥ svasyacātmabhāvasya yathecchamādānasthānacyavaneṣu vaśavartitā sarvākārā āśrayapariśuddhiḥ /",
    "XXbsa051_u:8491": " sarvālambanānāṃ nirmāṇapariṇāmasaṃprakhyāneṣu vaśavartitā sarvākārā ālambanapariśuddhiḥ /",
    "XXbsa051_u:8492": " pūrvavatsarvacittadauṣṭhulyāpagamaścitte ca sarvākārakuśalamūlopacayaḥ sarvākārāṃ cittapariśuddhiḥ",
    "XXbsa051_u:8493": " pūrvavatsarvāvidyāpakṣadauṣṭhulyāpagamaḥ sarvajñeyajñāne ca vaśavartitā sarvākārā jñānapariśuddhiḥ",
    "XXbsa051_u:8494": " 'vaśitā daśa' iti /",
    "XXbsa051_u:8495": " daśa vaśitāḥ /",
    "XXbsa051_u:8496": " ayurvaśitā yathecchamāyuṣasthāpanāt tyajanācca /",
    "XXbsa051_u:8497": " cittavaśitā yathecchadhyānādisamāpatteḥ /",
    "XXbsa051_u:8498": " pariṣkāravaśitā yathecchamupakaraṇapratyupasthānāt /",
    "XXbsa051_u:8499": " karmavaśitā yathecchaṃ kāyavākkarmasiddheḥ /",
    "XXbsa051_u:8500": " upapattivaśitā sarvopapattyāyataneṣu yathecchamupapatteḥ /",
    "XXbsa051_u:8501": " ṛddhivaśitā yathecchamabhijñāḥ /",
    "XXbsa051_u:8502": " praṇidhānavaśitā sarvapraṇidhānasamṛddheḥ /",
    "XXbsa051_u:8503": " adhimuktivaśitā yadyathādhimucyate tattathaiva bhavati /",
    "XXbsa051_u:8504": " jñānavaśitā yadeva jñātumicchati tadeva jānāti /",
    "XXbsa051_u:8505": " dharmavaśitā sūtrādidharmavyavasthāneṣu kauśalam //",
    "XXbsa051_u:8506": " 'trīṇyarakṣyāṇi' iti /",
    "XXbsa051_u:8507": " pariśuddhakāyasamudācārastathāgato nāsti tasyāpariśuddhakāyasamudācāratā yāṃ tathāgataḥ praticchādayitavyāṃ manyeta kaccitpare na jānīyurityetatprathamamarakṣyam evaṃ vākkarma dvitīyam /",
    "XXbsa051_u:8508": " evaṃ manaḥkarma tṛtīyam //",
    "XXbsa051_u:8509": " 'trīṇi smṛtyupasthānāni' yathāpāṭham- \"tathāgatasya dharma deśayata ekatyāḥ śuśrūṣante",
    "XXbsa051_u:8510": " śrotramavadadhati /",
    "XXbsa051_u:8511": " ājñācittamupasthāpayanti pratipadyante dharmasyānudharmam /",
    "XXbsa051_u:8512": " na tena tathāgatasya nandī bhavati na saumanasyaṃ na cetasa utplāvitatvam /",
    "XXbsa051_u:8513": " apare na śuśrūṣante /",
    "XXbsa051_u:8514": " na śrotramavadadhatītyādi /",
    "XXbsa051_u:8515": " na tena tathāgatasyāghāto nākṣāntirnāpratyayaḥ na cetaso 'nabhirāddhiḥ /",
    "XXbsa051_u:8516": " ekatyāḥ śuśrūṣante /",
    "XXbsa051_u:8517": " ekatyā na suśrūṣante /",
    "XXbsa051_u:8518": " na tena tathāgatasya dvayaṃ bhavati nandī āghātaśca /",
    "XXbsa051_u:8519": " sarvatropekṣako viharati smṛtimāna samprajānan\" iti //",
    "XXbsa051_u:8520": " 'asammoṣadharmatā' sattvārthakriyākālānatikramādbuddhānām /",
    "XXbsa051_u:8521": " ata evaiṣā lakṣaṇavidhānatopapannā bhavati //",
    "XXbsa051_u:8522": " 'vāsanāsamuddhāta' iti /",
    "XXbsa051_u:8523": " prahīṇakleśasyāpi yadaprahīṇakleśasyeva ceṣṭitaṃ sā kleśavāsanā /",
    "XXbsa051_u:8524": " sāpi tathāgatasyāstaṅgateti samudghātakleśavāsanaḥ sa bhagavānucyate //",
    "XXbsa051_u:8525": " 'mahākaruṇā' hitāśayatā /",
    "XXbsa051_u:8526": " yayā bhagavānsarvakālaṃ ṣaṭkṛtvo lokaṃ vyavalokayati \"ko hīyata ko varddhata\" ityādi //",
    "XXbsa051_u:8527": " 'sarvākārajñatā' iti sarvadharmāṇāṃ svabhāvaviśeṣalakṣaṇaprabhedaparyantajñānamityarthaḥ",
    "XXbsa051_u:8528": " raṇaṃ vivādakalahādi /",
    "XXbsa051_u:8529": " iha tu raṇahetuḥ kleśo raṇaḥ /",
    "XXbsa051_u:8530": " tamālambya raṇamutpādayatīti /",
    "XXbsa051_u:8531": " yaṃ samādhiṃ samāpadyate, yato vyutthāya grāmādau",
    "XXbsa051_u:8532": " praviṣṭaṃ tamālambya tatratyānāṃ raṇaṃ notpadyate sā 'araṇā' /",
    "XXbsa051_u:8533": " sā śrāvakasyāpi bhavati buddhasyāpi /",
    "XXbsa051_u:8534": " tayoḥ kāritraviśeṣaḥ /",
    "XXbsa051_u:8535": " tamadhikṛtya",
    "XXbsa051_u:8536": " śāstram-",
    "XXbsa051_u:8537": " [184] śrāvakasyāraṇādṛṣṭerna kleśaparihāritā /",
    "XXbsa051_u:8538": " tatkleśastrotaucchittyai grāmādiṣu jināraṇā // 8-7 //",
    "XXbsa051_u:8539": " śrāvakīyāraṇā kleśahetordarśanasya parihāritā /",
    "XXbsa051_u:8540": " na sākṣātkleśasya /",
    "XXbsa051_u:8541": " saugatī tu parakīyakleśasrotasa ucchedāya na darśanasyetyarthaḥ //",
    "XXbsa051_u:8542": " idaṃ jānīyāmiti praṇidhāya dhyānaṃ samāpannasya lokavṛttāntādau yajjñānamutpadyate tat 'praṇidhijñānaṃ' śrāvakāṇām /",
    "XXbsa051_u:8543": " tathāgatamadhikṛtya śāstram-",
    "XXbsa051_u:8544": " [185] anābhogamānāsaṅgamavyāghātaṃ sadā sthitam /",
    "XXbsa051_u:8545": " sarvapraśnāpanuddhauddhaṃ praṇidhijñānamiṣyate // 8-8 //",
    "XXbsa051_u:8546": " 'anābhogaṃ' nirvikalpatvāt /",
    "XXbsa051_u:8547": " 'anāsaṅgaṃ' nirapekṣatvāt /",
    "XXbsa051_u:8548": " 'avyāghātaṃ'",
    "XXbsa051_u:8549": " sarvatrāpratihatatvāt /",
    "XXbsa051_u:8550": " 'sadā sthitaṃ' ityasamāhite cetasi sthitatvāt /",
    "XXbsa051_u:8551": " sarvapraśnān chedayatīti 'sarvapraśnāpanut' /",
    "XXbsa051_u:8552": " sa ca sambhogakāyaḥ pariśuddhe svabuddhakṣetre jāyate yāvadākāśasthitiravatiṣṭhate /",
    "XXbsa051_u:8553": " tatkuto buddhakṣetram? prādhānyena tasyaiva tatropapatteḥ /",
    "XXbsa051_u:8554": " lujyate pralujyateti lokaḥ /",
    "XXbsa051_u:8555": " prajātaṃ bhājanaṃ ca /",
    "XXbsa051_u:8556": " tasmāt dvidhā lokadhātuḥ sattvaloko bhājanalokaśca /",
    "XXbsa051_u:8557": " tatra sattvalokapariśuddhimadhikṛtyāha /",
    "XXbsa051_u:8558": " sarvasattvadhātupuṇyajñānasambhārāparyantatayā prajñāpāramitāpayantatānugatavyeti /",
    "XXbsa051_u:8559": " yayā bhagavataḥ prajñayā paripācitāḥ sattvāstatra yāvadākāśamutpadyante /",
    "XXbsa051_u:8560": " utpannāśca yayā bodhaye pariprācyante",
    "XXbsa051_u:8561": " / seha prajñāpāramitā /",
    "XXbsa051_u:8562": " tasyā aparyantatānugantavyā /",
    "XXbsa051_u:8563": " kathamityāha /",
    "XXbsa051_u:8564": " sarvetyādi /",
    "XXbsa051_u:8565": " ye kecittatra sattvā utpadyante /",
    "XXbsa051_u:8566": " sarve te labdhāryabhūmayo bodhisattvāḥ /",
    "XXbsa051_u:8567": " te sarve /",
    "XXbsa051_u:8568": " sarvaḥ sattvadhātuḥ sattvarāśiḥ /",
    "XXbsa051_u:8569": " tasya puṇyajñānasambhāraḥ /",
    "XXbsa051_u:8570": " tayoraparyantatayā /",
    "XXbsa051_u:8571": " pṛthivīdhātvaparyantatayā prajñāpāramitāparyantatānugantavyā /",
    "XXbsa051_u:8572": " evamabdhātutejodhātuvāyudhātvākāśadhātuvijñānadhātvaparyantatayā prajñāpāramitāparyantatānugantavyeti",
    "XXbsa051_u:8573": " tathā hi bhājanalokastatra karatalasamaṃ bhūtalam /",
    "XXbsa051_u:8574": " prāsādodyānavāpīkalpadrumādiparikaraśca sattvāvāsaḥ paramojjvalasaptaratnamayo",
    "XXbsa051_u:8575": " 'nekalokadhātvantarasphuraṇamahāraśmipramokṣa upariṣṭhācca gaganamanurūpasanirbhāsaṃ ṣaḍdhātukāśca sattvāḥ /",
    "XXbsa051_u:8576": " \"ṣaḍdhāturayaṃ bhikṣo",
    "XXbsa051_u:8577": " puruṣaḥ\" iti vacanāt /",
    "XXbsa051_u:8578": " atasteṣāmapi kāyaḥ kāntimān prabhāmaṇḍalībhūmyanurūpavarṇasaṃskāraḥ /",
    "XXbsa051_u:8579": " tatrābhogaparibhogāśca sattvānāṃ sarvadevalokaprativiśiṣṭāḥ /",
    "XXbsa051_u:8580": " yeṣāmupabhoga ekāntasukha ekāntānavadya ekāntavaśavartī ca /",
    "XXbsa051_u:8581": " īdṛśī ṣaḍdhātupariśuddhiraparyantā niravadhikatvādativiśālatvācca /",
    "XXbsa051_u:8582": " atastasyā aparyantayā tatkāraṇabhūtāyā bhagavataḥ prajñāyā aparyantatānugantavyā /",
    "XXbsa051_u:8583": " tatra cotpannā bodhisattvā anantān lokadhātūn gatvā tatratyānāṃ sattvānāmakuśalaṃ(la)sañcayān",
    "XXbsa051_u:8584": " hantadhyā(vyā?)na(n) tatpratipakṣāṃśca kuśalasañcayān prajānanti /",
    "XXbsa051_u:8585": " teṣāmapramāṇatayā tatparicchedikāyāsteṣāṃ prajñāyā apramāṇatā veditavyetyetadāha /",
    "XXbsa051_u:8586": " kuśalākuśaladhamasañcayāpramāṇatayā prajñāpāramitāpramāṇatā veditavyeti /",
    "XXbsa051_u:8587": " yāvantaśca te bodhisattvāsteṣāṃ kuśaladharmotpādanāya dharma deśayanti sa sarvaḥ sarvadharmasañcayaḥ",
    "XXbsa051_u:8588": " tasyāpramāṇatayā tadvyavasthāpikāyāsteṣāṃ prajñāyā apramāṇatā veditavyetyetadāha /",
    "XXbsa051_u:8589": " sarvadharmasañcayāpramāṇatayā prajñapāramitāpramāṇatā veditavyeti //",
    "XXbsa051_u:8590": " sarvadharmasamādhyaparyantatayā prajñāpāramitāparyantatānugantavyeti /",
    "XXbsa051_u:8591": " dharmā dhāraṇyaḥ samādhayaścittasthitayaḥ /",
    "XXbsa051_u:8592": " dharmāśca samādhayaśca sarve ca te dharmasamādhayaśca /",
    "XXbsa051_u:8593": " teṣāmaparyantatā /",
    "XXbsa051_u:8594": " tatpratilambhitā tallābhitā yā tatra bodhisattvānāṃ tayā tajjanikāyā bhagavataḥ prajñayā aparyantatā veditavyetyarthaḥ /",
    "XXbsa051_u:8595": " sarvabuddharmāparyantatayā prajñāpāramitāparyantatānugantavyeti /",
    "XXbsa051_u:8596": " tatra buddhaḥ sambhogakāyaḥ /",
    "XXbsa051_u:8597": " tasya sarve dharmāḥ sarvabuddhadharmāḥ /",
    "XXbsa051_u:8598": " dvātriṃśanmahāpuruṣalakṣaṇānyaśīti (RSt_179) cānuvyañjanāni /",
    "XXbsa051_u:8599": " teṣāmaparyantatā aparicchedyatā /",
    "XXbsa051_u:8600": " kenāparicchedyatā? tulayā /",
    "XXbsa051_u:8601": " tathāgatādanyasya tādṛśānāmabhāvāt /",
    "XXbsa051_u:8602": " tayā bhagavataḥ prajñāyāstādṛśyevāparyantatā veditavyā /",
    "XXbsa051_u:8603": " katamasyāḥ prajñāyāḥ? yayā teṣāṃ samagrāṇi kāraṇāni samyak parijñāya samyaganuṣṭhitāni",
    "XXbsa051_u:8604": " ataḥ śāstram-",
    "XXbsa051_u:8605": " [186] dvātriṃśallakṣaṇāśītivyañjanātmā munerayam /",
    "XXbsa051_u:8606": " sambhogiko mataḥ kāyo mahāyānopabhogataḥ // 8-12 //",
    "XXbsa051_u:8607": " caturthena pādena sambhogikatve kāraṇamāha /",
    "XXbsa051_u:8608": " tatrādau pañcabhirindravajrābhirlakṣaṇānyāha /",
    "XXbsa051_u:8609": " [187] cakrāṅkahastakramakūrmapādo jālāvanadvāṅgulipāṇipādaḥ /",
    "XXbsa051_u:8610": " karau sapādau taruṇau mṛdū ca samucchrayaiḥ saptabhirāśrayo 'sya // 8-13",
    "XXbsa051_u:8611": " [188] dīrghāṅgulitvāyatapārṣṇigātram prājyamṛjūcchaṅkhapadordhvaromā /",
    "XXbsa051_u:8612": " eṇeyajaṅghaśca paṭūrubāhuḥ kośāvadhānottamavastiguhyaḥ // 8-14 //",
    "XXbsa051_u:8613": " [189] suvarṇavarṇaḥ pratanucchaviśca pradakṣiṇaikaikasujātaromā /",
    "XXbsa051_u:8614": " ūrṇāṅkitāsyo haripūrvakāyaḥ skandhau vṛtāvasya citāntarāṃsaḥ // 8-15 //",
    "XXbsa051_u:8615": " [190] hino rasaḥ khyāti rasottamo 'sya nyagrodhavanmaṇḍalatulyamūrtiḥ /",
    "XXbsa051_u:8616": " uṣṇīṣamūrdhā pṛthucārujivho brahmasvaraḥ siṃhahanuḥ suśuklāḥ // 8-16 //",
    "XXbsa051_u:8617": " [191] tulyāḥ pramāṇe 'viralāśca dantā anyūnasaṃkhyādaśikāścatasraḥ /",
    "XXbsa051_u:8618": " nīlekṣaṇo govṛṣapakṣmanetro dvātriṃśadetāni hi lakṣaṇāni // 8-17 //",
    "XXbsa051_u:8619": " kramaḥ pādaḥ cakrāṅkau hastau cāsyeti 'cakrāṅkahastakramaḥ' /",
    "XXbsa051_u:8620": " supratiṣṭhitatvāt kūrmāviva pādāvasyeti 'kūrmāpādaḥ' /",
    "XXbsa051_u:8621": " sa cāsau sa ceti samāsaḥ /",
    "XXbsa051_u:8622": " jālāvanaddhāṅgalī pāṇī ca pādau cāsyeti 'jālāvanaddhāṅgalipāṇipādaḥ' /",
    "XXbsa051_u:8623": " 'karau sapādau taruṇau mṛdū ca' asyeti pareṇa sambandhaḥ /",
    "XXbsa051_u:8624": " 'samucchrayaiḥ saptabhirāśrayo 'sya' /",
    "XXbsa051_u:8625": " lakṣaṇe tṛtīyā /",
    "XXbsa051_u:8626": " āśrayaḥ kāyaḥ saptabhirucchayairlakṣitaḥ kāyo 'syetyarthaḥ /",
    "XXbsa051_u:8627": " etena pañcalakṣaṇānyuktāni /",
    "XXbsa051_u:8628": " cakrāṅkitapāṇipādatā supratiṣṭhitapādatā jālapāṇipādatā mṛdutaruṇahastapādatā saptocchrayatā ceti /",
    "XXbsa051_u:8629": " 'dīrghāṅgulitvāyatapārṣṇigātram prājyamṛjūcchaṅkhapadordhvaromā /",
    "XXbsa051_u:8630": " eṇeyajaṅghaśca paṭūrūbāhuḥ koṣā(śā)vadhānottamavastiguhyaḥ //",
    "XXbsa051_u:8631": " dīrghāṅgulitvaṃ ca āyatapārṣṇiśceti samāhāradvandvaḥ /",
    "XXbsa051_u:8632": " 'gātraṃ prājyaṃ",
    "XXbsa051_u:8633": " ṛju' iti bṛhadṛjugātram /",
    "XXbsa051_u:8634": " ucchaṅkhapādaścāsau 'ūrdhvaromā' ca /",
    "XXbsa051_u:8635": " uccaiḥ sunigūḍhajānugulphatvāducchaṅkhapāda iti sūtram /",
    "XXbsa051_u:8636": " ataśca utkarṣanigūḍhārtha ucchabdaḥ /",
    "XXbsa051_u:8637": " jānugulphāsthivācī śaṅkhaśabdaḥ /",
    "XXbsa051_u:8638": " urū mūlādadhaśca sarva pāda iti gamyate /",
    "XXbsa051_u:8639": " vastau guhyaṃ vastuguhyam /",
    "XXbsa051_u:8640": " kośāvadhānamuttama vastiguhyamasyeti tathoktaḥ /",
    "XXbsa051_u:8641": " anenāṣṭau lakṣaṇāni /",
    "XXbsa051_u:8642": " dīrghāṅgulitā /",
    "XXbsa051_u:8643": " āyatapārṣṇitā /",
    "XXbsa051_u:8644": " bṛhadujugātratā /",
    "XXbsa051_u:8645": " ucchaṅkhapādatā /",
    "XXbsa051_u:8646": " ūrdhvāṅgaromatā /",
    "XXbsa051_u:8647": " aiṇeyajaṅghatā /",
    "XXbsa051_u:8648": " paṭūrubāhutā /",
    "XXbsa051_u:8649": " kośāvahitavastiguhyatā ceti /",
    "XXbsa051_u:8650": " 'suvarṇavarṇaḥ pratanucchaviśca pradakṣiṇaikaikasujātaromā /",
    "XXbsa051_u:8651": " ūrṇāṅkitāsyo haripūrvakāyaḥ skandhau vṛtāvasya citāntarāṃsaḥ // '",
    "XXbsa051_u:8652": " hareriva pūrvakāyo 'syeti 'haripūrvakāyaḥ' /",
    "XXbsa051_u:8653": " 'vṛttau' iti susaṃvṛttau /",
    "XXbsa051_u:8654": " suśliṣṭaparimaṇḍalagrīvatvāt /",
    "XXbsa051_u:8655": " asaṃyoraṃtaraṃ uttarāṃsamuraḥ /",
    "XXbsa051_u:8656": " tadupacitamasyeti 'citāntarāṃsaḥ' /",
    "XXbsa051_u:8657": " anena saptalakṣaṇāni /",
    "XXbsa051_u:8658": " suvarṇavarṇatā",
    "XXbsa051_u:8659": " / ślakṣaṇacchavitā /",
    "XXbsa051_u:8660": " ekaikapradakṣiṇāvartaromatā /",
    "XXbsa051_u:8661": " ūrṇāṅkitamukhatā /",
    "XXbsa051_u:8662": " siṃhapūrvakāyatā /",
    "XXbsa051_u:8663": " susaṃvṛtaskandhatā /",
    "XXbsa051_u:8664": " citāntarāṃsatā ceti /",
    "XXbsa051_u:8665": " 'hīno rasaḥ khyāti rasottamo 'sya nyagrodhavanmaṇḍalatulyamūrtiḥ /",
    "XXbsa051_u:8666": " uṣṇīṣamūrdhā pṛthucārujivho brahmasvaraḥ siṃhahanuḥ suśuklāḥ //",
    "XXbsa051_u:8667": " tulyāḥ pramāṇe viralāśca dantā anyūnasaṃkhyādaśikāścatasraḥ /",
    "XXbsa051_u:8668": " nīlekṣaṇo govṛṣapakṣmanetro dvātriṃśadetāni hi lakṣaṇāni // '",
    "XXbsa051_u:8669": " anena ślokadvayena dvādaśalakṣaṇānyuktāni /",
    "XXbsa051_u:8670": " rasarasajñatā /",
    "XXbsa051_u:8671": " nyagrodhaparimaṇḍalatā /",
    "XXbsa051_u:8672": " uṣṇīṣaśiraskatā /",
    "XXbsa051_u:8673": " pṛthutanujivhatā /",
    "XXbsa051_u:8674": " brahmasvaratā /",
    "XXbsa051_u:8675": " siṃhahanutā /",
    "XXbsa051_u:8676": " suśukladantatā /",
    "XXbsa051_u:8677": " samadantatā /",
    "XXbsa051_u:8678": " aviraladantatā /",
    "XXbsa051_u:8679": " samacatvāriṃśaddantatā abhinīlanetratā /",
    "XXbsa051_u:8680": " gopakṣmanetratā ceti /",
    "XXbsa051_u:8681": " daśaparimāṇamasyāḥ saṃhateriti 'daśikā' /",
    "XXbsa051_u:8682": " tāścatasraḥ /",
    "XXbsa051_u:8683": " catvāriṃśadityarthaḥ /",
    "XXbsa051_u:8684": " govṛṣau gobalīvardau /",
    "XXbsa051_u:8685": " athavā 'govṛṣaḥ' puṅgavaḥ /",
    "XXbsa051_u:8686": " sarvaikatvena 'dvāṃtriśadetāni hi lakṣaṇāni' /",
    "XXbsa051_u:8687": " eṣāṃ vyākhyānaṃ ca hetuśca pūrvanimittatā ca dharmadāna (?) sūtre /",
    "XXbsa051_u:8688": " [192] yasya yasyātra yo heturlakṣaṇasya prasādhakaḥ /",
    "XXbsa051_u:8689": " tasya tasya prapūryāyaṃ samudāgamalakṣaṇaḥ // 8-18 //",
    "XXbsa051_u:8690": " atra",
    "XXbsa051_u:8691": " 'yasya yasya lakṣaṇasya yo yo hetuḥ prasādhakaḥ /",
    "XXbsa051_u:8692": " tasya tasya prapūryāyaṃ samudāgamalakṣaṇaḥ' //",
    "XXbsa051_u:8693": " ayaṃ sāmbhogikaḥ kāyaḥ /",
    "XXbsa051_u:8694": " kasya punaḥ ko heturityāha /",
    "XXbsa051_u:8695": " [193] gurūṇāmanuyānādi dṛḍhatā saṃvaraṃ prati /",
    "XXbsa051_u:8696": " saṃgrahāsevanaṃ dānaṃ praṇītasya ca vastunaḥ // 8-19 //",
    "XXbsa051_u:8697": " [194] vadhyamokṣāḥ samādānaṃ vivṛddhiḥ kuśalasya ca /",
    "XXbsa051_u:8698": " ityādiko yathāsūtraṃ heturlakṣaṇasādhakaḥ // 8-20 //",
    "XXbsa051_u:8699": " tatra gurūṇāmanugamanapratyudgamānābhyāṃ dharmaśravaṇamālyopahāracaityānupānaprabhṛtiṣu ca paricāradānāccakrāṅkahastapādatā /",
    "XXbsa051_u:8700": " dṛḍhasamādānatvāt supratiṣṭhitapādatā /",
    "XXbsa051_u:8701": " saṃgrahavastūnāmāsevanājjālahastapādatā /",
    "XXbsa051_u:8702": " praṇītānnapānādidānānmṛdutaruṇahastapādatā (RSt_182) saptocchadatā ca /",
    "XXbsa051_u:8703": " 'vadhyamokṣāḥ' iti bahuvacanāmādyartham /",
    "XXbsa051_u:8704": " vadhyamokṣaṇājjīvitānugrahakaraṇāt /",
    "XXbsa051_u:8705": " prāṇātipātavirateścāsevanāddīrghāṅgulitā āyatapārṣṇitā bṛhadṛjugātratā ca",
    "XXbsa051_u:8706": " / kuśaladharmasamādānasya vivardhanāducchaṃkhapādatā /",
    "XXbsa051_u:8707": " ūrdhvāṅgiromatā ca /",
    "XXbsa051_u:8708": " 'ityādika' evamādikaḥ /",
    "XXbsa051_u:8709": " 'yathāsūtraṃ' iti yathā paṭhiṣyati dharmadāne /",
    "XXbsa051_u:8710": " mahāpuruṣakāratvāt mahāpuruṣāstathāgatā mahābodhisattvāśca /",
    "XXbsa051_u:8711": " teṣāṃ dyotakāni mahāpuruṣalakṣaṇāni dvātriṃśat /",
    "XXbsa051_u:8712": " teṣāmeva śobhākaraṇādaśītyanuvyañjanāni /",
    "XXbsa051_u:8713": " tānyadhikṛtya dvādaśaślokāḥ-",
    "XXbsa051_u:8714": " [195] tāmrāḥ snigdhāśca tuṅgāśca nakhā aṅgulayo muneḥ /",
    "XXbsa051_u:8715": " vṛttāścitānupurvāśca gūḍhā nirgranthayaḥ śirāḥ // 8-21 //",
    "XXbsa051_u:8716": " anenāṣṭāvanuvyañjanānyuktāni /",
    "XXbsa051_u:8717": " tāmranakhatā snigdhanakhatā tuṅganakhatā ca",
    "XXbsa051_u:8718": " / vṛttāṅgulitā citāṅgulitā anupūrvāṅgulitā ca gūḍhaśiratā nirgranthiśiratā",
    "XXbsa051_u:8719": " ceti /",
    "XXbsa051_u:8720": " [196] gūḍhau gulphau samau pādo siṃhebhadvijagopateḥ /",
    "XXbsa051_u:8721": " vikrāntaṃ dakṣiṇaṃ cāru gamanamṛjuvṛttate (tā) //",
    "XXbsa051_u:8722": " [197] muṣṭānupūrvate iti ṣaḍakṣarādhikena ślokena dvādaśa /",
    "XXbsa051_u:8723": " gūḍhagulphatā /",
    "XXbsa051_u:8724": " aviṣamapādatā /",
    "XXbsa051_u:8725": " siṃhavikrāntagāmitā /",
    "XXbsa051_u:8726": " haṃsavikrāntagāmitā /",
    "XXbsa051_u:8727": " vṛṣabhavikrāntagāmitā /",
    "XXbsa051_u:8728": " pradakṣiṇāvataṃgāmitā /",
    "XXbsa051_u:8729": " cārūgāmitā /",
    "XXbsa051_u:8730": " avakragātratā /",
    "XXbsa051_u:8731": " vṛttagātratā /",
    "XXbsa051_u:8732": " mṛṣṭagātratā anupūrvagātratā ceti //",
    "XXbsa051_u:8733": " medhyamṛdutve śuddhagātratā /",
    "XXbsa051_u:8734": " pūrṇavyañjanatā cārūpṛthumaṇḍalagātratā // 8-23 //",
    "XXbsa051_u:8735": " iti ṣaḍiṃvaśatyākṣaraiḥ pañcānuvyañjanāni /",
    "XXbsa051_u:8736": " śucigātratā mṛdugātratā viśuddhagātratā paripūrṇavyañjanatā cārupṛthumaṇḍalagātratā ceti /",
    "XXbsa051_u:8737": " [198] samakramatvaṃ śuddhatvaṃ netrayoḥ sukumāratā /",
    "XXbsa051_u:8738": " adīnocchadagātratvaṃ susaṃhatanagātratā // 8-24 //",
    "XXbsa051_u:8739": " anena ṣaṭ /",
    "XXbsa051_u:8740": " samakramatā viśuddhanetratā sukumāragātratā utsadagātratā susaṃhatanagātratā ceti //",
    "XXbsa051_u:8741": " [199] suvibhaktāṅgatā dhvāntapradhvastālokaśuddhatā /",
    "XXbsa051_u:8742": " vṛttamṛṣṭākṣatākṣāmakukṣitāśca gabhīratā // 8-25 //",
    "XXbsa051_u:8743": " [200] dakṣiṇāvartatā nābheḥ samantāddarśanīyatā /",
    "XXbsa051_u:8744": " anena sārdhaślokena nava /",
    "XXbsa051_u:8745": " suvibhaktāṅgapratyaṅgatā vitimiraśuddhālokatā mṛṣṭakukṣitā abhagnakukṣitā akṣāmakukṣitā gambhīranābhitā dakṣiṇāvartanābhitā samantaprāsādikatā ceti //",
    "XXbsa051_u:8746": " samācāraḥ śuciḥ kālatilakāpagatā tanuḥ // 8-26 //",
    "XXbsa051_u:8747": " [201] karau tūlamṛdusnigdhagambhīrāyatalekhatā /",
    "XXbsa051_u:8748": " nātyāyataṃ vaco bimbapratibimbodayāsyatā // 8-27 //",
    "XXbsa051_u:8749": " bimbānāṃ pratibimbodayo 'sminniti tathoktamāsyaṃ mukhamasyeti 'bimbapratibimbodayāsyaḥ'",
    "XXbsa051_u:8750": " anena sārdhaślokenāṣṭau /",
    "XXbsa051_u:8751": " śucisamācāratā vyapagatatilakagātratā tūlasadṛśasukumārapāṇitā snigdhapāṇilekhatā gambhīrapāṇilekhatā āyatapāṇilekhatā nātyāyatavadanatā bimbapratibimbadarśanavadanatā ceti /",
    "XXbsa051_u:8752": " [202] mṛdvī tanvī ca raktā ca jivhā jīmūtaghoṣatā /",
    "XXbsa051_u:8753": " cārumañjusvaro daṃṣṭrā vṛttāstīkṣṇāḥ sitāḥ samāḥ //",
    "XXbsa051_u:8754": " [203]anupūrvodagatāstuṅgā nāsikā paramaṃ śuciḥ // 8-28 //",
    "XXbsa051_u:8755": " 'paramaṃ' atyantam /",
    "XXbsa051_u:8756": " anena sārdhaślokena dvādaśa /",
    "XXbsa051_u:8757": " mṛdujivhatā tanujivhatā raktajivhatā ca /",
    "XXbsa051_u:8758": " gajagarjitajīmutaghoṣatā /",
    "XXbsa051_u:8759": " madhuracārumañjusvaratā vṛttadaṃṣṭratā tīkṣṇadaṃṣṭratā śukladaṃṣṭratā samadaṃṣṭratā anupūrvadaṃṣṭratā tuṅganāsikatā śucināsikatā ceti //",
    "XXbsa051_u:8760": " viśāle nayane pakṣma cittaṃ padmadalākṣitā // 8-29 //",
    "XXbsa051_u:8761": " [204] āyataślakṣṇasusnigdhasamarome bhruvau bhujau /",
    "XXbsa051_u:8762": " pīnāyatau samau karṇāvupaghātavivarjitau // 8-30 //",
    "XXbsa051_u:8763": " [205] lalāṭamaparimlānaṃ pṛthu pūrnottamāṅgatā /",
    "XXbsa051_u:8764": " samarome iti striyāṃ ḍāp /",
    "XXbsa051_u:8765": " anena ślokadvayena trayodaśa /",
    "XXbsa051_u:8766": " viśālanayanatā citapakṣmatā sitasitakamaladalanayanatā āyatabhrūtā ślakṣṇabhrūtā snigdhabhrūtā samaromabhrūtā pīnāyatabhujatā samakarṇatā anupahatakarṇatā supariṇāmitalalāṭatā pṛthulalāṭatā paripūrṇottamāṅgatā ceti //",
    "XXbsa051_u:8767": " bhramarābhrāścitāḥ ślakṣṇā asaṃluḍitamūrtayaḥ // 8-31 //",
    "XXbsa051_u:8768": " [206] keśā aparuṣāḥ puṃsāṃ saurabhyādapahāriṇaḥ /",
    "XXbsa051_u:8769": " śrīvatsaḥ svastikaṃ ceti buddhānuvyañjanaṃ matam // 8-32 //",
    "XXbsa051_u:8770": " anena sārdhaślaukena sapta /",
    "XXbsa051_u:8771": " bhramarasadṛśakeśatā citakeśatā ślakṣṇakeśatā asaṃluḍitakeśatā aparuṣakeśatā śrīvatsasvastikanandyāvartalalitapāṇipādatā ceti //",
    "XXbsa051_u:8772": " sarvaikatvena buddhānāmaśītiranuvyañjanāni //",
    "XXbsa051_u:8773": " iti sāmbhogikaḥ kāyaḥ //",
    "XXbsa051_u:8774": " nairmāṇikaṃ kāyamadhikṛtya śāstram-",
    "XXbsa051_u:8775": " [207] karoti yena citrāṇi hitāni jagataḥ samam /",
    "XXbsa051_u:8776": " ā bhavātso 'nupacchinnaḥ kāyo nairmāṇiko muneḥ // 8-33 //",
    "XXbsa051_u:8777": " [208] tathā karmāpyanucchinnamasyā saṃsāramiṣyate /",
    "XXbsa051_u:8778": " ataḥ sūtram /",
    "XXbsa051_u:8779": " sarvadharmāparyantatayā prajñāpāramitāparyantatānugantavyeti /",
    "XXbsa051_u:8780": " yāvantaḥ sthalajalāntarikṣacarāṇāṃ sthāvarajaṅgamānāṃ sattvānāṃ kāyavāksaṃgṛhītā dharmāḥ sattvānāṃ vinayanāya bhagavatā ananteṣu lokadhātuṣu nirmitāḥ te sarvadharmāsteṣāmaparyantatayā bhagavataḥ prajñāyā aparyantatā veditavyā /",
    "XXbsa051_u:8781": " katamasyāḥ te nirmitāḥ? śūnyatāparyantatayā prajñāpāramitāparyantatānugantavyeti /",
    "XXbsa051_u:8782": " yathā tathāgatena nirmitāḥ kāyā anantāstathā teṣāṃ śūnyatāpyanantā /",
    "XXbsa051_u:8783": " kena śūnyatā?",
    "XXbsa051_u:8784": " svādhīnaiścicaitasikairmāyāpuruṣavat /",
    "XXbsa051_u:8785": " atastasyāpi aparyantatayāparyantateti pūrvavat /",
    "XXbsa051_u:8786": " yathā teṣāṃ kāyavācau nirmite tathā cittacaitasikā api kinna nirmīyante? tadupādānābhāvāt,",
    "XXbsa051_u:8787": " apūrvasattvāprādurbhāvācca /",
    "XXbsa051_u:8788": " nanu cittacaitasikanirmāṇamapīṣyate buddhānāṃ",
    "XXbsa051_u:8789": " \"kāyavākcittanirmāṇaprayogopāyakarmakaḥ /\"",
    "XXbsa051_u:8790": " iti vacanāt /",
    "XXbsa051_u:8791": " satyamiṣyate /",
    "XXbsa051_u:8792": " kintu satyupādāne devatādhiṣṭhānena svapnadarśanavat /",
    "XXbsa051_u:8793": " vācā vāgarthanni(rthani)vedanavacca /",
    "XXbsa051_u:8794": " ata āha /",
    "XXbsa051_u:8795": " cittacaritāparyantatayā prajñāpāramitāparyantatānugantavyeti /",
    "XXbsa051_u:8796": " teṣāṃ ca sattvānāṃ yathā deśitaṃ dharmamālambya prātipakṣikāḥ kuśalā dharmā utpadyante /",
    "XXbsa051_u:8797": " taiśca teṣāṃ vikṣepakā akuśalā dharmāḥ prahīyante /",
    "XXbsa051_u:8798": " ata āha /",
    "XXbsa051_u:8799": " kuśalākuśaladharmāparimāṇatayā prajñāpāramitāparimāṇatānugantavyeti /",
    "XXbsa051_u:8800": " atha ye nirmitāste kathaṃ bhagavataḥ kāyāḥ? bhagavatā nirmitatvāditi cet /",
    "XXbsa051_u:8801": " māyākāranirmitā gajādayastarhi māyākārasya kāyāḥ syuḥ,",
    "XXbsa051_u:8802": " svakāyatvenādhiṣṭhāya tena nirmāṇāt /",
    "XXbsa051_u:8803": " svakāyavacca gamanavyāhārādiṣu duṣkareṣu vyāpa[ā]raṇāttepi kāyā ityayaṃ bhagavato nairmāṇikaḥ kāyaḥ /",
    "XXbsa051_u:8804": " uktāstrayaḥ kāyāḥ /",
    "XXbsa051_u:8805": " kāritramidānīṃ vaktavyam /",
    "XXbsa051_u:8806": " tatsamāsata āha /",
    "XXbsa051_u:8807": " siṃhanādanadanatayā prajñāpāramitānugantavyeti /",
    "XXbsa051_u:8808": " mṛgāṇāmuttamaḥ siṃhaḥ /",
    "XXbsa051_u:8809": " tatsādharmyāt puruṣottamāḥ puruṣasiṃhā ityucyante /",
    "XXbsa051_u:8810": " iha tu prakarṣagaterdevamanuṣyādisarvapuruṣottamastathāgataḥ siṃha ityucyate /",
    "XXbsa051_u:8811": " tasya dharmaḥ sarvāśāparipūraṇatayā sarvaparapravādimṛgabhīṣaṇatayā ca siṃhanāda ityucyate",
    "XXbsa051_u:8812": " siṃhadhvajavat /",
    "XXbsa051_u:8813": " tasya nadano deśakaḥ /",
    "XXbsa051_u:8814": " tabhdāvastattā /",
    "XXbsa051_u:8815": " tayā bhagavataḥ prajñā gantavyā pāragamanāt pāramitā veditavyetyarthaḥ /",
    "XXbsa051_u:8816": " sa punaḥ siṃhanādanadanaḥ saptaviṃśatividhasya kāritradeśanā /",
    "XXbsa051_u:8817": " sā vistareṇa mahatyorbhagavatyordraṣṭavyā /",
    "XXbsa051_u:8818": " tāmadhikṛtya",
    "XXbsa051_u:8819": " śāstram-",
    "XXbsa051_u:8820": " gatīnāṃ śamanaṃ karma saṃgrahe ca caturvidhe // 8-34 //",
    "XXbsa051_u:8821": " [209] niveśanaṃ sasaṃkleśe vyavadānāvabodhane /",
    "XXbsa051_u:8822": " sattvānāmarthayāthātmye ṣaṭsu pāramitāsu ca // 8-35 //",
    "XXbsa051_u:8823": " [210] buddhamārge prakṛtyaiva śūnyatāyāṃ dvayakṣaye /",
    "XXbsa051_u:8824": " saṃkete 'nupalambhe ca paripāke ca dehinām // 8-36 //",
    "XXbsa051_u:8825": " [211] bodhisattvasya mārge 'bhiniveśasya ca vāraṇe /",
    "XXbsa051_u:8826": " bodhiprāptau jinakṣetraviśuddho niyatiṃ prati // 8-37 //",
    "XXbsa051_u:8827": " [212] aprameye ca sattvārthe buddhasevādike guṇe /",
    "XXbsa051_u:8828": " bodheraṅgeṣvanāśe ca karmaṇāṃ satyadarśane // 8-38 //",
    "XXbsa051_u:8829": " [213] viparyāsaprahāṇe ca tadavastukatānaye /",
    "XXbsa051_u:8830": " vyavadāne ca sambhāre saṃskṛtāsaṃskṛte prati // 8-39 //",
    "XXbsa051_u:8831": " [214] vyatibhedāparijñāne nirvāṇe ca niveśanam /",
    "XXbsa051_u:8832": " dharmakāyasya karmedaṃ saptaviṃśatidhā matam // 8-40 //",
    "XXbsa051_u:8833": " bhagavāṃstānvigrahānnirmimīte ye nārakāṇāṃ narakāgninirvāpaṇena dharmadeśanayā ca tathā tiraścāṃ svamāṃsarudhirādidānena tathā pretānāmannapānādidānena dharmadeśanayā ca cittamabhipra sādya tena cābhiprasādena svagatibhyaścyutānāṃ devamanuṣyeṣūpapādayanti /",
    "XXbsa051_u:8834": " devānapi hīnayānādhimuktikān dharmadeśanayābhiprasādya manuṣyeṣūpapannān yāvacchrāvakabodhau pratyekabodhau ca pratiṣṭhāpayiṣyantīti gatipraśamanakarma //",
    "XXbsa051_u:8835": " ye ca manuṣyān bāhyādhyātmikeṣvāmiṣadāneṣu laukikalokotareṣu ca",
    "XXbsa051_u:8836": " dharmadāneṣu, arthacaryāyāṃ samānārthatāyāṃ ca śikṣayantīti saṅgrahavastuniveśanakarma //",
    "XXbsa051_u:8837": " saṃkleśaḥ kleśāvaraṇaṃ jñeyāvaraṇaṃ ca /",
    "XXbsa051_u:8838": " vyavadānaṃ tayorastamayaḥ /",
    "XXbsa051_u:8839": " sa ca pudgaladharmanairātmyajñānāditi saṃvṛtiḥ /",
    "XXbsa051_u:8840": " paramārthastu [na]",
    "XXbsa051_u:8841": " dharmadhātoranyadastīti saṃkleśavyavadānajñānaniveśanakarma //",
    "XXbsa051_u:8842": " yathā hi māyākāro vicitrāṇi vastūni yāvabhdakṣyabhojyāni nirmāya lokaṃ toṣayati /",
    "XXbsa051_u:8843": " sa ca loko na jānāti sarvametadadravyakamiti /",
    "XXbsa051_u:8844": " yaśca prajñāpāramitāyāṃ carati na sa dharmadhātuvyatiriktaṃ kiñcitpaśyati na sattvaṃ nāpi sattvaprajñaptiṃ dharmāṇāmapi nairātmyāditi sattvārthayāthātmyaniveśanakarma //",
    "XXbsa051_u:8845": " sa ātmanā ca dānaṃ dadāti parāṃśca dāne niyojayati dānasya ca varṇaṃ bhāṣate /",
    "XXbsa051_u:8846": " ye cānye dānaṃ dadati teṣā ca varṇavādī bhavati samanujñaḥ /",
    "XXbsa051_u:8847": " evamātmanā ca śīlaṃ rakṣatītyādi vācyamiti ṣaṭpāramitāniveśanakarma //",
    "XXbsa051_u:8848": " ātmanā ca daśakuśalān karmapathān samādāya vartate /",
    "XXbsa051_u:8849": " ātmanā ca pañcaśikṣāpadāni yāvadātmanā ca dvātriṃśanmahāpuruṣalakṣaṇāśītyanuvyañjanāni niṣpādayatīti vācyamiti buddhamārganiveśanakarma //",
    "XXbsa051_u:8850": " iha bodhisattvaḥ sattvānāṃ pāramitādīn sarvadharmān deśayati /",
    "XXbsa051_u:8851": " teṣāṃ koṭitrayasya phalasya ca prakṛtiśūnyatāṃ deśayati /",
    "XXbsa051_u:8852": " te tathā bhāvayanto viśeṣamadhigacchanti /",
    "XXbsa051_u:8853": " (RSt_187) tataste bhūyasyā mātrayā prakṛtiśūnyatāṃ bhāvayanti yāvadanuttarāṃ samyaksambodhimadhigacchantīti prakṛtiśūnyatāniveśanakarma //",
    "XXbsa051_u:8854": " prakṛtiśūnyāḥ sarvadharmāḥ na cānyā prakṛtiśūnyatā anye dharmāḥ /",
    "XXbsa051_u:8855": " kiṃ",
    "XXbsa051_u:8856": " tarhi? prakṛtiśūnyataiva dharmāḥ /",
    "XXbsa051_u:8857": " ta eva prakṛtiśūnyatetyadvayadharmaniveśanakarma //",
    "XXbsa051_u:8858": " na samyaksambodhau bhagavatā kaściddharma upalabdhaḥ /",
    "XXbsa051_u:8859": " yatpunarabhisambudhya dharmā deśitāḥ skandhadhātvādayo vā yāvatsarvākārajñatā vā tatsarvaṃ lokavyavahāreṇeti sāṅketikajñānaniveśanakarma //",
    "XXbsa051_u:8860": " yadi pāramitādiṣu sarvadharmeṣu śikṣate tathāpi samyaksambodhaye na śaknoti /",
    "XXbsa051_u:8861": " yadi punasteṣveva carati teṣāṃ ca koṭitrayaṃ phalaṃ ca nopalabhate /",
    "XXbsa051_u:8862": " tadā samyaksambodhaye śaknotītyupalambhaniveśanakarma //",
    "XXbsa051_u:8863": " yadyapi bodhisattvaḥ prajñāpāramitāyāṃ caran sattvaṃ sattvaprajñaptiṃ ca nopalabhate tathāpi saṃvṛtyā paśyati sattvān vastūpalambhena saṃkliṣyamānān /",
    "XXbsa051_u:8864": " sa tāṃstatprahāṇāya triṣu yāneṣu paripācayatīti sattvaparipākaniveśanakarma //",
    "XXbsa051_u:8865": " sa evamupaparīkṣate /",
    "XXbsa051_u:8866": " śūnyāḥ sarvadharmāḥ /",
    "XXbsa051_u:8867": " na ca śūnyatā śūnyatāmabhiniviśate /",
    "XXbsa051_u:8868": " tasmātsarvadharmeṣvanabhiniviṣṭena bhavitavyam /",
    "XXbsa051_u:8869": " dānādiṣu caritavyam /",
    "XXbsa051_u:8870": " na ca teṣu tatphaleṣu vā gantavyamiti sarvābhiniveśaprahāṇaniveśanakarma //",
    "XXbsa051_u:8871": " na mārgeṇa bodhiḥ prāpyate nāmārgeṇa /",
    "XXbsa051_u:8872": " yato bodhi eva mārgaḥ mārga eva bodhiḥ /",
    "XXbsa051_u:8873": " bodhisattva eva tarhi buddhaḥ syāditi cet /",
    "XXbsa051_u:8874": " yadā sarvabuddhadharmān paripūrya vajropamasamādhau sthitvā bodhisattva ekakṣaṇasamāyuktayā prajñayā samyaksambodhimadhigacchati tadā sa eva tathāgataḥ sarvadarśī sarvajña iti nirdiśyata iti bodhiprāptiniveśanakarma",
    "XXbsa051_u:8875": " sa ātmanaḥ pareṣāṃ ca daśākuśalasaṃgṛhītāni dauḥśīlyāni ṣaṭpāramitāvipakṣāṃśca hīnayānaphalānāṃ ca pañcānāṃ",
    "XXbsa051_u:8876": " sākṣātkriyāspṛhayoravakāśaṃ,",
    "XXbsa051_u:8877": " skandhadhātvādisāśravānāśravasarvadharmasaṃjñādauṣṭhulyāni ca nivārya svayaṃ ca pāramitādiṣu sarvakuśaladharmeṣu pratiṣṭhito bhavati parānapi pratiṣṭhāpayati /",
    "XXbsa051_u:8878": " tacca kuśalamūlaṃ sarvasattvasādhāraṇakṛtvā ātmanaḥ samyaksambodhau ca sarvākārāyāṃ ca svabuddhakṣetrapariśuddhau",
    "XXbsa051_u:8879": " / praṇidhānāni ca buddhakṣetrapariśuddhaye yathā sūtraṃ karotīti",
    "XXbsa051_u:8880": " buddhakṣetrapariśuddhiniveśanakarma //",
    "XXbsa051_u:8881": " prathamacittotpādika eva bodhisattvaḥ samyaksambodhau niyato bhavati /",
    "XXbsa051_u:8882": " niyatasya kathamapāyeṣūpapattiriti cet /",
    "XXbsa051_u:8883": " yaḥ samyaksambodhau cittamutpādya ṣaṭsu pāramitāsu caturṣu vāpramāṇeṣu carati daśa cākuśalān dharmān prahāya tiṣṭhati /",
    "XXbsa051_u:8884": " (RSt_188) aṣṭau tasyākṣaṇā na sambhavanti kiṃ punarapāyopapattiḥ /",
    "XXbsa051_u:8885": " kathaṃ tarhi tiryagyonau jātakāni? tāni sāśravānāśravasarvakuśaladharmasamanvāgatasya sattvārthā(rtha) vaśitayā saṃcintyopapattayo na ca tiryagduḥkhavedanāḥ /",
    "XXbsa051_u:8886": " tadyathā tathāgataḥ paramavaśitvalābhātsarvalokadhātuṣu yugapadanantānātmabhāvān parārthāya nirmimīta iti samyaksambodhiniyataniveśanakarma //",
    "XXbsa051_u:8887": " sa hi prajñāpāramitāyāṃ sthitvā daśasu dikṣu gaṅgānadīvālukopameṣu sattvānāmartha karoti na ca lipyate /",
    "XXbsa051_u:8888": " tathā hi yaḥ spṛśet, yena spṛśet,",
    "XXbsa051_u:8889": " yaṃ ca spṛśet, trīnimāndharmānasau nopalabhate śūnyatāyāṃ ca sthitaḥ sarvaśukladharmeṣu sthito bhavati /",
    "XXbsa051_u:8890": " tayaiva teṣāṃ saṅgrāt /",
    "XXbsa051_u:8891": " tathāhi sarvadharmāḥ sarvadharmaiḥ śūnyāḥ /",
    "XXbsa051_u:8892": " tataḥ śūnyatāyāmantarbhūtā ityaprameyasattvārthaniveśanakarma //",
    "XXbsa051_u:8893": " sa evaṃ nirūpayati /",
    "XXbsa051_u:8894": " ye te daśasu dikṣu gaṅgānadīvālukopamā lokadhātavo ye ca teṣu tathāgatāḥ sarve te svabhāvena śūnyāḥ kevalaṃ nāmasaṅketena prajñapyate /",
    "XXbsa051_u:8895": " sāpi prajñaptiḥ svabhāvena śūnyā /",
    "XXbsa051_u:8896": " yadi tu kasyacicchūnyatā na syāt prādeśikī syāt /",
    "XXbsa051_u:8897": " yatastu na pradeśikī tataḥ sarvadharmāḥ sarvadharmaśūnyā iti /",
    "XXbsa051_u:8898": " sa evaṃ prajñāpāramitāyāṃ sthitvā ṣaḍabhijñā abhinirharati /",
    "XXbsa051_u:8899": " yāsu sthitvā daśadiksarvatathāgatānupasaṃkrāmati paryupāste tebhyaśca dharma śṛṇoti teṣu ca kuśalamūlānyavaropayatyanabhiniviṣṭaḥ /",
    "XXbsa051_u:8900": " na hi śūnyatāṃ śūnyatāyāmabhiniviśate /",
    "XXbsa051_u:8901": " sa divyena cakṣuṣā daśadiglokadhātuṣu sattvān dṛṣṭvā sadyo 'bhijñayā tatra gatvā tebhyo dharmaṃ deśayati /",
    "XXbsa051_u:8902": " divyena śrotradhātunā daśadiksarvabuddhānāṃ dharmadeśanāṃ śrutvodgṛhya sattvebhyo deśayati",
    "XXbsa051_u:8903": " cetaḥparyāyajñānena sattvānāṃ cittāni viditvā yathācittamebhyo dharma deśayati /",
    "XXbsa051_u:8904": " so 'nekavidhaṃ pūrvanivāsamātmanaḥ pareṣāṃ cānusmarati /",
    "XXbsa051_u:8905": " pūrvatathāgatadeśitāṃśca dharmānanusmṛtyatadvineyebhyaḥ sattvebhyo deśayati /",
    "XXbsa051_u:8906": " sa āśravakṣayajñānena sattvānāmanurūpaṃ dharmaṃ deśayati /",
    "XXbsa051_u:8907": " sa tābhirabhijñābhiryaṃ yamevākāṃkṣatyātmabhāvaṃ sattvānāmarthāya pratigrahītuṃ taṃ tameva pratigṛṇhāti /",
    "XXbsa051_u:8908": " na ca tatra sukhaduḥkhānunayapratighairūpalipyata iti daśadigbuddhopāsanādiniveśanakarma //",
    "XXbsa051_u:8909": " kāni punarbodhisattvasya bodhyaṅgāni? ṣaṭpāramitāścatvāri dhyānāni yāvadāveṇikā buddhadharmāḥ",
    "XXbsa051_u:8910": " yadi teṣu carati koṭitrayaṃ ca teṣāṃ nopalabhate /",
    "XXbsa051_u:8911": " yadi cātmanaḥ samyaksambodhaye sarvasattvānāṃ cāgratāyai tān samyakpariṇāmayati /",
    "XXbsa051_u:8912": " yadyamī bodhisattvadharmāḥ katame tarhi",
    "XXbsa051_u:8913": " buddhadharmāḥ? eta eva /",
    "XXbsa051_u:8914": " yadyobhaḥ sarvākārajñatāmabhisambudhyate prahīṇasarvavāsanānusandhiśca bhavati, ekakṣaṇasamāyuktayā ca prajñayā",
    "XXbsa051_u:8915": " sarvabuddhadharmānabhisambudhyate /",
    "XXbsa051_u:8916": " na caivaṃ bodhisattva iti bodhyaṅganiveśanakarma //",
    "XXbsa051_u:8917": " yadyapi svalakṣaṇaśūnyāḥ sarvadharmāstathāpyasti karma, asti teṣāṃ phalam",
    "XXbsa051_u:8918": " / na hi sattvāḥ svalakṣaṇaśūnyān dharmān jānanti /",
    "XXbsa051_u:8919": " ajānantaḥ pudgalaṃ dharmāṃśca kalpayantaḥ karmābhisaṃskurvanti sucaritaṃ duścaritaṃ vā /",
    "XXbsa051_u:8920": " duścaritena triṣvapāyeṣu patanti /",
    "XXbsa051_u:8921": " sucaritairdevamanuṣyeṣūpapadyante /",
    "XXbsa051_u:8922": " kecitpunaḥ pudgalanairātmyaṃ parijñāya sugatidurgatīḥ prahāya nirvāṇamadhigacchanti /",
    "XXbsa051_u:8923": " bodhisattvāḥ pāramitādīn kuśalān dharmānparipūrayantaḥ krameṇa daśabhūmīnadhigamyaikakṣaṇasamāyuktayā prajñāyā sarvadharmānabhisambudhya buddhā bhagavanto bhavantīti karmaphalasambandhāvipraṇāśananiveśanakarma na bodhisattvaḥ satyaiḥ satyajñānairvā nirvāti /",
    "XXbsa051_u:8924": " kintarhi?",
    "XXbsa051_u:8925": " catuḥsatyasamatayā /",
    "XXbsa051_u:8926": " yā teṣāṃ samatā tathatā niḥsvabhāvatā sā na kaściddharmamupalabhate satyaparyāpannamanyaṃ vā /",
    "XXbsa051_u:8927": " tataḥ sarvadharmāḥ śūnyā iti paśyanniyāyamamavakramya gotrabhūmau sthito bhavati dhyānānyutpādayatyapramāṇānyārūpyasamāpattīśca",
    "XXbsa051_u:8928": " sa iha śamathabhūmau sthitvā duḥkhaṃ parijānāti samudayaṃ prajahāti nirodhaṃ sākṣātkaroti mārgaṃ bhāvayati /",
    "XXbsa051_u:8929": " na ca satyārambaṇaṃ cittamutpādayati /",
    "XXbsa051_u:8930": " kevalaṃ bodhinimnena cittena svalakṣaṇaśūnyānsarvadharmān paśyati /",
    "XXbsa051_u:8931": " so 'nayā",
    "XXbsa051_u:8932": " vipaśyanayā sarvadharmaśūnyatāṃ paśyati /",
    "XXbsa051_u:8933": " upāyakauśalyena ca dharmaṃ deśayatīti catuḥsatyadarśananiveśanakarma //",
    "XXbsa051_u:8934": " \"maitreya āha /",
    "XXbsa051_u:8935": " yadi bhagavannabhāvasvabhāvāḥ sarvadharmā kathaṃ bodhisattvena rūpādau śikṣitavyaṃ yāvadbuddhadharmeṣu? bhagavānāha /",
    "XXbsa051_u:8936": " nāmamātratayā /",
    "XXbsa051_u:8937": " āha /",
    "XXbsa051_u:8938": " saṃskāranimittena vastunā avastukaṃ nāmakathanaṃ nāmamātram /",
    "XXbsa051_u:8939": " saṃskāro vikalpaḥ /",
    "XXbsa051_u:8940": " tasya nimittaṃ viṣayaḥ /",
    "XXbsa051_u:8941": " yatraivaṃ bhavati /",
    "XXbsa051_u:8942": " idaṃ rūpamiyaṃ vedanā yāvadamī buddhadharmā iti bhāvaḥ //",
    "XXbsa051_u:8943": " bhagavānāha // āgantukametannāmadheyamatra prakṣiptam /",
    "XXbsa051_u:8944": " idaṃ rūpaṃ yāvadamī buddhadharmā iti /",
    "XXbsa051_u:8945": " nāmābhedena nāmā ca (? nāmyartha)pratīteḥ /",
    "XXbsa051_u:8946": " tasmādalīkaḥ śabdārtho vyavahāramātraṃ na vastu // āha //",
    "XXbsa051_u:8947": " vyavahāramātratāpi rūpasya svabhāva eveti /",
    "XXbsa051_u:8948": " rūpasvabhāva upalabdha eva bhavati /",
    "XXbsa051_u:8949": " bhagavānāha /",
    "XXbsa051_u:8950": " na rūpasya svabhāva eveti /",
    "XXbsa051_u:8951": " rūpasvabhāva upalabdha eva bhavati /",
    "XXbsa051_u:8952": " bhagavānāha /",
    "XXbsa051_u:8953": " na tasyotpādanirodhau tato na sa svabhāvaḥ //",
    "XXbsa051_u:8954": " āha // kiṃ punarbhagavan sarvaśaḥ svalakṣaṇena na santyeva rūpādayo",
    "XXbsa051_u:8955": " yāvadbuddhadharmāḥ? bhagavānāha /",
    "XXbsa051_u:8956": " santi lokasaṅketavyavahārato na nu paramārthataḥ // āha // yathāhaṃ bhagavato bhāṣitasyārthamājānāmi",
    "XXbsa051_u:8957": " anabhilāpya eṣa dhātuḥ paramārthataḥ /",
    "XXbsa051_u:8958": " sacetsaskāranimittaṃ vastu sa evānabhilāpyo dhāturiti vyāhatametat //",
    "XXbsa051_u:8959": " bhagavānāha // yadāte 'nabhilāpye dhātau prajñāpracāro bhavatyupalabhase /",
    "XXbsa051_u:8960": " tadā saṃskāranimittaṃ vastu /",
    "XXbsa051_u:8961": " āha /",
    "XXbsa051_u:8962": " nohīti // bhagavānāha // ata eva na",
    "XXbsa051_u:8963": " tattasmādanyannāpyananyata /",
    "XXbsa051_u:8964": " adyanyat kutastadā vinaṣṭam /",
    "XXbsa051_u:8965": " athānanyat kuto nopalabhyate /",
    "XXbsa051_u:8966": " api ca /",
    "XXbsa051_u:8967": " yadyasau saṃskāranimittādanyaḥ syādapīdānī sarvabālapṛthagjanāḥ parinirvāyuḥ samyaksambodhiṃ",
    "XXbsa051_u:8968": " cābhisambudhyeran /",
    "XXbsa051_u:8969": " athānanyaḥ syādapīdānīṃ tadapi nimittaṃ nopalabhyeta // āha // anabhilāpyadhātūpanibaddhe prajñāpracāre vartamāne yadi saṃskāranimittaṃ nopalabhyate tatkimasannopalabhyate sadvā? bhagavānāha yadi vikalpato grahaṇameti na vikalpeṣvapagateṣu tadā parikalpamātraṃ taditi na tasya sattvamasattvaṃ vā /",
    "XXbsa051_u:8970": " āha /",
    "XXbsa051_u:8971": " katibhirākārairbhagavan dharmāṇāṃ prajñaptiḥ? tribhirmaitreya /",
    "XXbsa051_u:8972": " yaduta parikalpitaṃ rūpaṃ vikalpitaṃ rūpaṃ dharmatā rūpam /",
    "XXbsa051_u:8973": " yāvatparikalpitā buddhadharmāḥ /",
    "XXbsa051_u:8974": " vikalpitā buddhadharmāḥ /",
    "XXbsa051_u:8975": " dharmatā buddhadharmā iti /",
    "XXbsa051_u:8976": " tatra yā saṃskāranimitte vastuni rūpamiti nāmasaṅketavyavahāraṃ niśritya rūpasvabhāvatayā parikalpanā tatparikalpitaṃ rūpam /",
    "XXbsa051_u:8977": " yattasya saṃskāranimittasya vikalpamātratāyāmavasthānaṃ tadvikalpitaṃ rūpam /",
    "XXbsa051_u:8978": " yā punastena parikalpitena rūpeṇa tasya vikalpitarūpasya nityakālaṃ niḥsvabhāvatā nairātmyaṃ tathatā bhūtakoṭistaddharmatārūpam /",
    "XXbsa051_u:8979": " evaṃ yāvatparikalpitavikalpitadharmatākhyā buddhadharmāḥ /",
    "XXbsa051_u:8980": " tatra parikalpitaṃ rūpamadravyam /",
    "XXbsa051_u:8981": " vikalpitaṃ sadravyaṃ vikalpitasadravyatayā, na svatantravṛttitaḥ /",
    "XXbsa051_u:8982": " dharmatārūpaṃ naivādravyaṃ na sadravyaṃ dharmatāprabhāvitam /",
    "XXbsa051_u:8983": " evaṃ yāvadbuddhadharmāḥ /",
    "XXbsa051_u:8984": " āha /",
    "XXbsa051_u:8985": " yaduktaṃ bhagavatā /",
    "XXbsa051_u:8986": " advayasyaiṣā gaṇanā kṛtā yaduta rūpamiti yāvadbuddhadharmā iti tatkatham?",
    "XXbsa051_u:8987": " bhagavānāha /",
    "XXbsa051_u:8988": " yatkalpitaṃ rūpaṃ na tadrūpaṃ niḥsvabhāvatvāt /",
    "XXbsa051_u:8989": " na cārūpaṃ vyavahārataḥ /",
    "XXbsa051_u:8990": " yadvikalpitaṃ rūpaṃ na tadrūpaṃ svatantravṛttitaḥ /",
    "XXbsa051_u:8991": " na cārūpaṃ vikalpitarūpatvāt /",
    "XXbsa051_u:8992": " yaddharmatārūpaṃ na tadrūpaṃ rūpavivekatvāt /",
    "XXbsa051_u:8993": " na cārūpaṃ rūpaparamārthatvāt /",
    "XXbsa051_u:8994": " tasmādadvayasyaiṣā gaṇanā rūpamiti yāvadbuddhadharmā iti // āha // evamantadvayaṃ prahāya",
    "XXbsa051_u:8995": " pratipannasya rūpe yāvadbuddhadharmeṣu kathaṃ lakṣaṇaparijñā lakṣaṇaprahāṇa lakṣaṇasākṣātkriyā lakṣaṇabhāvanā ca? bhagavānāha //",
    "XXbsa051_u:8996": " rūpasya yanna parijñānaṃ nāparijñānaṃ tadevāsya parijñānam /",
    "XXbsa051_u:8997": " evaṃ yāvadyā bhāvanā nābhāvanā saiva bhāvanā /",
    "XXbsa051_u:8998": " evaṃ yāvadbuddhadharmāṇām // āha // evaṃ parijñādisamanvāgatasya bodhisattvasya katamannirvāṇam? bhagavānāha /",
    "XXbsa051_u:8999": " gambhīrameṣāṃ nirvāṇaṃ yato na tannirvāṇaṃ nānirvāṇam /",
    "XXbsa051_u:9000": " tatkatham? yataḥ parānārabhya saṃsārāparityāga eṣāṃ na nirvāṇam /",
    "XXbsa051_u:9001": " ātmānamārabhya nirvāṇāparityāga eṣāṃ nirvāṇam /",
    "XXbsa051_u:9002": " ekātyāga itaratyāgādayukta ubhayoratyāga iti cet /",
    "XXbsa051_u:9003": " ubhayoravikalpanādubhābhyāṃ nodvijate /",
    "XXbsa051_u:9004": " tato yukta ubhayoratyāgaḥ /",
    "XXbsa051_u:9005": " sa tarhi saṃsarati nirvāti ceti na yuktam?",
    "XXbsa051_u:9006": " yadvodhisattvasya cittavaśitāprāptasyopāyakauśalyena saṃsārasaṃdarśanaṃ so",
    "XXbsa051_u:9007": " 'sya saṃsārāparityāgaḥ /",
    "XXbsa051_u:9008": " yā śūnyatā yā cānupalambhapratiṣṭhānatā so 'sya",
    "XXbsa051_u:9009": " nirvāṇāparityāgaḥ // āha // avikalpanāyāḥ samastaṃ lakṣaṇaṃ katamat?",
    "XXbsa051_u:9010": " bhagavānāha /",
    "XXbsa051_u:9011": " ye ca rūpādayaḥ sarvadharmāḥ /",
    "XXbsa051_u:9012": " yā ca teṣāṃ śūnyatā /",
    "XXbsa051_u:9013": " yā ca teṣāṃ tasyāśca bhāvābhāvādvayatā /",
    "XXbsa051_u:9014": " yā cāprapañcanā /",
    "XXbsa051_u:9015": " idamavikalpanāyāḥ samastaṃ lakṣaṇam // āha // kinnu bhagavan sarveṣāṃ",
    "XXbsa051_u:9016": " śrāvakāṇāmekāntena nirvāṇapratiṣṭhā bhavati? bhagavānāha /",
    "XXbsa051_u:9017": " nānādhātuke loke nānābhūtāḥ sattvā nānāgotraprakṛutayaḥ /",
    "XXbsa051_u:9018": " asti sā gotrajātiryā ādita eva praṇītaṃ viśeṣaṃ prārthayate /",
    "XXbsa051_u:9019": " tamevādhigacchati /",
    "XXbsa051_u:9020": " asti yā hīnaṃ viśeṣaṃ prārthayate /",
    "XXbsa051_u:9021": " tamevādhigacchati /",
    "XXbsa051_u:9022": " tenaiva santuṣyati /",
    "XXbsa051_u:9023": " sa śamaikāyanaḥ śrāvakaḥ /",
    "XXbsa051_u:9024": " asti yo hīnaṃ viśeṣa prārthayate /",
    "XXbsa051_u:9025": " tamevādhigacchati na ca tāvatā santuṣyati /",
    "XXbsa051_u:9026": " uttaripraṇītaṃ viśeṣaṃ prārthayate /",
    "XXbsa051_u:9027": " sa bodhipariṇatikaḥ śrāvakaḥ /",
    "XXbsa051_u:9028": " so 'rhattva prāpya cireṇa samyaksambodhiṃ prāpnoti /",
    "XXbsa051_u:9029": " tasya tatprāptaye yā upapattayo na tāḥ karmakleśavaśena /",
    "XXbsa051_u:9030": " api tvacintyāṃ nirvāṇapāragāminīmarhato 'pyupapattiṃ",
    "XXbsa051_u:9031": " prajñapayāmi yā prathamā gotrajātiḥ sā bodhisattvānām // āha // āścaryaṃ bhagavan yāvadudārāśayā bodhisattvā māhātmyāśayāśca // bhagavānāha //",
    "XXbsa051_u:9032": " yadamī śakratvalokapālatvacakravartitvādibhiḥ sarvalokasampattibhiranarthino 'nuttarāyāṃ bodhau kuśalaṃ pariṇāmayanti /",
    "XXbsa051_u:9033": " tāsu ca niḥsaṅgatā niravagrahatā ca /",
    "XXbsa051_u:9034": " iyameṣānudārāśayatā /",
    "XXbsa051_u:9035": " yatpunastadaśa(sa)ktisukhamanavagrahasukhaṃ nirvṛtisukhaṃ ca tatsarva",
    "XXbsa051_u:9036": " sarvasattvasādhāraṇamicchanto 'nuttarāyāṃ bodhau kuśalamūlaṃ pariṇāmayanti",
    "XXbsa051_u:9037": " saṃsārāparityāgatayā /",
    "XXbsa051_u:9038": " iyameṣāṃ māhātmyāśayatā // āha // āścaryādbhūtā bhagavan bodhisattvadharmāḥ /",
    "XXbsa051_u:9039": " tān prāptukāmairanuttarāyāṃ samyaksambodhau cittamutpādayitavyam /",
    "XXbsa051_u:9040": " ita ūrdhvam // subhūtirāha // abhāvasvabhāveṣu sarvadharmeṣu kathaṃ karmaphalavyavastheti // bhagavānāha //",
    "XXbsa051_u:9041": " dharmāṇāmabhāvasvabhāvamajānantaḥ sattvā viparyāsasamutthitairvikalpaiḥ karmāṇi kṛtvā yathākarmaphalāni prāpnuvanti /",
    "XXbsa051_u:9042": " \" tatra catvāro viparyāsāḥ",
    "XXbsa051_u:9043": " pudlanairātmyavipakṣaḥ /",
    "XXbsa051_u:9044": " bhāveṣvabhiniveśo dharmanairātmyavipakṣaḥ /",
    "XXbsa051_u:9045": " atra ca maitreyapraśnottarairvahavo viparyāsā nirastāḥ /",
    "XXbsa051_u:9046": " subhūtipraśnottaraiḥ katicit /",
    "XXbsa051_u:9047": " iti viparyāsaprahāṇaniveśanakarma //",
    "XXbsa051_u:9048": " viparyāsena sattvāḥ karmābhisaṃskurvanti /",
    "XXbsa051_u:9049": " tataḥ saṃkliśyante ca lokavyavahāreṇa na paramārthataḥ /",
    "XXbsa051_u:9050": " na hi kiñcidvastvasti vālāgrakoṭīnikṣepamātrakamapi yatra sthitvā karma kuryuḥ /",
    "XXbsa051_u:9051": " tadyathā svapnamāyādiṣviti viparyāsanirvastukatājñānaniveśanakarma //",
    "XXbsa051_u:9052": " yā sarvadharmāṇāṃ samatā tathatā bhūtakoṭistanirvāṇam /",
    "XXbsa051_u:9053": " tacca lokavyavahāreṇa vyavahriyate na paramārthato 'nabhilāpyatvāditi",
    "XXbsa051_u:9054": " vyavadānaniveśanakarma //",
    "XXbsa051_u:9055": " yadyapi svapnamāyopamāḥ sarvadharmā nirvastukāstathāpi tadajānantaḥ sattvā vastvabhiniveśena karmāṇi kṛtvā sugatidurgati gacchanti /",
    "XXbsa051_u:9056": " atasteṣāṃ viparyāsaprahāṇāya bodhisattvo bodhau cittamutpādya saṃsāre carati /",
    "XXbsa051_u:9057": " yāvadabhisambudhya sattvān parimocayatīti vyavadānasambhāraniveśanakarma",
    "XXbsa051_u:9058": " \"bhagavānāha // na dvayenābhisamayo nādvayena ! eṣa evātrābhisamayo yatra",
    "XXbsa051_u:9059": " na dvayaṃ nādvayam // tatkasya hetoḥ? prapañco eṣa yo 'yameṣāmabhisamayaḥ",
    "XXbsa051_u:9060": " / na ca dharmasamatāyāṃ prapañcosti /",
    "XXbsa051_u:9061": " niṣprapañcā dharmasamatā /",
    "XXbsa051_u:9062": " saiva sarvadharmāḥ /",
    "XXbsa051_u:9063": " saiva sarvapṛthagjanāryapudgalāḥ /",
    "XXbsa051_u:9064": " saiva buddharatnaṃ saṃgharatnaṃ ca /",
    "XXbsa051_u:9065": " samatā hi dharmatā /",
    "XXbsa051_u:9066": " na ca dharmatāyā nānātvamasti //",
    "XXbsa051_u:9067": " subhūtirāha /",
    "XXbsa051_u:9068": " kiṃ dharmatā saṃskṛtā kiṃ asaṃskṛtā // bhagavānāha // na saṃskṛtā nāsaṃskṛtā /",
    "XXbsa051_u:9069": " yaśca saṃskṛto dhāturyaścāsaṃskṛta ubhāvetau na saṃyuktau na visaṃyuktau na rūpiṇau anidarśanāvapratighāvekalakṣaṇau",
    "XXbsa051_u:9070": " yadutālakṣaṇau\" iti saṃskṛtāsaṃskṛtāvyatibhedena jñānaniveśanakarma //",
    "XXbsa051_u:9071": " \"bhagavānāha // sarvadharmāḥ subhūte svabhāvena śūnyāḥ /",
    "XXbsa051_u:9072": " te na śrāvakairna pratyekabuddhairna tathāgataiḥ kṛtāḥ /",
    "XXbsa051_u:9073": " yā ca svabhāvaśūnyatā tannirvāṇaṃ\"",
    "XXbsa051_u:9074": " iti nirvāṇaniveśanakarma //",
    "XXbsa051_u:9075": " kāritrasyaiva vyāpitvaṃ darśayitumāha /",
    "XXbsa051_u:9076": " sarvadharmākopyatayā prajñāpāramitākopyatānugantavyeti /",
    "XXbsa051_u:9077": " kāritramācāraḥ /",
    "XXbsa051_u:9078": " ācāro dharmaḥ /",
    "XXbsa051_u:9079": " \"nyāyo hi sācāro dharmaḥ svabhāvaśca dharmākhyaḥ\" iti vacanāt /",
    "XXbsa051_u:9080": " sarvo dharmaḥ saptaviṃśatividhaṃ kāritram /",
    "XXbsa051_u:9081": " tasyākopyatā avadhyatā /",
    "XXbsa051_u:9082": " daśadiksarvalokadhātusthiteṣu sarvasattveṣu sarvairākāraiḥ yathā bhājanamavicchedena yāvadākāśaṃ pravṛttiḥ /",
    "XXbsa051_u:9083": " tayā tajjanikayā bhagavataḥ prajñāpāramitāyā akopyatā tādṛśyeva veditavyā /",
    "XXbsa051_u:9084": " ityuktaṃ dharmakāyasya kāritram //",
    "XXbsa051_u:9085": " samudrāparyantatāvākyādibhirakopyatāvākyaparyantaiḥ prajñāpāramitāyā ye viśeṣā uktāsteṣāṃ pāramārthikaṃ jñānamānupūrvyā darśayitukāmaḥ pṛcchati tatkasya hetoriti /",
    "XXbsa051_u:9086": " ekakṣaṇābhisamayadharmakāyasambandhibhiranugamavākyairyaduktaṃ tatsarvaṃ kasya hetoḥ kena kāraṇenetyarthaḥ /",
    "XXbsa051_u:9087": " rūpaṃ hītyādikamuttaram /",
    "XXbsa051_u:9088": " iha samudro 'paryantaḥ śūnyatāmātratvāt /",
    "XXbsa051_u:9089": " tasyāśca pramāṇābhāt /",
    "XXbsa051_u:9090": " evaṃ rūpādayopi pañcaskandhāḥ samudrasamāḥ /",
    "XXbsa051_u:9091": " tadvatprajñāpāramitāpi /",
    "XXbsa051_u:9092": " tathā hi ye ca rūpādayo yā ca teṣāṃ śūnyatā yā ca prajñāpāramitā sarva ete na saṃyuktā na visaṃyuktā arūpiṇo 'nidarśanā ekalakṣaṇā yadutālakṣaṇā iti bhāvaḥ /",
    "XXbsa051_u:9093": " evaṃ gaganasamatādayopi jñātavyāḥ /",
    "XXbsa051_u:9094": " yāvadanupalabdhiriti /",
    "XXbsa051_u:9095": " akliṣṭamajñānam /",
    "XXbsa051_u:9096": " evaṃ hītyādi /",
    "XXbsa051_u:9097": " evaṃ hīti /",
    "XXbsa051_u:9098": " yathaite 'ṣṭāvabhisamayāḥ saparicchadā nirdiṣṭastathaivetyarthaḥ /",
    "XXbsa051_u:9099": " anugantavyeti anusartavyā /",
    "XXbsa051_u:9100": " tataḥ kiṃ karaṇīyamityāha yadetyādi /",
    "XXbsa051_u:9101": " anugamiṣyatīti vyañjanakāyena śroṣyati /",
    "XXbsa051_u:9102": " (RSt_193) vyavacārayiṣyatītyarthaśarīreṇa jñāsyati /",
    "XXbsa051_u:9103": " avatariṣyatīti śraddhāsyati /",
    "XXbsa051_u:9104": " avabhotsyata iti prajñāsyati /",
    "XXbsa051_u:9105": " cintayiṣyatīti catasṛbhirvicāraṇāyuktibhiścintayiṣyati vicārayiṣyati /",
    "XXbsa051_u:9106": " evamevaitannānyatheti /",
    "XXbsa051_u:9107": " yāni punaḥ sthānāni cintayan bālaḥ śaktikṣayāt khinna unmādyet mūrcchet maraṇaṃ vā nigacchet tāni sthānānyacintyāni teṣu tulayiṣyati /",
    "XXbsa051_u:9108": " yathaitāni bhagavatā paramayogīśvareṇa dṛṣṭāni tathaiva nirdiṣṭāni /",
    "XXbsa051_u:9109": " asmākametānyacintā(ntyā)ni tarkāgocaratvāditi upaparīkṣiṣyata iti /",
    "XXbsa051_u:9110": " etāvataiva sarvasaṃśayānāṃ chedanādavadhārayiṣyatyevamevaitaditi /",
    "XXbsa051_u:9111": " evamatīva cchinneṣu saṃśayeṣu bhavanāyā adhikāraḥ /",
    "XXbsa051_u:9112": " ata āha /",
    "XXbsa051_u:9113": " bhāvayiṣyatīti /",
    "XXbsa051_u:9114": " caturvidhā bhāvanā /",
    "XXbsa051_u:9115": " śamatho vipaśyanā śamathavipaśyane śamathavipaśyanābhiratiśca /",
    "XXbsa051_u:9116": " kīdṛśairmanasikārairityāha /",
    "XXbsa051_u:9117": " sarvamāyetyādi /",
    "XXbsa051_u:9118": " ahamiti mameti rūpamiti vedanetyevamādikaḥ sarvābhiniveśaḥ sarvamanyanā /",
    "XXbsa051_u:9119": " manyāśabdāṇṇijantādyac manyanā /",
    "XXbsa051_u:9120": " sarvaparapravādibhirmārādibhiḥ kleśaiśca yāḥ kampanāḥ tāḥ sarveñjanāḥ /",
    "XXbsa051_u:9121": " tadā nāsya durlabhetyādi /",
    "XXbsa051_u:9122": " sarvaguṇānāmiti bodhisattvaguṇānām /",
    "XXbsa051_u:9123": " buddhakṣetrasyeti guṇānāṃ paripūririti vartate /",
    "XXbsa051_u:9124": " śeṣaṃ sugamam //",
    "XXbsa051_u:9125": " sūtrasyārtho 'ṣṭavabhisamayāḥ śāstre prathamamuddiṣṭāḥ /",
    "XXbsa051_u:9126": " ta iyatā vistareṇa nirdiṣṭāḥ /",
    "XXbsa051_u:9127": " punaḥ śāstram-",
    "XXbsa051_u:9128": " 'lakṣaṇaṃ tatprayogastatprakarṣastadanukramaḥ /",
    "XXbsa051_u:9129": " tanniṣṭhā tadvipākaścetyanyaḥ ṣoḍhārthasaṃgrahaḥ // '",
    "XXbsa051_u:9130": " athavā ṣaḍarthāḥ sūtrasya /",
    "XXbsa051_u:9131": " sarvākārajñatā mārgajñatā sarvajñatā ceti trayametallakṣaṇaṃ prajñāpāramitāyāḥ /",
    "XXbsa051_u:9132": " yatastrividhaiva sā /",
    "XXbsa051_u:9133": " caturthaḥ sarvākārābhisambodhiḥ /",
    "XXbsa051_u:9134": " so 'syāṃ prayogaḥ /",
    "XXbsa051_u:9135": " caryetyarthaḥ /",
    "XXbsa051_u:9136": " pañcamo mūrdhābhisamayaḥ /",
    "XXbsa051_u:9137": " so 'syāṃ prayogaprakarṣaḥ /",
    "XXbsa051_u:9138": " ṣaṣṭho 'nupūrvābhisamayaḥ",
    "XXbsa051_u:9139": " so 'syāṃ prayogānukramaḥ /",
    "XXbsa051_u:9140": " anupūrvaprayoga ityarthaḥ /",
    "XXbsa051_u:9141": " saptama ekakṣaṇābhisamayaḥ /",
    "XXbsa051_u:9142": " so 'syāṃ prayoganiṣṭhāḥ /",
    "XXbsa051_u:9143": " aṣṭamo dharmakāyaḥ /",
    "XXbsa051_u:9144": " so",
    "XXbsa051_u:9145": " 'syāṃ vipākaḥ /",
    "XXbsa051_u:9146": " pradhānaphalamityarthaḥ /",
    "XXbsa051_u:9147": " punaḥ śāstram-",
    "XXbsa051_u:9148": " 'viṣayastritayo hetuḥ prayogaścaturātmakaḥ /",
    "XXbsa051_u:9149": " dharmakāyaḥ phalaṃ karmetyanyastredhārthasaṃgrahaḥ // '",
    "XXbsa051_u:9150": " athavā trayorthāḥ sutrasya /",
    "XXbsa051_u:9151": " hetuḥ prayogaḥ phalaṃ ca /",
    "XXbsa051_u:9152": " tatra trividhaḥ prayogaviṣayo hetuḥ /",
    "XXbsa051_u:9153": " sarvākārajñatā mārgajñatā sarvajñatā ca /",
    "XXbsa051_u:9154": " catvāro",
    "XXbsa051_u:9155": " 'rthāḥ prayogaḥ prayogasāmānyāt /",
    "XXbsa051_u:9156": " sarvākārābhisambodho mūrdhābhisamayo 'nupūrvābhisamaya ekakṣaṇābhisambodhaśceti /",
    "XXbsa051_u:9157": " (RSt_194) phalaṃ dharmakāyaḥ karma ca /",
    "XXbsa051_u:9158": " vināpi tenārthagateḥ /",
    "XXbsa051_u:9159": " arthasaṃgrahaḥ sakalasūtrārthasya saṃkṣepaḥ /",
    "XXbsa051_u:9160": " tatra prathamo 'ṣṭadhā /",
    "XXbsa051_u:9161": " dvitīyaḥ ṣoḍhā /",
    "XXbsa051_u:9162": " tṛtīyastredhā //",
    "XXbsa051_u:9163": " anugamasya vācakaḥ parivarto 'nugamaparivartaḥ //",
    "XXbsa051_u:9164": " āryāṣṭasāhasrikāyāḥ prajñāpāramitāyāḥ sāratamānāmni pañjikāyāṃ ratnākaraśāntiviracitāyā ekonatriṃśattamaḥ parivartaḥ //",
    "XXbsa051_u:9165": " 30. sadāpraruditaparivarto nāma triṃśattamaḥ /",
    "XXbsa051_u:9166": " aṣṭābhirabhisamayairbhagavatī nirdiṣṭā /",
    "XXbsa051_u:9167": " sā yathā veditavyā tannoktam /",
    "XXbsa051_u:9168": " atastabhdagavān vica(va)kṣurāha punaraparamityādinā /",
    "XXbsa051_u:9169": " paryeṣṭavyeti icchateḥ prayogaḥ /",
    "XXbsa051_u:9170": " paryeṣitā paryeṣamāṇeneti /",
    "XXbsa051_u:9171": " eṣṛ ityasya bhauvādikasya prayogaḥ /",
    "XXbsa051_u:9172": " kāyaklamathādimanasikārāṇāṃ pratiṣedho vīryātiśayārthaḥ /",
    "XXbsa051_u:9173": " mā ca kvacidityādinā vikṣepapratiṣedhaḥ /",
    "XXbsa051_u:9174": " mā praṇidhā iti mā niveśaya /",
    "XXbsa051_u:9175": " kvacita ityuddeśaḥ /",
    "XXbsa051_u:9176": " adhyātmaṃ bahirdhā veti nirdeśaḥ /",
    "XXbsa051_u:9177": " adhiśabdo 'dhikaraṇārthaḥ",
    "XXbsa051_u:9178": " / tato vitarkyārthe 'vyayībhāvaḥ /",
    "XXbsa051_u:9179": " ana ityac samāsāntaḥ ṭilopaḥ /",
    "XXbsa051_u:9180": " bahirdheti bahirityarthaḥ /",
    "XXbsa051_u:9181": " mā gā iti sambandhaḥ /",
    "XXbsa051_u:9182": " māṅi luṅ, iṇo gā luṅi,",
    "XXbsa051_u:9183": " gātisthetyādinā sico luk /",
    "XXbsa051_u:9184": " na māṅyoga ityaḍāgamapratiṣedhaḥ /",
    "XXbsa051_u:9185": " vāmena dakṣiṇeneti pārśveneti bhāvaḥ /",
    "XXbsa051_u:9186": " pūrveṇetyādinā diśāṃ nirdeśaḥ /",
    "XXbsa051_u:9187": " anuvidiśamiti vidiśām /",
    "XXbsa051_u:9188": " anuśabdo vīpsāyām /",
    "XXbsa051_u:9189": " vidiśi vidiśītyanuvidiśam /",
    "XXbsa051_u:9190": " avyayībhāve śaratprabhṛtibhya ityac samāsāntaḥ /",
    "XXbsa051_u:9191": " tathā ca kulaputretyādinā atattvamanasikārāṇāṃ pratiṣedhaḥ /",
    "XXbsa051_u:9192": " nātmato na satkāyata iti /",
    "XXbsa051_u:9193": " sīdatīti sat /",
    "XXbsa051_u:9194": " rāśitvātkāyaḥ /",
    "XXbsa051_u:9195": " anityo rūpādirāśiḥ satkāya ityucyate /",
    "XXbsa051_u:9196": " satkāye pudgalaḥ prajñapyate /",
    "XXbsa051_u:9197": " ataśca nātmato na satkāyataścalasīti /",
    "XXbsa051_u:9198": " na dravyasatā pudgalarūpeṇa nāpi prajñaptisatā /",
    "XXbsa051_u:9199": " ubhayoranupalambhādityarthaḥ /",
    "XXbsa051_u:9200": " na rūpataścetyādi /",
    "XXbsa051_u:9201": " nāpi rūpādibhiḥ skandhaiḥ /",
    "XXbsa051_u:9202": " dharmāṇāmapyanupalabdheriti bhāvaḥ /",
    "XXbsa051_u:9203": " ataścalatīti ebhiścalati /",
    "XXbsa051_u:9204": " eṣāṃ samāropeṇa vitiṣṭhat iti nivartate /",
    "XXbsa051_u:9205": " śeṣaṃ sugamam /",
    "XXbsa051_u:9206": " vaiśabdo 'vadhāraṇe /",
    "XXbsa051_u:9207": " evamevetyarthaḥ /",
    "XXbsa051_u:9208": " ālokamiti mokṣamārgasya deśanām /",
    "XXbsa051_u:9209": " samudānetukāma iti /",
    "XXbsa051_u:9210": " ātmani samyagutpādayitukāmaḥ /",
    "XXbsa051_u:9211": " adhimuktimiti /",
    "XXbsa051_u:9212": " evamevaitadityavadhāraṇam /",
    "XXbsa051_u:9213": " kva? sarvadharmeṣu /",
    "XXbsa051_u:9214": " kīdṛśeṣu?",
    "XXbsa051_u:9215": " śūnyānimittāpraṇihiteṣu /",
    "XXbsa051_u:9216": " yathāpratibhāsamarthābhāvācchūnyeṣu /",
    "XXbsa051_u:9217": " tasya ca pratibhāsasya bhrāntinimittasya prakṛtinirodhādanimitteṣu /",
    "XXbsa051_u:9218": " ataśca bhrāntimātratayā dṛṣṭe traidhātuke praṇidhānābhāvādapraṇihiteṣu /",
    "XXbsa051_u:9219": " śūnyatāśabdaḥ kvacitpaṭhyate /",
    "XXbsa051_u:9220": " tatra svārthe tal /",
    "XXbsa051_u:9221": " nimittaparivarjitenetyuddeśaḥ /",
    "XXbsa051_u:9222": " bhrāntinimittayorvastvabhiniveśastadiha nimittam /",
    "XXbsa051_u:9223": " tatparivarjitena bhāvaparivarjitena sattvadṛṣṭiparivarjitena ceti nirdeśaḥ /",
    "XXbsa051_u:9224": " bhāvo dharmadṛṣṭi sattvadṛṣṭirātmadṛṣṭiḥ /",
    "XXbsa051_u:9225": " tābhyāṃ parivarjitenetyarthaḥ /",
    "XXbsa051_u:9226": " yānītyādi /",
    "XXbsa051_u:9227": " yāni dharma deśayantīti sambandhaḥ /",
    "XXbsa051_u:9228": " śūnyānimittāpraṇihitāḥ pūrvavat /",
    "XXbsa051_u:9229": " niḥsvabhāvasya notpādo na jātirna nirodhaḥ /",
    "XXbsa051_u:9230": " yasya notpādanirodhau so 'bhāvaḥ /",
    "XXbsa051_u:9231": " tasmād anutpādā ajātā anirodhā abhāvāḥ sarvadharmā ityevaṃ yāni dharmaṃ deśayanti tāni kalyāṇamitrāṇi",
    "XXbsa051_u:9232": " arthādgamyate tadviparītaṃ dharma yāni deśayanti tāni pāpamitrāṇi /",
    "XXbsa051_u:9233": " pratipadyamāno anutiṣṭhan /",
    "XXbsa051_u:9234": " kṛtajña śrutajñānāt /",
    "XXbsa051_u:9235": " kṛtavedī śrutaphalajñānāt /",
    "XXbsa051_u:9236": " paritulayamāneneti cintayatā /",
    "XXbsa051_u:9237": " lokāmiṣaṃ annapānavastrādi /",
    "XXbsa051_u:9238": " tena pratisaṃyuktā tadabhilāṣiṇī /",
    "XXbsa051_u:9239": " anubaddhavyo",
    "XXbsa051_u:9240": " 'nugantavyaḥ /",
    "XXbsa051_u:9241": " asti hīti /",
    "XXbsa051_u:9242": " asti khalvetat /",
    "XXbsa051_u:9243": " sevitumityādeḥ padatrayasya paribhoktumityarthaḥ /",
    "XXbsa051_u:9244": " abhibhūyeti nirdoṣīkṛtya /",
    "XXbsa051_u:9245": " sattvavinayeneti sattvānāṃ cittarakṣārtham /",
    "XXbsa051_u:9246": " parigrahamupādāyeti parigrahārtham /",
    "XXbsa051_u:9247": " saṅgastṛṣṇā /",
    "XXbsa051_u:9248": " ārambaṇamupalambhaḥ /",
    "XXbsa051_u:9249": " bhūtanaya paramārthaprabhedaḥ /",
    "XXbsa051_u:9250": " saṃkleśābhāvād asaṃkleśāḥ /",
    "XXbsa051_u:9251": " vyavadānābhāvād avyavadānāḥ /",
    "XXbsa051_u:9252": " niḥsattvādipadaiḥ pudgalanairātmyamāha /",
    "XXbsa051_u:9253": " māyopamādipadairdharmanairātmyam",
    "XXbsa051_u:9254": " / prativāṇiḥ prativacanam /",
    "XXbsa051_u:9255": " aniviṇṇamakhinnam /",
    "XXbsa051_u:9256": " anuśāsanī upadeśaḥ /",
    "XXbsa051_u:9257": " auṇādiko 'nirdharaṇīvat /",
    "XXbsa051_u:9258": " rudan aśrupātena /",
    "XXbsa051_u:9259": " krandan dīnasvaraiḥ /",
    "XXbsa051_u:9260": " śocan utkaṇṭhamānaḥ /",
    "XXbsa051_u:9261": " paridevamāno vilapan anubaddha iti samanvitaḥ /",
    "XXbsa051_u:9262": " kvacillyapaḥ pāṭhaḥ /",
    "XXbsa051_u:9263": " tasyāpi pūrvādikkarma /",
    "XXbsa051_u:9264": " anuparikṣiptā pariveṣṭitā /",
    "XXbsa051_u:9265": " parikhāḥ khātayaḥ /",
    "XXbsa051_u:9266": " ṛddhā dhanasampattyā /",
    "XXbsa051_u:9267": " sphītā gṛhodyānādiśobhayā /",
    "XXbsa051_u:9268": " kṣemā nirupadravatvāt /",
    "XXbsa051_u:9269": " subhikṣā sulabhānnapānatvāt /",
    "XXbsa051_u:9270": " ākīrṇo vistīrṇaḥ /",
    "XXbsa051_u:9271": " bahu nānāvidho janaḥ parivāro yeṣāṃ te tathā /",
    "XXbsa051_u:9272": " tādṛśā manuṣyā yasyāṃ sā tathā /",
    "XXbsa051_u:9273": " antarasyāntare āpaṇaḥ krayavikrayasthānam /",
    "XXbsa051_u:9274": " tasmin vithīśatāni /",
    "XXbsa051_u:9275": " taiḥ pañcabhiḥ nirviddhā niḥśeṣaṃ viddhā /",
    "XXbsa051_u:9276": " vithīnāmā prakārāntamubhayato gamanāt /",
    "XXbsa051_u:9277": " ālekhyena vicitrāṇi ca tāni citrāṇi cādbhūtatvāt /",
    "XXbsa051_u:9278": " sadṛśāni ca purānurūpatvāt /",
    "XXbsa051_u:9279": " taiḥ anutpīḍamasaṃbādhaṃ janayugyayānānāṃ saṃkramasthānāni saṃbhūya gamanasthānāni vistīrṇarathyāḥ teṣāṃ sthāpitāni sthāpanāni /",
    "XXbsa051_u:9280": " bhāve ktaḥ /",
    "XXbsa051_u:9281": " taiḥ sumāpitā suracitā /",
    "XXbsa051_u:9282": " tatra janaḥ padikādilokāḥ /",
    "XXbsa051_u:9283": " (RSt_196) yugyāni vāhanāni /",
    "XXbsa051_u:9284": " yānāni rathāḥ /",
    "XXbsa051_u:9285": " anantaratvātparasparatulyatvācca samasamaiḥ /",
    "XXbsa051_u:9286": " khoḍakaśīrṣāṇi kramaśīrṣāṇi /",
    "XXbsa051_u:9287": " upodgatānīti prākārādativistīrṇāt kiñcinnirgatyodgatāni /",
    "XXbsa051_u:9288": " pramāṇavantīti pṛthūni tuṅgāni ca /",
    "XXbsa051_u:9289": " nānāvicitrarityanyathānyathā vicitraiḥ /",
    "XXbsa051_u:9290": " sarvataśca khoḍakavṛkṣānnirgatā vṛkṣāntaram /",
    "XXbsa051_u:9291": " yathābhavati tathāvasaktam /",
    "XXbsa051_u:9292": " sarvamasyāmastīti sarvāvanī /",
    "XXbsa051_u:9293": " kiṅkiṇījāleneti catuṣprākārakhoḍakavṛkṣāvasaktamaṇisūtracatuṣṭayāvavaddhānekamaṇisūtravalambinā valguḥ /",
    "XXbsa051_u:9294": " śrotrasukhatvāt /",
    "XXbsa051_u:9295": " rañjanīyo manoharatvāt /",
    "XXbsa051_u:9296": " pañcāṅgāni vīṇāvaṃśādīni /",
    "XXbsa051_u:9297": " gandharvā gāyanāḥ /",
    "XXbsa051_u:9298": " krīḍanti śrotreṇa, ramante manasā,",
    "XXbsa051_u:9299": " paricārayanti kāyavākparispandaiḥ /",
    "XXbsa051_u:9300": " parikhāḥ khātayaḥ /",
    "XXbsa051_u:9301": " anusārivārivāhinya iti vātādyanusāriṇā jalapravāheṇa yuktāḥ /",
    "XXbsa051_u:9302": " padmaṃ raktakamalam /",
    "XXbsa051_u:9303": " puṇḍarīkaṃ sitapadmam /",
    "XXbsa051_u:9304": " abhijātābhijātariti praṇītapraṇītaiḥ /",
    "XXbsa051_u:9305": " sugandhaśabdaḥ surabhiparyāyaḥ /",
    "XXbsa051_u:9306": " tatpuṣkariṇīnāmityudyānapuṣkariṇīnāṃ pramāṇam /",
    "XXbsa051_u:9307": " samantāditi sarvapārśveṣu /",
    "XXbsa051_u:9308": " krośaḥ krośa iti vīpsā /",
    "XXbsa051_u:9309": " nīlādipadāni prāgvyākhyātāni /",
    "XXbsa051_u:9310": " upanikūjitā buddhanetrī prajñāpāramitā /",
    "XXbsa051_u:9311": " tasyā citrīkāraḥ paraḥ prasādaḥ /",
    "XXbsa051_u:9312": " tenānugataṃ sugatebhyaḥ śrutacittaṃ yeṣāṃ te tathā /",
    "XXbsa051_u:9313": " teṣāṃ madhye śrṛṅgāṭakasyeti sambandhaḥ /",
    "XXbsa051_u:9314": " samantāditi pratipārśvam /",
    "XXbsa051_u:9315": " gṛhaparibhoga iti gṛhasya pariveṣṭaḥ /",
    "XXbsa051_u:9316": " kimarthamityāha /",
    "XXbsa051_u:9317": " upabhogaribhogāyeti /",
    "XXbsa051_u:9318": " upabhogaḥ phalapuṣpādīnām /",
    "XXbsa051_u:9319": " paribhogaḥ sākalyena bhogo vanavihārādinā /",
    "XXbsa051_u:9320": " vivaraṃ sandhiḥ /",
    "XXbsa051_u:9321": " tasminnantaraṃ avakāśaḥ /",
    "XXbsa051_u:9322": " samarpitaḥ saṅgamitaḥ /",
    "XXbsa051_u:9323": " tairavakāśaguṇaiḥ /",
    "XXbsa051_u:9324": " sarvendriyāṇāmanugrahaḥ samanvaṅgaḥ /",
    "XXbsa051_u:9325": " tadyogāt samanvaṅgī krīḍati vācā /",
    "XXbsa051_u:9326": " ramate manasā /",
    "XXbsa051_u:9327": " paricārayati kāyena /",
    "XXbsa051_u:9328": " tāvatkālamiti parimitakālam /",
    "XXbsa051_u:9329": " tata iti krīḍādikālādūrdhvam /",
    "XXbsa051_u:9330": " trikālamiti prāṇhamadhyānhāparānheṣu /",
    "XXbsa051_u:9331": " āsanasya viśeṣaṇaṃ suvarṇapādakamityādi /",
    "XXbsa051_u:9332": " ardhakrośamuccastveneti yāvat /",
    "XXbsa051_u:9333": " tūlikayā vā āstīrṇaṃ goṇikayā vā garbholikācīnāṃśukapratyāstaraṇam /",
    "XXbsa051_u:9334": " upari sā asyeti uparigarbholikama /",
    "XXbsa051_u:9335": " kāśikavastraṃ vārāṇaseyakaṃ divyaṃ vā /",
    "XXbsa051_u:9336": " tat pratyāstaraṇamasyeti tathoktam /",
    "XXbsa051_u:9337": " samaṃ yathā bhavati na viṣamaṃ tathā dhārayanti pramāṇavabhdiḥ stambhaiḥ /",
    "XXbsa051_u:9338": " sahitāḥ samagrāḥ /",
    "XXbsa051_u:9339": " niratāḥ sāvadhānāḥ /",
    "XXbsa051_u:9340": " kathamityāha /",
    "XXbsa051_u:9341": " kimayaṃ saṃsthita iti /",
    "XXbsa051_u:9342": " kuta ityāha /",
    "XXbsa051_u:9343": " susaṃsthitetyādi /",
    "XXbsa051_u:9344": " muktāvicitritaṃ paryanteṣu hārārddhahārāṇāṃ",
    "XXbsa051_u:9345": " pralambanāt, madhye ca sthūlamuktākalāpasya /",
    "XXbsa051_u:9346": " abhyavakiranti purastāt /",
    "XXbsa051_u:9347": " prakaranti triṣu pārśveṣu /",
    "XXbsa051_u:9348": " saṃpravikiranti punaścaturṣvapi (RSt_197)",
    "XXbsa051_u:9349": " pārśveṣu /",
    "XXbsa051_u:9350": " dharmāśayaviśuddhyeti dharme yā teṣāṃ śraddhācchandayoḥ śuddhiḥ",
    "XXbsa051_u:9351": " / dharmāya gauravaṃ kalyāṇamitratvāt /",
    "XXbsa051_u:9352": " sanniśrayatā bhājanatā /",
    "XXbsa051_u:9353": " śraddhārhe yā śraddhadhānatā tayā /",
    "XXbsa051_u:9354": " vinipāto durgatigamanam /",
    "XXbsa051_u:9355": " aviṣṭitaṃ avicchinnam /",
    "XXbsa051_u:9356": " tuṣṭa iti prītaḥ /",
    "XXbsa051_u:9357": " udagra iti tayā prītyā unnatapūrvakāyaḥ /",
    "XXbsa051_u:9358": " tadekatānatvāt āttamanaskaḥ /",
    "XXbsa051_u:9359": " prīterutkarṣāt pramuditaḥ /",
    "XXbsa051_u:9360": " prītisahagataḥ prasādaḥ prītisaumanasyam /",
    "XXbsa051_u:9361": " tajjātamasyeti tathoktaḥ /",
    "XXbsa051_u:9362": " tasya śrṛṇoti smeti sambandhavivakṣayāpādāne ṣaṣṭhī /",
    "XXbsa051_u:9363": " sarvadharmeṣvaniśritasaṃjñāmiti /",
    "XXbsa051_u:9364": " yathaitarhi me dharmodgatadeśanayā pratibhāsaḥ sanidhā(dā)namanāśritaḥ /",
    "XXbsa051_u:9365": " evaṃ hetuniyamamanāśritāḥ sarvadharmā ityenāṃ saṃjñāmatyantasamāhitām /",
    "XXbsa051_u:9366": " asyāḥ saṃjñāyāḥ prabhāvātkimabhūdityāha /",
    "XXbsa051_u:9367": " tasyetyādi /",
    "XXbsa051_u:9368": " samādhaya eva mukhāni mahopāyatvāt",
    "XXbsa051_u:9369": " / sarvadharmāṇāṃ svabhāvāḥ svalakṣaṇāni /",
    "XXbsa051_u:9370": " teṣāṃ vyavalokano draṣṭā /",
    "XXbsa051_u:9371": " teṣāṃ anupalabdhirasattāniścayaḥ /",
    "XXbsa051_u:9372": " sarvadharmāṇāṃ nirnānātvaṃ samatā svalakṣaṇānāmabhāvāt /",
    "XXbsa051_u:9373": " tadālambanaḥ samādhistathoktaḥ /",
    "XXbsa051_u:9374": " sā ca samatā tathatā /",
    "XXbsa051_u:9375": " tayā nirvikārānsarvadharmān paśyatīti sarvadhamanirvikāradarśī /",
    "XXbsa051_u:9376": " evaṃ yāvatsarvatathāgatadarśī samādhirveditavyaḥ /",
    "XXbsa051_u:9377": " eṣu samādhiṣviti krameṇa sarveṣu sthitaḥ san /",
    "XXbsa051_u:9378": " daśadiśo 'sminniti daśadiglokaḥ sarvalokadhātava ityarthaḥ /",
    "XXbsa051_u:9379": " tatra buddhān bhagavato 'prameyāsaṃkhyeyān",
    "XXbsa051_u:9380": " paśyati sma /",
    "XXbsa051_u:9381": " naikasmin kāle 'nekastathāgata ekasyaiva sarvasattvārthakriyāsu śakteriti cet /",
    "XXbsa051_u:9382": " nityameka eva buddhastasyaivānantamāyuradhiṣṭhātuṃ śakteriti kinneṣyate? hetubalādanyepi bhavantīti cet /",
    "XXbsa051_u:9383": " hetubalādeva tarhi yugapadananteṣu lokadhātuṣvanantāstathāgatā jāyanta iti ko virodhaḥ? yathā buddhau cakravartinau sakṛdekatra caturdvīpake lokadhātau notpadyete niḥsapatnakarmakāritvāt tathā tathāgatau trisāhasre lokadhātāviti mahārathaiḥ kṣuṇṇametat /",
    "XXbsa051_u:9384": " gatiṃ gatā iti /",
    "XXbsa051_u:9385": " gatirapratidyātaḥ /",
    "XXbsa051_u:9386": " tāṃ prāptāḥ /",
    "XXbsa051_u:9387": " śikṣāpita iti śikṣāṃ prāpitaḥ /",
    "XXbsa051_u:9388": " tatkṛtamiti /",
    "XXbsa051_u:9389": " yadeva tena purva kṛtam /",
    "XXbsa051_u:9390": " dhārayitavyaṃ cetasi na vismartavyam /",
    "XXbsa051_u:9391": " celaṃ vastram /",
    "XXbsa051_u:9392": " tasya uṇḍukaḥ śiraśāṭaka ityarthaḥ /",
    "XXbsa051_u:9393": " utkaṇṭhā śokaḥ /",
    "XXbsa051_u:9394": " paritasanaṃ duḥkhāsikā /",
    "XXbsa051_u:9395": " kāṣṭhāgatā prītiḥ prema /",
    "XXbsa051_u:9396": " guṇavatsu cetaso 'kāluṣyaṃ prasādaḥ /",
    "XXbsa051_u:9397": " tadguṇeṣu vismayaḥ citrīkāraḥ /",
    "XXbsa051_u:9398": " arbhyahaṇaṃ gauravam /",
    "XXbsa051_u:9399": " katamaṃ śabdamityata āha /",
    "XXbsa051_u:9400": " ghoṣamityādi /",
    "XXbsa051_u:9401": " katamaṃ bhoṣamiṃtyāha /",
    "XXbsa051_u:9402": " kaḥ pureṣeṇetyādi /",
    "XXbsa051_u:9403": " atikrāmayiṣyatīti mitāṃ hrasvo na bhavati /",
    "XXbsa051_u:9404": " \"vā cittavirāge\" (RSt_198) ityato vāśabdānuvṛttervyavasthitavibhāṣā /",
    "XXbsa051_u:9405": " vijñānācca /",
    "XXbsa051_u:9406": " atiśabdaścātra apaśabdārthe vartate /",
    "XXbsa051_u:9407": " ataḥ pañcamī yuktā bhavati /",
    "XXbsa051_u:9408": " yannuśabdastasmādarthe",
    "XXbsa051_u:9409": " / paryutthāpayāmāseti vyagrīkṛtavān /",
    "XXbsa051_u:9410": " yatheti yataḥ /",
    "XXbsa051_u:9411": " asthimajjayāśceti /",
    "XXbsa051_u:9412": " majjanśabdasya liṅgavyatyayena striyāṃ ḍāp sīmāvat /",
    "XXbsa051_u:9413": " kalyacitta iti tenaiva harṣeṇa karmaṇyacittaḥ /",
    "XXbsa051_u:9414": " tataśca dviguṇībhūtaharṣatvāt pramuditacittaḥ /",
    "XXbsa051_u:9415": " guṇajātiḥ manuṣyasāmānyo guṇaḥ /",
    "XXbsa051_u:9416": " viśeṣastu manuṣyātikrānto guṇaḥ /",
    "XXbsa051_u:9417": " kṣamante ceti svayaṃ kartavyatayāpi rocanāt /",
    "XXbsa051_u:9418": " viṣayiteti śaktiḥ /",
    "XXbsa051_u:9419": " viditābhiprāya āha /",
    "XXbsa051_u:9420": " alpotsuka ityādi /",
    "XXbsa051_u:9421": " utsuka autsukyam /",
    "XXbsa051_u:9422": " yattat kṣaṇaṃ lavamapi tat /",
    "XXbsa051_u:9423": " tanmuhūrtamapi tat /",
    "XXbsa051_u:9424": " trayāṇāmupādānaṃ tu śrotṛṇāṃ śraddhabhedāt /",
    "XXbsa051_u:9425": " niṣpratibhāna ityuddeśaḥ /",
    "XXbsa051_u:9426": " sadāpraruditasyetyādinirdeśaḥ /",
    "XXbsa051_u:9427": " uttara iti uttaranimiuttam /",
    "XXbsa051_u:9428": " apratipadyamāno 'labhamānaḥ /",
    "XXbsa051_u:9429": " daddhvamiti dad dāne /",
    "XXbsa051_u:9430": " vādyaprakṛtayo vādyaprakārāḥ /",
    "XXbsa051_u:9431": " prabhūtāḥ prakārabāhulyāt /",
    "XXbsa051_u:9432": " vipulāḥ pratiprakāramānantyāt /",
    "XXbsa051_u:9433": " bhogā arthāḥ /",
    "XXbsa051_u:9434": " sarvalokaviśiṣṭā iti sarvalokātikrāntāḥ /",
    "XXbsa051_u:9435": " upariṣṭānmūrdhna iti upari śirasaḥ /",
    "XXbsa051_u:9436": " prātiṣṭhata iti praśabdaḥ praterarthe",
    "XXbsa051_u:9437": " / vihāyasītyantarikṣe /",
    "XXbsa051_u:9438": " prāñco 'ñjalayaḥ prāñjalayaḥ /",
    "XXbsa051_u:9439": " sphuṭa iti prāptaḥ",
    "XXbsa051_u:9440": " / sahadarśanāditi darśanātkāraṇāddarśanena sahaivaityarthaḥ //",
    "XXbsa051_u:9441": " sadāpraruditopalakṣitaḥ parivartastatparivartaḥ // āryāṣṭasāhasrikāyāḥ prajñāpāramitāyāḥ sāratamānāmni pañjikāyāṃ ratnākaraśāntiviracitāyāṃ triśattamaḥ parivartaḥ //",
    "XXbsa051_u:9442": " 31. dharmodgataparivarto nāmaikatriśattamaḥ /",
    "XXbsa051_u:9443": " evamukta ityādi /",
    "XXbsa051_u:9444": " na khalvityādi pratijñā /",
    "XXbsa051_u:9445": " acalitā hi tathateti hetuḥ /",
    "XXbsa051_u:9446": " tathāgatānāṃ kimāgatamiti cedāha /",
    "XXbsa051_u:9447": " yā cetyādi /",
    "XXbsa051_u:9448": " evamuttarepi hetavaḥ sasamarthanā veditavyāḥ /",
    "XXbsa051_u:9449": " sarve caite hetavaḥ śūnyatāparyāyā nimittabhedāttu bhedaḥ /",
    "XXbsa051_u:9450": " ākāśadhāturākāśasādharmyāttathataiva /",
    "XXbsa051_u:9451": " nanu dvātriṃśanmahāpuruṣalakṣaṇāśītyanuvyañjanavirājitavigrahastathāgato na punastathatādaya ityata āha /",
    "XXbsa051_u:9452": " na hi kulaputrānyatretyādi /",
    "XXbsa051_u:9453": " tathataiva suviśuddhā tathāgata iti bhāvaḥ /",
    "XXbsa051_u:9454": " sa hi teṣāṃ svābhāvikaḥ kāya iti nyāyaḥ",
    "XXbsa051_u:9455": " / evaṃ tathatāditathāgatayorabhedamuktvātyantābhedaṃ darśayitumāha /",
    "XXbsa051_u:9456": " yā cetyādi /",
    "XXbsa051_u:9457": " eṣāmeva dharmāṇāmiti tathatādīnāṃ tathateti parikalpitarūpaśūnyatā /",
    "XXbsa051_u:9458": " yā ca sarvadharmāṇāmiti skandhadhātvādīnāṃ yā ca tathāgatasya /",
    "XXbsa051_u:9459": " ekaivetyādiruddeśaḥ /",
    "XXbsa051_u:9460": " punarekaivetyādi nirdeśaḥ /",
    "XXbsa051_u:9461": " hetumāha",
    "XXbsa051_u:9462": " / yadutāsattvāditi /",
    "XXbsa051_u:9463": " adravyatvānna (RSt_199) punaryathālakṣaṇamabhāvāditi bhāvaḥ /",
    "XXbsa051_u:9464": " punastathāgatānāmagatigatyorabhāvaṃ yathākalpanamasattvāt /",
    "XXbsa051_u:9465": " bhāvakalpanā tu saṃjñāviparyāsāditi dṛṣṭāntaiḥ pratipādayitumāha /",
    "XXbsa051_u:9466": " tadyathāpītyādi /",
    "XXbsa051_u:9467": " madhyānhakālasamaya iti /",
    "XXbsa051_u:9468": " madhyānhaścāsau kālaśca /",
    "XXbsa051_u:9469": " tasya samayaḥ /",
    "XXbsa051_u:9470": " āgamanaṃ yathā ca grāmaṃ praviṣṭa iti viśaterarthasya gativiśeṣatvāt kartari ktaḥ /",
    "XXbsa051_u:9471": " tathehāpi tathāgatam abhiniviṣṭā iti /",
    "XXbsa051_u:9472": " dharmākāyā iti dharmatākāyāḥ /",
    "XXbsa051_u:9473": " hastikāyasyetyādau kāyaḥ samūhaḥ /",
    "XXbsa051_u:9474": " pariniṣpattiriti bhūtatvam /",
    "XXbsa051_u:9475": " muṣāvādastatsādharmyān vañcaka ityarthaḥ /",
    "XXbsa051_u:9476": " ata evāha abhūta iti /",
    "XXbsa051_u:9477": " amoghaṃ dāyakasya mahāphalahetutvāt /",
    "XXbsa051_u:9478": " ata eva dakṣiṇīyāḥ /",
    "XXbsa051_u:9479": " prabhāvyante upalabhyante /",
    "XXbsa051_u:9480": " kāyapariniṣpattiḥ caramabhavasaṃgṛhītā /",
    "XXbsa051_u:9481": " nāpi kvacidgacchatīti parinirvāṇakāle /",
    "XXbsa051_u:9482": " na kvacidastīti parinirvāya yatra gacchati /",
    "XXbsa051_u:9483": " hetarūpādānakāraṇaṃ pratyayāḥ sahakāriṇaḥ /",
    "XXbsa051_u:9484": " tatra śabdasyopādānaṃ śabdaparamāṇava ityeke /",
    "XXbsa051_u:9485": " vāyuparamāṇava ityapare /",
    "XXbsa051_u:9486": " tatra upadhānī tantrīveṣṭanaṃ cakulikā /",
    "XXbsa051_u:9487": " upavāṇyo apradhānatantrayaḥ /",
    "XXbsa051_u:9488": " ādyantayoḥ na śabdo niścaratīti vacanaṃ madhye sarvatra sambandhanārtham /",
    "XXbsa051_u:9489": " nirhetukāśabdāt svārthe 'ṇa nairhetukī /",
    "XXbsa051_u:9490": " saṃkṣobhitāni saṃpracalitāni /",
    "XXbsa051_u:9491": " jihmībhūtāni naṣṭacchāyāni /",
    "XXbsa051_u:9492": " utsṛjanti smeti muñcanti sma /",
    "XXbsa051_u:9493": " vihāyasamiti ākāśam /",
    "XXbsa051_u:9494": " svakena kāyena dharmodgatamabhicchādayati smeti tasyāgrataḥ sarvakāyena bhūmau patati smetyarthaḥ",
    "XXbsa051_u:9495": " kiyantaṃ kālamityata āha saptavarṣāṇīti /",
    "XXbsa051_u:9496": " avakrāmaṇaṃ praveśanam /",
    "XXbsa051_u:9497": " yadvayamiti yadā vayam /",
    "XXbsa051_u:9498": " anuvartamānā ityanukurvatyaḥ /",
    "XXbsa051_u:9499": " divyamityākāśabhavam /",
    "XXbsa051_u:9500": " cittasyānyathātva pṛthivīsekavaimukhyam /",
    "XXbsa051_u:9501": " iti pratisaṃkhyāyeti evaṃ nirūpya sarvāṇi tānīti dārikāśatāni /",
    "XXbsa051_u:9502": " tāni tānīti śastraviśeṣaṇam /",
    "XXbsa051_u:9503": " avatāramavakāśaḥ /",
    "XXbsa051_u:9504": " adhyatiṣṭhadityakarot /",
    "XXbsa051_u:9505": " gandhamityatra adhyatiṣṭhaditi cakāreṇānukṛṣyate /",
    "XXbsa051_u:9506": " parīṣṭiḥ paryeṣaṇā /",
    "XXbsa051_u:9507": " kīdṛśī tatrāryasya dharmodgatasya dharmadeśanābhūdityata āha /",
    "XXbsa051_u:9508": " tatreyaṃ dharmodgatasyetyādi sugamam /",
    "XXbsa051_u:9509": " yadutaśabdaḥ sāmānyenoddiṣṭasya viśeṣaṃ dyotayati /",
    "XXbsa051_u:9510": " ebhistriṃśatā ākārairityarthaḥ /",
    "XXbsa051_u:9511": " ata evāsyāḥ śrutabalenotpannā",
    "XXbsa051_u:9512": " / (RSt_200) ebhireva triṃśatākāraiḥ sadāpraruditasya",
    "XXbsa051_u:9513": " bodhisattvasyotpannāstriṃśatsamādhayaḥ paṭhiṣyante /",
    "XXbsa051_u:9514": " prajñāpāramitāyāḥ samatā sarvadharmeṣu /",
    "XXbsa051_u:9515": " kutaḥ? sarvadharmasamatayā /",
    "XXbsa051_u:9516": " sā hi dharmadhātvālambanā /",
    "XXbsa051_u:9517": " sa ca samānaḥ sarvadharmeṣu /",
    "XXbsa051_u:9518": " prajñāpāramitāyā viviktatā /",
    "XXbsa051_u:9519": " kutaḥ? sarvadharmaviviktatayā /",
    "XXbsa051_u:9520": " yataḥ sarvadharmāḥ svalakṣaṇairviviktāḥ /",
    "XXbsa051_u:9521": " ataḥ sāpi viviktā svalakṣaṇapratibhāsaiḥ /",
    "XXbsa051_u:9522": " sā kadācidasmādvivekāccalatīti cedāha /",
    "XXbsa051_u:9523": " prajñāpāramitāyā acalanatā /",
    "XXbsa051_u:9524": " kutaḥ?",
    "XXbsa051_u:9525": " sarvadharmācalanatayā /",
    "XXbsa051_u:9526": " yataḥ sarvadharmā na vivekāccalanti /",
    "XXbsa051_u:9527": " tataḥ sāpi na vivekāccalati /",
    "XXbsa051_u:9528": " mananāccalatīti cedāha /",
    "XXbsa051_u:9529": " prajñāpāramitāyā amananatā /",
    "XXbsa051_u:9530": " kutaḥ? sarvadharmāmananatayā /",
    "XXbsa051_u:9531": " amananā hi sarvadharmāḥ /",
    "XXbsa051_u:9532": " na te kiñcinmanyante niḥsvabhāvatvāt /",
    "XXbsa051_u:9533": " tataḥ sāpyamananā /",
    "XXbsa051_u:9534": " kimasau kenāpi stambhitā yato na calatīti cedāha /",
    "XXbsa051_u:9535": " prajñāpāramitāyā astambhitatā /",
    "XXbsa051_u:9536": " kutaḥ?",
    "XXbsa051_u:9537": " sarvadharmāstambhitatayā /",
    "XXbsa051_u:9538": " na hi vivekāccalanti sarvadharmāḥ kenāpi stambhitāḥ /",
    "XXbsa051_u:9539": " kiṃ tarhi? prakṛtyaiva viveke sthirāstataḥ prajñāpāramitāpi sthirā /",
    "XXbsa051_u:9540": " ādau samatāmātramuktaṃ naikarasatā /",
    "XXbsa051_u:9541": " tāmapyāha /",
    "XXbsa051_u:9542": " prajñāpāramitāyā ekarasatā sarvadharmeṣu /",
    "XXbsa051_u:9543": " kutaḥ? sarvadharmāṇāmekarasatayā tathataikarasā hi sarvadharmāḥ svalakṣaṇānāmabhāvāt /",
    "XXbsa051_u:9544": " tadvatprajñāpāramitāpi svalakṣaṇānāmapratibhāsāt /",
    "XXbsa051_u:9545": " prajñāpāramitāyā aparyantatā /",
    "XXbsa051_u:9546": " kutaḥ?",
    "XXbsa051_u:9547": " sarvadharmāṇāmaparyantatayā /",
    "XXbsa051_u:9548": " tathā hi dvau paryantau pūrvā ca koṭiraparā ca /",
    "XXbsa051_u:9549": " tau ca na staḥ sarvadharmāṇām /",
    "XXbsa051_u:9550": " atītānagatayorasattvāt /",
    "XXbsa051_u:9551": " tasmādaparyantāḥ sarvadharmāḥ /",
    "XXbsa051_u:9552": " tadvatprajñāpāramitāpi /",
    "XXbsa051_u:9553": " prajñāpāramitāyā anutpādatā /",
    "XXbsa051_u:9554": " kutaḥ? sarvadharmānutpādatayā /",
    "XXbsa051_u:9555": " tathāhi niḥsvabhāvāḥ sarvadharmāḥ /",
    "XXbsa051_u:9556": " tasmānnotpadyante kharaviṣāṇavat /",
    "XXbsa051_u:9557": " tasmādanutpādāḥ /",
    "XXbsa051_u:9558": " tadvatprajñāpāramitāpi /",
    "XXbsa051_u:9559": " anirodhā prajñāpāramitā /",
    "XXbsa051_u:9560": " kutaḥ?",
    "XXbsa051_u:9561": " sarvadharmāṇāmanirodhatayā /",
    "XXbsa051_u:9562": " na hyamī nirudhyante 'sattvāt kharaviṣāṇavat",
    "XXbsa051_u:9563": " / tadvatprajñāpāramitāpi /",
    "XXbsa051_u:9564": " prajñāpāramitāyā aparyantatā /",
    "XXbsa051_u:9565": " kenopamānena?",
    "XXbsa051_u:9566": " gaganāparyantatayā /",
    "XXbsa051_u:9567": " tathāhi gaganasya nāsti paryanto daśasu dikṣu triṣu cādhveṣu /",
    "XXbsa051_u:9568": " evaṃ prajñāpāramitāyāḥ /",
    "XXbsa051_u:9569": " [yā] daśadiktraiyadhvikā sarvadharmatathatāmātraprathanāt /",
    "XXbsa051_u:9570": " samudrāparyantatayā prajñāpāramitāparyantateti /",
    "XXbsa051_u:9571": " yathā hyākāśasya nāstyantastathaiva daśadiglokadhātūnāṃ kimpunarananteṣu lokadhātuṣu samudrāṇām",
    "XXbsa051_u:9572": " tataḥ siddhā samudrāparyantatā /",
    "XXbsa051_u:9573": " tadvatprajñāpāramitāyāḥ /",
    "XXbsa051_u:9574": " tathā hi yā teṣāṃ samudrāṇāṃ tathatā yā ca sarvadharmāṇāṃ yā ca prajñāpāramitāyāḥ, ekaivaiṣā tathatā /",
    "XXbsa051_u:9575": " tathatālambanā ca prajñāpāramitā /",
    "XXbsa051_u:9576": " tasmātsamudrāparyantatayā prajñāpāramitāparyantateti siddham /",
    "XXbsa051_u:9577": " nanu svapnopamatayāpi jñānaṃ prajñāpāramitā gaganopamatayāpi /",
    "XXbsa051_u:9578": " tatra pūrvā vicitrapratibhāsā uttarā nirābhāsā /",
    "XXbsa051_u:9579": " kathamanayorekārthatetyata āha /",
    "XXbsa051_u:9580": " meruvicitratayā prajñāpāramitāvicitrateti /",
    "XXbsa051_u:9581": " yathā hyekarasamākāśaṃ prakṛtyā tathāpi (RSt_201) merupārśvānāṃ vicitrāṇāmādhipatyāttadvadeva vicitraṃ khyāti /",
    "XXbsa051_u:9582": " evamekarasaiva tathatā na vicitrā /",
    "XXbsa051_u:9583": " tathatālambanā ca prajñāpāramitā /",
    "XXbsa051_u:9584": " yastu svapnopamādijñāne vicitrapratibhāsaḥ so",
    "XXbsa051_u:9585": " 'bhūtaparikalpadharmaḥ /",
    "XXbsa051_u:9586": " tasmātsvapnopamamāyopamādijñānaṃ saṃvṛtiḥ /",
    "XXbsa051_u:9587": " nirābhāse yā ca parimārthike jñāne sattvanāmavatāraṇāya nirdiśyate,",
    "XXbsa051_u:9588": " nirābhāsapṛṣṭhabhāvī cāvikalpoyaṃ tadanubhūtaniścayārthaḥ /",
    "XXbsa051_u:9589": " tasmātsiddhamidaṃ meruvicitratayā prajñāpāramitāvicitrateti /",
    "XXbsa051_u:9590": " nanu saiva nirābhāsā prajñāpāramitā svayamanubhūyamānaṃ paramārthamitthaṃ niścinoti niḥsvabhāvāḥ sarvadharmā iti /",
    "XXbsa051_u:9591": " tatkathamasau nirvikalpetyata āha",
    "XXbsa051_u:9592": " / gaganākalpanatayā prajñāpāramitākalpanateti /",
    "XXbsa051_u:9593": " prajñāpāramitāyā yākalpanatā na sā kiñcidvikalpayati vikalpapāragatatvāt /",
    "XXbsa051_u:9594": " tadyathā gaganaṃ na kiñcidvikalpayati jaḍatvāt /",
    "XXbsa051_u:9595": " ajaḍā prajñāpāramitā kinna vikalpayatīti cet /",
    "XXbsa051_u:9596": " uktamatra /",
    "XXbsa051_u:9597": " vikalpaśca bhrāntirabhrāntā ca sā /",
    "XXbsa051_u:9598": " tasmānna vikalpayatīti siddham /",
    "XXbsa051_u:9599": " rūpāparyantatayā prajñāpāramitāparyantateti /",
    "XXbsa051_u:9600": " yathā hyākāśamaparyantaṃ tathārūpaskandhopi /",
    "XXbsa051_u:9601": " yatrānyadrūpaṃ nāsti tatrāvaśyaṃ tamaḥ prakāśo vāsti",
    "XXbsa051_u:9602": " / tadvattadīyatathatāpratibhāsinī prajñāpāramitāpyaparyantatā /",
    "XXbsa051_u:9603": " yathaiva samudrāparyantatayā prajñāpāramitāparyantatāsmābhirvyākhyātā tathaiva sattvānāmānantyāt vedanāparyantatayāpi saṃskāraparyantatayāpi vijñānāparyantatayāpi pṛthivīdhātvaparyantatayāpi apdhātvaparyantatayāpi tejodhātvaparyantatayāpi vāyudhātvaparyantatayāpi ākāśadhātvaparyantatayāpi vijñānadhātvaparyantatayāpi vyākhyātavyā /",
    "XXbsa051_u:9604": " atha yā vijñānaskandhāparyantatayā yā ca vijñānadhātvaparyantatayā tayoḥ ko viśeṣaḥ? skandhadhātuśabdābhyāṃ prayogakṛtaḥ /",
    "XXbsa051_u:9605": " vajropamadharmasamatayā prajñāpāramitāsamateti /",
    "XXbsa051_u:9606": " cittadhāraṇāddharmaḥ samādhiḥ /",
    "XXbsa051_u:9607": " tasya yā sarvadharmeṣu samatā tayomānena prajñāpāramitāyāḥ samatā sarvadharmeṣu sarvadharmāsambhedanatayā prajñāpāramitāsambhedanateti sarvadharmāṇāmasambhedo abhedaḥ /",
    "XXbsa051_u:9608": " bhedakānāṃ svalakṣaṇānāmabhāvāt /",
    "XXbsa051_u:9609": " tadvatprajñāpāramitāyā api na bhedaḥ /",
    "XXbsa051_u:9610": " samvedyamānenaiva rūpeṇa teṣāṃ tasyāmabhāvāt /",
    "XXbsa051_u:9611": " sarvadharmānupalabdhitayā prajñāpāramitānupalabdhiteti /",
    "XXbsa051_u:9612": " sarvadharmā na kiñcidupalabhante /",
    "XXbsa051_u:9613": " rūpasya jaḍatvāt /",
    "XXbsa051_u:9614": " śeṣāṇāmapyātmani paratra vā grāhakatvāyogāt /",
    "XXbsa051_u:9615": " nāpyupalabhyante grāhakābhāvāt /",
    "XXbsa051_u:9616": " tadvatprajñāpāramitāpi nopalabhate nāpyupalabhyate /",
    "XXbsa051_u:9617": " tasmātteṣāṃ tasyāścānupalabdhitā /",
    "XXbsa051_u:9618": " sarvadharmāvibhāvanāsamatayā prajñāpāramitāvibhāvanāsamateti /",
    "XXbsa051_u:9619": " vibhāvanāṃ parebhyo (RSt_202) vācā deśanā /",
    "XXbsa051_u:9620": " sā sarvadharmāṇāṃ na vidyate tasmādavibhāvanayā samatā teṣām /",
    "XXbsa051_u:9621": " tadvatsarvālambaneṣu prajñāpāramitāyā avibhāvanāsamatā /",
    "XXbsa051_u:9622": " sarvadharmaniśceṣṭatayā prajñāpāramitāniśceṣṭateti /",
    "XXbsa051_u:9623": " ceṣṭā īhāvyāpāraḥ /",
    "XXbsa051_u:9624": " avyāpāraḥ sarvadharmāḥ /",
    "XXbsa051_u:9625": " kathaṃ tarhi kaścitkutaścidutpadyate?",
    "XXbsa051_u:9626": " idaṃpratyayamātreṇa /",
    "XXbsa051_u:9627": " asmin satīdaṃ bhavati, asati na bhavatītyetāvatā",
    "XXbsa051_u:9628": " hetuphalabhāvaḥ /",
    "XXbsa051_u:9629": " tasmādamī niśceṣṭāḥ tadvatprajñāpāramitāpi /",
    "XXbsa051_u:9630": " sarvadharmācintyatayāpi prajñāpāramitācintyateti /",
    "XXbsa051_u:9631": " yathā hi dharmāḥ parebhyo na deśyante nirviṣayatvādvācaḥ /",
    "XXbsa051_u:9632": " tathā svayamapi na cintyante na nirūpyante vāgvikalpayorekārthatvāt /",
    "XXbsa051_u:9633": " tadvatprajñāpāramitāpyacintyā /",
    "XXbsa051_u:9634": " veditavyetyante yat paṭhyate tatsarvadharmasamatādivākyeṣu sarveṣu sambadhyate 'ntardīpakatvāt",
    "XXbsa051_u:9635": " atha khalvityādi /",
    "XXbsa051_u:9636": " atheti deśanāparisamāptau /",
    "XXbsa051_u:9637": " tathā niṣaṇṇasvaṃveti śrutāsanādanutthitasya /",
    "XXbsa051_u:9638": " athetyuddeśaḥ /",
    "XXbsa051_u:9639": " kṛtaḥ /",
    "XXbsa051_u:9640": " tasyaiva nirdeśaḥ tasyāṃ velāyāmiti /",
    "XXbsa051_u:9641": " yenaiva krameṇa yairevākāraiḥ prajñāpāramitā deśitā tenaiva krameṇa tairevākāraistriṃśatsamādhaya utpannā iti samudāyārthaḥ /",
    "XXbsa051_u:9642": " tatra sarvadharmasamatādyākāratvātsamādhayastathā vyapadiśyante /",
    "XXbsa051_u:9643": " kathamamī",
    "XXbsa051_u:9644": " ākārāḥ? ebhi prakārairvastujñānāt /",
    "XXbsa051_u:9645": " yathoktam-",
    "XXbsa051_u:9646": " vastujñānaprakārāṇāmākāra iti lakṣaṇam /",
    "XXbsa051_u:9647": " iti /",
    "XXbsa051_u:9648": " kiṃ tarhyālambanam? tadeva vastu yathāsvam /",
    "XXbsa051_u:9649": " athavā sarvadharmasamatādirevālambanam /",
    "XXbsa051_u:9650": " tadālambanatvātsamādhayastathoktāḥ /",
    "XXbsa051_u:9651": " vastūnyadhiṣṭhāni /",
    "XXbsa051_u:9652": " ākāro yathāsvaṃ nirnimittatādiḥ /",
    "XXbsa051_u:9653": " evaṃ pramukhānīti triṃśatsamādhipramukhāni /",
    "XXbsa051_u:9654": " kathameṣāṃ pramukhatvam? ebhiravaśeṣāṇāmākṣepāt",
    "XXbsa051_u:9655": " / śatasahasrāṇīti lakṣāṇi //",
    "XXbsa051_u:9656": " dharmodgatena lakṣitaḥ parivartastatparivartaḥ //",
    "XXbsa051_u:9657": " āryāṣṭasāhasrikāyāḥ prajñāpāramitāyāḥ sāratamānāmni pañjikāyāṃ ratnākaraśāntiviracitāyāmekatriṃśattamaḥ parivartaḥ //",
    "XXbsa051_u:9658": " 32. parīnandanāparivarto nāma dvātriṃśattamaḥ /",
    "XXbsa051_u:9659": " sahapratilabdhānāmityādi /",
    "XXbsa051_u:9660": " anena labdhānāṃ samādhīnāṃ tatkālajamanuśaṃsamāha /",
    "XXbsa051_u:9661": " ata eva sahaśabdaḥ samānakālatārthaḥ /",
    "XXbsa051_u:9662": " pratilabdhānāmiti (RSt_203) pratilabdheṣu satsu /",
    "XXbsa051_u:9663": " ebhireva nayeriti yathoktavastubhiraṣṭābhirabhisamayaiḥ /",
    "XXbsa051_u:9664": " ebhireva nāmabhiriti sarvākārajñatādibhiḥ /",
    "XXbsa051_u:9665": " sarvāsu ca jātiṣu na jātu buddhavirahito",
    "XXbsa051_u:9666": " 'bhūdityuddeśaḥ /",
    "XXbsa051_u:9667": " asya nirdeśa uttaro granthaḥ svapnāntaragatopīti yāvat /",
    "XXbsa051_u:9668": " tatra khalvityādirupodghātaḥ parīndanāyāḥ /",
    "XXbsa051_u:9669": " tadanenāpi paryāyeṇaiti sadāpraruditavṛttāntenāpi /",
    "XXbsa051_u:9670": " tasmāttarhītyādinā anuśāsanīśabdaparyantena prathamā parīndanā /",
    "XXbsa051_u:9671": " atra ca tathāgatādhiṣṭhāneneti vacanaṃ kimartham?",
    "XXbsa051_u:9672": " mahārthatvābhdagavatī bavhantarāyā ca vinā buddhādhiṣṭhānena likhitumapi",
    "XXbsa051_u:9673": " [na] śakyeti pradarśanārtham /",
    "XXbsa051_u:9674": " iyamasmākamanuśāsanītīyamasmākaṃ parīndanā /",
    "XXbsa051_u:9675": " yathā asyāḥ śravaṇādikaṃ na vicchidyate tathā tvayā kartavyamityarthaḥ /",
    "XXbsa051_u:9676": " tatkasya hetoriti /",
    "XXbsa051_u:9677": " tatparīndanaṃ kena prayojanenetyarthaḥ /",
    "XXbsa051_u:9678": " ata āha /",
    "XXbsa051_u:9679": " atra hītyādi /",
    "XXbsa051_u:9680": " tatkathamityādinā dvītīyaparīndanāyā upodghātaḥ /",
    "XXbsa051_u:9681": " asmin mama samucchaya iti mama śarīre /",
    "XXbsa051_u:9682": " tathataditi /",
    "XXbsa051_u:9683": " etatpremādikam /",
    "XXbsa051_u:9684": " etenopādghātena dve parīndane /",
    "XXbsa051_u:9685": " yata āha dvirapi trirapīti /",
    "XXbsa051_u:9686": " parīndāmīti samarpayāmi /",
    "XXbsa051_u:9687": " anuparīndamītyānukūlyaṃ samarpayāmi /",
    "XXbsa051_u:9688": " kathaṃ parīndanetyata āha yatheyamityādi /",
    "XXbsa051_u:9689": " anyaḥ puruṣa ityabhaktaḥ /",
    "XXbsa051_u:9690": " kasmādasyāmetāvadgauravamityata āha /",
    "XXbsa051_u:9691": " yāvadityādi bahuvidhāśca pūjābhiriti yāvat /",
    "XXbsa051_u:9692": " bhagavatyāḥ parisamāptimudyotayan saṅgītikāra āha /",
    "XXbsa051_u:9693": " idamavocadityādi /",
    "XXbsa051_u:9694": " idamiti prajñāpāramitāsūtram /",
    "XXbsa051_u:9695": " avocaditi bhāṣitavān /",
    "XXbsa051_u:9696": " bhagavāniti śāstā /",
    "XXbsa051_u:9697": " parārtharasikāstathāgatāḥ /",
    "XXbsa051_u:9698": " parārtha ca parārthakriyā bhagavatyā deśanā /",
    "XXbsa051_u:9699": " tata āha /",
    "XXbsa051_u:9700": " āttamanā iti /",
    "XXbsa051_u:9701": " niruttaradharmadeśanayā prītaḥ sannityarthaḥ /",
    "XXbsa051_u:9702": " śrotāraḥ kimukurvannityāha /",
    "XXbsa051_u:9703": " bhagavato bhāṣitamabhyanandanniti /",
    "XXbsa051_u:9704": " abhipūrvo nandiḥ sakarmakaḥ /",
    "XXbsa051_u:9705": " sa kadācidabhilāṣe vartate /",
    "XXbsa051_u:9706": " kadācitprītau /",
    "XXbsa051_u:9707": " yadā prītau tadā tadālambanamevāsya karma bhavati /",
    "XXbsa051_u:9708": " tatpunaḥ karma bhagavato bhāṣitam /",
    "XXbsa051_u:9709": " eṣaiva deśanā /",
    "XXbsa051_u:9710": " ke punaste śrotāra ityāha /",
    "XXbsa051_u:9711": " te cetyādi /",
    "XXbsa051_u:9712": " lokaḥ sattvasamūhaḥ /",
    "XXbsa051_u:9713": " sa ca śrotṝṇāṃ rājagṛhasya ca prakṛtatvānmanuṣyasamūha eva kevalo gamyeta /",
    "XXbsa051_u:9714": " tathā mā bhūditi viśeṣaṇaṃ kriyate /",
    "XXbsa051_u:9715": " sadevamānuṣāsuragandharvaśceti /",
    "XXbsa051_u:9716": " te ca bodhisattvādayaḥ sadevādiśca loka iti samuccayaḥ //",
    "XXbsa051_u:9717": " parīndanābhidhāyī parivartaḥ parīndanāparivartaḥ //",
    "XXbsa051_u:9718": " nānāvibhramalāñchanavyapagamādagrāhyamagrāhakam /",
    "XXbsa051_u:9719": " bhātyetattathatātmanā samarasaṃ yasyāmaśeṣaṃ jagat //",
    "XXbsa051_u:9720": " prajñāpāramitā vikalpataraṇī sā bodhisattvasya dhīḥ /",
    "XXbsa051_u:9721": " dhīraiḥ saiva viśuddhipāragamane tāthāgatī kathyate //",
    "XXbsa051_u:9722": " sa(śa)satyaṣṭau yadabhisamayān yatsahasrāṇi cāṣṭau /",
    "XXbsa051_u:9723": " sūtraṃ tatte bhagavati mayā yaśca labdho vibhajya //",
    "XXbsa051_u:9724": " puṇyaskandhaḥ phalatu sa yathā yuktimuktiṃ prajānām /",
    "XXbsa051_u:9725": " niḥsīmānāṃ mama ca vaśitāṃ viśvakāryakriyāsu //",
    "XXbsa051_u:9726": " anupamaguṇamṛṣṭā nirmalāśeṣavarṇā /",
    "XXbsa051_u:9727": " harati bhavaratiṃ vo bhāratī gautamasya /",
    "XXbsa051_u:9728": " bhavati mahati(?) vartiryā dayā snehapūrṇe",
    "XXbsa051_u:9729": " janamanasi tadantarjjyotiṣaḥ saṃkramāya //",
    "XXbsa051_u:9730": " prajñāpāramitāyāḥ pramitāyā daśaśatībhiraṣṭābhiḥ /",
    "XXbsa051_u:9731": " sāratametyabhisamaye sphuṭā ghanā pañjikeyaṃ me //",
    "XXbsa051_u:9732": " ye dharmā hetuprabhavā hetuṃ teṣāṃ tathāgato hyavadat /",
    "XXbsa051_u:9733": " teṣāṃ ca yo nirodha evaṃvādī mahāśramaṇaḥ //",
    "XXbsa051_u:9734": " ?(?) samvat ā to rājñaḥ śrīharṣadevarājye śrīgaṇḍigulmaviṣaye /",
    "XXbsa051_u:9735": " kulaputrakāyasthaḥ (? sthasya) paṇḍitaśrījīvandharaśiṃ(siṃ)hasya pustako(?",
    "XXbsa051_u:9736": " stike)yamiti // 0 //"
}