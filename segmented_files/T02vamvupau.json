{
    "T02vamvupau:0": " PADA MARKERS For a four-pada verse:",
    "T02vamvupau:1": " For a six-pada verse:",
    "T02vamvupau:2": " || oṃ namaḥ sarvajñāya ||",
    "T02vamvupau:3": " adhigataparamārthaḥ śrīghanavyūha eva $ prati tuṣitajanārthaṃ yo 'bhavac",
    "T02vamvupau:4": " chvetaketuḥ &",
    "T02vamvupau:5": " tata iha jagadarthaṃ cābhavac chākyaketuḥ % sa jayatu jitamṛtyur",
    "T02vamvupau:6": " darśitānantamāyaḥ // VMv_1.1 //",
    "T02vamvupau:7": " ajarāmaratāṃ prāptam $ ajarāmarakārakam &",
    "T02vamvupau:8": " ajarāmaratāprāptyai % natvā saṃbuddham ādarāt // VMv_1.2 //",
    "T02vamvupau:9": " durbodhaṃ mandabuddhīnāṃ $ duṣkaraṃ calacetasām &",
    "T02vamvupau:10": " sāriṣṭaṃ vañcanaṃ mṛtyor % ucyate śāstrasaṃgatam // VMv_1.3 //",
    "T02vamvupau:11": " sarvathā vañcanaṃ mṛtyor $ muktānām eva yujyate &",
    "T02vamvupau:12": " amuktānāṃ ca sarveṣāṃ % kiyatkālavilambanam // VMv_1.4 //",
    "T02vamvupau:13": " āyurindriyacittānāṃ $ nirodho mṛtyulakṣaṇam &",
    "T02vamvupau:14": " upāyair jīvitaṃ dīrghaṃ % mṛtyuvañcanam ucyate // VMv_1.5 //",
    "T02vamvupau:15": " yāvaj jīvati saṃsāre $ dharmācārī jitendriyaḥ &",
    "T02vamvupau:16": " tāvat puṇyādisaṃbhāraṃ % prasūte bodhisādhakam // VMv_1.6 //",
    "T02vamvupau:17": " na vinā jīvitāt sāraṃ $ saṃsāre kiṃ cid īkṣyate &",
    "T02vamvupau:18": " nānopāyair atas tūrṇaṃ % mṛtyuvañcanam ārabhet // VMv_1.7 //",
    "T02vamvupau:19": " na duṣkaraṃ yataḥ kiṃ cid $ upāyair yuktiyojitaiḥ &",
    "T02vamvupau:20": " maṇimantrauṣadhīnāṃ ca % prabhāvaḥ sarvasaṃmataḥ // VMv_1.8 //",
    "T02vamvupau:21": " lakṣaṇād dūrato mṛtyuṃ $ jñātvā yuktā pratikriyā &",
    "T02vamvupau:22": " maste patati vajrāgnau % suprajño 'pi karoti kim // VMv_1.9 //",
    "T02vamvupau:23": " bāhyādhyātmikabhedena $ dvidhā maraṇalakṣaṇam &",
    "T02vamvupau:24": " kathyate jñāyate yena % maraṇaṃ bhāvi tatparaiḥ // VMv_1.10 //",
    "T02vamvupau:25": " mṛtyor lakṣaṇam ājñātuṃ $ vāñchā cet kasya cid bhavet &",
    "T02vamvupau:26": " tena svasthaśarīreṇa % jñātavyaṃ saṃśayo 'nyathā // VMv_1.11 //",
    "T02vamvupau:27": " dhātuvaiṣamyato rogāt $ timirādiprabhāvataḥ &",
    "T02vamvupau:28": " bhayaśokādisāmarthyāt % pratibhāti yato 'nyathā // VMv_1.12 //",
    "T02vamvupau:29": " daivabhūtobhayakṣobhān $ mṛtyuṃ trividhalakṣaṇam &",
    "T02vamvupau:30": " prāpyāriṣṭasamudbhūtir % ato bhedena lakṣayet // VMv_1.13 //",
    "T02vamvupau:31": " bāhyābhyantarabhedena $ daivakṣobho dvidheṣyate &",
    "T02vamvupau:32": " bhūtakṣobho 'pi dvividhas % tathaiveti nirūpayet // VMv_1.14 //",
    "T02vamvupau:33": " daivasaṃkṣobhato mṛtyur $ ādhidaivika ucyate &",
    "T02vamvupau:34": " daivakṣobho 'naśanādi- % vajrapātādilakṣaṇaḥ // VMv_1.15 //",
    "T02vamvupau:35": " bhūtasaṃkṣobhato mṛtyur $ ādhibhautika ucyate &",
    "T02vamvupau:36": " bhūtakṣobhas tu pittādi- % vahnitoyādyupadravaḥ // VMv_1.16 //",
    "T02vamvupau:37": " ubhayakṣobhato mṛtyur $ ubhayājjo nigadyate &",
    "T02vamvupau:38": " ubhayakṣobho vajrādi- % pittaśleṣmādyupadravaḥ // VMv_1.17 //",
    "T02vamvupau:39": " ariṣṭānām anantatvān $ notpattir yugapan matā &",
    "T02vamvupau:40": " kramaśo 'pi na sarveṣām % api tv ekādisaṃkhyayā // VMv_1.18 //",
    "T02vamvupau:41": " adṛṣṭvā lakṣaṇaṃ yatra $ mṛtyur dṛṣṭaḥ kva cid bhavet &",
    "T02vamvupau:42": " niścetur dūṣaṇaṃ tatra % na tu lakṣaṇanāstitā // VMv_1.19 //",
    "T02vamvupau:43": " dṛṣṭvāpi lakṣaṇaṃ yatra $ na mṛtyur dṛśyate kva cit &",
    "T02vamvupau:44": " abhrāntau tatra dharmādi- % bādhakāntarakalpanam // VMv_1.20 //",
    "T02vamvupau:45": " niścite dūrato mṛtyau $ prasiddhir mahatī bhavet &",
    "T02vamvupau:46": " yathāśakti parityāge % pratīkāre ca vartanam // VMv_1.21 //",
    "T02vamvupau:47": " sadā samāhito bhūtvā $ tadgataikāgramānasaḥ &",
    "T02vamvupau:48": " bāhyāni prathamaṃ tāval % lakṣaṇāny upalakṣayet // VMv_1.22 //",
    "T02vamvupau:49": " lakṣaṇānāṃ pariccheda- $ kālo dvividha iṣyate &",
    "T02vamvupau:50": " niyato 'niyataś ceti % vijñeyaḥ sa tu yatnataḥ // VMv_1.23 //",
    "T02vamvupau:51": " saṃkrāntipūrṇamāsyādau $ prabhātādikṣaṇātmakaḥ &",
    "T02vamvupau:52": " kālo niyata ity ukto % 'niyatas tu viparyayāt // VMv_1.24 //",
    "T02vamvupau:53": " sphuratsaṃdhi kapolaṃ syād $ atyarthaṃ mṛtyudarśanāt &",
    "T02vamvupau:54": " vātaśītādisaṅgāc ca % lakṣaṇīyam ataḥ pṛthak // VMv_1.25 //",
    "T02vamvupau:55": " karkaṭo rāśir āṣāḍhaḥ $ puṣyas tu makaro mataḥ &",
    "T02vamvupau:56": " karkaṭe makare cāpi % jāyate mṛtyulakṣaṇam // VMv_1.26 //",
    "T02vamvupau:57": " āṣāḍhasaṃkrāntidine $ madhyāhne padamātrikā &",
    "T02vamvupau:58": " uttarābhimukhasthasya % cchāyā svābhāvikī bhavet // VMv_1.27 //",
    "T02vamvupau:59": " puṣyasaṃkrāntidivase $ saiva saptapadībhavet &",
    "T02vamvupau:60": " vyabhre nabhasi madhyāhne % cchāyāyāś ca nirīkṣaṇam // VMv_1.28 //",
    "T02vamvupau:61": " pratimāsaṃ padavṛddhiḥ $ pratimāsaṃ padakṣayaḥ &",
    "T02vamvupau:62": " amuṣmād anyathābhāve % mṛtyuśaṅkā prajāyate // VMv_1.29 //",
    "T02vamvupau:63": " ekaikapadavṛddhiḥ syād $ āṣāḍhān makarāvadheḥ &",
    "T02vamvupau:64": " ekaikapādyahrāsaḥ syān % makarāt karkaṭāvadheḥ // VMv_1.30 //",
    "T02vamvupau:65": " āṣāḍhāt kramaśo vṛddhiḥ $ puṣyād dhrāsaḥ kramāt tathā &",
    "T02vamvupau:66": " chāyāvikāram ālocya % māsān maraṇam ādiśet // VMv_1.31 //",
    "T02vamvupau:67": " kṣayakāle bhaved vṛddhir $ vṛddhikāle kṣayo yadi &",
    "T02vamvupau:68": " tam eva kālam ārabhya % mṛtyur māsād viniścitaḥ // VMv_1.32 //",
    "T02vamvupau:69": " vṛddhikāle 'py ativṛddhau $ nānārogād upadravaḥ &",
    "T02vamvupau:70": " kṣayakāle 'py atikṣaye % mṛtyur eva na saṃśayaḥ // VMv_1.33 //",
    "T02vamvupau:71": " āṣāḍhapuṣyayor ante $ pūrvaṃ karkaṭamatsyayoḥ &",
    "T02vamvupau:72": " yāni ṣaṭ ṣaḍ dināny atra % kālākālanirūpaṇam // VMv_1.34 //",
    "T02vamvupau:73": " āṣāḍhāntadinair ebhiḥ $ śrāvaṇādau śubhāśubham &",
    "T02vamvupau:74": " puṣyaśeṣadinaiś cāpi % māghādiṣu śubhāśubham // VMv_1.35 //",
    "T02vamvupau:75": " pādayos tālukāṃ viddhvā $ nābhau vedho yadā bhavet &",
    "T02vamvupau:76": " ahorātratrayād ūrdhvaṃ % pañcatvaṃ jāyate tadā // VMv_1.36 //",
    "T02vamvupau:77": " pādayos tālukāṃ viddhvā $ yadi cakṣuś ca vidhyati &",
    "T02vamvupau:78": " tadā māsatrayād ūrdhvaṃ % gamanaṃ yamasadmani // VMv_1.37 //",
    "T02vamvupau:79": " pādayos tālukāṃ viddhvā $ nāsikāṃ yadi vidhyati &",
    "T02vamvupau:80": " tribhir dinais tadā nūnam % ekākī yāti pañcatām // VMv_1.38 //",
    "T02vamvupau:81": " kuṭiprasrāvayoḥ kāle $ tulyaṃ syād yadi hañchikā &",
    "T02vamvupau:82": " tasyām eva hi velāyāṃ % mṛtyur varṣeṇa tasya hi // VMv_1.39 //",
    "T02vamvupau:83": " nāsikāgaddrikāvedhe $ maraṇaṃ pañcavatsaraiḥ &",
    "T02vamvupau:84": " jihvāgrādarśane mṛtyur % vāsaraiḥ syāt tribhir nṛṇām // VMv_1.40 //",
    "T02vamvupau:85": " māsaiś caturbhir mṛtyuḥ syāt $ karṇāgre tīkṣṇavedhanāt &",
    "T02vamvupau:86": " sadyo mṛtyur bhaven nūnam % ūrṇāsthāne pravedhanāt // VMv_1.41 //",
    "T02vamvupau:87": " tulyakālaṃ yadā vedhaś $ candrasūryagato bhavet &",
    "T02vamvupau:88": " tadā māsād bhaven mṛtyuḥ % puṇyam evārjayet tataḥ // VMv_1.42 //",
    "T02vamvupau:89": " bhagaliṅgasamāyoge $ madhye śeṣe ca hañchikā &",
    "T02vamvupau:90": " syāc cet tulyaṃ tadā māsaiḥ % pañcatvaṃ yāti pañcabhiḥ // VMv_1.43 //",
    "T02vamvupau:91": " hastayoḥ pādayoś caiva $ kaniṣṭhānāṃ ca saṃdhayaḥ &",
    "T02vamvupau:92": " catvāro yasya vidhyanti % tulyaṃ māsāt sa mṛtyubhāk // VMv_1.44 //",
    "T02vamvupau:93": " hṛtkaṇṭhamadhyayor vedhas $ tulyakālaṃ yadā bhavet &",
    "T02vamvupau:94": " pakṣatrayeṇa mṛtyuḥ syād % yadi dharmaṃ na sevate // VMv_1.45 //",
    "T02vamvupau:95": " tulyakālaṃ yadā vidhyet $ tālukānāṃ trayaṃ muhuḥ &",
    "T02vamvupau:96": " tribhir dinais tadā mṛtyur % yadi śakrasamo bhavet // VMv_1.46 //",
    "T02vamvupau:97": " vāmākṣiputtalīcchāyāṃ $ yo na paśyati darpaṇe &",
    "T02vamvupau:98": " saptāhān mriyate nūnaṃ % yadi na syāt pratikriyā // VMv_1.47 //",
    "T02vamvupau:99": " maithune sati ghaṇṭāyā $ nādaś cet karṇayor bhavet &",
    "T02vamvupau:100": " tribhir māsais tadā mṛtyur % yadi brahmasamo bhavet // VMv_1.48 //",
    "T02vamvupau:101": " kṛṣṇaṃ yadi bhavec chukraṃ $ śuklāyāṃ pratipattithau &",
    "T02vamvupau:102": " ṣaḍbhir māsais tadā mṛtyur % lohitaṃ vyādhisūcakam // VMv_1.49 //",
    "T02vamvupau:103": " karṇamūle bhruvor madhye $ mastakāgre pṛthakpṛthak &",
    "T02vamvupau:104": " yadi vedho 'pratīkāro % mṛtyuḥ sadyas tadā bhavet // VMv_1.50 //",
    "T02vamvupau:105": " pādāṅguṣṭhaṃ samārabhya $ nābhiparyantago bhavet &",
    "T02vamvupau:106": " vedhaḥ sadāho yasyāsau % ṣaḍmāsān mriyate dhruvam // VMv_1.51 //",
    "T02vamvupau:107": " pādāṅguṣṭhād dhṛdayāntaṃ $ yāvat kaṇṭhaṃ śiro 'thavā &",
    "T02vamvupau:108": " māsatrayāt pakṣatrayān % mṛtyur ekadināt kramāt // VMv_1.52 //",
    "T02vamvupau:109": " nāsāgramāṃsaśaithilyān $ mṛtyuḥ syāt saptarātrataḥ &",
    "T02vamvupau:110": " kapolamāṃsavicchedān % mṛtyuḥ syāt pañcamāsataḥ // VMv_1.53 //",
    "T02vamvupau:111": " cakṣurnāsikayor madhye $ spandanaṃ cen na dṛśyate &",
    "T02vamvupau:112": " jñātvā pañcadinān mṛtyum % ādadyād dharmasaṃvalam // VMv_1.54 //",
    "T02vamvupau:113": " netrayos tārake mliṣṭe $ sahasā bhavato yadi &",
    "T02vamvupau:114": " ṣaḍmāsābhyantare mṛtyuḥ % pratikārakriyā na cet // VMv_1.55 //",
    "T02vamvupau:115": " akasmān nāsikā vakrā $ karṇau bhraṣṭau svadeśataḥ &",
    "T02vamvupau:116": " netre ca vartulībhūte % saptāhān mṛtyudarśanāt // VMv_1.56 //",
    "T02vamvupau:117": " akasmād dhṛdayaṃ nimnaṃ $ syāc cet pakṣāt tadā mṛtiḥ &",
    "T02vamvupau:118": " grīvāpārśvasthayor nāḍyor % vicchedād api pakṣataḥ // VMv_1.57 //",
    "T02vamvupau:119": " akasmāt kṛṣṇarekhā syāj $ jihvāyā yadi madhyataḥ &",
    "T02vamvupau:120": " dṛḍho vā dantasaṃdaṃśas % tadā mṛtyur dvirātrataḥ // VMv_1.58 //",
    "T02vamvupau:121": " karṇaśaṣkulikāpṛṣṭha- $ nāḍīvicchedadarśanāt &",
    "T02vamvupau:122": " tasminn eva dine mṛtyur % athavā pañcavāsaraiḥ // VMv_1.59 //",
    "T02vamvupau:123": " nakheṣu raktavarṇeṣu $ sahasā yady araktatā &",
    "T02vamvupau:124": " ṣaḍbhir māsais tadā mṛtyur % yadi mantrādi nācaret // VMv_1.60 //",
    "T02vamvupau:125": " akasmāj jāyate sthūlaḥ $ kṛśaḥ kruddho bhayākulaḥ &",
    "T02vamvupau:126": " yas tasya mṛtyur varṣeṇa % yadi dharmaṃ na sevate // VMv_1.61 //",
    "T02vamvupau:127": " indriyāṇi na gṛhṇanti $ yathāsvaṃ yasya gocarān &",
    "T02vamvupau:128": " muhuḥ skhalati vāṇī ca % muhuś ca mativibhramaḥ // VMv_1.62 //",
    "T02vamvupau:129": " cakṣuṣī sravato nityaṃ $ dṛṣṭarūpe 'pi vibhramaḥ &",
    "T02vamvupau:130": " darpaṇe salile vāpi % svacchāyāṃ yo na paśyati // VMv_1.63 //",
    "T02vamvupau:131": " rātrāv indradhanuḥ paśyed $ divā nakṣatramaṇḍalam &",
    "T02vamvupau:132": " ameghe vidyutaṃ paśyet % sphurantīṃ dakṣiṇāśritām // VMv_1.64 //",
    "T02vamvupau:133": " divā chāyāpathaṃ paśyed $ ulkāyāḥ patanaṃ tathā &",
    "T02vamvupau:134": " haṃsakākamayūrāṇāṃ % paśyed ekatra melakam // VMv_1.65 //",
    "T02vamvupau:135": " candradvayaṃ dvisūryaṃ vā $ svaśirojvalanaṃ tathā &",
    "T02vamvupau:136": " gandharvanagaraṃ paśyed % vṛkṣāgre śikhare gireḥ // VMv_1.66 //",
    "T02vamvupau:137": " paśyet pretapiśācān a- $ dṛśyān anyāṃś ca bhīṣaṇān &",
    "T02vamvupau:138": " prakampate bhṛśaṃ caiva % mūrchito vā bhaven muhuḥ // VMv_1.67 //",
    "T02vamvupau:139": " chardiṃ mūtraṃ purīṣaṃ ca $ suvarṇarajataprabham &",
    "T02vamvupau:140": " paśyed ekaikaśas tasya % mṛtyur māsāvadher bhavet // VMv_1.68 //",
    "T02vamvupau:141": " kaṇṭḥoṣṭhatālujihvānāṃ $ chedaṃ chidraṃ tanau tathā &",
    "T02vamvupau:142": " yaḥ paśyet tasya mṛtyuḥ syāt % ṣaḍmāsābhyantare dhruvam // VMv_1.69 //",
    "T02vamvupau:143": " kaṇṭhoṣṭhatālurasanā- $ dantā yasya pṛthakpṛthak &",
    "T02vamvupau:144": " śuṣyanty abhīkṣṇaṃ ṣaḍmāsān % maraṇaṃ tasya nirdiśet // VMv_1.70 //",
    "T02vamvupau:145": " nakṣatracakrasaptarṣi- $ diśāṃ rātrāv adarśanam &",
    "T02vamvupau:146": " saptāhamṛtyor jāyeta % jvālā vākasmikī tanau // VMv_1.71 //",
    "T02vamvupau:147": " arundhatīṃ rohiṇīṃ ca $ dhruvaṃ chāyāpathaṃ tathā &",
    "T02vamvupau:148": " rātrāv apaśyato 'kasmāt % ṣaḍmāsān mṛtyum ādiśet // VMv_1.72 //",
    "T02vamvupau:149": " kalaṅkarahitaṃ candraṃ $ sūryaṃ raśmivivarjitam &",
    "T02vamvupau:150": " saraśmikaṃ citrabhānuṃ % candraṃ cāpi saraśmikam // VMv_1.73 //",
    "T02vamvupau:151": " rātrau sūryaṃ divā candraṃ $ svanetre jvalanaṃ tathā &",
    "T02vamvupau:152": " tārāṃ merupramāṇāṃ ca % samudraṃ ca nadīm iva // VMv_1.74 //",
    "T02vamvupau:153": " nābhau hikkāṃ gude hañchāṃ $ varṇaṃ padmopamaṃ mukhe &",
    "T02vamvupau:154": " galake piṭakān raktān % gātre varṇavicitratām // VMv_1.75 //",
    "T02vamvupau:155": " hṛdaye krandanaṃ sāśru $ prakampam atha tāluni &",
    "T02vamvupau:156": " candrāṃśuṃ vahnisaṃsparśaṃ % sūryāṃśuṃ himaśītalam // VMv_1.76 //",
    "T02vamvupau:157": " candracchidraṃ ravicchidraṃ $ chidraṃ bhūmau tathāmbare &",
    "T02vamvupau:158": " ātmanaiva hi yaḥ paśyet % paśyen mṛtyuṃ sa pakṣataḥ // VMv_1.77 //",
    "T02vamvupau:159": " mūtraśukrapurīṣāṇi $ tulyakālaṃ patanti cet &",
    "T02vamvupau:160": " varṣān mṛtyur bhavet tatra % bhaiṣajyādi pratikriyā // VMv_1.78 //",
    "T02vamvupau:161": " ardhaṃ śītaṃ tathā coṣṇam $ ardhaṃ yasya kalevaram &",
    "T02vamvupau:162": " saptarātrād bhaven mṛtyuḥ % paralokaṃ vicintayet // VMv_1.79 //",
    "T02vamvupau:163": " hakāraḥ śītasaṃsparśaḥ $ phukāro vahnisaṃnibhaḥ &",
    "T02vamvupau:164": " yasyānubhūyate tasya % daśāhād yamadarśanam // VMv_1.80 //",
    "T02vamvupau:165": " anāmikānāṃ mūleṣu $ dṛṣṭayā kṛṣṇarekhayā &",
    "T02vamvupau:166": " aṣṭādaśadinād ūrdhvaṃ % mṛtyuḥ prākkarmadoṣataḥ // VMv_1.81 //",
    "T02vamvupau:167": " yasya mastakam āruhya $ trivarṇo yāti vegataḥ &",
    "T02vamvupau:168": " kṛkalāso mṛtis tasya % pañcamāsād viniścitā // VMv_1.82 //",
    "T02vamvupau:169": " śabdo na śrūyate dehād $ dhastābhyām apamārjitāt &",
    "T02vamvupau:170": " sarvāṅgaśītalatvena % daśāhān maraṇaṃ dhruvam // VMv_1.83 //",
    "T02vamvupau:171": " yugapan nirgamo bāhu- $ jaṅghayor yasya gacchataḥ &",
    "T02vamvupau:172": " vināśo brahmasūtrasya % mṛtyus tasyaikavarṣataḥ // VMv_1.84 //",
    "T02vamvupau:173": " kardame pāṃśudeśe vā $ purataḥ pṛṣṭhato 'pi vā &",
    "T02vamvupau:174": " khaṇḍaṃ pādodaye nyūnaṃ % mṛtyur māsacatuṣṭayāt // VMv_1.85 //",
    "T02vamvupau:175": " akasmāt puruṣaṃ paśyet $ kṛṣṇapiṅgalavarṇakam &",
    "T02vamvupau:176": " varṣatrayātyayān mṛtyur % yadi bhrāntyā na kalpitaḥ // VMv_1.86 //",
    "T02vamvupau:177": " dvimāsamṛtyur hṛtpādau $ snātamātrasya śuṣyataḥ &",
    "T02vamvupau:178": " trirātramṛtyur durgandho % jāyate vikṛtākṛtiḥ // VMv_1.87 //",
    "T02vamvupau:179": " kharārkadivase toyair $ āpūrya mukhakoṭaram &",
    "T02vamvupau:180": " pratyahaṃ phūtkṛtaṃ kurvan % kramāt tanmadhyasaṃsthitam // VMv_1.88 //",
    "T02vamvupau:181": " paśyed indradhanuś citraṃ $ dīrghāyuḥ puruṣaḥ sadā &",
    "T02vamvupau:182": " ṣaḍmāsāyur na tat paśyed % iti karmavicitratā // VMv_1.89 //",
    "T02vamvupau:183": " kharārkadivase paśyet $ puro gaganamadhyataḥ &",
    "T02vamvupau:184": " muktāhārān ivālūnān % muktāphalavibhūṣaṇān // VMv_1.90 //",
    "T02vamvupau:185": " indranīlamaṇicchāyān $ keśoṇḍukasamākṛtīn &",
    "T02vamvupau:186": " dṛśyadeśaṃ parityajya % deśāntaravisarpiṇaḥ // VMv_1.91 //",
    "T02vamvupau:187": " nāgān anekaśaḥ paśyet $ saṃyatān iva saṃtatam &",
    "T02vamvupau:188": " teṣām adṛṣṭau ṣaḍmāsān % maraṇaṃ parikīrtitam // VMv_1.92 //",
    "T02vamvupau:189": " prabhāte vātha sāyāhne $ jyotsnāyāṃ vā ciraṃ puraḥ &",
    "T02vamvupau:190": " vitatya bāhū svacchāyāṃ % dṛṣṭvā paśyec chanair nabhaḥ // VMv_1.93 //",
    "T02vamvupau:191": " tatrāpi dṛśyate chāyā $ dhavalā nararūpiṇī &",
    "T02vamvupau:192": " śiraso 'darśanāt tasya % mṛtyuḥ syād varṣamadhyataḥ // VMv_1.94 //",
    "T02vamvupau:193": " putrabhāryāvināśaḥ syād $ vāmapāṇer adarśanāt &",
    "T02vamvupau:194": " dakṣiṇādarśanāt pitṛ- % bhrātrādīnāṃ mahīyasām // VMv_1.95 //",
    "T02vamvupau:195": " jānūpari sthitau bāhū $ kṛtvā mūrdhni tathāñjalim &",
    "T02vamvupau:196": " rambhāphalanibhāṃ chāyāṃ % lakṣayen madhyatas tayoḥ // VMv_1.96 //",
    "T02vamvupau:197": " yadā tv ekaṃ dalaṃ tatra $ vikāsi parilakṣyate &",
    "T02vamvupau:198": " tasyām eva tithau nūnaṃ % ṣaḍmāsān maraṇaṃ bhavet // VMv_1.97 //",
    "T02vamvupau:199": " sūryamārgagate vāyau $ lakṣaṇīyam idaṃ trayam &",
    "T02vamvupau:200": " śrotre śirasi netre ca % śabdo dhūmo dyutis tathā // VMv_1.98 //",
    "T02vamvupau:201": " karṇau pidhāya sudṛḍhaṃ $ gambhīro gulgulo dhvaniḥ &",
    "T02vamvupau:202": " na śrūyate pañcadinaṃ % daśa pañcadaśāthavā // VMv_1.99 //",
    "T02vamvupau:203": " viṃśatiṃ divasān yāvat $ pañcaviṃśatim eva vā &",
    "T02vamvupau:204": " bāṇābdhiguṇanetrendu- % varṣair mṛtyur yathākramam // VMv_1.100 //",
    "T02vamvupau:205": " eṣām apy antarāleṣu $ śodhyāḥ ṣoḍaśa vāsarāḥ &",
    "T02vamvupau:206": " varṣasyaiva caturthāṃśaiḥ % kramaśaś cābhivardhitaiḥ // VMv_1.101 //",
    "T02vamvupau:207": " mastakopari niryāntīṃ $ saptāhaṃ dhūmamālikām &",
    "T02vamvupau:208": " yo na paśyati tasya syān % mṛtyur varṣatrayāvadheḥ // VMv_1.102 //",
    "T02vamvupau:209": " svanetrayoś caturdikṣu $ dṛśyante 'ṅgulipīḍanāt &",
    "T02vamvupau:210": " mārjāranetratulyāni % jyotīṃṣi jhaṭitikramāt // VMv_1.103 //",
    "T02vamvupau:211": " apīḍane 'pi taddṛṣṭau $ mṛtyuḥ syāc chatavāsaraiḥ &",
    "T02vamvupau:212": " etat sāmānyato jñeyaṃ % viśeṣas tv ayam ucyate // VMv_1.104 //",
    "T02vamvupau:213": " candrasyādhas tathordhvaṃ ca $ karṇanāsopakaṇṭhayoḥ &",
    "T02vamvupau:214": " naṣṭe jyotiṣi mṛtyuḥ syāt % ṣaṭtrinetrendumāsataḥ // VMv_1.105 //",
    "T02vamvupau:215": " sūrye 'pi yadi candrasya $ kramaḥ syāt pūrvavat tadā &",
    "T02vamvupau:216": " digbāṇaguṇanetreṣu % dineṣu maraṇaṃ bhavet // VMv_1.106 //",
    "T02vamvupau:217": " svarūpasya viparyāsāt $ ṣaḍmāsān maraṇaṃ bhavet &",
    "T02vamvupau:218": " pañcamāsād bhaven mṛtyur % nāsāgrasya vināśataḥ // VMv_1.107 //",
    "T02vamvupau:219": " bādhirye śrotrayor mṛtyuś $ caturmāsātyayād bhavet &",
    "T02vamvupau:220": " svasthendriyasya patane % mṛtyur māsatrayād bhavet // VMv_1.108 //",
    "T02vamvupau:221": " bhrūmadhye jyotiṣo 'dṛṣṭau $ dvimāsād yamadarśanam &",
    "T02vamvupau:222": " ekamāsātyayān mṛtyur % vṛṣaṇe golakakṣayāt // VMv_1.109 //",
    "T02vamvupau:223": " parākṣṇoḥ pratibimbasyā- $ dṛṣṭau pakṣād vināśanam &",
    "T02vamvupau:224": " jihvāyā aparāvṛttau % daśāhān mṛtyusaṃgamaḥ // VMv_1.110 //",
    "T02vamvupau:225": " nābher viparyayān mṛtyuḥ $ pañcāhād upaśliṣyati &",
    "T02vamvupau:226": " pārśvadvayasyākṛṣṭau tu % mṛtyuḥ syād vāsaratrayāt // VMv_1.111 //",
    "T02vamvupau:227": " samastagātrastabdhatve $ mṛtyur ekāhiko bhavet &",
    "T02vamvupau:228": " lalāṭasthatrirekhāṇāṃ % nāśān mṛtyur ahastrayāt // VMv_1.112 //",
    "T02vamvupau:229": " svasthasya lālājihvā cen $ niḥsparśā dravavarjitā &",
    "T02vamvupau:230": " yāvat pañcadinaṃ mṛtyuḥ % pañcāśaddivasais tathā // VMv_1.113 //",
    "T02vamvupau:231": " amlāditvaṃ ca rasato $ nīlāditvaṃ ca varṇataḥ &",
    "T02vamvupau:232": " vikāraḥ śukramūtrāṇāṃ % ṣaḍmāsān mṛtyudarśanāt // VMv_1.114 //",
    "T02vamvupau:233": " yugapatpañcadhāraṃ vā $ vāmāvartaṃ vigandhi ca &",
    "T02vamvupau:234": " mūtraṃ yasya bhaven mṛtyus % tasya ṣaḍmāsamadhyataḥ // VMv_1.115 //",
    "T02vamvupau:235": " kṛṣṇe vā yadi vā śukle $ pakṣe reto 'tikṛṣṇakam &",
    "T02vamvupau:236": " mṛtyuḥ ṣaḍmāsato no cet % tenaiva syāt pratikriyā // VMv_1.116 //",
    "T02vamvupau:237": " kṛṣṇabhāgaṃ parityajya $ gṛhītvā śuklabhāgakam &",
    "T02vamvupau:238": " candre prabhañjane vāti % praveśāt syāt pratikriyā // VMv_1.117 //",
    "T02vamvupau:239": " sthiratve 'pi svadehasya $ tacchāyā cañcalā yadi &",
    "T02vamvupau:240": " caturmāsād bhaven mṛtyur % ity āgamavicakṣaṇāḥ // VMv_1.118 //",
    "T02vamvupau:241": " dakṣiṇāśāgatāṃ chāyām $ ātmano yadi paśyati &",
    "T02vamvupau:242": " adyaiva mṛtyur asmākam % iti paśyed anityatām // VMv_1.119 //",
    "T02vamvupau:243": " nirarthako visaṃvādī $ mithyetyādi prakāśanāt &",
    "T02vamvupau:244": " svapno 'py asatyaḥ sarveṣāṃ % nātaḥ śraddhā na yujyate // VMv_1.120 //",
    "T02vamvupau:245": " devatādarśitaḥ svapnaḥ $ satyasvapno 'tha yo naraḥ &",
    "T02vamvupau:246": " sa svapne pratyayaṃ kṛtvā % mṛtyuliṅgāni paśyatu // VMv_1.121 //",
    "T02vamvupau:247": " kiṃśukaṃ kovidāraṃ ca $ puṣpitaṃ karavīrakam &",
    "T02vamvupau:248": " yo 'bhirohati svapnānte % sa syāt ṣaḍmāsamṛtyukaḥ // VMv_1.122 //",
    "T02vamvupau:249": " vihārayaṣṭiṃ svapnānte $ yo 'bhirohati mānavaḥ &",
    "T02vamvupau:250": " vālukābhasmarāśiṃ vā % maraṇaṃ tasya pūrvavat // VMv_1.123 //",
    "T02vamvupau:251": " gardabhaṃ yaḥ samārūḍhaḥ $ prayāyād dakṣiṇāṃ diśam &",
    "T02vamvupau:252": " bhūyaś ca na nivarteta % tadvat tasyāpi jīvitam // VMv_1.124 //",
    "T02vamvupau:253": " yaś cāpi vānarārūḍhaḥ $ prayāyād dakṣiṇāṃ diśam &",
    "T02vamvupau:254": " tatrasthaś ca vibudhyeta % mṛtyuḥ syāt tasya pūrvavat // VMv_1.125 //",
    "T02vamvupau:255": " daṇḍaṃ vā caityayūpaṃ vā $ naro yas tv abhirohati &",
    "T02vamvupau:256": " vālmīkaṃ pāṃśurāśiṃ vā % ṣaḍmāsān na sa jīvati // VMv_1.126 //",
    "T02vamvupau:257": " kālī kumārī saṃkruddhā $ yā tu badhnāti bandhanaiḥ &",
    "T02vamvupau:258": " kālarātrī tu sā jñeyā % saptāhān mṛtyukārikā // VMv_1.127 //",
    "T02vamvupau:259": " kṛṣṇavastrā tu yā nārī $ kālī kāmayate naraṃ &",
    "T02vamvupau:260": " karavīramālā svapne % yāty asau yamamaṇḍalam // VMv_1.128 //",
    "T02vamvupau:261": " tamo vā praviśet svapne $ śvabhraṃ vā cārakaṃ tathā &",
    "T02vamvupau:262": " vṛkṣād vā prapatet svapne % sa mṛtyor antike sthitaḥ // VMv_1.129 //",
    "T02vamvupau:263": " vṛkṣaṃ tṛṇaṃ vā kāṣṭhaṃ vā $ viphalaṃ yas tu paśyati &",
    "T02vamvupau:264": " suptaḥ śīrṣe śarīre vā % ṣaḍmāsān na sa jīvati // VMv_1.130 //",
    "T02vamvupau:265": " yo vānararathārūḍho $ gacchet pūrvāṃ diśaṃ naraḥ &",
    "T02vamvupau:266": " pratibuddho vijānīyād % rātrir eṣā mamāntimā // VMv_1.131 //",
    "T02vamvupau:267": " śvakākagṛdhragomāyu- $ rakṣaḥpretapiśācakaiḥ &",
    "T02vamvupau:268": " bhakṣyate prohyate cāpi % kharapotryuṣṭrasaurabhaiḥ // VMv_1.132 //",
    "T02vamvupau:269": " ekābdavigame nūnaṃ $ maraṇaṃ tasya nirdiśet &",
    "T02vamvupau:270": " svapnadṛṣṭanimittānāṃ % śāntir māyopamā matiḥ // VMv_1.133 //",
    "T02vamvupau:271": " lohadaṇḍadharaṃ kṛṣṇaṃ $ naraṃ kṛṣṇaparicchadam &",
    "T02vamvupau:272": " prasuptenāgrato dṛṣṭvā % trimāsān mṛtyur āpyate // VMv_1.134 //",
    "T02vamvupau:273": " raktagandhapraliptāṅgaṃ $ raktamālyavibhūṣitam &",
    "T02vamvupau:274": " tailābhyaktam atibhītaṃ % muṇḍitaṃ raktavāsasam // VMv_1.135 //",
    "T02vamvupau:275": " kharam āruhya vegena $ vrajantaṃ dakṣiṇāṃ diśam &",
    "T02vamvupau:276": " ātmānam īdṛśaṃ svapne % paśyet ṣaḍmāsamṛtyukaḥ // VMv_1.136 //",
    "T02vamvupau:277": " raktamālyāni gandhāṃś ca $ raktāmbaram athāpi vā &",
    "T02vamvupau:278": " yaḥ svapne labhate tasya % mṛtyuḥ syād aṣṭamāsataḥ // VMv_1.137 //",
    "T02vamvupau:279": " saṃkhyātītāni bāhyāni $ mṛtyuliṅgāni tāni kaḥ &",
    "T02vamvupau:280": " ekavaktreṇa śaknoti % vaktuṃ varṣaśatair api // VMv_1.138 //",
    "T02vamvupau:281": " etāni mṛtyoḥ pratipādakāni $ liṅgāni bāhyāni yathoditāni &",
    "T02vamvupau:282": " vijñāya tāni tvaritaṃ vidheyo % mantrādibhir vañcana eva yatnaḥ //",
    "T02vamvupau:283": " || iti śrīpaṇḍitavāgīśvarakīrtiviracite mṛtyuvañcanopadeśe prathamaḥ paricchedaḥ ||",
    "T02vamvupau:284": " idānīm āntaraṃ mṛtyor $ lakṣaṇaṃ kathyate sphuṭam &",
    "T02vamvupau:285": " tac ca vāyūdayāj jñeyaṃ % vāyur ghrāṇāsyagocaraḥ // VMv_2.1 //",
    "T02vamvupau:286": " bāhyalakṣaṇamātrān na $ mṛtyoḥ samyag viniścayaḥ &",
    "T02vamvupau:287": " yāvad ādhyātmikaṃ samyag % lakṣaṇaṃ naiva niścitam // VMv_2.2 //",
    "T02vamvupau:288": " ubhayor niścayān mṛtyur $ niścitaḥ syāt parisphuṭam &",
    "T02vamvupau:289": " bāhye buddhiviparyāso % rogāder api saṃskṛteḥ // VMv_2.3 //",
    "T02vamvupau:290": " puṣyādimāsasaṃkrāntau $ pūrṇamāsyādiparvasu &",
    "T02vamvupau:291": " sāmānyalakṣaṇaṃ mṛtyor % lakṣayet prātarāditaḥ // VMv_2.4 //",
    "T02vamvupau:292": " nirūpakanaro yatra $ dine kālaṃ nirūpayet &",
    "T02vamvupau:293": " tad ārabhya dinaṃ mṛtyur % mitakālātyayād bhavet // VMv_2.5 //",
    "T02vamvupau:294": " samaprakṛtiyuktānāṃ $ sarvaprāṇabhṛtāṃ sadā &",
    "T02vamvupau:295": " nāsikādakṣiṇetare % puṭe pratyekam āśritaḥ // VMv_2.6 //",
    "T02vamvupau:296": " vāyur vahati yāmārdhaṃ $ sūryaśītāṃśusaṃjñake &",
    "T02vamvupau:297": " ato viparyayāt kalpyaṃ % maraṇādi manīṣibhiḥ // VMv_2.7 //",
    "T02vamvupau:298": " pratipadaṃ samārabhya $ śuklāṃ vahati candragaḥ &",
    "T02vamvupau:299": " dināni trīṇi pavanaḥ % tataḥ sūrye dinatrayam // VMv_2.8 //",
    "T02vamvupau:300": " dinatrayaṃ punaś candre $ tataḥ sūrye dinatrayam &",
    "T02vamvupau:301": " krameṇānena niyamād % yāvat pañcadaśī sitā // VMv_2.9 //",
    "T02vamvupau:302": " evaṃ kṛṣṇaṃ samārabhya $ sūrye vahati mārutaḥ &",
    "T02vamvupau:303": " dināni trīṇi pūrvavad % yāvat pañcadaśītarā // VMv_2.10 //",
    "T02vamvupau:304": " kramasyāsya viparyāsāt $ tribhiḥ pakṣaiḥ suniścitāt &",
    "T02vamvupau:305": " ṣaḍbhir māsair bhaven mṛtyur % dharmam eva smaret tataḥ // VMv_2.11 //",
    "T02vamvupau:306": " pakṣadvayaviparyāsāt $ suhṛdbandhuvipad bhavet &",
    "T02vamvupau:307": " ekapakṣaviparyāsād % dāruṇavyādhisaṃbhavaḥ // VMv_2.12 //",
    "T02vamvupau:308": " ekadvitricatuḥpañca- $ ṣaḍdināni viparyayāt &",
    "T02vamvupau:309": " vahed vāyur yadi tadā % kalyudvegādi jāyate // VMv_2.13 //",
    "T02vamvupau:310": " trimārgago bhaved vāyuḥ $ prakṛteḥ parivarjanāt &",
    "T02vamvupau:311": " madhyāhnāt parato mṛtyuḥ % pratīkāravivarjitaḥ // VMv_2.14 //",
    "T02vamvupau:312": " saṃkrāntirahito vāyur $ ubhayor api mārgayoḥ &",
    "T02vamvupau:313": " vahed yasya daśāhāni % saṃkrāntau mriyate hi saḥ // VMv_2.15 //",
    "T02vamvupau:314": " viṣuvatkṣaṇasaṃprāptau $ spandete yasya locane &",
    "T02vamvupau:315": " tasya nāśaṃ vijānīyād % ahorātrān na saṃśayaḥ // VMv_2.16 //",
    "T02vamvupau:316": " itaś cetaś ca bahudhā $ yasyārdhapraharaṃ vahet &",
    "T02vamvupau:317": " vāyus tasya vijānīyāt % pūjanaṃ lābham eva ca // VMv_2.17 //",
    "T02vamvupau:318": " saṃkrāntipañcakaṃ yasya $ samatītya mukhe vahet &",
    "T02vamvupau:319": " vāyus tasyārthanāśaḥ syād % udvego vā bhayādi vā // VMv_2.18 //",
    "T02vamvupau:320": " vāmanāsāpuṭe vāyuḥ $ saṃkrāntīś ca trayodaśa &",
    "T02vamvupau:321": " samatītya vahed yasya % tasya rogādi jāyate // VMv_2.19 //",
    "T02vamvupau:322": " puṭadvayaṃ parityajya $ yadā vaktreṇa gacchati &",
    "T02vamvupau:323": " tad ahar jīvitaṃ tasya % yadi vajrasamo 'py asau // VMv_2.20 //",
    "T02vamvupau:324": " mārgaśīrṣasya saṃkrānti- $ kālam ārabhya mārutaḥ &",
    "T02vamvupau:325": " pañcāhaṃ ced vahet sūrye % mṛtyur aṣṭādaśābdataḥ // VMv_2.21 //",
    "T02vamvupau:326": " aśvayuṅmāsasaṃkrānti- $ kālam ārabhya mārutaḥ &",
    "T02vamvupau:327": " pañcāhaṃ ced vahen mṛtyur % bhavet pañcadaśābdataḥ // VMv_2.22 //",
    "T02vamvupau:328": " śrāvaṇasyāpi ced evaṃ $ mṛtyur dvādaśavarṣataḥ &",
    "T02vamvupau:329": " jyeṣṭhe 'pi ced bhaved evaṃ % mṛtyuḥ syān navavarṣataḥ // VMv_2.23 //",
    "T02vamvupau:330": " caitramāsasya saṃkrānti- $ kālam ārabhya ced vahet &",
    "T02vamvupau:331": " pañcāhaṃ māruto mṛtyuḥ % ṣaḍbhir varṣais tadā bhavet // VMv_2.24 //",
    "T02vamvupau:332": " māghamāsasya saṃkrānteḥ $ pañcāhaṃ ced vahen marut &",
    "T02vamvupau:333": " varṣatrayātyayān mṛtyur % iti kālavicakṣaṇāḥ // VMv_2.25 //",
    "T02vamvupau:334": " sarvatra dvitricaturo $ vāyuś ced divasān vahet &",
    "T02vamvupau:335": " abdabhāgais tu te śodhyā % yathāvad anupūrvaśaḥ // VMv_2.26 //",
    "T02vamvupau:336": " evam eva vahec candre $ vāyuś cen mṛtyuvarjitāḥ &",
    "T02vamvupau:337": " vyādhidurbhikṣakāntāra- % śokarājādyupadravāḥ // VMv_2.27 //",
    "T02vamvupau:338": " sāmānyakālasaṃbodhaḥ $ sphuṭo 'yam upadarśitaḥ &",
    "T02vamvupau:339": " viśeṣakālabodhāya % gatir anyā pradarśyate // VMv_2.28 //",
    "T02vamvupau:340": " samasaptagate sūrye $ janmarkṣe candramā yadi &",
    "T02vamvupau:341": " kālo 'sau pauṣṇanāmeti % mṛtyunirṇayakārakaḥ // VMv_2.29 //",
    "T02vamvupau:342": " yatra rāśau naro jātas $ tasmād yaḥ saptamo 'paraḥ &",
    "T02vamvupau:343": " samasapta iti khyātas % tatrārkaḥ samasaptagaḥ // VMv_2.30 //",
    "T02vamvupau:344": " rāśau tatraiva candraś cej $ janmanakṣatrago bhavet &",
    "T02vamvupau:345": " pauṣṇaḥ kālaḥ sa vijñeyas % tatra mṛtyor nirūpaṇam // VMv_2.31 //",
    "T02vamvupau:346": " sarvatra sūryamārgāntar- $ gate satatagāmini &",
    "T02vamvupau:347": " kālaṃ nirūpayed vidvān % itaratra vikālakam // VMv_2.32 //",
    "T02vamvupau:348": " yatra velākṣaṇe vāyor $ gatir anyā pravartate &",
    "T02vamvupau:349": " tatra velākṣaṇe pūrṇe % mṛtyur nāsty atra saṃśayaḥ // VMv_2.33 //",
    "T02vamvupau:350": " pauṣṇe kāle vahed vāyur $ dinārdhaṃ yadi sūryagaḥ &",
    "T02vamvupau:351": " vatsarair manusaṃkhyātair % lakṣayen maraṇaṃ tadā // VMv_2.34 //",
    "T02vamvupau:352": " dinam ekam ahorātraṃ $ dinadvitricatuṣṭayam &",
    "T02vamvupau:353": " vahec ced arkadikśaila- % ṣaḍvedābdaiḥ kramān mṛtiḥ // VMv_2.35 //",
    "T02vamvupau:354": " pañcāhaṃ ca daśāhaṃ ca $ tathā pañcadaśāhakam &",
    "T02vamvupau:355": " vahec cet tridvyekavarṣair % bhaven mṛtyur yathākramam // VMv_2.36 //",
    "T02vamvupau:356": " tathaiva ced vahed vāyur $ viṃśatiṃ pañcaviṃśatim &",
    "T02vamvupau:357": " ṣaḍbhir māsais tribhiś caiva % yathāsaṃkhyaṃ bhaven mṛtiḥ // VMv_2.37 //",
    "T02vamvupau:358": " ṣaṭsaptāṣṭāviṃśatiṃ ced $ ūnatriṃśaddinaṃ vahet &",
    "T02vamvupau:359": " syād dvyekamāsaiḥ pakṣeṇa % digdinaiś ca kramān mṛtiḥ // VMv_2.38 //",
    "T02vamvupau:360": " triṃśat tu caikatriṃśac ca $ dvātriṃśad divasān yadi &",
    "T02vamvupau:361": " pañcatridvidinair mṛtyur % yathāsaṃkhyaṃ bhavet tadā // VMv_2.39 //",
    "T02vamvupau:362": " trayastriṃśaddinaṃ yāvat $ sūrye ced vāti mārutaḥ &",
    "T02vamvupau:363": " tasminn eva dine mṛtyur % viṣṇor api na saṃśayaḥ // VMv_2.40 //",
    "T02vamvupau:364": " pañcāhapañcaviṃśatyor $ antarāleṣu vāsarāḥ &",
    "T02vamvupau:365": " noktāḥ ṣoḍaśasaṃkhyā ye % teṣāṃ śodhanam ucyate // VMv_2.41 //",
    "T02vamvupau:366": " ṣaḍdinaṃ cet tribhir varṣaiś $ caturviṃśativarjitaiḥ &",
    "T02vamvupau:367": " saptāhaṃ cet tribhir varṣaiḥ % pūrvoktadviguṇonitaiḥ // VMv_2.42 //",
    "T02vamvupau:368": " aṣṭāhaṃ cet tribhir varṣair $ dvāsaptatidinonitaiḥ &",
    "T02vamvupau:369": " navāhaṃ cet tribhir varṣaiḥ % ṣaṇṇavatidinonitaiḥ // VMv_2.43 //",
    "T02vamvupau:370": " vahed ekādaśāhaṃ cen $ mārutaḥ sūryagocaraḥ &",
    "T02vamvupau:371": " caturviṃśatirātronān % mṛtyur varṣadvayād bhavet // VMv_2.44 //",
    "T02vamvupau:372": " dvādaśāhaṃ varṣadvayāt $ pūrvoktadviguṇonitāt &",
    "T02vamvupau:373": " trayodaśāhaṃ dvivarṣād % dvāsaptatidinonitāt // VMv_2.45 //",
    "T02vamvupau:374": " caturdaśāhaṃ dvivarṣāt $ ṣaṇṇavatidinonitāt &",
    "T02vamvupau:375": " ṣoḍaśadinavāhena % dvādaśonaikavarṣataḥ // VMv_2.46 //",
    "T02vamvupau:376": " vahet saptadaśāhaṃ ced $ vāyuḥ sūryaikagocaraḥ &",
    "T02vamvupau:377": " caturviṃśatyahanyūnād % varṣān mṛtyur udīritaḥ // VMv_2.47 //",
    "T02vamvupau:378": " aṣṭādaśāhaṃ ṣaṭtriṃśad- $ dinanyūnaikavarṣataḥ &",
    "T02vamvupau:379": " ūnaviṃśati ced aṣṭa- % catvāriṃśaddinonitāt // VMv_2.48 //",
    "T02vamvupau:380": " ekaviṃśati ṣaḍmāsāt $ ṣaḍvāsaraviyojitāt &",
    "T02vamvupau:381": " dvāviṃśatiṃ cet ṣaḍmāsair % dvādaśāhavivarjitaiḥ // VMv_2.49 //",
    "T02vamvupau:382": " trayoviṃśatyaharvāhe $ 'ṣṭādaśāhavivarjitāt &",
    "T02vamvupau:383": " caturviṃśatyaharvāhe % catuḥṣaṭkadinonitāt // VMv_2.50 //",
    "T02vamvupau:384": " trayastriṃśaddineṣv evaṃ $ mṛtyulakṣaṇasaṃbhavaḥ &",
    "T02vamvupau:385": " vāyūdayavaśāj jñeyo % nāta ūrdhvam asaṃbhavāt // VMv_2.51 //",
    "T02vamvupau:386": " āha cātra |",
    "T02vamvupau:387": " ādau kṛtvā dinārdhaṃ sakaladinam athā-harniśaṃ yāvad eva $ tasmād ahnor dvayaṃ ca tridinam atha catur-vāsarān vyāpya yāvat &",
    "T02vamvupau:388": " prāṇo nāḍyāśrito yo vahati dinapater udgame savyahīne % tasmin vijñeyam etad bhuvanaravidiśo maṅgalaṃ ṣaṭ catuṣkam // VMv_2.52 //",
    "T02vamvupau:389": " pañcabhyaḥ pañcaviṃśaddivasagatir ihā-rohate pañcavṛddhyā $ tasmād ekottareṇa triguṇitadaśakaṃ tryuttaraṃ yāvad eva &",
    "T02vamvupau:390": " kāle pauṣṇe samās tās trinayanaśaśinaḥ ṣaṭtriyugmendavo ye % māsās te 'hāni śeṣās tithidigiṣuguṇa-dvīndavo jīvitasya // VMv_2.53 //",
    "T02vamvupau:391": " tripuṭaṃ cakram ālikhya $ saptatriṃśadgṛhānvitam &",
    "T02vamvupau:392": " āyuṣaḥ prāṇavāyoś ca % dināny aṅkakramāl likhet // VMv_2.54 //",
    "T02vamvupau:393": " ity āntarāṇy api mayā kathitāni mṛtyor $ liṅgāny ariṣṭam iti",
    "T02vamvupau:394": " cāparanāmakāni &",
    "T02vamvupau:395": " vijñāya tāni sapadi tvaritair vidheyo % dhyānādibhir maraṇa-vañcana eva yatnaḥ // VMv_2.55",
    "T02vamvupau:396": " || iti śrīpaṇḍitavāgīśvarakīrtiviracite mṛtyuvañcano\"padeśe dvitīyaḥ paricchedaḥ ||",
    "T02vamvupau:397": " bāhyam ādhyātmikaṃ caiva $ jñātvāriṣṭakadambakam &",
    "T02vamvupau:398": " bāhyaś cādhyātmikaś cāpi % jñeyo vañcanasaṃcayaḥ // VMv_3.1 //",
    "T02vamvupau:399": " kāyavākkarmabhir bāhyam $ āntaraṃ dhyānakarmabhiḥ &",
    "T02vamvupau:400": " maṇimantrauṣadhair bāhyam % āntaraṃ yogaśaktibhiḥ // VMv_3.2 //",
    "T02vamvupau:401": " śraddhayā śakyate kartuṃ $ mṛtyuvañcanam udyataiḥ &",
    "T02vamvupau:402": " śraddhām ato dṛḍhīkuryād % anyathā syāc chramaḥ paraḥ // VMv_3.3 //",
    "T02vamvupau:403": " kāyakleśair bahuvidhair $ na cāpy arthasya rāśibhiḥ &",
    "T02vamvupau:404": " dharmaḥ saṃprāpyate sūkṣmaḥ % śraddhāhīnaiḥ surair api // VMv_3.4 //",
    "T02vamvupau:405": " śraddhā dharmaḥ paraṃ sūkṣmaḥ $ śraddhā jñānaṃ tapo hutam &",
    "T02vamvupau:406": " śraddhā svargaś ca mokṣaś ca % śraddhā sarvam idaṃ jagat // VMv_3.5 //",
    "T02vamvupau:407": " sarvasvaṃ jīvitaṃ cāpi $ dadyād aśraddhayā yadi &",
    "T02vamvupau:408": " naivāpnuyāt phalaṃ kiṃ cic % chraddadhānas tato bhavet // VMv_3.6 //",
    "T02vamvupau:409": " ādau dharmaparo bhūyān $ mṛtyuvañcanavāñchayā &",
    "T02vamvupau:410": " dharmo hi trāyate mṛtyor % mṛtyur dharmeṇa vañcyate // VMv_3.7 //",
    "T02vamvupau:411": " na dharmarahitas tiṣṭhet $ pramādāt kṣaṇamātrakam &",
    "T02vamvupau:412": " brahmāpi hi vinā dharmaṃ % na prabhur mṛtyuvañcane // VMv_3.8 //",
    "T02vamvupau:413": " viduṣāṃ saṃmato dharmaḥ $ satyaṃ dānaṃ tapaḥ kṣamā &",
    "T02vamvupau:414": " viśeṣeṇa kṛpā yeṣāṃ % kiṃ teṣāṃ dharmavistaraiḥ // VMv_3.9 //",
    "T02vamvupau:415": " kāruṇyasyandi hṛdayaṃ $ yeṣāṃ sattveṣu saṃtatam &",
    "T02vamvupau:416": " teṣāṃ jñānaṃ ca mokṣaś ca % kim anyair dharmavistaraiḥ // VMv_3.10 //",
    "T02vamvupau:417": " ahiṃsā paramo dharmaḥ $ sarvasiddhāntasaṃmataḥ &",
    "T02vamvupau:418": " tām evābhyasyato nityaṃ % mṛtyur dūrāyate kramāt // VMv_3.11 //",
    "T02vamvupau:419": " alpāyur api dīrghāyuḥ $ sadyaḥ syāj jīvayann imān &",
    "T02vamvupau:420": " pakṣimatsyamṛgavyāḍa- % caurādīn vadhyadeśagān // VMv_3.12 //",
    "T02vamvupau:421": " dīrghāyur api mandāyuḥ $ sadyaḥ syān mārayann imān &",
    "T02vamvupau:422": " cauramatsyamṛgavyāḍa- % pakṣiṇo jīvakāṅkṣiṇaḥ // VMv_3.13 //",
    "T02vamvupau:423": " daśākuśalasaṃtyāgāt $ triratnaśaraṇāt tathā &",
    "T02vamvupau:424": " pañcāṣṭaśikṣākaraṇān % mṛtyur dūragato bhavet // VMv_3.14 //",
    "T02vamvupau:425": " bandhanasthān uruvyādhi- $ pīḍitān bhayakātarān &",
    "T02vamvupau:426": " trāyamāṇo bhaven nūnaṃ % dīrghāyur mṛtyuvañcakaḥ // VMv_3.15 //",
    "T02vamvupau:427": " dīnānāthasalajjebhyaḥ $ śīlavadbhyo 'pi cādarāt &",
    "T02vamvupau:428": " īpsitārthapradānena % dhruvam āyur vivardhate // VMv_3.16 //",
    "T02vamvupau:429": " mātāpitṛgurujyeṣṭha- $ jñānavṛddhādigauravāt &",
    "T02vamvupau:430": " mānasatkāradānāc ca % mṛtyur naivopasarpati // VMv_3.17 //",
    "T02vamvupau:431": " sveṣṭadaivatatadbhakta- $ liṅgināṃ prātar ādarāt &",
    "T02vamvupau:432": " darśanād vandanān nityam % āyuṣo vṛddhir āpyate // VMv_3.18 //",
    "T02vamvupau:433": " bhagnasphuṭitacaityādāv $ iṣṭakādipradānataḥ &",
    "T02vamvupau:434": " syād alpāyuḥ sudīrghāyuḥ % paiṇḍapātikabhikṣuvat // VMv_3.19 //",
    "T02vamvupau:435": " vihārastūpabimbādeḥ $ kriyayārāmaropaṇāt &",
    "T02vamvupau:436": " mahāṣṭasthānapūjābhir % āyur nityaṃ vivardhate // VMv_3.20 //",
    "T02vamvupau:437": " chandakabhikṣayopāttair $ dravyaiḥ saṃghasya bhojanāt &",
    "T02vamvupau:438": " saptāhāyuś cirāyuḥ syād % dharmāśokanarendravat // VMv_3.21 //",
    "T02vamvupau:439": " vālukācaityakaraṇāt $ tathā sañcakatāḍanāt &",
    "T02vamvupau:440": " caityādivandanāc caiva % dhruvam āyur vivardhate // VMv_3.22 //",
    "T02vamvupau:441": " mahāsamājakaṃ sūtram $ āṭānāṭīyakaṃ tathā &",
    "T02vamvupau:442": " sakṣudrakaṃ mahāmeghaṃ % gāthāḥ susvastisaṃjñitāḥ // VMv_3.23 //",
    "T02vamvupau:443": " satkṛtya vācayed bhikṣūn $ svayaṃ vā saṃpravartayet &",
    "T02vamvupau:444": " dīrgham āyus tathā prāpya % mṛtyor bhavati vañcakaḥ // VMv_3.24 //",
    "T02vamvupau:445": " gaṇḍavyūhādisūtrāntān $ mahāyānaprakāśakān &",
    "T02vamvupau:446": " ekāgro vācayen nityaṃ % mṛtyuvañcanam aśnute // VMv_3.25 //",
    "T02vamvupau:447": " buddhabhāṣitaniḥśeṣa- $ yogatantrādivācanāt &",
    "T02vamvupau:448": " pañcarakṣāvidhānād vā % mṛtyuvañcanam āpyate // VMv_3.26 //",
    "T02vamvupau:449": " uṣṇīṣagarbhacaityādi- $ pradakṣiṇavidhānataḥ &",
    "T02vamvupau:450": " dhāraṇījapataś cāpi % vañcyate mṛtyur udyataiḥ // VMv_3.27 //",
    "T02vamvupau:451": " grahādimātṛkāpāṭhāt $ tadvidhānapuraḥsarāt &",
    "T02vamvupau:452": " sahasrāvartadhāraṇyā % ratnolkāyāś ca jāpataḥ // VMv_3.28 //",
    "T02vamvupau:453": " dhāraṇīsaṃcayādyukta- $ dhāraṇījāpatatparāḥ &",
    "T02vamvupau:454": " āsannam api dūrasthaṃ % mṛtyuṃ kurvanti paṇḍitāḥ // VMv_3.29 //",
    "T02vamvupau:455": " maṇḍalālekhanād dhomān $ mudrāṇāṃ bandhanād api &",
    "T02vamvupau:456": " balīnāṃ gaṇacakrāṇāṃ % pradānān mṛtyuvañcanam // VMv_3.30 //",
    "T02vamvupau:457": " cāturdiśāryasaṃghāya $ bhojyaśayyādidānataḥ &",
    "T02vamvupau:458": " kāṣāyamātrakaṇṭhebhyo % 'pi vā syān mṛtyuvañcanam // VMv_3.31 //",
    "T02vamvupau:459": " evamādikriyārambhād $ dharmaḥ syāt puṇyalakṣaṇaḥ &",
    "T02vamvupau:460": " puṇyāt syād āyuṣo vṛddhis % tadvṛddher mṛtyuvañcanam // VMv_3.32 //",
    "T02vamvupau:461": " ityādi leśato dharmaḥ $ sūcitas tasya vistaraḥ &",
    "T02vamvupau:462": " svayam unnīya kartavyas % taj jñātvā mṛtyuvañcakaiḥ // VMv_3.33 //",
    "T02vamvupau:463": " evaṃ dharmaparo bhūtvā $ siddhamantrauṣadhādibhiḥ &",
    "T02vamvupau:464": " mṛtyor viṣkambhaṇaṃ kuryāt % sadyaḥpratyayakāribhiḥ // VMv_3.34 //",
    "T02vamvupau:465": " maṇimantrauṣadhīsiddha- $ rasāyanabalāt svayam &",
    "T02vamvupau:466": " mṛtyoḥ parājayo dṛṣṭaḥ % siddhavidyādharair yathā // VMv_3.35 //",
    "T02vamvupau:467": " ratnalakṣaṇaśāstrokta- $ parīkṣottīrṇavajradhṛk &",
    "T02vamvupau:468": " āyurmaṇidharo vāpi % viśvarūpadharas tathā // VMv_3.36 //",
    "T02vamvupau:469": " anarghasyendranīlāder $ anyasyāpi mahāmaṇeḥ &",
    "T02vamvupau:470": " dhārakaḥ sarvamṛtyūnāṃ % vañcakaḥ syān na saṃśayaḥ // VMv_3.37 //",
    "T02vamvupau:471": " na cātra maṇisāmarthye $ saṃśayo yuktibhāg yataḥ &",
    "T02vamvupau:472": " acintyaśaktiyuktatvaṃ % maṇīnāṃ sarvasaṃmatam // VMv_3.38 //",
    "T02vamvupau:473": " paṭāder agrataḥ pūjāṃ $ kṛtvā vijanadeśagaḥ &",
    "T02vamvupau:474": " jāpamātreṇa mantrāṇāṃ % jāyate mṛtyuvañcanam // VMv_3.39 //",
    "T02vamvupau:475": " ākāram uccaret pūrvaṃ $ tato ro lig iti sphuṭam &",
    "T02vamvupau:476": " trailokyavijayākhyo 'yaṃ % vidyādharapiṭoditaḥ // VMv_3.40 //",
    "T02vamvupau:477": " mantraṃ lokeśvarasyāsya $ japed akṣaralakṣakam &",
    "T02vamvupau:478": " śrāddhas tadagrato 'vaśyaṃ % mṛtyuvañcanam aśnute // VMv_3.41 //",
    "T02vamvupau:479": " uktvā vairocanaṃ pūrvaṃ $ paścāt tāre dvir uccaret &",
    "T02vamvupau:480": " tuttāre dvis ture dviś ca % svāhāntaṃ mṛtyuvañcanam // VMv_3.42 //",
    "T02vamvupau:481": " tārābhyudayatantroktaṃ $ mantram akṣaralakṣakam &",
    "T02vamvupau:482": " japtvāryatārāpurato % dadhimadhvaktipūrvakam // VMv_3.43 //",
    "T02vamvupau:483": " pūrvottaraśikhādūrvā- $ pravālāyutahomataḥ &",
    "T02vamvupau:484": " pūrvakarmaprabhāvottham % api mṛtyuṃ nivārayet // VMv_3.44 //",
    "T02vamvupau:485": " oṃ ādau ruru tato 'taḥ $ sphurupadam ataḥ param &",
    "T02vamvupau:486": " jvala tiṣṭha tathā siddha- % locaneti padatrayam // VMv_3.45 //",
    "T02vamvupau:487": " sarvārthasādhani svāhā $ mantro 'śokadale 'male &",
    "T02vamvupau:488": " pradattadakṣiṇācāryair % likhitaś candanadravaiḥ // VMv_3.46 //",
    "T02vamvupau:489": " lakṣaśaḥ koṭiśo vāpi $ śuddhaḥ śraddhāvidhānataḥ &",
    "T02vamvupau:490": " dhautaś ca nirjalaiḥ kṣīrair % huto dūrvādināthavā // VMv_3.47 //",
    "T02vamvupau:491": " bhavaty avaśyaṃ niḥśeṣa- $ mṛtyuvañcanakārakaḥ &",
    "T02vamvupau:492": " niḥśeṣarogasaṃdoha- % śāntikṛc cāpi jāyate // VMv_3.48 //",
    "T02vamvupau:493": " mahāmaṇḍalakalpoktā- $ ryaśatākṣarasaṃjñinaḥ &",
    "T02vamvupau:494": " acintyaśakter mantrasya % dṛṣṭaśakter anekaśaḥ // VMv_3.49 //",
    "T02vamvupau:495": " bhadracaryāsamādāna- $ vidhinā lakṣajāpataḥ &",
    "T02vamvupau:496": " mokṣo 'pi jāyate nūnaṃ % kiṃ punar mṛtyuvañcanam // VMv_3.50 //",
    "T02vamvupau:497": " namas traiyadhvikānāṃ prāk $ tathāgatānāṃ syāt tataḥ &",
    "T02vamvupau:498": " sarvatrāpratihatāvāpti- % dharmateti padaṃ tataḥ // VMv_3.51 //",
    "T02vamvupau:499": " balinām iti padād oṃ $ tato 'samasamapadam &",
    "T02vamvupau:500": " samantato 'nantatāvāpti- % śāsanīti padaṃ tataḥ // VMv_3.52 //",
    "T02vamvupau:501": " hara hara smara smara- $ ṇa vigatarāgapadāt &",
    "T02vamvupau:502": " buddhadharmate tataḥ syāt % sara sara samabalā // VMv_3.53 //",
    "T02vamvupau:503": " hasadvayaṃ trayadvayaṃ $ syād gaganamahāvara &",
    "T02vamvupau:504": " lakṣaṇe jvala jvalana- % sāgare syāt padaṃ tataḥ // VMv_3.54 //",
    "T02vamvupau:505": " dattvā svāhāpadaṃ cānte $ bhaven mantraḥ śatākṣaraḥ &",
    "T02vamvupau:506": " tathāgatānāṃ sarveṣāṃ % hṛdayaṃ parikīrtitaḥ // VMv_3.55 //",
    "T02vamvupau:507": " āryamahāpratisarā- $ mantraikalakṣajāpataḥ &",
    "T02vamvupau:508": " dūrvādaśāṃśahomena % dhruvaṃ syān mṛtyuvañcanam // VMv_3.56 //",
    "T02vamvupau:509": " oṃ uktvā padaṃ vimale $ jaya vare 'nu cāmṛte &",
    "T02vamvupau:510": " hūṃ hūṃ phaṭ phaṭ tataḥ svāhā- % padaṃ brūyād anantaram // VMv_3.57 //",
    "T02vamvupau:511": " vairocanād bharadvayaṃ $ saṃbharadvayam uccaret &",
    "T02vamvupau:512": " uktvendriyabalaśabdaṃ % viśodhanipadaṃ vadet // VMv_3.58 //",
    "T02vamvupau:513": " hūṃ hūṃ ruru cale svāhā $ mantro 'yaṃ mṛtyuvañcakaḥ &",
    "T02vamvupau:514": " āryamahāpratisarā- % hṛdayaṃ sarvasiddhidam // VMv_3.59 //",
    "T02vamvupau:515": " japtvā daśākṣaraṃ mantraṃ $ taṃ mṛtyuñjayasaṃjñinam &",
    "T02vamvupau:516": " daśalakṣaṃ tato homaṃ % kurvīta kusumaiḥ sitaiḥ // VMv_3.60 //",
    "T02vamvupau:517": " ghṛtāktair lakṣasaṃkhyātair $ lokeśvaraguroḥ puraḥ &",
    "T02vamvupau:518": " mantraśaktes tato 'vaśyaṃ % jāyate mṛtyuvañcanam // VMv_3.61 //",
    "T02vamvupau:519": " oṃ ādau tata āṅkāraḥ $ syād īṅkāras tataḥ param &",
    "T02vamvupau:520": " ūṃ oṃ mṛtyuñjaya oṃ syād % ayaṃ mantro daśākṣaraḥ // VMv_3.62 //",
    "T02vamvupau:521": " kalpādijīvanārthaṃ ye $ proktā mantrās tathāgataiḥ &",
    "T02vamvupau:522": " tair āyuḥ sādhitaṃ dīrghaṃ % tad dīrghaṃ mṛtyuvañcanam // VMv_3.63 //",
    "T02vamvupau:523": " mantrair yaiḥ śāntikarma $ taiḥ syād vṛddhir āyuṣaḥ &",
    "T02vamvupau:524": " yaiḥ syād āyuṣo vṛddhis % taiḥ syān mṛtyuvañcanam // VMv_3.64 //",
    "T02vamvupau:525": " mantrāṇām api sāmarthye $ saṃśayo naiva yuktibhāk &",
    "T02vamvupau:526": " acintyaṃ mantrasāmarthyaṃ % yataḥ sarveṣu saṃmatam // VMv_3.65 //",
    "T02vamvupau:527": " āha ca |",
    "T02vamvupau:528": " na tad vastvantaraṃ loke $ yan na mantraiḥ prasidhyati &",
    "T02vamvupau:529": " cintāmaṇisamā mantrāḥ % samyakśraddhābhiyogataḥ // VMv_3.66 //",
    "T02vamvupau:530": " kalpoktavidhibhir yad vā $ yathākāmaprayogataḥ &",
    "T02vamvupau:531": " bubhukṣābahule deśe % 'mṛtām atyantam ācaret // VMv_3.67 //",
    "T02vamvupau:532": " ekākinīm athānyair vā $ bheṣajaiḥ sahitāṃ sadā &",
    "T02vamvupau:533": " tataḥ sthiravapur bhūtvā % mṛtyudvāraṃ na paśyati // VMv_3.68 //",
    "T02vamvupau:534": " anyeṣām api divyānāṃ $ bheṣajānāṃ niṣevaṇāt &",
    "T02vamvupau:535": " āyurvṛddhir jarāroga- % kṣayān mṛtyuṃ na paśyati // VMv_3.69 //",
    "T02vamvupau:536": " vyomahemādibhir baddhān $ mṛtakād vidhibhakṣitāt &",
    "T02vamvupau:537": " syān mṛtyuvañcanaṃ siddha- % rasāyanasvabhāvakāt // VMv_3.70 //",
    "T02vamvupau:538": " pratipaccandrayogādi- $ prāptenāntaradhātunā &",
    "T02vamvupau:539": " nasyapradānād vidhinā % jāyate mṛtyuvañcanam // VMv_3.71 //",
    "T02vamvupau:540": " saṃpuṭādikatantrokta- $ pañcāmṛtaprayuktibhiḥ &",
    "T02vamvupau:541": " yathopadeśayuktābhir % jāyate mṛtyuvañcanam // VMv_3.72 //",
    "T02vamvupau:542": " ūrdhvādhobhyāṃ saṃpuṭayogaṃ $ yaḥ satataṃ kurute hitayogam &",
    "T02vamvupau:543": " tasya suruṣṭo 'py avihatatejāḥ % kiñcitkārī no yamarājā // VMv_3.73 //",
    "T02vamvupau:544": " mṛtasaṃjīvanam api $ kva cid dṛṣṭam upāyataḥ &",
    "T02vamvupau:545": " ṛtumatkanyānarayoḥ % śṛṅkhalāyāḥ samutthitaiḥ // VMv_3.74 //",
    "T02vamvupau:546": " śoṇitonmiśraśukrākhya- $ dhātubhir nātiśītalaiḥ &",
    "T02vamvupau:547": " sadyo yad vā mṛtasyaiva % patitair dhātubindubhiḥ // VMv_3.75 //",
    "T02vamvupau:548": " ghṛtāktanalikārandhra- $ nirgamena praveśitaiḥ &",
    "T02vamvupau:549": " vahed ātmīyanāsāgra- % puṭonnītapuṭe kramāt // VMv_3.76 //",
    "T02vamvupau:550": " punarujjīvanaṃ dṛṣṭaṃ $ nirodhaś cātra śasyate &",
    "T02vamvupau:551": " pratyakṣadṛṣṭasāmarthyo % yogo 'yaṃ bahusaṃmataḥ // VMv_3.77 //",
    "T02vamvupau:552": " samastam athavā vyastaṃ $ triphalāmārkavānvitam &",
    "T02vamvupau:553": " ācaret satataṃ yogī % pañcāmṛtarasāyanam // VMv_3.78 //",
    "T02vamvupau:554": " valīpalitanirmukto $ vajrakāyaḥ svarūpavān &",
    "T02vamvupau:555": " dhruvaṃ nivārayen mṛtyum % api kalpādisaṃkhyayā // VMv_3.79 //",
    "T02vamvupau:556": " āgamoktam idaṃ siddhaṃ $ bahūnāṃ vārigandhayoḥ &",
    "T02vamvupau:557": " bhakṣaṇālepanāt sadyo % bhaven mṛtyunivāraṇam // VMv_3.80 //",
    "T02vamvupau:558": " anayoś ca sadābhyāsān $ madhusarpiḥsamanvitāt &",
    "T02vamvupau:559": " kālākālasamudbhūtam % api mṛtyuṃ nivārayet // VMv_3.81 //",
    "T02vamvupau:560": " bheṣajasyāpi sāmarthye $ saṃśayo naiva yujyate &",
    "T02vamvupau:561": " acintyauṣadhisāmarthyaṃ % yataḥ sarvatra dṛśyate // VMv_3.82 //",
    "T02vamvupau:562": " iti vidhāya bahiṣkriyam ādarān $ maraṇavañcanam atra yathābalam &",
    "T02vamvupau:563": " prabalamṛtyumahābhayaśaṅkayā % kuruta saṃprati tat punar āntaram //",
    "T02vamvupau:564": " || iti śrīpaṇḍitācāryavāgīśvarakīrtiviracite mṛtyuvañcanopadeśe tṛtīyaḥ paricchedaḥ ||",
    "T02vamvupau:565": " ādhyātmikam idānīṃ tu $ mṛtyuvañcanakauśalam &",
    "T02vamvupau:566": " kathyate yena niyataṃ % vañcyate mṛtyur udyataiḥ // VMv_4.1 //",
    "T02vamvupau:567": " rājacauramahāmāra- $ vyāghrādibhayavarjite &",
    "T02vamvupau:568": " saṃsargarahite ramye % parvatādau kva cit sthitaḥ // VMv_4.2 //",
    "T02vamvupau:569": " mātrābhojī mitālāpī $ nāticaṅkramaṇe priyaḥ &",
    "T02vamvupau:570": " alpanidro bahudhyāno % mantrajāpaparāyaṇaḥ // VMv_4.3 //",
    "T02vamvupau:571": " sveṣṭadaivatapūjādi- $ saddharmapaṭhanakriyaḥ &",
    "T02vamvupau:572": " trisaṃdhyabalidānādi- % maitryacittāditatparaḥ // VMv_4.4 //",
    "T02vamvupau:573": " puṇyād eveṣṭasaṃsiddhir $ iti puṇyakriyāparaḥ &",
    "T02vamvupau:574": " śraddhayā sarvasaṃsiddhir % iti śraddhāvivardhakaḥ // VMv_4.5 //",
    "T02vamvupau:575": " vīryāt prārabdhaniṣpattir $ iti vīryapuraḥsaraḥ &",
    "T02vamvupau:576": " dhyānād iṣṭaphalasthairyam % iti dhyānaikacetanaḥ // VMv_4.6 //",
    "T02vamvupau:577": " saṅgatyāgād anuṣṭhānam $ iti saṅgavivarjitaḥ &",
    "T02vamvupau:578": " samyagjñānavataḥ sarvam % iti jñānasamanvitaḥ // VMv_4.7 //",
    "T02vamvupau:579": " maraṇe duḥkhasaṃdarśī $ dharmadarśī ca jīvite &",
    "T02vamvupau:580": " vigatāśeṣasaṃdeho % mṛtyuvañcanam ārabhet // VMv_4.8 //",
    "T02vamvupau:581": " tatrādau dhyānasahitaṃ $ vighnārer mantralakṣakam &",
    "T02vamvupau:582": " saṃjapyāyutahomena % sarvavighnān nivārayet // VMv_4.9 //",
    "T02vamvupau:583": " namaḥ samantakāyeti $ prāg vākcittapadaṃ tataḥ &",
    "T02vamvupau:584": " vajrāṇāṃ ca namo vajra- % krodhāyeti padaṃ vadet // VMv_4.10 //",
    "T02vamvupau:585": " mahādaṃṣṭrotkaṭapadād $ bhairavāyapadaṃ vadet &",
    "T02vamvupau:586": " asimusalaparaśu- % pāśagṛhītahastāya // VMv_4.11 //",
    "T02vamvupau:587": " oṃ tato 'mṛtakuṇḍali $ khakhakhāhikhāhipadāt &",
    "T02vamvupau:588": " tiṣṭhatiṣṭhapadaṃ tasmād % bandhadvayaṃ hanadvayam // VMv_4.12 //",
    "T02vamvupau:589": " tataḥ |",
    "T02vamvupau:590": " dahadvayaṃ garjadvayaṃ $ visphoṭayadvayaṃ tataḥ &",
    "T02vamvupau:591": " sarvavajrapadād vighna- % vināyakānpadaṃ vadet // VMv_4.13 //",
    "T02vamvupau:592": " mahāgaṇapatipadāj $ jīvitāntakarāya ca &",
    "T02vamvupau:593": " hūṃ hūṃ phaṭ phaṭ svāhā % mantro vighnanivāraṇaḥ // VMv_4.14 //",
    "T02vamvupau:594": " hṛdayenāthavāsyaiva $ sarvavighnān nivārayet &",
    "T02vamvupau:595": " pūrvavaj japahomābhyāṃ % śaktir asyāpi tādṛśī // VMv_4.15 //",
    "T02vamvupau:596": " oṃ prāg uktvā huluhulu- $ tiṣṭhatiṣṭhapadaṃ tataḥ &",
    "T02vamvupau:597": " hanadvayaṃ dahadvayaṃ % garjagarja tathā punaḥ // VMv_4.16 //",
    "T02vamvupau:598": " visphoṭayadvayād brūyāt $ sarvavighnavināyakān &",
    "T02vamvupau:599": " oṃ amṛta hūṃ hūṃ phaṭ phaṭ % mama rakṣāṃ kuru svāhā // VMv_4.17 //",
    "T02vamvupau:600": " evaṃ vināśitāśeṣa- $ māravighno nirākulaḥ &",
    "T02vamvupau:601": " yathābhivāñchitaṃ yogaṃ % dhyāyād ekam aharniśam // VMv_4.18 //",
    "T02vamvupau:602": " buddhakṛtyakaraṃ śāntaṃ $ ghanavyūhanivāsinam &",
    "T02vamvupau:603": " ābaddhavajraparyaṅkaṃ % padmacandrāsanopari // VMv_4.19 //",
    "T02vamvupau:604": " bodhyagrīmudrayā yuktaṃ $ sphuracchvetāṃśumaṇḍalam &",
    "T02vamvupau:605": " dhyātvā vairocanaṃ śuklam % āsaṃsāraṃ na mṛtyubhāk // VMv_4.20 //",
    "T02vamvupau:606": " svavarṇamudrāveṣāḍhyān $ akṣobhyāditathāgatān &",
    "T02vamvupau:607": " dṛḍhāhaṅkārato dhyātvā % vajrakāyo bhaved dhruvam // VMv_4.21 //",
    "T02vamvupau:608": " hṛccandrasaṃpuṭāntasthaṃ $ lokeśvaram anaśvaram &",
    "T02vamvupau:609": " śāntaṃ śaśāṅkasaṃkāśaṃ % sarvālaṅkārabhūṣitam // VMv_4.22 //",
    "T02vamvupau:610": " raktavarṇāmitābhākhya- $ saṃbuddhāṅkajaṭādharam &",
    "T02vamvupau:611": " vajraparyaṅkasaṃśliṣṭaṃ % pādāmbūjadvayopari // VMv_4.23 //",
    "T02vamvupau:612": " samādhimudrāsaṃsakta- $ karadvayam anākulam &",
    "T02vamvupau:613": " sarvasattvārthasaṃpādi- % kāruṇyasyandivigraham // VMv_4.24 //",
    "T02vamvupau:614": " dhyātvā tasyāpi hṛdaye $ lokeśam aparaṃ tathā &",
    "T02vamvupau:615": " punas tasyāpi hṛdaye % tathaivaikāgramānasaḥ // VMv_4.25 //",
    "T02vamvupau:616": " koṭisaṃkhyā bhaved yāvat $ tāvad dhyānam idaṃ smaret &",
    "T02vamvupau:617": " tataḥ sūkṣmātisūkṣmāntya- % lokeśagatacetasaṃ // VMv_4.26 //",
    "T02vamvupau:618": " dṛṣṭvā yogeśvaraṃ mṛtyur $ mriyate svayam eva hi &",
    "T02vamvupau:619": " anye 'pi skandhajā doṣāḥ % svayam āyanti nāśitām // VMv_4.27 //",
    "T02vamvupau:620": " sitāravindamadhyastha- $ candrabimbāsanopari &",
    "T02vamvupau:621": " ābaddhavajraparyaṅkāṃ % varadotpaladhāriṇīm // VMv_4.28 //",
    "T02vamvupau:622": " śaraccandrakarākārāṃ $ pṛṣṭhacandrasamāśritām &",
    "T02vamvupau:623": " sarvālaṅkārasaṃpūrṇāṃ % ṣoḍaśābdavapuṣmatīm // VMv_4.29 //",
    "T02vamvupau:624": " sarvasaṃbuddhatatputra- $ mātaraṃ kāmarūpadhām &",
    "T02vamvupau:625": " dhyātvāryatārāṃ hṛdaye % tasyāś cakraṃ sitadyuti // VMv_4.30 //",
    "T02vamvupau:626": " aṣṭakoṣṭhakam aṣṭābhir $ akṣaraiḥ paripūritam &",
    "T02vamvupau:627": " oṃhāvyañjanamadhyastha- % sādhyanāmādyanābhikam // VMv_4.31 //",
    "T02vamvupau:628": " dhyāyād ekāgracittaḥ san $ ṣaḍ māsān dṛḍhaniścayaḥ &",
    "T02vamvupau:629": " japec cākhinnacittaḥ san % mantram enaṃ daśākṣaram // VMv_4.32 //",
    "T02vamvupau:630": " oṅkāram ādito dattvā $ paścāt tāre prayojayet &",
    "T02vamvupau:631": " tuttāre syāt ture paścāt % svāhāntaḥ sārvakarmikaḥ // VMv_4.33 //",
    "T02vamvupau:632": " brahmendraviṣṇucandrārka- $ rudradikpālamanmathaiḥ &",
    "T02vamvupau:633": " apy akhaṇḍitaromāgraṃ % mṛtyuṃ jayati mṛtyuvat // VMv_4.34 //",
    "T02vamvupau:634": " valīpalitadaurbhāgya- $ vyādhidāridryasaṃkṣayaḥ &",
    "T02vamvupau:635": " siṃhādyaṣṭamahābhīti- % duḥkhasaṃdohanāśanam // VMv_4.35 //",
    "T02vamvupau:636": " ayācitānnapānādi- $ harmyavastrādisaṃgamaḥ &",
    "T02vamvupau:637": " khaḍgāñjanapādalepa- % bhadrakumbhādisiddhayaḥ // VMv_4.36 //",
    "T02vamvupau:638": " kavitā vaktṛtā medhā $ prajñā caikāntanirmalā &",
    "T02vamvupau:639": " anyā ca vāñchitā siddhiś % cakrād asmāt prajāyate // VMv_4.37 //",
    "T02vamvupau:640": " locanāṃ māmakīṃ cundāṃ $ mahāśvetādidevatām &",
    "T02vamvupau:641": " svavarṇaveṣamudrābhir % dhyātvā mṛtyuṃ na paśyati // VMv_4.38 //",
    "T02vamvupau:642": " sveṣṭadaivatayogād vai $ dṛḍhāhaṅkārasaṃgatāt &",
    "T02vamvupau:643": " cintāmaṇer ivāśeṣa- % vāñchitārthaprasādhakāt // VMv_4.39 //",
    "T02vamvupau:644": " śaṅkhakundendusaṃkāśāt $ saṃhārakramasaṃsthitāt &",
    "T02vamvupau:645": " anāratakriyābhyāsān % mṛtyur āyāti vañcanām // VMv_4.40 //",
    "T02vamvupau:646": " cakrasaṃvaratantrokta- $ herukākārabhāvanām &",
    "T02vamvupau:647": " kṛtvā tatpariṇāmena % kapālākārabhāvakam // VMv_4.41 //",
    "T02vamvupau:648": " kaṅkālarūpanidhyānaṃ $ yad vā khaṭvāṅgabhāvakam &",
    "T02vamvupau:649": " mārayitum ayogyatvān % mṛtyur naivopasarpati // VMv_4.42 //",
    "T02vamvupau:650": " mūrdhni candramaso bimbāt $ kṣaratpīyūṣaśīkarān &",
    "T02vamvupau:651": " hlādayataḥ samastāṅgaṃ % romakūpaiḥ samantataḥ // VMv_4.43 //",
    "T02vamvupau:652": " ṣaḍ māsān bhāvayed yogī $ sarvasaṅgavivarjitaḥ &",
    "T02vamvupau:653": " sarvarogān vinirjitya % mṛtyuṃ jayati mṛtyuvat // VMv_4.44 //",
    "T02vamvupau:654": " śirasy adhomukhaṃ śuklaṃ $ sahasradalapaṅkajam &",
    "T02vamvupau:655": " dhyātvā candrakramān mṛtyuṃ % kalpādīṃś ca vināśayet // VMv_4.45 //",
    "T02vamvupau:656": " asyaiva kṛṣṇarūpasya $ kṛṣṇarūpair gabhastibhiḥ &",
    "T02vamvupau:657": " saṃplāvayato nidhyānāt % palitādivināśanam // VMv_4.46 //",
    "T02vamvupau:658": " jihvāṃ tālugatāṃ kṛtvā $ dantair dantān asaṃspṛśan &",
    "T02vamvupau:659": " acintyahetusāmarthyāc % chraddheyam idam ārabhet // VMv_4.47 //",
    "T02vamvupau:660": " kaṇṭharandhrordhvasaṃlagnāṃ $ lālājihvām adhomukhīm &",
    "T02vamvupau:661": " jihvāgreṇālihed yāvat % pīyūṣarasavedanam // VMv_4.48 //",
    "T02vamvupau:662": " tato mṛtyuṃ jayet sadyaḥ $ palitādīṃś ca nāśayet &",
    "T02vamvupau:663": " sarvāpadbhayarakṣā ca % tatkāryakaraṇād bhavet // VMv_4.49 //",
    "T02vamvupau:664": " ānāpānasmṛter vātha $ prakārāntaram ārabhet &",
    "T02vamvupau:665": " saṃkhyāvṛddhyā tato 'vaśyam % ajarāmaratāṃ vrajet // VMv_4.50 //",
    "T02vamvupau:666": " adhikāni śataiḥ ṣaḍbhiḥ $ sahasrāṇy ekaviṃśatiḥ &",
    "T02vamvupau:667": " ahorātreṇa sattvānāṃ % prāṇasaṃkhyā prakīrtitā // VMv_4.51 //",
    "T02vamvupau:668": " praveśaḥ śasyate vāyor $ yataḥ so 'mṛtasaṃcayaḥ &",
    "T02vamvupau:669": " amṛtaṃ jīvanopāyas % tena mṛtyur na bādhate // VMv_4.52 //",
    "T02vamvupau:670": " praveśaṃ gaṇayed vāyoḥ $ śanair lakṣādisaṃkhyayā &",
    "T02vamvupau:671": " ekāgracitto vidhivad % aśabdo japa ucyate // VMv_4.53 //",
    "T02vamvupau:672": " aśabdajapalakṣeṇa $ vidhinā pūritena tu &",
    "T02vamvupau:673": " bhraṣṭāyuḥ san naro 'vaśyaṃ % pañca varṣāṇi jīvati // VMv_4.54 //",
    "T02vamvupau:674": " dvilakṣādijapād evam $ unneyā vṛddhir āyuṣaḥ &",
    "T02vamvupau:675": " upāyakuśalo bhūtvā % vāyujāpaparo bhavet // VMv_4.55 //",
    "T02vamvupau:676": " sahasram ekaṃ satataṃ $ gaṇayet prātar utthitaḥ &",
    "T02vamvupau:677": " sarvarogavinirmukto % jīvec candrārkajīvitam // VMv_4.56 //",
    "T02vamvupau:678": " nābhyāsarahitas tiṣṭhen $ muhūrtam api na svapet &",
    "T02vamvupau:679": " jitvā nidrāṃ prayatnena % bhakṣapānāsanādikam // VMv_4.57 //",
    "T02vamvupau:680": " vāhayed anulomena $ vāyusaṃcāratatparaḥ &",
    "T02vamvupau:681": " anulomaparo yogī % mṛtyuṃ jayati niścitam // VMv_4.58 //",
    "T02vamvupau:682": " mriyante tu vilomena $ mūḍhā bhogaikatatparāḥ &",
    "T02vamvupau:683": " svabhāvas tv anulomaḥ syād % vilomas tadviparyayāt // VMv_4.59 //",
    "T02vamvupau:684": " siṃhavikrīḍitāmudrā- $ bandhanād vāyurodhataḥ &",
    "T02vamvupau:685": " jitakumbhakayogād vā % nirodho mṛtyuvañcakaḥ // VMv_4.60 //",
    "T02vamvupau:686": " āpādatalaparyantaṃ $ śanair āpūrya vāyunā &",
    "T02vamvupau:687": " nirodhanāt kumbhakaḥ syāt % taj japakrama ucyate // VMv_4.61 //",
    "T02vamvupau:688": " trividhodghātayogena $ jito bhavati kumbhakaḥ &",
    "T02vamvupau:689": " hīnamadhyādibhedena % udghātas trividho mataḥ // VMv_4.62 //",
    "T02vamvupau:690": " udghāta iti saṃjñaiṣā $ vakṣyamāṇārthadarśikā &",
    "T02vamvupau:691": " ṣaṭtriṃśanmātriko hīno % madhyaḥ syād dviguṇas tathā // VMv_4.63 //",
    "T02vamvupau:692": " jyeṣṭhas tu triguṇo jñeyaḥ $ kumbhakas tena jīyate &",
    "T02vamvupau:693": " prathamaṃ kumbhakaṃ kṛtvā % paścāt svaṃ jānumaṇḍalam // VMv_4.64 //",
    "T02vamvupau:694": " pāṇinā triḥ parāmṛśya $ ṣaḍ dadyāc choṭikās tataḥ &",
    "T02vamvupau:695": " eṣā mātrocyate kāla- % paricchedāya paṇḍitaiḥ // VMv_4.65 //",
    "T02vamvupau:696": " ṣaṭtriṃśan mātrā yāvat syus $ tāvad yā kumbhakakriyā &",
    "T02vamvupau:697": " udghāto 'sau mato hīno % madhyamo dviguṇas tataḥ // VMv_4.66 //",
    "T02vamvupau:698": " triguṇo jyeṣṭha udghāto $ 'ṣṭottaraśatamātrikaḥ &",
    "T02vamvupau:699": " sa eva jeyo yatnena % mṛtyuvañcanavāñchayā // VMv_4.67 //",
    "T02vamvupau:700": " jyeṣṭhodghātāvadhiṃ yāvat $ kumbhakaś cet pravartate &",
    "T02vamvupau:701": " nirantaranirodho 'pi % tadā bhavati susthiraḥ // VMv_4.68 //",
    "T02vamvupau:702": " martavyadivasaṃ jñātvā $ yo nirodhena tiṣṭhati &",
    "T02vamvupau:703": " tasya kalpasahasrāṇi % mṛtyur nāyāti saṃnidhim // VMv_4.69 //",
    "T02vamvupau:704": " ākāśadhenor ādohāt $ pīyūṣadravasaṃcayam &",
    "T02vamvupau:705": " ghaṭāṅkavāruṇākhyena % maṇḍalena sphurattviṣā // VMv_4.70 //",
    "T02vamvupau:706": " nāsāgranirgato vāyur $ ādāyāsecayen muhuḥ &",
    "T02vamvupau:707": " śuṣyaddhṛtpadmasaṃlīnaṃ % cittabhramaraśāvakam // VMv_4.71 //",
    "T02vamvupau:708": " ākāśadohanadhyānam $ idaṃ nityaṃ samācaret &",
    "T02vamvupau:709": " ākāśam iva taṃ mṛtyuḥ % paśyann api na paśyati // VMv_4.72 //",
    "T02vamvupau:710": " saṃtyajya vāyum athavā $ tattvam eva sadācaret &",
    "T02vamvupau:711": " tattvena jīyate mṛtyus % tathānye māraśatravaḥ // VMv_4.73 //",
    "T02vamvupau:712": " niḥśeṣadoṣapraśamo $ niḥśeṣaguṇasaṃbhavaḥ &",
    "T02vamvupau:713": " tattvena jīyate puṃsāṃ % siddhayaś cābhivāñchitāḥ // VMv_4.74 //",
    "T02vamvupau:714": " tattvaṃ ca śūnyatā proktā $ sarvākāravarātmikā &",
    "T02vamvupau:715": " tām evābhyasyato nityaṃ % mṛtyur āyāti vañcanām // VMv_4.75 //",
    "T02vamvupau:716": " dharmasaṃbhogakāyādi- $ dānaśīlādyabhedinī &",
    "T02vamvupau:717": " sarvālambanasaṃyogāt % sarvālambanavarjitā \\",
    "T02vamvupau:718": " sarvākāravaropetā śūnyatā kathitā jinaiḥ // VMv_4.76 //",
    "T02vamvupau:719": " na cintāṃ cintayec cintyām $ acintyāṃ naiva cintayet &",
    "T02vamvupau:720": " cintyācintyāṃ na cintayet % tataḥ prāpsyati śūnyatām // VMv_4.77 //",
    "T02vamvupau:721": " na bhāvaṃ bhāvayed vidvān $ nāpy abhāvaṃ vibhāvayet &",
    "T02vamvupau:722": " bhāvābhāvavinirmuktaṃ % bhāvayet tadvivarjitaḥ // VMv_4.78 //",
    "T02vamvupau:723": " sarvākāravaropetāṃ $ śūnyatāgrahavarjitām &",
    "T02vamvupau:724": " śūnyatāṃ bhāvayen nityaṃ % mṛtyunā naiva dṛśyate // VMv_4.79 //",
    "T02vamvupau:725": " vikalpamātrasaṃbhūtaṃ $ mṛtyuṃ so 'pi na paśyati &",
    "T02vamvupau:726": " anyāṃś ca bahulān mārān % saṃsāraṃ ca na paśyati // VMv_4.80 //",
    "T02vamvupau:727": " tad āha |",
    "T02vamvupau:728": " mṛtyur nāma vikalpo 'yam $ abhāve sarvavastunaḥ &",
    "T02vamvupau:729": " hanyate svavikalpena % pṛthagjanavijṛmbhitair iti // VMv_4.81 //",
    "T02vamvupau:730": " vikalpaḥ sarvaduḥkhāni $ vikalpo mṛtyur ucyate &",
    "T02vamvupau:731": " vikalpaṃ hānayet tasmān % nirvikalpamanā bhavet // VMv_4.82 //",
    "T02vamvupau:732": " yad yad vibhāvyate 'bhīkṣṇam $ ādarādiviśeṣitam &",
    "T02vamvupau:733": " tat tat tu sphuṭatāṃ yāti % kāmaśokādibuddhivat // VMv_4.83 //",
    "T02vamvupau:734": " sulabhāni hi śāstrāṇi $ prayogās te sudurlabhāḥ &",
    "T02vamvupau:735": " prayogajñeṣu lokeṣu % prayogā naiva durlabhāḥ // VMv_4.84 //",
    "T02vamvupau:736": " prayogakuśalaḥ śrāddhaḥ $ kṣamāvīryapratiṣṭhitaḥ &",
    "T02vamvupau:737": " anuṣṭhānaparaḥ prājño % mṛtyuvañcanabhājanam // VMv_4.85 //",
    "T02vamvupau:738": " śramāt pācanapānāder $ jaṭharānaladīpanam &",
    "T02vamvupau:739": " pradīptavahner āhāraḥ % pariṇāmo 'pi śaktitaḥ // VMv_4.86 //",
    "T02vamvupau:740": " pariṇāmāt tanoḥ puṣṭiḥ $ puṣṭer balavivardhanam &",
    "T02vamvupau:741": " balāt syād āyuṣo vṛddhis % tadvṛddheś cirajīvitam // VMv_4.87 //",
    "T02vamvupau:742": " pratyakṣasiddhaṃ sarveṣāṃ $ yathā nāsty atra saṃśayaḥ &",
    "T02vamvupau:743": " tathopadeśāt kalpādi- % jīvane 'pi na saṃśayaḥ // VMv_4.88 //",
    "T02vamvupau:744": " nāśonmukho 'pi dīpādis $ tailavartikṣayādibhiḥ &",
    "T02vamvupau:745": " punas tailādisaṃprāpteḥ % kalpāntam api tiṣṭhati // VMv_4.89 //",
    "T02vamvupau:746": " yathā tathāyaṃ deho 'pi $ mriyamāṇo jarādibhiḥ &",
    "T02vamvupau:747": " siddhopadeśasaṃprāpteḥ % kalpāntaṃ kiṃ na tiṣṭhati // VMv_4.90 //",
    "T02vamvupau:748": " yathā jīrṇasya gehasya $ saṃskāreṇa cirasthitiḥ &",
    "T02vamvupau:749": " tathā jīrṇasya dehasya % saṃskāreṇa na kiṃ bhavet // VMv_4.91 //",
    "T02vamvupau:750": " na duṣkaraṃ kiṃ cana vikrameṇa $ tasmād anikṣiptadhurā yatadhvam &",
    "T02vamvupau:751": " nityapravṛttā vibhinatti kāle % śilātalaṃ mṛdv api vāridhārā // VMv_4.92",
    "T02vamvupau:752": " kāṣṭhād agnir jāyate mathyamānād $ bhūmis toyaṃ khanyamānā dadāti &",
    "T02vamvupau:753": " sotsāhānāṃ nāsty asādhyaṃ narāṇāṃ % nyāyārabdhāḥ sarvayatnāḥ phalanti //",
    "T02vamvupau:754": " subahūny api vijñāya $ vañcanāni mṛter iha &",
    "T02vamvupau:755": " ananuṣṭhānād viṣṭhābhir % liptvā śayyāṃ mṛtā vayam // VMv_4.94 //",
    "T02vamvupau:756": " prayogakuśalā ye ca $ paṇḍitāḥ śāstrapāragāḥ &",
    "T02vamvupau:757": " ananuṣṭhānadoṣeṇa % dantān niṣkāśya te mṛtāḥ // VMv_4.95 //",
    "T02vamvupau:758": " jñātvāpi yogaśāstrāṇi $ prayogāṃś cāpy anekaśaḥ &",
    "T02vamvupau:759": " adya śvo vā kariṣyāma % iti cintāparā mṛtāḥ // VMv_4.96 //",
    "T02vamvupau:760": " idaṃ kartāsmi śvaḥ punar idam idaṃ cāsya parato $ vṛthā prāptāśvāso vimṛśati na lolāṃ bhavagatim",
    "T02vamvupau:761": " agatvā kāryāntaṃ viṣaya-salilāvartapatitā % prajā mṛtyor vaktraṃ",
    "T02vamvupau:762": " makara-mukhavan nauḥ praviśati // VMv_4.97 //",
    "T02vamvupau:763": " iti nigaditam etad vañcanaṃ mṛtyuśatroḥ $",
    "T02vamvupau:764": " svaparasamayasiddhadhyānakarmaprasādhyam &",
    "T02vamvupau:765": " aghṛṇamaraṇabhīter yatnataḥ saṃvidheyaṃ % yata iha kamanīyaṃ jīvitān nānyad asti // VMv_4.98",
    "T02vamvupau:766": " vajraḍākaṃ catuṣpīṭhaṃ $ buddhapañjarakādi ca &",
    "T02vamvupau:767": " kālottaraṃ kālāvalīṃ % kālapañcāśikām api // VMv_4.99 //",
    "T02vamvupau:768": " jīvapañcāśikādīni $ śāstrāṇy ālokya yatnataḥ &",
    "T02vamvupau:769": " sattvānukampayā proktam % idaṃ maraṇavañcanam // VMv_4.100 //",
    "T02vamvupau:770": " śāradacandranabhaḥ pariśuddhaṃ $ śuddhaviyacchaśināpy asamāptam &",
    "T02vamvupau:771": " āptam ataḥ kuśalaṃ yad amṛtyus % tena jano 'stu sa mṛtyuvimuktaḥ //",
    "T02vamvupau:772": " gaṇanāśramahānāya $ lekhakānāṃ tapasvinām &",
    "T02vamvupau:773": " granthapramāṇam ākhyātaṃ % sāśītikaśatatrayam // VMv_4.102 //",
    "T02vamvupau:774": " || iti śrīpaṇḍitācāryavāgīśvarakīrtiviracite mṛtyuvañcanopadeśe caturthaḥ paricchedaḥ samāptaḥ"
}