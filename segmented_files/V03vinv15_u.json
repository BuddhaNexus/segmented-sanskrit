{
    "V03vinv15_u:0_0": "Śayanāsanavastu",
    "V03vinv15_u:1_0": "[Śay-v_3] [A_314a5] (MSV III 121)",
    "V03vinv15_u:2_0": "uddānam",
    "V03vinv15_u:2_1": "śākyā paṃcanakādhaś ca sāṅghikaṃ paudgalikaṃ ca vastubhaṅgena /",
    "V03vinv15_u:2_2": "kārayet pratisaṃstaraṇaṃ bhūmir araṇyaṃ ca tricīvaram /",
    "V03vinv15_u:2_3": "ucchedyam araṇyaṃ bhikṣusthaviro lābhaṣaṭkair bhavati paścimam //",
    "V03vinv15_u:4_0": "Old monks are entitled to veneration",
    "V03vinv15_u:5_0": "buddho bhagavān śrāvastyāṃ viharati jetavane anāthapiṇḍadasyārāme;",
    "V03vinv15_u:5_1": "tena khalu samayena saṃbahulānāṃ upasthānaśālāyāṃ saṃniṣaṇṇānāṃ saṃnipatitānām ayam evaṃrūpo 'bhūd antarākathāsamudāhāraḥ;",
    "V03vinv15_u:5_2_0": "ko 'smābhir āyuṣmantaḥ satkartavyo gurukartavyo mānayaitavyaḥ pūjayitavyaḥ? kasya cāsmābhir abhivādanavandanapratyutthānāṃjalisāmīcīkarma",
    "V03vinv15_u:5_2_1": "kartavyam? ko 'smākam arhati agrāsanam agrodakam agrapiṇḍapātaṃ paribhoktum iti? tatraike evam āhuḥ śākyaḥ pravrajita iti;",
    "V03vinv15_u:5_3": "anye tv evam āhuḥ yo brāhmaṇaḥ pravrajita iti;",
    "V03vinv15_u:5_4": "apare yaḥ kṣatriyaḥ pravrajitaḥ;",
    "V03vinv15_u:5_5": "apare yo vaiśyaḥ pravrajitaḥ;",
    "V03vinv15_u:5_6": "apare yaḥ śūdraḥ pravrajitaḥ;",
    "V03vinv15_u:5_7": "(MSV III 122) apare uccāt kulāt pravrajito 'nyūnāt;",
    "V03vinv15_u:5_8": "āḍhyāt kulāt pravrajito 'dīnāt;",
    "V03vinv15_u:5_9_0": "apare yo 'bhirūpo darśanīyaḥ prāsādikaḥ kalyāṇavākyo vākkaraṇenopeto jñāto mahāpuṇyaḥ sūtradharo vinayadharo mātṛkādharo",
    "V03vinv15_u:5_9_1": "bahuśruto dhārmakathikaḥ sthaviro rājanyaḥ āraṇyakaḥ traicīvariko nāmatikaḥ pāṃsukulikaḥ piṇḍapātikaḥ ekāsanikaḥ khalupaścādbhaktiko",
    "V03vinv15_u:5_9_2": "vṛkṣamūlikaḥ śmāśāniko 'bhyavakāśikaḥ naiṣadiko yathāsaṃstariko yo lābhī anityasaṃjñāyāḥ pūrvavad yāvad yo 'rhann aṣṭavimokṣadhyāyīti;",
    "V03vinv15_u:5_10": "apare evam āhuḥ sarveṣām asmākam āyuṣmanto na sameti yaduta nānāprajñaptyā;",
    "V03vinv15_u:5_11": "[A_314b] ete vayaṃ yena bhagavāṃs tenopasaṃkramāmaḥ;",
    "V03vinv15_u:5_12": "upasaṃkramya bhagavantam etam arthaṃ paripṛcchāmaḥ;",
    "V03vinv15_u:5_13": "yathāsmākaṃ sa bhagavān vyākariṣyati tathainaṃ dhārayiṣyāma iti",
    "V03vinv15_u:5_14": "atha saṃbahulā bhikṣavo yena bhagavāṃs tenopasaṃkrāntāḥ;",
    "V03vinv15_u:5_15": "upasaṃkramya bhagavataḥ pādau śirasā vanditvā ekānte niṣaṇṇāḥ;",
    "V03vinv15_u:5_16": "ekāntaniṣaṇṇāḥ saṃbahulā bhikṣavo bhagavantam idam avocan;",
    "V03vinv15_u:5_17": "ihāsmakaṃ [Śay-v_4] bhadanta saṃbahulānāṃ bhikṣūṇām upasthānaśālāyaṃ saṃniṣaṇṇānāṃ saṃnipatitānām ayam evaṃrūpo 'bhūd antarākathāsamudāhāraḥ;",
    "V03vinv15_u:5_18": "pūrvavad yāvad yathāsmākaṃ bhagavān vyākariṣyati tathainaṃ dhārayiṣyāma iti;",
    "V03vinv15_u:5_19": "te vayaṃ bhadanta bhagavantam etam evārthaṃ patipṛcchāmaḥ;",
    "V03vinv15_u:5_20": "ko 'smābhiḥ (MSV III 123) satkartavyo gurukartavyo mānayitavyaḥ pūjayitavyaḥ? pūrvavad yāvad agrapiṇḍapātam paribhoktum iti;",
    "V03vinv15_u:5_21": "bhagavān āha: vṛddhatarako yuṣmābhir bhikṣavaḥ satkartavyo gurukartavyo mānayitavyaḥ pūjayitavyaḥ;",
    "V03vinv15_u:5_22": "abhivādanavandanapratyutthānāṃjalisāmīcīkarma kartavyam;",
    "V03vinv15_u:5_23": "sa ca yuṣmākam arhaty agrāsanam agrodakam agrapiṇḍapātam paribhkotum iti",
    "V03vinv15_u:5_24": "uktaṃ bhagavatā: vṛddhatarako bhikṣur yuṣmābhiḥ satkartavyah;",
    "V03vinv15_u:5_25": "pūrvavad yāvad agrāsanaṃ paribhoktum iti",
    "V03vinv15_u:7_0": "Old house-holders, etc., are not entitled to veneration",
    "V03vinv15_u:8_0": "bhikṣavaḥ āgārikān vṛddhān satkurvanti gurukurvanti mānayanti pūjayanti;",
    "V03vinv15_u:8_1": "śrutvā brāhmaṇagṛhapatayo 'vadhyāyanti kṣipanti vivācayanti;",
    "V03vinv15_u:8_2": "āryā vayaṃ kāmabhoginaḥ kāmapaṃkanimagnāḥ;",
    "V03vinv15_u:8_3": "kathaṃ yūyam asmākaṃ satkurvatha? etat prakaraṇaṃ bhikṣavo bhagavata ārocayanti;",
    "V03vinv15_u:8_4": "bhagvān āha: pravrajitān bhikṣavo mayā sandhāyoktaṃ no tv āgarikān iti",
    "V03vinv15_u:8_5": "bhikṣavaḥ anyatīrthikān vṛddhān dṛṣṭvā satkurvanti gurukurvanti mānayanti pūjayanti;",
    "V03vinv15_u:8_6": "bhagavān āha; iha dhārmikān mayā sandhāyoktaṃ no tu bāhyakān iti",
    "V03vinv15_u:8_7": "te śrāmaṇerakān vṛddhapravrajitān dṛṣṭvā satkurvanti gurukurvanti mānayanti pūjayanti;",
    "V03vinv15_u:8_8": "bhagavān āha: upasaṃpannān bhikṣavo mayā sandhāyoktaṃ no tu śrāmaṇerakān iti",
    "V03vinv15_u:8_9": "te navopasaṃpannān vṛddhān satkurvani gurukurvanti mānayanti pūjayanti;",
    "V03vinv15_u:8_10": "bhagavān āha: anyonyaṃ varṣāgraṃ pṛṣṭvā vanditavyaṃ;",
    "V03vinv15_u:8_11": "te pṛṣṭāḥ santo janmavarṣāṇi kathayanti;",
    "V03vinv15_u:8_12": "bhagavān āha; upasaṃpadvarṣāgraṃ praṣṭavyam iti;",
    "V03vinv15_u:8_13": "bhikṣavo na jānate ḥkati varṣāgrāṇītiḥ;",
    "V03vinv15_u:8_14": "(MSV III 124) bhagavān āha; sāmayikam ārocayitavyam; bhikṣavo na jānate kati sāmayikānīti;",
    "V03vinv15_u:8_15": "bhagabān āha: paṃceme bhikṣavaḥ samayāḥ, haimantikaṃ graiṣmikaṃ vārṣikaṃ mṛtavārṣikaṃ dīrghavārṣikam iti;",
    "V03vinv15_u:8_16": "tatra haimantikaṃ catvāro māsāḥ;",
    "V03vinv15_u:8_17": "graiṣmikaṃ catvāro māsāḥ; ḥvārṣikam eko māsaḥḥ; mṛtavārṣikam ekaṃ rātrindivasam;",
    "V03vinv15_u:8_18": "dīrghavārṣikaṃ rātryūnās trayo māsāḥ;",
    "V03vinv15_u:8_19": "ity evaṃ sāmayikam ārocayitvā yaḥ pūrvopasaṃpannaḥ sa vanditavyaḥ",
    "V03vinv15_u:8_20": "apare bhikṣavaś catvāro vandyāḥ;",
    "V03vinv15_u:8_21": "katame catvāro vandyāḥ? sadevakasya [Śay-v_5] tāval lokasya samārakasya sabrahmakasya saśramaṇabrāhmaṇikāyā prajāyāḥ sadevamānuṣāyās tathāgatārhatsamyaksaṃbuddho vandyaḥ;",
    "V03vinv15_u:8_22": "sarveṣāṃ gṛhiṇaḥ pravrajitā vandyāḥ;",
    "V03vinv15_u:8_23": "sarveṣām upasaṃpannānāṃ pūrvopasaṃpannā vandyāḥ [A_315a] sthāpayitvā bhikṣuṇīm;",
    "V03vinv15_u:8_24": "tasyā varṣaśatopasaṃpannāyā api tadahaḥ upasaṃpanno bhikṣur vandyaḥ;",
    "V03vinv15_u:8_25": "sarvasyānupasaṃpannakasyopasaṃpannako vandyaḥ",
    "V03vinv15_u:8_26_0": "daśāvandyāḥ; katame ḥdaśa?ḥ pārivāsiko mūlapārivāsikaḥ paryuṣitaparivāsaḥ mānāpyacārikaś caritamānāpyo 'darśanāyotkṣiptakaḥ",
    "V03vinv15_u:8_26_1": "apratikarmāyotkṣiptakaḥ apratinisṛṣṭe pāpake dṛṣṭigate utkṣiptakaḥ sarvo gṛhī ḥsarvāśḥ cānupasaṃpannaḥ",
    "V03vinv15_u:8_27": "yadā bhagavatā yathāvṛddhikayā prajñaptās tadā bhikṣavo 'nyonyaṃ satkurvanti gurukurvanti mānayanti pūjayanti;",
    "V03vinv15_u:8_28": "te 'nyonyaṃ satkurvvanto ḥgurukurvantoḥ mānayantaḥ pūjayanto vardhante kuśalair dharmair utpalaṃ vā (MSV III 125) yathodake",
    "V03vinv15_u:8_29": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "V03vinv15_u:8_30": "paśya bhadanta yadā bhagavatā yathāvṛddhikayā prajñaptās tadā bhikṣavo 'nyonyaṃ satkurvanti gurukurvanti mānayanti pūjayanti;",
    "V03vinv15_u:8_31": "te 'nyonyaṃ satkurvanto gurukurvanto mānayantaḥ pūjayanto vardhante kuśalair dharmair utpalaṃ vā yathodake iti;",
    "V03vinv15_u:8_32_0": "bhagavān āha: kim atra bhikṣavaḥ āścaryaṃ yad idānīm mayā vigatarāgeṇa vigatadveṣeṇa vigatamohena parimuktena jātijarāvyādhimaraṇaśokaparidevaduḥkhadaurmanasyopāyāsaiḥ",
    "V03vinv15_u:8_32_1": "sarvajñena sarvākārajñena sarvajñānajñeyavaśiprāptena yathāvṛddhikāyāṃ prajñaptāyāṃ yathāvṛddhikām āgamya bhikṣavo 'nyonyaṃ",
    "V03vinv15_u:8_32_2": "satkurvanti gurukurvanti pūrvavad yāvad utpalaṃ vā yathodake iti;",
    "V03vinv15_u:8_33_0": "yat tu mayā sarāgeṇa sadveṣeṇa samohenāparimuktena jātijarāvyādhimaraṇaśokaparidevaduḥkhadaurmanasyopāyāsair vinipatitaśarīreṇa",
    "V03vinv15_u:8_33_1": "yathāvṛddhikāyāṃ prajñaptāyāṃ yathāvṛddhikām āgamya sakalo jambūdvīpanivāsī janakāyo yadbhūyasā praṇīte trayastriṃśe devanikāye",
    "V03vinv15_u:8_33_2": "upapannas tac chrūyatām",
    "V03vinv15_u:10_0": "The story of the francoline, the hare, the monkey and the elephant",
    "V03vinv15_u:11_0": "bhūtapūrvaṃ bhikṣavaḥ kāśīṣu janapade anyatamasmin vanagahane catvāraḥ prāṇinaḥ prativasanti kapiñjalaḥ śaśo markaṭo gajaś [Śay-v_6] ca;",
    "V03vinv15_u:11_1": "te ca parasparaṃ sakhyenāvasthitāḥ sahitāḥ samagrāḥ saṃmodamānā avivadamānā aśaṃkino yatheṣṭavihāratayā kālam atināmayanti;",
    "V03vinv15_u:11_2": "yāvad apareṇa samayena teṣāṃ buddhir utpannā;",
    "V03vinv15_u:11_3": "(MSV III 126) asti vayaṃ bhavantaḥ parasparaṃ sakhyenāvasthitāḥ sahitāḥ samagrāḥ saṃmodamānā avivadamānāḥ;",
    "V03vinv15_u:11_4": "kin tu na jānīmaḥ ko 'smābhiḥ satkartavyo gurukartavyo mānayitavyaḥ pūjayitavyaḥ iti;",
    "V03vinv15_u:11_5": "yan nu vayaṃ yathāvṛddhikāṃ prajñapayema iti;",
    "V03vinv15_u:11_6": "te parasparaṃ saṃjalpaṃ kartum ārabdhā iti;",
    "V03vinv15_u:11_7": "ko 'smākaṃ vṛddha iti; tataḥ kapiṃjalena vaṭavṛkṣo darśitaḥ;",
    "V03vinv15_u:11_8": "bhavantaḥ eṣa vaṭavṛkṣaḥ kena kiyatpramāṇo dṛṣṭa iti;",
    "V03vinv15_u:11_9": "hastī kathayati; mayā yūthena sahānena pathā gacchatā ayaṃ dṛṣṭo matpramāṇa eva uccatveneti;",
    "V03vinv15_u:11_10": "markaṭaḥ kathayati; mayā yūthena sahānena pathā gacchatā ayaṃ dṛṣṭo mama tulya evoccatveneti;",
    "V03vinv15_u:11_11": "te kathayanti; tvam asya vṛddha iti; śaśaḥ kathayati; mayāpy asya dvipatrakasya patreṣv evāvaśyayanbindavo jihvayā nirlīḍhā iti;",
    "V03vinv15_u:11_12": "te kathayanti: tvam apy anayor vṛddha iti; kapiñjalaḥ kathayati; paśyata yūyam enaṃ vaṭavṛkṣaṃ mahatpramāṇākāram;",
    "V03vinv15_u:11_13": "te kathayanti: paśyāmaḥ; etasmān mayā phalāni bhakṣayitvāsmin pradeśe uccāraḥ kṛtas tasmād ayaṃ jāta iti;",
    "V03vinv15_u:11_14": "[A_315b] te kathayanti: yady evaṃ tvam asmākaṃ sarveṣāṃ vṛddha iti;",
    "V03vinv15_u:11_15": "tato hastī sarveṣāṃ satkartuṃ ārabdhaḥ;",
    "V03vinv15_u:11_16": "markaṭaḥ śaśaṃ kapiṃjalaṃ ca;",
    "V03vinv15_u:11_17": "śāśaḥ kapiṃjalam eva; te evaṃ yathāvṛddhikayā satkurvantas tasmin vanagahane itaś cāmutaś ca paribhramanti;",
    "V03vinv15_u:11_18": "yadā viṣamanimnāḥ pradeśā gantavyā bhavanti tadā hastinaṃ markaṭo 'bhirohati markaṭam śaśaḥ śaśam api kapiṃjalaḥ",
    "V03vinv15_u:11_19": "teṣām evaṃ pravṛddhasnehānāṃ sagauravāṇāṃ ca buddhir utpannā;",
    "V03vinv15_u:11_20": "asti vayaṃ bhavantaḥ pravṛddhasnehāḥ sagauravāś ca;",
    "V03vinv15_u:11_21": "anyad api (MSV III 127) tāvat kiṃcit kuśalaṃ samādāya vartema iti;",
    "V03vinv15_u:11_22": "kiṃ kurmaḥ; kapiṃjalaḥ kathayati; prāṇātipātāt prativiramāmaḥ; kīdṛṣo 'smākaṃ prāṇātipātaḥ? kapiṃjalaḥ kathayati:",
    "V03vinv15_u:11_23": "santi tṛṇapuṣpaphalāni sapṛāṇakāni santi niṣprāṇakāni;",
    "V03vinv15_u:11_24": "tad asmābhir adyāgreṇa saprāṇakāni parityajya niṣprāṇakāni;",
    "V03vinv15_u:11_25": "paribhoktavyāni; te saprāṇakāni parityajya niṣprāṇakāni paribhoktum ārabdhāḥ",
    "V03vinv15_u:11_26": "teṣām etad abhavat; asti vayaṃ prāṇātipātāt prativiratā no tv adattādānāt prativiramāmaḥ;",
    "V03vinv15_u:11_27": "kīdṛśo 'smākam adattādānam? kapiṃjalaḥ kathayati:",
    "V03vinv15_u:11_28": "santi saparigrahāṇi tṛṇapatrapuṣpaphalāni santi niṣparigrahāṇi;",
    "V03vinv15_u:11_29": "tad asmābhir adyāgreṇa saparigrahāṇi parityajya niṣparigrahāṇi [Śay-v_7] paribhoktavyāni;",
    "V03vinv15_u:11_30": "te saparigrahāṇi parityajya niṣparigrahāṇi paribhoktum ārabdhāḥ",
    "V03vinv15_u:11_31": "teṣām etad abhavat; asti vayam adattādānāt prativiratāḥ no tu kāmamithyācārāt;",
    "V03vinv15_u:11_32": "yan nu vayaṃ kāmamithyācārāt prativiramāmaḥ;",
    "V03vinv15_u:11_33": "kīdṛśo 'smākaṃ kāmamithyācāraḥ? kapiṃjalaḥ katyayati:",
    "V03vinv15_u:11_34": "vayam gamyā api gacchāmaḥ; agamyā api gacchāmaḥ; tad asmābhir adyāgreṇa gamyaiva gantavyā nāgamyā te gamyāṃ gacchanti nāgamyām.",
    "V03vinv15_u:11_35": "teṣām etad abhavat: asti vayaṃ kāmamithyācārāt prativiratāḥ;",
    "V03vinv15_u:11_36": "no tu mṛṣāvādāt; yan nu vayaṃ mṛṣāvādāt prativiramāmaḥ;",
    "V03vinv15_u:11_37": "kīdṛśo 'smākaṃ mṛṣāvādaḥ? kapiṃjalaḥ kathayati:",
    "V03vinv15_u:11_38": "vayaṃ yadvā tadvā vipralapāmaḥ;",
    "V03vinv15_u:11_39": "tad asmābhir adyāgreṇa na yadvā tadvā vipralapitavyam;",
    "V03vinv15_u:11_40": "(MSV III 128) vicārya vicārya kāle vāg udīrayitavyā;",
    "V03vinv15_u:11_41": "te na yadvā tadvā vipralapanti kiṃ tu vicārya vicārya kālena vācam udīrayanti",
    "V03vinv15_u:11_42": "teṣām etad abhavat; asti vayaṃ mṛṣāvādāt prativiratāḥ;",
    "V03vinv15_u:11_43": "no tu surāmaireyamadyapramādasthānāt prativiratāḥ;",
    "V03vinv15_u:11_44": "yan nu vayaṃ surāmaireyamadyapramādasthānāt prativiramāmaḥ;",
    "V03vinv15_u:11_45": "kidṛśam asmākaṃ surāmaireyamadyapramādasthānam? kapiṃjalaḥ kathayati:",
    "V03vinv15_u:11_46": "santi mādanīyāni phalāni santy amādanīyāni;",
    "V03vinv15_u:11_47": "tad asmābhir adyāgreṇa mādanīyāni phalāni parityajyamādanīyāni phalāni paribhoktavyāni;",
    "V03vinv15_u:11_48": "te mādanīyāni phalāni parityajyamādanīyāni phalāni paribhoktum ārabdhāḥ",
    "V03vinv15_u:11_49": "yadā te pañcasu vratapadeṣu pratiṣṭhāpitās tadā kapiṃjalaḥ kathayati:",
    "V03vinv15_u:11_50": "asti vayaṃ bhavantaḥ paṃcasu vratapadeṣu pratiṣṭhitāḥ;",
    "V03vinv15_u:11_51": "yan nu vayam anyān api paṃcasu vratapadeṣu pratiṣṭhāpayāmaḥ;",
    "V03vinv15_u:11_52": "te kathayanti: evaṃ kurmaḥ; ko yuṣmākaṃ pratiṣṭhāpayati? markaṭaḥ kathayati:",
    "V03vinv15_u:11_53": "ahaṃ sarvān śākhāmṛgān pratiṣṭhāpayāmi;",
    "V03vinv15_u:11_54": "tataḥ śaśaḥ kathayati: ahaṃ sarvān śaśān lomaśān mṛgāṃś ca pratiṣṭhāpayāmi;",
    "V03vinv15_u:11_55": "[A_316a] hastī kathayati: ahaṃ sarvān hastinaḥ siṃhān vyāghradvīpinaś ca pratiṣṭhāpayāmi;",
    "V03vinv15_u:11_56": "kapiṃjalaḥ kathayati: yady evam etat saṃkṣepād yuṣmākam avinayā apadā dvipadāś catuṣpadāḥ pakṣiṇaś ca tān ahaṃ sarvān paṃcasu vratapadeṣu pratiṣṭhāpayāmīti [Śay-v_8]",
    "V03vinv15_u:11_57": "tatas te kāśīviṣaye (MSV III 129) yāvattiryagyonigatāḥ prāṇinas te sarve paṃcasu vratapadeṣu pratiṣṭhāpitāḥ;",
    "V03vinv15_u:11_58": "te anyonyam avyābādhamānās tasmin vanaṣaṇḍe saṃprajānadvihāriṇo yatheṣṭaṃ viharanti;",
    "V03vinv15_u:11_59": "teṣām anubhāvād devaḥ kālavarṣī saṃvṛttaḥ;",
    "V03vinv15_u:11_60": "sadā puṣpaphalā vṛkṣāḥ, śasyavatī vasumatī; te manuṣyair dṛṣṭā anyonyam avyābādhamānā viharantaḥ,",
    "V03vinv15_u:11_61": "sadā puṣpaphalā vṛkṣāḥ, śasyavatī vasumatī; rājā kathayati: ahaṃ dharmeṇa rājyaṃ kārayāmi mamaiṣo 'nubhāva iti;",
    "V03vinv15_u:11_62": "antaḥpuraṃ kumārāmātyā bhaṭabalāgraṃ naigamajānapadāś ca ḥkathayanti;",
    "V03vinv15_u:11_63": "asmākam eṣo 'nubhāvaḥḥ; rājā saṃlakṣayati; sarva ete kathayanti mamānubhāvo mamānubhāva iti;",
    "V03vinv15_u:11_64": "tan na jñāyate kasyānubhāva iti;",
    "V03vinv15_u:11_65": "sa kutūhalajāto naimittikān āhūya pṛṣṭavān;",
    "V03vinv15_u:11_66": "tair api na jñātam; yāvad vārāṇasyāṃ nātidūre udyānam;",
    "V03vinv15_u:11_67": "tatra pañcābhijña riṣiḥ prativasati sakalasya vārāṇasīnivāsino janakāyasya pūjyo mānyo 'bhivādyaś ca;",
    "V03vinv15_u:11_68": "tato rājā tasya ṛṣeḥ sakāśam upasaṃkrāntaḥ pādayor nipatya kathayati:",
    "V03vinv15_u:11_69": "maharṣe mama vijite yāvattityagyonigatāḥ prāṇinas te sarve anyonyam avyābādhamānāḥ saṃprajānadvihāriṇo yatheṣṭaṃ viharanti;",
    "V03vinv15_u:11_70": "devaḥ kālavarṣī sadā puṣpaphalā vṛkṣāḥ śasyavatī ca vasumatī;",
    "V03vinv15_u:11_71": "tasmān mamaitad abhavat: ahaṃ dharmeṇa rājyaṃ kārayāmi;",
    "V03vinv15_u:11_72": "mamaiso 'nubhāva iti; antaḥpuraṃ kumārāmātyā bhaṭabalāgraṃ naigamajānapadāś ca saṃlakṣayanti:",
    "V03vinv15_u:11_73": "asmākam eṣo 'nuhāva iti; tan na jñāyate kasyāyam anubhāva iti;",
    "V03vinv15_u:11_74": "kautukaś ca me mahān; tvam arhasi saṃśayaṃ chettum;",
    "V03vinv15_u:11_75": "kasyāyam anubhāva iti; sa kathayati: mahārāja ma tavaiṣo 'nubhāvo nāntaḥpurasya na kumārāṇāṃ nāmātyānāṃ na bhaṭabalāgrasya na (MSV IV 130) naigamajānapadānaṃ;",
    "V03vinv15_u:11_76": "api tu tava vijite catvāraḥ prāniṇaḥ prativasanti;",
    "V03vinv15_u:11_77": "teṣām ayam anubhāva tit; rājā kathayati: gacchāmi tān paśyamīti; ṛṣiḥ kathayati: mahārāja kiṃ tava tair dṛṣṭair api tu yat te samādāya vartante tat samādāya vartasveti;",
    "V03vinv15_u:11_78": "te samādāya vartante? pañca vratapadāni;",
    "V03vinv15_u:11_79": "maharṣe kidṛśāni pañca vratapadāni? mahārāja te prāṇinaṃ jīvitān na vyavaropayanti;",
    "V03vinv15_u:11_80_0": "parasvaṃ nāpaharanti; agamyāgamanaṃ na kurvanti; mṛṣāvādaṃ na bhāṣante; madyapānaṃ ca nādhyācaranti; rājā kathayati: maharṣe",
    "V03vinv15_u:11_80_1": "yady evaṃ aham apy etāni pañca vratapadāni samādāya vartema;",
    "V03vinv15_u:11_81": "atha sa rājā pañca vratapadāni samādāya vartitum ārabdhaḥ;",
    "V03vinv15_u:11_82": "rājā pañca vratapadāni samādāya vartata iti devyo 'pi pañaca vratapadāni samādāya vartitum ārabdhāḥ;",
    "V03vinv15_u:11_83": "kumārā amātyā bhaṭabalāgraṃ naigamajānapadā api pañca vratapadāni samādaya vartitum ārabdhāni;",
    "V03vinv15_u:11_84": "pṛtisīmaiḥ [Śay-v_9] koṭṭarājabhiḥ śrutam;",
    "V03vinv15_u:11_85": "rājā brahmadattaḥ pañca vratapadāni samādāya vartate sārdham antaḥpureṇa kumārair amātyair bhaṭabalāgrair naigamajānapadair iti;",
    "V03vinv15_u:11_86": "śrutvā ca punas te 'pi pañcavratapadāni [A_316b] samādaya vartitum ārabdhāḥ sārdham antaḥpureṇa kumārair amātyair bhaṭabalāgrair naigamajānapadair iti;",
    "V03vinv15_u:11_87": "bhūyasā sarva eva janakāyaḥ pañca vratapadāni samādāya vartitum ārabdhaḥ",
    "V03vinv15_u:11_88": "tena khalu samayena jambūdvīpe yaḥ kālaṃ karoti sa kāyasya bhedāt praṇīteṣu deveṣū trayastriṃśeṣūpapadyate;",
    "V03vinv15_u:11_89": "tataḥ śakro devendraḥ āpūryamāṇaṃ devaparṣadaṃ dṛṣṭvā ca punar gāthāṃ bhāṣate;",
    "V03vinv15_u:11_90": "sagauravāḥ sapratīśā viharanti tapovane /",
    "V03vinv15_u:11_91": "kapiṃjalabrahmacaryaṃ pṛthaglokaprakāśitam // iti /",
    "V03vinv15_u:11_92": "bhagavān āha: kiṃ manyadhve bhikṣavo yo 'sau kapiṃjalaḥ aham eva saḥ tena kālena tena samayena;",
    "V03vinv15_u:11_93": "śaśaḥ śāriputro bhikṣur markaṭo maudgalyāyano bhikṣur gaja ānandaḥ;",
    "V03vinv15_u:11_94": "tadāpi mayā yathāvṛddhikāyāṃ prajñaptāyāṃ yathāvṛddhikām āgamya sakalo jambūdvīpanivāsī janakāyo bhūyasā trayastriṃśe devanikāye upapannaḥ;",
    "V03vinv15_u:11_95": "etarhy api mayā yathāvṛddhikāyāṃ prajñaptāyāṃ yathāvṛddhikām āgamya bhikṣavo 'nyonyaṃ satkurvanto gurukurvanto mānayantaḥ pūyayanto vardhante kuśalair dharmair utpalaṃ vā yathodake",
    "V03vinv15_u:13_0": "The Buddha eulogises the order by age",
    "V03vinv15_u:14_0": "tasmāt tarhi bhikṣavaḥ sagauravā viharata sapratīṣāḥ sabhayavaśavartinaḥ sabrahmacāriṣu sthavireṣu madhyeṣu navakeṣu;",
    "V03vinv15_u:14_1": "tat kasya hetoḥ? sa tāvad bhikṣavo bhikṣur agauravo viharann apratīśaḥ abhayavaśavartī sthavireṣu madhyeṣu navakeṣu āsamudācārikān dharmān paripūrayiṣyati nedaṃ sthānaṃ vidyate;",
    "V03vinv15_u:14_2": "āsamudācārikān dharmān aparipūrya śaikṣān dharmān paripūrayiṣyati nedaṃ sthānaṃ vidyate;",
    "V03vinv15_u:14_3": "śaikṣān dharmān aparipūrya śīlaskandhaṃ samādhiskandhaṃ prajñāskandhaṃ vimuktiskandhaṃ vimuktijñānadarśanaskandhaṃ paripūrayiṣyati nedaṃ sthānaṃ vidyate;",
    "V03vinv15_u:14_4": "vimuktijñānadarśanaskandham aparipūryānupādāya [Śay-v_10] parinirvāsyati nedaṃ sthānaṃ vidyate;",
    "V03vinv15_u:14_5_0": "sa tāvad bhikṣavo bhikṣuḥ sagauravo viharan sapratīśaḥ sabhayavaśavartī brahmacāriṣu sthavireṣu madhyeṣu navakeṣu āsamudācārikān",
    "V03vinv15_u:14_5_1": "dharmān pūrayiṣyati (MSV III 132) sthānam etad vidyate;",
    "V03vinv15_u:14_6": "āsamudācārikān dharmān paripūrya śaikṣān dharmān paripūrayiṣyati sthānam etad vidyate;",
    "V03vinv15_u:14_7": "śaikṣān dharmān paripūrya śīlaskandhaṃ samādhiskandhaṃ prajñāskandhaṃ vimuktiskandhaṃ vimuktijñānadarśanaskandhaṃ paripūrayiṣyati sthānam etad vidyate;",
    "V03vinv15_u:14_8": "vimuktijñānadarśanaskandhaṃ paripūryānupādāya parinirvāsyati sthānam etad vidyate;",
    "V03vinv15_u:14_9": "tasmāt tahi bhikṣava evaṃ śikṣitavyam;",
    "V03vinv15_u:14_10": "yat sagauravā vihariṣyāmaḥ sapratīśāḥ sabhayavaśavartinaḥ ḥsabrahmacāriṣūḥ sthavireṣu madhyeṣu navakeṣu:",
    "V03vinv15_u:14_11": "ity evaṃ vo bhikṣavaḥ śikṣitavyam",
    "V03vinv15_u:16_0": "The institution of vihāras",
    "V03vinv15_u:17_0": "yadā bhagavatā pañcakā vinītās te araṇye prativasanti;",
    "V03vinv15_u:17_1": "te araṇye prativasanto āgamyā bhavanti siṃhānāṃ vyāghrāṇāṃ dvīpināṃ tarakṣūṇām",
    "V03vinv15_u:17_2": "bhagavān saṃlakṣayati: kutra pūrvakāṇāṃ samyaksaṃbuddhānāṃ śrāvakā āvāsaṃ kalpitavantaḥ? paśyati vihāre;",
    "V03vinv15_u:17_3": "devatābhir apy evaṃ bhagavata ārocitam",
    "V03vinv15_u:17_4": "tena khalu samayena vārāṇasyāṃ kalayāṇabhadro nāma gṛhapatiḥ prativasati;",
    "V03vinv15_u:17_5": "tasya kuśalamūlapratibodhitasantater etad abhavat;",
    "V03vinv15_u:17_6": "aho batāhaṃ bhagavataḥ śrāvakāṇaṃ vihāraṃ kārayeyam iti;",
    "V03vinv15_u:17_7": "sa kālyam evotthāya yena bhagavāṃs tenopasaṃkrāntaḥ;",
    "V03vinv15_u:17_8": "upasaṃkramya bhagavataḥ pādau [A_317a] śirasā vanditvaikānte niṣaṇṇaḥ;",
    "V03vinv15_u:17_9": "ekāntaniṣaṇṇaṃ kalyāṇabhadrikaṃ gṛhapatiṃ bhagavān dharmyayā kathayā saṃdarśayati samādāpayati samuttejayati saṃpraharṣayati;",
    "V03vinv15_u:17_10": "anekaparyāyeṇa dharmyayā kathayā saṃdarṣya (MSV III 133) samādāpya samuttejya saṃpraharṣya tūṣṇīm;",
    "V03vinv15_u:17_11": "atha kalyāṇabhadriko gṛhapatir utthāyāsanād ekāṃsam uttarāsaṃgaṃ kṛtvā yena bhagavāṃs tenāṃjaliṃ praṇamya bhagavantam ieam avocat:",
    "V03vinv15_u:17_12": "yadi bhagavān anujānīyād ahaṃ bhagavataḥ śrāvakāṇāṃ vihāraṃ karayeyam iti;",
    "V03vinv15_u:17_13": "bhagavān āha; tasmād gṛhapate anujānāmi kāraya iti;",
    "V03vinv15_u:17_14": "sa na jānīte kīdṛśaḥ kārayitavya iti;",
    "V03vinv15_u:17_15": "bhagavān āha: yadi trilayanaṃ kārayasi madhye gandhakuṭiḥ kārayitavyā dvayoḥ pārśvayor dve layane;",
    "V03vinv15_u:17_16": "evaṃ triṣāle nava layanāni; catuḥśāle madhye dvārakoṣṭhakābhimukhaṃ [Śay-v_11] gandhakuṭiḥ;",
    "V03vinv15_u:17_17": "dvārakoṣṭhakapārśvayor dve layane;",
    "V03vinv15_u:17_18": "sa na jānīte kati purāḥ kartavyā iti;",
    "V03vinv15_u:17_19": "bhagavān āha: bhikṣūṇāṃ pañcapurā vihārāḥ kartavyāḥ saptapurā gandhakuṭiḥ;",
    "V03vinv15_u:17_20": "saptapūrā bālāgrapotikāḥ; bhikṣūṇīnāṃ tu tripurā vihārāḥ kartavyāḥ;",
    "V03vinv15_u:19_0": "The story of Anāthapiṇḍada: his birth and wonders",
    "V03vinv15_u:20_0": "tena khalu samayena śrāvastyāṃ datto nāma gṛhapatiḥ prativasati āḍhyo mahādhano mahābhoga vistīrṇaviśālaparigraho vaiśravaṇadhanasamudito vaiśravaṇadhanapratispardhī;",
    "V03vinv15_u:20_1": "tena sadṛśāt kulāt kalatram ānītam;",
    "V03vinv15_u:20_2": "sa tayā sārdhaṃ krīḍati ramate paricārayati;",
    "V03vinv15_u:20_3": "tasya krīḍato ramamāṇasya (MSV III 134) paricārayataḥ kālāntareṇa patnī āpannasatvā saṃvṛttā;",
    "V03vinv15_u:20_4": "sā cāṣṭānāṃ vā navānāṃ vā māsānām atyayāt prasūtā;",
    "V03vinv15_u:20_5": "dārako jātaḥ; tasya trīṇi saptakāny ekaviṃśatidivasān vistareṇa jātasya jātimahaṃ kṛtvā nāmadheyaṃ vyavasthāpyate;",
    "V03vinv15_u:20_6": "kiṃ bhavatu dārakasya nāmeti;",
    "V03vinv15_u:20_7": "jñātaya ūcuḥ: ayaṃ dārako dattasya gṛhapateḥ putras tasmād bhavatu dārakasya sudatta iti nāmeti;",
    "V03vinv15_u:20_8": "tasya sudatta iti nāmadheyaṃ vyavasthāpitam;",
    "V03vinv15_u:20_9": "sudatto dārako 'ṣṭābhyo dhātrībhyo dattaḥ;",
    "V03vinv15_u:20_10_0": "dvābhyām aṃsadhātrībhyām; dvābhyāṃ kṣīradhātrībhyām; dvābhyāṃ maladhātrībhyām; dvābhyāṃ krīḍanakābhyām; so 'ṣṭābhir dhātrībhir",
    "V03vinv15_u:20_10_1": "unnīyate vardhate kṣīreṇa dadhnā navanītena sarpiṣā sarpirmaṇḍenānyaiś cottaptottaptair upakaraṇaviśeṣair āśu vardhate hradastham",
    "V03vinv15_u:20_10_2": "iva paṃkajam;",
    "V03vinv15_u:20_11": "so 'pareṇa samayena sarvālaṃkāravibhūṣito dhātryaṃsagato niṣaṇṇo bahirnirgataḥ;",
    "V03vinv15_u:20_12": "yācanakenālaṃkāraṃ prārthitaḥ:",
    "V03vinv15_u:20_13": "kumārāham alaṃkāreṇārthī; prayaccha me alaṃkāram iti; tena pramuditamanasā asāv alaṃkāro dattaḥ;",
    "V03vinv15_u:20_14": "sa gṛhaṃ praviṣṭaḥ; pitrā cāsya dhātrī pṛṣṭā; kutra kumārasyālaṃkāra iti; sā kathayati: dattaḥ kumāreṇa [Śay-v_12] yācanakāyeti;",
    "V03vinv15_u:20_15": "so 'nyenālaṃkāreṇa vibhūṣitaḥ;",
    "V03vinv15_u:20_16": "so 'pi dattaḥ; bhūyo 'py alaṃkṛtaḥ; so 'pi tena dattaḥ; sa gṛhapatiḥ patnīm āmantrayate:",
    "V03vinv15_u:20_17": "bhadre sobhano 'smākaṃ putro jātaḥ;",
    "V03vinv15_u:20_18": "nityaṃ dānābhirata iti; sā kathayati: āryaputra yady evaṃ nainaṃ bhūyo 'py alaṃkariṣyāmi;",
    "V03vinv15_u:20_19": "sa kathayati: bhadre asty asmākaṃ suvarṇam aprameyaṃ ratnāni ca;",
    "V03vinv15_u:20_20": "kin tu alaṃkāraghaṭakā na santi;",
    "V03vinv15_u:20_21": "sarvathā nāyaṃ bahir [A_317b] niṣkāsayitavya iti;",
    "V03vinv15_u:20_22": "yāvad apareṇa samayena datto gṛhapatir bhṛtyajanaparivṛto (MSV III 135) nadīm ajīravatīṃ snātuṃ saṃprasthitaḥ;",
    "V03vinv15_u:20_23": "sudatto dārakaḥ kathayati: tāta aham api gacchāmīti; sa taṃ vipralambhayitum ārabdhaḥ;",
    "V03vinv15_u:20_24": "putra ihaiva śobhanaṃ salilam;",
    "V03vinv15_u:20_25": "nadī grāhākulā; iyaṃ te dhātrī snāpayiṣyatīti;",
    "V03vinv15_u:20_26": "sa rodituṃ pravṛttaḥ; mātāsya kathayati: āryaputra kimartham ayaṃ dārako rautīti;",
    "V03vinv15_u:20_27": "tena yathāvṛttaṃ samākhyātam;",
    "V03vinv15_u:20_28": "sā kathayati: āryaputra tvayā sārdhaṃ gacchatu;",
    "V03vinv15_u:20_29": "ko 'tra virodhaḥ; sutarāṃ gupto bhaviṣyatīti; sa tam ādāya nadīṃ gataḥ; snāpayitvā kule sthāpitaḥ kathayati:",
    "V03vinv15_u:20_30": "tāta kimarthaṃ mama rakṣā kriyate? putra tava doṣo 'sti;",
    "V03vinv15_u:20_31": "katham? dattam alaṃkāraṃ yācanakebhyo 'nuprayacchasi;",
    "V03vinv15_u:20_32": "kiṃ tāto dravyeṇārthī? putra ko 'nārthī? tāta yady evam avatāraya mām;",
    "V03vinv15_u:20_33": "sa tenāvatāritaḥ; tatas tenobhau pāṇī nadyām āplāvya suvarṇapūrṇās catvāro lohasaṃghāṭā uddhṛtāḥ;",
    "V03vinv15_u:20_34": "kathayati: tāta atas tnaṃ yāvadāptaḥṃḥ dhanena dhanakāryaṃ kṛtvāvaśiṣṭam atraiva plāvaya;",
    "V03vinv15_u:20_35": "putra kiṃ tvaṃ jalagatān nidhīn paśyasi? tāta na kevalaṃ jalagatān sthalagatān api sasvāmikān asvāmikān api ye 'pi dūre ye 'py antike;",
    "V03vinv15_u:20_36": "datto gṛhapatir vismayotphullalocanaḥ saṃlakṣayati:",
    "V03vinv15_u:20_37": "śakyam evaṃvidhena dānaptinā dānaṃ dātum iti viditvā kathayati:",
    "V03vinv15_u:20_38": "putra yady evaṃ dehi dānaṃ yatheṣṭam iti;",
    "V03vinv15_u:20_39": "dharmatā hy eṣā: na tāvat putro yaśasvī bhavati yāvad asya pitā jīvatīti",
    "V03vinv15_u:20_40": "yāvad apareṇa samayena datto gṛhapatiḥ kālagataḥ;",
    "V03vinv15_u:20_41": "sudatto gṛhasvāmī saṃvṛttaḥ; satatam anāthebhyaḥ piṇḍakam anuprayacchatīti samantāc chadbo visṛtaḥ:",
    "V03vinv15_u:20_42": "dattasya gṛhapateḥ putraḥ sudatto gṛhasvāmī saṃvrṭtaḥ;",
    "V03vinv15_u:20_43": "[Śay-v_13] so 'nāthebhyaḥ piṇḍakam anuprayacchatīti;",
    "V03vinv15_u:20_44": "tasyānāthapiṇḍado (MSV III 136) gṛhapatir iti saṃjñā saṃvṛttā;",
    "V03vinv15_u:20_45": "tatas tena sadṛśāt kulāt kalatram ānitaṃ;",
    "V03vinv15_u:20_46": "sa tayā sārdham krīḍati ramate paricārayati;",
    "V03vinv15_u:20_47": "tasya krīḍato ramamāṇasya paricārayataḥ putro jātaḥ;",
    "V03vinv15_u:20_48": "evaṃ yāvat sapta putrā jātāḥ;",
    "V03vinv15_u:20_49": "tena ṣaṇṇāṃ niveśaḥ kṛtaḥ; saptamaḥ sujāto nāmnā; tasya sadṛśaṃ kulaṃ samanveṣate;",
    "V03vinv15_u:20_50": "na ārāgayati; sa kare kapolaṃ datvā cintāpro vyavasthitaḥ;",
    "V03vinv15_u:20_51": "tasya madhuskandho nāma mānavo vayasyaḥ;",
    "V03vinv15_u:20_52": "tenāsau dṛṣṭas tathā cintāparaḥ;",
    "V03vinv15_u:20_53": "sa kathayati: kasmāt tvaṃ gṛhapate kare kapolaṃ datvā cintāparas tiṣṭhasīti;",
    "V03vinv15_u:20_54": "sa kathayati: mayā ṣaṇṇāṃ putrāṇāṃ niveśaḥ kṛtaḥ;",
    "V03vinv15_u:20_55": "saptamasya sujātasya sadṛśakulaṃ cintayāmi katarat tat kulaṃ yato 'sya niveṣaṃ kariṣyāmīti;",
    "V03vinv15_u:20_56": "sa kathayati: alpotsukas tiṣṭha aham asya sadṛśaṃ kulaṃ gaveṣayāmi;",
    "V03vinv15_u:20_57": "katarasmin deśe? sa kathayati;",
    "V03vinv15_u:20_58": "magadhaviṣayaṃ tāvad gacchami;",
    "V03vinv15_u:20_59": "evaṃ kuru; sa rājagṛhaṃ gataḥ; rājagṛhe anyatamo gṛhapatir āḍhyo mahādhano mahābhogo 'nāthapiṇḍadasya pratirūpaḥ;",
    "V03vinv15_u:20_60": "sa tasya gṛhaṃ praviṣṭo dvāraśālāyāṃ sthitvā kathayati:",
    "V03vinv15_u:20_61": "svasti svastīti; tasya gṛhajanāḥ kathayanti: brāhmaṇa kiṃ prārthayasi? kanyābhikṣām;",
    "V03vinv15_u:20_62": "kasyārthāya? śrāvastyām anāthapiṇḍado gṛhapatis tasya putraḥ sujāto nāmnā;",
    "V03vinv15_u:20_63": "te kathayanti sādṛṣo 'smākaṃ kulena;",
    "V03vinv15_u:20_64": "api tu prabhūtam asmākaṃ kulaśulkam;",
    "V03vinv15_u:20_65": "[A_318a] kiyatprabhūtam? śatam aśvānāṃ śataṃ niṣkāṇāṃ śatam aśvatarīrathānāṃ śataṃ kāmbojikānāṃ kanyānām iti;",
    "V03vinv15_u:20_66": "madhuskandhena (MSV III 137) mānavenānāthapiṇḍadasya gṛhapater anenārthena lekho dattaḥ:",
    "V03vinv15_u:20_67": "tenāpi vācayitvā pratīccha sarvaṃ mayā deyam iti;",
    "V03vinv15_u:20_68": "tena divasamuhūrtayogena pratīṣṭam",
    "V03vinv15_u:20_69": "tatas taiḥ śucinā praṇītena prabhūtenāhāreṇa saṃtarpito mānavakaḥ śālāṃ gatvā vāsam upagato viṣūcitaḥ;",
    "V03vinv15_u:20_70": "aparicitā brāhmaṇāḥ; sa tair aśucibhayād bahir niṣkāsayitvā cchoritaḥ;",
    "V03vinv15_u:20_71": "daivād āyuṣmantau śāriputramaudgalyāyanau taṃ pradeśam āgatau;",
    "V03vinv15_u:20_72": "sa tābhyāṃ dṛṣṭaḥ; tatas tābhyāṃ vaṃśavidalikayā nirlikhya pāṇḍumṛttikayā udvartya snāpitaḥ;",
    "V03vinv15_u:20_73": "tasyaiva dharmaṃ deśayitvā prakrāntau;",
    "V03vinv15_u:20_74": "tasya pravāhikā nāvatiṣṭhate;",
    "V03vinv15_u:20_75": "sa tayor antike cittam abhiprasādya kālagataḥ;",
    "V03vinv15_u:20_76": "cāturmahārājikeṣu deveṣūpapannaḥ;",
    "V03vinv15_u:20_77": "sa vaiśravaṇasya mahārājasya sakāśaṃ gatvā bhavanaṃ prārthayate;",
    "V03vinv15_u:20_78": "sa kathayati: gaccha tad eva te śivikādvāraṃ bhavanam iti;",
    "V03vinv15_u:20_79": "sa tatra gatvā naivāsikaḥ saṃvṛttaḥ [Śay-v_14]",
    "V03vinv15_u:20_80": "videharājena rājño biṃbisārasya haimavatānāṃ nāgānāṃ sātam anupreṣitam;",
    "V03vinv15_u:20_81": "tena rājñā prasenajitaḥ kosalasya sandiṣṭam:",
    "V03vinv15_u:20_82": "mama videharājena haimavatānāṃ nāgānāṃ śatam anupreṣitam;",
    "V03vinv15_u:20_83": "yady arthī bhavasi preṣya iti",
    "V03vinv15_u:20_84": "anāthapiṇḍado gṛhapatir yena rājā prasenajit kosalas tenopasaṃkrāntaḥ;",
    "V03vinv15_u:20_85": "upasaṃkramya rājānaṃ prasenajitaṃ kosalam idam avocat:",
    "V03vinv15_u:20_86": "deva mama rājagṛhe kiṃcit prayojanam;",
    "V03vinv15_u:20_87": "tatra gatvā āgamiṣyāmīti; rājā kathayati: śobhanaṃ gaccha mamāpi tasmāt hastiśatam āneyaṃ (MSV III 138) tad aneṣyasīti;",
    "V03vinv15_u:20_88": "sa kathayati: deva yadi mama tatra prayojanaṃ ḥnaḥ bhavati grahīṣyāmīti;",
    "V03vinv15_u:20_89": "ihāgamya devasya cttagrāhaṃ kariṣyāmīti;",
    "V03vinv15_u:22_0": "Anāthapiṇḍada meets the Buddha",
    "V03vinv15_u:23_0": "tato 'nāthapiṇḍado gṛhapatiḥ prabhūtaṃ kulaśulkam ādāya rājagṛhaṃ gataḥ;",
    "V03vinv15_u:23_1": "sa yasya gṛhapater gṛhe vāsam upagataḥ sa gṛhapatiḥ sarātram evotthāyāntarjanam āmaṃtrayate:",
    "V03vinv15_u:23_2": "uttiṣṭhāryā uttiṣṭha; bhadramukhāḥ kāṣṭhāni pāṭayata samitiṃ prajvālayata;",
    "V03vinv15_u:23_3": "bhaktaṃ pacata; sūpikaṃ pacata; khādyakāny ullāḍayata; pratijāgṛta maṇḍalavāṭam iti;",
    "V03vinv15_u:23_4": "athānāthapiṇḍasya gṛhapater etad abhavat:",
    "V03vinv15_u:23_5": "kiṃ punar asya gṛhapater āvāho vā vivāho vā bhaviṣyati;",
    "V03vinv15_u:23_6": "rāṣṭraṃ vānena bhaktenopanimantritam? śreṇī vā,",
    "V03vinv15_u:23_7": "pūgo vā parṣado vā? rājā vānena māgadhaḥ śreṇyo bimbisāraḥ bhaktenopanimantritaḥ;",
    "V03vinv15_u:23_8": "iti viditvā taṃ gṛhapatim idam avocat:",
    "V03vinv15_u:23_9": "kiṃ punas te gṛhapate āvāho vā bhaviṣyati,",
    "V03vinv15_u:23_10": "vivāho vā rāṣṭraṃ vā tvayā bhaktenopanimantritaṃ śreṇī vā pūgo vā parṣado vā rājā vā te māgadhaḥ śreṇyo bimbisāro bhaktenopanimantrita iti;",
    "V03vinv15_u:23_11": "sa kathayati: gṛhapate na me āvāho bhaviṣyati na vivāho vā nāpi mayā rāṣṭraṃ bhaktenopanimantritaṃ,",
    "V03vinv15_u:23_12": "na śreṇī na pūgo na parṣado nāpi rājā māgadhaḥ śreṇyo bimbisāro bhaktenopanimantritaḥ api tu buddhapramukho bhikṣusaṃgho bhaktenopanimantrita;",
    "V03vinv15_u:23_13": "iti anāthapaiṇḍadasya gṛhapater buddha ity aśrutapūrvaṃ ghoṣaṃ śrutvā sarvaromakūpāny [A_318b] āhṛṣṭāni;",
    "V03vinv15_u:23_14": "sa āhṛṣṭaromakūpas taṃ gṛhapatim idam avocat:",
    "V03vinv15_u:23_15_0": "ka eṣa gṛhapate buddho nāma? asti gṛhapate śramaṇo [Śay-v_15] gautamaḥ śākyaputraḥ (MSV III 139) śākyakulāt keśaśmaśrū avatārya",
    "V03vinv15_u:23_15_1": "kāṣāyāṇi vastrāṇy ācchādya samyag eva śraddhayā agārād anagārikāṃ pravrajitaḥ;",
    "V03vinv15_u:23_16": "so 'nuttarāṃ samyaksaṃbodhim abhisaṃbuddhaḥ;",
    "V03vinv15_u:23_17_0": "sa eṣa gṛhapate buddho nāma; ka eṣa gṛhapate saṅgho nāma? santi gṛhapate kṣatriyakulād api kulaputrāḥ keśaśmaśrū avatārya",
    "V03vinv15_u:23_17_1": "kāṣāyāṇy vastrāṇy ācchādya samyag eva śraddhayā agārād anāgārikāṃ tam eva bhagavantaṃ pravrajitam anupravrajitāḥ;",
    "V03vinv15_u:23_18_0": "brāhmaṇakulād api vaiśyakulād api śūdrakulād api kulaputrāḥ keāśaśmaśrū avatārya kāṣāyāṇi vastrāṇi ācchādya samyag eva śraddhayā",
    "V03vinv15_u:23_18_1": "anāgārād anāgārikāṃ tam eva bhagavantaṃ pravrajitam anupravrajitāḥ;",
    "V03vinv15_u:23_19": "sa eṣa gṛhapate saṅgho nāma; ḥśvaḥḥ sa mayā buddhapramukho bhikṣusaṅgho 'ntargṛhe bhaktenopanimantritaḥ;",
    "V03vinv15_u:23_20": "kutra gṛhapate sa bhagavān etarhi viharati?",
    "V03vinv15_u:23_21": "asminn eva rājagṛhe śītavane śmaśāne;",
    "V03vinv15_u:23_22": "labhyaṃ gṛhapate so 'smābhir bhagavān draṣṭum? tena hi gṛhapate āgamaya tāvat tvam;",
    "V03vinv15_u:23_23": "sthānam etad vidyate yad ihāgataṃ śvo drakṣyasi;",
    "V03vinv15_u:23_24": "anāthapiṇḍado gṛhapatis tāṃ rātriṃ buddhālambanayā smṛtyā middham avakrāntaḥ;",
    "V03vinv15_u:23_25": "so 'prabhāte prabhātasaṃjñī yena śivakadvāraṃ tenopsaṅkrāntaḥ;",
    "V03vinv15_u:23_26": "tena khalu samayena śivakadvāraṃ rātryā dvau yāmau vivṛtaṃ tiṣṭhati;",
    "V03vinv15_u:23_27": "pūrvakaṃ paścimakaṃ ca, māhaiva āgantukānāṃ gamikānāṃ ca dūtānāṃ vighno bhaviṣyatīti;",
    "V03vinv15_u:23_28": "yāvat paśyati śivakadvāraṃ vivṛtam ālokena ca sphuṭam;",
    "V03vinv15_u:23_29": "tasyaitad adhavat: nūnaṃ prabhātā rajanī: tathā hi śivakadvāraṃ vivṛtaṃ tiṣṭhati;",
    "V03vinv15_u:23_30": "iti viditvā tenaiva ālokena nagarān niṣkrāntaḥ;",
    "V03vinv15_u:23_31": "samanantaraniṣkrāntasya cāsya ya ālokaḥ (MSV III 140) so 'ntarhitaḥ;",
    "V03vinv15_u:23_32_0": "andhakāraṃ prādurbhūtam; tasyābhūd bhayam; abhūc chambhitatvaṃ; abhūd romaharṣah; māhaiva kaścid viheṭayen manuṣyo vāmanuṣyo",
    "V03vinv15_u:23_32_1": "vā dhūrtako vā asaṃprāptam vā syāt prabhūtaṃ kulaśulkam iti;",
    "V03vinv15_u:23_33": "viditvā pratinivartitukāmo madhuskandhasya devaputrasya sthaṇḍilaṃ pradakṣiṇīkaroti,",
    "V03vinv15_u:23_34": "namaskaroti ca; atha madhuskandhasya devaputrasya etad abhavat:",
    "V03vinv15_u:23_35": "adyaivānāthapiṇḍadena gṛhapatinā satyadarśanaṃ kartavyam;",
    "V03vinv15_u:23_36": "adyaivāyaṃ buddhaṃ bhagavantam apāsya anyadevatānamaskāraṃ kariṣyati;",
    "V03vinv15_u:23_37": "iti viditvā yāvacca śivakadvāraṃ yavac ca śītavanaṃ śmaśānam atrāntarād udāreṇāvabhāsenāvabhāsya anāthapiṇḍadaṃ gṛhapatim idam avocat:",
    "V03vinv15_u:23_38": "abhikrama gṛhapate, mā pratikrama; abhikramatas te śreyo bhaviṣyati;",
    "V03vinv15_u:23_39": "śatam aśvā śataṃ niṣkāḥ śatam aśvatarīrathāḥ /",
    "V03vinv15_u:23_40": "nānāvittasya saṃpūrṇāḥ śataṃ ca vaḍavārathāḥ /",
    "V03vinv15_u:23_41": "padāvihārasyaikasya kalāṃ nārhanti ṣoḍaśīm //",
    "V03vinv15_u:23_42": "abhikrāma gṛhapate, mā pratikrāma; abhikramatas te śreyo bhavati,",
    "V03vinv15_u:23_43": "śataṃ haimavatā nāgāḥ suvarṇamaṇikalpitāḥ /",
    "V03vinv15_u:23_44": "īṣādantā mahākāyā vyūḍhavanto mataṅgajāḥ /",
    "V03vinv15_u:23_45": "padāvihārasyaikasya kalāṃ nārhanti ṣoḍaśīm //",
    "V03vinv15_u:23_46": "abhikrāma gṛhapate, mā pratikrama; abhikramatas (MSV III 141) te śreyo bhavati;",
    "V03vinv15_u:23_47": "śataṃ kāmbojikā kanyāḥ āmuktamaṇikuṇḍalāḥ /",
    "V03vinv15_u:23_48": "suvarṇakeyūradharāḥ niṣkagrīvāḥ svalaṅkṛtāḥ /",
    "V03vinv15_u:23_49": "padāvihārasyaikasya kalāṃ nārhanti ṣoḍaśīm //",
    "V03vinv15_u:23_50": "abhikrāma gṛhapate, mā pratikrāma; abhikrāmatas te śreyo bhavati;",
    "V03vinv15_u:23_51": "na pratikrāmataḥ; [A_319a] athānāthapiṇḍado gṛhapatis taṃ devaputram idam avocat:",
    "V03vinv15_u:23_52": "kas tvam bhadrmukha? aham asmi gṛhapate madhuskandho nāma māṇavaḥ;",
    "V03vinv15_u:23_53": "tavaiva purāṇo gṛhasakhā; so 'haṃ śāriputramaudgalyāyanayor bhikṣvor antike cittam abhiprasādya kālagataś cāturmahārājikeṣu deveṣūpapannaḥ,",
    "V03vinv15_u:23_54": "asminn eva śivikādvāre naivāsikaḥ;",
    "V03vinv15_u:23_55": "tasmād aham evaṃ vadāmi: abhikrāma gṛhapate mā pratikrāma;",
    "V03vinv15_u:23_56": "abhikrāmatas te śreyo bhavati,",
    "V03vinv15_u:23_57": "na pratikrāmata iti; athānāthapiṇḍādasya gṛhapater etad abhavat:",
    "V03vinv15_u:23_58": "nāvaro buddho bhaviṣyati, nāvaraṃ dharmākhyānaṃ, yatredānīṃ devatā api autsukyam āpadyante tasya bhagavato darśanāya;",
    "V03vinv15_u:23_59": "iti viditvā yena śītavanaṃ śmaśānaṃ tenopasaṅkrāntaḥ;",
    "V03vinv15_u:23_60": "tena khalu samayena bahir vihārasyābhyavakāśe bhagavān caṅkrameṇa caṅkramyate,",
    "V03vinv15_u:23_61": "yadbhūyasā anāthapiṇḍadaṃ gṛhapatim āgamayamānaḥ;",
    "V03vinv15_u:23_62": "adrākṣīd anāthapiṇḍado gṛhapatir bhagavantam durād eva;",
    "V03vinv15_u:23_63": "dṛṣṭvā ca punar yena bhagavāṃs tenopasaṅkrāntaḥ;",
    "V03vinv15_u:23_64": "upasaṅkramya bhagavantam gṛhapatiḥ pratisaṃmodanayā pratisammodate:",
    "V03vinv15_u:23_65": "(MSV III 142) kaccid bhagavān sukhaṃ śāyita iti;",
    "V03vinv15_u:23_66": "atha bhagavāṃs tasyāṃ velāyāṃ gāthā bhāṣate;",
    "V03vinv15_u:23_67": "sarvathā vai sukhaṃ śete brāhmaṇaḥ parinirvṛtaḥ / [Śay-v_17]",
    "V03vinv15_u:23_68": "lipyate yo na kāmair hi vipramukto nirupadhiḥ //",
    "V03vinv15_u:23_69": "chitveha sarvam āśaktin vinīya hṛdayajvaram /",
    "V03vinv15_u:23_70": "upaśāntaḥ sukhaṃ śete śāntiprāptena cetasā //",
    "V03vinv15_u:23_71": "atha bhagavān anāthapiṇḍadaṃ gṛhapatim ādāya vihāraṃ praviśya prajñapta evāsane niṣaṇṇaḥ;",
    "V03vinv15_u:23_72": "anāthapiṇḍado gṛhpatir bhagavataḥ pādau śirasā vanditvā ekānte niṣaṇṇaḥ;",
    "V03vinv15_u:23_73": "ekānte niṣaṇṇam anāthapiṇḍadaṃ gṛhapatiṃ bhagavān dharmyayā kathayā sandarśayati samādāpayati samuttejayati,",
    "V03vinv15_u:23_74": "saṃpraharṣayati; yāsau buddhānāṃ bhagavatāṃ pūrvakālakaraṇīyā dharmyā kathā,",
    "V03vinv15_u:23_75": "tadyathā dānakathā śīlakathā svargakathā kāmānām āsvādādīnavasaṃkleśavyavadānanaiṣkramyapraviveka anuśaṃsavyavadānapakṣyān dharmān vistareṇa saṃprakāśayati;",
    "V03vinv15_u:23_76": "yadā cainaṃ bhagavān adrākṣīt hṛṣṭacittaṃ kalyacittaṃ muditacittaṃ vinivaraṇacittaṃ bhavyaṃ pratibalaṃ sāmutkarṣikīṃ dharmadeśanām ājñātum,",
    "V03vinv15_u:23_77": "tadā yāsau buddhānāṃ bhagavatāṃ sāmutkarṣikī dharmadeśanā tadyathā duḥkhaṃ samudayo nirodho mārgaś catvāry āryasatyāni vistareṇa saṃprakāśayati;",
    "V03vinv15_u:23_78": "athānāthapiṇḍado gḥapatis tasminn evāsane niṣaṇṇaś catvaṛy āryasatyāny abhisameti;",
    "V03vinv15_u:23_79": "tadyathā duḥkhaṃ samudayo nirodho mārgaḥ;",
    "V03vinv15_u:23_80": "tasyathā śuddhaṃ vastram apagatakālakaṃ rañjanopagaṃ raṅge prakṣiptaṃ samyag eva raṅgaṃ pratigṛhṇāti,",
    "V03vinv15_u:23_81": "evam evānāthapiṇḍado gṛhapatis tasminn eva āsane niṣaṇṇaś catvāry āryasatyāny abhisameti;",
    "V03vinv15_u:23_82": "tadyathā duḥkhaṃ samudayo nirodho mārga iti;",
    "V03vinv15_u:23_83_0": "athānāthapiṇḍado gṛhapatir dṛṣṭadharmā prāptadharmā viditadharmā (MSV III 143) paryavagāḍhadharmā tīrṇakāṅkṣo tīrṇavicikitsaḥ",
    "V03vinv15_u:23_83_1": "aparapratyayo 'nanyaneyaḥ śāstuś śāsane dharmeṣu vaiśāradyaprāptaḥ utthāyāsanād ekāṃsam uttarāsaṅgaṃ kṛtvā,",
    "V03vinv15_u:23_84": "yena bhagavāṃs tenāñjalim praṇamya bhagavantam idam [A_319b] avocat;",
    "V03vinv15_u:23_85": "abhikrānto 'haṃ bhadantābhikrāntaḥ;",
    "V03vinv15_u:23_86": "eso 'haṃ bhagavantaṃ śaraṇaṃ gacchāmi;",
    "V03vinv15_u:23_87": "dharmaṃ ca bhikṣusaṅghaṃ ca; upāsakam māṃ ca dhāraya adyāgreṇa yāvajjīvaṃ prāṇopetaṃ śaraṇāgatam abhiprasannam;",
    "V03vinv15_u:23_88": "atha bhagavān anāthapiṇḍadaṃ gṛhapatim idam āvocat:",
    "V03vinv15_u:23_89": "kinnāmā tvaṃ gṛhapate? aham asmi bhadanta sudatto nāmnā;",
    "V03vinv15_u:23_90": "api tv anāthebhyaḥ piṇḍakam anuprayacchāmi;",
    "V03vinv15_u:23_91": "tato mām anāthapiṇṣado gṛhapatir anāthapiṇḍado gṛhapatir iti janaḥ sañjānīte;",
    "V03vinv15_u:23_92": "kutobhūmakas tvaṃ gṛhapate? [Śay-v_18] asti bhadanta prācīneṣu janapadeṣu śrāvastī nāma kosalānāṃ nigamaḥ;",
    "V03vinv15_u:25_0": "Anāthapiṇḍada invites the Buddha to Śrāvastī",
    "V03vinv15_u:26_0": "āgacchatu bhagavān śrāvastīm; ahaṃ bhagavantam upasthāsyāmi yāvajjīvaṃ cīvarapiṇḍapātaglānapratyayabhaiṣaiyapariṣkāraiḥ sārdhaṃ bhikṣusaṅghena;",
    "V03vinv15_u:26_1": "santi gṛhapate vihārāḥ śrāvastyām? no bhadanta:",
    "V03vinv15_u:26_2": "yatra gṛhapate vihārāḥ santi tatra bhikṣava āgantavyaṃ gantavyaṃ vastavyaṃ manyante;",
    "V03vinv15_u:26_3": "āgacchatu bhagavān; ahaṃ tathā kariṣyāmi yathā śrāvastyāṃ vihārā bhaviṣyanti;",
    "V03vinv15_u:26_4": "bhikṣavaś ca āgantavyaṃ gantavyaṃ vastavyaṃ maṃsyanta iti;",
    "V03vinv15_u:26_5": "adhivāsayati bhagavān anāthapiṇḍadasya gṛhapates tūṣṇīṃbhāvena;",
    "V03vinv15_u:26_6": "anāthapiṇḍado gṛhapatir bhagavatas tūṣṇīṃbhāvenādhivāsanāṃ viditvā bhagavataḥ pādau śirasā vanditvā bhagavato 'ntikāt prakrāntaḥ;",
    "V03vinv15_u:26_7": "tato 'sya yad rājagṛhe kṛtyaṃ vā karaṇīyaṃ vā tat sarvaṃ kṛtvā pariprāpya (MSV III 144) punar yena bhagavāṃs tenopasaṅkrāntaḥ;",
    "V03vinv15_u:26_8": "upasaṅkramya bhagavataḥ pādau śirasā vanditvā ekānte niṣaṇṇaḥ;",
    "V03vinv15_u:26_9": "ekāntaninṣaṇṇo 'nāthapiṇḍado gṛhapatir bhagavantam idam avocat:",
    "V03vinv15_u:26_10": "anuprayaccha me bhagavan bhikṣuṃ sahāyakan yena sahāyakena śrāvastyāṃ bhagavato 'rthāya vihāraṃ kārayāmīti;",
    "V03vinv15_u:26_11": "bhagavān saṃlakṣayati; katarasya bhikṣor anāthapiṇḍado gṛhapatiḥ saparivāro śrāvastīnivāsī ca janakāyo vidheyaḥ? paśyati śāriputrasya bhikṣoḥ;",
    "V03vinv15_u:26_12": "tatra bhagavān āyuṣmantam śāriputram āmantrayate:",
    "V03vinv15_u:26_13": "samanvāhara śāriputra anāthapiṇḍadaṃ gṛhapatiṃ saparivāraṃ śrāvastīnivāsinaṃ ca janakāyam iti;",
    "V03vinv15_u:26_14": "adhivāsayaty āyuṣmāṃś chāriputro bhagavatas tūṣṇīṃbhāvena;",
    "V03vinv15_u:26_15": "athāyuṣmāṃś chāriputro bhagavataḥ pādau śirasā vanditvā bhagavato 'ntikāt ptakrāntaḥ",
    "V03vinv15_u:28_0": "Śāriputra leaves for Śrāvastī",
    "V03vinv15_u:29_0": "athāyuṣmāṃś chāriputras tasyā eva rātrer atyayāt pūrvāhṇe nivāsya,",
    "V03vinv15_u:29_1": "pātracīvaram ādāya rājagṛhaṃ piṇḍāya prāvikṣat;",
    "V03vinv15_u:29_2": "rājagṛhaṃ piṇḍāya caritvā kṛtabhaktakṛtyaḥ paścādbhaktapiṇḍapātapratikrānto yathāparibhuktaṃ śayanāsanaṃ pratiśamayya,",
    "V03vinv15_u:29_3": "samādāya pātracīvaraṃ, yena śrāvastī tena cārikāṃ prakrāntaḥ;",
    "V03vinv15_u:29_4": "athānāthapiṇḍado gṛhapatiḥ prabhūtaṃ śambalam ādāya ekaikarātrinivāsena śrāvastīm anuprāptaḥ;",
    "V03vinv15_u:29_5": "sa praviśann eva śrāvastīm ārāmeṇārāmam udyānenodyānam upavanenopavanaṃ caṅkramam anucaṅkramyamāṇo suvicarann evam āha:",
    "V03vinv15_u:29_6": "kataraḥ sa pṛthivīpradeśo bhaviṣyati śrāvastyā nātidūre [Śay-v_19] nātyāsanne divā alpākīrṇo 'lpavilāpo rātrāv alpaśabdo 'lpanirghoṣaḥ alpadaṃśamaśakavātātapasarīsṛpasaṃsparśaḥ,",
    "V03vinv15_u:29_7": "yatrāhaṃ bhagavato 'rthāya vihāraṃ māpayiṣyāmīti;",
    "V03vinv15_u:29_8": "adrākṣīd anāthapiṇḍado gṛhapatiḥ,",
    "V03vinv15_u:29_9": "jetasya kumarasyārāmam śrāvastyā nātidūre nātyāsanne divā alpākīṇam alpavilāpaṃ rātrāv alpaśabdṃ alpanirghoṣaṃ alpadaṃśamaśakavātātapasarīsṛpasparśam;",
    "V03vinv15_u:29_10": "dṛṣṭvā ca punar asyaitad abhavat:",
    "V03vinv15_u:29_11": "atrāhaṃ bhagavato 'rthāya vihāraṃ māpayiṣyāmīti;",
    "V03vinv15_u:29_12": "sa praviśann eva svaṃ niveśanaṃ yena jetaḥ kumāras tenopasaṅkrāntaḥ;",
    "V03vinv15_u:29_13": "upasaṅkramya jetaṃ kumāram idam avocat;",
    "V03vinv15_u:29_14": "anuprayaccha me kumāra ārāmam;",
    "V03vinv15_u:29_15": "ahaṃ tatra bhagavato 'rthāya vihāraṃ kārayāmi iti;",
    "V03vinv15_u:29_16": "sa kathayati; na me gṛhapate sa ārāmaḥ; kin tu udyānaṃ tan mameti; dvir api trir apy anāthapiṇḍado gṛhapatir jetaṃ kumāram idam avocat:",
    "V03vinv15_u:29_17": "anuprayaccha me kumāra ārāmam;",
    "V03vinv15_u:29_18": "ahaṃ tatra bhagavato 'rthāya vihāraṃ māpayāmīti;",
    "V03vinv15_u:29_19": "aparityakto ḥgṛhapateḥ me ārāmāḥ koṭisaṃstareṇāpi;",
    "V03vinv15_u:29_20": "punar apy anāthapiṇḍado gṛhaptir jetaṃ kumaram idam avocat:",
    "V03vinv15_u:29_21": "kṛtārgho 'si kumāra ārāmasya;",
    "V03vinv15_u:29_22": "pratīccha hiraṇyasuvarṇam; mamārāmaḥ; kaḥ kṛtārghaḥ? tvaṃ kṛtārghaḥ;",
    "V03vinv15_u:29_23": "tau kṛtārgho na kṛtargha iti vivādam āpannau,",
    "V03vinv15_u:29_24": "yena vyāvahārikapuruṣās tena saṃprasthitāḥ;",
    "V03vinv15_u:29_25": "atrāntare caturṇāṃ lokapālānām etad abhavat;",
    "V03vinv15_u:29_26": "ayam anāthapiṇḍado gṛhapatir udyukto bhagavato 'rthāya vihāraṃ vihāraṃ māpayitum;",
    "V03vinv15_u:29_27": "sāhāyyam asyānuṣṭheyam iti; tato vyāvahārikapuruṣam ātmānam abhinirmāya",
    "V03vinv15_u:29_28": "arthādhikaraṇe niṣaṇṇāḥ; anāthapiṇḍado gṛhapatir jetaś ca kumāro vyāvahārikasakāśam upasaṅkrāntau;",
    "V03vinv15_u:29_29": "athānāthapiṇḍako gṛhapatir vyāvahārikapuruṣāṇām etam arthaṃ vistareṇa nivedayati;",
    "V03vinv15_u:29_30": "te kathayanti; kṛtārgho 'si kumāra ārāmasya;",
    "V03vinv15_u:29_31": "pratīccha suvarṇam: gṛhapatre ārāma iti; sa tūṣṇīm avasthitaḥ; anāthapiṇḍado gṛhapatiḥ śakaṭair bhāraiḥ mūṭaiḥ piṭakair uṣṭrair gobhir gardabhaiḥ prabhūtaṃ suvarṇam abhinirhṛtya,",
    "V03vinv15_u:29_32": "sarvaṃ jetavanaṃ saṃstartum ārabdhaḥ;",
    "V03vinv15_u:29_33": "na parisamāpyate; tiṣṭhate evānāstīrṇaḥ kaścit pṛthivīpradeśaḥ;",
    "V03vinv15_u:29_34": "tataḥ anāthapiṇḍado gṛhapatir etam arthaṃ cintayan muhūrtaṃ tūṣṇīm asthāt;",
    "V03vinv15_u:29_35": "katarat tan nidhānaṃ bhaviṣyati? nātistokaṃ,",
    "V03vinv15_u:29_36": "nātiprabhūtaṃ yena ayam anāstīrṇaḥ pṛthivīpradeśaḥ āstariṣyati;",
    "V03vinv15_u:29_37": "na ca punar gopayitavyo bhaviṣyatīti;",
    "V03vinv15_u:29_38": "jetaḥ kumāraḥ saṃlakṣayati; nūnam anāthapiṇḍadasya gṛhapater vipratisāraḥ;",
    "V03vinv15_u:29_39": "kasmād ārāmakāraṇād iyantaṃ mahāntaṃ dhanaskandhaṃ parityajāmi;",
    "V03vinv15_u:29_40": "iti viditvā anāthapiṇḍadaṃ gṛhapatim idam [Śay-v_20] avocat;",
    "V03vinv15_u:29_41": "sacet te ha gṛhapate vipratisāraḥ pratīccha suvarṇam;",
    "V03vinv15_u:29_42": "mamaivārāmaḥ; na me kumāra vipratisāraḥ; api tv aham etam evārtham anucintayan muhūrtaṃ tūṣṇīm avasthitaḥ;",
    "V03vinv15_u:29_43": "katarat tan nidhānaṃ bhaviṣyati? nātistokaṃ nātiprabhūtaṃ,",
    "V03vinv15_u:29_44": "yenāyam anāstīrṇaḥ pṛthivīpradeśaḥ āstariṣyati;",
    "V03vinv15_u:29_45": "na ca punar gopayitavyo bhaviṣyatīti;",
    "V03vinv15_u:29_46": "atha jetasya kumārasya etad abhavat:",
    "V03vinv15_u:29_47": "na batāvaro buddho bhaviṣyati;",
    "V03vinv15_u:29_48": "nāvaraṃ dharmākhyānam; yatredānīm ayaṃ gṛhapatir ārāmakāraṇād iyantaṃ mahāntaṃ dhanaskandhaṃ parityajati;",
    "V03vinv15_u:29_49": "iti viditvā anāthapiṇḍadaṃ gṛhapatim idam avocat:",
    "V03vinv15_u:29_50": "anuprayaccha me gṛhapate anāstīrṇaṃ pṛthivīpradeśam;",
    "V03vinv15_u:29_51": "atrāhaṃ bhagavato 'rthāya dvārakoṣṭhakaṃ māpayāmi;",
    "V03vinv15_u:29_52": "anāthapiṇḍado gṛhapatir jetasya kumārasya anāstīrṇaṃ pṛthivīpradeśam anuprayacchati;",
    "V03vinv15_u:29_53": "yatra jetaḥ kumāro bhagavato 'rthāya dvārakoṣṭhakaṃ māpayati",
    "V03vinv15_u:31_0": "Obstruction by Tīrthyas",
    "V03vinv15_u:32_0": "athānāthapiṇḍado gṛhapatir bhagavato 'rthāya vihāraṃ māpayitum ārabdha iti tīvradveṣaparyākulīkṛtamanasas tīrthyās te saṃbhūya yenānāthapiṇḍado gṛhapatis tenopasaṃkrāntāḥ;",
    "V03vinv15_u:32_1": "upasaṃkramya kathayanti: mā tvaṃ gṛhapate śramaṇasya gautamasya arthāyātra vihāraṃ kāraya;",
    "V03vinv15_u:32_2": "kiṃ kāraṇam? asmābhir nagarāṇi bhājitāni;",
    "V03vinv15_u:32_3": "śramaṇasya gautamasya rājagṛham;",
    "V03vinv15_u:32_4": "asmākaṃ śrāvastī; sa kathayati: bhājitāni yuṣmābhir nagarāṇi,",
    "V03vinv15_u:32_5": "na tu madīyam svāpateyam; yasyābhipretaṃ tasya dharmaskandhaṃ kārayāmīti;",
    "V03vinv15_u:32_6": "te rājñaḥ sakāśaṃ gataḥ; tatrāpy anāthapiṇḍadena parājitāḥ;",
    "V03vinv15_u:32_7": "dhvāṅkṣās tīrthyā avikṛtavadanāḥ kathayanti;",
    "V03vinv15_u:32_8": "gṛhapate na te kāmakāram anuprayacchāmaḥ;",
    "V03vinv15_u:32_9": "śramaṇasya gautamasyāgraśrāvakaḥ āgataḥ;",
    "V03vinv15_u:32_10": "sa yady asmān vādena parājayate,",
    "V03vinv15_u:32_11": "kāraya vihāram iti; sa kathayati: śobhanam; āryaśāriputraṃ tāvad avalokayāmīti;",
    "V03vinv15_u:32_12": "athānāthapiṇḍado gṛhapatir yenāyuṣmān śāriputraḥ tenopasaṅkrāntaḥ;",
    "V03vinv15_u:32_13": "upasaṅkramyāyuṣmataḥ śāriputrasya pādau śirasā vanditvā ekānte niṣaṇṇaḥ;",
    "V03vinv15_u:32_14": "ekantaniṣaṇṇo 'nāthapiṇḍado gṛhapatir āyuṣmantaṃ śāriputram idam avocat;",
    "V03vinv15_u:32_15": "tīrthyā bhadanta śāriputra evam āhuḥ;",
    "V03vinv15_u:32_16": "gṛhapate na te kāmakāram anuprayacchāmaḥ;",
    "V03vinv15_u:32_17": "śramaṇasya gautamasya agraśrāvaka āgataḥ;",
    "V03vinv15_u:32_18": "sa yady asmān vādena parājayate,",
    "V03vinv15_u:32_19": "kāraya vihāram iti; katham atra pratipattavyam iti;",
    "V03vinv15_u:32_20": "āyuṣmān śāriputraḥ saṃlakṣayati;",
    "V03vinv15_u:32_21": "kim eṣāṃ santi kānicit kuśalamūlāni uta na santīti;",
    "V03vinv15_u:32_22": "paśyati, santi; kasyāntike pratibaddhāni; mamaiva; punaḥ saṃlakṣayati; kim etāvanta eva mama pratibaddhā vineyā āhosvid anye 'pi vādena vineyāḥ santīti;",
    "V03vinv15_u:32_23": "tu saptame divase; tato 'nāthapiṇḍado gṛhapatiḥ prītiprāmodyajāto yena tīrthyās tena upasaṅkrāntaḥ;",
    "V03vinv15_u:32_24": "upasaṅkramya tīrthyān idam avocat;",
    "V03vinv15_u:32_25": "bhadanta āryaśāriputraḥ kathatyati:",
    "V03vinv15_u:32_26": "śobhanam, evaṃ bhavatu; kiṃ tu saptame divase iti; te saṃlakṣayanti; dvābhyām atra kāraṇābhyām bhavitavyam;",
    "V03vinv15_u:32_27": "athavāsau niṣpalāyitukāmaḥ; athavā pakṣaṃ samanveṣṭukāmaḥ;",
    "V03vinv15_u:32_28": "kim atra prāptakālam; vayam api pakṣaṃ samanveṣāmaha iti;",
    "V03vinv15_u:32_29": "te pakṣaṃ samanveṣṭum ārabdhāḥ;",
    "V03vinv15_u:32_30": "taiḥ pakṣam samanveṣamānai raktākṣo nāma parivrājako dṛṣṭaḥ;",
    "V03vinv15_u:32_31": "sa tair uktaḥ; tvam asmākaṃ sabrahmacāri; śramaṇasya gautamasyāgraśrāvako 'smābhir vādenāhūtaḥ;",
    "V03vinv15_u:32_32": "sa pakṣaṃ samanveṣate; tvam asmākaṃ sāhāyyaṃ kalpaya;",
    "V03vinv15_u:32_33": "kiyatā kālena? itaḥ saptame divase;",
    "V03vinv15_u:32_34": "śobhanam, evaṃ bhavatu; yadā yuṣmākaṃ sannipato bhavati tadā mamārocayitavyam;",
    "V03vinv15_u:32_35": "tīrthyāḥ śaṅkitodvignamanaso divasānudivasaṃ pakṣaṃ samanveṣayante;",
    "V03vinv15_u:34_0": "Tīrthyas and Śāriputra contest",
    "V03vinv15_u:35_0": "yāvat saptame divase anāthapiṇḍadena gṛhapatinā vistīrṇāvakāśe pṛthivīpradeśe āsanaprajñaptiḥ kāritā;",
    "V03vinv15_u:35_1": "āyuṣmataś ca śāriputrasyārthāya siṃhāsanaṃ prajñaptam;",
    "V03vinv15_u:35_2": "nānādeśanvāsinas tīrthyāḥ sannipatitāḥ;",
    "V03vinv15_u:35_3": "śrāvastīnivāsī janakāyaḥ anekāni ca tatsāmatanivāsīni prāṇiśatasahasrāṇi,",
    "V03vinv15_u:35_4": "kānicit kutūhalajātāni, kānicit pūrvakaiḥ kūśalamūlaiḥ saṃcodyamānāni;",
    "V03vinv15_u:35_5_0": "tata āyuṣmān śāriputro 'nāthapiṇḍadena gṛhapatinā saparivāreṇa saṃpuraskṛto vādimaṇḍalaṃ praviśya vineyajanam abhisaṃīkṣya",
    "V03vinv15_u:35_5_1": "smitapūrvaṃ samaśānteneryāpathena siṃhāsanam abhiruhya niṣaṇṇaḥ;",
    "V03vinv15_u:35_6": "sarvaiva sā parṣad avahitacetaskā āyuṣmantam śāriputraṃ abhisamīkṣamāṇā niṣaṇṇnā",
    "V03vinv15_u:37_0": "Defeat of the Tīrthyas",
    "V03vinv15_u:38_0": "tata āyuṣmān śāriputras tīrthyān āmantrayāmāsa:",
    "V03vinv15_u:38_1": "bhavantaḥ kiṃ tāvat kariṣyatha? āhosvid vikariṣyatha? te kathayanti:",
    "V03vinv15_u:38_2": "vayaṃ kurmaḥ: tvāṃ vikuru; āyuṣmān śāriputraḥ saṃlakṣayati:",
    "V03vinv15_u:38_3": "yady ahaṃ kariṣyāmi; sadevako 'pi loko na śakṣyati vikartum;",
    "V03vinv15_u:38_4": "prāg eva raktākṣaḥ parivrājakaḥ;",
    "V03vinv15_u:38_5": "iti viditvā raktākṣaṃ parivrājakam idam avocat:",
    "V03vinv15_u:38_6": "tvaṃ kuru, ahaṃ vikariṣyāmīti; sa indrajāle kṛtāvī; tena supuṣpitaḥ sahakārapādapo nirmitaḥ;",
    "V03vinv15_u:38_7": "āyuṣmatā śāriputreṇa tumulo vātavarṣa [Śay-v_22] utsṛṣṭaḥ;",
    "V03vinv15_u:38_8": "yenāsau samūla utpāṭya itaś cāmutaś ca vikīrṇo yogijanānām apy aviṣayībhūtaḥ;",
    "V03vinv15_u:38_9": "tatad tena padminī nirmitā; āyuṣmatā śāriputreṇa kalabhahastī nirmitaḥ;",
    "V03vinv15_u:38_10": "tena sā samantān marditā; tena saptaśīrṣo nāgo nirmitaḥ;",
    "V03vinv15_u:38_11": "āyuṣmatā śāriputreṇa garuḍo nirmitaḥ;",
    "V03vinv15_u:38_12": "yenāsāv apahṛtaḥ; tena vetāḍo nirmitaḥ; āyuṣmatā śāriputreṇa mantraiḥ kīlitaḥ;",
    "V03vinv15_u:38_13": "kuprayukto vetāḍa ātmavadhāya cetayate;",
    "V03vinv15_u:38_14": "sa tasyaivopari pradhāvitaḥ; tato 'sau bhītas trastaḥ saṃvigna āhṛṣṭaromakūpaḥ āyuṣmataḥ śāriputrasya pādayor nipatitaḥ;",
    "V03vinv15_u:38_15": "ārya śāriputra trāyasva śaraṇāgato 'smīti;",
    "V03vinv15_u:38_16": "tata āyuṣmatā śāriputreṇa mantrā utkīlitāḥ;",
    "V03vinv15_u:38_17": "sa vetāḍo vyupaśāntaḥ; tasyāyuṣmatā śāriputreṇa dharmo deśitaḥ;",
    "V03vinv15_u:38_18": "sa prasādajātaḥ kathayati: labheyāham āryaśāriputra svākhyāte dharmavinaye pravrajyām upasaṃpadaṃ bhikṣubhāvam;",
    "V03vinv15_u:38_19": "careyam aham āryaśāriputrasyāntike brahmacaryam iti;",
    "V03vinv15_u:38_20": "āyuṣmatā śāriputreṇa sa pravrājitaḥ upasaṃpāditaḥ avavādo dattaḥ,",
    "V03vinv15_u:38_21": "tenodyacchamānena ghaṭamānena vyāyacchamānena sarvakleśaprahāṇād arhatvaṃ sākṣātkṛtam;",
    "V03vinv15_u:38_22": "arhan saṃvṛttaḥ; traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñapratisaṃvitprāpto bhavalābhalobhaparāṅmukhaḥ;",
    "V03vinv15_u:38_23": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ;",
    "V03vinv15_u:38_24": "tataḥ sā parṣat vismayotphullalocanā saṃvṛttā;",
    "V03vinv15_u:38_25": "āyuṣmati śāriputre 'bhiprasannā kathayati:",
    "V03vinv15_u:38_26": "mahān āryaśāriputreṇa vādivṛṣabho nigṛhītaḥ;",
    "V03vinv15_u:38_27": "iti viditvā āyuṣmataḥ śāriputrasya mukhe 'valokikāḥ saṃvṛttāḥ;",
    "V03vinv15_u:38_28_0": "tata āyuṣmatā śāriputreṇa tasyāḥ parṣadaḥ āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā",
    "V03vinv15_u:38_28_1": "kṛtā yāṃ śrutvā anekaiḥ satvasahasraiḥ mahān viśeṣa āgataḥ;",
    "V03vinv15_u:38_29": "kaiścic chrāvakabodhau cittāny utpāditāni;",
    "V03vinv15_u:38_30": "kaiścit pratyekāyāṃ bodhau; kaiścid anuttarāyāṃ samyaksaṃbodhau;",
    "V03vinv15_u:38_31": "kaiścic charaṇagamanaśikṣāpadāni gṛhītāni;",
    "V03vinv15_u:38_32": "kaiścit srotaāpattiphalaṃ sākṣātkṛtam;",
    "V03vinv15_u:38_33": "kaiścit sakṛdāgāmiphalam; kāiścid anāgāmiphalam; kaiścit pravrajya sarvakleśasaṃprahāṇāḍ arhatvaṃ sākṣātkṛtam;",
    "V03vinv15_u:38_34": "yadbhūyasā sā parṣat buddhanimnā,",
    "V03vinv15_u:38_35": "dharmapravaṇā, saṅghaprāgbhārā, vyavasthāpitā; tīrthyāḥ saṃlakṣayanti; na śakyam asmābhir ayaṃ vāde nigrahītum;",
    "V03vinv15_u:38_36": "upāyasaṃvidhānaṃ kartavyam; atraiva bhṛtikayā karma kurmaḥ;",
    "V03vinv15_u:38_37": "tataś chidraṃ labdhvā baiṣkeṇainaṃ praghātayāma iti;",
    "V03vinv15_u:38_38": "te sarve saṃbhūya anāthapiṇḍadasya gṛhapateḥ sakāśaṃ gatvā kathayanti;",
    "V03vinv15_u:38_39": "gṛhapate tvayāsmākaṃ sarvāṇi vṛttipadāni samucchinnāni;",
    "V03vinv15_u:38_40": "tad anukampāṃ kuru; tvadīyavihāre bhṛtikayā karma kurmaḥ;",
    "V03vinv15_u:38_41": "ciraṃ vayam atra avasthitāḥ; mā deśaparityāgaṃ kūrma iti; anāthapiṇḍadaḥ kathayati: āryaśāriputraṃ tāvad avalokayāmi;",
    "V03vinv15_u:38_42": "sa yenāyuṣmān śāriputras tenopasaṅkrāntaḥ;",
    "V03vinv15_u:38_43": "upasaṅkramyāyuṣmantaṃ [Śay-v_23] śāriputram idam avocat:",
    "V03vinv15_u:38_44": "ḥāryaḥ, tīrthyāḥ kathayanti, kathayanti, asmākaṃ tvayā sarvāṇi vṛttipadāni samucchinnāni;",
    "V03vinv15_u:38_45": "tad anukampāṃ kuru; tvadīye vihāre bhṛtikayā karma kurmaḥ;",
    "V03vinv15_u:38_46": "ma deśaparityāgaṃ kurma iti; āyuṣmāṃś chāriputraḥ samanvāhartuṃ pravṛttaḥ;",
    "V03vinv15_u:38_47": "kiṃ teṣāṃ santi kānicit kuśalamūlāni āhosvin na santi iti paśyati,",
    "V03vinv15_u:38_48": "santi; kasyāntike pratibaddhāni; mamaiveti; samanvāhṛtya kathayati: gṛhapate evaṃ bhavatu, ko 'tra virodha iti; te tasmin vihāre bhṛtikayā karma kartum ārabdhāḥ;",
    "V03vinv15_u:38_49": "āyuṣmatā śāriputreṇa latāvārikaḥ puruṣo raudro nirmitaḥ;",
    "V03vinv15_u:38_50": "sa tat karma kārayitum ārabdhaḥ;",
    "V03vinv15_u:38_51": "āyuṣmān śāripuptraḥ teṣāṃ vinayakālaṃ jñātvā tatsamīpe vṛkṣamūlasyādhastāc caṅkramyamāṇas tiṣṭhati;",
    "V03vinv15_u:38_52": "sa tair dṛṣṭaḥ; te saṃlakṣayanti, [A_322a] ayam asya kālaḥ praghātayituṃ pravivikte tiṣṭhatīti;",
    "V03vinv15_u:38_53": "te tasya sakāśam upasaṅkramya parivārya avasthitāḥ;",
    "V03vinv15_u:38_54": "āyuṣmān śāriputraḥ saṃlakṣayati:",
    "V03vinv15_u:38_55": "kīdṛśena cittena ete matsakāśam upasaṅkrāntā iti;",
    "V03vinv15_u:38_56": "yāvat paśyati vadhakacittena;",
    "V03vinv15_u:38_57": "tenāsau latāvāriko nirmita utsṛṣṭaḥ;",
    "V03vinv15_u:38_58": "tena te 'bhidrutā gacchata karma kuruteti;",
    "V03vinv15_u:38_59_0": "te kathayanti: ārya śāriputra paritrāyasva; sa kathayati: āyuśman gaccha; viśrāmyantu tāvad iti; te saṃlakṣayanti; īdṛśo",
    "V03vinv15_u:38_59_1": "'sty ayaṃ mahātmā; vayam asya vadhakacittāḥ; eṣo 'smākaṃ maitracittaḥ iti viditvā abhiprasannāḥ;",
    "V03vinv15_u:38_60_0": "tata āyuṣmatā śāriputreṇa teṣām āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā",
    "V03vinv15_u:38_60_1": "kṛtā yāṃ śrutvā viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam",
    "V03vinv15_u:40_0": "Conversion of the Tīrthyas",
    "V03vinv15_u:41_0": "te dṛṣṭasatyāḥ: labhemahi vayaṃ śāriputra svākhyāte dharmavinaye pravrajyām upasaṃpadaṃ bhikṣubhāvam;",
    "V03vinv15_u:41_1": "carema vayaṃ bhadantaśāriputrasyāntike brahmacaryam iti;",
    "V03vinv15_u:41_2": "te āyuṣmatā śāriputreṇa pravrājitā upasaṃpāditāḥ;",
    "V03vinv15_u:41_3_0": "avavādo dattaḥ; tair yujyamānair, ghaṭamānair, vyāyacchamānair idam eva pañcagaṇḍakaṃ saṃsāracakraṃ calācalaṃ viditvā sarvasaṃskāragatīḥ",
    "V03vinv15_u:41_3_1": "śatanapatanavikiraṇavidhvaṃsanadharmatayā parāhatya sarvakleśaprahāṇād arhatvaṃ sākṣātkṛtam ity arhantaḥ saṃvṛttāḥ;",
    "V03vinv15_u:41_4_0": "traidhātukavītarāgāḥ samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā vidyābhijñāpratisaṃvitprāptā",
    "V03vinv15_u:41_4_1": "bhavalābhalobhasatkāraparāṅmukhāḥ sendropendrāṇāṃ devānāṃ pūjyā mānyā abhivādyāś ca saṃvṛttāḥ [Śay-v_24]",
    "V03vinv15_u:43_0": "Construction of Vihāras",
    "V03vinv15_u:44_0": "tatra āyuṣmatā śariputreṇa vihārasūtram ekānte gṛhītam;",
    "V03vinv15_u:44_1": "anāthapiṇḍadenāpi gṛhapatinā ekānte gṛhītam;",
    "V03vinv15_u:44_2": "āyuṣmān śāriputraḥ smitaṃ prāviṣkartum ārabdhaḥ;",
    "V03vinv15_u:44_3": "anātapiṇḍado gṛhapatiḥ kathayati:",
    "V03vinv15_u:44_4": "nāhetvapratyayam āryśāriputra tathāgatā vā tathāgataśrāvakā vā smitaṃ prāviṣkurvanti;",
    "V03vinv15_u:44_5": "kaḥ āryaśāriputra hetuḥ? kaḥ pratyayaḥ smitasya prāviṣkaraṇāya? enam etad gṛhapate,",
    "V03vinv15_u:44_6": "evam etat; nāhetvapraytyayaṃ tathāgatā vā tathāgataśrāvakā vā smitaṃ prāviṣkurvanti;",
    "V03vinv15_u:44_7": "tvayā ceha sūtraṃ gṛhītam; tuṣite devanikāye sauvarṇam bhavanam abhinirvṛttam;",
    "V03vinv15_u:44_8": "tato 'nāthapiṇḍado gṛhapatir vismayotphullalocanaḥ kathayati:",
    "V03vinv15_u:44_9": "āryaśāriputra yady evaṃ, tena hi punaḥ sūtraṃ prasāraya bhūyasyā mātrayā;",
    "V03vinv15_u:44_10": "cittam abhiprasādayāmīti; āyuṣmatā śāriputreṇa tat sūtram gṛhītam;",
    "V03vinv15_u:44_11": "anāthapiṇḍadena gṛhapatinā bhuyasyā mātrayā tīvreṇa prasādavegena cittam abhiprasāditam;",
    "V03vinv15_u:44_12": "yena prasādajātena samanantaram eva tat sauvarṇaṃ bhavanaṃ catūratnamayaṃ saṃvṛttam;",
    "V03vinv15_u:44_13": "āyuṣmatā cāsya śāriputreṇa niveditam;",
    "V03vinv15_u:44_14": "tato 'nāthapiṇḍadena gṛhapatinā uttarottarapravṛddhapuṇyasantatinā ṣoḍaśamahallikā vihārā māpitāḥ;",
    "V03vinv15_u:44_15": "ṣaṣṭiś [A_322b] ca kuṭikāvastūni;",
    "V03vinv15_u:44_16": "ṣoḍaśamahallikān vihārān māpayitvā ṣaṣṭiṃ ca kuṭikāvastūni sarvopakaraṇaiḥ pūrayitvā yenāyuṣmān śāriputras tenopasaṅkrāntaḥ;",
    "V03vinv15_u:44_17": "upasaṅkramyāyuṣmantaṃ śāriputram idam avocat:",
    "V03vinv15_u:44_18": "kiyatpramāṇair āryaśāriputra prayāṇakair bhagavān adhvānaṃ gacchati? tadyathā gṛhapate rājā cakravartī;",
    "V03vinv15_u:44_19": "kiyatpramāṇai rājā cakravartī? daśakrośakair gṛhapate rājā cakravartī prayāṇakair adhvānaṃ gacchati;",
    "V03vinv15_u:44_20": "tato 'nāthapiṇḍadena gṛhapatinā yāvac ca śrāvastī yāvac ca rājagṛham atrāntarād vāsakān parisaṅkhyāya parikramaṇakā māpitāḥ;",
    "V03vinv15_u:44_21": "dānaśalā kāritā; kālārocakaḥ puruṣaḥ sthāpitaḥ;",
    "V03vinv15_u:44_22": "chatradhvajapatākāśobhitāś candanavāripariṣiktāḥ surabhidhūpaghaṭikopanibaddhās toraṇāḥ kāritāḥ;",
    "V03vinv15_u:44_23": "ca bhaiṣajyāny upasthāpitāni",
    "V03vinv15_u:46_0": "Messenger to Buddha",
    "V03vinv15_u:47_0": "tataḥ saṃbhṛtasaṃbhāro 'nyatamaṃ puruṣam āmantrayate:",
    "V03vinv15_u:47_1": "ehi tvaṃ bhoḥ puruṣa; yena bhagavāṃs tenopasaṅkrāma;",
    "V03vinv15_u:47_2": "upasaṅkramyāsmākaṃ vacanena bhagavataḥ pādau vanditvā alpābādhatāṃ ca pṛccha alpātaṅkatāṃ ca laghūtthānatāṃ ca yātrāṃ ca balaṃ ca sukhaṃ ca anavadyatāṃ ca spārśavihāratāṃ ca;",
    "V03vinv15_u:47_3": "evaṃ ca vada; āgacchatu bhagavān śravastīm;",
    "V03vinv15_u:47_4": "ahaṃ bhagavantam upasthāsyāmi yāvajjīvaṃ [Śay-v_25] cīvarapiṇḍapātaśayanāsanaglānapratyayabhaiṣajyapariṣkāraiḥ sārdhaṃ bhikṣusaṅghena ḥitiḥ;",
    "V03vinv15_u:47_5": "evam ārya iti sa puruṣo 'nāthapiṇḍadasya gṛhapateḥ pratiśrutya yena rājagṛhaṃ tena saṃprasthitaḥ;",
    "V03vinv15_u:47_6": "anupūrveṇa rājagṛham anuprāptaḥ;",
    "V03vinv15_u:47_7": "tato mārgaśramaṃ prativinodya yena bhagavāṃs tenopasaṅkrāntaḥ;",
    "V03vinv15_u:47_8": "upasaṅkramya bhagavataḥ pādau śirasā vanditvā ekānte 'sthāt;",
    "V03vinv15_u:47_9": "ekāntasthitaḥ sa puruṣo bhagavantam idam avocat:",
    "V03vinv15_u:47_10": "anāthapiṇḍado bhadanta gṛhapatir bhagavataḥ pādau śirasā vandate;",
    "V03vinv15_u:47_11": "pūrvavad yāvat sparśavihāratāṃ ca;",
    "V03vinv15_u:47_12": "sukhī bhavatu bhoḥ puruṣa anāthapiṇḍado gṛhapatis tvaṃ ca;",
    "V03vinv15_u:47_13": "anāthapiṇḍado bhadanta gṛhapatir evam āha:",
    "V03vinv15_u:47_14": "āgacchatu bhagavān śravastīm;",
    "V03vinv15_u:47_15": "ahaṃ bhagavantam upasthāsyāmi yāvajjīvaṃ cīvarapiṇḍapātaśayanāsanaglānapratyayabhaiṣajyapariṣkāraiḥ sārdhaṃ bhikṣusaṅgheneti;",
    "V03vinv15_u:47_16": "adhivāsayati bhagavāṃs tasya puruṣasya tūṣṇīṃbhāvena;",
    "V03vinv15_u:47_17": "atha sa puruṣo bhagavatas tūṣṇīṃbhāvenādhivāsanāṃ viditvā bhagavataḥ pādau śirasā vanditvā bhagavato 'ntikāt prakrāntaḥ",
    "V03vinv15_u:49_0": "Buddha arrives at Śrāvastī",
    "V03vinv15_u:50_0": "tato bhagavān dānto dāntaparivāraḥ,",
    "V03vinv15_u:50_1": "śānto śāntaparivāraḥ, mukto muktaparivāraḥ, āśvasta āśvastaparivāraḥ, vinīto vinītaparivāraḥ, arhann arhatparivāraḥ, vītarāgo vītarāgaparivāraḥ, prāsādikaḥ prāsādikaparivāraḥ;",
    "V03vinv15_u:50_2": "ṛṣabha iva gogaṇaparivṛtaḥ, gaja iva kalabhaparivṛtaḥ, siṃha iva daṃṣṭrigaṇaparivṛtaḥ,",
    "V03vinv15_u:50_3_0": "haṃsa iva haṃsagaṇaparivtaḥ, suparṇīva pakṣigaṇaparivṛto, vipra iva śiṣyagaṇaparivṛtaḥ suvaidya [A_323a] ivāturagaṇaparivṛtaḥ",
    "V03vinv15_u:50_3_1": "śūra iva yodhagaṇaparivṛtaḥ deśika ivādhvagagaṇaparivṛtaḥ sārthavāha iva vaṇiggaṇaparivṛtaḥ śreṣṭhīva parijanaparivṛtaḥ koṭṭarāja",
    "V03vinv15_u:50_3_2": "iva mantrigaṇaparivṛtaḥ cakravartīva putrasahasraparivṛtaḥ candra iva nakṣatragaṇaparivṛtaḥ sūrya iva rāśmisahasraparivṛtaḥ",
    "V03vinv15_u:50_3_3": "dhṛtarāṣṭra iva gandharvagaṇaparivṛtaḥ virūḍhaka iva kumbhāṇḍagaṇaparivṛtaḥ virūpākṣa iva nāgagaṇaparivṛto dhanada iva yakṣagaṇaparivṛto",
    "V03vinv15_u:50_3_4": "vemacitrīvāsuragaṇaparivṛtaḥ,",
    "V03vinv15_u:50_4_0": "śakra iva tṛdaśagaṇaparivṛto brahmeva brahmakāyaparivṛtaḥ stimita iva jalanidhiḥ sajala iva jaladharo vimada iva gajapatiḥ",
    "V03vinv15_u:50_4_1": "sudāntair indriyair asaṃkṣobhiteryāpathapracāro dvātriṃśatā mahāpuruṣalakṣaṇaih,",
    "V03vinv15_u:50_5_0": "samalaṃkṛto 'śītyanuvyañjanair virājitagātro vyāmaprabhālaṃkṛtamūrtiḥ sūryasahasarātirekaprabho jaṅgama iva ratnaparvata",
    "V03vinv15_u:50_5_1": "samantatobhadrako [Śay-v_26] daśabhir balaiś caturbhir vaiśāradyais tribhir āveṇikaiḥ smṛtyupasthānair mahākaruṇayā ca samanvāgato",
    "V03vinv15_u:50_5_2": "bhikṣusaṃghena anāthapiṇḍadena ca gṛhapatinā ca saparivāreṇa śrāvastīnivāsinā ca janakāyena anekaiś ca devatāśatasahasrair",
    "V03vinv15_u:50_5_3": "anugamyamānaḥ śrāvastīṃ nagarīṃ anuprāptaḥ;",
    "V03vinv15_u:50_6": "yadā ḥcaḥ bhagavatā śrāvastīṃ nagarīṃ praviṣatā sābhisaṃskāraṃ nagarendrakīle dakṣiṇapādo nyastaḥ tadā ṣaḍvikāraṃ pṛthivīkampo",
    "V03vinv15_u:50_7": "jātaḥ; iyaṃ mahāpṛthivī calati saṃcalati saṃpracalati;",
    "V03vinv15_u:50_8": "vyathate pravyathate saṃpravyathate;",
    "V03vinv15_u:50_9": "pūrvo digbhāga unnamati pāścimo 'vanamati;",
    "V03vinv15_u:50_10": "paścima unnamati pūrvo 'vanamati;",
    "V03vinv15_u:50_11": "dakṣiṇa unnamati uttaro 'vanamati;",
    "V03vinv15_u:50_12": "uttara unnamati dakṣiṇo 'vanamati;",
    "V03vinv15_u:50_13": "anta unnamati; madhyo 'vanamati; madhya unnamati anto 'vanamati;",
    "V03vinv15_u:50_14_0": "sarvaś cāyaṃ loka udāreṇāvabhāsena sphuṭaḥ saṃvṛttaḥ sārdhaṃ lokāntarikābhir antarīkṣe ca devadundubhayas tāḍitā gaganatalasthā",
    "V03vinv15_u:50_14_1": "devatā bhagavata upariṣṭād divyāny utpalāni kṣeptum ārabdhāḥ padmāni kumudāni puṇḍarikāny agarucūrṇāni kuṅkumacūrṇāni tamālapatrāṇi",
    "V03vinv15_u:50_14_2": "divyāni māndarakāṇi puṣpāṇi kṣipanti cailavikṣepāṃś cākārṣuḥ",
    "V03vinv15_u:52_0": "Effects felt following Buddha's arrival",
    "V03vinv15_u:53_0": "bhagavataḥ purapraveśe imāny evaṃvidhāny āścaryāṇy abhuvan aparāṇi ca;",
    "V03vinv15_u:53_1": "saṃkṣiptāni viśālībhavanti nīcāny uccāni bhavanti uccāni ca samāni bhavanti hastinaḥ krośanti aśvā hreṣante ṛṣabhā nardante gṛhagatāni vividhāni vāditrabāṇḍāni svayaṃ nadanti;",
    "V03vinv15_u:53_2": "andhāś cakṣūṃṣi pratilabhante badhirāḥ śrotraṃ mūkāḥ pravyāharaṇasamarthā bhavanti;",
    "V03vinv15_u:53_3": "pariśiṣṭendriyavikalā indriyāṇi pratilabhante;",
    "V03vinv15_u:53_4": "madyamadākṣiptā vimadībhavanti;",
    "V03vinv15_u:53_5": "viṣapāyitā nirviṣībhavanti; anyonyavairiṇo maitrīṃ pratilabhante;",
    "V03vinv15_u:53_6": "gurviṇyaḥ svastinā prasūyante;",
    "V03vinv15_u:53_7": "bandhanabaddhā mucyante; adhanā dhanāni pratilabhante:",
    "V03vinv15_u:53_8": "imāni cānyani ḥcaḥ bhagavataḥ purapraveśe adbhutaśatasahasrāṇi prādurbhavanti",
    "V03vinv15_u:55_0": "The Jetavana",
    "V03vinv15_u:56_0": "tato bhagavān evaṃvidhena mahatā satkāreṇa śrāvastīṃ praviṣṭaḥ;",
    "V03vinv15_u:56_1": "praviśya purastād bhikṣusaṃghasya [A_323b] prajñapta evāsane niṣannaḥ;",
    "V03vinv15_u:56_2": "athānāthapiṇḍado gṛhapatiḥ suhṛtsambandhibāndhavajanaparivṛtaḥ sauvarṇaṃ [Śay-v_27] bhṛṃgāram ādāya vāridhārāṃ pātayitum ārabdhaḥ;",
    "V03vinv15_u:56_3": "sā na prapatati; athānāthapiṇḍado gāhapatir durmanāḥ saṃlakṣayati;",
    "V03vinv15_u:56_4": "mā mayā kānicit sāpakṣālāni karmāṇi kṛtāni syuḥ iti;",
    "V03vinv15_u:56_5": "bhagavān āha: na tvayā gṛhapate kānicit sāpakṣālāni karmāṇi kṛtāny api tv etasmin pradeśe sthitena tvayā pūrvakānāṃ samyaksaṃbuddhānām ayaṃ pradeśo niryātitaḥ;",
    "V03vinv15_u:56_6": "anyasmin pradeśe sthitvā pātaya;",
    "V03vinv15_u:56_7": "tena ḥanyasmin pradeśe sthitvāḥ pātitā;",
    "V03vinv15_u:56_8": "bhagavān pañcāṅgopetena svareṇa svayam eva jetavanam udghoṣayati;",
    "V03vinv15_u:56_9": "udghoṣyamāṇe jetavane jetaḥ kumāraḥ saṃlakṣayati;",
    "V03vinv15_u:56_10": "aho bata bhagavān mamāpi tatprathamataraṃ nāmodgrahaṇaṃ kuryād iti;",
    "V03vinv15_u:56_11": "bhagavatā jetasya kumārasya cetasā cittam ājñāya tatprathamata udgrahaṇaṃ kṛtam;",
    "V03vinv15_u:56_12": "idaṃ bhikṣavo jetavanam anāthapiṇḍadasyārāmaḥ iti;",
    "V03vinv15_u:56_13": "śrutvā jetaḥ kumāro 'tivābhiprasannaḥ mama bhagavatā tatprathamato nāmodgrahaṇaṃ kṛtam iti;",
    "V03vinv15_u:56_14": "tena prītiprāmodyajātena sarveṇaiva tena dravyajātena bhagavato 'rthāya catūratnamayaṃ dvārakoṣṭhakaṃ kāritam;",
    "V03vinv15_u:56_15": "tathā saṃgītakārair api sthaviraiḥ sūtra upanibaddham bhagavān śrāvastyāṃ viharati jetavane 'nāthapiṇḍadasyārāme iti",
    "V03vinv15_u:58_0": "Previous births of Anāthapiṇḍada at the time of the seven Buddhas",
    "V03vinv15_u:59_0": "bhikṣavaḥ saṃśayajātaḥ sarvasaṃśayacchettāraṃ buddhaṃ bhagavantaṃ papracchuḥ:",
    "V03vinv15_u:59_1": "kutra bhadantānāthapiṇḍadena gṛhapatināyaṃ pṛthivīpradeśaḥ pūrvakāṇāṃ samyaksaṃbuddhānāṃ niryātitapūrvaḥ? iti;",
    "V03vinv15_u:59_2_0": "bhagavān āha; bhūtapūrvaṃ bhikṣava ekanavate kalpe vipāśyī nāma samyaksaṃbuddho loka udapādi vidyācaraṇasaṃpannaḥ sugato",
    "V03vinv15_u:59_2_1": "lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān;",
    "V03vinv15_u:59_3": "ḥsaḥ dvāṣaṣṭibhikṣuasahasraparivṛtaḥ imaṃ pradeśam anuprāptaḥ;",
    "V03vinv15_u:59_4": "tena khalu samayenāsyāṃ śrāvastyāṃ tiṣyo nāma gṛhapatir abhūt;",
    "V03vinv15_u:59_5": "tenāyaṃ pradeśaḥ ṣaṭkrośahiraṇyasuvarṇenāstīrya rājakumārasyāntikāt krītvā vipaśyinaḥ samyaksaṃbuddhasya niryātitaḥ;",
    "V03vinv15_u:59_6": "tasyaivāntike pravrajya sarvakleśaprahāṇād arhatvaṃ sāksātkṛtam;",
    "V03vinv15_u:59_7": "tiṣyasya gṛhapater bhāgineyaḥ tatsaṃparkād vipaśyini tathāgate 'tyartham abhiprasannaḥ;",
    "V03vinv15_u:59_8": "tena vipaśyinaḥ samyaksaṃbuddhasya [Śay-v_28] keśanakhastūpaḥ kāritah;",
    "V03vinv15_u:59_9": "sa saṃlakṣayati: ko 'sāv upāyaḥ syād yenāham etaṃ rātrau divā cānāvṛtaṃ pāśyeyam iti tasyāntevasinā samudratīrasthenāvabhāsātmakaṃ maṇiratnaṃ prāvṛtam anupreṣitam;",
    "V03vinv15_u:59_10": "tenāsau tasmin caitye samāropitaṃ;",
    "V03vinv15_u:59_11": "tadanubhāvād asau taṃ keśanakhastūpaṃ divā rātrau cānāvṛtaṃ paśyati;",
    "V03vinv15_u:59_12": "tataḥ prasādajātena praṇidhānaṃ kṛtaṃ:",
    "V03vinv15_u:59_13": "yathāyaṃ pṛthivīpradeśo mama mātulena kumārasyāntikāt krītvā hiraṇyasuvarṇenāstīrya vipaśyinaḥ samyaksaṃbuddhasya niryātitaḥ;",
    "V03vinv15_u:59_14": "evam aham imam pṛthivīpradeśaṃ hiraṇyasuvarṇenāstīrya saptānāṃ samyaksaṃbuddhānāṃ niryātayeyam;",
    "V03vinv15_u:59_15": "yaś ca teṣām apaścimaka tasyāham antike pravrajya sarvakleśaprahāṇād arhatvaṃ sākṣātkuryām iti",
    "V03vinv15_u:59_16": "kiṃ manyadhve bhikṣavaḥ? yo 'sau tasya gṛhapater [A_324a] bhāgineya eṣa evāsāv anāthapiṇḍado gṛhaptis tena kālena tena samayena",
    "V03vinv15_u:59_17": "tato 'rvāg ekatriṃśatime kalpe śikhī nāma sāstā loka utpannaḥ pūrvavad yāvad huddho bhagavān;",
    "V03vinv15_u:59_18": "ḥsaḥ ṣaṣṭibhikṣusahasraparivāra imaṃ pradeśam anuprāptaḥ;",
    "V03vinv15_u:59_19": "tena kyalu punaḥ samayena puṣyo nāma gṛhaptir abhūt;",
    "V03vinv15_u:59_20": "tenāyaṃ pṛthivīpradeśo ardhatṛtīyān kośān maṇibhir āstīrya kumārasyāntikān niṣkrīya śikhinaḥ samyaksaṃbuddhasya saśrāvakasaṃghasya niryātitaḥ;",
    "V03vinv15_u:59_21": "syāt khalu yuṣmākaṃ bhikṣavo 'nyatamaḥ sa tena kālena tena samayena puṣyo nāma grhapatir abhūd iti? na khalv evaṃ draṣṭavyam,",
    "V03vinv15_u:59_22": "api tv eṣa evāsāv anāthapiṇḍado gṛhaptis tena kālena tena samayena",
    "V03vinv15_u:59_23": "tato 'rvak tasminn evaikatriṃśatime kalpe viśvabhuṅ nāma śāstā loka utpannaḥ pūrvavad yāvad buddho bhagavān;",
    "V03vinv15_u:59_24": "sa ṣāṣṭibhikṣusahasraparivāraḥ imaṃ pradeśam anuprāptaḥ;",
    "V03vinv15_u:59_25": "tena khalu samayena māghur nāma gṛhapatir abhūt;",
    "V03vinv15_u:59_26": "tenāyaṃ pradeśo dvau krośau muktikābhir āstīrya kumārasyāntikān niṣkrīya viśvabhujaḥ samyaksaṃbuddhasya saśrāvakasaṃghasya niryātitaḥ;",
    "V03vinv15_u:59_27_0": "syāt khalu yuṣmākan bhikṣavo 'nyatamaḥ [Śay-v_29] sa tena kālena tena samayena māghur māghur nāma gṛhapatir abhūd iti? na",
    "V03vinv15_u:59_27_1": "khalv evaṃ draṣṭavyam api tv eṣa evāsāv anāthapiṇḍado gṛhapatis tena kālena tena samayena",
    "V03vinv15_u:59_28": "tato 'rvāg asmin bhadrake kalpe krakutsundo nāma śāstā loka utpannaḥ pūrvavad yāvad buddho bhagavān;",
    "V03vinv15_u:59_29": "sa catvāriṃśadbhikṣusahasraparivāra imam pradeśam anuprāptaḥ;",
    "V03vinv15_u:59_30": "tena khalu samayena bhavadatto nāma gṛhapatir abhūt;",
    "V03vinv15_u:59_31": "tenāpy ayaṃ prādeśo gobhiḥ pūrayitvā kumārasyāntikān niṣkrīya krakutsundasya samyaksaṃbuddhasya saśravakasaṃghasya niryātitaḥ;",
    "V03vinv15_u:59_32": "syāt khalu yuṣmākaṃ bhikṣavo 'nyatamaḥ sa tena kālena tena samayena bhavadatto nāma gṛthapatir abhūd iti? na khalv evaṃ draṣṭavyam,",
    "V03vinv15_u:59_33": "api tv eṣa evāsāv anāthapiṇḍado gṛhapatis tena kālena tena samayena",
    "V03vinv15_u:59_34": "tato 'rvāg asminn eva bhadrake kalpe triṃṣadvarṣasahasrāyuṣi prajāyāṃ kanakamunir nāma śāstā loka udapādi pūrvavad yāvad buddho bhagavān;",
    "V03vinv15_u:59_35": "sa triṃśadbhikṣusahasraparivāraḥ imaṃ pradeśam anuprāptaḥ;",
    "V03vinv15_u:59_36": "tena khalu samayena bṛhaspatir nāma gṛhapatir abhūt;",
    "V03vinv15_u:59_37": "tenāpy ayaṃ pradeśaḥ paṭṭair āstīrya kumārasyāntikān niṣkrīya niṣkrīya kanakamuneḥ samyaksaṃbuddhasya saśrāvakasaṃghasya niryātitāḥ;",
    "V03vinv15_u:59_38": "syāt khalu ḥyuṣmākaṃḥ bhikṣavo 'nyatamaḥ sa tena kālena tena samayena bṛhaspatir nāma gṛhapatir abhūd iti? na khalv evaṃ draṣṭavyam;",
    "V03vinv15_u:59_39": "api tv esa evāsāv anāthapiṇḍado gṛhapatis tena kālena tena samayena",
    "V03vinv15_u:59_40": "tato 'rvāg asminn eva bhadrake kalpe viṃśativarṣasahasrāyuṣi prajāyāṃ kāśyapo nāma samyaksaṃbuddho loka udapādi pūrvavad yāvad buddho bhagavān:",
    "V03vinv15_u:59_41": "sa viṃśatisahasraparivāraḥ imaṃ pradeśam anuprāptaḥ;",
    "V03vinv15_u:59_42": "tena khalu samayena āṣāḍho nāma gṛhapatir abhūt;",
    "V03vinv15_u:59_43": "tenāpy ayaṃ pṛthivīpradeśo ardhakroṣaṃ sauvarṇair yāvair āstīrya [A_324b] kumārasyāntikān niṣkrīya kāśyapasya samyaksaṃbuddhasya saśrāvakasaṃghasya niryātitaḥ ;",
    "V03vinv15_u:59_44": "syāt khalu yuṣmākaṃ bhikṣavo anyatamaḥ sa tena kālena tena samayena āṣāḍho nāma gṛhapatir ahbūd iti:",
    "V03vinv15_u:59_45": "na khalv evaṃ draṣṭavyam, api tv eṣa evāsāv anāthapiṇḍado gṛhapatis tena kālena tena samayena [Śay-v_30]",
    "V03vinv15_u:59_46_0": "etarhy apy ahaṃ bhikṣavaḥ śāstā loka utpannas tathāgato 'rhan samyaksaṃbuddhaḥ vidyācaraṇasaṃpannaḥ sugato lokavid anuttaraḥ",
    "V03vinv15_u:59_46_1": "puruṣadamyaśarathiḥ śāstā devamanuṣyāṇāṃ buddho bhagavān;",
    "V03vinv15_u:59_47": "aham apy ardhatrayodaśaśataprivāra imaṃ pradeśam anuprāptaḥ;",
    "V03vinv15_u:59_48": "etarhy apy anāthapiṇḍadena gṛhapatinā ṣoḍaśalāṅgalāvaktākoṭai saṃstareṇa saṃstīrya jetasya kumārasyāntikān niṣkrīya mama saśrāvakasaṃghasya niryātitaḥ",
    "V03vinv15_u:59_49": "bhaviṣyati bhikṣavo 'nāgate 'py aśītivarṣasahasrāyuṣi prajāyāṃ maitreyo nāma śāstā ṣaṇṇavatyarhatkoṭīsahasraparivāra imaṃ pradeśam āgamiṣyati;",
    "V03vinv15_u:59_50": "tena khalu samayena sudhano nāma gṛhapatir udbhaviṣyati;",
    "V03vinv15_u:59_51": "so 'pīmaṃ pradeśaṃ trīṇi yojanāni hiraṇyasuvarṇenāstīrya kumārasyāntikān niṣkrīya maitreyasya saśrāvakasaṃghasya niryātayiṣyati;",
    "V03vinv15_u:59_52": "tasyaiva śāsane pravrajya sarvakleśaprahāṇād arhatvaṃ sākṣātkariṣyati;",
    "V03vinv15_u:59_53": "syāt khalu yuṣmākaṃ bhikṣavo 'nyatamaḥ sa tena kālena tena samayena sudhano nāma gṛhaptir abhūd iti? na khalv evaṃ draṣṭavyam,",
    "V03vinv15_u:59_54": "api tv eṣa evāsāv anāthapiṇḍado gṛhapatiḥ sudhano nāma grhapatir udbhaviṣyati",
    "V03vinv15_u:61_0": "Anāthapiṇḍada has the power to see absconded treasures, no matter whether close or far away",
    "V03vinv15_u:62_0": "athānāthapiṇḍado gṛhapatir nidhīn paśyati svāmikān apy asvāmikān api sthalagatān api jalagatān api ye 'pi dūre ye 'py antike;",
    "V03vinv15_u:62_1": "sāmantakena śabdo nisṛta anāthapiṇḍado gṛhaptir nidhīn paśyati sasvāmikān ḥapiḥ asvāmikān api sthalagatān api jalagatān api ye 'pi dūre ye 'py antike iti;",
    "V03vinv15_u:62_2": "tena khalu samayena saṃbahulānāṃ nānātīrthikaśramaṇabrāhmaṇacarakaparivrājakānāṃ kutūhalaśālāyāṃ saṃniṣaṇṇānāṃ saṃnipatitānām ayam evaṃrūpo 'bhūd antarākathāsamudāhāraḥ;",
    "V03vinv15_u:62_3_0": "katamena bhavanto lakṣaṇena samanvāgato 'nāthapiṇḍado gṛhapatir nidhīn paśyati sasvāmikān apy asvāmikān api sthalagatān api",
    "V03vinv15_u:62_3_1": "jalagatān api ye 'pi dūre ye 'py [Śay-v_31] antike? tena khalu samayena upagur nāma māṇava tasyām eva parṣadi saṃnisaṇṇo",
    "V03vinv15_u:62_3_2": "'bhūt saṃnipatitaḥ;",
    "V03vinv15_u:62_4": "sa kathayati: alpotsukā yūyaṃ bhavanto bhavantu;",
    "V03vinv15_u:62_5_0": "ahaṃ vicārya bhavatām kathayiṣyāmi yena lakṣaṇena samanvāgato 'nāthapiṇḍado gṛhapatir nidhīn paśyati sasvāmikān apy asvamikān",
    "V03vinv15_u:62_5_1": "api sthalagatān api jalagatān api ye 'pi dūre ye 'py antike iti;",
    "V03vinv15_u:62_6": "so 'nāthapiṇḍadasya gṛhapateś cāravihārānveṣatatparaḥ pṛṣṭhataḥ pṛṣṭhataḥ samanubaddho yāvad apareṇa samayenānāthapiṇḍado gṛhapatir nadyām ajiravatyāṃ snātvā uttīrṇaḥ;",
    "V03vinv15_u:62_7": "tasya tena pṛṣṭhena talaprahāro dattaḥ;",
    "V03vinv15_u:62_8": "anāthapiṇḍado gṛhapatiḥ paśyann eva tūṣṇīm avasthitaḥ;",
    "V03vinv15_u:62_9_0": "sa kathayati: [A_325a] vijñāto 'si gṛhapate kṣāntisauratyasamanvāgataḥ tvam yena nidhīn paśyasi sasvāmikān apy asvāmikān",
    "V03vinv15_u:62_9_1": "api sthalagatān api jalagatān api ye 'pi dūre ye 'py antike iti;",
    "V03vinv15_u:62_10": "tena tīrthyānām ārocitam; tīrtyair api vikatthamānaiḥ samantād ārocitam;",
    "V03vinv15_u:62_11": "sāmantena śabdo visṛtaḥ; athānāthapiṇḍado gṛhapatiḥ kṣāntisauratyasamanvāgataḥ yena nidhīn paśyati",
    "V03vinv15_u:62_12": "sasvāmikān apy asvāmikān api sthalagatān api jalagatān api ye 'pi dūre ye 'py antike iti;",
    "V03vinv15_u:62_13": "etat prakaraṇaṃ bhikṣavo bhagavata ārocayanti;",
    "V03vinv15_u:62_14_0": "bhagavān āha; tīrthyakoṭiśatasahasreṇāpi bhikṣavo na sukaram ājñātuṃ yena lakṣaṇena samanvāgato 'nāthapiṇḍado gṛhapatir nidhīn",
    "V03vinv15_u:62_14_1": "paśyati api tu ratnacitrāntakośo 'nāthapiṇḍado gṛhaptir hiraṇyeśvaraś ca yena nidhīn paśyati sasvāmikān apy asvāmikān api",
    "V03vinv15_u:62_14_2": "sthalagatān api jalagatān api ye 'pi dūre ye 'py antike",
    "V03vinv15_u:62_15": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "V03vinv15_u:62_16": "kiṃ bhadānta anāthapiṇḍadena gṛhapatinā karma kṛtaṃ yasya karmaṇo vipākena ratnacitrāntakośo hiranyeśvaraś ca saṃvṛttaḥ? bhagavān āha:",
    "V03vinv15_u:62_17": "anāthapiṇḍadenaiva bhikṣavo gṛhapatinā karmāṇi kṛtyāny upacitāni labdhasaṃbhārāṇi pariṇatapratyayāny oghavat pratyupasthitāny avaśyabhāvīni;",
    "V03vinv15_u:62_18": "anāthapiṇḍadena gṛhapatinā karmāṇi kṛtāny upacitāni ko 'nyaḥ pratyanubhaviṣyati;",
    "V03vinv15_u:62_19_0": "na bhikṣavaḥ karmāṇi kṛtany upacitāni bāhye pṛthivīdhātau ḥvipacyanteḥ nābdhātau na tejodhātau na vāyudhātāv api tūpātteṣv",
    "V03vinv15_u:62_19_1": "eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "V03vinv15_u:62_20": "na praṇaśyanti karmāṇy api kalpaśatair api /",
    "V03vinv15_u:62_21": "sāmagrīṃ prāpya kālaṃ ca phalanti khalu dehinām // [Śay-v_32]",
    "V03vinv15_u:64_0": "The story of the Pratyekabuddha (concerning a previous life of Anāthapiṇḍada)",
    "V03vinv15_u:65_0": "bhūtapūrvaṃ bhikṣavo anyatarasmin karvaṭake gṛhapatiḥ prativasty āḍhyo mahādhano mahābhogo vistīrṇaviśālapratigraho vaiśravaṇadhanasamudito vaiśravaṇadhanapratispardhī;",
    "V03vinv15_u:65_1": "sa saṃprāpte vasantakālasamaye saṃpuṣpiteṣu haṃsakrauñcamayūraśukasārikākokilajīvajīvakanirghoṣite vanaṣaṇḍe sāntarjanena udyānabhūmiṃ nirgataḥ;",
    "V03vinv15_u:65_2": "asati buddhānām utpāde pratyekabuddhā loka utpadyante hīnadīnānukampakāḥ prāntaśayanāsanabhaktā ekadakṣiṇīyā lokasya;",
    "V03vinv15_u:65_3": "yāvad anyataro pratyekabuddho janapadacārikāṃ caraṃs taṃ karvaṭakam anuprāptaḥ;",
    "V03vinv15_u:65_4": "sa tasmin udyāne 'nyatarasmin pradeśe sthitaḥ;",
    "V03vinv15_u:65_5": "udyānapālena puruṣeṇa tasya gṛhapater niveditam;",
    "V03vinv15_u:65_6": "athāmuṣmin pradeśe śāntātmā pravrajito 'vatiṣṭhate iti;",
    "V03vinv15_u:65_7": "tasya śrutvā saumanasyam utpannam;",
    "V03vinv15_u:65_8": "bhāgy ahaṃ yasya me udyāne tādṛśaḥ pravrajito 'vasthitaḥ iti prasādajātas taddarśanāya saṃprasthitaḥ;",
    "V03vinv15_u:65_9": "sa mahātmā nirupadhiśeṣam nirvāṇadhātuṃ praviśya parinirvṛtaḥ;",
    "V03vinv15_u:65_10": "tatas tena gṛhapatinā suhṛtsaṃbandhibāndhavāntarjanasahīyena mahatā satkāreṇa dhyāpitaḥ;",
    "V03vinv15_u:65_11": "sā [A_325a] citā kṣīreṇa nirvāpitā;",
    "V03vinv15_u:65_12": "tāny asthīni sphaṭikamaye kumbhe ratnair vyāmiśrya prakṣiptāni;",
    "V03vinv15_u:65_13": "tāny antaḥsthāny avabhāsante śabdaṃ ca kurvanti;",
    "V03vinv15_u:65_14": "tatas tena pādayor nipatya praṇidhānaṃ kṛtam;",
    "V03vinv15_u:65_15": "yathā tasyāsthīni ratnamiśrāṇy atyarthaṃ bhāsante śabdaṃ ca kurvanti evam evāham anena kuśalamūlena ratnacitrāntakośaḥ syāṃ hiraṇyeśvaraś ca iti",
    "V03vinv15_u:65_16": "kiṃ manyadhve bhikṣavaḥ? yo 'sau gṛhapatiḥ tena kālena tena samayena eṣa evāsāv anāthapiṇḍado gṛhapatiḥ;",
    "V03vinv15_u:65_17_0": "yad anena pratyekabuddhe kārāṃ kṛtvā praṇidhānaṃ kṛtaṃ yac ca tiṣyasya gṛhapates bhāgineyena satā vipaśyinaḥ samyaksaṃbuddhasya",
    "V03vinv15_u:65_17_1": "keśanakhastūpe avabhāsātmake maṇir āropitaḥ tasya karmaṇo vipākena ratnacitrāntrakośo hiraṇyeśvaraś ca saṃvṛttaḥ;",
    "V03vinv15_u:65_18": "iti hi bhikṣava ekāntakṛṣṇānāṃ karmaṇāṃ ekāntakṛṣṇo vipākaḥ ekāntaśuklānām ekāntaśuklo vyatimiśrāṇām vyatimiśraḥ;",
    "V03vinv15_u:65_19": "tasmāt tarhi bhikṣavaḥ evaṃ śikṣitavyam yat [Śay-v_33] kṛṣṇāṇi karmāṇy apāsya vyatimiśrāṇi ca ekāntaśukleṣv eva karmasv ābhogaḥ karaṇīyaḥ ity evaṃ vo bhikṣavaḥ śikṣitāvyam",
    "V03vinv15_u:66_0": "antaroddānam",
    "V03vinv15_u:67_0": "tiṣyaḥ puṣyaś ca māghuś ca bhavadatto bṛhaspatiḥ /",
    "V03vinv15_u:67_1": "āṣāḍhaś ca sudattaś ca sudhano bhavati paścimam //",
    "V03vinv15_u:67_2": "hiraṇyaṃ ca suvarṇaṃ ca maṇimuktā tṛtīyakam /",
    "V03vinv15_u:67_3": "gobhiḥ paṭair yavaiḥ koṭir hiraṇyena samucchritā //",
    "V03vinv15_u:69_0": "Disciplinary prescriptions",
    "V03vinv15_u:70_0_0": "yadānāthapiṇḍadena gṛhapatinā koṭīsaṃstareṇa saṃstīrya jetasya kumārasya sakāśān niṣkrīya buddhapramukhāya bhikṣusaṃghāya",
    "V03vinv15_u:70_0_1": "niryātitaṃ tadā nānādeśanivāsinaḥ śrāddhāś caityābhivandakā śrāvastīṃ gacchanti;",
    "V03vinv15_u:70_1": "teṣāṃ kecid abhiprasannāḥ kathayanti:",
    "V03vinv15_u:70_2": "ārya vayam apy āryasaṃghāya jetavane kiṃcid vastu kārayema –für kārayāma?– iti;",
    "V03vinv15_u:70_3": "bhikṣavaḥ kathayanti: mūlyena bhūmiṃ krītvā kārayata;",
    "V03vinv15_u:70_4": "ārya kiyatā mūlyena dīyate iti;",
    "V03vinv15_u:70_5": "iyatā hiraṇyena; ārya kuto 'smākam etāvad bhavati;",
    "V03vinv15_u:70_6": "tathāpi tu yady etasmin pradeśe labhāmahe kārayāma iti",
    "V03vinv15_u:70_7": "etat prakaraṇaṃ bhikṣavo bhagavata ārocayanti;",
    "V03vinv15_u:70_8": "bhagavān āha: gṛhapatir avalokayitavyaḥ; yady anujānīte kārayitavyam iti;",
    "V03vinv15_u:70_9": "bhikṣubhir anāthapiṇḍado gṛhapatir avalokitaḥ;",
    "V03vinv15_u:70_10": "sa kathayati; māmāgamya śrāddhā brāhmaṇagṛhapatayaḥ saṃghasyārthāya puṇyakriyāvastu kurvanti anujānāmi;",
    "V03vinv15_u:70_11": "pudgalasya kurvanti nānujānāmi iti",
    "V03vinv15_u:70_12": "etat prakaraṇaṃ bhikṣavo bhagavata ārocayanti;",
    "V03vinv15_u:70_13": "bhagavān āha; tasmād anujānāmi saṃghasyārthāya kārayitavyam;",
    "V03vinv15_u:70_14": "pudgalasyārthāya dānapatir avalokayitavyaḥ;",
    "V03vinv15_u:70_15": "āgantukā bhikṣavaḥ caityavandakā śrāvastīm āgatāḥ;",
    "V03vinv15_u:70_16": "te yathāsaṃstutikayā bhikṣūṇāṃ sakāśe 'vatīrṇāḥ;",
    "V03vinv15_u:70_17": "anyeṣāṃ saṃstutikā [Śay-v_34] na santi te vihanyante;",
    "V03vinv15_u:70_18": "asyām utpattau bhagavān āha: āgantukānām arthāya anuddiṣṭaṃ vastu sthāpayitavyam iti;",
    "V03vinv15_u:70_19": "anyatamasmin karvaṭake vihāraḥ;",
    "V03vinv15_u:70_20": "tatra bhikṣavo [A_326a] varṣā upagataḥ;",
    "V03vinv15_u:70_21": "yāvat tasmin karvaṭake 'ntarvarṣe bhayam utpannam;",
    "V03vinv15_u:70_22": "tannivāsino bhikṣavaḥ saṃtrastā apravāritāḥ santaḥ śrāvastīm āgatāḥ;",
    "V03vinv15_u:70_23": "te bhikṣubhiḥ pratiśrāmitāḥ mārgaśrame prativinodite kathayanti:",
    "V03vinv15_u:70_24": "āyuṣmantaḥ śayanāsanam uddiśatha iti;",
    "V03vinv15_u:70_25": "te 'ntarvarṣam iti kṛtvā noddiśanti;",
    "V03vinv15_u:70_26": "āgantukā bhikṣava avadhyāyanti kṣipanti vivācayanti;",
    "V03vinv15_u:70_27": "katham idānīṃ yūyam āyuṣmantaḥ sthitasya eva śāstuḥ śāsanam antardhāpayatha;",
    "V03vinv15_u:70_28": "yady asti vo kaukṛtyaṃ yathāvṛddhikayā prayacchata śayanāsanam iti;",
    "V03vinv15_u:70_29": "tathāpi te noddiśanti; etat prakaraṇaṃ bhikṣavo bhagavata ārocayanti;",
    "V03vinv15_u:70_30": "asyām utpattau bhagavān āha: tasmād anujānāmi bhaṅgikabhagnakānāṃ bhikṣūṇām arthāya dvitīyā varṣopanāyikā kartavyā iti;",
    "V03vinv15_u:70_31": "bhikṣavo na jānate: kathaṃ kartavyā iti; bhagavān āha: traimāsikī pravāraṇā kartavyā śrāvaṇamāse tu dvitīyā varṣopanāyikā kartavyā iti;",
    "V03vinv15_u:70_32": "uktaṃ bhagavatā: bhaṅgibhagnakānāṃ bhikṣūṇām arthāya dvitīyā varṣopanāyikā kartavyā iti",
    "V03vinv15_u:70_33": "yāvad apare 'pi bhaṅgibhagnakā bhikṣavaḥ śrāvastīm āgatāḥ;",
    "V03vinv15_u:70_34": "etat prakaraṇaṃ bhikṣavo bhagavata ārocayanti;",
    "V03vinv15_u:70_35": "bhagavān āha: bhaṅgibhagnakān mayā bhikṣavo bhikṣūn āgamya dvitīyā varṣopanāyikā prajñaptā,",
    "V03vinv15_u:70_36": "na tṛtīyā; bhaṅgibhagnakās tu bhikṣavaḥ yathāsaṃstutikayā viśrāmayitavyāḥ;",
    "V03vinv15_u:70_37": "bhikṣavaḥ tān karmādānaṃ kārayanti;",
    "V03vinv15_u:70_38": "bhagavān āha: na te karmādānaṃ kārayitavyāḥ iti;",
    "V03vinv15_u:70_39": "bhikṣavas teṣāṃ lābham anuprayacchanti;",
    "V03vinv15_u:70_40": "bhagavān āha: na teṣāṃ lābho deyah; bhikṣava āmiṣalābham api nānuprayacchanti;",
    "V03vinv15_u:70_41": "bhagavān āha: āmiṣalābhas teṣāṃ no tu vastralābha iti [Śay-v_35]",
    "V03vinv15_u:70_42": "ṣrāddhaiḥ prabhūtā vihārāḥ kāritāḥ;",
    "V03vinv15_u:70_43": "śrāvastyām alpā bhikṣava varṣā upagatāḥ;",
    "V03vinv15_u:70_44": "te śūnyakās tiṣṭhanti; dānapatīnāṃ paribhogānvayaṃ puṇyaṃ na bhavati;",
    "V03vinv15_u:70_45": "vātaputraiś cāvāsyante; bhagavāṇ āha: sarve uddeṣṭavyāḥ pratyekam ekaikasya dvau trayaś catvāro vā yathāpramāṇataḥ sarve paribhoktavyāḥ,",
    "V03vinv15_u:70_46": "kvacit pūrvāhṇe sthātavyam, kvacin madhyāhne, kvacid aparāhṇe, kvacid rātrau vastavyam iti; bhikṣavas te punaḥ karma na kurvanti pralubhyante;",
    "V03vinv15_u:70_47": "bhagavān āha: dānapatir utsāhayitavyaḥ; sa vai saṃpadyata ity evaṃ kuśalam,",
    "V03vinv15_u:70_48": "no cet saṃpadyate sāṃghikena pratisaṃstartavyāḥ;",
    "V03vinv15_u:70_49": "na cet śakyate yāvatāṃ śakyate tāvatāṃ saṃskāraḥ kartavyaḥ,",
    "V03vinv15_u:70_50": "yadā bhagavataḥ vaistārikaṃ saṃvṛttaṃ tadā bahavo bhikṣavaḥ śrāvastīm āgatāḥ;",
    "V03vinv15_u:70_51_0": "te layane nirvihanyante; bhagavān āha: dvayos trayāṇām coddeṣṭavyam antataḥ sarveṣāṃ sāmānyena niṣadanaprāmāṇikam uddeṣṭavyam",
    "V03vinv15_u:70_51_1": "udakasthālakasthānapānīyabhaiṣajyadantakāṣṭhapātrasthānaṃ varjayitvā;",
    "V03vinv15_u:70_52": "sāmīcī ca parasparam upacāras tu sāmānya eva noddeṣṭavya iti",
    "V03vinv15_u:70_53": "uktaṃ bhagavatā; ekāny araṇyāni vṛkṣamūlāni śūnyāgārāṇi parvatakandaragiriguhapalālapuñjābhyavakāśaśmaśānavanaprasthāni [Śay-v_36] prāntāni śayanāsanāni dhyāyata,",
    "V03vinv15_u:70_54": "bhikṣavaḥ, mā pramādyata, mā paścād vipratisāriṇo [A_326b] bhūta iti;",
    "V03vinv15_u:70_55": "āraṇyakatvasya ca bahudhā varṇo bhāṣitaḥ",
    "V03vinv15_u:70_56": "tadā kecid bhikṣava āraṇyakatvaṃ samādāya araṇye 'dhyavasthitāḥ;",
    "V03vinv15_u:70_57": "te tatra coraiḥ muṣyante; muṣitāḥ santaḥ brāhmaṇagṛhapatikulebhyaś cīvarārthaṃ paryeṣṭim āpadyamānāḥ riṃcanty uddeśaṃ pāṭham svādhyāyaṃ yogaṃ manasikāram;",
    "V03vinv15_u:70_58": "etat prakaraṇam bhikṣavo bhagavata ārocayanti;",
    "V03vinv15_u:70_59": "asyām utpattau bhagavān āha: āraṇyakānāṃ bhikṣūṇām arthāya vastu sthāpayitavyam iti;",
    "V03vinv15_u:70_60": "uktaṃ bhagavatā: āraṇyakānāṃ bhikṣūṇām arthāya vastu sthāpayitavyam iti;",
    "V03vinv15_u:70_61": "bhikṣava aprakāśe sthāpayanti;",
    "V03vinv15_u:70_62": "āraṇyako bhikṣuḥ pātracīvaraṃ sthāpayitvā dvāraṃ baddhvā tāḍakam ādāya prakrāntaḥ;",
    "V03vinv15_u:70_63": "anayeṣām āraṇyakānāṃ bhikṣūṇām vighāto jātaḥ;",
    "V03vinv15_u:70_64": "bhagavān āha: prakāśe sthāne āraṇyakānāṃ bhikṣūṇāṃ vastu sthāpayitavyam iti;",
    "V03vinv15_u:70_65": "upanandasyānyatamena gṛhapatinā vihāraḥ kāritaḥ;",
    "V03vinv15_u:70_66": "sa tatra na prativasati; yo bhikṣur āgantuka āgacchati tasmai vastu dadāti lābhaṃ tv ātmanā gṛhṇāti;",
    "V03vinv15_u:70_67": "yāvad anyatamas traicīvariko bhikṣur āgataḥ;",
    "V03vinv15_u:70_68": "tenāsau vihāro dṛṣṭaḥ śūnyaḥ;",
    "V03vinv15_u:70_69_0": "sa pṛcchati, kasyāyaṃ vihāraḥ iti; bhikṣavaḥ kathayanti: upanandasya bhikṣoḥ; sa tena gatvā yācitaḥ; sa kathayati: ayaṃ vihāraḥ,",
    "V03vinv15_u:70_69_1": "prativasa; yo 'tra lābhaḥ sa mama iti; tatrāvasthitaḥ; tenāsau vihāro na kadācit saṃmṛṣṭaḥ,",
    "V03vinv15_u:70_70": "na sukumārī gomayakārṣī na dattā;",
    "V03vinv15_u:70_71": "yāvad asau tasmād vihārād apakrāntaḥ;",
    "V03vinv15_u:70_72": "anyo bhikṣur āgataḥ; so 'py upanandasya sakāśād yācitvā tasmin vihāre 'vasthitaḥ;",
    "V03vinv15_u:70_73": "paśyati taṃ vihāraṃ saṃkāraparipūrṇam;",
    "V03vinv15_u:70_74": "tenāsau saṃmṛṣṭaḥ saṃkāraṃ chorayitvā saṃmārjanīṃ gṛhītvaiva saṃkārakuṭasamīpe 'vasthitaḥ,",
    "V03vinv15_u:70_75": "yāvad anyatamena bhikṣuṇā dṛṣṭaḥ;",
    "V03vinv15_u:70_76": "sa kathayati: āyuṣman kiṃ tvaṃ saṃmārjanīvyagrahasta evāvatiṣṭhase,",
    "V03vinv15_u:70_77": "neyaṃ saṃmārjanī sthāpyata? iti;",
    "V03vinv15_u:70_78": "sa kathayati: ko 'py atra hastarakṣāsthitaḥ,",
    "V03vinv15_u:70_79": "tena na kadācit saṃmārjanīpadam api dattam iti;",
    "V03vinv15_u:70_80": "sa kathayati: amuko 'tra traicīvariko [Śay-v_37] bhikṣur avasthitaḥ iti;",
    "V03vinv15_u:70_81": "yāvat tenāsau piṇḍapātam aṭatā dṛṣṭa upālabdhaś ca;",
    "V03vinv15_u:70_82": "sa kathayati: upanando lābhaṃ gṛhṇāti ahaṃ tasya vihāraṃ śodhayāmi? iti;",
    "V03vinv15_u:70_83": "etat prakaraṇaṃ bhikṣavo bhagavata ārocayanti;",
    "V03vinv15_u:70_84": "asyām utpattau bhagavān āha: yo lābhaṃ gṛhṇāti tena vihāraḥ saṃmārṣṭavyaḥ iti",
    "V03vinv15_u:70_85": "uktaṃ bhagavatā: abhyatītakālagatānāṃ dānapatīnām nāmnā dakṣiṇā ādeṣṭavyā iti;",
    "V03vinv15_u:70_86": "saṃghasthaviro 'bhyatītakālagatānāṃ dānapatīnām arthāya gāthāṃ bhāṣate;",
    "V03vinv15_u:70_87": "anyatamaś ca gṛhapatir vihāram āgataḥ;",
    "V03vinv15_u:70_88": "tenāsau śrutaḥ; dakṣiṇām ādiśat; sa tasya sakāśam upasaṃkrāntaḥ kathayati:",
    "V03vinv15_u:70_89": "ārya yady ahaṃ vihāraṃ kārayāmi mamāpi nāmnā dakṣiṇām uddiśasi iti;",
    "V03vinv15_u:70_90": "sa kathayati: kāraya suṣṭv ādiśāmi iti; yāvat tena gṛhapatinā vihāraḥ kāritaḥ;",
    "V03vinv15_u:70_91": "tatrānena na kiṃcid dattaṃ; sa śūnya evāvasthitaḥ; yāvat tena gṛhapatinā dṛṣṭaḥ;",
    "V03vinv15_u:70_92": "sa vihāram āgamya kathayati: ārya madīyo vihāraḥ śūnya avasthitaḥ,",
    "V03vinv15_u:70_93": "na tatra kaścid bhikṣuḥ prativasati iti;",
    "V03vinv15_u:70_94_0": "saṃghasthaviraḥ kathayati: bhadramukha utsvedyaḥ; sa gṛhapatiḥ kathayati: ārya ūṣare jaṃgale kāritaḥ, kathaṃ utsvedyo bhavati?",
    "V03vinv15_u:70_94_1": "gṛhapate [A_327a] nāham etat saṃdhāya kathayāmi api tu tatra lābho nāsti iti;",
    "V03vinv15_u:70_95": "sa kathayati: ārya idānīṃ yo madīye vihāre prativasati tam ahaṃ paṭenācchādayāmi;",
    "V03vinv15_u:70_96": "iti lābho labhyate iti upanandena anupūrveṇa svabhāga iva udgṛhītaḥ;",
    "V03vinv15_u:70_97": "so 'nyatraiva prativasati; sa śūnyas tiṣṭhati, yāvad anyatamaḥ piṇḍapātiko caityābhivandakaḥ śrāvastīm āgataḥ;",
    "V03vinv15_u:70_98": "tenāsau vihāraḥ śūnyo dṛṣṭaḥ;",
    "V03vinv15_u:70_99": "sa bhikṣūn pṛcchati; kasyāyaṃ vihāraḥ iti; taiḥ samākhyātam: sāṃghiko 'yaṃ vihāraḥ kiṃ tūpanandasya bhikṣor uddiṣṭa iti;",
    "V03vinv15_u:70_100": "sa upanandasya sakāśam upasaṃkrāntaḥ:",
    "V03vinv15_u:70_101": "tavoddiṣṭo 'yaṃ vihāro 'tra tiṣṭhāmi iti;",
    "V03vinv15_u:70_102": "dakṣo 'nalasaḥ; tenāsau pratidinam upaliptasaṃmṛṣṭaṃ kriyate;",
    "V03vinv15_u:70_103": "pañcānuśaṃsā saṃmarjane; ātmanaś cittaṃ prasīdati; parasya cittaṃ [Śay-v_38] prasīdati;",
    "V03vinv15_u:70_104": "devatā āttamanaso bhavanti; prāsādikasaṃvartanīyaṃ kuśalamūlam upacinoti;",
    "V03vinv15_u:70_105": "kāyasya bhedāt sugato svargaloke deveṣūpapadyata iti;",
    "V03vinv15_u:70_106": "ye taṃ vihāram upaliptasaṃmṛṣṭaṃ paśyanti te tasya gṛhapater gatvā ārocayanti;",
    "V03vinv15_u:70_107": "sa śrutvā prāmodyam utpādayati;",
    "V03vinv15_u:70_108": "yāvad apareṇa samayena svayam evāgataḥ paśyati tathaiva taṃ vihāram upaliptasaṃmṛṣṭam;",
    "V03vinv15_u:70_109": "so 'bhiprasannaḥ; tenāsau piṇḍapātikaḥ paṭenācchāditaḥ;",
    "V03vinv15_u:70_110": "upanandena śrutam; sa tvaritatvaritaṃ gataḥ kathayati;",
    "V03vinv15_u:70_111": "piṇḍapātika mamāyaṃ vihāra uddiṣṭaḥ,",
    "V03vinv15_u:70_112": "prayaccha me paṭakam iti; piṇḍapātika saṃlakṣayati: lābhātmako 'yaṃ yadi na dāsyāmi tathāpy ayaṃ balād grahīṣyati māṃ ca vihārān niṣkāsayiṣyati iti;",
    "V03vinv15_u:70_113": "tena tasya samarpitaḥ iti; etat prakaraṇaṃ bhikṣavo bhagavata ārocayanti;",
    "V03vinv15_u:70_114": "asyām utpattau bhagavān āha: yasya prasannaḥ prasannādhikāraṃ karoti tasyaiva sa;",
    "V03vinv15_u:70_115": "upanandasya tu vārṣiko lābhaḥ iti",
    "V03vinv15_u:70_116": "guṇapriyo lokaḥ prapīḍya prapīḍyātmānaṃ sa putradāraṃ ca;",
    "V03vinv15_u:70_117": "guṇavadbhyo dānam anuprayacchanti śrāddhā brāhmaṇagṛhapatayaḥ;",
    "V03vinv15_u:70_118": "āraṇyakān bhikṣūn upanimantrya bhojayanti;",
    "V03vinv15_u:70_119": "āraṇyakānāṃ bhikṣūṇām antargṛhe bhoktuṃ gatānām adattādāyikair vihārā muṣyante;",
    "V03vinv15_u:70_120": "bhagavān āha: dvāraṃ baddhvā kuñcikām ādāya prakramitavyam iti;",
    "V03vinv15_u:70_121": "corā adattādāyikā pratikuñcikayā muṣanti;",
    "V03vinv15_u:70_122": "bhaganān āha: ārakṣakaṃ bhikṣuṃ sthāpayitvā gantavyam;",
    "V03vinv15_u:70_123": "tasya piṇḍakenāvighātaḥ kartavyaḥ iti;",
    "V03vinv15_u:70_124": "adattādāyikā anyaṃ bhikṣuṃ gṛhītvā gacchanti;",
    "V03vinv15_u:70_125": "sa kathayati: muñca dvāram iti; bhagavān āha; saṃjñā kartavyā sajvaro nirjvara iti;",
    "V03vinv15_u:70_126": "yadi kathayati sajvara iti na moktavyam;",
    "V03vinv15_u:70_127": "atha kathayati nirjvara iti moktavyam;",
    "V03vinv15_u:70_128": "api tv āraṇyakena bhikṣuṇā ardhaśākhā upasthāpayitavyā iti;",
    "V03vinv15_u:70_129": "uktaṃ bhagavatā: āraṇyakena bhikṣuṇā ardhaśākhā upasthāpayitavyā iti;",
    "V03vinv15_u:70_130": "bhikṣavo na jānīte kedṛśī ardhaśākhā iti;",
    "V03vinv15_u:70_131": "bhagavān āha: kukkuro bhikṣavo ardhaśākhā tasya pātraśeṣaṃ dātavyam;",
    "V03vinv15_u:70_132": "āraṇyakair bhikṣubhir kukkurā upasthāpitā;",
    "V03vinv15_u:70_133": "te stūpāṅgaṇaṃ vihāraṃ ca nakharikābhir upalikhanti uccāraprasrāveṇa nāśayanti;",
    "V03vinv15_u:70_134": "bhagavān āha: kukkurapoṣakasyāhaṃ bhikṣavo [Śay-v_39] bhikṣor āsamudācārikān dharmān prajñāpayāmi,",
    "V03vinv15_u:70_135": "[A_327b] kukkurapoṣakena bhikṣuṇā kālyam evotthāya stūpāṅgaṇaṃ vihāraś ca pratyavekṣitavyaḥ yan nakharikābhir upalikhitaṃ tat samaṃ kartavyam;",
    "V03vinv15_u:70_136": "uccāraprasrāvaś chorayitavyaḥ,",
    "V03vinv15_u:70_137": "kukkurapoṣako bhikṣur yathāprajñaptān āsamudācārikān dharmān asamādāya vartate,",
    "V03vinv15_u:72_0": "Upananda's misdemeanours",
    "V03vinv15_u:73_0": "āyuṣmān upanando 'nyatamasmin vihāre saṃghasthaviraḥ,",
    "V03vinv15_u:73_1": "yāvat tatrānyatamaḥ saṃghasthaviraḥ āgataḥ;",
    "V03vinv15_u:73_2": "upanandaḥ saṃlakṣayati: mayā nāmeha vihāre saṃghasthavireṇa bhūtvā dvitīyasthavireṇa bhavitavyam;",
    "V03vinv15_u:73_3": "gacchāmy anyaṃ vihāram iti; so 'nyaṃ vihāraṃ gataḥ; tato vihārād asau gataḥ; tasmin yo dvitīyasthavirasya lābha sa saṃghasthavirasya;",
    "V03vinv15_u:73_4": "sa saṃlakṣayati: ihāpi me eva lābha iti; tatrāpi me sa eva lābhaḥ, kiṃ vinā prayojanena saṃghasthaviratvaṃ karomi iti;",
    "V03vinv15_u:73_5": "sa punas tvaritatvaritam eva vihāraṃ saṃprasthitaḥ;",
    "V03vinv15_u:73_6": "ardhoddiṣṭaśayanāsane vihāraṃ praviṣṭaḥ;",
    "V03vinv15_u:73_7": "sa kathayati: yathāvṛddhikayā vihāram uddiśa iti;",
    "V03vinv15_u:73_8": "bhikṣavo 'tikrānta iti kṛtvā noddiśanti;",
    "V03vinv15_u:73_9": "upanandaḥ kathayati: āyuṣmanta kiṃ tiṣṭhata eva śāstuḥ śāsanam antardhāpayata,",
    "V03vinv15_u:73_10": "yathāvṛddhikayā uddiśata vihāraṃ iti;",
    "V03vinv15_u:73_11": "etat prakaraṇaṃ bhikṣavo bhagavata ārocayanti;",
    "V03vinv15_u:73_12": "bhagavān āha: yaḥ saṃghikena vā staupikena ḥvāḥ karaṇīyena gato bhavati tasya śayanāsanaṃ yathāvṛddhikayā uddeṣṭavyam,",
    "V03vinv15_u:73_13": "anyatra yathāgatyā iti [Śay-v_40]",
    "V03vinv15_u:73_14": "upananda atilobhena dvayor vihārayor varṣā upagataḥ ubhayavaihārikaṃ lābhaṃ lapsayata iti sa vṛttāsu varṣāsu lābhaṃ prārthayate naitasmin labhyate nāpy aparasmin;",
    "V03vinv15_u:73_15": "śayanāsanodddeśakān bhikṣūn paribhāṣata;",
    "V03vinv15_u:73_16": "etat prakaraṇam bhikṣavo bhagavata ārocayanti;",
    "V03vinv15_u:73_17": "bhagavān āha: varṣoṣito 'sau deyo 'sya lābhaḥ iti;",
    "V03vinv15_u:73_18": "bhikṣava ubhayavihārābhyām api prayacchanti;",
    "V03vinv15_u:73_19": "bhagavān āha: na tatrobhayavihārābhyāṃ dātavyam;",
    "V03vinv15_u:73_20": "ekasmāt prayacchanti; anye bhikṣavo 'vadhyāyanti kṣipanti vivācayanti:",
    "V03vinv15_u:73_21": "uhayavihārayor varṣoṣitaḥ kimartham ekasamād dīyate iti;",
    "V03vinv15_u:73_22": "ḥetat prakaraṇaṃ bhikṣavo bhagavata ārocayanti;",
    "V03vinv15_u:73_23": "bhagavān āha:ḥ ubhayavihārābhyām apy ardhārdhaṃ deyam,",
    "V03vinv15_u:73_24": "na ca punar bhikṣuṇā dvayor vihārayor upagantavyaṃ;",
    "V03vinv15_u:73_25": "anyatamena gṛhapatinā dvau vihārau kāritau,",
    "V03vinv15_u:73_26": "eka āraṇyakānāṃ, divtīyo grāmāntikānām; ācaritam tasya gṛhapter varṣoṣitasya bhikṣusaṃghasya ekaikaṃ bhikṣuṃ paṭenācchādayitum;",
    "V03vinv15_u:73_27": "sa paṭakān ādāya āraṇyakānāṃ vihāraṃ saṃprasthitaḥ;",
    "V03vinv15_u:73_28": "upanandena śrutam; āraṇyake vihāre lābho dīyate iti;",
    "V03vinv15_u:73_29": "tena nandasya saṃdiṣṭam; yady atra lābho dīyate tad grahīṣyasi ity uktvā sa tvaramāṇaḥ āraṇyakaṃ vihāraṃ saṃprasthitaḥ;",
    "V03vinv15_u:73_30": "tena gṛhapatinā dṛṣṭaḥ; sa saṃlakṣayati: yādṛśo 'sya padoddhātaḥ; gato 'yam āraṇyakaṃ vihāram, kim atra prāptakālam, ihaiva tāvat grāmāntikavihāre dadāmi;",
    "V03vinv15_u:73_31": "paścāt tatra dāsyāmi iti; sa pratinivartya paṭakāṃś cārayitum ārabdhaḥ;",
    "V03vinv15_u:73_32_0": "nandena hastaḥ prasāritaḥ; gṛhapatinā paṭako dattaḥ; bhūyaḥ prasārayati; gṛhapatiḥ kathayati: ārya dattas te paṭakaḥ, kiṃ",
    "V03vinv15_u:73_32_1": "bhūyaḥ prasārayasi iti; sa kathayati: [A_328a] gṛhapate upanandas tava vihāre varṣoṣitaḥ tasya santakaṃ prārthayāmi iti;",
    "V03vinv15_u:73_33": "gṛhaptiḥ kathayati: ḥāryaḥ svahastena bhagavata dānaṃ praśastam,",
    "V03vinv15_u:73_34": "svahastenaiva dāsyāmi iti; sa lajjitas tūṣṇīm avasthitaḥ;",
    "V03vinv15_u:73_35": "upanandaḥ saṃlakṣayati: cirayaty asau gṛhapatiḥ, grāmāntikaṃ gamiṣyāmi iti viditvā grāmāntikavihāraṃ [Śay-v_41] gataḥ nandaṃ pṛcchati;",
    "V03vinv15_u:73_36": "ārya gṛhīto madīyaḥ paṭakaḥ? tena yathāvṛttaṃ samākhyātam;",
    "V03vinv15_u:73_37": "gṛhapatir apy anyena pathā āraṇyakaṃ vihāram gatvā patākāṃś cārayitvā prakṛāntaḥ;",
    "V03vinv15_u:73_38": "ḥupanandaḥḥ punar āraṇyakaṃ vihāraṃ pradhāvitaḥ,",
    "V03vinv15_u:73_39": "yāvat paṭakāś cāritāḥ; sa ubhayavihārayor apy atilobhena lābhāt paribhraṣṭaḥ;",
    "V03vinv15_u:73_40": "sa śocati klāmyati paridevate",
    "V03vinv15_u:73_41": "bhikṣavaḥ saṃśayajātāḥ sarvaśaṃṣayacchettāraṃ buddhaṃ bhagavantaṃ papracchuḥ:",
    "V03vinv15_u:73_42": "paśya bhadanta upananda atilobhena paṭakāt paribhraṣṭah;",
    "V03vinv15_u:73_43": "bhagavān āha: na bhikṣava etarhi yathātīte 'py adhvany anena atilobhāt bhaktacchedaḥ kṛtaḥ;",
    "V03vinv15_u:75_0": "The story of the dog vhich was too greedy (being a previous birth of Upananda)",
    "V03vinv15_u:76_0": "bhūtapūrvaṃ bhikṣavo nadyā ubhayakūle dvau vihārau,",
    "V03vinv15_u:76_1": "ekaḥ saṃghalābhikānām, dvitīyo piṇḍapātikānām; yāvad anyatamaḥ kukkuraḥ gaṇḍīśabdapratisaṃvedī;",
    "V03vinv15_u:76_2": "sa gaṇḍīśabdaṃ śrutvā saṃghalābhikānāṃ vihāraṃ gacchati;",
    "V03vinv15_u:76_3": "tasya te bhikṣavaḥ pātraśeṣaṃ prayacchanti;",
    "V03vinv15_u:76_4": "sa taṃ paribhujya piṇḍapātikānāṃ vihāraṃ gacchati,",
    "V03vinv15_u:76_5": "tatrāpi pātraśeṣaṃ bhuktvā yatheṣṭaṃ gacchati;",
    "V03vinv15_u:76_6": "yāvad apareṇa samayena piṇḍapātikānām aupapādukānāṃ lābhaḥ saṃpannaḥ;",
    "V03vinv15_u:76_7": "tais sānukālaṃ gaṇḍī dattā; sa gaṇḍīkukkuraḥ gaṇḍīśabdaṃ śrutvā nadīm uttartum ārabdhaḥ;",
    "V03vinv15_u:76_8": "madhyaṃ gatasyāsya saṃghalābhikānāṃ vihāre gaṇḍī dattā;",
    "V03vinv15_u:76_9": "sa bhagnotsāho pratinivartitum ārabdhaḥ;",
    "V03vinv15_u:76_10": "srotasā dūram ūḍha ubhayaparibhraṣṭaḥ",
    "V03vinv15_u:76_11": "kiṃ manyadhve bhikṣavaḥ? yo 'sau gaṇḍīkukkuraḥ tena kālena tena samayena eṣa evāsāv upanandaḥ;",
    "V03vinv15_u:76_12": "tadāpy ayam atilobhena ubhayaparibhraṣṭah;",
    "V03vinv15_u:76_13": "etarhy apy atilobhena ubhayaparibhraṣṭaḥ;",
    "V03vinv15_u:76_14": "tasmāt tarhi bhikṣavo na bhikṣuṇā atilobhaḥ kartavyaḥ;",
    "V03vinv15_u:77_0": "uddānam",
    "V03vinv15_u:77_1": "kalaho glānaparyāpti rātrikālaś ca kāśiṣu /",
    "V03vinv15_u:77_2": "vṛkṣasthaṇḍilaśādvalaṃ bhājakānāṃ ca saṃvṛtiḥ //",
    "V03vinv15_u:79_0": "Precautions to take against quarrelsome monks",
    "V03vinv15_u:80_0": "āyuṣmān upālir buddhaṃ bhagavantaṃ pṛcchati;",
    "V03vinv15_u:80_1_0": "yathāpitad bhikṣavaḥ śṛṇvanti bhikṣavaḥ āgacchanti kalahakārakā ḥbhaṇḍanakārakā vigrahakārakāḥ vivādakārakā ādhikaraṇikā",
    "V03vinv15_u:80_1_1": "te 'smāṃś codayiṣyanti smārayiṣyanti alajjitena vā vaitarikeṇa vā iti;",
    "V03vinv15_u:80_2": "taiḥ teṣāṃ kathaṃ pratipattavyam? naivāsikair upāli bhikṣubhiḥ kalahakārikān bhikṣūn āgacchataḥ śrutvā trayaḥ śayanāsanoddeśakāḥ kartavyāḥ,",
    "V03vinv15_u:80_3": "ṣaṭ śayanāsanagrāhakāḥ; trayaḥ śayanāsanoddeśakāḥ katame? haimantiko graiṣmiko vārṣakaś ca;",
    "V03vinv15_u:80_4": "ṣaṭ śayanāsanagrāhakāḥ katame? sarvo vihāra uddeṣṭavyaḥ sarvo vihārasāmantakaḥ ḥsarvaḥ parigaṇaḥḥ sarvaḥ parigaṇasāmantakaḥ sarva ārāma sarva ārāmasāmantakaḥ:",
    "V03vinv15_u:80_5": "yadi kathayati vihāram uddiśata iti vaktavyam uddiṣṭo 'yam,",
    "V03vinv15_u:80_6": "vihārasāmantakam uddiśata eṣo 'py udddiṣṭaḥ,",
    "V03vinv15_u:80_7": "parigaṇam uddiśata eṣo [A_328b] 'py uddiṣṭaḥ parigaṇasāmantakam uddiśata eṣo 'py uddiṣṭaḥ,",
    "V03vinv15_u:80_8": "ārāmam uddiśata eṣo 'py uddiṣṭaḥ,",
    "V03vinv15_u:80_9": "ārāmasāmantakam uddiśata eṣo 'py uddiṣṭaḥ;",
    "V03vinv15_u:80_10": "te alayanā apratiṣṭhitāḥ kaṃcid doṣaṃ janayiṣyanti;",
    "V03vinv15_u:80_11": "tataḥ paścād gatavegaiḥ gatapratyarthikaiḥ gatapratyamitraiḥ yathāvṛddhikayā [Śay-v_43] śayanāsanam uddeṣṭavyam;",
    "V03vinv15_u:80_12": "uktaṃ bhagavatā: yathāvṛddhikayā śayanāsanam uddeṣṭavyam iti",
    "V03vinv15_u:82_0": "The care of the sick monks and Upananda's mischief again",
    "V03vinv15_u:83_0": "yāvad eko bhikṣur glānaḥ; tasya vṛddhataraka bhikṣur agataḥ;",
    "V03vinv15_u:83_1": "yathāvṛddhikayā tatsantakaṃ layanam uddiṣṭam;",
    "V03vinv15_u:83_2": "sa sarvanavakiaḥ; tasyānyalayanaṃ na prāpadyate;",
    "V03vinv15_u:83_3": "sa tena bhikṣuṇābhihitaḥ; āyuṣman mamaital layanam uddiṣṭam,",
    "V03vinv15_u:83_4": "nirgaccha iti; sa kathayati: glāno 'ham, yāvat svastībhavāmi; niṣṭhur asau bhikṣuḥ; sa tena puṣkariṇyāṃ niṣkāsya sthāpitaḥ;",
    "V03vinv15_u:83_5": "yāvad brāhmaṇagṛhapatayo vihāram āgatāḥ;",
    "V03vinv15_u:83_6": "draṣṭukāmais tair asau bhikṣur dṛṣṭaḥ;",
    "V03vinv15_u:83_7": "te kathayanti: āryā kim ayaṃ bhikṣuḥ kālagataḥ? bhadramukhā,",
    "V03vinv15_u:83_8": "nāyam kālagataḥ; atha kasmād atra sthāpitaḥ? asya vṛddhatarako bhjikṣur āgataḥ,",
    "V03vinv15_u:83_9": "etatsantakaṃ layanaṃ tasyoddiṣṭam;",
    "V03vinv15_u:83_10": "tenāyaṃ niṣkāsyeha sthāpitaḥ;",
    "V03vinv15_u:83_11": "āryā vayam āgārikāḥ santo 'nurakṣaṇayā glānagṛhān ḥnaḥ niṣkāsayāmaḥ,",
    "V03vinv15_u:83_12": "yūyaṃ pravrajitāḥ, kāruṇikaś ca yuṣmākaṃ śāstā, tat kathaṃ glānaṃ niṣkāsayatha? te 'vadhyāyanti kṣipanti vivācayanti;",
    "V03vinv15_u:83_13": "etat prakaraṇaṃ bhikṣavo bhagavata ārocayanti;",
    "V03vinv15_u:83_14": "asyām utpattau bhagavān āha: tasmāt tarhi bhikṣavo glānasya bhikṣor vastuparihāro dātavyaḥ iti;",
    "V03vinv15_u:83_15": "uktaṃ bhagavatā: glānasya bhikṣor vastuparihāro deyaḥ iti",
    "V03vinv15_u:83_16": "āyuṣman upananda hum iti kṛtvā tūṣṇīm avasthitaḥ;",
    "V03vinv15_u:83_17": "yāvad ṣaḍbhir saptabhir vā divasaiḥ śayanāsanam uddekṣyati iti pāde vraṇapaṭṭakaṃ baddhvāvasthitaḥ;",
    "V03vinv15_u:83_18": "śayanāsanoddeśakair bhikṣubhir glāna iti kṛtvā tatsantakaṃ layanaṃ uddiṣṭam;",
    "V03vinv15_u:83_19": "sa uddiṣṭeṣu śayanāsaneṣu vraṇapaṭṭakaṃ muktvāvasthitaḥ;",
    "V03vinv15_u:83_20": "tatas sa glānāvalokakair bhikṣubhir pṛṣṭaḥ kiṃ sthavirasya pādaḥ svasthībhūtaḥ iti;",
    "V03vinv15_u:83_21": "sa kathayati: nānūktaṃ bhagavatā sarvasaṃskārā anityā iti;",
    "V03vinv15_u:83_22": "tat kiṃ mama [Śay-v_44] vyādhir nityo bhaviṣyati? te kathayanti:",
    "V03vinv15_u:83_23": "śīghraṃ sthavira svasthībhūtaḥ,",
    "V03vinv15_u:83_24": "ha kalpaglānaḥ iti; sa kathayati: kim icchatha māṃ jīrṇalayane prakṣeptum iti;",
    "V03vinv15_u:83_25": "alpāthā bhikṣavo 'vadhyāyanti kṣipanti vivācayanti:",
    "V03vinv15_u:83_26": "katham idānīṃ bhikṣava aglānā eva vastuparihāraṃ svīkurvanti? etat prakaraṇam bhikṣavo bhagavata ārocayanti;",
    "V03vinv15_u:83_27": "asyām utpattau bhagavān āha: tasmāt tarhi bhikṣavo kalpaglānasya vastuparihāro 'deyaḥ,",
    "V03vinv15_u:85_0": "The various blessings of the men who master the vinaya: the six pentads",
    "V03vinv15_u:86_0": "pañcikānāṃ piṇḍoddānam",
    "V03vinv15_u:86_1": "puraḥkṛtaś ca svaṃ śīlam asaṃsaktam athāpica /",
    "V03vinv15_u:86_2": "ālokajātā utpattir āntarāyikam eva ca //",
    "V03vinv15_u:86_3": "āpattiḥ paścimaṃ kṛtvā piṇḍoddānasamuddhṛtam /",
    "V03vinv15_u:86_4": "antaroddānam",
    "V03vinv15_u:86_5": "puraḥkṛtyam aparaṃ ca cābhyantaraṃ ca pareṣām /",
    "V03vinv15_u:86_6": "bahujanahitāya kṛtvā prathamā bhavati pañcikā //",
    "V03vinv15_u:86_7": "bhagavatā sūtraṃ [A_329a] mātṛkā ca devamanuṣyeṣu pratiṣṭhāpite,",
    "V03vinv15_u:86_8": "sūtraṃ nāgeṣu; vinayas tu ḥgambhīroḥ gambhīrāvabhāso durdṛśo duravabodho bahusaṃdhir lokākṣarapratisaṃyuktaḥ;",
    "V03vinv15_u:86_9": "bhikṣavo vinayaṃ gambhīratvāt bahusaṃdhikatvāt lokākṣarapratisaṃyuktatvāc ca notsahante paṭhitum;",
    "V03vinv15_u:86_10": "dharmatā caiṣā yenāṅgena śāsanaṃ parihīyate tasya buddhā bhagavanto 'tyarthaṃ varṇam bhāṣante;",
    "V03vinv15_u:86_11": "tatra bhagavān bhikṣūn āmantrayate sma;",
    "V03vinv15_u:86_12": "pañca me bhikṣavo ānuśaṃsā vinayadharapudgale;",
    "V03vinv15_u:86_13": "katame pañca? puraskṛto bhavati catasṛṇāṃ parṣadām:",
    "V03vinv15_u:86_14": "[Śay-v_45] aparāpratibaddhāsya bhavaty avavādānuśāsanī;",
    "V03vinv15_u:86_15": "atītānāgatapratyutpannānāṃ samyaksaṃbuddhānām abhyantarakośadharo bhavati;",
    "V03vinv15_u:86_16": "pareṣāṃ śramaṇabrāhmaṇānām mūrdhānaṃ āsādya tiṣṭhati;",
    "V03vinv15_u:86_17": "bahujanahitāya bahujanasukhāya ca pratipanno bhavati saddharmasthitaye",
    "V03vinv15_u:87_0": "antaroddānam",
    "V03vinv15_u:87_1": "svaśīlam abhigamanaṃ kaukṛtyaṃ viśāradaś ca /",
    "V03vinv15_u:87_2": "saha dharmeṇa kṛtvā dvitīyā bhavati pañcikā //",
    "V03vinv15_u:87_3": "apre pañcānuśaṃsā vinayadhare pudgale;",
    "V03vinv15_u:87_4": "ḥkatame pañca?ḥ svo 'sya śīlaskandhaḥ sugupto bhavati sugopitaḥ;",
    "V03vinv15_u:87_5": "abhigamanīyo bhavati catasṛṇāṃ parṣadām;",
    "V03vinv15_u:87_6": "kaukṛtyaprasṛtānāṃ pudgalānāṃ pratiśaraṇabhūto bhavati;",
    "V03vinv15_u:87_7": "viśāradḥ saṃghamadhye viharati;",
    "V03vinv15_u:87_8": "pratyarthinaḥ svasaddharme gṛhṇāti",
    "V03vinv15_u:88_0": "antaroddānam",
    "V03vinv15_u:88_1": "asaṃsaktam arthaniścayaḥ śikṣāpadāny athāpi /",
    "V03vinv15_u:88_2": "cāstv ālokadvayaṃ caiva tṛtīyā bhavati pañcikā //",
    "V03vinv15_u:88_3": "apare pañcānuśaṃsā vinayadhare pudgale;",
    "V03vinv15_u:88_4": "katame pañca? asaṃsaktam artham uddharati;",
    "V03vinv15_u:88_5": "suviniścito bhavati arthaviniścaye;",
    "V03vinv15_u:88_6": "śikṣāpadāny asya sugṛhītāni bhavanti;",
    "V03vinv15_u:88_7": "ālokajātena cetasā bahulaṃ viharati;",
    "V03vinv15_u:88_8": "paścimāyā janatāyā ālokaṃ karoti",
    "V03vinv15_u:89_0": "uddānam",
    "V03vinv15_u:89_1": "ālokābhāsaprabhāsaś ca alpotsuko 'śūnyakena ca /",
    "V03vinv15_u:89_2": "apare pañcānuśaṃsā vinayadhare pudgale;",
    "V03vinv15_u:89_3": "katame pañca? ālokajātā [Śay-v_46] me dik khyāti avabhāsajātā prabhāsajātā,",
    "V03vinv15_u:89_4": "alpotsuko 'haṃ tasyāṃ diśi viharāmi,",
    "V03vinv15_u:89_5": "aśūnyā ca me dik khyāti yasyāṃ diśi vinayadharaḥ pudgalaḥ prativasati",
    "V03vinv15_u:90_0": "ḥuddānam",
    "V03vinv15_u:90_1": "utpattir atha prajñaptir anuprajñaptir eva ca /",
    "V03vinv15_u:90_2": "pratikṣepo 'bhyanujñā ca saiva pañcamā pañcikā //ḥ",
    "V03vinv15_u:90_3": "apare pañcānuśaṃsā vinayadhare pudgale;",
    "V03vinv15_u:90_4": "kathame pañca? uptattiṃ jānāti,",
    "V03vinv15_u:91_0": "ḥuddānamḥ",
    "V03vinv15_u:91_1": "...................................",
    "V03vinv15_u:91_2": "...................................",
    "V03vinv15_u:91_3": "apare pañcānuśaṃsā vinayadhare pudgale;",
    "V03vinv15_u:91_4": "katame pañca? antarāyikaṃ jānāti,",
    "V03vinv15_u:91_5": "anantarāyikāṃ jānāti, avavadati, anuśāsti; pratibalo bhavati sārdhaṃvihāryantevāsikānāṃ niśrayaṃ grāhayitum",
    "V03vinv15_u:92_0": "ḥuddānamḥ",
    "V03vinv15_u:92_1": "..................................",
    "V03vinv15_u:92_2": "..................................",
    "V03vinv15_u:92_3": "apare pañcānuśaṃsā vianayadhare pudgale;",
    "V03vinv15_u:92_4": "katame pañca? āpattiṃ jānāti,",
    "V03vinv15_u:92_5": "anāpattiṃ jānāti, gurvīṃ jānāti, prātimokṣasūtroddeśo 'sya vistareṇoddiṣṭo bhavati [Śay-v_47]",
    "V03vinv15_u:94_0": "Upālin is the foremost amidst them who master and know the Vinaya. The teaching of the Vinaya",
    "V03vinv15_u:95_0": "bhagavatā vinayasya varṇo bhāṣita iti sthavirasthavirā bhikṣavaḥ sotsāhā vinayaṃ paṭhitum ārahdhāḥ;",
    "V03vinv15_u:95_1": "tena khalu samayenāyuṣmān upālī agro 'bhūd vinayanidānasamutpattikuśalānām;",
    "V03vinv15_u:95_2": "sthavirasthavirā bhikṣavo vinayaṃ paryavāpnuvanti iti satkṛtyoddeṣṭum ārabdhaḥ;",
    "V03vinv15_u:95_3": "sa utpāṇḍuko jātaḥ kṛśālako durbalako mlāno prāptakāyaḥ;",
    "V03vinv15_u:95_4": "jānakā pṛcchakā [A_329b] buddhā bhagavantaḥ,",
    "V03vinv15_u:95_5": "jānantaḥ pṛcchanti, ajānanto na pṛcchanti, kāle pṛcchanti, kālātikrāntaṃ na pṛcchanti, arthopasaṃhitaṃ pṛcchanti, anarthopasaṃhitaṃ na pṛcchanti;",
    "V03vinv15_u:95_6": "setusamudghāto buddhānām bhagavatām anarthopasaṃhitāyāṃ pṛcchāyām;",
    "V03vinv15_u:95_7": "tatra kālajñā buddhā bhagavanta arthopasaṃhitāyāṃ pṛccchāyām;",
    "V03vinv15_u:95_8": "pṛcchati buddho bhagavān āyuṣmantam ānandaṃ:",
    "V03vinv15_u:95_9": "kasmād ānanda upālī bhikṣur utpāṇḍūtpāṇḍukaḥ kṛśālako durbalako mlāno prāptakāya iti;",
    "V03vinv15_u:95_10": "sa kathayati: bhagavatā vinayasya varṇo bhāṣitaḥ yat kṛtvā sthavirasthavirā bhikṣavaḥ sotsāhā vinayaṃ paṭhitum ārabdhāḥ;",
    "V03vinv15_u:95_11": "āyuṣmān upālī sthavirasthavirā bhikṣavaḥ sagauravā vinayam paryavāpnuvanti iti satkṛtyoddeṣṭum ārabdhaḥ;",
    "V03vinv15_u:95_12": "tenāsāv utpāṇḍūtpāṇḍukaḥ kṛśālako ḥdurbalakoḥ mlāno prāptakāya iti;",
    "V03vinv15_u:95_13": "asyām utpattau bhagavān āha: uddeśadāyakasyāhaṃ ḥbhikṣavoḥ bhikṣor āsamudācārikān dharmān prajñāpayāmi;",
    "V03vinv15_u:95_14": "uddeśadāyakenā bhikṣuṇā caturbhir āryapathair uddeśo dātavyaḥ;",
    "V03vinv15_u:95_15": "caṅkramyamāṇena tiṣṭhatā niṣannena nipannena ca;",
    "V03vinv15_u:95_16": "uddeśagrāhakena bhikṣuṇā tṛbhir āryapathair uddeśo grahītavyaḥ;",
    "V03vinv15_u:95_17_0": "uddeśagrāhako bhikṣur uddeśadāyakasya bhikṣoḥ sacet cāṅkramyamāṇasyāgacchati navakaś [Śay-v_48] ca bhavati tena sāmīcīṃ kṛtvā",
    "V03vinv15_u:95_17_1": "dhātusāmyaṃ pṛṣṭvā kāyam avanāmya ṛjukacittena sagauraveṇa padaparihāṇikayā uddeśo grahītavyaḥ;",
    "V03vinv15_u:95_18": "atha vṛddhatarako bhavati, tena dhātusāmyaṃ pṛṣṭvā kāyam avanāmya ṛjukacittena sagauraveṇa padaparihāṇikagā uddeśo grahītavyaḥ;",
    "V03vinv15_u:95_19": "sacet tiṣṭhata āgacchati navakaś ca bhavati tena sāmīcīṃ kṛtvā dhātusāmyaṃ pṛṣṭvā utkuṭukena kṛtvā nīcatarake vā āsane niṣadya ṛjukacittena sagauraveṇoddeśo grahītavyaḥ;",
    "V03vinv15_u:95_20": "atha vṛddho bhavati tena dhātusāmyaṃ pṛṣṭvā utkuṭukena sthitvā nīcatarake vā āsane niṣadya ṛjukacittena sagauraveṇa uddeśo grahītavyaḥ;",
    "V03vinv15_u:95_21": "yathā tiṣṭhata evaṃ niṣaṇṇasya nipannasya ca yojayitavyam:",
    "V03vinv15_u:95_22": "uddeśadāyakena bhikṣuṇā svabhyastaṃ suparicitaṃ niḥsaṃdhigdhaṃ ca kṛtvā uddeśo dātavyaḥ;",
    "V03vinv15_u:95_23": "uddeśagrāhakenāpi suparipṛṣṭam sūdgṛhītaṃ niḥsaṃdigdhaṃ ca kṛtvā uddeśo grahītavyaḥ;",
    "V03vinv15_u:95_24": "uddeśadāyako bhikṣur uddeśagrāhakaś ca yathāprajñaptān āsamudācārikān dharmān na samādāya vartate,",
    "V03vinv15_u:97_0": "The mischief of the Six Monks",
    "V03vinv15_u:98_0": "ṣaḍvargikā bhikṣavo janapadacārikāṃ caranto rātrau vihāraṃ saṃprāptā yathasaṃstutikayā bhikṣubhiḥ pratiśāmitāḥ;",
    "V03vinv15_u:98_1": "te kathayanti: āyuṣmantaḥ kiṃ tiṣṭhatha śayanāsanoddeśakaṃ śabdayata;",
    "V03vinv15_u:98_2": "te kathayanti: kimartham? śayanāsanam uddeṣṭum;",
    "V03vinv15_u:98_3": "te kathayanti: śayanāsanaṃ sukhaṃ svaptāḥ prabhātāyāṃ rajanyām uddiṣyayiṣyatha iti;",
    "V03vinv15_u:98_4": "te paryavasthitā kathayanti: yūyaṃ tiṣṭhata eva śāstuḥ śāsanam antardhāpayata;",
    "V03vinv15_u:98_5": "yady asti kaukṛtyam uddiṣata yathāvṛddihikayā [Śay-v_49] śayanāsanam;",
    "V03vinv15_u:98_6": "vāgbalinas te; śayanāsanoddeśakena saṃtrastenoddiṣṭam;",
    "V03vinv15_u:98_7": "ṣaḍvargikā vṛddhānte śayanāsanaṃ gṛhītvā śayitāḥ;",
    "V03vinv15_u:98_8": "yāvan navakā uddiśyante tāvat prabhātā rajanī;",
    "V03vinv15_u:98_9": "ṣaḍvargikā laghv laghv evotthāya kathayanti:",
    "V03vinv15_u:98_10": "āyuṣmanto gṛhṇīta śayanāsanam [A_330a],",
    "V03vinv15_u:98_11": "gacchāma iti; te bhikṣubhir ucyante: āyuṣmanto yuṣmābhir ekarātrasyārthāya kṛtsnāṃ rātriṃ bhikṣusaṃgho viheṭhitaḥ aho bata yūyam ihaiva tiṣṭhata;",
    "V03vinv15_u:98_12": "te kathayanti: nandopananda śrāvastīm gacchāmaḥ savātalā eta iti kṛtvā prakrāntāḥ;",
    "V03vinv15_u:98_13": "etat prakaraṇaṃ bhikṣavo bhagavata ārocayanti;",
    "V03vinv15_u:98_14": "asyām utpattau bhagavān āha: tasmāt tarhi bhikṣavo na rātrau śayanāsanam uddeṣṭavyam;",
    "V03vinv15_u:98_15": "yadi rātrāv āgacchanti yathāsaṃstutikayā pratiśrāmayitavyā",
    "V03vinv15_u:100_0": "Disciplinary prescriptions",
    "V03vinv15_u:101_0": "janapadād bhikṣuś caityavandakaḥ śrāvastīm āgataḥ;",
    "V03vinv15_u:101_1": "sa tatrāgocarakuśalaḥ kālyam evotthāya bhagavatsakāśam upasaṃkrāntaḥ bhagavataḥ pādābhivandanaṃ kṛtvā sthavirasthavirāṇāṃ ca bhikṣūṇāṃ śrāvastīṃ piṇḍāya prāvikṣat;",
    "V03vinv15_u:101_2": "tasya piṇḍāya carataḥ prāptavelā;",
    "V03vinv15_u:101_3": "tatraiva kuḍyamūlam niśritya bhaktakṛtyaṃ kartum ārabdhaḥ;",
    "V03vinv15_u:101_4": "anāthapiṇḍadaś ca tena pathā caityābhivandakaḥ saṃprasthitaḥ;",
    "V03vinv15_u:101_5": "sa tena dṛṣṭa uktaś ca: ārya samantaprāsādike śāsane pravrajya kim ārāṭikāṃ karoṣi iti;",
    "V03vinv15_u:101_6": "sa kathayati: āyuṣman kātrārāṭikā, na paśyasi velām āsannām iti;",
    "V03vinv15_u:101_7": "sa kathayati: madīyaṃ gṛhaṃ kasmān na gataḥ iti;",
    "V03vinv15_u:101_8": "kiṃ nāma tvam; anāthapiṇḍadaḥ; asti mayā śrutaṃ teṣu [Śay-v_50] teṣu sūtreṣv anāthapiṇḍado gṛhapatir anāthapiṇḍado gṛhapatir iti,",
    "V03vinv15_u:101_9": "nāham tvā jāne nāpi gṛham; anāthapiṇḍado gṛhapatiḥ saṃlakṣayati:",
    "V03vinv15_u:101_10": "aprakṛtijño 'yaṃ bhikṣur dūrāgataḥ,",
    "V03vinv15_u:101_11": "dhruvaṃ na māṃ vetti ḥnāpi mama gṛhamḥ;",
    "V03vinv15_u:101_12": "kim atra prāptakālaṃ bhagavantam ālokayāmi yāvac ca śrāvastī yāvac ca jetavanam atrāntarāt parikramaṇakāṃ kārayāmi iti viditvā yena bhagavāṃs tenopasaṃkrāntaḥ;",
    "V03vinv15_u:101_13": "upasaṃkramya bhagavataḥ pādau śirasā vanditvā ekānte niṣaṇṇaḥ;",
    "V03vinv15_u:101_14": "ekāntaniṣaṇṇo 'nāthapiṇḍado gṛhapatir bvhagavantam idam avocat:",
    "V03vinv15_u:101_15": "āgantukā bhadanta bhikṣava agocarakuśalā piṇḍapātam aṭantaḥ kālātikramatayā kuḍyamūlaṃ niśritya bhaktakṛtyaṃ kurvanti;",
    "V03vinv15_u:101_16": "aśraddhā anenāṅgenāryakān dhvaṃsayisyanti;",
    "V03vinv15_u:101_17": "tad yadi bhagavān anujānīyād ahaṃ yāvac ca śrāvastī yāvac ca jetavanaṃ atrāntarāt parikramaṇakāṃ kārayeyam iti;",
    "V03vinv15_u:101_18": "yasya yatra velā bhaviṣyati sa tatra piṇḍapātaṃ paribhokṣyate iti;",
    "V03vinv15_u:101_19": "bhagavān āha: tasmād gṛhapate 'nujānāmi kāraya iti;",
    "V03vinv15_u:101_20": "tena yāvac ca śrāvastī yāvac ca jetavanam atrāntarāt parikramaṇakā kāritā;",
    "V03vinv15_u:101_21": "yatra velā bhavati sa tatra bhaktakṛtyaṃ karoti",
    "V03vinv15_u:101_22": "apareṣāṃ bhikṣūṇāṃ pānīyavighāto bhavati;",
    "V03vinv15_u:101_23": "anāthapiṇḍadena gṛhapatinā tatra kūpaḥ kāritaḥ trikaṭukasya triphalāyāś ca śakaṭabhāra utkṣiptaḥ;",
    "V03vinv15_u:101_24": "tat pānīyaṃ svādu saṃpannaṃ sarvalokaprakhyātam;",
    "V03vinv15_u:101_25": "janakāyaḥ śrutvā āgataḥ; bhikṣavo vārayanti; śrāvastīnivāsinaḥ: āryā vayaṃ yuṣmākaṃ sarvopakaraṇaiḥ pratyupasthitaḥ,",
    "V03vinv15_u:101_26": "yūyaṃ sarvalokasādhāraṇam pānīyaṃ vārayatha iti;",
    "V03vinv15_u:101_27": "etat prakaraṇaṃ bhikṣavo bhagavata ārocayanti;",
    "V03vinv15_u:101_28": "bhagavān āha: na nivārayitavyā iti; mātṛgrāmo bhikṣūṇāṃ pānīyaṃ yācate;",
    "V03vinv15_u:101_29": "bhikṣavo nānuprayacchanti; [A_330b] bhagavān āha: dātavyam; uktaṃ bhagavatā: mātṛgrāmaṃ samantapāśaṃ mārabandhanam iti;",
    "V03vinv15_u:101_30": "bhikṣavaḥ pānīyam anuprayacchanto mātṛgrāme saṃrajyante;",
    "V03vinv15_u:101_31": "yāvad anyatarā strī rūpayauvanasaṃpannā taruṇakasya bhikṣor antike 'tyartham avekṣāvatī [Śay-v_50] tat pānīyaṃ yācate;",
    "V03vinv15_u:101_32": "yo 'pi tasyām avekṣāvān pratibandhacittaḥ;",
    "V03vinv15_u:101_33": "nivāryamāṇo 'py acchinnadhārayā dadāti evaṃ sāpi nirīkṣate,",
    "V03vinv15_u:101_34": "pibati, bata pānīyaṃ viṣamam gatam, kālagatā; akpārthā bhikṣavo 'vadhyāyanti kṣipanti vivācayanti;",
    "V03vinv15_u:101_35": "etat prakaraṇaṃ bhikṣavo bhagavata ārocayanti;",
    "V03vinv15_u:101_36": "asyām utpattau bhagavān āha: yā strīr bhikṣor antike avekṣāvatī bhavati pratibaddhacittā bhavati tasyā svayaṃ na dātavyam;",
    "V03vinv15_u:101_37": "na ca mātṛgrāmasya acchinnayā dhārayā pānīyaṃ dātavyam;",
    "V03vinv15_u:101_38": "antarāntarā vāridhārā cchettavyā vaktavyā vā añjaliṃ pūrayitvā piba iti,",
    "V03vinv15_u:101_39": "tena khalu samayena ye 'grapiṇḍapātaṃ jetavane pratipādayanti te tatraiva dātum ārabdhāḥ;",
    "V03vinv15_u:101_40": "ṣaḍvargikaiḥ śrutam; te parikramaṇikāṃ gatvāvasthitāḥ;",
    "V03vinv15_u:101_41": "yena ānīyate agarapiṇḍapātas taṃ pṛcchanti;",
    "V03vinv15_u:101_42": "yadi pāyaso bhavati pātram upanāmayanti;",
    "V03vinv15_u:101_43": "atha pānīyapeyā bhavati, kathayanti: mahardhikaḥ saṃghaḥ, saṃghaḥ sa mahānubhāvaḥ, saṃghāyānuprayacchata, evaṃ khaṇḍakhādyakādi yojayitavyam;",
    "V03vinv15_u:101_44": "alpārthā bhikṣavo 'vadhyāyanti kṣipanti vivācayanti;",
    "V03vinv15_u:101_45": "etat prakaraṇam bhikṣavo bhagavata ārocayanti;",
    "V03vinv15_u:101_46": "asyām utpattau bhagavān āha: na bhikṣuṇā parakīye lābhe saṃnipatitavyam:",
    "V03vinv15_u:101_47": "saṃnipatati, sātisāro bhavati; uktaṃ bhagavatā: na bhikṣuṇā parakīye lābhe saṃnipatitavyam iti",
    "V03vinv15_u:101_48": "bhikṣavaḥ kenacit karaṇīyena vihārāntaraṃ gacchanti;",
    "V03vinv15_u:101_49": "teṣāṃ tatra gatānāṃ velā āsannā bhavati;",
    "V03vinv15_u:101_50": "kaukṛtyān na paribhuñjate; etat prakaraṇam bhikṣavo bhagavata ārocayanti;",
    "V03vinv15_u:101_51": "asyām utpattau bhagavān āha: saṃcintya na gantavyam anyathā gatānāṃ yadi velā bhavati bhoktavyam,",
    "V03vinv15_u:101_52": "nātra kaukṭrtyaṃ karaṇīyam iti [Śay-v_52]",
    "V03vinv15_u:101_53": "sakṛcchraḥ kālo vartate; bhikṣavo vihārāntaraṃ gatāḥ; te tatra bhikṣūn bhuñjānāṃ dṛṣṭvā punar ākāṃkṣante bhoktum;",
    "V03vinv15_u:101_54": "ḥkaukṛtyānḥ na paribhuñjante;",
    "V03vinv15_u:101_55": "etat prakaraṇaṃ bhikṣavo bhagavata ārocayanti;",
    "V03vinv15_u:101_56": "asyām utpattau bhagavān āha; yan na gṛhītaṃ pūrvavihāre tac ced aparimitaṃ cāryate grahītavyam;",
    "V03vinv15_u:101_57": "atha bhikṣuprāmāṇyaṃ kṛtaṃ bhavati na grahītavyam;",
    "V03vinv15_u:103_0": "Nefarious doings of the monks Aśvaka and Punarvasuka",
    "V03vinv15_u:104_0": "atha bhagavān kāśiṣu janapadeṣu cārikān caran kiṭāgirim anuprāptaḥ;",
    "V03vinv15_u:104_1": "tena khalu samayena kiṭāgirāv aśvakapunarvasukau bhikṣū prativasataḥ;",
    "V03vinv15_u:104_2": "tābhyāṃ śrutaṃ: bhagavān kāśiṣu janapadeṣu cārikāṃ caritvā ihāgamiṣyati sārdhaṃ bhikṣusaṃghena iti;",
    "V03vinv15_u:104_3": "śrutvā ca punaḥ saṃlakṣayataḥ:",
    "V03vinv15_u:104_4": "bhikṣavo 'smān śāstuḥ saṃnidhau codayiṣyanti ḥsmārayiṣyantiḥ alajjitena vā vaitarikeṇa vā;",
    "V03vinv15_u:104_5": "yan nu vayaṃ bhagavato 'rthāya mahallakaṃ vihāraṃ sthāpayitvā bhikṣūn ārabhya trīn śayanāsanoddeśakān kārayema,",
    "V03vinv15_u:104_6": "ṣaṭ śayanāsanagrāhakān; trayaḥ śayanāsanoddeśalāḥ katame? haimantiko graiṣmiko [A_331a] varṣikaś ca;",
    "V03vinv15_u:104_7": "ṣaṭ śayanāsanagrahakāḥ katame? sarvo vihāra uddeṣṭavyaḥ,",
    "V03vinv15_u:104_8": "sarvo vihārasāmantakaḥ, sarvaḥ parigaṇaḥ, sarvaḥ parigaṇasāmantakaḥ, sarva ārāmaḥ sarvaḥ ārāmasāmantakaḥ;",
    "V03vinv15_u:104_9": "yadi kathayanti vihāram uddiśateti vaktavyā uddiṣṭo 'yam;",
    "V03vinv15_u:104_10": "parigaṇam uddiśata eṣoddiṣṭaḥ;",
    "V03vinv15_u:104_11": "vihārasāmantakam uddiśata eṣo 'py uddiṣṭa;",
    "V03vinv15_u:104_12": "ārāmam uddiśata eṣo 'py uddiṣṭaḥ;",
    "V03vinv15_u:104_13": "ārāmasāmantakam uddiśata eṣo 'py uddiṣṭaḥ;",
    "V03vinv15_u:104_14": "te alayanā apratiṣṭhitā nāsmān codayiṣyanti smārayiṣyanti alajjitena vā vaitarikeṇa vā;",
    "V03vinv15_u:104_15": "tābhyāṃ trayaḥ śayanāsanoddeśakā kāritāḥ,",
    "V03vinv15_u:104_16": "ṣāṭ śayanāsanagrāhakāḥ; [Śay-v_53] yāvad bhagavān kiṭāgirim anuprāptaḥ;",
    "V03vinv15_u:104_17": "tābhyāṃ bhagavataḥ pūrvakalpita eva vihāraḥ;",
    "V03vinv15_u:104_18": "bhikṣavaḥ kathayanti: āyuṣmantau śayanāsanam uddiśatāṃ vihāraṃ ca;",
    "V03vinv15_u:104_19_0": "kathayataḥ: pūrvoddiṣṭako vihāraḥ; parigaṇam uddiṣata; so 'py uddiṣṭaḥ; vihārasāmantakam uddiśata; so 'py uddiṣṭaḥ; parigaṇasāmantakam",
    "V03vinv15_u:104_19_1": "uddiśata; so 'py uddiṣṭakaḥ; ārāmam uddiśata; so 'py uddiṣṭakaḥ; ārāmasāmantakam uddiśata; so 'py uddiṣṭakaḥ; yatas tau sarvāvasthau",
    "V03vinv15_u:104_19_2": "noddiśataḥ tato 'nte ārāmasyoccaśabdo mahāśabdo jātaḥ;",
    "V03vinv15_u:104_20": "jānakā pṛcchakā buddhā bhagavanto jānantaḥ pṛcchanti,",
    "V03vinv15_u:104_21": "ajānanto na pṛcchanti; kāle pṛcchanti; kālātikrāntaṃ na pṛcchanti, arthopasaṃhitaṃ pṛcchanti, anarthopasaṃhitaṃ na pṛcchanti,",
    "V03vinv15_u:104_22": "setusamudghāto buddhānāṃ bhagavatām anarthopasaṃhitāyāṃ pṛcchāyāṃ;",
    "V03vinv15_u:104_23": "tatra kālajñā buddhā bhagavantaḥ arthopasaṃhitāyāṃ pṛcchāyām;",
    "V03vinv15_u:104_24": "pṛcchati buddho bhagavān āyuṣmantan ānandam;",
    "V03vinv15_u:104_25": "kim eṣa ānanda ante ārāmasya uccaśabdo mahāśabdo jātaḥ mahājanakāyasya ca nirghoṣaḥ? sa kathayati:",
    "V03vinv15_u:104_26": "aśvakapunarvasukābhyām ḥbhikṣūbhyāṃḥ bhikṣūn ārabhyā trayaḥ śayanāsanoddeśakāḥ kṛtāḥ,",
    "V03vinv15_u:104_27": "ṣaṭ śayanāsanagrāhakāḥ; bhikṣavaḥ śayanāsanaṃ na labhante;",
    "V03vinv15_u:104_28": "tenāyam ante ārāmasya uccaśabdo mahāśabdo mahājanakāyasya ca nirghoṣaḥ;",
    "V03vinv15_u:104_29": "bhagavān āha: kalahakārakān ānanda mayā bhikṣūn saṃdhāya trayaḥ śayanāsanoddeśakāḥ ṣaṭ śayanāsanagrāhakāḥ kṛtāḥ,",
    "V03vinv15_u:104_30": "no 'tra prakṛtisthakānām; tasmān na bhikṣubhiḥ prakṛtisthakān bhikṣūn ārabhya trayaḥ śayanāsanoddeśakāḥ kartavyāḥ ṣaṭ śayanāsanagrāhakāḥ;",
    "V03vinv15_u:106_0": "The mischief of the Six Monks again",
    "V03vinv15_u:107_0": "bhagavān kośaleṣu janapadeṣu cārikān caran anyatarasmin agrāmake 'raṇyāyatane rātrivāsam upagataḥ sārdhaṃ bhikṣusaṃghena;",
    "V03vinv15_u:107_1": "ṣaḍvargikair bhagavato 'rthāya ekaṃ śobhanavṛkṣaṃ sthāpayitvā [Śay-v_54] anye śobhanavṛkṣā ātmanā gṛhītāḥ;",
    "V03vinv15_u:107_2": "sthavirasthavirāṇāṃ bhikṣūṇāṃ koṭaravṛkṣā prāptāḥ;",
    "V03vinv15_u:107_3": "rājñā prasenajitā kośalena śrutam;",
    "V03vinv15_u:107_4": "sa caturaṅgena balakāyena pratyudgataḥ;",
    "V03vinv15_u:107_5": "sa bhagavataḥ pādābhivandanaṃ kṛtvā sthavirasthavirān paryeṣate;",
    "V03vinv15_u:107_6": "yāvat paśyati ṣaḍvargikān śobhaneṣu vṛkṣesv avasthāpitān;",
    "V03vinv15_u:107_7": "sthavirasthavirān koṭaravṛkṣeṣu;",
    "V03vinv15_u:107_8": "sa hum iti kṛtvā yena bhagavāṃs tenopasaṃkrāntaḥ;",
    "V03vinv15_u:107_9": "upasaṃkramya bhagavataḥ pādau śirasā vanditvaikānte niṣaṇṇaḥ;",
    "V03vinv15_u:107_10": "ekāntaniṣaṇṇo rājā prasenajit kośalo [A_331b] bhagavantam idam avocat:",
    "V03vinv15_u:107_11": "aham asmi bhadanta rājā kṣatriyo mūrdhābhiṣiktaḥ prabhuḥ sarvaviṣayodbhavānāṃ ratnānām;",
    "V03vinv15_u:107_12": "sarvaṃ praṇītavastu tan mama;",
    "V03vinv15_u:107_13": "ḥyadḥ avaśiṣṭam yathārhaṃ tad devīnāṃ kumārāṇām amātyānām baṭabalāgrasya;",
    "V03vinv15_u:107_14": "bhagavān apy uttaro dharmarājā,",
    "V03vinv15_u:107_15": "āryakauṇḍinyaśāriputramaudgalyāyanakāśyaparevataprabhṛtayo mahāśrāvakā koṭaravṛkṣeṣv avasthitāḥ;",
    "V03vinv15_u:107_16": "ṣaḍvargikās tu śobhanavṛkṣeṣu;",
    "V03vinv15_u:107_17": "aho bata bhagavān vṛkṣān api yathāvṛddhikayā prajñapayed anukampām ādāya iti;",
    "V03vinv15_u:107_18": "adhivāsayati bhagavān rājñaḥ prasenajitaḥ kośalasya tūṣṇīṃbhāvena;",
    "V03vinv15_u:107_19": "atha rājā prasenajit kośalo bhagavatas tūṣṇīṃbhāvenādhivāsanāṃ viditvā bhagavataḥ pādau śirasā vanditvā utthāyāsnāt prakrāntaḥ;",
    "V03vinv15_u:107_20": "asyām utpattau bhagavān āha: tasmāt tarhi bhikṣavo vṛkṣā api yathāvṛddhikayā uddeṣṭavyā sthaṇḍilāny api śādvalāny api iti;",
    "V03vinv15_u:107_21": "uktaṃ bhagavatā: vṛkṣā api yathāvṛddhikayā uddeṣṭavyā sthaṇḍilāni śādvalāny api iti",
    "V03vinv15_u:107_22": "bhikṣavaḥ svayam evoddiśanti; bhagavān āha: vihāroddeśako bhikṣuḥ saṃmantavyaḥ;",
    "V03vinv15_u:107_23": "bhikṣavo 'viśeṣeṇa saṃmanyante;",
    "V03vinv15_u:107_24": "bhagavān āha: pañcabhir dharmaiḥ samanvāgato vihāroddeśako bhikṣur asaṃmato na saṃmantavyaḥ,",
    "V03vinv15_u:107_25": "saṃmataś cāvakāśayitavyaḥ; katamaiḥ pañcabhiḥ? chandād gacchati dveṣān mohād bhayād gacchati uddiṣṭānuddiṣṭavihāraṃ na jānāti;",
    "V03vinv15_u:107_26": "ebhiḥ pañcabhir dharmaiḥ samanvāgataḥ vihāroddeśako 'saṃmato na saṃmantavyaḥ,",
    "V03vinv15_u:107_27": "saṃmataś cāvakāśayitavyaḥ; [Śay-v_54] pañcabhis tu dharmaiḥ samanvāgato vihāroddeśakaḥ asaṃmataḥ saṃmantavyaḥ,",
    "V03vinv15_u:107_28": "saṃmataś ca nāvakāśayitavyaḥ;",
    "V03vinv15_u:107_29": "katamaiḥ pañcabhiḥ? na chandād gacchati na dveṣān na bhayān na mohād gacchati uddiṣṭānudhiṣṭaṃ ca jānāti;",
    "V03vinv15_u:107_30": "ebhiḥ pañcabhir dharmaiḥ samanvāgato vihāroddeśakaḥ asaṃmataś ca saṃmantavyaḥ,",
    "V03vinv15_u:107_31": "saṃmataś ca nāvakāśayitavyaḥ",
    "V03vinv15_u:107_32": "evaṃ ca punaḥ saṃmantavyaḥ: śayanāsanaprajñaptiṃ kṛtvā gaṇḍīm ākoṭya pṛṣṭhavācikayā bhikṣūn samanuyujya sarvasaṃghe saṃniṣaṇṇe saṃnipatite pūrvavad yāvad utsāhayitavyaḥ;",
    "V03vinv15_u:107_33": "utsahase tvam evaṃnāmā saṃghasya vihārān uddeṣṭum iti;",
    "V03vinv15_u:107_34": "saced utsahate ḥtena vaktavyam utsahe iti;",
    "V03vinv15_u:107_35": "tataḥ paścādḥ ekena bhikṣuṇā jñaptiṃ kṛtvā karma kartavyam;",
    "V03vinv15_u:107_36": "śṛṇotu bhadantāḥ saṃghaḥ, ayaṃ evaṃnāmā vihāroddeśako bhikṣur utsahate saṃghasya vihārān uddeṣṭum;",
    "V03vinv15_u:107_37": "sacet saṃghasya prāptakālaṃ kṣameta,",
    "V03vinv15_u:107_38": "anujānīyaṭ saṃgho yat saṃgha evaṃnāmānaṃ vihāroddeśakam saṃmanyeta ity eṣā jñāptiḥ;",
    "V03vinv15_u:107_39": "karma kartavyam; śṛṇotu bhadantāḥ saṃghaḥ, ayam evaṃnāmā vihāroddeśako bhikṣuḥ utsahate saṃghasya vihārān uddeṣṭum tat saṃgha evaṃnāmānaṃ vihāroddeśakaṃ bhikṣuṃ saṃmanyate;",
    "V03vinv15_u:107_40": "yeṣām āyuṣmatām kṣamate evaṃnāmānaṃ vihāroddeśakaṃ bhikṣuṃ saṃmantum tet tūṣṇīm;",
    "V03vinv15_u:107_41": "na kṣamate, bhāṣantā; saṃmataḥ saṃghena evaṃnāmā vihāroddeśako bhikṣuḥ;",
    "V03vinv15_u:107_42": "kṣāntam anujñātaṃ saṃghena yasmāt tūṣṇīm;",
    "V03vinv15_u:107_43_0": "evam etad dhārayāmi; yathā vihāroddeśakaḥ evaṃ bhaktoddeśakaḥ yavāgūcāradaḥ khādyakabhājakaḥ yatkiṃciccārakaḥ bhāṇḍagopakaḥ",
    "V03vinv15_u:107_43_1": "cīvaragopakaḥ ḥcīvarabhājakaḥḥ varṣāśāṭigopakaḥ varṣāśāṭībhājakaḥ preṣakaḥ;",
    "V03vinv15_u:107_44": "pañcabhir [Śay-v_56] dharmaiḥ samanvāgataḥ prāsādavāriko bhikṣur asaṃmato na saṃmantavyaḥ,",
    "V03vinv15_u:107_45": "ḥsaṃmntaś cāvakāśayitavyaḥḥ; katamaiḥ pañcabhiḥ? chandād gacchati dveṣān mohād bhayād gacchati,",
    "V03vinv15_u:107_46": "prāsādikāprāsādikaṃ ca na jānātī;",
    "V03vinv15_u:107_47": "pañcabhis tu dharmaiḥ samanvāgataḥ prāsādavāriko bhikṣur asaṃmata saṃmantavyaḥ,",
    "V03vinv15_u:107_48": "saṃmataś cānavakāśayitavyaḥ; katamaiḥ pañcabhiḥ? na chandād gacchati,",
    "V03vinv15_u:107_49": "na dveṣān na mohān na bhayād gacchati prāsādikāprāsādikaṃ ca jānāti",
    "V03vinv15_u:108_0": "uddānam",
    "V03vinv15_u:108_1": "vihārabhaktoddeśako yavāgūkhādyakena ca /",
    "V03vinv15_u:108_2": "yatkiṃcid bhaṇḍagopakaś cīvaradvayam eva ca //",
    "V03vinv15_u:108_3": "varṣāśāṭī ca gopaś ca bhājakaḥ preṣakas tathā /",
    "V03vinv15_u:108_4": "prāsādavārikaś caiva pudgalā dvādśa smṛtāḥ //",
    "V03vinv15_u:109_0": "śayanāsanavastu samāptam"
}