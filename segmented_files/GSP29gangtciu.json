{
    "GSP29gangtciu:0": " (Bibl. Ind. 98, IV,1, p. 1)",
    "GSP29gangtciu:1": " tattvacintāmaṇau śabdāprāmāṇyavādaḥ",
    "GSP29gangtciu:2": " atha śabdo nirūpyate /",
    "GSP29gangtciu:3": " prayogahetubhūtārthatattvajñānajanyaḥ śabdaḥ pramāṇam /",
    "GSP29gangtciu:4": " karaṇañca tat yasmin sati kriyā bhavatyeva /",
    "GSP29gangtciu:5": " na ca śabde sati pramā bhavatyeveti nāyaṃ śabdaḥ prāmaṇam /",
    "GSP29gangtciu:6": " na ca śabdo na pramāṇamiti vākyasya prāmāṇyāpramāṇyayorvyāghātaḥ ,",
    "GSP29gangtciu:7": " asyāprāmāṇye 'pi etadutthāpyamānāvisaṃvādāditi cet na,",
    "GSP29gangtciu:8": " ākāṅkṣādimataḥ padārthasmaraṇādivyāpāravataḥ pramāṇatvena tathābhūtāt pramotpatterāvaśyakatvāt atathābhūtatve ca phalājanakatvasya karaṇāntarasāmyāt",
    "GSP29gangtciu:9": " tathāpi śabdo na pramāṇāntaraṃ padārthasaṃsargasyānumānādeva siddheḥ /",
    "GSP29gangtciu:10": " tathāpi gāmābhyāja daṇḍeti padāni vaidikapadāni vā tātparyyaviṣayasmāritapadārthasaṃsargajñānapūrvakāṇi ākāṅkṣādimatpadakadambatvāt ghaṭamānayetivat",
    "GSP29gangtciu:11": " yogyatāsattimattve sati saṃsṛṣṭārthaparatvāt tatparasannimattvāddeti na hetuḥ,",
    "GSP29gangtciu:12": " saṃsṛṣṭohi yor'thastatparatvaṃ tatparasannidhimattvaṃ vā asiddhaṃ saṃsarṅgasya prāgapratīteḥ /",
    "GSP29gangtciu:13": " saṃsṛṃṣṭatvaprakārakapratītiparatvaṃ tatprakārakapratītiparasannidhimattvaṃ vā anāptokte nirākāṅkṣe ca vyabhicāri /",
    "GSP29gangtciu:14": " saṃsargasya bahuprakārakatve 'pi nānābhimatasaṃsargasiddhistasya tātparyyāviṣayatvāt /",
    "GSP29gangtciu:15": " anyathā śabdādapyabhimatānvayabodho na syāt /",
    "GSP29gangtciu:16": " ata eva viśeṣaṇa-viśeṣyabhāvavadarthakāni tadbodhapūrvakāṇi veti na sādhyam /",
    "GSP29gangtciu:17": " yattu smāritārthasaṃsargavantoti sādhyaṃ,",
    "GSP29gangtciu:18": " matvarthaśca liṅgatayā jñāpakatvaṃ /",
    "GSP29gangtciu:19": " na cānyonyāśrayaḥ,",
    "GSP29gangtciu:20": " pūrvapūrvānumitihetutvena anāditvāt /",
    "GSP29gangtciu:21": " tanna /",
    "GSP29gangtciu:22": " jñāpakatvamātreṇārthāsiddheḥ /",
    "GSP29gangtciu:23": " pramāpakatve tenaiva vyabhicārāt /",
    "GSP29gangtciu:24": " jñānāvacchedakatayā ca saṃsargasiddhiḥ jñānajñānasya tadviṣayaviṣayakatvaniyamāt /",
    "GSP29gangtciu:25": " (Bibl. Ind. 98, IV,1, p. 39)",
    "GSP29gangtciu:26": " saṃsarge ca sambandhina eva viśeṣakatvāt /",
    "GSP29gangtciu:27": " pakṣadharmatābalāt vyapakatvenāgṛhītasyāpi saṃsargaviśeṣasya siddhiḥ /",
    "GSP29gangtciu:28": " athaivaṃ bhrāntijñānamapi bhramaḥ syāt /",
    "GSP29gangtciu:29": " na ceṣṭāpattiḥ.,",
    "GSP29gangtciu:30": " īśvarasyāpi srabhrāntatvāpatteḥ /",
    "GSP29gangtciu:31": " idaṃ rajatamiti bhramādiva śuktau rajatajñānavānayamiti bhramasya jñānāt bhrāntijñapravṛttyāpatteśca /",
    "GSP29gangtciu:32": " yattu bhramaviṣayakatvena na pramatvaṃ bhramaviṣayāṇāṃ siddhyasiddhiparāhatatvāt iti,",
    "GSP29gangtciu:33": " tacca vakṣyāmaḥ /",
    "GSP29gangtciu:34": " maivaṃ, asadviṣayakatvena na bhramatvaṃ bhramaviṣayāṇāṃ sattvāt kintu vyadhikaraṇaprakārakatatvena /",
    "GSP29gangtciu:35": " na ca bhramasya jñāne vyadhikaraṇaṃ prakāraḥ,",
    "GSP29gangtciu:36": " rajatatvaprakārakatva bhrame 'pi sattvāt anyathā bhrāntyucchedaḥ pramāṇābhāvāt /",
    "GSP29gangtciu:37": " nanu prakārakavākye vyabhicāraḥ viśeṣadarśanena tacca saṃsargajñānābhāvāt /",
    "GSP29gangtciu:38": " na ca saṃsargamapratītya vākyaracanā na sambhavatītyāhāryyaṃ tasya saṃsargajñānaṃ sambhavatīti vācyam /",
    "GSP29gangtciu:39": " tāvatpadajñānādeva ekasyeva vākyaracanopapatteḥ /",
    "GSP29gangtciu:40": " anyaccāpi tasyaiva tantratvāditi cet , na,",
    "GSP29gangtciu:41": " etadvākyametasya padārthasaṃsargaṃ bodhayiṣyatītyāśayena vākyaprayogāt tasyāpi saṃsargajñānāt yogyatāvirahācca /",
    "GSP29gangtciu:42": " ata eva visambādivākye ekavaduccarite na vyabhicāraḥ /",
    "GSP29gangtciu:43": " śabdāt saṃsargapratyayastu yogyatābhramāt /",
    "GSP29gangtciu:44": " atha saṃsargajñānaṃ vinā ekasyānyasya vā sambādivākye bhrāntaprakārakavākye ca vyabhicāraḥ kathaṃ vā tacca saṃsargapramā vaktṛjñānānumānāsambhavāditi cet na /",
    "GSP29gangtciu:45": " yadi tacca saṃsargapramā tadā vedatulyatetyuktam /",
    "GSP29gangtciu:46": " ākāṅkṣā - yogyatāsattiśca jñātopayujyate,",
    "GSP29gangtciu:47": " anyathā śābdabhramānupapatteriti /",
    "GSP29gangtciu:48": " (Bibl. Ind. 98, IV,1, p. 50)",
    "GSP29gangtciu:49": " ucyate /",
    "GSP29gangtciu:50": " arthajñānaṃ pravarttakaṃ na tu tajjñānajñānaṃ gauravāt vyabhicārācca,",
    "GSP29gangtciu:51": " ato rajataviṣayakamiti cet satyaṃ,",
    "GSP29gangtciu:52": " na tu rajatatvaprakārakaṃ pravarttakañca tathā,",
    "GSP29gangtciu:53": " tadubhayasaṅkarāpattiśca /",
    "GSP29gangtciu:54": " etena lakṣaṇādyanurodhāttātparyyagraho vākyarthadhīhetuḥ tātparyañca padārthasaṃsargaviśeṣapratītyuddheśyakatvaṃ,",
    "GSP29gangtciu:55": " tathāca tadgrāhakānumānādeva tātparyajñānāvacchedakatayā saṃsargasiddhirityapāstam /",
    "GSP29gangtciu:56": " kiñca vyāpakatāvacchedakaprakārikānumitirataḥ smāripadārthasaṃsargajñānapūrvakāṇīti tasmāt pravarttakaṃ jñānaṃ śabdādeva /",
    "GSP29gangtciu:57": " ata eva pravṛttyarthamanuvādakatā śabdasyetyapāstaṃ /",
    "GSP29gangtciu:58": " śābdānumityorbhinnaprakārakatvāt ekaviṣayatvābhāvena stātparyaviṣayamithaḥsaṃsargavantaḥ ākāṅkṣādimatpadasmāritatvāt yogyatāsattimattve sati",
    "GSP29gangtciu:59": " anāptokte yogyatāvirahāt na vyabhicāraḥ,",
    "GSP29gangtciu:60": " tacca bādhakasattvāt,",
    "GSP29gangtciu:61": " tajjanyajñānasya bhramatvāt ekākāravākyasyāpi bādhakasattvāsattvābhyāṃ yogyāyogyatvāt /",
    "GSP29gangtciu:62": " (Bibl. Ind. 98, IV,1, p. 64)",
    "GSP29gangtciu:63": " atha pratipatturjijñāsāṃ prati yogyatā sā ca śrotari tadutpādyasaṃsargāvagamaprāgabhāvarūpākāṅkā",
    "GSP29gangtciu:64": " bādhakapramāvirahā yogyatā avyavahitasaṃsargapratiyogijñānamāsattiḥ tāśca svarūpasatyo hetavo /",
    "GSP29gangtciu:65": " na tu jñātāḥ gauravāt tadbodhaṃ vinānvayānubhave vilambābhāvāt saṃsarganirūpyatvena prathamaṃ duravadhāraṇatvācceti na tāni liṅgaviśeṣaṇāneti cet, na,",
    "GSP29gangtciu:66": " yogyatādiśūnyatve 'pi tadabhimānena saṃsargapratyayādanyathā śābdabhāsocchedaprasaṅgaḥ /",
    "GSP29gangtciu:67": " rājā putramākāṅkṣati puruṣaṃ veti saṃśaye viparyaye ca",
    "GSP29gangtciu:68": " vākyārthadhīpratibandhācca,",
    "GSP29gangtciu:69": " yogyatāyāśca saṃśayasādhāraṇaṃ jñānamātraṃ hetuḥ,",
    "GSP29gangtciu:70": " sva- parabādhakapramāvirahaḥ kvacit niścīyate 'pi yatheha ghaṭo nastītyacca svayogyānupalabdhā ghaṭābhāvaniścayenānyasasyāpi ghaṭapramāviraho niścīyate /",
    "GSP29gangtciu:71": " kvacidbādhakapramāmātravirahasaṃśaye 'pyanvayabodhaḥ bādhasaṃśayasyādūṣaṇatvāt /",
    "GSP29gangtciu:72": " (Bibl. Ind. 98, IV,1, p. 68)",
    "GSP29gangtciu:73": " kiñca tavāpi yogyatādikaṃ pramāṇye prayojakaṃ āptoktatvasya tathātve gauravāt anāpto 'kte 'pi saṃvādena pramāṇyācca /",
    "GSP29gangtciu:74": " evañca jñāyamānakaraṇe pramāṇyaprayojanakatayā jñānamāvaśyakamiti tāsāṃ jñānaṃ hetuḥ,",
    "GSP29gangtciu:75": " tacca samabhivyāhāraviśeṣādineti /",
    "GSP29gangtciu:76": " maivaṃ /",
    "GSP29gangtciu:77": " yatra vimalaṃ jalaṃ ityaśrutvaiva nadyāḥ kacche mahiṣaścaratīti śṛṇoti tatrākāṅkādikamasti /",
    "GSP29gangtciu:78": " na ca nadau-kacchayoḥ saṃsarga iti,",
    "GSP29gangtciu:79": " vyabhicārāt /",
    "GSP29gangtciu:80": " ata eva tanmātraṃ prayojakaṃ pramāṇye /",
    "GSP29gangtciu:81": " atha yāvātsamabhivyāhṛtetyapi liṅgaviśeṣaṇaṃ katipayapadasmāriṇastu saṃsargapratyayoliṅgābhimānāditi cet / na /",
    "GSP29gangtciu:82": " tatsandehe 'pi vākyārthāvagamāt /",
    "GSP29gangtciu:83": " tatra saṃsargabhrāntiriti cet na /",
    "GSP29gangtciu:84": " anyakāraṇābhāvena padameva bhrāntijanakaṃ tathācāduṣṭaṃ sattadevābhrāntiṃ janayat kena vāraṇīyam /",
    "GSP29gangtciu:85": " asaṃsargāgrahastaceti cet / na /",
    "GSP29gangtciu:86": " saṃsarge bādhakābhāvāt /",
    "GSP29gangtciu:87": " athāptoktatvaṃ liṅgaviśeṣaṇaṃ tadeva vā liṅgam /",
    "GSP29gangtciu:88": " na ca nadī- kacchayoḥ saṃsarge āptoktatvaṃ,",
    "GSP29gangtciu:89": " āptoktatvañca pramāṇye tantramiti taddhattayā jñāyamānasya hetutvena tatra jñānamāvaśayakaṃ vyāptimattayā jñātasyeva liṅgasya,",
    "GSP29gangtciu:90": " tadavagamaśca loke bhramādyamūlakatayā mahājanaparigraheṇa vede smṛtau ceti cet / na /",
    "GSP29gangtciu:91": " yatra kutracidāptatvamanāptasyāpi sarvacāptamapramitaṃ,",
    "GSP29gangtciu:92": " bhrānteḥ puruṣadharmatvāt prakṛtavākyārthayathārthajñānavattvañcāptatvaṃ prathamaṃ durgrahaṃ,",
    "GSP29gangtciu:93": " bhramādyamūlakatvasya pravṛttisaṃvādādeśca tadgrāhasyājñānāt pravṛttiśca sandehādapi /",
    "GSP29gangtciu:94": " (Bibl. Ind. 98, IV,1, p. 77)",
    "GSP29gangtciu:95": " kiñca pakṛtasaṃsarge ayamābhrānto yathārthajñānavānveti saṃsargamapratītya jñātumaśakyaṃ vākyārthasyāpūrvatvāt /",
    "GSP29gangtciu:96": " vayantu būmaḥ bādhakapramāṇābhāvo yogyatā",
    "GSP29gangtciu:97": " sā ca na liṅgaviśeṣaṇaṃ bādhakapramāṇamātravirahasya sarvatra niścātumaśakyatvāt ,",
    "GSP29gangtciu:98": " tatsaṃśaye 'pi śabdādanvayabodhācca,",
    "GSP29gangtciu:99": " śabdaprāmāṇye tu yogyatāyāḥ saṃśaya-niścayasādhāraṇaṃ jñānamātraṃ prayojakamiti śabdaḥ pramāṇamiti /",
    "GSP29gangtciu:100": " (Bibl. Ind. 98, IV,1, p. 83)",
    "GSP29gangtciu:101": " jaranmīmāṃsakāstu loke vaktṛjñānānumānāttadupajīvasaṃsargānumānādvā vākyarthasiddhau śabdasyānuvādakatvaṃ vede tu tadabhāvāt svātantreṇa prāmāṇyamiti vadanti /",
    "GSP29gangtciu:102": " tanna /",
    "GSP29gangtciu:103": " vede kḷptasāmagrīto loke 'pi saṃsargapratyayādanyathānuvādakatāpi na syāt liṅgasya pūrvatve 'pi vyāptismṛtivilambena tadvilambāt /",
    "GSP29gangtciu:104": " anāptoktau vyabhicārāt vedatulyāpi sāmagrau na niścāyiketi cet / na /",
    "GSP29gangtciu:105": " cakṣurādestathātvena tacchaṅkāyāmapi pramāpakatvāt /",
    "GSP29gangtciu:106": " jñāyamānaṃ karaṇaṃ sandehe na niścāyakaṃ liṅgavaditi cet / na /",
    "GSP29gangtciu:107": " saṃśayo hi na vākye tasya niścayāt,",
    "GSP29gangtciu:108": " na tajjanayajñānapramāṇye tasya taduttarakālīnatvāt ,",
    "GSP29gangtciu:109": " nāptoktatve tanniścayasyānaṅgatvāt /",
    "GSP29gangtciu:110": " nanu loke āptoktatvasandehe vākyārthadhīrneti tanniścayohetuḥ tathā ca vākyārtagocarayathārthajñānajanyatvagrāhakāt /",
    "GSP29gangtciu:111": " tadupajīvino 'numānāt vākyarthadhīriti cet / na /",
    "GSP29gangtciu:112": " vedetadrahitasyāpi sāmarthyāvadhāraṇāt tadaniścaye 'pi vedānukāreṇa paṭhyamānamanvādivākye 'pauruṣeyatvābhimāni nogauḍamīmāṃsakasyārthaniścayāt",
    "GSP29gangtciu:113": " na cāsau bhrāntiḥ,",
    "GSP29gangtciu:114": " bādhakābhāvāt pauruṣeyatvaniścayadaśāyāmapi tasya tathātvāt /",
    "GSP29gangtciu:115": " (Bibl. Ind. 98, IV,1, p. 89)",
    "GSP29gangtciu:116": " na cāsaṃsargāgrahamātraṃ tat arthasya tathābhāve 'pi asaṃsargāhatve saṃsargocchedāpatteḥ /",
    "GSP29gangtciu:117": " na cāptoktatvanniścayarūpakāraṇābādhāt saṃsargajñānabādhaḥ,",
    "GSP29gangtciu:118": " vyabhicāreṇa hetutāyāmeva bādhāt laukikatvena jñāte tadaṅgamiti cet / na /",
    "GSP29gangtciu:119": " mānābhāvāt vākyārthasyāpūrvatvena liṅgābhāvena tadgrahāsambhāt /",
    "GSP29gangtciu:120": " yadi cāpauruṣeyatvaniścaye satyeva vedādarthapratyayaḥ tadā doṣavatpuruṣāpraṇītatve satyākāṅkṣādimatpadasmāritatvena vede padārthasaṃsargasiddhirastviti vede 'pyunuvādakaḥ syāt /",
    "GSP29gangtciu:121": " taduktaṃ, ``vyastapundūṣaṇāśaṅkaiḥ smāritatatvāt padairamī /",
    "GSP29gangtciu:122": " anvitā iti nirṇīte vedasyāpi na tat kutaḥ'' /",
    "GSP29gangtciu:123": " na caivaṃ śabdasya pramāṇatvamapi,",
    "GSP29gangtciu:124": " anumānādeva vākyarthapramotpatteriti /",
    "GSP29gangtciu:125": " prābhākarāstu vyabhicāriśabdavyāvṛttamavyabhicāryanugatapramāprayojakamupeyaṃ yadabhāvādanāptoktavākyādapramā anyathā kāryavaicitryaṃ na syāt,",
    "GSP29gangtciu:126": " tacca jñātamupayujyate jñāmānakaraṇe jñanopayogivyabhicārivailakṣaṇyatvāt pramāhetutvādvā vyāptivacchabdaśaktivacceti,",
    "GSP29gangtciu:127": " anyathā śabdābhāsocchedaprasaṅgaḥ /",
    "GSP29gangtciu:128": " na cāptoktatvaṃ tathā,",
    "GSP29gangtciu:129": " saṃvādāt pramāṇe śukodīrite bhrāntapratārakasaṃvādivākye vede ca tadabhāvādāptoktatvānumāne vyabhicārivyāvṛttaliṅgābhāvācca /",
    "GSP29gangtciu:130": " bhāve vā tadvata eva śabdasya pratyāyakatvāt /",
    "GSP29gangtciu:131": " (Bibl. Ind. 98, IV,1, p. 100)",
    "GSP29gangtciu:132": " etenāpramāhetutvaṃ na bhrama-pamāda-vipralipsā-karaṇāpaṭavānāṃ parasparaṃ vyabhicārāt militasyāvyāpakatvāt /",
    "GSP29gangtciu:133": " kintvāptoktatvābhāvasyāpramāhetutvaṃ tadabhāvaścāptoktatvaṃ pramāheturityapāstaṃ /",
    "GSP29gangtciu:134": " āptoktatvasya prathamaṃ liṅgābhāvena jñātumaśakyatvāt /",
    "GSP29gangtciu:135": " ata eva vyabhicāraśaṅkāviraho hetuḥ sā ca loke bhramādimūletyāptoktatvānumānāducchidyate,",
    "GSP29gangtciu:136": " vede ca pauruṣeyatvaniścayeneti nirastaṃ /",
    "GSP29gangtciu:137": " abhimatavākyārthasyāpūrvatvena sādhyāprasiddheḥ vede sadoṣapuruṣāpraṇītapadasmāritatvena saṃsargasiddheranuvādakatāpatteśca /",
    "GSP29gangtciu:138": " nāpi doṣābhāvaḥ bhrāntapratārakavākyajanyajñāne pratyakṣeṇāgṛhītasaṃvāde tadabhāvāt /",
    "GSP29gangtciu:139": " doṣabhāvasya hetutvāt tatra vākyaṃ mūkameva vyavahārastu pratyakṣāditi cet / na /",
    "GSP29gangtciu:140": " anubhavāpalāpāpāt taddhetutve vivādāt vede 'pyanuvādakatāpatteśca /",
    "GSP29gangtciu:141": " kiñca doṣābhāvasya pramāhetutve 'pramāyāṃ doṣaḥ kāraṇaṃ tasya ca pratyekaṃ hetutve",
    "GSP29gangtciu:142": " vyabhicāraḥ militasya tattve ekasmādapramā na syāt bhramādīnāṃ pratyekaṃ doṣatve",
    "GSP29gangtciu:143": " 'nanugamaḥ militasya tu tattve ekasmādapramānudayaprasaṅgaḥ /",
    "GSP29gangtciu:144": " tasmāt lāghavāt yathārthatātparyakatvaṃ śābdapramāprayojakaṃ tacca yathārthavākyarthavākyarthapratītiprayojanakatvaṃ loka-vedasādhāraṇaṃ tadabhāvādapramā sa eva doṣaḥ,",
    "GSP29gangtciu:145": " na hi jātyaiva kaściddoṣaḥ,",
    "GSP29gangtciu:146": " tadvighātakatvācca bhramādīnāṃ doṣatvaṃ /",
    "GSP29gangtciu:147": " ata eva bhrāntapratārakavāṅkyaṃ śukādivākyañca pramāṇaṃ saṃvādāt /",
    "GSP29gangtciu:148": " ata evānyaghaṭābhiprāyeṇa gehe ghaṭo 'stītyukte yatra dhaṭāntaraṃ dṛṣṭvā tamānayati",
    "GSP29gangtciu:149": " tatrānyaparatvācchabdo na pramāṇaṃ vyavārastu pratyakṣādeva yaṣṭīḥ praveśayeti ca",
    "GSP29gangtciu:150": " mukhyārthabodhe tacca tātparyaṃ jñātamupayujyate jñāyamānakaraṇe jñānopayogivyabhicārivailakṣaṇyādvyāptivacchaktivacca,",
    "GSP29gangtciu:151": " anyathā anyaparādanyānvayabodhona syāt iti śabdābhāsocchedaprasaṅgaḥ,",
    "GSP29gangtciu:152": " tadabhramācca śābdabhramaḥ /",
    "GSP29gangtciu:153": " ata eva yaṣṭīḥ praveśayetyaca lakṣaṇā nānārthe vinigamanā ca tayostātparyagrahamūlakatvāt /",
    "GSP29gangtciu:154": " yadi ca yatra vāstavaṃ tātparyaṃ taṃ śābdobodhayati tadā lakṣaṇānāṃ mukhyārthānvayānupapattyupayogo na syāt /",
    "GSP29gangtciu:155": " (Bibl. Ind. 98, IV,1, p. 111)",
    "GSP29gangtciu:156": " ata eva pacatītyukte 'yoktena svayaṃ smṛtena vā kalāyapadenopasthite kalāyaṃ pacatītyanvayabodho na bhavati tātparyāniścayāt /",
    "GSP29gangtciu:157": " na ca tātparyagrāhakasya prakaraṇādeḥ prāthamyādāvaśyakatvācca śabdasahakāritā na tu tātparyagrahasyeti vācyam /",
    "GSP29gangtciu:158": " teṣāmananugatatvena parasparavyabhicārādahetutvāt tātparyagrāhakatātvananugatānāmapi vyāpyatvāt dhūmādīnāmiva /",
    "GSP29gangtciu:159": " tacca tātparya vede nyāyagamyaṃ,",
    "GSP29gangtciu:160": " yatra nyāyāt tātparyamavadhāryate sa eva vedārthaḥ,",
    "GSP29gangtciu:161": " loke ca na kevalaṃ nyāyānusāri tātparyaṃ iti na nyāyagamyaṃ kintu pumabhiprāyaniyantritaṃ,",
    "GSP29gangtciu:162": " nyāyāviṣaye 'pi puruṣecchāviṣaye pratītijanakatvāt puṃvacasāṃ /",
    "GSP29gangtciu:163": " vaktā ca parakīyavākyārthajñānotpādanecchāyā vākyamuccārayati /",
    "GSP29gangtciu:164": " sā cecchā yadi vaktruryathārthavākyārthajñānapūrvikā bhavati tadaiva paraṃ taduccāraṇasya",
    "GSP29gangtciu:165": " tadaiva paraṃ taduccāraṇasya pumabhipretayathārthavākyārthajñānaparatvaṃ yathārthajñānecchāvyāpyaṃ",
    "GSP29gangtciu:166": " nirvahatīti vakturyathārthavākyārthajñānavattāmavijñāya yathārthapratītiparatvaṃ",
    "GSP29gangtciu:167": " jñātuṃ na śakyata iti prathamamāptavākyādvaktṛjñānānumānapūrvakamarthatathātvamanusandhāya",
    "GSP29gangtciu:168": " yathārthapratītiparatvaṃ jñātuṃ na śakyata iti prathamamāptavākyādvaktṛjñānānumānapūrvakamarthatathātvamanusandhāya",
    "GSP29gangtciu:169": " yathārthatātparyaniścayaḥ /",
    "GSP29gangtciu:170": " anumānaccedaṃ vākyaṃ bhramādi-viśiṣṭajñānayoranyatarajanyaṃ vākyatvāditi /",
    "GSP29gangtciu:171": " tato bhramādinirāse sati pariśeṣādvākyārthajñānānumānaṃ ayaṃ svaprayuktavākyārtharyathārthajñānavān bhramādyajanyavākyaprayoktutvāt ahamiva,",
    "GSP29gangtciu:172": " na tvāptatvāt sādhyaviśeṣāt /",
    "GSP29gangtciu:173": " tata ete padārthā yathocitasaṃsargavantaḥ yathārthajñānaviṣayatvāt āptoktapadasmāritatvādvā manduktapadārthavaditi /",
    "GSP29gangtciu:174": " nanu vakturjñānaviśeṣo 'numeyaḥ jñāne cārtha eva viśeṣaḥ na tvarthādhīno 'nyaḥ arthenaiva",
    "GSP29gangtciu:175": " viśeṣaḥ ityaupacāriko tṛtīyā tathāca vākyārthajñānaviśeṣo 'numeyaḥ tasya cāprasiddhyā na vyāptigrahaḥ /",
    "GSP29gangtciu:176": " ata evāsmin vākyarthe ayamabhrānta āpto veti jñātumaśakyamiti śabda eva tamaryaṃ bodhayediti cet, na,",
    "GSP29gangtciu:177": " tātparyāvadhāraṇārthaṃ tvayāpyaśābdā eva saṃsargaviśeṣapratīteravaśyābhyupeyatvāt anyathā kva tātparyanirūpaṇaṃ /",
    "GSP29gangtciu:178": " ata eva āptotkatvabhramādyanyatvanirūpaṇamapi sukaraṃ /",
    "GSP29gangtciu:179": " śābdantu saṃsargajñānaṃ prathamaṃ na bhavati jñānāntarantu bhavatyeva /",
    "GSP29gangtciu:180": " na caivaṃ śabdo na pramāṇaṃ tadarthasya prāgeva siddheriti vācyam /",
    "GSP29gangtciu:181": " tavāpi tulyatvāt /",
    "GSP29gangtciu:182": " nanu tathāpi kathamarthaviśeṣasiddhiḥ viśeṣeṇa vyāptyagrahāditi cet / na /",
    "GSP29gangtciu:183": " yathā yo yatra pravarttate sa tajjñānātīti sāmānyatovyāptijñāne pākādau pravṛttidarśanāt pākaviṣayakāryatājñānānumānaṃ,",
    "GSP29gangtciu:184": " yathā ceṣṭāviśeṣadarśanāt daśasaṃkhyābhiprāyamātrajñāne ghaṭe tacceṣṭādarśanāt ghaṭe daśatvajñānaṃ tathā sāmānyatovyāptyāvāpi viśeṣasiddhiḥ",
    "GSP29gangtciu:185": " (Bibl. Ind. 98, IV,1, p. 126)",
    "GSP29gangtciu:186": " yadvā idaṃ vākyaṃ sākāṅkṣaivatadarthaviṣayakaikajñānahetukaṃ āptoktatve sati etadarthapratipādakatvāt madvākyavat,",
    "GSP29gangtciu:187": " tata ete padārthāḥ parasparasaṃsargavantaḥ sākāṅkatve satyekajñānaviṣayatvāt satyarajatajñānaviṣayavat,",
    "GSP29gangtciu:188": " evaṃ vakturyathārthavākyārthajñāne 'numite prakaraṇādinā vaktrabhipretayathārthavākyārthajñāne",
    "GSP29gangtciu:189": " 'numite prakaraṇādinā vaktrabhipretayathārthapratītiparatvajñānaṃ tato vedatulyatayā",
    "GSP29gangtciu:190": " śabdādarthapratyaya ityanuvādaka śabdaḥ vaktṛjñānāvacchedakatayā saṃsargajñānānumānāt",
    "GSP29gangtciu:191": " tadupajīvisaṃsargānumānādvā vākyārthasya prāgeva siddheḥ /",
    "GSP29gangtciu:192": " yattu saṃsargāgraho bhramaḥ tadabhāvaśca saṃsargagraha eveti bhamābhāve 'numīyamāne",
    "GSP29gangtciu:193": " saṃsargajñānamevānumitaṃ ityāptatvānumānāntargatameva vaktṛjñānānumānaṃ na tu vaktṛjñānānumāne taliṅgaṃ iti /",
    "GSP29gangtciu:194": " tanna, bhramohi jñānadvayaṃ agṛhītabhedaṃ tadabhāvaśca gṛhītabhedajñānaṃ,",
    "GSP29gangtciu:195": " na hi jñānābhāve suṣuptau bhramavyavahāraḥ,",
    "GSP29gangtciu:196": " tato bhramābhāvaniścayānantaraṃ vaktṛjñānānumānaṃ,",
    "GSP29gangtciu:197": " tarhi yādṛśaṃ liṅgaṃ tādṛśameva gamakamastviti /",
    "GSP29gangtciu:198": " atrocyate /",
    "GSP29gangtciu:199": " yathārthavākyarthadīparatvaṃ na jñātaṃ pramotpādakaṃ gauravāt vākyarthanirūpyatvena prathamaṃ jñātamaśakyatvācca tasyāpūrvatvāt /",
    "GSP29gangtciu:200": " (Bibl. Ind. 98, IV,1, p. 137)",
    "GSP29gangtciu:201": " yacca loke bhramādi nirāsānantaraṃ vaktṛjñānācchedakatayā tadagre svātantreṇa vā pumabhipretavākyārthajñāne tatpratītiparatvaṃ prakaraṇādinā jñāyata ityuktaṃ,",
    "GSP29gangtciu:202": " tanna,",
    "GSP29gangtciu:203": " vākyārthamajñātvā atrāyabhrānta iti jñātuṃ puruṣatvādvakturbhrama - pramādasambhavena",
    "GSP29gangtciu:204": " prathamaṃ bhramādyajanyatvasya grahītumaśakyatvāt pravṛttisaṃvādāderjñānottarakālīnatvāt",
    "GSP29gangtciu:205": " bhramādijanyavilakṣaṇatvena ca śabdasyājñānāt jñāne vā yādṛśoliṅgatvaṃ tasyaiva pratyāyakatvaṃ",
    "GSP29gangtciu:206": " avyabhicārāt vede 'pi vākyārthamavijñāya tadyathārthapratītiparatvaṃ nyāyenāpi jñātumaśakyaṃ",
    "GSP29gangtciu:207": " viṣayanirūpyatvāt pratīteḥ loke tātparyanirūpaṇārthamaśābdavākyārthapratīteḥ prathamaṃ tvayāpi svīkārāt /",
    "GSP29gangtciu:208": " anyathā vaktṛjñānānumānaṃ na syāt /",
    "GSP29gangtciu:209": " na ca lokavatmānāntarāttadavagamaḥ,",
    "GSP29gangtciu:210": " vedārthasya tadaviṣayatvāt vedasya prathamaṃ mūkatvat,",
    "GSP29gangtciu:211": " na ca nyāyasiddhe vedārthe mānāntarātātparyagrahaḥ,",
    "GSP29gangtciu:212": " vedasyānuvādakatāpatteḥ śabdasyāpramāṇatvāpattervā /",
    "GSP29gangtciu:213": " ajñāte vākyarthe tarka - saṃśayayorapyabhāvāt ayaṃ padārtho 'parapadārthasaṃsṛṣṭo na veti saṃśaye tarke vā ekakoṭau saṃsarga upasthita iti cet,",
    "GSP29gangtciu:214": " aniścite tātparyāniścayāt tayoragṛhītatāsaṃsargaviṣatvenāsadarthaviṣayakatvena vā vākyarthāviṣayatvācca /",
    "GSP29gangtciu:215": " anyathā lāke 'pi tābhyāmevopasthitiriti kiṃ vaktṛjñānānumānena /",
    "GSP29gangtciu:216": " vastutastu yadi yathārthatātparyakatvaṃ jñānaṃ śabdapramotpādakaṃ tadā loka-vedayāstādṛśapadasmāritatvena padārthasaṃsargānumitisambhavāt na śabdaḥ pramāṇaṃ syāt /",
    "GSP29gangtciu:217": " api ca puṃvākyasya doṣa-viśiṣṭajñānānyatarajanyatve 'numite pariśeṣāddoṣājanyatvaniścayadaśāyāṃ",
    "GSP29gangtciu:218": " vedatulyā sāmāgrī puṃvākye 'pi vṛtteti tata evārthaniścayāt vedavattasyāpi prāmāṇyaṃ,",
    "GSP29gangtciu:219": " anumitānumānasya vyāptismṛtyādivilambitatvāt /",
    "GSP29gangtciu:220": " etenābādhitārthaparatvaṃ loke vede ca pramāpakaṃ loke vākyartho bādhito 'pi dṛṣṭa",
    "GSP29gangtciu:221": " iti śrotuḥ pramāṇāvatāraṃ vinā na bādhābhāvaniścayaḥ sa ca kvacicchṛturindriyeṇa",
    "GSP29gangtciu:222": " kvacidvakturāptatvānumānena vede tu nyāyāttanniścayaḥ tadarthasya pramāṇāntarāviṣayatvāt",
    "GSP29gangtciu:223": " na tatra śaṅketi sāmāgrībheda iti nirastaṃ /",
    "GSP29gangtciu:224": " prathamabhramādyabhāvasyāptasya vā niścetumaśakyatvāt vedasyānuvādakatāpatteśca /",
    "GSP29gangtciu:225": " (Bibl. Ind. 98, IV,1, p. 148)",
    "GSP29gangtciu:226": " tasmāt bhramādyajanyatvaṃ āptokatvaṃ abādhitārthakatvaṃ yathārthatātparyakatvaṃ nirastavyabhicāraśaṅkatvaṃ anyadvā vyabhicārivyāvṛttaṃ yatpramotpādakaṃ tat svarūpasat na jñātaṃ /",
    "GSP29gangtciu:227": " anyathā tādṛśasya vākyārthāvyabhicāritayā tādṛśapadasmāritatvāt liṅgādeva saṃsargasiddhiḥ syāditi jitaṃ vaiśiṣikaiḥ /",
    "GSP29gangtciu:228": " atha vyavahārānumitavyavaharttṛkāryānvitajñāne upasthitatvena padānāṃ hetutvagrahādanvitābhidhāyakatvaṃ tadānīṃ śabdasya liṅgatvenonupasthiteriti cet / na /",
    "GSP29gangtciu:229": " liṅgābhāvenaiva śabdādanvitajñānopapatternākāṅkṣādimacchabdena kāraṇatā gauravāt /",
    "GSP29gangtciu:230": " śabdasya liṅgatvaṃ sambhavadapi bālena na jñātamiti cet,",
    "GSP29gangtciu:231": " so 'yaṃ bālasya doṣo na vastuna ityādi vakṣyate /",
    "GSP29gangtciu:232": " kiñcaivaṃ lokavadvede 'pi anuvādakatā syāt /",
    "GSP29gangtciu:233": " etena vākyārthatātparyagrāhakānumānāt tātparyāvacchedakatayā tadupajīvino 'numānāt svātantreṇa vākyārthasiddherna śabdaḥ pramāṇamiti vaiśeṣikamatapāstam",
    "GSP29gangtciu:234": " yathārthatātparyagrahasya vākyārthabodhāhetutvāt /",
    "GSP29gangtciu:235": " yattu jñāyamānakaraṇe iti,",
    "GSP29gangtciu:236": " tanna,",
    "GSP29gangtciu:237": " yathārthatātparyakatvādeḥ prathamaṃ jñātumaśakyatvenānumānasya bādhitatvāt vyāptyasiddheśca /",
    "GSP29gangtciu:238": " na hi vyāptiḥ śabdaśaktiśca kāraṇaṃ,",
    "GSP29gangtciu:239": " kintu taddhīḥ,",
    "GSP29gangtciu:240": " atīte 'numitidarśanāt /",
    "GSP29gangtciu:241": " apabhraṃśādau śaktibhramādanvayabodhācca /",
    "GSP29gangtciu:242": " na ca saivāpayujyata iti sādhyaṃ,",
    "GSP29gangtciu:243": " prathamaṃ tadasambhavāt /",
    "GSP29gangtciu:244": " tasmāt yat arthāvyabhicāritvena jñātaṃ kāraṇaṃ tatra vyabhicārivailakṣaṇyajñānamupayujanyate",
    "GSP29gangtciu:245": " anyathā śabdasyārthavyabhicāritayā jñātasya jñāpakatve liṅgatāpattervajjalepāyamānatvāt /",
    "GSP29gangtciu:246": " syādetadanāptokte bādhakenārthābhāvadarśanāt ākāṅkṣādimadvākyatvena sadarthakaṃ bādhitārthakaṃ veti saṃśayānna tāvanmātrādarthaniścayaḥ,",
    "GSP29gangtciu:247": " na hi saṃśāyakameva niścāyakaṃ,",
    "GSP29gangtciu:248": " ityadhikamapekṣaṇīyamiti cet /",
    "GSP29gangtciu:249": " (Bibl. Ind. 98, IV,1, p. 156)",
    "GSP29gangtciu:250": " na / arthasaṃśayasya tadbādhasaṃśayasya vā pramāṇāpratibandhakatvāt /",
    "GSP29gangtciu:251": " vahni-tadbādhayoḥ saṃśaye 'pi pratyakṣānumānādinā arthaniścayāt anyathā pramāṇamātrocchedaḥ,",
    "GSP29gangtciu:252": " tatpūrvamartha-tadbādhasaṃśayāt /",
    "GSP29gangtciu:253": " vināpyarthaṃ vākyaracanā sambhatyata etasyāyamartho na vā,",
    "GSP29gangtciu:254": " etatsadarthakaṃ na vā,",
    "GSP29gangtciu:255": " etajjanyajñānaṃ sadviṣayakaṃ na veti saṃśayasyārthāvagamottarakālīnatvācca /",
    "GSP29gangtciu:256": " tasmādāptoktatvaṃ bhramādyajanyatvaṃ abādhitārthakatvaṃ yathārthavākyārthapratītiparatvaṃ vā jñātaṃ anugatamapi na hetuḥ prathamaṃ grahītumaśakyatvāt,",
    "GSP29gangtciu:257": " kintu tātparyagrāhakatvenābhimatānāṃ nyāyajanyajñāna-prakaraṇādīnāmanyatarat tātparyavyāpyatvenānugataṃ,",
    "GSP29gangtciu:258": " tathākāṅkṣāsattiniścayaḥ,",
    "GSP29gangtciu:259": " tadviparyaye saṃśaye ca śābdajñānābhāvāt /",
    "GSP29gangtciu:260": " yogyatāyāśca jñānamatraṃ hetuḥ tatsaṃśaye viparyaye pramāyāñca vākyārthajñānāt ,",
    "GSP29gangtciu:261": " tathā vibhaktyādisamabhivyāharaḥ sambhūyoccāraṇañca śābdajñānamātre kāraṇāni nānārthe śrliṣṭe cānekopasthitāvapi prakaraṇādivaśādekamarthamādayānvayabodhaḥ",
    "GSP29gangtciu:262": " lakṣaṇā ca na tātparyānupapattyā kintvanvayānupapattyaiva prakaraṇādbhojanaprajanakatvenāvagatapraveśanasya yaṣṭyanvayānupapatteḥ /",
    "GSP29gangtciu:263": " ajahatsvārthāyāṃ prakaraṇādeva chatri taditarasya yāntītyanena gamanakarttṛtvamavagataṃ tadanvayānupapatticchatrimātre,",
    "GSP29gangtciu:264": " pacatītyasya kalāyamityanyoktena samaṃ nārthapratyākatvaṃ samabhivyāhārābhāvāt,",
    "GSP29gangtciu:265": " tavāpi tasya tātparyagrāhakatvāt sahoccaritānāṃ sambhūyārthapratyāyakatvasya vyutpattisiddhatvāt /",
    "GSP29gangtciu:266": " anye tu nānārthe lakṣaṇāyāñca niyatopasthityarthaṃ padārthe tātparyagrahāpekṣā tena vinā tadabhāvāt na vākyārthe,",
    "GSP29gangtciu:267": " tadajñāne 'pi prakaraṇādinā saindhavapadaṃ turagaparaṃ kākapadaṃ upaghātakaparamiti hi pratiyanti /",
    "GSP29gangtciu:268": " anyatrānvayapratiyogyupasthitiḥ tātparyagrahaṃ vinaiveti na tadapekṣā /",
    "GSP29gangtciu:269": " vastutastu itarapadasya itarapadārthasaṃsargajñānaparatvaṃ tātparyaṃ tacca vede nyāyādavadhāryate loke nyāyāt prakaraṇādervā /",
    "GSP29gangtciu:270": " ata eva śābdabodhe nāniyatahetukatvaṃ taccetarapadārthasaṃsargajñānaṃ vākyarthajñānameveti sāmānyakāreṇa tatparatvagrahaḥ heturna tu viśiṣya,",
    "GSP29gangtciu:271": " tacca svaparapadārthayoḥ saṃsargānubhavajananaṃ vinā anupapannamiti padāni sambhūya janayanti,",
    "GSP29gangtciu:272": " ata eva nānārthe vinigamanā,",
    "GSP29gangtciu:273": " tadanupapattireva lakṣaṇābījaṃ tadabhāvādeva pacatipade na smṛtakalāyānvayabodha iti siddhaṃ śabdasya pramāṇāntaratvaṃ /",
    "GSP29gangtciu:274": " tasya ca nirākāṅkṣādau saṃsargajñānājanakatvāt āṅkṣādikaṃ sahakārīti /",
    "GSP29gangtciu:275": " (Bibl. Ind. 98, IV,1, p. 185)",
    "GSP29gangtciu:276": " tattvacintāmaṇau śabdākāṅkṣāvādapūrvapakṣaḥ",
    "GSP29gangtciu:277": " atha keyamākaṅkṣā,",
    "GSP29gangtciu:278": " na tāvadavinābhāvaḥ,",
    "GSP29gangtciu:279": " nīlaṃ sarojamityādāvabhāvāt /",
    "GSP29gangtciu:280": " vimalaṃ jalaṃ nadyāḥ kacche mahiṣa ityatra jalānvitanadyā avinābhāvāt kacche sākāṅkṣatāpatteḥ /",
    "GSP29gangtciu:281": " nāpi samabhivyāhṛtapadasmāritapadārthajijñāsā,",
    "GSP29gangtciu:282": " ajijñāsorapi vākyarthabodhāt viśvajitā yajeta dvāraṃ ityatrāpadārthayopyadhikāriṇo 'pyāhṛtasya pidhānasya cākāṅkṣitatvācca,",
    "GSP29gangtciu:283": " tatra śabdakalpanapakṣe 'pi ghaṭaḥ karmatvamānayanaṃ kṛtirityatra jijñāsitasyānayanāderākāṅkṣitatvāpatteḥ /",
    "GSP29gangtciu:284": " atha jijñāsāyogyatā,",
    "GSP29gangtciu:285": " sā jijñāsā ca viśeṣājñāne bhavati,",
    "GSP29gangtciu:286": " yogyatā ca śrotari taduccāraṇajanyasaṃsargāvagamaprāgabhāvaḥ,",
    "GSP29gangtciu:287": " vimalaṃ jalaṃ nadyāḥ kacche mahiṣa ityatra tātparyavaśāt kadācit nadyāḥ kacche saṃsargāvagamāt",
    "GSP29gangtciu:288": " tatprāgabhāvasattve 'pi śrotari taduccāraṇena tātparyavaśāt jalānvitanadyāḥ kacche",
    "GSP29gangtciu:289": " saṃsargāvagamoneti na tatpragābhāvaḥ,",
    "GSP29gangtciu:290": " ghaṭaḥ karmatvamānayanamityatrāpi tatheti cet / na /",
    "GSP29gangtciu:291": " nirākāṅkṣe taduccāraṇajanyasaṃsargāvagamaprāgabhāvasya siddhyasiddhiparāhatatvāt /",
    "GSP29gangtciu:292": " kiñca yatraikovimalaṃ jalamityaśrutvaiva tātparyabhrameṇā vā nadyāḥ kacchānvayaparatvamavaiti,",
    "GSP29gangtciu:293": " aparaḥ samastena śrutvā nadyā jalānvayaparatvamavadhārayati,",
    "GSP29gangtciu:294": " tatrobhayarapi taduccāraṇajanyasaṃsargāvagamāt nadyā ityubhayasākāṅkṣaṃ syāt /",
    "GSP29gangtciu:295": " api ca pragābhāvābhāvasya kāraṇāntarābhāvavyāptatvāt tata eva kāryābhāva iti kimākāṅkṣayā /",
    "GSP29gangtciu:296": " evañca yogyatāsattī api na hetū ayogye anāsanne ca taduccāraṇajanyasaṃsargajñānābhāvena tatprāgabhāvābhāvāt /",
    "GSP29gangtciu:297": " na caivaṃ bādhābhāvasyānumityādāvapi hetutvaṃ,",
    "GSP29gangtciu:298": " prāgabhāvābhāvenaiva kāryābhāvāt prāgabhāvasya ca kāryamātrahetutvāt /",
    "GSP29gangtciu:299": " śabde nāsādhāraṇyaṃ utthitotthāpyākāṅkṣayorutkarṣāpakarṣau na syātāṃ prāgabhāve tadabhāvāt /",
    "GSP29gangtciu:300": " atha jñāpya-taditarānvayaprakārakajijñāsānukūlapadārthopasthitijanakatve satyajanitatātparyaviṣayānvayabodhatvamākāṅkṣā,",
    "GSP29gangtciu:301": " ghaṭamānayatītyatra ghaṭamityukte kimānayati paśyati vā,",
    "GSP29gangtciu:302": " ānayatītyukte kiṃ ghaṭaṃ anyadveti jijñāsā bhavati /",
    "GSP29gangtciu:303": " ghaṭaḥ karmatvamānanayanaṃ kṛtirityatrābhedena nānvayo 'yogyatvāt,",
    "GSP29gangtciu:304": " ghaṭasyānayanamiti tu nānvayabodhaḥ ghaṭa itipadāt sambandhitvena ghaṭasyānupasthiteḥ /",
    "GSP29gangtciu:305": " rājña iti putreṇa janitānvayabodhatvāt na puruṣamākāṅkṣatīti cet,",
    "GSP29gangtciu:306": " tarhi nāma-vibhakti-dhātvākhyātārthānāṃ ghaṭa-karmatvānayana-kṛtīnāṃ svarūpeṇopasthitirnānvayanvayaprakārakajijñāsānukūleti tatra nākāṅkṣā syāt",
    "GSP29gangtciu:307": " ghaṭaḥ karmatvamānayanaṃ kṛtirityatra ghaṭamānayatītyatrevānvayabodhaḥ syāt,",
    "GSP29gangtciu:308": " na hi tatra padārthasvarūpāṇāṃ etadvailakṣaṇyenopasthitiḥ,",
    "GSP29gangtciu:309": " trayāṇāṃ tulyavat smaraṇe prathamaṃ",
    "GSP29gangtciu:310": " yato rājña iti puruṣeṇa nānveti kintu putreṇa tata evāgrre 'pi vyarthamajanitānvayabodhatvamiti /",
    "GSP29gangtciu:311": " (Bibl. Ind. 98, IV,1, p. 208)",
    "GSP29gangtciu:312": " śabdākāṅkṣāvādasiddhāntaḥ",
    "GSP29gangtciu:313": " ucyate /",
    "GSP29gangtciu:314": " abhidhānāparyavasānamākāṅkṣā yasya yena vinā na svārthānvayānubhāvakatvaṃ tasya tadaparyavasānaṃ,",
    "GSP29gangtciu:315": " nāma-vibhaki-dhatvākhyāta-kriyā-kārakapadānāṃ parasparaṃ vinā na parasparasya svārthānvayānubhavajanakatvaṃ /",
    "GSP29gangtciu:316": " paramate nīlaghaṭo 'sti nīlaṃ ghaṭamānayetyādau nāmārthānāṃ kārakāṇāñca na parasparamanvayabodhaḥ",
    "GSP29gangtciu:317": " viśeṣaṇānvitavibhaktyarthānanvayāditi na viśiṣṭavaiśiṣṭyenānvayaḥ kintvārthaḥ samājaḥ /",
    "GSP29gangtciu:318": " asmākantu nīla-ghaṭayorabhedānubhavabalādabheda eva saṃsargaḥ viśeṣavibhaktiḥ sādhutvārthaṃ /",
    "GSP29gangtciu:319": " yadvā samānavibhaktikayorabhedānubhavabalāt viśeṣaṇānvitavibhakterabhedārthakatvaṃ ato viśeṣaṇa-viśeṣyabhāvānubhāvakatvaṃ tatpadayoḥ,",
    "GSP29gangtciu:320": " na parasparaṃ vinā /",
    "GSP29gangtciu:321": " dvāramityatrādhyāhāraṃ vinā pratiyogyalābhāt na svārthānvayānubhāvakatvaṃ,",
    "GSP29gangtciu:322": " viśvajitā yajetetyatra mamedaṃ kāryamiti pravarttakatātparyaviṣayajñānaṃ nādhikāriṇāṃ vineti tadākāṅkṣā /",
    "GSP29gangtciu:323": " yadvā kartturivādhikāriṇo 'pi ākṣepādeva lābha iti tadanvayo na śābdaḥ kintvānumānikaḥ,",
    "GSP29gangtciu:324": " gauṇalākṣaṇikayorananubhāvakatvapakṣe tadupasthāpitasyādhyāhṛtasyevetarapadaṃ vinā nānubhāvakatvaṃ /",
    "GSP29gangtciu:325": " ghaṭaḥ karmatvaṃ ānayanaṃ kṛtirityādau abhedena nānvayabodho 'yogyatvāt tattatpadebhyastātparyaviṣayatattatpadārthasvarūpajñānañca padāntaraṃ vinaiva /",
    "GSP29gangtciu:326": " ghaṭamānayatītyatreva bhrameṇa tathānvayatātparye 'pi kriyā -kārakabhāvena nānvayaḥ",
    "GSP29gangtciu:327": " nāma-vibhaki-dhātvākhyāta-kriyā-kārakapadānāṃ anvayabodhe tānyeva padāni samarthāni",
    "GSP29gangtciu:328": " na tu tadarthakāni padāntarāṇi /",
    "GSP29gangtciu:329": " agniḥ karaṇatvaṃ odanaḥ karmatā pākaḥ kṛtiḥ iṣṭasādhanatā ityādipadebhyaḥ agnirnodanaṃ pacetetyatreva anvayābodhāt,",
    "GSP29gangtciu:330": " agnikaraṇakaudanakarmakapākaviṣayakakṛtiriṣṭasādhanaṃ iti tu vākyaṃ na padaṃ,",
    "GSP29gangtciu:331": " ata eva dvāramityatra pidhehipadādhyāhāraḥ,",
    "GSP29gangtciu:332": " kriyāpadārthasyānyata upasthitau api kārakānanvayāt asāmarthyañca svabhāvāt /",
    "GSP29gangtciu:333": " anāsannamapi āsannatādaśāyāṃ āsannatvabhrameṇa vā anvayabodhasamarthameva /",
    "GSP29gangtciu:334": " vahninā siñcatītyatra kriyā-kārakapadayoranvayabodhe sāmarthye 'pi ayogyatājñānaṃ pratibandhakaṃ dāhe samarthasyāpyagnermaṇiriva /",
    "GSP29gangtciu:335": " ata eva yogyatābhramāt pratibandhakābhāve tato 'pyanvayabodhaḥ /",
    "GSP29gangtciu:336": " nahi svabhāvato 'samarthaṃ āropitasāmarthyaṃ vā dahati pacati veti,",
    "GSP29gangtciu:337": " prakṛte tu padārthasvarūpajñānaṃ na tvanvayabhramo 'pi /",
    "GSP29gangtciu:338": " purūṣapadaṃ vināpi rājñā ityasya putreṇa samaṃ svārthānvayānubhāvakatvaṃ iti na tadākāṅkṣā /",
    "GSP29gangtciu:339": " yadvā trayāṇāṃ smaraṇo 'janitānvayabodhadaśāyāṃ puruṣānvaye tātparyābhāvāt nānvayabodha ityagre 'pi tathā /",
    "GSP29gangtciu:340": " na ca putrasyotthitākāṅkṣatvāt tenaivānvayabodha iti /",
    "GSP29gangtciu:341": " vācyam /",
    "GSP29gangtciu:342": " tātparyavaśāt puruṣeṇaiva prathamamanvayabodhāt /",
    "GSP29gangtciu:343": " ata evānvayabodhasamarthatve sati ajanitatātparyaviṣayānvayabodhatvamākāṅkṣeti kecit /",
    "GSP29gangtciu:344": " prakṛti-pratyayābhyāmanvayabodhe janite 'pi vākyaikavākyatāvat kriyā-kārakapadayorajanitānvayabodhatvamākāṅkṣā /",
    "GSP29gangtciu:345": " navyāstu padaviśeṣajanyapadārthopasthitiḥ ghaṭaḥ karmatvaṃ ānayanaṃ kṛtirityevambidhapadājanyapadārthopasthitirvā",
    "GSP29gangtciu:346": " āsattiranvayabodhāṅgamityāsattyabhāvādevambidhaśabdānnānvayabodhaḥ tvayāpyevambipadārthopasthite rākāṅkṣāhetutvenāvaśyamabhyupeyatvāt,",
    "GSP29gangtciu:347": " janitānvayabodhāt nānvayāntarabodhaḥ tātparyābhāvādityākāṅkṣāyāḥ kāraṇatvameva nāsti,",
    "GSP29gangtciu:348": " kintu svajanakopasthiteḥ paricāyakatvamātramiti /",
    "GSP29gangtciu:349": " (Bibl. Ind. 98, IV,1, p. 245)",
    "GSP29gangtciu:350": " tattvacintāmaṇau yogyatāvādaḥ",
    "GSP29gangtciu:351": " pūrvapakṣaḥ",
    "GSP29gangtciu:352": " nanu kā yogyatā,",
    "GSP29gangtciu:353": " na tāvat sajātīye 'nvayadarśanaṃ,",
    "GSP29gangtciu:354": " yathākathañcit sājātyasyāvyāvarttakatvāt /",
    "GSP29gangtciu:355": " padārthatāvacchedakena sājātyasyādyajātaḥ payaḥ pibatītyadāvabhāvāt vākyārthasyāpūrvatvācca /",
    "GSP29gangtciu:356": " nāpi samabhivyāhṛtapadārthasaṃsargavyāpyadharmavattvaṃ,",
    "GSP29gangtciu:357": " vākyārthasyānumeyatvāpatteḥ /",
    "GSP29gangtciu:358": " na ca vastugatyā saṃsargavyāpyo yo dharmastadvastaṃ tacca na jñātumupayujyate iti nānumeyaḥ saṃsarga iti vācyam /",
    "GSP29gangtciu:359": " yogyatābhramācchābdabhramānupapatteḥ /",
    "GSP29gangtciu:360": " ata evānvayaniścayaviraha eva yogyatā svarūpasattī hetuḥ tatra taddharmābhāvaniścaye tatprakārakaśābdajñānānudayāt iti parāstam /",
    "GSP29gangtciu:361": " nāpi samabhivyāhṛtapadārthasaṃsargābhāvavyāpyadharmaśrūnyatvam,",
    "GSP29gangtciu:362": " prameyamabhidheyamityādau saṃsargābhāvasyāprasiddhyā tadanirūpaṇāt gehaniṣṭhaghaṭābhāve pramite ghaṭo 'stītivākyāttanniścaye 'pyanvayajñānānudayācca",
    "GSP29gangtciu:363": " nāpi bādhakapramāṇābhāvaḥ,",
    "GSP29gangtciu:364": " anyacca yadbādhakaṃ tadabhāvasyāyogye 'pi sattvāt /",
    "GSP29gangtciu:365": " nāpi prakṛtasaṃsargabādhakasyābhāvaḥ,",
    "GSP29gangtciu:366": " pratiyogisiddhyasiddhivyāghātāt /",
    "GSP29gangtciu:367": " na ca prakṛtasaṃsarge anyatra siddhasya bādhakapramāṇasyābhāvaḥ,",
    "GSP29gangtciu:368": " prakṛtasaṃsargasya prathamapratīteḥ ayogye 'pi tatsatvācca /",
    "GSP29gangtciu:369": " (Bibl. Ind. 98, IV,1, p. 256)",
    "GSP29gangtciu:370": " tatra bādhakamapyastīti cet,",
    "GSP29gangtciu:371": " tarhi prakṛtasaṃsargabādhakasyābhāvaḥ taccāprasiddham /",
    "GSP29gangtciu:372": " ata eva tatra bādhakasyāpyanirūpaṇam /",
    "GSP29gangtciu:373": " nāpītarapadārthasaṃsargābhāvapramāviṣayatvābhāvo 'padapadārthe,",
    "GSP29gangtciu:374": " kevalānvayinyaprasiddheḥ /",
    "GSP29gangtciu:375": " etena yatrāsambandhagrāhakaṃ pramāṇaṃ nāsti tadyogyamiti nirastam /",
    "GSP29gangtciu:376": " nāpi bodhanīyasaṃsargābhāvapramāvirahaḥ,",
    "GSP29gangtciu:377": " pratiyogyaprasiddheḥ,",
    "GSP29gangtciu:378": " bodhanīyasaṃsargasya prāgapratīteḥ yogyatā ca na svarūpasatyupayujyate ityuktam,",
    "GSP29gangtciu:379": " ayogye tat sattvasyānirūpaṇācca /",
    "GSP29gangtciu:380": " api ca svīyabādhakapramāvirahasyāyogye 'pi sattvāt bādhakapramāmātravirahasya yogye 'pi jñātumaśakyatvāt parapramāyā ayogyatvāt /",
    "GSP29gangtciu:381": " na ca svarūpasannevāyaṃ hetuḥ,",
    "GSP29gangtciu:382": " svīyabādhakapramāvirahadāśāyāṃ yogyatābhrameṇa śābdabhramānupapatteḥ,",
    "GSP29gangtciu:383": " anvayaprayojakarūpavattvena bādhakapramāmātraviraho 'numeya iti cet / na /",
    "GSP29gangtciu:384": " sekānānvitatoye dravadravyatve satyapi bādhakasattvena vyabhicārāt upajīvyatvena tasyaiva yogyatātvāpatteśca /",
    "GSP29gangtciu:385": " na caivameveti vācyam /",
    "GSP29gangtciu:386": " ākāṅkṣāsattyanvayaprayojakarūpavattve satyapyanāptavākye bādhakapramāyāmanvābodhāt,",
    "GSP29gangtciu:387": " bādhakapramāviraho heturiti cettarhyāvaśyakatvāt saiva yogyatā /",
    "GSP29gangtciu:388": " (Bibl. Ind. 98, IV,1, p. 262)",
    "GSP29gangtciu:389": " yogyatāvādasiddhāntaḥ",
    "GSP29gangtciu:390": " ucyate bādhakapramāviraho yogyatā,",
    "GSP29gangtciu:391": " sā cetarapadārthasaṃsarge 'parapadārthaniṣṭhātyantābhāvapratiyogitvapramāviśeṣyatvābhāvaḥ /",
    "GSP29gangtciu:392": " prameyaṃ vācyamityatra prameyaniṣṭhātyantābhāvapratiyogitvapramāviśeṣyatvaṃ gotve prasiddhaṃ vācyatvasaṃsarge tadabhāvaḥ /",
    "GSP29gangtciu:393": " vastutastvitarapadārthasaṃsarge 'parapadārthaniṣṭhātyantābhāvapratiyog itāvacchedakadharmaśūnyatvaṃ yogyatā lāghavāt śakyajñānatvāñca /",
    "GSP29gangtciu:394": " (Bibl. Ind. 98, IV,1, p. 274)",
    "GSP29gangtciu:395": " na ca naraśiraḥśaucānumānabādhāt tadaśaucabodhakaśabdāt anvayābodha iti vācyam /",
    "GSP29gangtciu:396": " upajīvyajātīyatvena śabdasya balavattvāt tenaiva tadanumānabādhāt /",
    "GSP29gangtciu:397": " nanvākāṅkṣāsattimattvena śabdasya pramāṇatā na tu yogyatāpi tanniveśino bādhābhāvasya pramāmātrahetutvāditi cet / na /",
    "GSP29gangtciu:398": " bādhe hi pramāṇadoṣo 'vaśyaṃ vaktavyaḥ,",
    "GSP29gangtciu:399": " anyathā pramāṇaviṣaye bādhāsambhavāt yathānumāne bādhādupādhikalpanadvārā vyāptivighātaḥ,",
    "GSP29gangtciu:400": " nirūpādhau bādhānavakāśāt /",
    "GSP29gangtciu:401": " seyaṃ na svarūpasato prayojikā śābdabhāsocchedaprasaṅgāt /",
    "GSP29gangtciu:402": " tanniścayaśca na bhavatyupāyābhāvāt iti cet / na /",
    "GSP29gangtciu:403": " saṃśaya-viparya-pramāsādhāraṇasya yogyatājñānamātrasya kāraṇatvāt /",
    "GSP29gangtciu:404": " ayogyatājñānasya pratibandhakasya sarvatrābhāvāt kvacittanniścayo 'pi yogyatānupalabdhā yatheha ghaṭo nāstīti /",
    "GSP29gangtciu:405": " (Bibl. Ind. 98, IV,1, p. 286)",
    "GSP29gangtciu:406": " āsattivādaparvapakṣaḥ",
    "GSP29gangtciu:407": " āsattiścāvyavadhānenānvayapratiyogyupasthitiḥ,",
    "GSP29gangtciu:408": " sā ca smṛtirnānubhavo 'tonānyonyāśrayaḥ /",
    "GSP29gangtciu:409": " atha nānāviśeṣaṇaka-karma-karttṛ-karaṇādhikaraṇa-kriyādikramikapadajñānajanyakramikapadārthasmṛtīnāṃ",
    "GSP29gangtciu:410": " na yaugapadyaṃ sambhavati āśutaravināśināṃ kramikāṇāṃ malakānupapatteriti kathaṃ",
    "GSP29gangtciu:411": " tāvatpadārthānvayabodhaḥ viśeṣaṇajñānasādhyatvādviśiṣṭajñānasyeti cet,",
    "GSP29gangtciu:412": " śrautrapratyekapadānubhavajanyasaṃskāramelakādekadaiva tāvatpadasmṛtiḥ tata ekadaiva tāvatpadārthasmṛtau satyāṃ vākyārthānubhavaḥ /",
    "GSP29gangtciu:413": " na cānyaviṣayakasaṃskāreṇa nānyatra smaraṇamiti vācyam /",
    "GSP29gangtciu:414": " vakyārthānupapattyā phalabalena saṃskārāṇāṃ parasparasahakāreṇa tatraikasmaraṇakalpanāt /",
    "GSP29gangtciu:415": " pratyekavarṇasaṃskārāṇāmivānanyagatikatayā padasmaraṇe /",
    "GSP29gangtciu:416": " atha ``yadyadākāṅkṣitaṃ yogyaṃ sannidhānaṃ prapadyate /",
    "GSP29gangtciu:417": " tena tenānvitaḥ svārthaḥ padairevāvagamyate'' /",
    "GSP29gangtciu:418": " na caivamanvayāntarābhidhānaṃ na syāt viramya vyāpārābhāvāditi vācyam /",
    "GSP29gangtciu:419": " evamapi prathamamananvaye hetvanupanyāsāt uttarasya hīdaṃ sāmagrīvaikalyaṃ na pūrvasyeti cet,",
    "GSP29gangtciu:420": " astu tāvadevaṃ tathāpi caramaṃ tāvatpadārthaghaṭitavākyārthānubhave uktaiva gatirananyagatikatvāt /",
    "GSP29gangtciu:421": " atra vadanti,",
    "GSP29gangtciu:422": " sannidhirna padajanyaivānyavabodhahetuḥ dvāramityādau adhyāhṛtenāpi pidhānādinā anvayabodhadarśanāt /",
    "GSP29gangtciu:423": " na ca pidhehīti śabda evādhyāhriyate,",
    "GSP29gangtciu:424": " anupayogāt /",
    "GSP29gangtciu:425": " arthasyaivānvayapratiyogitvenopayogitvāt āvaśyakatvācca /",
    "GSP29gangtciu:426": " arthāpatterupapādakaviṣayatvāt /",
    "GSP29gangtciu:427": " na ca śabdamātramupapādakaṃ,",
    "GSP29gangtciu:428": " api tu tadarthaḥ,",
    "GSP29gangtciu:429": " avaśyakalpyārthasāhacaryeṇa daivavaśasampannaśabdasmṛteranyathāsiddheḥ,",
    "GSP29gangtciu:430": " anyathā padabodhitasyaivārthasyānvayabodhakatvamiti niyamaśakikalpanāpatteḥ /",
    "GSP29gangtciu:431": " svārthānvayaparatvācchabdānāṃ dvāramiti na pidhānānvayabodhakamiti tadanvayabodhārthamavaśyaṃ śabdakalpanamiti cet / na /",
    "GSP29gangtciu:432": " lakṣaṇānāṃ vyabhicārāt tavāpyākṣiptena kartrānvayabodhācca /",
    "GSP29gangtciu:433": " atha dvārapadasahabhāvamātraṃ pidhehiśabdasya kalpyate lāghavāt /",
    "GSP29gangtciu:434": " na ca pidhānābhidhāyakānekaśabdopasthitau vinigamakavirahaḥ,",
    "GSP29gangtciu:435": " saṃskāratāratamyāt padaviśeṣasmṛteriti cet / na /",
    "GSP29gangtciu:436": " ākāṅkṣādimatpratiyogyanvitasvārthaparatvasya krṛptatvāt lāghavenārthādhyāhārāt /",
    "GSP29gangtciu:437": " na ca śrutapadāni labdhaprayojanānīti kathamapyadhyāhṛte teṣāṃ tātparyamiti vācyam /",
    "GSP29gangtciu:438": " śrutārthānvayānupapattyā adhyāhṛte",
    "GSP29gangtciu:439": " tātparyāt /",
    "GSP29gangtciu:440": " kathaṃ tarhyedanaṃ pacatītyatra samabhivyāhṛtamātrānvayaḥ kalāyāderapi smṛtatvāt iti cet / na /",
    "GSP29gangtciu:441": " tātparyaniyamādityavehi yatparaḥ śabdaḥ sa hi śabdārthaḥ,",
    "GSP29gangtciu:442": " anyathā tavāpi daivavaśasmṛtakalāyapadopasthāpitenānvayabodhaḥ syāt ayaṃ devadatta odanamityādivākye kriyāpadādhyāhārabhāvena kartturanabhidhānāt tṛtīyā syāt iti cet / na /",
    "GSP29gangtciu:443": " adhyāhṛtapacatipadenāpi kartturanabhidhānāt,",
    "GSP29gangtciu:444": " karttusaṃkhyābhihiteti cet / na /",
    "GSP29gangtciu:445": " devadattasya pāka ityatrāpi tṛtīyāpatteḥ,",
    "GSP29gangtciu:446": " tātparyatastacca vyavastheti cet, tulyam /",
    "GSP29gangtciu:447": " nanu dvāraṃ pidhehītyādau pidhānaśabdānubhave pidhānopasthāpakapadatvena janakatvamiti cet / na /",
    "GSP29gangtciu:448": " anvayapratiyogyupasthāpakapadatvena janakatvāt na tu tadupasthāpakayāvatatpadatvena gauravāt /",
    "GSP29gangtciu:449": " evaṃ pidhānānvayabodhe 'pi /",
    "GSP29gangtciu:450": " anyathā gauṇa-lākṣaṇikayoranvayabodho na syāt tayorananubhāvakatvāditi //",
    "GSP29gangtciu:451": " (Bibl. Ind. 98, IV,1, p. 311)",
    "GSP29gangtciu:452": " āsattivādasiddhāntaḥ",
    "GSP29gangtciu:453": " ucyate, kriyāpadopasthāpitā kriyā,",
    "GSP29gangtciu:454": " kārakapadopasthāpitañca kārakaṃ parasparamākāṅkṣati na tūpasthitimātraṃ anyathā dvāraṃ karmatā pidhehi,",
    "GSP29gangtciu:455": " dvāraṃ pidhānaṃ kṛtirityatrāpi kriyā-karmādhyāhāra ivānvayabodhaprasaṅgaḥ",
    "GSP29gangtciu:456": " kriyāyāḥ karmaṇaścopasthitestulyatvāt /",
    "GSP29gangtciu:457": " evaṃ vidhapadopasthāpite parasparamākāṅkṣā nastīti cet,",
    "GSP29gangtciu:458": " tarhyākāṅkṣāyāṃ padaviśeṣopasthāpitatvaṃ tantraṃ na tūpasthitimātraṃ,",
    "GSP29gangtciu:459": " arthaviśeṣe 'sādhutvānnātrānvayabodha iti cet, na,",
    "GSP29gangtciu:460": " pidhehīti padaṃ vinā dvāramityasyāpyasādhutvāt tadarthayoge sādhutvasya tulyatvāt sādhutvajñānasyānvayabodhe 'prayojakatvācca gauravādapabhraṃśādapyanvayabodhācca",
    "GSP29gangtciu:461": " na cātrāsaṃsargāgrahaḥ,",
    "GSP29gangtciu:462": " bādhakābhāvāt /",
    "GSP29gangtciu:463": " tasmāt kriyā padasya kārakapadena kārakapadasya kriyāpadena sahānvayabodhakatvaṃ na tvekaṃ vinā tṛtīyānupapattiḥ,",
    "GSP29gangtciu:464": " nahi kriyāpadārthayoge dvitīyā,",
    "GSP29gangtciu:465": " ghaṭa ānayanaṃ kṛtirityatrāpi dvitīyāpatteḥ,",
    "GSP29gangtciu:466": " tathā ca puṣpebhya ityatra spṛhayatipadādhyāhāraṃ vinā caturthyanupapattiḥ /",
    "GSP29gangtciu:467": " yadi spṛhayati padārthayoge caturtho tadā puṣpamicchatītyatrāpi syāt spṛhayatīcchatipadayorekārthatvāt /",
    "GSP29gangtciu:468": " atha sādhutvārtha dvāraṃ puṣpebhya ityatra pidhehi-spṛhayatipadādhyāhāro 'numanyate na tvanvayabodhārthaṃ tasyānvayapratiyogivijñānādevopapatteriti",
    "GSP29gangtciu:469": " tarhi kriyāpadayogaṃ vinā na kārakavibhakiḥ,",
    "GSP29gangtciu:470": " kārakapadayogaṃ vinā na tadanvayayogyaṃ kriyāpadamiti kevalakārakapade kriyāpadādhyāhāraḥ,",
    "GSP29gangtciu:471": " kevalakriyāyāñca kārakapadādhyāhāraḥ sādhutvārthamāvaśyaka iti tajjanyopasthitiranvayabodhaupayiko",
    "GSP29gangtciu:472": " tasmāt kriyā-kārakapadopasthāpitayoreva kriyā-kārakayoḥ parasparamanvaya iti śabdādhyāhāra eva /",
    "GSP29gangtciu:473": " kartrākṣepe tu vakṣyāmaḥ //",
    "GSP29gangtciu:474": " (Bibl. Ind. 98, IV,1, p. 319)",
    "GSP29gangtciu:475": " tātparyavādaḥ",
    "GSP29gangtciu:476": " tātparyadhīnaṃ śabdapramāṇyaṃ tatra tatparatvaṃ na tatsādhyakatvaṃ padārtha-tatsaṃsargayoḥ śabdāsādhyatvāt /",
    "GSP29gangtciu:477": " atha taṅgocarapravṛttinivṛttisādhyakatvaṃ tatparatvaṃ,",
    "GSP29gangtciu:478": " tacca bhāvyārthasya sākṣāt bhūtārthasya tu praśaṃsā-nindāvākyasya praśastaninditārthapratipādanadvārā lākṣaṇikasya lakṣaṇīyaviṣayapravṛtti-nivṛttijanakatvaṃ tatparatvamiti cet, na,",
    "GSP29gangtciu:479": " tatparatve tajjñānaṃ janayitvā tatra pravarttakatvaṃ tatpravarttakatvañca tatparatvamiti parasparāśrayāt /",
    "GSP29gangtciu:480": " lākṣaṇikasyānanubhāvakatve 'pi lakṣaṇīyaparatvāt kāvyādeḥ svarūpākhyānamātraparatvenāpi paryavasānāñca /",
    "GSP29gangtciu:481": " nanu tatbuddhijanakatvaṃ tatparatvaṃ praśaṃsā-nindāvākyamapi praśasta-ninditasvārthadhīhetutvena tatparameva,",
    "GSP29gangtciu:482": " tacca jñānaṃ praśaste sarvaḥ pravartate ninditāñca nivartate iti svaviṣaye pravṛttinivṛttau janayatīti tatparamucyata iti cet / na /",
    "GSP29gangtciu:483": " gauṇa-lākṣaṇikayoranubhāvakatvāt tadbuddhijanane tatparatvamityanyonyāśrayācca /",
    "GSP29gangtciu:484": " tajjananayogyatvamiti cet,",
    "GSP29gangtciu:485": " tarhyekatroccāraṇe nānārthe nānārthaparatvaṃ lakṣaṇāyāñca mukhyārthaparatvaṃ syāt yogyatāyāḥ sattvāt /",
    "GSP29gangtciu:486": " nāpi tatpratipādyakatvaṃ,",
    "GSP29gangtciu:487": " tātparyaṃ vinā na tathetyanyonyāśrayāt /",
    "GSP29gangtciu:488": " praśaṃsā-nindāvākyasya pravṛttyādyapratipādakatvāt lākṣaṇikasyāpratipādakatvācca /",
    "GSP29gangtciu:489": " atha gaṅgāpadaṃ svārthāvinābhāvi tīraṃ pratipādayattatparamiti cet / na /",
    "GSP29gangtciu:490": " mañcāḥ krośantītyatra tena vināpi puruṣe tātparyāt gaṅgādipadaṃ matsyādiparaṃ mukhye tīraparañca syāt avinābhāvasya tādavasthyāt /",
    "GSP29gangtciu:491": " mukhye bādhake satīti cet,",
    "GSP29gangtciu:492": " tarhi mukhyārthaparataiva na syāt na syācca gaccha gacchasītyatra gamanābhāvaparatvaṃ /",
    "GSP29gangtciu:493": " ucyate /",
    "GSP29gangtciu:494": " tatprayojanakatvaṃ tatparatvaṃ tadarthaśca pratītiḥ pravṛtti-nivṛttī ca,",
    "GSP29gangtciu:495": " prayojanatvañca na sādhyatvaṃanyonyāśrayāt /",
    "GSP29gangtciu:496": " nāpi pratipādyecchāviṣayatvaṃ,",
    "GSP29gangtciu:497": " yasya yadicchāviṣayaḥ taṃ pratitatparatvāpatteḥ /",
    "GSP29gangtciu:498": " tadarthasāthyatvena icchāniyama iti cet / na /",
    "GSP29gangtciu:499": " iha dhūma ityatra janya-jñāpyabhedena sādhyasya bahu vidhatayā vākyabhedaprasaṅgāt pumicchayā niyantumaśakyatvāt,",
    "GSP29gangtciu:500": " kintu pratipādakecchāviṣayatvaṃ tatparatvaṃ,",
    "GSP29gangtciu:501": " yaḥ śabdaḥ vaktā yadicchayā prayuktaḥ sa tatparaḥ, sā cecchā",
    "GSP29gangtciu:502": " pratipādyadhī-pravṛtti-nivṛttiviṣayeti tatparatvaṃ /",
    "GSP29gangtciu:503": " nānārthāt śrliṣṭādanekapadārthānvitaikakriyāpadāt mukhyalākṣaṇikaparāccāvṛttyā krameṇānekapadārthajñānaṃ na tvekadaiva,",
    "GSP29gangtciu:504": " sakṛduccaritasya sakṛdarthaparatvaniyamenaikatroccaraṇe anekārthaparatvābhāvāditi sakalatāntrikaikavākyatayā vadanti /",
    "GSP29gangtciu:505": " vayantu brūmaḥ /",
    "GSP29gangtciu:506": " anākapadārthapratītīcchayā ekamuccāraṇaṃ bhavatyeva pumicchāyāniyantumaśakyatvāt /",
    "GSP29gangtciu:507": " yadi ca taduccāraṇaṃ nānekārthaparaṃ tadāvṛttirapi na syāt tātparyanirvāhārthamātravṛttikalpanāt /",
    "GSP29gangtciu:508": " anyathaikapare 'pi tadāpatteḥ /",
    "GSP29gangtciu:509": " ata eva taduccāraṇasya ubhayaparatāyāṃ nāvṛttikalpaṇaṃ tasmāttulyavadanekārthopasthitau",
    "GSP29gangtciu:510": " tātparyādijñāne yugapadanekānvayabodho bhavati sāmagrayāstulyatvāt prathamamekasyānvayabodho",
    "GSP29gangtciu:511": " na tadanyasyeti niyantumaśakyatvacca /",
    "GSP29gangtciu:512": " atha vivādadhyāsitamakṣapadoccāraṇaṃ ekapadaikaśaktiviṣayamekamevānubhāvati ekatroccāraṇe nānāśaktyā nānārthānanubhāvakaṃ nānārthatvāt ekaparanānārthapadavaditi cet / na /",
    "GSP29gangtciu:513": " anekārthānubhavasāmargrīvasattvena bādhitatvāt sāmagrīrahasyopādhitvācca /",
    "GSP29gangtciu:514": " ata evākṣamānayetyukte bhinnaprakaraṇādinā bhinne tātparyapramāyāṃ bhrame vā pratipādyayorekadaivāvṛttiṃ vinānekārthapratītirna tu tatraiko",
    "GSP29gangtciu:515": " evaṃ ghaṭaṃ paṭaṃ vā ānayetyatrānayanasyobhayaparatve ekadaivānvayabodho natvāvṛttiḥ vākyabhedastvarthabhedāt na jñānabhedāt /",
    "GSP29gangtciu:516": " gaṅgāyāṃ jalaṃ ghoṣaśca prativasatītyatra gaṅgāpadasya yugapatpravāha-tīrayostātparyagrahe tayordvayorapyekadopesthitau jala-ghoṣayorekadaivānvayabodhaḥ",
    "GSP29gangtciu:517": " na ca yugapadvṛttidvayāpattiḥ,",
    "GSP29gangtciu:518": " iṣṭatvāt,",
    "GSP29gangtciu:519": " tātparyādvi vṛttiḥ,",
    "GSP29gangtciu:520": " na tu vṛttyanurodhāt tātparyaṃ,",
    "GSP29gangtciu:521": " gauṇalākṣaṇikayorucchedāpatteḥ tātparyanirvāharthaṃ vṛttitvena tayoḥ kalpanāt /",
    "GSP29gangtciu:522": " mukhya-lākṣiṇikayorekaikamātraparatve tu yugapadvṛttidvayavirodhaḥ /",
    "GSP29gangtciu:523": " anekānvayabodhaparatve vṛttidvayavirodhasya doṣatve paribhāṣāpatteḥ,",
    "GSP29gangtciu:524": " yatra mukhyārthe śīghratvena prathamamanvayabodhaḥ anantaraṃ lākṣaṇikānvayabodhaḥ",
    "GSP29gangtciu:525": " tatrāvṛttireva tasmāt yugapattātparyagrahe sati nāvṛttiḥ kintvanekārthaparatve satyeva",
    "GSP29gangtciu:526": " yatra tātparyagrahakamādanvayabodhakramaḥ tatrāvṛttiḥ prathamoccāraṇasya paryavasitatvāditi /",
    "GSP29gangtciu:527": " evañca loke kḷptatvāt vede 'podaṃ tātparyamiti tasya pauruṣeyatvam /",
    "GSP29gangtciu:528": " (Bibl. Ind. 98, IV,1, p. 340)",
    "GSP29gangtciu:529": " atra mīmāṃsakāḥ yathoccāraṇapūrvatvāt uccāraṇaṃ vede paratantraṃ tathā tātparyamapi",
    "GSP29gangtciu:530": " tātparyapūrvakameveti paratantraṃ na tu kasyāpi prathamaṃ tātparyaṃ anāditvāt pūrvapūrvavākyārthajñānecchayoccāraṇamupajīvyāgrimasya",
    "GSP29gangtciu:531": " tadicchayoccāraṇāt tadicchayā taduccāraṇameva hi tatparatvaṃ loka-vedasādhāraṇaṃ,",
    "GSP29gangtciu:532": " sā cecchā svatantrā paratantrā veti na kaścidviśeṣaḥ,",
    "GSP29gangtciu:533": " tadavadhāraṇāñcānādimīmāṃsāpariśodhitanyāyādveda ityubhayavādisiddhaṃ,",
    "GSP29gangtciu:534": " atastātparyānurodhena vedasya na pauruṣeyatvam /",
    "GSP29gangtciu:535": " nanvarthajñānaṃ vinoccaritavedāt kathamarthayoḥ vākyārthajñānaṃ vinā tadicchayoccāraṇābhāvāt,",
    "GSP29gangtciu:536": " pratipuruṣamuccāraṇabhedāditi cet,",
    "GSP29gangtciu:537": " tarhi paṭhyamānabhāratādapi tathābhūtādarthadhīrna syāt vyāsena yatpratītīcchayā uccāraṇaṃ kṛtaṃ tajjātīyatvāt arthajñānaṃ vināpi paṭhyamānabhāratārthadhīriti",
    "GSP29gangtciu:538": " tarhi vede 'pi tulya,",
    "GSP29gangtciu:539": " tattātparyakajātīyatvasya niyāmakatvāt anyathā paṭhyamānavedāttavāpyarthadhīrna syāt īśvarāpraṇītatvāt /",
    "GSP29gangtciu:540": " atha vedaḥ pauruṣeyaḥ vākyatvāt bhāratādivat iti cet,",
    "GSP29gangtciu:541": " ko vedaḥ,",
    "GSP29gangtciu:542": " anugatadharmābhāvena tasya śākhāsu nānārthatvāt,",
    "GSP29gangtciu:543": " tathāhi na mukhyavedapaprayogaviṣayovedaḥ mukhyārthākathanāt /",
    "GSP29gangtciu:544": " nāpi śākhāsamudāyaḥ,",
    "GSP29gangtciu:545": " tasya vedanirūpyatvāt samudāyasyāpratipādakatvena vākyatvāsiddheśca /",
    "GSP29gangtciu:546": " nāpi svargakāmādivākyaṃ,",
    "GSP29gangtciu:547": " smṛti-bhāratāderapi tathātvāt /",
    "GSP29gangtciu:548": " (Bibl. Ind. 98, IV,1, p. 344)",
    "GSP29gangtciu:549": " nāpi sandigdhakartṛkavākyaṃ,",
    "GSP29gangtciu:550": " vādinorniścayāt, /",
    "GSP29gangtciu:551": " vādyanumānayostulyatvena madhyasthasya saṃśaya iti cet,",
    "GSP29gangtciu:552": " tarhyanumānābhyāṃ tasya saṃśayomadhyasthasaṃśayapraśrnānantarañcānumānamityanyonyāśrayaḥ /",
    "GSP29gangtciu:553": " nāpi vivādādhyāsitaṃ vākyaṃ,",
    "GSP29gangtciu:554": " anugatadharmaṃ vinā vivādasyāpyabhāvāt bhāratādāvapi tatsamāvāñca /",
    "GSP29gangtciu:555": " nāpi mahānajanānāṃ vedākārānugatavyavahārāt vedatvaṃ jātiḥ,",
    "GSP29gangtciu:556": " devadattīyatvādyanumāpakaśabdavṛttijātibhiḥ saṅkaraprasaṅgāt /",
    "GSP29gangtciu:557": " kiñca pauruṣeyatvaṃ na tadarthadhījanyatvaṃ taduccāraṇadhīprabhavatvaṃ vā,",
    "GSP29gangtciu:558": " adhyāpaka-tadubhayadhījanyatvena siddhasādhanāt /",
    "GSP29gangtciu:559": " nāpyuccāraṇasya sāditvaṃ,",
    "GSP29gangtciu:560": " pratyuccāraṇasya sāditvāt /",
    "GSP29gangtciu:561": " nāpi svatantrapuruṣapraṇītatvaṃ,",
    "GSP29gangtciu:562": " paṭhyamānavedabhāratayostadabhāvāt /",
    "GSP29gangtciu:563": " tajjātīyaḥ svatantrapuruṣapraṇīta iti cet,",
    "GSP29gangtciu:564": " tarhi paṭhyamānabhārataṃ vyāsasya na mameti kathaṃ syāt,",
    "GSP29gangtciu:565": " svātantryañca yadyuccāraṇavyaktau tadā mamāpyuccāraṇasamānye na vyāsasyāpi /",
    "GSP29gangtciu:566": " kiñca svatantrapuruṣapraṇītajātīyatvaṃ yadi sādhyate tadādyabhārate smṛtau ca vākyatvamanaikāntikaṃ,",
    "GSP29gangtciu:567": " na hi tajjātīyaṃ svatantrapuruṣapraṇītamiti sādhyamanirdhāritaviśeṣaṃ jīvī kvacidastīti vaditi cet /",
    "GSP29gangtciu:568": " (Bibl. Ind. 98, IV,1, p. 348) na /",
    "GSP29gangtciu:569": " paṭhyamānabhārate vyabhicārāt /",
    "GSP29gangtciu:570": " athārthaṃ pratītya tadarthaparatayā pratisandhīyamānapadatvaṃ pauruṣeyatvaṃ tasya prathamamāvaśyakatvāt,",
    "GSP29gangtciu:571": " ata evānuccārito 'pi sau mauniśrlokaḥ pauruṣeya iti cet / na /",
    "GSP29gangtciu:572": " arthajñānavatādhyapakena siddhasādhanāt,",
    "GSP29gangtciu:573": " anyathā paṭhyamānaveda-bhāratābhyāṃ vyabhicārāt /",
    "GSP29gangtciu:574": " ata eva vedatvaṃ svatantrapuruṣapraṇītavṛtti vākyavṛttidharmatvāt bhāratatvavaditi nirastam /",
    "GSP29gangtciu:575": " svatantrapraṇītatvaṃ hi vākyārthagocarayathārthajñānacikhyāpayiṣayoccaraṇaṃ tathā ca",
    "GSP29gangtciu:576": " tathāvidhādhyāpakena siddhasādhanam /",
    "GSP29gangtciu:577": " etena vaktṛtvānuvaktṛtvayorbhedasya lokasiddhatvāt savaktṛkatvaṃ sādhyamiti nirastaṃ /",
    "GSP29gangtciu:578": " nāpi sajātīyayoccāṇānapekṣoccāraṇaṃ pauruṣeyatvaṃ paṭhyamānavede bādhāt bhārate vyabhicārāt /",
    "GSP29gangtciu:579": " ucyate, śabda-tadupajīvipramāṇātirikapramāṇajanyapramityaviṣayārthakatve sati śabdajanyavākyārthajñānajanyapramāṇaśabdatvaṃ vedatvam,",
    "GSP29gangtciu:580": " īśvarīyapramāyāḥ ajanyatvāt,",
    "GSP29gangtciu:581": " vedārthasyānumānādiviṣayatve 'pi anumānādervedopajīvakatvāt /",
    "GSP29gangtciu:582": " (Bibl. Ind. 98, IV,1, p. 364)",
    "GSP29gangtciu:583": " smṛtīnāṃ bhāratādibhāgasya ca vedasamānārthakatve 'pi śabdajanyadhījanyatvāt vedārthaṃ pratītya tat praṇayanāt /",
    "GSP29gangtciu:584": " sajātīyoccāraṇanapekṣoccāritajātīyatvaṃ pauruṣeyatvaṃ,",
    "GSP29gangtciu:585": " ādyabhārate 'pi tajjatīyatvānna vyabhicāraḥ /",
    "GSP29gangtciu:586": " athavā vedatvaṃ sajītīyoccāṇānapekṣoccaritavṛtti pramāṇatāvacchedakavākyavṛttidharmatvāt smṛtitvavat /",
    "GSP29gangtciu:587": " yadvā vedāḥ śabdājanyavākyārthagocarayathārthajñānajanyāḥ pramāṇaśabdatvāt bhāratavat /",
    "GSP29gangtciu:588": " na ca paṭhyamāne vede bādhaḥ bhārate manvādismṛtau ca vyabhicāraḥ teṣāṃ dvikartṛkatvāt tādṛśajñānajanyajātīyatvaṃ vā sādhyaṃ,",
    "GSP29gangtciu:589": " tavāpyetadabhāvādeva vede 'pauruṣeyatvavyavahāraḥ /",
    "GSP29gangtciu:590": " nanvaprayojakamidaṃ vākyārthagocarayathārthajñānapūrvakatvameva śabdapramāṇye tantraṃ na tu tādṛśajñānasya śabdājanyatvamapi gauravāt ,",
    "GSP29gangtciu:591": " anyathā vede 'pi tava dvikartṛkatvena pramāṇyaṃ syāt loke tathā darśanāt,",
    "GSP29gangtciu:592": " evañca anādimīmāṃsāsiddhanyāyenāvagatatātparyāt vedārthaṃ pratītya pūrvapūrvādhyapakena",
    "GSP29gangtciu:593": " uccaritādvedaduttarottarasyāpyadhyayanatadarthapratītirityanāditaivātaḥ kiṃ svatantrapuruṣeṇa",
    "GSP29gangtciu:594": " tatprayojanasya paratantrādeva siddheḥ /",
    "GSP29gangtciu:595": " kiñca pūrvakalo na vedaśūnya ityuddeśyapratīterasiddheḥ nāṃśataḥ siddhasādhanaṃ,",
    "GSP29gangtciu:596": " tathā pūrvakālīnaṃ vedādhyayanaṃ gurvadhyayanapūrvakaṃ adhyayanatvāt idānīntanādhyāyanavat /",
    "GSP29gangtciu:597": " na ca lipyanumitavedādhyayanena vyabhicāraḥ,",
    "GSP29gangtciu:598": " liperadhyayanapūrvakatvāt /",
    "GSP29gangtciu:599": " na caivaṃ bhāratādhyayanamapi tathā syāt,",
    "GSP29gangtciu:600": " tasya bhāratādāveva vyāsādikartṛkatvena kathanāditi /",
    "GSP29gangtciu:601": " ucyate /",
    "GSP29gangtciu:602": " vedaprāmāṇyādhīnaṃ tatprāmāṇyamityatmāśrayaḥ /",
    "GSP29gangtciu:603": " (Bibl. Ind. 98, IV,1, p. 369)",
    "GSP29gangtciu:604": " na ca pūrvavedaprāmāṇyādhīnamuttaravedapramāṇyamiti vyaktibhedamādāya nātmāśraya iti vācyam /",
    "GSP29gangtciu:605": " evaṃ tatpūrvasyāpi tatpūrvaprāmāṇyāt prāmāṇyamityanavasthānāt /",
    "GSP29gangtciu:606": " anāditvādayamadoṣa iti cet / na /",
    "GSP29gangtciu:607": " mūlabhūtapramāṇāntarābhāvāt andhaparamparāpātāt /",
    "GSP29gangtciu:608": " svataḥ pramāṇaṃ veda eva sarvatra vede mūlamiti cet / na /",
    "GSP29gangtciu:609": " sarveṣāmeva paravedāpekṣatvena svataḥ pramāṇatvābhāvāt /",
    "GSP29gangtciu:610": " ata evācārāt smṛtiḥ smṛterācāra ityatra viśvāsavījaparānapekṣamūlabhūtapramāṇābhāvādandhaparamparābhayena tatra vedamūlakatvakalpanā /",
    "GSP29gangtciu:611": " anādimahājanaparigrahādanādivedapravāhaprāmāṇyāvadhāraṇe 'pi tannirvāhaketarānapekṣamūlabhūtapramāṇābhāvenānāśvāsa",
    "GSP29gangtciu:612": " eva anyathā smṛtyācārayorapyevaṃ pramāṇaṇyāvadhāraṇe pramāṇamūlakatvakalpanā na syāt /",
    "GSP29gangtciu:613": " tasmādāśvāsavījaparānapekṣeśvarapratyakṣamūlakatvādeva vedasya prāmāṇyaṃ mahājanaprarigrahādavadharyate /",
    "GSP29gangtciu:614": " etenānumānamapi nirastam /",
    "GSP29gangtciu:615": " mūlabhūtapratyakṣaṃ vinā vedaprāmāṇyānupapattyā sādhyābhāvasiddhau bādhāt /",
    "GSP29gangtciu:616": " (Bibl. Ind. 98, IV,1, p. 371)",
    "GSP29gangtciu:617": " nanu vedo na pauruṣeyaḥ asmaryamāṇakartṛkatvāditi bādhakamastviti cet / na /",
    "GSP29gangtciu:618": " kapila-kaṇāda-gautamaistacchiṣyaiścādyaparyantaṃ vede sakartṛkatvasmaraṇasya pratīyamānatvāt /",
    "GSP29gangtciu:619": " na ca mūlabhūtānubhavābhāvāt smaraṇānupapattiḥ,",
    "GSP29gangtciu:620": " pauruṣeyatvānumānādevānubhavāt /",
    "GSP29gangtciu:621": " asmaraṇameva tatra bādhakamiti cet / na /",
    "GSP29gangtciu:622": " evaṃ satyasmaraṇānanubhavayoranyonyāśrayāt /",
    "GSP29gangtciu:623": " (Bibl. Ind. 98, IV,1, p. 372)",
    "GSP29gangtciu:624": " agre tadarthasmaraṇābhāve 'pi pramāṇasyānubhāvakam /",
    "GSP29gangtciu:625": " ''tasmāttapastepānāccatvāro vedā ajāyanta ṛcaḥ sāmāni jajñire'' iti kartṛśravaṇāt ``pratimanvantarañcaiṣā śrutiranyā vidhīyate'' ityādikartṛsmaraṇācca",
    "GSP29gangtciu:626": " pauruṣeyatve bādhakaṃ vinā arthavādamātratvasya vaktṛmaśakyatvāt /",
    "GSP29gangtciu:627": " ''svayambhūreṣa bhagavān vedo gītastvayā purā /",
    "GSP29gangtciu:628": " śivādyā ṛṣiparyantāḥ smarttāro 'sya na kārakāḥ'' iti mahābhāgavatapurāṇīyavākyasya śrutivirodhenānyacca tātparyāt /",
    "GSP29gangtciu:629": " na ca kāryaparameva pramāṇaṃ,",
    "GSP29gangtciu:630": " kartṛsmaraṇasya sarvatrāvidhyarthatvāt sakartṛkatvārthavādasya svarga-narakārthavādasyeva ``īśvaramupāsīta'' iti vidhiśeṣatvācca /",
    "GSP29gangtciu:631": " sādhayiṣyate siddhārthasya prāmāṇyam /",
    "GSP29gangtciu:632": " na caivamānando 'pīśvare syāditi vācyam /",
    "GSP29gangtciu:633": " tatra mānāntaravirodhāt /",
    "GSP29gangtciu:634": " puruṣasya bhrama-pramādādibhūyiṣṭhatvena vede nāśvāsa iti cet /",
    "GSP29gangtciu:635": " na / dharmigrāhakamānena nityasarvajñatvena siddhe tatra doṣābhāvāditi /",
    "GSP29gangtciu:636": " (Bibl. Ind. 98, IV,1, p. 375)",
    "GSP29gangtciu:637": " śabdanityatāvādapūrvapakṣaḥ",
    "GSP29gangtciu:638": " nanu tathāpyaprayojakaṃ pauruṣeyatvānumānaṃ nityanirdeṣatvenaiva tatprāmāṇyopapatteriti cet / na /",
    "GSP29gangtciu:639": " varṇānāṃ anityatvena tatsamūhasya sutarāmanityatvāt /",
    "GSP29gangtciu:640": " na ca tadasiddhaṃ,",
    "GSP29gangtciu:641": " tathāhi varṇātmakaḥ śabdo 'nityaḥ samavetatve satyutpattimattvāt ghaṭavat /",
    "GSP29gangtciu:642": " na ca hetvasiddhiḥ,",
    "GSP29gangtciu:643": " utpanno gakāraḥ haṭṭāyāmutpadyamāno 'sti kolāhala iti pratyayāt /",
    "GSP29gangtciu:644": " na ca vyañjakābhāvāt prāganupalabdhasyopalabdhimātraṃ tasya,",
    "GSP29gangtciu:645": " utpanno gakāra iti pratyayāt /",
    "GSP29gangtciu:646": " na cāyamaupādhikaḥ,",
    "GSP29gangtciu:647": " anyotpattāvagṛhyamāṇāyāmapi tadanubhavāt /",
    "GSP29gangtciu:648": " na ca smaryamāṇāropaḥ,",
    "GSP29gangtciu:649": " bādhakābhāvāt /",
    "GSP29gangtciu:650": " anyathā ghaṭotpattirapi na siddhyet /",
    "GSP29gangtciu:651": " yattu śrotrānuvidhānāt padaṃ śṛṇomītyabādhitānuvyavasāyāt śrotrādanyena grahītumaśakyatvāñca",
    "GSP29gangtciu:652": " śrotragrāhyaivānupūrvī sā ca dhamamānakālīnaprāgabhāvapratiyogitvaṃ ṭasyeti prāgabhāvapratiyogitvamutpattimattvaṃ",
    "GSP29gangtciu:653": " varṇasya pratyakṣamiti,",
    "GSP29gangtciu:654": " tanna,",
    "GSP29gangtciu:655": " ghajñānānantarajñānaviṣayatva ṭasyānantaryaṃ tayorānupūrvī sā ca manasaiva gṛhyate ghaṭapaṭajñānayoriva /",
    "GSP29gangtciu:656": " tadupanītā ca śrotraviṣayaḥ /",
    "GSP29gangtciu:657": " nanu sa evāyaṃ gakāra iti pratyabhijñābādhitamidamityekaikā eva gakārādivyaktayaḥ /",
    "GSP29gangtciu:658": " yadyapi pratyabhijñāyāṃ nityatvaṃ na viṣayastathāpi nāśakatvābhimataśabdāntarādīnāṃ",
    "GSP29gangtciu:659": " antarāsambhave 'pi tāvat kālīnatāṃ gakārasya gṛhṇātīti ``tāvatkālaṃ sthirañcainaṃ",
    "GSP29gangtciu:660": " kaḥ paścānnāśayiṣyatīti parābhimatāśuvināśitvatirekānnityatāyāmeva paryavasyati /",
    "GSP29gangtciu:661": " na ca dharmiṇo gakārasya bhede 'pi ekajātīyatvena pratyabhijñā,",
    "GSP29gangtciu:662": " tathā sati tajjātīyopamitiḥ syānna tu sa evāyamiti /",
    "GSP29gangtciu:663": " atha tāratva-mandatva-viruddhadharmādhyastaviṣayatvena sā na pramāṇam /",
    "GSP29gangtciu:664": " na ca tāratvādīnāṃ svābhāvikatvaṃ viruddhatvañcāsiddhaṃ,",
    "GSP29gangtciu:665": " mandastāro gakārastārānmando 'nya ityananyathāsiddhapratyakṣāt tatsiddheḥ /",
    "GSP29gangtciu:666": " na hyapāṃ śaitya-dravatve svābhāvike ityatra pratyakṣādanyat pramāṇam /",
    "GSP29gangtciu:667": " tat kiṃ yo yadgatatvena bhāsate sa taddharma eva tathā sati raktaḥ paṭaḥ lohitaḥ sphaṭikaḥ ityādāvapi tathā syādaviśeṣāt, na,",
    "GSP29gangtciu:668": " raktatvādīnāmanyadharmatvasthitau sphaṭikādīnāñca tadviruddhadharmatve sthite japākusumāderanvaya - vyatirekānuvidhānād bādhena tatra bhrāntatvāt",
    "GSP29gangtciu:669": " na ceha tāratvāderanyadharmatvenopasthitiḥ /",
    "GSP29gangtciu:670": " nāpi gakārādīnāṃ tadviruddhadharmavattvam,",
    "GSP29gangtciu:671": " nāpyanyasya tāratvādidharmaṇo 'nuvidhānam /",
    "GSP29gangtciu:672": " na cāvaśyaṃ svīkṛtavāyoreva dharmāstāratvādayogakārādigatatvena bhāsante iti vācyam /",
    "GSP29gangtciu:673": " sparśāgrahe tvaco vyāpārābhāvena tvacā tadagrahāt /",
    "GSP29gangtciu:674": " na ca śravasā tadgahaḥ,",
    "GSP29gangtciu:675": " avāyavīyatvena vāyumātradharmāgrāhakatvāccakṣurvat /",
    "GSP29gangtciu:676": " tāratvādayo vā na vāyudharmāḥ śravaṇatvāt kādivāt,",
    "GSP29gangtciu:677": " vāyurvā na śravaṇamātragrāhyadharmomūrttatvāt paṭavat,",
    "GSP29gangtciu:678": " ata eva na tāratvādayo vāyudharmadhvanidharmāḥ vāyudharmasya dhvaneragrahāt /",
    "GSP29gangtciu:679": " na ca dhvanirūpaḥ śabdo nabhovṛttireva tathā sati taddharmatāratvādigrahaḥ śravaseti vācyam /",
    "GSP29gangtciu:680": " tāro 'yaṃ gakāra ityatra dhyanīnāmasphuraṇaṃ,",
    "GSP29gangtciu:681": " tatkāraṇābhāvācca /",
    "GSP29gangtciu:682": " na ca vyaktyā vinā jātisphuraṇaṃ,",
    "GSP29gangtciu:683": " tasyā vyaktisamānasaṃvit saṃvedyatvāt /",
    "GSP29gangtciu:684": " na ca smaryamāṇatāratvādyāropaḥ,",
    "GSP29gangtciu:685": " bādhakābhāvāt prathamatastāratvādyagrahaprasaṅgācceti /",
    "GSP29gangtciu:686": " maivaṃ /",
    "GSP29gangtciu:687": " tāratvādayo na gakārādijātayaḥ gatvādinā saṅkaraprasaṅgāt /",
    "GSP29gangtciu:688": " na ca nānaiva tāratvaṃ,",
    "GSP29gangtciu:689": " tārākarānugatapratyayābhāvaprasaṅgāt /",
    "GSP29gangtciu:690": " na ca sajātīyasākṣātkārapratibandhakatāvacchedakaśabdavṛttijātitvena nānātaratveṣṭhanugamaḥ,",
    "GSP29gangtciu:691": " tadapratisandhāne 'pi tāratvānugatapratyayāt /",
    "GSP29gangtciu:692": " tāratva-mandatve ca na śabdavṛttijātī sapratiyogikatvāt /",
    "GSP29gangtciu:693": " nāpi tāratva-mandatvayorvirodhaḥ,",
    "GSP29gangtciu:694": " ya eva gakārastāra āsīt sa evedānīṃ manda iti samayabhedena vaktṛbhedena ca tayorekatvapratīteḥ /",
    "GSP29gangtciu:695": " tāro 'yaṃ na tāratarastārānmando 'nya iti bhedapratītirastīti cet na,",
    "GSP29gangtciu:696": " dharmiṇo 'bhede bhāsamāne viśiṣṭadharmibhedapratīterdharmabhedaviṣayatvāt /",
    "GSP29gangtciu:697": " ekatra ghaṭe lohito 'yaṃ na śyāmaidānīmiti pratītivat /",
    "GSP29gangtciu:698": " na ca tīvreṇa gakāreṇa mandagakārābhibhāvāt tayorbhedaḥ na hi tadeva tadabhibhāvakaṃ,",
    "GSP29gangtciu:699": " tasyaiva tenaiva tadaiva grahaṇāgrahaṇayorvirodhāt iti vācyam /",
    "GSP29gangtciu:700": " tāratvavyañjakavāyorbalavattvena mandatvavyañjakavāyvabhibhāvāt mandatvasyāgrahaṇāt /",
    "GSP29gangtciu:701": " santu vā tāra-mandarūpādayobhinnā eva gakārāstatpratyayabhijñāne bādhakābhāvāt /",
    "GSP29gangtciu:702": " tasmāt vāyudharmā eva tāratvādayaḥ śabdagatatvena bhāsante darpaṇadharmā iva sukhādau",
    "GSP29gangtciu:703": " tadgrahaṇañca sparśapuraskāreṇa karṇaśaṣkulītvagindriyeṇa tāra-mandajanakavāyūnaṃ",
    "GSP29gangtciu:704": " tvayāpyutkarṣāpakarṣasyodbhūtasparśasya ca svīkārāt śrotreṇaiva vā /",
    "GSP29gangtciu:705": " cakṣurāderyanna vāyudharmagrahastatrāyogyatvamupādhiḥ,",
    "GSP29gangtciu:706": " anyathā śrotreṇa svaguṇo na gṛhyeta indriye tathā darśanāt,",
    "GSP29gangtciu:707": " cakṣurvā na pārthivarūpagrāhakaṃ apārthivendriyatvāt rasanavat ityadyapi syāt /",
    "GSP29gangtciu:708": " atha yogyo yogyena gṛhyate svaguṇaḥ paraguraṇo vā,",
    "GSP29gangtciu:709": " yogyatā ca phalabalena kalpate,",
    "GSP29gangtciu:710": " tarhi śrotrasyāpi vāyudharmagrahe tulyam /",
    "GSP29gangtciu:711": " na ca tāro gakāra ityatra vāyorapratītiḥ,",
    "GSP29gangtciu:712": " vāyutvenāpratītāvapi tāratvādinaiva tatpratīteḥ,",
    "GSP29gangtciu:713": " yathā agnitvenapratītāvapi ayogolake lohita iti pratītiḥ /",
    "GSP29gangtciu:714": " nanu vāyu-śabdayostvacā śrotreṇa vā grahe kena tāro 'yaṃ gakāraityāropa iti cet, na,",
    "GSP29gangtciu:715": " ubhayendriyagrāhyayorasaṃsargāgrahāt saṃsargavyavahāraḥ /",
    "GSP29gangtciu:716": " astu vā tvagindriyopanītasya śrotreṇāropaḥ śrotreṇaiva vā tāratvagraho 'pītyuktaṃ,",
    "GSP29gangtciu:717": " utpattimattvañcāsiddhaṃ tatpratīteḥ śrutapūrvo 'yaṃ gakāra iti pratyabhijñānabādhitatvāt /",
    "GSP29gangtciu:718": " nanu pratyabhijñaiva tayā bādhitā gatvajātyaupadhiko 'bhedapratyayo gakāre sambhavatītyuktamiti cet, na,",
    "GSP29gangtciu:719": " gatvajāterasiddheḥ bhede bhāsamāne hyabhedapratītirjātimālambate /",
    "GSP29gangtciu:720": " na ca gakārabhedapratītirasti,",
    "GSP29gangtciu:721": " tāratva-mandatve api na bhedahetū ya eva tāraḥ sa evedānīṃ manda iti pratyabhijñānāt,",
    "GSP29gangtciu:722": " gakārānityatve 'pi tathā sambhavatīti cet,",
    "GSP29gangtciu:723": " tarhi nityatve 'pi karṇaśaṣkulītvagindriyopanītavāyudharmotpatterupādhitvaṃ sambhavati /",
    "GSP29gangtciu:724": " na ca vāyorapratītiḥ,",
    "GSP29gangtciu:725": " utpannatvenaiva tatpratīteḥ lohitatveneva japākusumasya sphaṭike / 51",
    "GSP29gangtciu:726": " astu vā prāganulabhyamānatve sati upalabhyamānatvena utpannasya sādṛśyena smṛtotpattimattvāropaḥ /",
    "GSP29gangtciu:727": " na caivaṃ ghaṭādāvapi notpatteḥ siddhyediti vācyam /",
    "GSP29gangtciu:728": " kulālavyāpārānantaramanubhūyamānadhaṭasya tadvyāpārāt prāganubhūyamānena ghaṭena nābhedobhāsate kintu bheda eveti tatra prāgasattve sattvaṃ",
    "GSP29gangtciu:729": " gakāre tūtpattipratītyanantaraṃ kaṇṭhatālvādivyāpārāt pūrvamanubhūyamānagakāreṇābhedapratyayāt pūrvamanubhūyagakāreṇābhedapratyayāt dīpavat sa vyañjaka eva /",
    "GSP29gangtciu:730": " atha śabda utpadyate utkarṣavattve sati apakarṣavattvāt mādhuryavat ata evānityatvamiti cet / na /",
    "GSP29gangtciu:731": " tāratva-mandatvayorutkarṣāpakarṣayorgakāre pūrvanyāyenāsiddheḥ siddhau vā jātisaṅkarabhayenotkarṣāpakarṣayorjātyoḥ rasatva-śabdatvavyāpyayornānātvena rasaśabdasādhāraṇyābhāvāt /",
    "GSP29gangtciu:732": " ata eva sajātīyasākṣātkārapratibandhakatāvacchedakasāmānyamutkarṣaḥ tatpratibadhyasākṣātkāraviṣayatāvacchedakasāmānyamapakarṣa iti sādhāraṇo heturapāstaḥ /",
    "GSP29gangtciu:733": " tāratvādergakārajātitvāsiddheḥ /",
    "GSP29gangtciu:734": " sādhanāvacchinnasādhyavyāpakapūrttaguṇatatvasyāśrautratvasya copādhitvāt aprayojakatvācca /",
    "GSP29gangtciu:735": " na hi kāraṇādhīna eva utkarṣo 'pakarṣaśca,",
    "GSP29gangtciu:736": " paramamahati paramāṇau ca parimāṇe pratyekaṃ sattvāt /",
    "GSP29gangtciu:737": " na cobhayasyaikatra sattvaṃ kāraṇaprayojyaṃ,",
    "GSP29gangtciu:738": " ekaikavaddvayorapi pratyekamekatvāt /",
    "GSP29gangtciu:739": " syādetat /",
    "GSP29gangtciu:740": " śrotravyāpārānantaramidānīṃ śrutapūrvo gakāro nāsti vinaṣṭaḥ kolāhala iti pratīteḥ pratyakṣameva śabdānityatvaṃ vināśibhāvatvenotpattimattvānumānadvā,",
    "GSP29gangtciu:741": " pratyakṣrapratiyogikābhāvatvena hi pratyakṣatvaṃ dhvaṃsasya ghaṭadhvaṃsavat na tu vināśagrahe pratiyogisamavāyipratyakṣatvaṃ tantraṃ dharmābhāvasya pratyakṣatvāpatteḥ /",
    "GSP29gangtciu:742": " tadindriyāgrāhye 'pi pratiyogisamavāyini gandha-rasābhāvayograhaṇācca /",
    "GSP29gangtciu:743": " nobhayaṃ gauravāt smṛtaghaṭasaṃyogadhvaṃsapratyakṣatvāpātācca /",
    "GSP29gangtciu:744": " na ca pratiyogiyogyatvasya tantratve vāyusparśadhvaṃso 'pi pratyakṣaḥ syāt iti vācyam /",
    "GSP29gangtciu:745": " āśrayanāśajanyasya tasya grāhakendriyasannikarṣābhāvāt /",
    "GSP29gangtciu:746": " kiñca yasya sattvaṃ yatrānupalabdhārthaḥ /",
    "GSP29gangtciu:747": " ata eva pṛthivītvābhāvo jalīyaparamāṇau na pratyakṣaḥ pratyakṣaśca vāyau rūpābhāvaḥ /",
    "GSP29gangtciu:748": " asti ca tathā śabde tasya sattve samavadhāne ca pratītiprasaṅgāt /",
    "GSP29gangtciu:749": " niradhikaraṇābhāvapratītirnāstīti cet, na,",
    "GSP29gangtciu:750": " ihedānīṃ śabdo nāstīti pratīteḥ /",
    "GSP29gangtciu:751": " tasmāt yatrādhikaraṇe deśe samaye vā pratiyogyatra vartate tatra tadabhāvo nirūpyate /",
    "GSP29gangtciu:752": " ata eva sadbhyāmabhāvo nirūpyate ityuktaṃ,",
    "GSP29gangtciu:753": " śabdābhāvasya ca svata evendriyasannikṛṣṭatvāt nāśraye sannikarṣāpekṣā /",
    "GSP29gangtciu:754": " indriyaviśeṣaṇatayā nābhāvagrahaṇamiti cet / na /",
    "GSP29gangtciu:755": " ayogyatvasyāpadhitvāt /",
    "GSP29gangtciu:756": " anyathā guṇasya saṃyuktasamavāyena grahaṇadarśanāt na samavāyena śabdagrahaḥ syāditi /",
    "GSP29gangtciu:757": " maivaṃ /",
    "GSP29gangtciu:758": " sata eva hi śabdasya vyañjakavirahādanupalabdhimātraṃ na tu dhvaṃsaḥ,",
    "GSP29gangtciu:759": " tattadvayāpetarasakalatadupalambhakasamavadhāne tadanupalabdhirūpayogyānupalabdherabhāvāt /",
    "GSP29gangtciu:760": " pratiyogyupalambhakavyañjakavāyusparśadhvaṃsopādhikaiva /",
    "GSP29gangtciu:761": " vāyurnotpādakaḥ kintu vyañjakaḥ ityatra kiṃ vinigamakamiti cet / na /",
    "GSP29gangtciu:762": " idānīṃ śrutapūrvo gakāro nāsti vinaṣṭaḥ kolāhalaiti pratītyanantaraṃ punaḥ śravaṇe śrutapūrvo 'yaṃ gakāraḥ punaḥ sa evāyaṃ kolāhala iti pratyabhijñānameva,",
    "GSP29gangtciu:763": " ghaṭadhvaṃsapratītyanantarañca sa evāyaṃ ghaṭa iti na pratyabhijñānamiti tatra vinaṣṭapratītyādhvaṃsa eva sidhyati /",
    "GSP29gangtciu:764": " ata eva tāratva-tārataratva-mandatva-mandataratvapratītīnāṃ bhramatvakalpanamityapāstam /",
    "GSP29gangtciu:765": " etāsu satīṣpyabhedapratyabhijñānāt /",
    "GSP29gangtciu:766": " syādetat /",
    "GSP29gangtciu:767": " śabdaḥ prayatnasādhyaḥ tadanabhivyañjakatvaṃ hi indriyasambandhapratibandhakāpanāyakatvādindriyasannidhāpakatvādvā kuḍyotsāraṇeneva paṭādīnāṃ,",
    "GSP29gangtciu:768": " tadubhayamapi śabde na sambhavati nityasamavetatvenāvaraṇāpanayana-sannidhānapanayorabhāvāt /",
    "GSP29gangtciu:769": " nāpi śrotrasaṃskārāt,",
    "GSP29gangtciu:770": " indriyasaṃskārasya unmīlanālokādeḥ sakṛdindrayasambandhayogyasarvārthopalabdhyanukūlasaṃskārajanakatvaṃ",
    "GSP29gangtciu:771": " dṛṣṭaṃ tadvadvāyurapi sakṛdeva sarvaśabdopalabdhyanukūlalaṃ śrotre saṃskāramādadhyāt,",
    "GSP29gangtciu:772": " tathāca sarvaśabdopalabdhiḥ syāt /",
    "GSP29gangtciu:773": " taduktaṃ ``sakṛcca saṃskṛtaṃ śrotraṃ sarvaśabdān prakāśyet /",
    "GSP29gangtciu:774": " ghaṭāyonmīlitaṃ cakṣuḥ paṭaṃ na hi na budhyate'' /",
    "GSP29gangtciu:775": " athānvaya - vyatirekābhyāṃ kārye pratiniyatajanakajanyatvavacchabde 'pi pratiniyatavyañjakavyaṅyāḥ ekāvacchedena samānadeśatve sati samānendriyagrāhyatvāt ghaṭaikatvaparimāṇavat /",
    "GSP29gangtciu:776": " na cāvayavasaṃyoga-bahutvavyañajakāvyaṅyenāvayavinotpalatvavyañjakadīpāvyaṅyena tannīlimnā ghaṭavṛttipṛthaktvavyañjakāvyaṅyenaikatvena vā vyabhicāraḥ",
    "GSP29gangtciu:777": " avayavasaṃyogāvayavinornīlatvotpalatvayoścāvyāpyavyāpyavṛttinorutpalatvasya cādhikavṛttitvenaikāvacchedena vṛttyabhāvāt /",
    "GSP29gangtciu:778": " bahutva-pṛthaktvavyañjakavyaṅyatvaṃ,",
    "GSP29gangtciu:779": " ata eva nīlā balāketyatra",
    "GSP29gangtciu:780": " rūpa-parimāṇayorarddhanikhātavaṃśasaṅkhyā-parimāṇayorvā na vyabhicāra iti /",
    "GSP29gangtciu:781": " maivaṃ /",
    "GSP29gangtciu:782": " varṇāḥ pratiniyatavyañjakavyaṅyāḥ āśrayeṇa saha samānendriyāgrāhyatvāt gandhavat ityāpātataḥ satpratipakṣatvāt /",
    "GSP29gangtciu:783": " (Bibl. Ind. 98, IV,1, p. 423)",
    "GSP29gangtciu:784": " vastutastu ananyathāsiddhapratyabhijñānabalenanābhedasiddhau pratiniyatavyañjakavyaṅyatvasādhakasyai balavattvaṃ,",
    "GSP29gangtciu:785": " śabdasya śabdajanakatvañca śabdanāśakatvaṃ vīcītaraṅganyāyenotpattikalpanañca kalpanameva śabdasya śabde 'janakatvādanāśakatvāñca antyādyaśabdavat",
    "GSP29gangtciu:786": " etena sāmānyavattve satyasmadādivahirindriyajapratyakṣatvāt ityapāstaṃ,",
    "GSP29gangtciu:787": " pratyabhijñānabādhāt śabdatva-gatvāderasiddheśca,",
    "GSP29gangtciu:788": " tasmācchabdo nityaḥ vyomaikaguṇatvāt tatparimāṇavat,",
    "GSP29gangtciu:789": " śrotragrāhyatvāt śabdatvavat,",
    "GSP29gangtciu:790": " viśeṣaguṇāntarāsamānādhikaraṇaikavṛttiguṇatvāt samayaparimāṇavat,",
    "GSP29gangtciu:791": " pṛthivītaranityabhūtaviśeṣaguṇatvāt apākajatve sati nityaikasamavetatvāt jalaparamāṇurūpavat,",
    "GSP29gangtciu:792": " avyāsajyavṛttitve sati anātmavibhuguṇatvāt kālaparimāṇavat,",
    "GSP29gangtciu:793": " vipakṣe bādhakañca pratyabhijñānameveti /",
    "GSP29gangtciu:794": " (Bibl. Ind. 98, IV,1, p. 434)",
    "GSP29gangtciu:795": " śabdānityatāvādasiddhāntaḥ",
    "GSP29gangtciu:796": " atrocyate /",
    "GSP29gangtciu:797": " gakārādivyaktayonaikaikāḥ,",
    "GSP29gangtciu:798": " asti ca śuka-sārikā-manuṣyaprabhaveṣu strī-puṃsatadviśeṣaprabhaveṣu ca gakārādiṣu sphuṭataravailakṣaṇyāt svarūpatobhedaprathā ikṣukṣīrādimādhuryavat",
    "GSP29gangtciu:799": " na ceyamaupādhiko bhedapratītiḥ,",
    "GSP29gangtciu:800": " na hi viditakuṅkumasya kuṅkumāruṇā taruṇīti vat strī-puṃsaprabhavatvamānubhavikamupādhiḥ,",
    "GSP29gangtciu:801": " indriyāsannikarṣeṇa strī-puṃsādibhedamaviduṣo 'pi śabdabhedapratyayāt,",
    "GSP29gangtciu:802": " yato 'numāpayanti śukaśabdo 'yaṃ strīśabdo 'yamityādi anyathānyonyāśrayāt,",
    "GSP29gangtciu:803": " tatprabhavatve jñāte bhedapratyayastasmācca tadanumānamiti /",
    "GSP29gangtciu:804": " na ca kṛpāṇānvaya-vyatirekānuvidhānāt kṛpāṇe mukhadīrghatvavat aupapattikamaupādhikatvaṃ,",
    "GSP29gangtciu:805": " anyānuvidhānābhāvāt /",
    "GSP29gangtciu:806": " atha vyañjakāvāyoreva vailakṣaṇyaṃ śukādigakāragatatvena bhāsate vāyorupalabdhistenaiva rūpeṇeti cet / na /",
    "GSP29gangtciu:807": " gakāragatatve bādhakābhāvāt /",
    "GSP29gangtciu:808": " na cābhedapratyabhijñānaṃ bādhakaṃ,",
    "GSP29gangtciu:809": " na hi ya eva śukaśabdaḥ sa eva strīśabda iti pratyabhijñānaṃ,",
    "GSP29gangtciu:810": " anyathā teṣu bhedajñānābhāvena vaktṛviśeṣānumānaṃ na syāt /",
    "GSP29gangtciu:811": " na cābhivyañjakavāyoreva vailakṣaṇyaṃ śukādyanumāpakaṃ,",
    "GSP29gangtciu:812": " tasya gakārāvṛttitvāt tatra cārope anumiterbhrāntatvāpātāt /",
    "GSP29gangtciu:813": " tasmāt yathā kṛṣṇā gauḥ śuklā gauriti bhede bhāsamāne gakārānugatapratītirgotvamālambate",
    "GSP29gangtciu:814": " tathā śukādigakāreṣu bhede bhāsamāne 'yaṃ gakāro 'yamapi gakāra iti buddhirgatvamālambate",
    "GSP29gangtciu:815": " iti pratyabhijñā ca bhedaprathā copapadyate /",
    "GSP29gangtciu:816": " kiñca gatvādikaṃ yadi na jātistadā kolāhalapratyayo na syāt tathā hi nagarādau bahubhirvarṇānāmekadoccāraṇe dūrasthenānabhivyaktagakārādivarṇavibhāgaṃ kolāhalamātraṃ śrūyate /",
    "GSP29gangtciu:817": " na ca tatra varṇānyasya dhvanirūpasya śabdasya śrutiḥ sambhavati,",
    "GSP29gangtciu:818": " tadabhivyañjakabherītāḍanāderabhāvāt /",
    "GSP29gangtciu:819": " na ca varṇābhivyañjakā eva dhvanivyañjakāḥ,",
    "GSP29gangtciu:820": " sannidhāne 'pi śrūyamāṇe varṇe tacchravaṇaprasaṅgāt /",
    "GSP29gangtciu:821": " na ca varṇābhivyañjakavāyubhireva dūre dhvanimātramabhivyajyate,",
    "GSP29gangtciu:822": " kavyañjakasya gavyañjana iva varṇavyañjakasya dhvanivyañjane 'sāmarthyāt tatsamarthaśaṅkhāderabhāvācca /",
    "GSP29gangtciu:823": " na ca tatra śabdatvamevapratīyate na śabdaḥ,",
    "GSP29gangtciu:824": " vyaktyagrahe jātyagrahāt /",
    "GSP29gangtciu:825": " na cābhivyañjako vāyureva kolāhalatvena pratīyate,",
    "GSP29gangtciu:826": " śabdatvena pratyayāt sannidhāvapi tathā pratyayaprasaṅgācca /",
    "GSP29gangtciu:827": " gakārādigrahe 'pi teṣāṃ parasparabhedāgrahāt kolāhaladhīriti cet, na,",
    "GSP29gangtciu:828": " teṣu vaidharmyābhāvāt tadabhāve 'nyonyābhāvasyābhāvāt svarūpagrahaṇāt samīpe bahugakāreṣu bhedābhāvena tadagrahe kolāhaladhīprasaṅgācca /",
    "GSP29gangtciu:829": " anekavarṇoccāraṇasya taddhetutve dūre 'pi tadapratyayāpatteḥ /",
    "GSP29gangtciu:830": " tasmādavaśyaṃ gatvādijātirūpeyā yadagrahe gakārādigrahe 'pi kolāhalabuddhivyapadeśau /",
    "GSP29gangtciu:831": " asti ca śabdasya ko 'pi ca jātiviśeṣaḥ śrotragrāhyaḥ yasmāt prācyādidigdeśaviśiṣṭaśaṅkhaprabhavatvamanumīyate,",
    "GSP29gangtciu:832": " avyapadeśasyatve 'pi ikṣukṣīrādimādhuryāvāntaravattatsattvāt /",
    "GSP29gangtciu:833": " anyathā digdaśaviśiṣṭaśaṅkhādīnāṃ grahe śrotraśyāsāmarthyāt tatpratītirna syādeva /",
    "GSP29gangtciu:834": " tathāpi gatvādinā parāparabhāvānupapattyā śukādigakārādiṣu na jātiviśeṣā iti cet,",
    "GSP29gangtciu:835": " śukakārādiṣu katvādivyāpyā nānājātirbhinnā tayā pratyekaṃ śukakārādiṣu ekā jātirasti śukaprabhavatvādyanumāpikā tadvyavahārakārikā vā,",
    "GSP29gangtciu:836": " gatvādinā saṅkaraprasaṅgāt,",
    "GSP29gangtciu:837": " gatvantu na nānā ananugatatvena tato 'nugatavyavahārānupapatteḥ /",
    "GSP29gangtciu:838": " ata eva tāratvamapi gatvādivyāpyaṃ nānā na tu gatvaṃ,",
    "GSP29gangtciu:839": " tanniścaye 'pi gatvasandehaśca vyāpyatāvacchedakatvenānugatena nānātāratveṣṭhanugatavyavahārasambhavāt,",
    "GSP29gangtciu:840": " tadajñāne vyavahārāsiddheḥ /",
    "GSP29gangtciu:841": " tāratva-mandatve na jātī sapratiyogikatvāt iti cet,",
    "GSP29gangtciu:842": " na tāratva,",
    "GSP29gangtciu:843": " tārataratvādayautkarṣādirūpā jātiviśeṣā eva te cāśraye gṛhyamāṇa eva gṛhyante na",
    "GSP29gangtciu:844": " tūtkarṣāvadhyapekṣāḥ yathā madhurataratvādaya utkarṣavyavahāraṃ itarasāpekṣāḥ kurvanti",
    "GSP29gangtciu:845": " tathā mandādyapekṣayā tāratvādivyavahāraṃ,",
    "GSP29gangtciu:846": " utkarṣastu jātirūpādanyo 'sambhāvita eva gakāre tu naivaṃ,",
    "GSP29gangtciu:847": " ananyathāsiddhabhedapratyayabalena vaktṛviśeṣānumānabalena ca tatsiddhergatva-katvavyāpyatannānātvasvīkārāt /",
    "GSP29gangtciu:848": " tavāpi vāyuvṛttitve śukādikakāra-gakārādivyañjakavāyūnāṃ vijātīyatvaṃ vācyaṃ tathā",
    "GSP29gangtciu:849": " ca kakāravyañjakavāyutvavyāpyaṃ yadi śukavarṇābhivyañjakavāyutvaṃ tadā śukagakāravyañjakavāyau na syāt,",
    "GSP29gangtciu:850": " atha vyāpakaṃ tadā sarva eva kavyañjakavāyavaḥ śukavarṇābhivyañjakavāyavaḥ syustasmādvāyuvṛttitve 'pi tāsāṃ nānātvamāvaśyakaṃ /",
    "GSP29gangtciu:851": " athāstu strī-puṃsādigakārabhedastathāpi yāvadvaktṛbhedamanantā eva nityā varṇāḥ pratyabhijñānāditi cet,",
    "GSP29gangtciu:852": " atyutpāda-vināśapratītau satyāmapi sa evāyaṃ gakāra iti pratyabhijñā,",
    "GSP29gangtciu:853": " asti hi tadanantaramapyutpāda-vināśaprathā /",
    "GSP29gangtciu:854": " na cotpādapratītyabhedapratyabhijñayoranyatarasya parasparaṃ vihāyānyadbādhakamasti,",
    "GSP29gangtciu:855": " na vānayoḥ parasparaṃ bādhya-bādhakabhāve vinigamakaṃ yenaikabhrāntatvenāvirodhaḥ syāt /",
    "GSP29gangtciu:856": " kathaṃ vā bhedābhedajñānayoranyatrāvadhāritaṃ parasparapratibandhakatvaṃ paribhūya",
    "GSP29gangtciu:857": " prathamaṃ tayorekasattve 'pyaparotpattiprasaṅga iti saṅkaṭapraviṣṭatvena pratyabhijñānaṃ",
    "GSP29gangtciu:858": " śabdanityatve pramāṇayituṃ na śakyate /",
    "GSP29gangtciu:859": " nanvevamutpatti /",
    "GSP29gangtciu:860": " nanvevamutpattimattvādināpyanityatvasiddhiḥ kathaṃ,",
    "GSP29gangtciu:861": " itthaṃ,",
    "GSP29gangtciu:862": " utpādādibuddhi-pratyabhijñayorapyavaśyaṃ viṣayabhedaḥ,",
    "GSP29gangtciu:863": " ekaviṣayatve virodhenaikānantaramaparānutpattiprasaṅgāt /",
    "GSP29gangtciu:864": " evañca bhede bhāsamāne pratyabhijñāyāḥ sajātītvaṃ viṣayo na vyaktyabhedaḥ /",
    "GSP29gangtciu:865": " na caivaṃ tajjātīyo 'miti syāt na tu so 'yamiti vācyam /",
    "GSP29gangtciu:866": " tajjātīyatvapratīterapi so 'yamityākāradarśanāt yathā saiveyaṃ gāthā tadevedamauṣadhaṃ bahubhiḥ kṛtaṃ mayāpi pratyahaṃ kriyamāṇamastītyādau",
    "GSP29gangtciu:867": " na hi tāvadvarṇamātramānupūrvī,",
    "GSP29gangtciu:868": " jarā-rāja-nadī-dīnādiṣu tannānātvāt,",
    "GSP29gangtciu:869": " kintu taduccāraṇānantaramuccāraṇaṃ tajjñānānantaraṃ jñānaṃ vā tacca nāneti tadvatī gāthāpi nānaiva /",
    "GSP29gangtciu:870": " nacābhede bhāsamāne utpādādibuddhirevānyasyotpādādikamavagāhate,",
    "GSP29gangtciu:871": " gākāragatatvapratīterbhrāntatva prasaṅgāt /",
    "GSP29gangtciu:872": " na ceṣṭāpattiḥ,",
    "GSP29gangtciu:873": " abhede bhāsamāne tadviruddhadharmavattvabhramānudayāt vinigamakābhāvenobhayasyāpi yathārthatvāñca,",
    "GSP29gangtciu:874": " kutastarhi",
    "GSP29gangtciu:875": " tasyā abhedo viṣayaḥ,",
    "GSP29gangtciu:876": " yatra prathamaṃ na bhedaprathā ata eva bhedasattve tadajñānāt kvacit sā bhrāntā,",
    "GSP29gangtciu:877": " tasmād yatra bhedapratītistaditarabādhakābādhyā tatra pratyabhijñaiva na bhavati bhavantī vā tajjātīyatvamālambate,",
    "GSP29gangtciu:878": " na tu bhrāntā,",
    "GSP29gangtciu:879": " viśeṣadarśane bhramānudayāt /",
    "GSP29gangtciu:880": " api ca yathā śaṅkhādidhvanīnāṃ utpatti-vināśapratyayāt tāratvādiviruddhadharmasaṃsargāccānityatve saiveyaṅgurjarītyādipratyabhijñā tajjatīyatvaviṣayā tathā varṇapratyabhimāpi /",
    "GSP29gangtciu:881": " anyathā dhvanayo 'pi nityāḥ syuḥ",
    "GSP29gangtciu:882": " utpatti-vināśa-tāratvādipratītīnāṃ pratyabhijñānabalenaupādhikatvāt /",
    "GSP29gangtciu:883": " na ca varṇeṣu tāratvenaiva bhāsamānā dhvanayaupādhayaḥ sambhanti,",
    "GSP29gangtciu:884": " na tu dhvaniṣu varṇāstajjanakakaṇṭhatālvādyabhighātābhāvāditi vācyam /",
    "GSP29gangtciu:885": " varṇoccāraṇadaśāyāmapi gurjarīkādijanakānāmabhāvāt /",
    "GSP29gangtciu:886": " tasmāt utpatti-vināśa-tāratvādipratyayasya pratyabhijñānasya ca tulyatve dvayorapi nityatvamanityatvaṃ vā /",
    "GSP29gangtciu:887": " na cobhayorapi nityatvameva,",
    "GSP29gangtciu:888": " uktanyāyena pratyabhijñāyāstajjātītvaviṣayatvāt /",
    "GSP29gangtciu:889": " kiñca yadi vyaṅyaḥ śabdaḥ syāt tadā bāhyālokābhāve ghaṭasyeva vyañjakābhāve śabdasyānupalambhāt tatsaṃśayaḥ syāt,",
    "GSP29gangtciu:890": " na tvihedānīṃ śabdo nāstīti niścayaḥ tasmādvarṇo na nityo 'nityo vā sattve satyutpattimattvāt,",
    "GSP29gangtciu:891": " asmadādibahirindriya-grāhyatve sati jātimattvāt,",
    "GSP29gangtciu:892": " asmadādipratyakṣaguṇatvādvā,",
    "GSP29gangtciu:893": " ātmaikatvapratyakṣapakṣe pratyakṣaviśeṣaguṇatvāt,",
    "GSP29gangtciu:894": " vyāpakasamavetapratyakṣaviśeṣaguṇatvāt,",
    "GSP29gangtciu:895": " anātmapratyakṣaguṇatvāt,",
    "GSP29gangtciu:896": " avyāpyavṛttitvāt,",
    "GSP29gangtciu:897": " īśvarajñānañca na tathā,",
    "GSP29gangtciu:898": " tatprayokakāraṇābhāvāt,",
    "GSP29gangtciu:899": " bahirindriyavyavasthāhetuguṇatvāt,",
    "GSP29gangtciu:900": " bhūtapratyakṣaguṇatvāt,",
    "GSP29gangtciu:901": " utkarṣāpakarṣarpaśabdapravṛttinimittajātimattvādvetyādi,",
    "GSP29gangtciu:902": " rasatvādivyāpyajāternānātve 'pi tādṛśapravṛttinimittatvasya sādhāraṇyāt /",
    "GSP29gangtciu:903": " na cātra sādhanāvacchinnasya pakṣadharmāvavicchannasya vā sādhyasya vyāpakaḥ sparśavatsamavetatvaṃ upādhiḥ,",
    "GSP29gangtciu:904": " sarvatra varṇātmakaśabdapakṣīkaraṇe vyomaguṇeṣṭhanityeṣu dhvaniṣu sādhyāvyāpakatvāt sparśavat padasya pakṣamātravyāvartakatvena pakṣetaratvācceti",
    "GSP29gangtciu:905": " yadā ca varṇā eva na nityāstadā kaiva kathā puruṣavivakṣādhīnānupūrvyādiviśiṣṭavarṇasamuharūpāṇāṃ padānāṃ,",
    "GSP29gangtciu:906": " kutastarāñca tatsamūharūpasya vākyasya kutastamāñca tatsamūhasya vedasyeti /",
    "GSP29gangtciu:907": " (Bibl. Ind. 98, IV,1, p. 465)",
    "GSP29gangtciu:908": " ucchanna-pracchannavādaḥ",
    "GSP29gangtciu:909": " tathāpi paratantrapuraṣaparamparādhīnatayā pravāhāvicchedameva nityatvaṃ brūmaḥ iti cet, na,",
    "GSP29gangtciu:910": " smṛtyācārānumitānāṃ śākhānāmucchedadarśanāt /",
    "GSP29gangtciu:911": " syādetat, vivādapadamapūrvavodhikā smṛtiḥ smṛtyarthānubhavajanakavedamūlā avigīta-mahājanaparigṛhītasmṛtitvāt pratyakṣavedamūlakasmṛtivat,",
    "GSP29gangtciu:912": " vedamūlakatvañca vedajanyānubhavajanyatvaṃ jñānādvārā jñāyamānasyaiva vedasya smṛtihetutayānumānaṃ,",
    "GSP29gangtciu:913": " kuvindasyeva jñānādivyavahitasya paṭe,",
    "GSP29gangtciu:914": " na tu kāraṇākāraṇatā,",
    "GSP29gangtciu:915": " vede satyeva tatpratisandhāne smṛtipraṇayanāt,",
    "GSP29gangtciu:916": " vedārthasmṛtitā ca prasiddhisiddhā,",
    "GSP29gangtciu:917": " smṛtyarthaśca smṛtita eva upasthitaḥ /",
    "GSP29gangtciu:918": " na ca smṛtyarthabodhakavedānumāne smṛtyartharūpavedārthasya viṣayatvāt vedo 'nuvādakaḥ jñānāntaropanītasya viśeṣaṇatvena viśiṣṭabuddhisambhavāt,",
    "GSP29gangtciu:919": " pākakṛtau mānasapratyakṣāyāṃ pākasya",
    "GSP29gangtciu:920": " saṃjñāsaṃjñijñāne saṃjñāyājñānayathārthatve tadanuvyavasāye bhramaviṣayasyeva,",
    "GSP29gangtciu:921": " anyathā bhrānta-bhrāntijñasaṅkarāpattiḥ na tu śabdārtho 'numānasya viṣayaḥ tasyāsiddhatvenājanakatā smṛtyavyāpakatvāt /",
    "GSP29gangtciu:922": " sa ca vedo nityamanumeya evānumitādevārthamavadhārya smṛtipraṇayanasambhavāt /",
    "GSP29gangtciu:923": " nanvāsaṃsāramapaṭhitasya na vedatvaṃ utpattito 'bhivyaktito mauniśrlokavadabhiprāyato vānupūrvīhīnavarṇamātrasya nirarthakatvāt /",
    "GSP29gangtciu:924": " jñānajanakasamabhivyāhārasyānekatve viśeṣānanumānāñceti cet / na /",
    "GSP29gangtciu:925": " smṛtyarthajñāpakatvenaiva jñātasya vedasya smṛtyarthānubhāvakatvāt /",
    "GSP29gangtciu:926": " (Bibl. Ind. 98, IV,1, p. 475)",
    "GSP29gangtciu:927": " na hi śābdabodhe niyatapadānupūrvī hetuḥ,",
    "GSP29gangtciu:928": " vyabhicārāt /",
    "GSP29gangtciu:929": " padasya varṇāviśeṣānupūrvīniyame 'pi tattadvarṇānupūrvīkapadaviśeṣatvena hetutvaṃ hasta-karādipadānāṃ pratyekaṃ vyabhicārāt /",
    "GSP29gangtciu:930": " kintvavyabhicāritadarthajñāpakatvena jñātasya lāghavādāvaśyakatvācca,",
    "GSP29gangtciu:931": " tadarthajñāpakatvajñānārthameva kvacidvarṇakramasvaraviśeṣāṇāmupayogaḥ /",
    "GSP29gangtciu:932": " ata eva varṇalopādau kuśamānayeti sakārasandehe lipāvuccāraṇe vā hasta-karasandehe 'pi vākyārthabodhaḥ /",
    "GSP29gangtciu:933": " nanu kramikapadavattvaṃ vākyatvam /",
    "GSP29gangtciu:934": " na cātra padakramaḥ,",
    "GSP29gangtciu:935": " anuccāryamāṇatayoccāraṇādhīnasya yugapadanumīyamānatayā budyadhīnasya vā tasyābhāvāditi cet,",
    "GSP29gangtciu:936": " na hi kramikapadavattvaṃ vākyatvaṃ,",
    "GSP29gangtciu:937": " gaurava ityādāvabhāvāt kintu viśiṣṭārthaparaśabdatvaṃ taccātrāpyastyeva /",
    "GSP29gangtciu:938": " athānuccāryamāṇasya na vākyatvaṃ na vā arthānubhāvakatvamiti cet, na,",
    "GSP29gangtciu:939": " lipyanumitānāmapi vākyatvāt arthabodhakatvācca,",
    "GSP29gangtciu:940": " lipitulyā ca smṛtiḥ /",
    "GSP29gangtciu:941": " kiñca vākyamuccāryate na tūccāraṇādvākyatvaṃ,",
    "GSP29gangtciu:942": " anyathā vākyamuccārayetyatrānanvayāpattiḥ,",
    "GSP29gangtciu:943": " anuccāritamauniśrlokaśca vākyaṃ na syāduccāraṇadaśāyāñca vākyatve vākyasyāsattvameva syāt ekadā tāvatpadānāṃ uccāraṇābhāvāt /",
    "GSP29gangtciu:944": " (Bibl. Ind. 98, IV,1, p. 478)",
    "GSP29gangtciu:945": " na ca kṛta-kriyamāṇa-kariṣyamāṇoccāraṇasya vākyatvaṃ,",
    "GSP29gangtciu:946": " samudāye pratyekasyābhāvāt /",
    "GSP29gangtciu:947": " tasmādarthaviśeṣajñāpakatvenaiva jñātādarthaviśeṣadhīḥ /",
    "GSP29gangtciu:948": " ata evāsti vahniliṅgamitiśabdāt pratīteḥ dhūme vahneranumānaṃ,",
    "GSP29gangtciu:949": " na tu tadarthajñāpakatvena jñātāt padādarthajñānamātraṃ syāt na tu saṃsargadhīḥ,",
    "GSP29gangtciu:950": " ghaṭaḥ karmatvamānayanaṃ bhāvanā tadbodhakamiti jñāne 'pi ghaṭamānayetivākyādivānvayabodhābhāvāt /",
    "GSP29gangtciu:951": " evañcānvayaprakārakarmatvādyupasthāpakavibhaktyādimatpadaviśeṣasya tadutthāpitākāṅkṣādeśca jñānaṃ vākyārthadīheturato na tairvinā jñāpakatvamātreṇa",
    "GSP29gangtciu:952": " hasta-karādisandehe kuśamānayetyādau vibhaktyādijñānādeva vākyārthānubhava iti,",
    "GSP29gangtciu:953": " maivaṃ,",
    "GSP29gangtciu:954": " na hi tattadvibhaktyādimatpadaviśeṣatvena vākyārthadhīhetutvaṃ,",
    "GSP29gangtciu:955": " ananugamāt,",
    "GSP29gangtciu:956": " kintu ghaṭaḥ karmatvamityādyanvayavirodhipadājanyapadārthopasthitistathā sā cehāpyasti /",
    "GSP29gangtciu:957": " vastutastu nānāpadāt padārthopasthityanantaraṃ vākyārthabodhe tathaiva sāmāgrī anumitavedādvākyārthānubhave",
    "GSP29gangtciu:958": " vilakṣaṇaiva sā smṛtyarthajñāpakatvenaiva jñātasya smṛtyarthānubhāvakatvāt dharmigrāhakapramāṇena",
    "GSP29gangtciu:959": " tasya tathaiva siddhatvāt /",
    "GSP29gangtciu:960": " taveśvarasyevāśarīrasya kartṛtve /",
    "GSP29gangtciu:961": " ata eva varṇapada vibhaktyādiviśeṣaghaṭitatvenājñātasyākhaṇḍasya sakhaṇḍasya vā vākyārthānubhāvakatvāt",
    "GSP29gangtciu:962": " padārthasthanīyastasya vākyārthastatra varṇasamūhaḥ padaṃ padasamūhovākyamityatrāpi",
    "GSP29gangtciu:963": " tato grahaḥ pramāṇaśabdatvamātreṇa tasya siddheḥ anyathā kḷptahetuṃ vinā so 'nubhāvaka",
    "GSP29gangtciu:964": " ityādau tadasiddhāvāśrayāsiddhiḥ siddhau vā bādhaḥ tena vinaiva sarvānupapattiṃ paribhūya",
    "GSP29gangtciu:965": " tadanubhāvakatvasya dharmigrāhakamānasiddhatvāt /",
    "GSP29gangtciu:966": " ata eva kvacit stuti-nindābhyāṃ kalpitavidhi-niṣedhakavedārthamadhigatya pravṛtti-nivṛttī /",
    "GSP29gangtciu:967": " anyathā vidhi-niṣedakānāṃ nānāprakārakatvena vibhaktyādiviśeṣavat padasyānumātumaśakyatvāt na tator'thadhīḥ syāt /",
    "GSP29gangtciu:968": " tathāpi vaktṛjñānānumānānantaramivānumitānumānādeva vākyārthasiddhalaukikavākyavadvedasyānuvādakatvaṃ syāditi cet, na,",
    "GSP29gangtciu:969": " dharmigrāhakamānena smṛtyarthajñāpakatayā jñātāt sambhūtasāmagrīkatvenābhāvāt,",
    "GSP29gangtciu:970": " anumānasya vyāptyādijñānāpekṣitatvena vilambitatvāt /",
    "GSP29gangtciu:971": " na ca vedasyāpi yogyatādijñānāpekṣitatayā vilambaḥ,",
    "GSP29gangtciu:972": " tannirapekṣabodhakasyaiva dharmigrāhakamānasiddhatvāt yogyatādi viśiṣṭasyaivānumānādvā,",
    "GSP29gangtciu:973": " evaṃ maṅgalācārasyāvigītaśiṣṭācāratvena kartavyatāmanumāya sā kartavyatā vedabodhitā",
    "GSP29gangtciu:974": " alaukikāvigītaśiṣṭācārakartavyatātvāditi tadbodhakatvenānumitavedāt kartavyatādhīstataḥ pravṛttiḥ /",
    "GSP29gangtciu:975": " nanu sa ācārovedabodhitakartavyatākaḥ tādṛśācāratvādityanumitavedāt tatkartavyatādhīḥ,",
    "GSP29gangtciu:976": " vibhaktyādikavinānumitavedāt tatkartavyatājñānābhāvāt maṅgalamācaredityevaṃrūpasya ca vedasya nānumānaṃ tathā vyāptyabhāvāt,",
    "GSP29gangtciu:977": " tasmāt tasya kartavyatāmanumānaya tadbodhakavedānumānaṃ,",
    "GSP29gangtciu:978": " prathamaṃ kartavyatājñāne 'pi vedānumānaṃ avinābhāvāt /",
    "GSP29gangtciu:979": " na ca tata eva pratyakṣavedānumānaṃ,",
    "GSP29gangtciu:980": " pratyakṣatve ucchedānupapatteḥ śākhāntaravat /",
    "GSP29gangtciu:981": " (Bibl. Ind. 98, IV,1, p. 487)",
    "GSP29gangtciu:982": " yattu aṣṭakāḥ kartavyāḥ kāryā aṣṭakā ityevaṃ rūpameva vākyamanumeyaṃ upasthitatvāt,",
    "GSP29gangtciu:983": " evañca tatraivārthe pratipuruṣamanyānyavedānumānaṃ,",
    "GSP29gangtciu:984": " pratyakṣatve ucchedanupapatteḥ śākhāntaravat /",
    "GSP29gangtciu:985": " yattu aṣṭakāḥ kartavyāḥ kāryā aṣṭakā ityevaṃ rūpameva vākyamanumeyaṃ upasthitatvāt,",
    "GSP29gangtciu:986": " tatraivārthe pratipuruṣamanyānyavedānumānaṃ na doṣāya ekārthānekapadopasthitau vānekavākyānumānameveti,",
    "GSP29gangtciu:987": " tanna,",
    "GSP29gangtciu:988": " ācārato vedānumāne maṅgalamācaredityādyanyataropasthitau niyamābhāvāt /",
    "GSP29gangtciu:989": " anekavedakalpane ca svānubhavavirodhaḥ,",
    "GSP29gangtciu:990": " manusmṛtimūlañcānekaṃ vākyaṃ nāvaśyakamiti kathamādhuniko 'nekamanuminuyāt /",
    "GSP29gangtciu:991": " na ca smṛtyarthabodhakovedaḥ smṛtisadṛśa evānumeyaḥ niyamataḥ smṛterupasthitatvāt iti vācyam /",
    "GSP29gangtciu:992": " tadarthasmṛterapi nānāprakārakatvāt tasya ca pradoṣādau anuccaritavedasyeva vedatvaṃ",
    "GSP29gangtciu:993": " śrotragrahāṇārhatayā ca śabdatvaṃ vākyatvamarthabodhakatvādityetadeva yuktaṃ smṛtyācāreṇa",
    "GSP29gangtciu:994": " cānumitau vedor'thaṃ bodhayatīti pūrvapūrveṇānumitavedāt uttarottarasmṛtyācārāviti",
    "GSP29gangtciu:995": " nāndhaparamparā śabdārthaśaktigrahavat svataḥ pramāṇamūlakatvāt /",
    "GSP29gangtciu:996": " tasmānnityānumeyatvaṃ vedasya na tūccheda iti / atrocyate /",
    "GSP29gangtciu:997": " ucchinnavedādarthaṃ pratītya smṛtyācārayorupapatteḥ na sāmagṣantarakalpanaṃ ata eva nāśrayāsiddhibodho vā smṛtyācārānumitavedasyāsmābhirabhyupagamāt",
    "GSP29gangtciu:998": " idānīñca smṛterarthaṃ pratītyācārāñca kartavyatāmanumāya pravṛttiḥ /",
    "GSP29gangtciu:999": " na caivaṃ kiṃ vedeneti vācyam /",
    "GSP29gangtciu:1000": " tulyatvāt avinābhāvācca tatkalpanaṃ tulyaṃ tathāca smṛtyācārayorvedajanyānubhavamūlakatvānumānādeva pakṣadharmatābalāt pratyakṣavedamūlakatvasiddhiḥ",
    "GSP29gangtciu:1001": " anyathā tasyānubhāvakatvābhāvena mūlatvānupapatteḥ /",
    "GSP29gangtciu:1002": " tasmāt smṛtyācārānumito vedaḥ pratyakṣo 'dhyayanaviṣayaśca vedatvāt saṃmatavat,",
    "GSP29gangtciu:1003": " anyathā sāmagrayantarakalpane gauravaprasaṅgaḥ /",
    "GSP29gangtciu:1004": " nanu stuti-nindārthavādena kalpitāt vidhi-niṣedhakavākyāt kathamarthamavagamya pravṛtti-nivṛttī,",
    "GSP29gangtciu:1005": " na hi tatra varṇa-pada-vibhakti-vidhipratyayakramaviśeṣāṇāmanumānaṃ sambhavati,",
    "GSP29gangtciu:1006": " vyabhicārāditi cet, na,",
    "GSP29gangtciu:1007": " stuti-nindāvākyābhyāṃ pravṛtti-nivṛttiheturartha eva kalpate /",
    "GSP29gangtciu:1008": " lāghāvāt /",
    "GSP29gangtciu:1009": " na tu vidhāyaka-niṣedhakavākyaṃ gauravāt uktadoṣācca,",
    "GSP29gangtciu:1010": " yatra cārthavādādeva tadarthāvagamaḥ ``tarati mṛtyumi''tyādau tatra na kalpanāpi /",
    "GSP29gangtciu:1011": " atha tasyādhyayanaviṣayatve śākhāntaravat bahubhirmeghāvibhirādhyātmikaśaktisampannairghiyamāṇaśākhāyā ucchedāsambhava iti cet, na,",
    "GSP29gangtciu:1012": " ekasya na sakalaśākhādhyayane śaktirityekenevāparairapi tadanadhyayane śākhocchedasambhavādekānādhītāyā aparādhyayanaviṣayatvaniyame mānābhāvāt",
    "GSP29gangtciu:1013": " yadyapi vedasahasraśākhāvido vyasādayaḥ santyeva,",
    "GSP29gangtciu:1014": " tathāpyadhyayanābhāva eva śākhoccedaḥ /",
    "GSP29gangtciu:1015": " nanu śākhocchede varṇa-padavākyahāniśaṅkayā pratyakṣavedādapi vākyārtha-prayogayoraniścaye vaidikavyavahāramātraṃ lupyeteti cet, na,",
    "GSP29gangtciu:1016": " śrūyamāṇamātrasyaiva mahānajaparigṛhītatvāt tanmātrabodhitāṅgatikartavyatayaiva śiṣṭairanuṣṭhīyamānatvācca tadarthaniścayāt /",
    "GSP29gangtciu:1017": " na ca ucchinnaśākhābodhitekartavyatāśaṅkayā ekasminnapi karmaṇyanāśvasaprasaṅgaḥ,",
    "GSP29gangtciu:1018": " nānāśākhetikartavyatāpūraṇīyatvāt tasyeti sāmprataṃ,",
    "GSP29gangtciu:1019": " santi hi tattatkarmaṇi nānāśākhābodhitasakaletikartavyatābodhanāyainameva kālakramabhāvinamanāśvāsamaśaṅkamānairmarṣibhiḥ praṇītā mahājanaparigrahītāḥ smṛtayaiti nānāśvāsaḥ /",
    "GSP29gangtciu:1020": " anyathā ekasya sakalaśākhānavagamāt śākhāntarabodhitetikartavyatāsaṃśayenaikaśākhāto nārthaniścayaḥ syāt /",
    "GSP29gangtciu:1021": " yattu vibhaktyādimattatpadānāṃ tatsamudāyānāñca pratyakṣatvanteṣṭhapi kaścidvedaḥ tatrāyaṃ samudāyo veda ityaniścaya eva nityānumeyārthaḥ,",
    "GSP29gangtciu:1022": " vedatvaṃ vā tatrānumeyamiti,",
    "GSP29gangtciu:1023": " tanna pratyakṣavedātiriktavākye tadabhiyuktānāṃ mahājanānāṃ vedatvābhāvaniścayāt /",
    "GSP29gangtciu:1024": " ata eva vedatvaṃ tatranānumeyaṃ bādhāt viśiṣya pakṣājñānāñca dharmavedanājanakatvañca vedatvaṃ nānumeyaṃ tajjanakatvasya pratyakṣatvāt,",
    "GSP29gangtciu:1025": " nādhyayanaviṣayatvaṃ tadabhāvāt,",
    "GSP29gangtciu:1026": " najātiranabhyugamāditi /",
    "GSP29gangtciu:1027": " (Bibl. Ind. 98, IV,1, p. 498)",
    "GSP29gangtciu:1028": " syādetat /",
    "GSP29gangtciu:1029": " smṛtyācārayorvedamūlatve tatrocchedādivivādastadeva tvasiddhaṃ,",
    "GSP29gangtciu:1030": " tathā hi vedasamānārthā mahājanaparigṛhītā ca smṛtiḥ svārthosthityanantaraṃ smṛtyarthānubhāvakavedānumāne",
    "GSP29gangtciu:1031": " liṅgaṃ tathāca prāthamyāt sādhyaprasidhyarthasupajīvyatvāñca smṛterevāpūrvādivākyārthajñānamastu",
    "GSP29gangtciu:1032": " kiṃ vedana tadarthasya smṛtita eva siddheḥ apūrvasyāpi śabdaikagamyatvena smṛtitojñātasya",
    "GSP29gangtciu:1033": " jñāpakatvenānuvādakatāpatteśca,",
    "GSP29gangtciu:1034": " sā ca smṛtyantarādityanādireva smṛtidhārāvaśyikī /",
    "GSP29gangtciu:1035": " anyathā manusmṛteḥ pūrvantavāpi vedānumānaṃ na syāt /",
    "GSP29gangtciu:1036": " sarvā ca smṛtiḥ smṛtijanyavākyārthapramājanyatvena mahājanaparigrahītatvena ca pramāṇamiti nāndhaparamparā,",
    "GSP29gangtciu:1037": " pratyakṣā ca smṛtiḥ smṛtimūlaṃ nānumitā anumitavedavattasyānanubhāvakatvāt /",
    "GSP29gangtciu:1038": " vedārthasmṛtitāprasiddhistu pratyakṣavedamūlasmṛtisāhacaryeṇa bhramāt pratyakṣavedābodhitalobha-nyāyamūlasmṛtāviva tāntrikāṇāṃ liṅgābhāsajanyavedamūlakatvaṃ kalpayati /",
    "GSP29gangtciu:1039": " atha smṛtiriva tadvedamūlakatvaprasiddhirapi mahājanaparigrahītā evañca sā vedamūlatvanibandhanā",
    "GSP29gangtciu:1040": " avigītamahājanaparigṛhītavedamūlatvaprasiddhitvāt pratyakṣavedamūlasmṛtau tatprasiddhivat,",
    "GSP29gangtciu:1041": " evaṃ vedārthatāprasiddhirapi /",
    "GSP29gangtciu:1042": " anyathā mahājanaparigṛhītānādare veda-smṛtyorapi prāmāṇyaṃ na syāditi cet, na,",
    "GSP29gangtciu:1043": " yūpahastyādismṛtestatprasiddhau vyabhicārāt,",
    "GSP29gangtciu:1044": " kḷptalobhādita eva tatsambhavāt vicārakāṇāṃ vipratipatteśca tatra tatprasiddhau vigānaṃ mahājanānāmiti cet, na,",
    "GSP29gangtciu:1045": " atrāpi mūlāntarasambhavādviprattipatteśca",
    "GSP29gangtciu:1046": " vigānameva teṣāṃ /",
    "GSP29gangtciu:1047": " ata eva smṛtīnāṃ nyāyamūlatve sambhavati vedamūlatvaprasiddhāvapi na vedamūlatvaṃ /",
    "GSP29gangtciu:1048": " na ca vedamūle 'yamiti kṛtvā smṛtermahājanaparigrahāt tanmūlatvaṃ,",
    "GSP29gangtciu:1049": " vedamūleyamiti prathamaṃ jñātumaśakyatvāt śakyatve vā kimanumānena /",
    "GSP29gangtciu:1050": " na ca vedamūlatvena prakāreṇa mahājanaparigrahaḥ,",
    "GSP29gangtciu:1051": " asiddheḥ manvādismṛtitvena pūrvamahājanaparigraheṇottarottareṣāṃ parigrahādanuṣṭhānādyupapatteḥ,",
    "GSP29gangtciu:1052": " evaṃ holākādyācāre 'pi vedaliṅgenaiva kartavyatājñānopapatteḥ kiṃ vedena,",
    "GSP29gangtciu:1053": " tadarthasya liṅgādevopapatteḥ /",
    "GSP29gangtciu:1054": " avigītālaukikaviṣayakaśiṣṭācārasya vedamūlatvadarśanāt vedānumāne cāvigītaśiṣṭācāratvena bhojanādyācāro 'pi vedamūlaḥ syāt,",
    "GSP29gangtciu:1055": " vedaṃ vināpi tatkartavyatādhīsambhavāt na tadarthaṃ veda iti ihāpi tulyam /",
    "GSP29gangtciu:1056": " acāra-kartavyatānumānayoranāditvenācārāṇāṃ kartavyatvānumānamūlakatvāt nāndhaparamparā /",
    "GSP29gangtciu:1057": " na ca pūrvānumānasāpekṣamuttarānumānamiti svatantrapramāṇamūlakatvābhāvāt sā,",
    "GSP29gangtciu:1058": " vyāpti -pakṣadharmatāvattvena sarveṣāṃ svatantrapramāṇatvāt /",
    "GSP29gangtciu:1059": " nāpītaraprāmānyādhīnaṃ sarvasya prāmāṇyamiti na nirapekṣatvaṃ,",
    "GSP29gangtciu:1060": " pratyakṣāderapi tathātvāpatteḥ /",
    "GSP29gangtciu:1061": " etena vivādapadamācāro nirapekṣapramāṇamūlakaḥ avigītamahājanājāratvāt pratyakṣavedamūlācāravaditi nirastaṃ /",
    "GSP29gangtciu:1062": " anumānasya nirapekṣapramaṇatvāt pramāṇamūlatvanaiva hetorupapatteḥ nirapekṣatvasya gauraveṇāprayojakatvācca /",
    "GSP29gangtciu:1063": " na ca sāpekṣatvena na pramāṇatā,",
    "GSP29gangtciu:1064": " vyāptyādisattvāt /",
    "GSP29gangtciu:1065": " na ca sāpekṣatvena na pramāṇatā,",
    "GSP29gangtciu:1066": " vyāptyādisattvāt , /",
    "GSP29gangtciu:1067": " anyathā pramāṇe nairapekṣasya vaiyarthyāt /",
    "GSP29gangtciu:1068": " na cācāre vedamūlatvaprasiddhestadanumānaṃ,",
    "GSP29gangtciu:1069": " asiddheḥ vyabhicārādanyathopapatteśca /",
    "GSP29gangtciu:1070": " na ca vedamūlatvenaiva mahājanaparigrahāttathā,",
    "GSP29gangtciu:1071": " na hi vedamūlo 'yamiti kṛtvā mahājanānāṃ tatparigrahaḥ,",
    "GSP29gangtciu:1072": " vedamūlatvasya prathamaṃ jñātumaśakyatvācchakyatve vā kimanumānena /",
    "GSP29gangtciu:1073": " na ca vedamūlatvenaiva mahājanaparigṛhīto 'yamācāra iti jñātvā tatra mahājanaparigrahaḥ,",
    "GSP29gangtciu:1074": " gauravādasiddheśca /",
    "GSP29gangtciu:1075": " pūrvamahājanaparigrahādevottarottareṣāṃ parigrahādanuṣṭhānopapatteḥ /",
    "GSP29gangtciu:1076": " tādṛśasmṛtyācārayorvedamalatvena vyāptervedasiddhiriti cet, na,",
    "GSP29gangtciu:1077": " asambhavanmūlāntaratvasyopādhitvāt /",
    "GSP29gangtciu:1078": " anyathā lobha-nyāyamūlasmṛterapi vedamūlatvaprasaṅgaḥ /",
    "GSP29gangtciu:1079": " astu vā smṛtyācārayoranāditvaṃ /",
    "GSP29gangtciu:1080": " na cācārāt smṛtiḥ smṛterācāra ityandhaparamparā mūlabhūtapramāṇābhāvāt iti vacyam /",
    "GSP29gangtciu:1081": " smṛtyācārayorubhayorapi pramāṇatvāt /",
    "GSP29gangtciu:1082": " anyathā na tato vedānumānamapīti /",
    "GSP29gangtciu:1083": " ucyate /",
    "GSP29gangtciu:1084": " pralaye pūrvasmṛtyācārayorucchedāt sargādau nityasarvajñeśvarapraṇītavedamūlatvaṃ smṛtyācārayoḥ /",
    "GSP29gangtciu:1085": " anyathā mūlābhāvenāndha-paramparāprasaṅgaḥ /",
    "GSP29gangtciu:1086": " na ca manvādīnāmatīndriyārthadarśitvaṃ,",
    "GSP29gangtciu:1087": " tadupāyaśravaṇādestadānīmabhavāt /",
    "GSP29gangtciu:1088": " pūrvasargasiddhasarvajñamanvādaya eva te iti cet,",
    "GSP29gangtciu:1089": " na pramāṇābhāvāt /",
    "GSP29gangtciu:1090": " smṛtyācārayoḥ pramāṇamūlatvameva tatkalpanamiti cet, na,",
    "GSP29gangtciu:1091": " pratisargaṃ teṣāmanyonyatvakalpane gauravamityekasyaiva nityasarvajñasya kalpanāt /",
    "GSP29gangtciu:1092": " na ca smṛtaya eva tatpraṇītāḥ,",
    "GSP29gangtciu:1093": " tāsāṃ manvādikartṛkatvena smṛtau bodhanāt smṛtāveva smṛtīnāṃ vedamūlatvasmaraṇāñca /",
    "GSP29gangtciu:1094": " evañca smṛtyācārayormahājanaparigrahādvedamūlatvasādhakamapi bhagavati pramāṇam /",
    "GSP29gangtciu:1095": " ata eva ``pratimanvantarañcaiṣā śrutiranyā vidhīyate'' ityāgamo 'pi /",
    "GSP29gangtciu:1096": " evañca pūrvaṃ pratyakṣamūlāveva smṛtyācārau,",
    "GSP29gangtciu:1097": " agre ca kālakrameṇāyurārogya-bala-śraddhā-grahaṇa-dhāraṇādiśakteraharapacīyamānatvāt tadadhyayanavicchedana śākhocchedāt smṛtyācārabhyāmeva kartavyatāmadhigatya pravṛttiḥ /",
    "GSP29gangtciu:1098": " nanvevaṃ smṛtirastu vedamūlāmaṅgalādyācārastvīśvarādeva bhaviṣyati ghaṭa-lipyādisamprādayavaditi cet, na,",
    "GSP29gangtciu:1099": " bahuvyāpāraghaṭitasya tattadācārasya gurutvena maṅgalamācaredityādivākyasyaiva lāghavena kalpanāt /",
    "GSP29gangtciu:1100": " na ca maṅgalādipadaśaktigrahārthe tadupapatteḥ /",
    "GSP29gangtciu:1101": " ata eva yatra vacanamātrāt parapratipattistatra nācāraḥ parīkṣakāṇāṃ,",
    "GSP29gangtciu:1102": " tasya ca vedatvaṃ neśvarapraṇītatvena śaktigrahaṇārthatadvacane vyabhicārāt,",
    "GSP29gangtciu:1103": " kintu tādṛśācārāsya vedamūlatvaniyamāditi /",
    "GSP29gangtciu:1104": " syādet, pralaye satyevameva tat sa eva tu nāsti pramāṇābhāvat iti cet, na,",
    "GSP29gangtciu:1105": " kāla-kapālānyāvṛttighaṭaprāgabhāvaḥ kāryadravyānādhārādhāraḥ kāryadravyānadhikaraṇakāryādhikaraṇavṛttirvā abhāvatvāt ākāśavṛttyanyonyābhāvavaditi vṛttapralayasādhanāt /",
    "GSP29gangtciu:1106": " evameva ghaṭadhvaṃsaṃ pakṣīkṛtyāgāmipralayasādhanam /",
    "GSP29gangtciu:1107": " yadvā ghaṭaḥ kāryadravyānadhikaraṇakāryādhikaraṇavṛttidhvaṃsapratiyogī kāryatvācchabdavat /",
    "GSP29gangtciu:1108": " yadvā kāryadravyatvaṃ kāryadravyānadhikaraṇakāryādhikaraṇavṛttidhvaṃsapratiyogivṛtti kāryamātravṛttitvāt śabdatvavat /",
    "GSP29gangtciu:1109": " yadvā ekakālīnāḥ sarve paramāṇavaḥ samagrīpādeyaprabandhaśūnyā ārambhakatvāt naṣṭapavanārambhakaparamāṇuvat /",
    "GSP29gangtciu:1110": " sarvatra pakṣatāvacchedakāvacchinnaṃ sādhyaṃ pratīyate iti ekakāle śūnyate labhyate /",
    "GSP29gangtciu:1111": " na ca pavanaparamāṇūnāmapi pakṣatvenāṃśataḥ siddhasādhanaṃ,",
    "GSP29gangtciu:1112": " pakṣadharmatābalalabhyasādhyāpratīteḥ,",
    "GSP29gangtciu:1113": " abhedānumānavacca pakṣasya dṛṣṭāntatvāvirodhaḥ /",
    "GSP29gangtciu:1114": " yadvā paramāṇavaḥ kāryadravyānadhikaraṇavṛttikāryavantaḥ nityadravyatvāt ākāśavat,",
    "GSP29gangtciu:1115": " bhūgolakasantāno 'yaṃ bhūgolakasantānānadhikaraṇavṛttidhvaṃsapratiyogī kāryatvāt ghaṭavat /",
    "GSP29gangtciu:1116": " yadvā etatkarmātiktāni karmāṇi etatpratibandhakapratibadhyāni karmatvāt etatkarmavat /",
    "GSP29gangtciu:1117": " na cātra vyabhicāraśaṅkā,",
    "GSP29gangtciu:1118": " sarveṣāmevaṃrūpatvādanevambhāve ca svabhāvapracyavāt /",
    "GSP29gangtciu:1119": " anyathā niyame 'pi niyamāntarāpekṣāyāmanavasthiteḥ /",
    "GSP29gangtciu:1120": " āgamo 'pyamumevārthaṃ saṃvatadīti kṛtaṃ prasaktānuprasaktyā //",
    "GSP29gangtciu:1121": " (Bibl. Ind. 98, IV,2, p. 1)",
    "GSP29gangtciu:1122": " vidhivādapūrvapakṣaḥ",
    "GSP29gangtciu:1123": " ācāramūlatvaṃ vedasya pravartakajñānajanakatvena bhavatīti pravartakajñānaṃ nirūpyate /",
    "GSP29gangtciu:1124": " tatrābhidhā-saṅkalpāpūrva-bhāvanājñānaṃ na pravartakaṃ,",
    "GSP29gangtciu:1125": " tasmin satyapi apravṛtteḥ asatyapi pravṛtteśca /",
    "GSP29gangtciu:1126": " kāryatvajñānaṃ pravartakamiti guravaḥ /",
    "GSP29gangtciu:1127": " tathā hi jñānasya kṛtau janyāyāṃ cikīrṣātiriktaṃ na kartavyamasti tatsattve kṛtivilambohetvantarābhāvāt,",
    "GSP29gangtciu:1128": " cikīrṣā ca kṛtisādhyatvaprakārikā kṛtisādhyakriyāviṣayecchā pākaṃ kṛtyā sādhayāmīti tadanubhavāt,",
    "GSP29gangtciu:1129": " sā ca svakṛtisādhyatājñānasādhyā icchāyāḥ svaprakārakadhīsādhyatvaniyamāt /",
    "GSP29gangtciu:1130": " ata eva svakṛtisādhye pāke pravartate,",
    "GSP29gangtciu:1131": " na tviṣṭasādhanatājñānasādhyā svakṛtyasadhye cikīrṣāpatteḥ,",
    "GSP29gangtciu:1132": " svakṛtyasādhyatvajñānaṃ pratibandhakamiti cet, na,",
    "GSP29gangtciu:1133": " tadabhāvakāraṇatve gauravāt /",
    "GSP29gangtciu:1134": " athābhāva ubhayasiddhaḥ kṛtisādhyatādhīrasiddhetyato na lāghavāvasara iti cet, na,",
    "GSP29gangtciu:1135": " yatra śabdādanumānadvā daivāt sā tatra lāghavāvatārādicchāyāḥ svaprakārakajñānasādhyatvaniyamena",
    "GSP29gangtciu:1136": " kṛtisādhyatvajñānasyāvaśyakatvācca janakajñānaṃ vighaṭayata eva jñānasya pratibandhakatvācca /",
    "GSP29gangtciu:1137": " vyāptijñānavighaṭanadvārā anumitipratibandhakānaikāntikajñānavat /",
    "GSP29gangtciu:1138": " (Bibl. Ind. 98, IV,2, p. 23)",
    "GSP29gangtciu:1139": " anyathā svakṛtyasādhyatvāniṣṭasādhanatvopekṣaṇītvaniṣphalatvajñānaṃ pratibandhakaṃ kriyājñānameva pravartakaṃ kalpeta /",
    "GSP29gangtciu:1140": " nanu sanodhātvarthagocarecchāvācitvāt lāghavāñca kṛtāvicchā cikīrṣā sā ca vṛṣṭāviveṣṭasādhanatājñānāditi cet, na,",
    "GSP29gangtciu:1141": " vahninā sādhayāmītivat kṛtyāsādhayāmītīcchāyāḥ kṛteḥ pūrvamanubhūyamānāyāḥ sanantāvācyatvena gauraveṇa ca pratyākhyātumaśakyatvāt /",
    "GSP29gangtciu:1142": " kiñca pākaṃ cikīrṣatītyatra prādhānyena pākasyecchāviṣayatvamanubhūyate na tu kṛteḥ,",
    "GSP29gangtciu:1143": " dhātośca sanpratyayābhidheyecchāprakāravācitvaṃ,",
    "GSP29gangtciu:1144": " odanaṃ bubhukṣata ityatra bhojanaviśeṣyatayaudanasyecchāviṣayatvānubhavāt /",
    "GSP29gangtciu:1145": " iṣṭasādhanatvena vṛṣṭāviva kṛtāvicchāsambhave 'pi kṛtīcchā na pravartikā kintu svakṛtisādhyecchaiva,",
    "GSP29gangtciu:1146": " ghaṭaṃ jānāti cikīrṣati karotījñāna-cikīrṣā-kṛtīnāmekaviṣayatvānubhavāt /",
    "GSP29gangtciu:1147": " atha yadi kṛtyā sādhayitumicchā sā tadā cikīrṣitasya pākasyānyataḥ siddhau sā nāpagacchet,",
    "GSP29gangtciu:1148": " na hyupāyaviśeṣasādhyatvenecchopāyāntarādhīnaphalalābhena nivāryate,",
    "GSP29gangtciu:1149": " prītyā dhanalābhe 'pi pratigraheṇa tallipsāyā anivṛtteriti cet, na,",
    "GSP29gangtciu:1150": " svaviṣayasiddhatvasya phalecchāvicchedasya copāyecchāvirodhatvāt /",
    "GSP29gangtciu:1151": " asti ca tatra pākaudanayoḥ siddhatvaṃ,",
    "GSP29gangtciu:1152": " anyaudanecchāyāṃ pākacikīrṣā bhavatyeva,",
    "GSP29gangtciu:1153": " pratyutāsiddhatvāt kṛtāvevecchā na vicchidyeta yadi kṛtiviṣayasiddhatva-phalecchāvicchedau na virodhinau /",
    "GSP29gangtciu:1154": " prītyā dhanalābhe ca tadadhikadhanecchā na vicchidyate tasyāsiddhatvāt tatphalecchāyāśca",
    "GSP29gangtciu:1155": " sattvāt dhanamātrārthinaśca prītyā dhanalābhe 'pi pratigraheṇa tallipsā nāstyeva",
    "GSP29gangtciu:1156": " dhanamātrasya siddhatvāt /",
    "GSP29gangtciu:1157": " kiñcidviśeṣasiddhyaiva hi sāmānyecchāvicchedaḥ /",
    "GSP29gangtciu:1158": " anyathā sakalasvaviṣayasiddherasambhavena tadvicchedo na syādeva /",
    "GSP29gangtciu:1159": " vastutastu kriyānukūlā kṛtiriṣṭopāya iti jñāne kriyāyāḥ kṛtisādhyatvamiṣṭopāyatvañca",
    "GSP29gangtciu:1160": " bhātaṃ kriyādvāraiva kṛteriṣṭasādhanatvāditi tadbodhāt kṛtāviva kṛtisādhyatvena kriyāyāmapi",
    "GSP29gangtciu:1161": " saiveccheti cikīrṣāyāṃ kṛtisādhyatvaprakāranaiyatyamataḥ kṛtisamānaviṣayacikīrṣātvena",
    "GSP29gangtciu:1162": " cikīrṣāyāḥ kṛtikāraṇatvaṃ na tu kṛtīcchātvena bhinnaviṣayatayā gauravāt /",
    "GSP29gangtciu:1163": " tathāpi yena rūpeṇa yasyeṣṭasādhanatvaṃ tena prakāreṇa tatrecchā yathā svakedāravṛṣṭitvena",
    "GSP29gangtciu:1164": " iṣṭasādhanatvāt tathaivaicchā tathā kṛtisādhyatvena pākasyeṣṭasādhanatvamataḥ kṛtisādhyatvena",
    "GSP29gangtciu:1165": " tatrecchā bhavatīti,",
    "GSP29gangtciu:1166": " kṛtau kṛtiviṣaye vā cikīrṣāyāṃ na vṛṣṭīcchā,",
    "GSP29gangtciu:1167": " vilakṣaṇasāmagrayantarakalpanamiti cet,",
    "GSP29gangtciu:1168": " bhavedevaṃ,",
    "GSP29gangtciu:1169": " yadi kṛtisādhyatvena pākasya odanasādhanatā syāt,",
    "GSP29gangtciu:1170": " na caivaṃ gauravāt kintu pākatvena,",
    "GSP29gangtciu:1171": " sa tu kṛtiṃ vinā netyanyadetat /",
    "GSP29gangtciu:1172": " vahninā sādhayāmītivat kṛtyā sādhayāmītīcchā iṣṭasādhanatājñānādeveti cet,",
    "GSP29gangtciu:1173": " tarhi tatra vahnisādhyatājñānavadatrāpi kṛtisādhyatvajñānaṃ kāraṇamāvaśyakaṃ kṛtau",
    "GSP29gangtciu:1174": " cānubhavasiddhacikīrṣādhīnatatvaṃ viśeṣaḥ tena prāṇapañcakasañcāre jīvanayonikṛtisādhye na pravṛttiḥ,",
    "GSP29gangtciu:1175": " anyathā kṛtisādhyeṣṭasādhanatāpakṣe 'pi tatra pravarteta /",
    "GSP29gangtciu:1176": " nanu cikīrṣādhīnatvasyopalakṣaṇatve upalakṣyamātragatānatiprasaktadharmābhāvāt kṛtimātrasya cātiprasaṅgāt tattatkṛtiviśeṣā upalakṣyāḥ tathāca tadananugamāt pravṛttyananugamaḥ,",
    "GSP29gangtciu:1177": " viśeṣaṇatve cikīrṣāyāṃ pravṛttau ca cikīrṣājñānakāraṇatve gauravaṃ pramāṇābhāvaśca /",
    "GSP29gangtciu:1178": " kiñca cikīrṣāsādhyāvasthāyāḥ kṛteḥ siddhāvasthasādhanatvavirodhena kṛtisādhyatā pākādau na jñāyeteti cet, na,",
    "GSP29gangtciu:1179": " asti hi kṛtiviśeṣomānasapratyakṣasiddhojīvanayoniprayatnavyāvṛttaścikīrṣopalakṣyaḥ yatra cikīrṣākāraṇatvagrahaḥ sa ca tava jātirūpo mama tvanugatakāraṇopādhirūpaḥ,",
    "GSP29gangtciu:1180": " evañca cikīrṣādhīnatvenānugatena kṛtiviśeṣāṇāmupalakṣyāṇāṃ anugatatvamapi /",
    "GSP29gangtciu:1181": " yathā gotveṇa taṭasthe nopalakṣitā mahiṣyādivyāvṛttadhānakarmavyaktiviśeṣāḥ",
    "GSP29gangtciu:1182": " dhenupadenocyate na tu gotvamapi,",
    "GSP29gangtciu:1183": " tathā cikīrṣāpi,",
    "GSP29gangtciu:1184": " evaṃ jīvanayoniyatnavyāvṛttakṛtiviśeṣāṇāṃ kṛtitvena jñānaṃ kāraṇamiti nānanugamaḥ /",
    "GSP29gangtciu:1185": " nanu kṛtisādhye na kṛtirviśeṣaṇamasattvāt sattve vā kṛtau satyāṃ jñānaṃ jñāne ca kṛtirityanyonyāśrayaḥ,",
    "GSP29gangtciu:1186": " nopalakṣaṇamatiprasaṅgāditi cet, na,",
    "GSP29gangtciu:1187": " kṛtirhi jñāne viṣayatayā viśeṣaṇameva sādhye ca paricāyakatayopalakṣaṇaṃ anyathā iṣṭasādhane 'pīṣṭaṃ na viśeṣaṇamasattvāt nopalakṣaṇamatiprasaṅgāt,",
    "GSP29gangtciu:1188": " liṅgajñānādau vā kā gatiḥ /",
    "GSP29gangtciu:1189": " nanvevaṃ śrame 'pi cikīrṣā syāttasyāpi cikīrṣādhīnakṛtisādhyatvāt atra vadanti /",
    "GSP29gangtciu:1190": " śramastu bhojanādikriyāsādhyo na tatkṛtisādhyaḥ acikīrṣitatvāt kṛteḥ svadhvaṃsasākṣātkārātirikte cikīrṣāviṣayamātre janakatvāt,",
    "GSP29gangtciu:1191": " na hi bhojanacikīrṣāviṣayamātre janakatvāt,",
    "GSP29gangtciu:1192": " na hi bhojanacikīrṣādhīnakṛtyā gamanaṃ sādhyate iti kecit,",
    "GSP29gangtciu:1193": " tanna,",
    "GSP29gangtciu:1194": " gurutarabhārottolane kṛtyasādhye bhramāt pravṛttasya nigaḍaniścaladehasya vā kṛtau satyāmuttolana-calanakriyānutpāde 'pi śramānubhavāt kṛtereva kāraṇatvāt /",
    "GSP29gangtciu:1195": " na tu tajjanyakriyāyāḥ sukhe vyabhicārācca /",
    "GSP29gangtciu:1196": " na hi sukhaṃ kṛtikāraṇacikīrṣāviṣayaḥ,",
    "GSP29gangtciu:1197": " upāyacikīrṣājanyā hi kṛtiḥ na tu sukhacikīrṣājanyā /",
    "GSP29gangtciu:1198": " cikīrṣājanyakṛtisādhyatvaṃ na śrame dveṣayoniprayatnādapi tadutpatterityapare /",
    "GSP29gangtciu:1199": " tanna /",
    "GSP29gangtciu:1200": " śatrubadhasyeṣṭasādhatanatvena cikīrṣājanyakṛtisādhyatvāt dveṣasya yatnājanakatvāt,",
    "GSP29gangtciu:1201": " dveṣasiddhistu śatruṃ dveṣmītyanubhavabalāt /",
    "GSP29gangtciu:1202": " yattu śramaḥ kṛtitvena kṛtisādhyo na cikīrṣādhīnakṛtitvena,",
    "GSP29gangtciu:1203": " yadyacikīrṣi'tepi śrame cikīrṣādhīna kṛtitvena kāraṇatā syāt tadā cikīrṣitameva bhojanaṃ kṛtyā sādhyate nācikīrṣitaṃ gamanādīti na syāt,",
    "GSP29gangtciu:1204": " śramavaṅgamane 'pi tajjanyatvaprasaṅgāt,",
    "GSP29gangtciu:1205": " bhojanādiśca cikīrṣādhīnakṛtiviśeṣāt,",
    "GSP29gangtciu:1206": " sa hi kṛtimātraṃ vyabhicārati jīvanayokṛtestadanutpādāt /",
    "GSP29gangtciu:1207": " yadvā śramo na bhojanakṛtisādhyaḥ kintu tannirantarotpannajjīvanayoniprayatnādeveti /",
    "GSP29gangtciu:1208": " tanna /",
    "GSP29gangtciu:1209": " na hi /",
    "GSP29gangtciu:1210": " kṛtitvena tacchramajanakatvaṃ,",
    "GSP29gangtciu:1211": " nāpi kṛtyantarādeva śramotpattiḥ,",
    "GSP29gangtciu:1212": " jīvanayoniprayatne satyapi bhārodvahanādikamakurvatastādṛśanamānanubhavena tasya śramājanakatvāt tasmāt bhojanādivat śramaviśeṣaṇāmapi bhojanādikṛtisādhyatvamananyagatikatvāt",
    "GSP29gangtciu:1213": " suptasya svedādyanumitaḥ śramaḥ tajjanya iti cet, na,",
    "GSP29gangtciu:1214": " svedādeḥ śramānyahetukatvāt anyathā jāgare 'pi tadanuvṛttau śramānuvṛttiprasaṅgāt iti maivaṃ svecchādhīnakṛtiśeṣaṇatvāt,",
    "GSP29gangtciu:1215": " śramaśca niyamato 'nyecchādhīnakṛtisādhyaḥ śrame duḥkhatvenecchāvirahād ata evānyecchājanyakṛtisādhyatvena śramo nāntarīyaka ityucyate /",
    "GSP29gangtciu:1216": " svacikīrṣādhīnatvantu na kṛtau viśeṣaṇaṃ gauravāt /",
    "GSP29gangtciu:1217": " (Bibl. Ind. 98, IV,2, p. 60)",
    "GSP29gangtciu:1218": " anye tu kṛtigataṃ dharmāntarameva uddeśyatvaṃ tadviśiṣṭakṛtisādhyaśca na śramaḥ acikīrṣitatvāt kintu kṛtimātrasādhyaḥ /",
    "GSP29gangtciu:1219": " ata eva kaṣṭaṃ karmetyanubhavolokānāṃ /",
    "GSP29gangtciu:1220": " evaṃ cikīrṣāyāṃ mamaikaṃ kṛtisādhyatvaṃ prayojakaṃ tava tu kṛtisādhyatve satīṣṭasādhanatvaṃ sukhatvaṃ duḥkhābhāvatvañceti catuṣṭayaṃ,",
    "GSP29gangtciu:1221": " icchāprayojakantu mama sukhatvaṃ duḥkhābhāvatvañceti dvayaṃ,",
    "GSP29gangtciu:1222": " vṛṣṭisādhnatvena tatrecchā sādhanatvasyecchāvirodhitvāt /",
    "GSP29gangtciu:1223": " tava tu cayaṃ,",
    "GSP29gangtciu:1224": " viṣabhakṣaṇe tu kṛtisādhyatve 'pi balavadaniṣṭasādhanatvena cikīrṣā nāstīti kṛtau cikīrṣājanyatvaṃ viśeṣaṇamiti kaścit,",
    "GSP29gangtciu:1225": " tattucchaṃ,",
    "GSP29gangtciu:1226": " evaṃ hi viṣabhakṣaṇaṃ kṛtisādhyameva na syāt jīvanayonikṛte stasyānutpatteriti vyarthaṃ viśeṣaṇam /",
    "GSP29gangtciu:1227": " syādetat iṣṭasādhanatābhramād viṣabhakṣaṇe caityavandane ca cikīrṣājanyakṛtisādhyatvamasti",
    "GSP29gangtciu:1228": " jñānaprayuktatvāt kāryatvasya tathāca sañjātabādho 'pi tatra kāryaṃ tvajñānāt pravarteta",
    "GSP29gangtciu:1229": " tathā tṛpto 'pi bhojane /",
    "GSP29gangtciu:1230": " nanu svakṛtisādhyatānubhavastathā,",
    "GSP29gangtciu:1231": " anyatheṣṭasādhanatāsmaraṇe viṣabhakṣaṇe 'pi pravarteta,",
    "GSP29gangtciu:1232": " na ceṣṭasādhanatājñānaṃ vedovānubhāvakamastīti cet, na,",
    "GSP29gangtciu:1233": " vastutastatra kṛtisādhyatve liṅgāntareṇāptavākyena vā tadanubhavasambhavāt liṅgābhāsācchabdābhāsādvā apravṛttiprasaṅgācca,",
    "GSP29gangtciu:1234": " bhedāgrahavādinastacca tava tadanubhavābhāvāt,",
    "GSP29gangtciu:1235": " maivaṃ,",
    "GSP29gangtciu:1236": " svaviśeṣaṇavattāpratisandhānajanyaṃ hi kāryatājñānaṃ pravartakaṃ tathā hi kāmye puruṣaviśeṣaṇaṃ kāmanā tataḥ kāmyasādhanatājñānena yāga-pākādau",
    "GSP29gangtciu:1237": " nitye ca kāla-śaucādi svaviśeṣaṇaṃ,",
    "GSP29gangtciu:1238": " tathācaitatsandhyāyāmahaṃ kṛtisādhyasaṃdhyāvandanaḥ saṃdhyāsamaye śaucādisvaviśeṣaṇajñānajanyaṃ,",
    "GSP29gangtciu:1239": " taduktaṃ,",
    "GSP29gangtciu:1240": " sa ca kāryaviśeṣaḥ puruṣaviśeṣaṇāvagataḥ pravṛttiheturiti /",
    "GSP29gangtciu:1241": " saṃjātabādhasya ca viṣabhakṣaṇe caityavandane ca bhramadaśāyāmiva neṣṭasādhanatājñānamasti",
    "GSP29gangtciu:1242": " yena tajjanyakāryatājñānāt pravarteta tṛptasya ca kāmanāviraheṇa iṣṭasādhanatājñānābhāva na tathā bodhaḥ /",
    "GSP29gangtciu:1243": " anye tvātmano jīvitvapratisandhānajanyaṃ śrame kṛtisādhyatājñānaṃ sambhavatīti jīvanavyatiriktatvaṃ svaviśeṣaṇe viśeṣaṇamiti,",
    "GSP29gangtciu:1244": " tanna,",
    "GSP29gangtciu:1245": " śrame svecchādhīnakṛtisādhyatvābhāvāt /",
    "GSP29gangtciu:1246": " iṣṭasādhanatāliṅgakaṃ kāryatājñānaṃ pravartakaṃ ityapare,",
    "GSP29gangtciu:1247": " tanna,",
    "GSP29gangtciu:1248": " nitye tadabhāvāt /",
    "GSP29gangtciu:1249": " (Bibl. Ind. 98, IV,2, p. 79)",
    "GSP29gangtciu:1250": " nanu viṣabhakṣaṇavyāvṛttamiṣṭasādhanatvameva kṛtisādhyatājñāne viṣayatayā viśeṣaṇamastu svaviśeṣaṇavattājñānajanyatvāpekṣayā laghutvāt /",
    "GSP29gangtciu:1251": " kiñcopāyaviṣayā",
    "GSP29gangtciu:1252": " cikīrṣā iṣṭasādhanatājñānasādhyā upāyecchātvāt vṛṣṭīcchāvat /",
    "GSP29gangtciu:1253": " (Bibl. Ind. 98, IV,2, p. 81)",
    "GSP29gangtciu:1254": " bhogacikīrṣāyāṃ tadabhāvāvaprayojakamiṣṭasādhanatvamiti cet, na,",
    "GSP29gangtciu:1255": " tavāpi svaviśeṣaṇadhījanyatvābhāvena tatra tasyāprayojakatvāt /",
    "GSP29gangtciu:1256": " kṛtihetucikīrṣāyāṃ tat prayojakaṃ,",
    "GSP29gangtciu:1257": " na ca bhogacikīrṣā tathā,",
    "GSP29gangtciu:1258": " upāyacikīrṣāta eva kṛtisambhavāt,",
    "GSP29gangtciu:1259": " iti cet,",
    "GSP29gangtciu:1260": " tulyamiti,",
    "GSP29gangtciu:1261": " maivaṃ,",
    "GSP29gangtciu:1262": " sādhyatva-sādhanatvayorvirodhenaikatra jñātumaśakyatvāt /",
    "GSP29gangtciu:1263": " asiddhāvasthasya hi sādhyatvaṃ siddhatādaśāyāṃ tadabhāvāt siddhatādaśāyāñca sādhanatvaṃ",
    "GSP29gangtciu:1264": " asiddhāvasthāvataḥ kāryānutpatteḥ tathāca pākāderasiddhatva-siddhatvajñāne sādhyatva-sādhanatvagrahaḥ /",
    "GSP29gangtciu:1265": " na caikamekenaikadā siddhamamasiddhañca iti jñāyate /",
    "GSP29gangtciu:1266": " na ca svarūpagatatāsādhyatva-sādhanatvayorato na virodha iti vācyam /",
    "GSP29gangtciu:1267": " yadi hi svarūpanibandhanaṃ tadubhayaṃ tadā tatsvarūpaṃ sadaiva siddhamasiddhañca syāt,",
    "GSP29gangtciu:1268": " bhinnanirūpitatve 'pi tayoḥ siddhatvāsiddhatve anavagamyājñānāt,",
    "GSP29gangtciu:1269": " tasmāt samayabhedopādhika eva tadubhayasambandhaḥ pāke /",
    "GSP29gangtciu:1270": " (Bibl. Ind. 98, IV,2, p. 86)",
    "GSP29gangtciu:1271": " idānīṃ sādhyatvaṃ agre sādhanatvaṃ jñāyata iti cet, na,",
    "GSP29gangtciu:1272": " idānīmagrimapadārthayornānātvādananugamena vyāptyagrahāt śabdena tathā pratipādayitumaśakyatvāt gauravācca /",
    "GSP29gangtciu:1273": " na ca kṛtitaḥ siddhamiṣṭasādhanamitijñānāt cikīrṣā,",
    "GSP29gangtciu:1274": " na hi siddhaṃ kaścit cikīrṣati,",
    "GSP29gangtciu:1275": " kṛteḥ pūrva kṛtitaḥ siddhamiti jñānābhavācca /",
    "GSP29gangtciu:1276": " na ca kṛtisādhyatvena pākāderiṣṭasādhatvāt sādhanatvamapi sādhyam /",
    "GSP29gangtciu:1277": " na hi kṛtisādhyatvena pākasyaudanasādhanatā,",
    "GSP29gangtciu:1278": " ityuktaṃ tasmāt kṛta -kriyamāṇavilakṣaṇaṃ kṛtyanantarabhaviṣyattārūpaṃ kṛtisādhyatvaṃ cikīrṣāprayojakaṃ tādṛśañca sādhanatvavirodhyeva /",
    "GSP29gangtciu:1279": " kiñca sādhanatvasya siddhamātradharmatvāt sādhanatvajñānamicchāvirodhi,",
    "GSP29gangtciu:1280": " na hi kaścit siddhamicchatītyuktam /",
    "GSP29gangtciu:1281": " etena vṛṣṭyādāviṣṭasādhanatājñānamupāyecchākāraṇatvena kḷptamiti nirastam /",
    "GSP29gangtciu:1282": " kathaṃ tarhi svato 'sundare vṛṣṭyādivicchā,",
    "GSP29gangtciu:1283": " tatsādhyeṣṭajñānāditi gṛhāṇa /",
    "GSP29gangtciu:1284": " (Bibl. Ind. 98, IV,2, p. 90)",
    "GSP29gangtciu:1285": " anye tu sukha-duḥkhābhāva-tatsādhaneṣṭicchāprayojakamanugatamuddeśyatvaṃ puruṣārthapadavedanīyaṃ dharmāntaramasti anugatakāryasyānugatakāraṇaniyamyatvāt",
    "GSP29gangtciu:1286": " tadeva duḥkha-tatsādhanādau cikīrṣāprayojakamiti /",
    "GSP29gangtciu:1287": " na ca duḥkhavirodhitvameva tathāstīti vācyam /",
    "GSP29gangtciu:1288": " sahānavasthānaniyamavirodhasyāsambhavāt,",
    "GSP29gangtciu:1289": " badhya-dhātaka bhāvasyaikasamaye samānādhikaraṇyābhāvasya ca yatnādi sādhāraṇyāditi /",
    "GSP29gangtciu:1290": " tanna /",
    "GSP29gangtciu:1291": " tadajñāne 'pi sukhatvajñānādicchotpatteḥ,",
    "GSP29gangtciu:1292": " na hi sukhatve jñāte dharmāntarajñānaṃ vinā necchati,",
    "GSP29gangtciu:1293": " tathātve svataḥ prayojanahānyāpatteḥ,",
    "GSP29gangtciu:1294": " tadeva hi svataḥ prayojanaṃ tadavagataṃ sat svavṛttitayeṣyate /",
    "GSP29gangtciu:1295": " kiñcānugatadharmakalpanāpi kāraṇe /",
    "GSP29gangtciu:1296": " (Bibl. Ind. 98, IV,2, p. 93)",
    "GSP29gangtciu:1297": " na ca sukhādi icchākaraṇaṃ anāgatatvāt,",
    "GSP29gangtciu:1298": " kintu tadavagamaḥ,",
    "GSP29gangtciu:1299": " tarhi sukhādijñāne tat svarūpasadevecchāprayojakamastviti cet, na,",
    "GSP29gangtciu:1300": " yathā hyuddeśyatvaṃ sukhajñānādiṣūtpadyate anyataratvāt tṛṇāraṇi-maṇinyāyādvā tathaivecchaiva jāyatāṃ,",
    "GSP29gangtciu:1301": " kṛtisādhyatvañca kṛtau satyāṃ agrimakṣaṇe svarūpaṃ na kṛtiṃ vinā,",
    "GSP29gangtciu:1302": " kṣemasādhāraṇañcaitat /",
    "GSP29gangtciu:1303": " kṛtisādhyatvañca na kṛteḥ pūrvaṃ /",
    "GSP29gangtciu:1304": " nanu kṛtau naṣṭāyāṃ sannapi dharmī na kāryaḥ tathāca kathaṃ kārye 'pūrve kāmino 'nvayaḥkṣaṇikatvena kriyātulyatvāditi cet, na,",
    "GSP29gangtciu:1305": " yadvṛttikāmyasādhanatvaṃ tatra kāryatā buddheḥ prayojakatvāt na tu kāryatāviśiṣṭasya kāmyasādhanateti vyāptiḥ /",
    "GSP29gangtciu:1306": " nanu pākādau kṛtisādhyatājñānaṃ na pratyakṣeṇa kṛtyanantaraṃ pāke sati kṛtisādhyatājñānaṃ tasmin sati kṛtirityanyonyāśrayāt kṛtisādhyatotīrṇe cikīrṣā-kṛtyorasambhavācceti cet, na,",
    "GSP29gangtciu:1307": " pāko matkṛtisādhyaḥ matkṛtiṃ vinā asattve sati madiṣṭasādhanatvāt daivādyanadhīnatve",
    "GSP29gangtciu:1308": " sati madiṣṭasādhanatvādvā madbhojanavadityanumānāt svakṛtisādhyatājñānaṃ yasya yadiṣṭasādhanaṃ",
    "GSP29gangtciu:1309": " yatkṛtiṃ vinā yadā na sambhavati tat tadā tatkatisādhyaṃ iti vyāpteḥ /",
    "GSP29gangtciu:1310": " asiddhasyeṣṭasādhanatvābhāvāt,",
    "GSP29gangtciu:1311": " balavadaniṣṭānanubandhitvañca liṅgaviśeṣaṇaṃ tena na madhu-viṣasaṃmpṛktānnabhojane vyabhicāraḥ sāmānyatastasyāpi kṛtisādhyatotīrṇe na vyabhicāraḥ sāmānyatastasyāpi kṛtisādhyatvāt,",
    "GSP29gangtciu:1312": " atītatādaśāyāñcātītaudanecchāviraheṇeṣṭasādhanatvābhāvāt /",
    "GSP29gangtciu:1313": " ata eva nidāghadūnadehovarṣati vāride toyadātoyalābhasambhāvanāyāṃ vā saro 'vagāhane",
    "GSP29gangtciu:1314": " na pravartate iṣṭasantāpaśāntisādhanatoyasambandhasya svakṛtiṃ vināpi siddhipratisandhānena",
    "GSP29gangtciu:1315": " liṅgābhāvena svakṛtisādhyatvajñānābhāvāt /",
    "GSP29gangtciu:1316": " yadā ca matkṛtiṃ vinā na sambhavatīti pratisandhatte tadā pravartate /",
    "GSP29gangtciu:1317": " yasya santāpaśāntimamātramiṣṭaṃ sa sato 'vagāhanasyeṣṭasādhanatvameva na pratisandhatte upasthitavṛṣṭito 'pi tatsambhavāditi kaścit,",
    "GSP29gangtciu:1318": " tanna toyasambandhatvena santāpaśāntisādhanatvaṃ tasya ca saro 'vagāhane 'pi sattvāt anyathā vṛṣṭirapi tatsādhanaṃ na syāt saro 'vagāhanādapi tatsiddheḥ /",
    "GSP29gangtciu:1319": " kāryasādhanatvañca kṛtisādhyatve na liṅgaṃ pākādivadodanāderapi pravṛtteḥ pūrvaṃ kṛtisādhyatvajñāne hetvabhāvāt /",
    "GSP29gangtciu:1320": " (Bibl. Ind. 98, IV,2, p. 111)",
    "GSP29gangtciu:1321": " nanvevaṃ liṅgajñānameva pravartakaṃ astu prāthamikatvāt āvaśyakatvāñca /",
    "GSP29gangtciu:1322": " na ca lāghavāt kṛtisādhyatvajñānaṃ tathā,",
    "GSP29gangtciu:1323": " kṛtisādhyatānumitau tadā mānābhāvena yugapadupasthityabhāvāt pravṛttisāmagṣānumitipravibandhāñceti cet, na,",
    "GSP29gangtciu:1324": " liṅgajñāne kṛtisādhyatvāprakāśe tatprakārakacikīrṣāyāṃ tasyāhetutvāt /",
    "GSP29gangtciu:1325": " ata eva liṅgāntarajñānamapi na pravartakam /",
    "GSP29gangtciu:1326": " nanu pākādiḥ kṛtaḥ kriyamāṇovā na pakṣaḥ tasya kṛtisādhyatve bādhāt,",
    "GSP29gangtciu:1327": " nāpyanāgataḥ,",
    "GSP29gangtciu:1328": " bhāvipāke mānābhāvenāśrayāsiddheḥ,",
    "GSP29gangtciu:1329": " pākatvaṃ bhaviṣyadvṛtti sāmānyatvāt gotvavat iti mānamiti cet, na,",
    "GSP29gangtciu:1330": " mānābhāvena gotve 'pi tasyāprasiddheḥ /",
    "GSP29gangtciu:1331": " pākamātraṃ pakṣa iti cet, na,",
    "GSP29gangtciu:1332": " mātrārtho yadi pākatvaṃ tadā bādholiṅgāsiddhiśca /",
    "GSP29gangtciu:1333": " sarvapākaparatve ca tasya siddhabhāge bādho 'nāgatabhāge cāśrayāsiddhiḥ /",
    "GSP29gangtciu:1334": " vartamānādyudāsīnaḥ pākaḥ pakṣaḥ pākasāmānye ca kṛtisādhyatvaṃ na bādhitamityapi na,",
    "GSP29gangtciu:1335": " siddhasya pakṣatvaṃ nāsiddhasyetyanumiteḥ siddhaviṣayatve bādhāt bhinnaviṣayatve vā siddhaviṣayecchāpravṛttyādyanutpādakatvācca /",
    "GSP29gangtciu:1336": " kṛta-kriyamāṇasādhāraṇakṛti sādhyatvajñānādevāsiddhaviṣayā cikīrṣā kṛtiścotpadyate,",
    "GSP29gangtciu:1337": " ananyagatikatvena tathākāraṇasvabhāvakalpanāditi, cet,",
    "GSP29gangtciu:1338": " tarhi yādṛśaṃ kṛtisādhyatvaṃ cikīrṣāyāṃ prakāraḥ tādṛśaṃ jñāne nāstītyanyaprakārakajñānādeva cikīrṣā syāt /",
    "GSP29gangtciu:1339": " tathā ca liṅgajñānameva pravṛttiheturastu prāthamikatvāt /",
    "GSP29gangtciu:1340": " yattu smṛtapāke kṛtisādhyatvāsaṃsargāgrahātpravṛttiḥ sa cāsaṃsargāgrahaḥ iṣṭasādhanatāgrahāditi /",
    "GSP29gangtciu:1341": " tanna, smṛtapākasya siddhatvena tatra kāryatvāsaṃsargagrahe 'numānabādhāt /",
    "GSP29gangtciu:1342": " (Bibl. Ind. 98, IV,2, p. 117)",
    "GSP29gangtciu:1343": " smṛtapākasya siddhatvaṃ tadā na gṛhyate iti cet,",
    "GSP29gangtciu:1344": " tarhi smṛtapākasya siddhatvagrahe odanārthī pāke na pravarteta,",
    "GSP29gangtciu:1345": " tatra pākādau siddhatvagrahāttadasaṃsargagraha iti cetulyam /",
    "GSP29gangtciu:1346": " api ca smṛtapāke kāryatvāsaṃsargādvidyamānāsaṃsargāgrahādvisaṃvādinī pravṛttiḥ syāt /",
    "GSP29gangtciu:1347": " kiñcaivaṃ siddhapākajñānādajñāte 'siddhe pāke icchā-pravṛttī syātāmiti /",
    "GSP29gangtciu:1348": " atra brūmaḥ /",
    "GSP29gangtciu:1349": " pāke kṛtisādhyatvaṃ siddhat siddhe bādhāt anāgatapākamādāya sidhyati /",
    "GSP29gangtciu:1350": " pakṣatāvacchedakadharmasāmānādhikaraṇyaṃ sādhyamānasya liṅgena sidhyatītyanumāne",
    "GSP29gangtciu:1351": " kḷtvāt yathā prasiddhavahnibādhe 'pi vahnimātraṃ na bādhitaṃ ityaprasiddho 'pi vahniḥ",
    "GSP29gangtciu:1352": " sidhyati tathā prasiddhapāke kṛtisādhyatvabādhe 'pi pākamātre na bādhitamityaprasiddhaṃ",
    "GSP29gangtciu:1353": " pākamādāya tatsidhyati,",
    "GSP29gangtciu:1354": " aprasiddhayoḥ pakṣasādhyayoḥ siddhāvaviśeṣāt,",
    "GSP29gangtciu:1355": " tasmāt asiddhasya kvacit siddhe siddhe siddhasya ca kvacit /",
    "GSP29gangtciu:1356": " aprasiddhasya cāsiddhe siddhistenānumā tridhā /",
    "GSP29gangtciu:1357": " anyathā kṛtisādhyeṣṭasādhanatāpakṣe 'pi pākādau kṛtisādhyatvaṃ kathamavagamyeta /",
    "GSP29gangtciu:1358": " kiñca tavāpīṣṭasādhanatājñānāt kathaṃ vṛṣṭyādāvicchā siddhatvasyecchāvirodhitvāt anāgatasya jñātumaśakyatvāt /",
    "GSP29gangtciu:1359": " ata eva siddhāsiddhaviṣayatvanirāsena sukhādijñānāt phale 'pi neccheti na vṛṣṭyādāviṣṭasādhanatāpi /",
    "GSP29gangtciu:1360": " na ca vṛṣṭyādisādhyeṣṭajñānāt vṛṣṭyādāvicchā,",
    "GSP29gangtciu:1361": " icchāyāḥ siddhāsiddhavṛṣṭyāditatphalaviṣayatvavikalpagrāsāt /",
    "GSP29gangtciu:1362": " atha sāmānyalakṣaṇapratyāsattyā vṛṣṭyāditvena sukhāditvena ca siddhāsiddhavṛṣṭyādi-tatphalaviṣayakaṃ jñānamutpannaṃ tena siddhaṃ virodhinaṃ tyaktva asiddhaviṣayecchotpadyate,",
    "GSP29gangtciu:1363": " yadi ca sāmānyalakṣaṇā nāsti tadā yena rūpeṇeṣṭasādhanatvagrahaḥ tena rūpeṇa jñāte siddhe vecchotpadyate,",
    "GSP29gangtciu:1364": " anvayavyatirekābhyāṃ tādṛśajñānasya tādṛśecchājanakatvāvadhāraṇāt sukhecchāyāmapyekaṃ iti cet,",
    "GSP29gangtciu:1365": " tarhi mamāpi pākatvācchedena kṛtisādhyatājñānādanāgate cikīrṣā tacca jñānaṃ sakalapākaviṣayaṃ sannikṛṣṭapākaviṣayaṃ vetyanyadetat /",
    "GSP29gangtciu:1366": " bālasya vyāptyādyagraheṇādyā pravṛttirjīvanādṛṣṭodbodhitajanmāntarasaṃskārajanyāt stanapānaṃ kāryamiti smaraṇāt tavāpīṣṭasādhanatāsmaraṇāt tatra pravṛttiḥ ananyagatikatvāt /",
    "GSP29gangtciu:1367": " na ca janmāntare 'pi paryanuyogaḥ /",
    "GSP29gangtciu:1368": " janmadhārāyā anāditvāt pratyakṣānumānamūlakatvācca nāndhaparamparā /",
    "GSP29gangtciu:1369": " vastutastu śuṣkakaṇṭhatayā bālo duḥkhamanubhavan virodhitayā sukhaṃ smarati,",
    "GSP29gangtciu:1370": " tataḥ sukhatvajñānāt sukhavṛttikāryatvaṃ sukhavṛttitayā,",
    "GSP29gangtciu:1371": " antaraṅgatvāt na tu stanapānamiṣṭasādhanamiti smaraṇaṃ,",
    "GSP29gangtciu:1372": " sukhāvṛttitvena vahiraṅgatvāt sukhakāryatvañca stanapānamapi viṣayaḥ tena stanapāne kāryatvajñānādeva pravṛttiḥ,",
    "GSP29gangtciu:1373": " iṣṭasādhanatājñānasya tadānīṃ sāmāgṣabhāvāt evañcādyapravṛttau kāryatvajñānaṃ prayojakaṃ kḷptamityagre 'pi tadeva pravartakaṃ kḷptatvāt /",
    "GSP29gangtciu:1374": " navīnāstu mamedaṃ kṛtisādhyamiti jñānaṃ na pravartakaṃ anāgataviṣaye pratyakṣānumānayorasambhavāt,",
    "GSP29gangtciu:1375": " kintu yādṛśasya puruṣasya kṛtisādhyaṃ yaddṛṣṭaṃ tādṛśatvamātmanaḥ pratisandhāya tatra pravartate,",
    "GSP29gangtciu:1376": " tathāhyodanakāmasya tatsādhanatājñānavataśca taṇḍulādyupakaraṇavataḥ pākaḥ kṛtisādhyaḥ ahamapi ca tādṛśa iti jñānāt pāke pravartate /",
    "GSP29gangtciu:1377": " evañcānyakṛtapāke kṛtisādhyatājñānaṃ ātmanaḥ pāke kṛtisādhyatvaprayojakaviśeṣaṇavattvajñānañca prapartakaṃ /",
    "GSP29gangtciu:1378": " anyatrāpi pravṛttirevamevetyanāditaiva /",
    "GSP29gangtciu:1379": " ata eva sañcātabādhaścaityavandane viṣayabhakṣaṇe ca na pravartate iṣṭasādhanatā jñānavato hi tat kṛtisādhyaṃ /",
    "GSP29gangtciu:1380": " na ca sañjātabādhastatra iṣṭasādhanatājñānavān /",
    "GSP29gangtciu:1381": " evaṃ tṛptīcchāvato 'pi bhojanaṃ kṛtisādhyaṃ tṛptaśca na tṛptīcchāvattvamātmanyavetīti na bhojane pravartate /",
    "GSP29gangtciu:1382": " atinavīnāstu yādṛśasyetyādau avigītatvaṃ tatkṛtau viśeṣaṇamāhuḥ /",
    "GSP29gangtciu:1383": " sañjātabādhastu viṣabhakṣaṇaṃ caityavandanañca vigītakṛtitādhyatvenaiva jānātīti tatra na pravartate /",
    "GSP29gangtciu:1384": " pravṛttiviṣayaśca sāmānyataḥ kālāsambhinnaḥ pākādirjñāyate,",
    "GSP29gangtciu:1385": " pravṛttimahimnā cānāgatapākasiddhiḥ ,",
    "GSP29gangtciu:1386": " cikīrṣā ca kālāsambhinnaviṣayā na tu bhāvinaṃ kṛtyā sādhayāmītyākāraiveti /",
    "GSP29gangtciu:1387": " (Bibl. Ind. 98, IV,2, p. 144)",
    "GSP29gangtciu:1388": " vidhivādasiddhāntaḥ",
    "GSP29gangtciu:1389": " atrocyate /",
    "GSP29gangtciu:1390": " viṣabhakṣaṇādivyāvṛttaṃ kṛtisādhyatvajñāne iṣṭasādhanatvaṃ viṣayatayāvacchedakaṃ lāghavāt,",
    "GSP29gangtciu:1391": " na tu svaviśeṣaṇavattāpratisandhānajanyatvaṃ gauravāt /",
    "GSP29gangtciu:1392": " na ca siddhāsiddhāvasthayoḥ sādhyatva-sādhanatvayorvirodhaḥ,",
    "GSP29gangtciu:1393": " nirviśeṣitayostayoravirodhāt /",
    "GSP29gangtciu:1394": " pāko 'siddhaḥ sādhyaḥ siddhaḥ sādhanañcetyunubhavāt /",
    "GSP29gangtciu:1395": " tadā sādhyatvaṃ hi tadā sādhanatvasya virodhi niyamatastenaiva tasya pratikṣepeṇa sahānavasthānaniyamāt,",
    "GSP29gangtciu:1396": " na tu sādhanatvasyānyadā sādhanatvasya vā,",
    "GSP29gangtciu:1397": " tayorapratikṣepāt /",
    "GSP29gangtciu:1398": " anyadā sādhanatve 'pi sādhanatvamastyeva sāmānyābhāve viśeṣābhāvaprasaṅgāt /",
    "GSP29gangtciu:1399": " evantadā asiddhatvasya tadā siddhatvaṃ virodhi niyamatastasyaiva pratikṣepāt,",
    "GSP29gangtciu:1400": " na tu siddhatvamātraṃ,",
    "GSP29gangtciu:1401": " anyadapi tatra siddhatvābhāvaprasaṅgāt,",
    "GSP29gangtciu:1402": " nirviśeṣitayorvirodhe ca siddhatvayoścānyataradeva pākādau syānna tu samayabhede 'pyubhayam /",
    "GSP29gangtciu:1403": " na ca tadā kṛtisādhyatve sati tadeṣṭasādhanatvajñānaṃ pravartakaṃ,",
    "GSP29gangtciu:1404": " ata eva vājapeyena yajetetyatra yāgasya karaṇāvasthāyāṃ siddhatvena na vājapeyasya sādhyatā ekadā tayorvirodhāditi karmanāmadheyatvaṃ,",
    "GSP29gangtciu:1405": " na tu karaṇasya siddhatvena sādhyatvavirodhaḥ yogasvarūpe tayoḥ sattvāt /",
    "GSP29gangtciu:1406": " (Bibl. Ind. 98, IV,2, p. 150)",
    "GSP29gangtciu:1407": " atha viruddhayoravacchebhedamādaya ekatra pratītiḥ syāt /",
    "GSP29gangtciu:1408": " na ca kṛtisādhyatveṣṭasādhanatvayoḥ samayabhedamādayaikatra pratītirasti,",
    "GSP29gangtciu:1409": " tathā liṅgābhāvāditi cet, na,",
    "GSP29gangtciu:1410": " sādhyatva-sādhanatvayoravirodhasyoktatvāt,",
    "GSP29gangtciu:1411": " evaṃ siddhatvāsiddhatvayorbhāvābhāvarūpatve 'pi na virodhaḥ ekadharmigatvena mānasiddhatvāt /",
    "GSP29gangtciu:1412": " tasmāt saṃyoga-tadabhāvayoriva yena prakāreṇa yayorvirodhaḥ tena tayorekadharmigatatvaṃ na pratīyate,",
    "GSP29gangtciu:1413": " na tu rūpāntareṇāpīti /",
    "GSP29gangtciu:1414": " api ca yadi sādhyatva-sādhanatvayorvirodhastadā tavāpīṣṭasādhanatvena kāryasādhanatvena",
    "GSP29gangtciu:1415": " vā kāryatvaṃ nānumīyate hetu-sādhyayorvirodhena sāmānādhikaraṇyābhāvena vyāptyasiddheḥ",
    "GSP29gangtciu:1416": " pakṣe sādhya-sādhanayoranyatarasattve bādhāsidhyoranyataraprasaṅgācca /",
    "GSP29gangtciu:1417": " na ca vācyamidānīṃ matkṛtisādhyatvaṃ sādhyamagre madiṣṭasādhanatvaṃ hetuḥ daivādyanadhīnatve",
    "GSP29gangtciu:1418": " sati yadagre madiṣṭāsādhanaṃ tadidānīṃ matkṛtisādhyamiti vyāptiḥ tathāca samayabhedamādāya",
    "GSP29gangtciu:1419": " sādhyatva-sādhanatvayoravagama iti,",
    "GSP29gangtciu:1420": " idānīmagrimapadārthayornānātvādanugatarūpābhāvena vyāpteragrahāt,",
    "GSP29gangtciu:1421": " pākanyāyenānyatrāpi tattatsamayāntarbhāvena sādhyatva-sādhanatvayorapratītiḥ,",
    "GSP29gangtciu:1422": " pratītau vā mamāpīdānīṃ kṛtisādhyatve satyagre iṣṭasādhanamiti jñānaṃ pravartakamastu /",
    "GSP29gangtciu:1423": " na ca pāke sādhyeṣṭakatvena kṛtisādhyatvamanumeyaṃ,",
    "GSP29gangtciu:1424": " asiddhāvasthāvato hi pākādiṣṭānutpatteḥ pākasya siddhatvamavagamya tatsādhyatvamiṣṭasyāvagantavyamasiddhatvañcāvagamya",
    "GSP29gangtciu:1425": " kṛtisādhyatvamiti siddhatvāsiddhatvayorvirodho 'trāpi durvāraḥ /",
    "GSP29gangtciu:1426": " api ca svaviśeṣaṇadhījanyakāryatājñānābhāvāt sukhe kathaṃ cikīrṣā,",
    "GSP29gangtciu:1427": " na hi kṛtisādhyatājñānamātrāt, sā,",
    "GSP29gangtciu:1428": " sañjātabādhasya viṣabhakṣaṇādau cikīrṣāprasaṅgāt /",
    "GSP29gangtciu:1429": " athopāyacikīrṣāyāṃ tatkāraṇaṃ icchākaraṇasukhatvajñāne kṛtisādhyatvaṃ yadā viṣayastadā sukhe cikīrṣā no cedicchāmātramiti dvayameva cikīrṣāheturiti",
    "GSP29gangtciu:1430": " tarhīcchāhetujñāne yadā kṛtisādhyatvaṃ bhāsate tāda cikīrṣā no cedicchāmātramityeva sukha-tadupāyacikīrṣākāraṇamastu lāghavāt,",
    "GSP29gangtciu:1431": " sukhatvajñānavadiṣṭasādhanatājñānasyāpīcchākāraṇatvāt /",
    "GSP29gangtciu:1432": " ata eva pāke iṣṭasādhanatājñāne kṛtisādhyatvaṃ viṣaya iti tatra cikīrṣā na tu vṛṣṭyādijñāne tadviṣayatvamitīcchāmātraṃ,",
    "GSP29gangtciu:1433": " sukhacikīrṣāyāmicchākāraṇajñāne kṛtisādhyatāviṣayake cikīrṣājanakatvāvadhāraṇāt /",
    "GSP29gangtciu:1434": " anyathā tatra cikīrṣānutpatteḥ /",
    "GSP29gangtciu:1435": " vastutastūpāyacikīrṣā iṣṭasādhanatājñānasādhyā upāyecchātvāt vṛṣṭīcchāvat /",
    "GSP29gangtciu:1436": " na ca bhogacikīrṣāvattena vināpi syādityaprayoñjakatvaṃ,",
    "GSP29gangtciu:1437": " upāyecchāyāstadanvaya-vyatirekānuvidhānāt vṛṣṭeśca svato 'sundaratvenecchānutpatteḥ anugatopāyecchāyāṃ anugatasya prayojakatve sambhavati bādhakaṃ vinā tyāgāyogācca /",
    "GSP29gangtciu:1438": " na ca cikīrṣānyatve sati upāyecchātvaṃ icchātvaṃ vā /",
    "GSP29gangtciu:1439": " tajjanyatve prayojakaṃ,",
    "GSP29gangtciu:1440": " gauravāt sukhecchāyāṃ tadabhāvācca /",
    "GSP29gangtciu:1441": " evañcopāyacikīrṣāyāmiṣṭasādhanatvajñāne dhruve 'tiprasaṅgavāraṇārthaṃ kṛtisādhyatvanirvāhārthañca kṛtisādhyatvamapi viṣayatayāvacchedakamastu na tu tadvihāya tanmātraṃ,",
    "GSP29gangtciu:1442": " kḷptakāraṇaṃ vinā kāryānupapatteḥ /",
    "GSP29gangtciu:1443": " ata eva stanapānapravṛttāvapyupāyecchākāraṇatvena gṛhītasyeṣṭasādhanatvajñānasyāpi kalpanaṃ dṛṣṭānurodhitvāt kalpanāyāḥ /",
    "GSP29gangtciu:1444": " nanu sādhanatvamicchāvirodhi tasya siddhadharmatvāt vṛṣṭyādau tatsādhyeṣṭajñānādiccheti cet na,",
    "GSP29gangtciu:1445": " nirviśeṣitayoḥ siddhatvāsiddhatvayoravirodhenecchāsādhanatvayoravirodhāt /",
    "GSP29gangtciu:1446": " tadāsiddhatvaṃ tadā siddhatvañca necchāsādhanatvayoḥ prayojakamiti tathā na jñāyata eva /",
    "GSP29gangtciu:1447": " yattu tatsādhyeṣṭajñānād vṛṣṭyādāviccheti,",
    "GSP29gangtciu:1448": " tattucchaṃ,",
    "GSP29gangtciu:1449": " asiddhāvasthādvṛṣṭyāderiṣeṭānutpattestasyāvaśyaṃ siddhatvamavagantavyamicchānurodhitvāccāsiddhatvamiti,",
    "GSP29gangtciu:1450": " tatrāpi virodha eva /",
    "GSP29gangtciu:1451": " vṛṣṭau satyāmiṣṭaṃ tayā vinā netyanvaya-vyatirekagrahasya vṛṣṭisiddhatvamādāya vṛṣṭinirūpiteṣṭasādhyakatvagrāhakatvāt /",
    "GSP29gangtciu:1452": " kiñca cikīrṣājanyakṛtisādhyaṃ maṇḍalīkaraṇamityarthapratipādakaṃ 'maṇḍalīṃ kuryāditi vākyaṃ pramāṇaṃ syātviṣayābādhāt /",
    "GSP29gangtciu:1453": " etena navīnamatamapyapāstaṃ,",
    "GSP29gangtciu:1454": " parasya hi kṛtisādhyatvaudanakāmanāvattveṣṭasādhanatājñānānāṃ jñānaṃ tathā ātmana odanakāmānāvattevaṣṭasādhanatājñānasya jñānaṃ na pravṛttikāraṇaṃ",
    "GSP29gangtciu:1455": " kintu matkṛtisādhyatve sati madiṣṭasādhanatājñānameva lāghavāt,",
    "GSP29gangtciu:1456": " yathā ca sādhyatva-sādhanatvayoravirodhaḥ anāgatasya pākādeḥ kṛtisādhyatvajñānañca",
    "GSP29gangtciu:1457": " tathopapāditameva kiñca parakṛtisādhyatvamajñātvāpi svakṛtisādhyeṣṭasādhanatājñānāt",
    "GSP29gangtciu:1458": " svakalpitalipyādau yauvane kāmodrekāt sambhogādau pravṛtteśca tadeva pravartakam /",
    "GSP29gangtciu:1459": " vastutastu siddhaviṣayakakṛtisādhyatājñānāt kathaṃ kṛtyā sādhayāmītīcchā siddhe icchāvirahāt asiddhasyājñānāt /",
    "GSP29gangtciu:1460": " atha siddhaviṣayādeva kṛtisādhyatājñānāt asiddhaviṣayā kṛtisādhyatvenecchā jñāyate",
    "GSP29gangtciu:1461": " icchāyā asiddhaviṣayatvasvabhāvatvādekaprakārakatvena jñāna-cikīrṣayoḥ kārya-kāraṇabhāvo",
    "GSP29gangtciu:1462": " na tvekaviṣayatve sati gauravāt,",
    "GSP29gangtciu:1463": " icchāyā anāgataviṣayatvāt tasya cājñānāt tathātvadarśanāt sukhādīcchāyāmapyevamiti cet, na,",
    "GSP29gangtciu:1464": " asiddhaviṣayecchānurodhenānāgatajñānopāyasya darśitatvāt /",
    "GSP29gangtciu:1465": " astu caivaṃ,",
    "GSP29gangtciu:1466": " tathāpi kṛtisādhyatājñāne iṣṭasādhanatvameva vyāvartakamastu sva-parakīyeṣṭasādhanatājñāna-phalakāmanājñānāpekṣayā",
    "GSP29gangtciu:1467": " laghutvāt iṣṭasādhanatājñānajñānasya phalakāmanājñānasya ca hetutve mānābhāvācca /",
    "GSP29gangtciu:1468": " (Bibl. Ind. 98, IV,2, p. 166)",
    "GSP29gangtciu:1469": " navyāstu svakṛtisādhyatājñānameva pravartakaṃ tena svakṛtyasādhye vṛṣṭyādau kārīryāñca kṛṣīvalasya na pravṛttiḥ /",
    "GSP29gangtciu:1470": " na ca sañjātabādhasya viṣabhakṣaṇe pravṛttiprasaṅgaḥ,",
    "GSP29gangtciu:1471": " svakṛtisādhyatājñānaviṣaye iṣṭatvasya svarūpasataḥ pravṛttau sahakāritvāt /",
    "GSP29gangtciu:1472": " na ca sañjātabādhasya viṣabhakṣaṇādāvicchāsti,",
    "GSP29gangtciu:1473": " iṣṭasādhanatvenājñānāt atītabhojane 'pyata eva na pravartate tṛpteḥ siddhatayā icchāviraheṇa",
    "GSP29gangtciu:1474": " bhojane tadupādhikeṣṭatvābhāvādatītatṛptāvicchā nāstīti tatsādhane 'pīṣṭatvābhāvādeva na pravṛttiḥ /",
    "GSP29gangtciu:1475": " na caivaṃ pāke na pravarteta tasya svarasataiṣṭatvābhāvāditi vācyam /",
    "GSP29gangtciu:1476": " iṣṭasādhanatvajñānena tasyāpīṣṭatvāt /",
    "GSP29gangtciu:1477": " hantaivaṃ prāthamikatvādiṣṭatvārthamavaśyāpekṣaṇīyatvācca kṛtisādhyatve satīṣṭasādhanatājñānameva cikīrṣākāraṇamastviti cet, na,",
    "GSP29gangtciu:1478": " iṣṭāsādhanatvābhāve 'pi bhoge cikīrṣāsattvāt tasyāṃ svakṛtisādhanatvābhāve 'pi bhoge",
    "GSP29gangtciu:1479": " cikīrṣāsattvāt tasyāṃ svakṛtisādhyatvajñāne satīṣṭatvameva kāraṇaṃ na tviṣṭasādhanatvaṃ vyabhicārāt /",
    "GSP29gangtciu:1480": " pākādau tadanvaya-vyatirekāvapīṣṭatvopakṣāṇau,",
    "GSP29gangtciu:1481": " evaṃ bhoge 'pi pravarteteti cet, na,",
    "GSP29gangtciu:1482": " iṣṭasādhanatāpakṣe 'pi muktirūpeṣṭasādhane sukhe pravarteteti tulyam /",
    "GSP29gangtciu:1483": " sukhe cikīrṣā bhavatyeva kṛtistu na bhavati kṛteḥ /",
    "GSP29gangtciu:1484": " siddhavṛttyasiddhakriyāviṣayatvaniyamāditi cettulyam /",
    "GSP29gangtciu:1485": " tasmāt svakṛtisādhyatvaṃ vidhiriṣṭatvaṃ sahakārīti,",
    "GSP29gangtciu:1486": " maivaṃ,",
    "GSP29gangtciu:1487": " iṣṭasādhanatājñānasyopāyecchāyāṃ hetutvāvadhāraṇāttasyāstajjanyatvaniyamādicchāyāḥ svaviṣayecchānutpādakatvaniyamācca /",
    "GSP29gangtciu:1488": " nanu siddhaudanaḥ kutaḥ pāke na pravartate,",
    "GSP29gangtciu:1489": " odanamātrasya siddhatveneṣṭatvābhāvāt /",
    "GSP29gangtciu:1490": " ata evātītabhojanādau na pravartate atītatṛṣṇādāvicchāvirahāt /",
    "GSP29gangtciu:1491": " nanu sāmudrakavikhyāte bhāviyauvanarojye bhogasādhane svakṛtisādhyatve satīṣṭasādhanatvajñānāt kuto na pravartate,",
    "GSP29gangtciu:1492": " bhāvirājyasyāsiddhatvāt pravatteḥ siddhaviṣayatvaniyamāt rājyopāyāparicayācca /",
    "GSP29gangtciu:1493": " tatparicaye ca pravartata eva devatārādhanādāviti cet, na,",
    "GSP29gangtciu:1494": " siddhe cikīrṣāviraheṇa yāgādāvapyapravṛttiprasaṅgāt devatārādhanāderapyasiddhatve na tatrāpyapravṛttiprasaṅgācca /",
    "GSP29gangtciu:1495": " kiñca rājyopayāparicaye tatra mā pravarttiṣṭa svakṛtisādhyeṣṭasādhanatvena jñāne rājye pravṛttiprasaṅge kimāyātaṃ /",
    "GSP29gangtciu:1496": " na hi kṛtisādhyeṣṭasādhanatvena jñāne 'pi tadupāyajñānaṃ tatra pravartakaṃ gauravāt",
    "GSP29gangtciu:1497": " bhinnaviṣayatvācceti cet maivaṃ yauvane hi yāvat pravartata eva rājye bālye tu rājyopāyamakṛtvā",
    "GSP29gangtciu:1498": " matkṛtyedānīṃ rājyaṃ na siddhyatīti svakṛtyasādhyatājñānādeva na pravartate yathā",
    "GSP29gangtciu:1499": " taṇḍulaṃ vinā pāke svakṛtyasādhyatājñānāt rājyopāye tu svakṛtisādhyeṣṭasādhanatvena",
    "GSP29gangtciu:1500": " jñāte devatārādhanādau pravartata eva /",
    "GSP29gangtciu:1501": " ata eva vrīhyavaghātamakṛtvā puroḍāśastamakṛtvā yāgastamakṛtvāpavūrvaṃ sādhayituṃ",
    "GSP29gangtciu:1502": " na śakyata iti kramaśo 'vaghātādau pravartate na yugapat siddhavṛttyasiddhakriyāviṣayāviṣayasvabhāvatvāt",
    "GSP29gangtciu:1503": " pravṛtteḥ yāgānantarañca nāpūrve pravartate /",
    "GSP29gangtciu:1504": " kṛtyantaraṃ vinaiva yāgakṛtitastatsambhavāt /",
    "GSP29gangtciu:1505": " iṣṭasādhane ceṣṭotpattināntarīyakaduḥkhājanakatvaṃ viśeṣaṇaṃ na tu tajjñānābhāvaḥ",
    "GSP29gangtciu:1506": " kāraṇaṃ kintu tadeva viṣayatayā kāraṇatāvacchedakaṃ lāghavāt tena madhu-viṣasampṛktānnabhojane na pravṛttiḥ,",
    "GSP29gangtciu:1507": " pareṇāpi pravṛttipūrvaṃ liṅgaviśeṣaṇatvena anyathā vā tajjñānaviniyogasvīkārāt /",
    "GSP29gangtciu:1508": " evañcālpāyāsasādhyādiṣṭotpattisambhave bahvāyāsasādhye na pravṛttiḥ /",
    "GSP29gangtciu:1509": " ata eva śrutasvargaphalakatve 'pi bahuvittavyayāsasādhye jyotiṣṭomādau phalabhūmā",
    "GSP29gangtciu:1510": " kalpane anyathālpāyāsāsadhyādeva svargasiddhisambhave tatrāpravṛttau ananuṣṭhānalakṣaṇamaprāmāṇyaṃ tadvidheḥ syāt /",
    "GSP29gangtciu:1511": " (Bibl. Ind. 98, IV,2, p. 196)",
    "GSP29gangtciu:1512": " balavadaniṣṭānanubandhitvañca na viśeṣaṇaṃ bahuvittavyayāyāsasādhyabahutaraduḥkhasyāpyabalavattvaṃ kvacidalpaduḥkhasyāpi balavattvaṃ /",
    "GSP29gangtciu:1513": " tasyāpyuktātiriktasyānanugamāt /",
    "GSP29gangtciu:1514": " āstikasya niṣiddhatvena jñāte 'pi pravṛttiḥ rāga-dveṣayorutkaṭatvena narakasādhanatvajñānatirodhānāt /",
    "GSP29gangtciu:1515": " nanu na kalañjaṃ bhakṣayedityatra vidhyarthaniṣedhānupapattiḥ tadbhakṣaṇasya tṛptirūpeṣṭasādhanatvāt /",
    "GSP29gangtciu:1516": " na cāsurāvidyādivat paryudāsalakṣaṇayā virodhyaniṣṭasādhanatvabodhanaṃ naño 'samastatvāt",
    "GSP29gangtciu:1517": " kriyāsaṅgatatvena pratiṣadhavācakatvavyutpatteśceti cet na viśeṣyavati viśiṣṭaniṣedhasya",
    "GSP29gangtciu:1518": " saviśeṣaṇe hīti nyāyena viśeṣaṇaniṣedhaparyavamāyitayā kalañjabhakṣaṇamiṣṭotpattināntarīyakaduḥkhātiriktaduḥkhasādhanamiti",
    "GSP29gangtciu:1519": " na kalañjaṃ bhakṣayedityanena bodhanāt /",
    "GSP29gangtciu:1520": " iṣṭasādhanatāvācakasya siddheḥ sāmānyato niṣedhānupapatterbalavadaniṣṭānanubandhīṣṭasādhanatvaviśeṣaniṣedhatātparyaṃ tathācāśakyaviśeṣaniṣedhaparatvaṃ naña iti kaścit /",
    "GSP29gangtciu:1521": " tanna /",
    "GSP29gangtciu:1522": " yathā hyayogyatayā sacchidraṃ vihāya ghaṭatvena taditarānvayo na tu chidretaratvena",
    "GSP29gangtciu:1523": " yugapadvṛttidvayavirodhāt tathātrāpi balavadaniṣṭānanubandhitvenānupasthitau kathaṃ tanniṣedhaḥ /",
    "GSP29gangtciu:1524": " śyenenābhicaran yajetetyatra kathaṃ vidhipravṛttiḥ hiṃsāyā balavadaniṣṭānubandhitvāt",
    "GSP29gangtciu:1525": " iti cet tatra kṛtisādhyatve satīṣṭasādhantvameva yogyatayānveti na tu balavadaniṣṭānanubandhitvamapi ayogyatvāt /",
    "GSP29gangtciu:1526": " nindārthavādena prāyaścittopadeśena ca hiṃsāyā balavadaniṣṭānubandhitvāvagamāt /",
    "GSP29gangtciu:1527": " ata eva vihite 'piśyene vigānānna tātvikapravṛttiḥ /",
    "GSP29gangtciu:1528": " rāga-dveṣayorutkaṭatvenāniṣṭānubandhyaṃśasya tiraskārāt /",
    "GSP29gangtciu:1529": " kasyacit pravṛttirityeke /",
    "GSP29gangtciu:1530": " anye tvabhicārasya vairibadhaphalakatvena śrutatvāt badhasādhanatvena śyeno vidhīyate na tu badhasādhyanarakasādhanatvena narakasya phalatvenāśruteḥ",
    "GSP29gangtciu:1531": " na ca janakajanakasya janakatvaniyamaḥ kumbhakārapitṛparamparāyāḥ kumbhajanakatvāpatteḥ vidhinaiva śyenasya balavadaniṣṭānanubandhitvabodhanācca",
    "GSP29gangtciu:1532": " na ca śyenasya balavadaniṣṭānanubandhitvabodhanācca /",
    "GSP29gangtciu:1533": " na ca śyenasya narakāhetutve apekṣitavairibadhahetutve vā avigānena pravṛttiḥ syāditi vācyam /",
    "GSP29gangtciu:1534": " śyenādbadho badhāccāvaśyaṃ naraka iti pratisandhānena vigānāt /",
    "GSP29gangtciu:1535": " (Bibl. Ind. 98, IV,2, p. 211)",
    "GSP29gangtciu:1536": " nanu śyenomaraṇaphalakavyāpāratvena hiṃsā sā ca narakajaniketi cet na na hi sākṣāt",
    "GSP29gangtciu:1537": " paramparāsādhāraṇamaraṇaphalakavyāpāro hiṃsā kūpādau vinaṣṭe gavi tatkartturgobadhakarttutvāpatteḥ",
    "GSP29gangtciu:1538": " badhyasyāpi hanturmṛtyūtpādanadvāreṇātmahantṛtvaprasaṅgācca /",
    "GSP29gangtciu:1539": " na hi anutpāditamanyuḥ kaścit kamapi vyāpādayati kintvanuniṣpādimaraṇaphalakovyāpāro hiṃsā yadanantaraṃ maraṇaṃ bhavatyeva /",
    "GSP29gangtciu:1540": " na ca śyenastathā kintu khaṅgahananādikameva /",
    "GSP29gangtciu:1541": " atha maraṇānuddeśena kṣiptanārācāddhatabrāhyaṇe ca hiṃsā na syāt /",
    "GSP29gangtciu:1542": " kiñca hinastidhātvarthe avacchedakaṃ phalamavyavahitameva maraṇaṃ avyavahitaphalakasyaiva",
    "GSP29gangtciu:1543": " vyāpārasya dhātuvācyatvāt anyathā paramparayā vilkiptiphalakānnakāmeṣṭataṇḍulakrayādāvapi pacatītiprasaṅgāt /",
    "GSP29gangtciu:1544": " evaṃ khaṅgābhighātānantaraṃ yatra vilambena maraṇaṃ vraṇapākaparamparayā vā anne",
    "GSP29gangtciu:1545": " viṣaprayogeṇa vā tatra hantṛtvaṃ prāyaścittādi ca na syāt iti cet na prāyaścittatulyatārthaṃ",
    "GSP29gangtciu:1546": " hi tatra hantṛvyadeśo gauṇaḥ vinigamakañca lāghavameva /",
    "GSP29gangtciu:1547": " vastutastu maraṇoddeśena kṛto 'dṛṣṭādvārākastadanukūla vyāpāro hiṃsā /",
    "GSP29gangtciu:1548": " kūpādau vinaṣṭe gavi tatkarturgobadhakartutvāpatteḥ badhyasyāpi hanturmutyūtpādanadvāreṇātmahantṛtvaprasaṅgācca /",
    "GSP29gangtciu:1549": " na hi anutpāditamanyuḥ kaścit kamapi vyāpādayati kintvanuniṣpādimaraṇaphalakovyāparo hiṃsā yadanantaraṃ maraṇaṃ bhavatyeva /",
    "GSP29gangtciu:1550": " na ca śyenastathā kintu khaṅgahananādikameva /",
    "GSP29gangtciu:1551": " atha maraṇānukūlyavyāpāro maraṇoddaśenānuṣṭhīyamāno hiṃsā śyenaśca tathā kūpādau",
    "GSP29gangtciu:1552": " ca na maraṇoddeśenānuṣṭhīyamānatvamiti cet na evaṃ sati gauravāt maraṇānuddeśena",
    "GSP29gangtciu:1553": " kṣiptanārācāddhatabrāhmaṇe ca hiṃsā na syāt /",
    "GSP29gangtciu:1554": " (Bibl. Ind. 98, IV,2, p. 215)",
    "GSP29gangtciu:1555": " kiñca hinastidhātvarthe avacchedakaṃ phalamavyavahitameva maraṇaṃ avyavahitaphalakasyaiva",
    "GSP29gangtciu:1556": " vyāpārasya dhātuvācyatvāt anyathā paramparayā viklittiphalakānnakāmeṣṭataṇḍulakrayādāvapi pacatītiprasaṅgāt /",
    "GSP29gangtciu:1557": " evaṃ khaṅgābhighātānantaraṃ yatra vilambena maraṇaṃ vraṇapākaparamparayā vā anne",
    "GSP29gangtciu:1558": " viṣaprayogeṇa vā tatra hantṛtvaṃ prāyaścittādi ca na syāt iti cet prāyaścittatulyatārthaṃ",
    "GSP29gangtciu:1559": " hi tatra hantṛvyapadeśo gauṇaḥ vinigamakañca lāghavameva /",
    "GSP29gangtciu:1560": " vastutastu maraṇoddeśena kṛto 'dṛṣṭādvārakastadanukūlyavyāpāro hiṃsā śyenaścādṛṣṭadvārakastanukūlyavyāpāro hiṃsā śyenaścādṛṣṭadvārā maraṇasādhanamato na hiṃsā /",
    "GSP29gangtciu:1561": " yadi cādṛṣṭadvārāpi maraṇasādhanaṃ hiṃsā syāt tadā saptamītailābhyaṅgasyādṛṣṭadvārā iṣṭabhāryavināśahetutvādabhyaṅgakartuhiṃsakatvāpattiḥ /",
    "GSP29gangtciu:1562": " ata eva kūpādau gomaraṇe 'pi na badhakartutvaṃ tatkartuḥ galalagnānnamaraṇe na bhokturna",
    "GSP29gangtciu:1563": " vā pariveṣayiturātmahantṛtvaṃ brahmahantṛtvaṃ vā vraṇapākaparamparayā vilambena viṣaprayogeṇa",
    "GSP29gangtciu:1564": " ca hantṛtvaṃ mukhyameva na tvanuniṣpādimaraṇaphalakatvaṃ galalagnānnamaraṇe svahantṛtvāpatteḥ /",
    "GSP29gangtciu:1565": " anyoddaśena kṣiptanārācena hate brāhmaṇe brahmahantṛtvaṃ syāditi cet, na,",
    "GSP29gangtciu:1566": " iṣṭāpatteḥ vyapadeśastu gauṇaḥ prayogolakṣaṇayāpi samarthayituṃ śakyate tatpakṣe 'tiprasaṅgovārayituṃ na śakyata itīdameva vinigamakaṃ /",
    "GSP29gangtciu:1567": " ata eva",
    "GSP29gangtciu:1568": " ataduddeśena kṛte 'pi niṣiddhe prāyaścittārddhamuktam /",
    "GSP29gangtciu:1569": " (Bibl. Ind. 98, IV,2, p. 222)",
    "GSP29gangtciu:1570": " apare tu anabhisaṃhitanarāntaravyāpāramadvārīkṛtyamaraṇasādhanaṃ hiṃsā khaṅgakārasyānabhisaṃhitanarāntaravyāpāradvārā",
    "GSP29gangtciu:1571": " maraṇasādhanatvaṃ tasya hi narāntaravyāpāradvārā maraṇasādhanatvaṃ tasya hi narāntaravyāpāro",
    "GSP29gangtciu:1572": " nābhisaṃhitaḥ kintu dhanalābha iti khaṅgakāro na ghātakaḥ /",
    "GSP29gangtciu:1573": " viṣasyānne prakṣepeṇa narāntaravyāpāro bhojanamevābhisaṃhitaḥ anenedaṃ bhoktavyamityabhisandhāya viṣaprayogāditi hisaivānne viṣaprayoga iti",
    "GSP29gangtciu:1574": " tanna /",
    "GSP29gangtciu:1575": " galalagnakavalādyatra maraṇaṃ tatra pariveṣayiturghātakatāpātāt anenedaṃ bhoktavyaṃ",
    "GSP29gangtciu:1576": " ityabhisandhāya parivaṣaṇādbhokturātmahantṛtvāpatteśca anabhisaṃhitanarāntaravyāpāramadvārīkṛtya",
    "GSP29gangtciu:1577": " maraṇānukūlānnaṃbhakṣaṇānuṣṭhānāt /",
    "GSP29gangtciu:1578": " ata evāvyavahitaprāṇaviyogaphalako vyāpāro hiṃsā vraṇapākaparamparā mṛte tu hantṛtvaṃ vyāpārasyāvyavadhāyakatvāditi nirastam /",
    "GSP29gangtciu:1579": " (Bibl. Ind. 98, IV,2, p. 224)",
    "GSP29gangtciu:1580": " syādetat neṣṭasādhanatā vidhiḥ nitye sandhyopāsanādau phalābhāvāt /",
    "GSP29gangtciu:1581": " atha nāstyeva tat nityaṃ yatrārthavādādikaṃ vidhivākye vā na phalaṃ śrutamasti ``sandhyāmupāsate ye tu satataṃ śaṃsitavratāḥ /",
    "GSP29gangtciu:1582": " vidhūtapāpāste yānti brahmalokaṃ sanātanaṃ'' ityādyarthavādāt ``dadyādaharahaḥ śrāddhaṃ pitṛbhyaḥ prītimāvahan'' ityādividhivākyaśravaṇācca,",
    "GSP29gangtciu:1583": " kṛtvācintayātūcyate ,",
    "GSP29gangtciu:1584": " yatra na phalaśrutistatra viśvajinnayāyāt svargaḥ phalamiti cet, na,",
    "GSP29gangtciu:1585": " kāmanopādhikāryatvena yāgavannityatābhaṅgaprasaṅgādaharahaḥ śrutyā hi tatkālajīvimātrakṛtisādhyaṃ",
    "GSP29gangtciu:1586": " sandhyāvandanamavagataṃ hi kāmanopādhikāryatve ca yadā phalakāmanā nāsti tadā tatsamaya",
    "GSP29gangtciu:1587": " eva tatkartavyatā na syāt na hi tatkāle phalakāmanāvaśyambhāvaḥ pramāṇabhāvāt /",
    "GSP29gangtciu:1588": " kiñca prathamapravṛttetaranirapekṣāharahaḥ śrutyā jīvimātrasyādhikāro 'vagatastathāca",
    "GSP29gangtciu:1589": " tatsāpekṣacaramapravṛttyarthavādopanītaphalakāmasya na tatrādhikāraḥ prathamapravṛttāharahaḥśrutivirodhānnitye",
    "GSP29gangtciu:1590": " phalaśruterarthavādasya ca stutau tātparyam /",
    "GSP29gangtciu:1591": " ata eva pratyavāyaparihāro 'pi na phalaṃ tatkāmanopādhikāryatve nityatākṣateḥ /",
    "GSP29gangtciu:1592": " kiñca nitye kartavyatābodhanāt prāk na pratyavāye pramāṇamasti vidheḥ kartavyatvamavagamya",
    "GSP29gangtciu:1593": " kartavyākaraṇe pratyavāyakalpanaṃ yenānyonyāśrayaḥ kintu nindārthavādena prāyaścittopadeśena",
    "GSP29gangtciu:1594": " copāsanasya prakṛtyarthasya tāvadvyāpārasvarūpasyābhāvaḥ pratyavāyaheturavagataḥ",
    "GSP29gangtciu:1595": " tathāca sandhyopāsanābhāvaḥ pratyavāyadvārā duḥkhasādhanaṃ tadabhāvaḥ sandhyopāsanaṃ",
    "GSP29gangtciu:1596": " duḥkhasādhanābhavatvena phalaṃ prāyaścitte pāpadhvaṃsavaditi tatsādhanatvena kṛtirbodhyate vidhinā /",
    "GSP29gangtciu:1597": " na caivaṃ pratyavāyaparihāra eva phalamastviti vācyam /",
    "GSP29gangtciu:1598": " parihārasya prāgabhāvarūpatvena anāditayā asādhyatvāt /",
    "GSP29gangtciu:1599": " na ca upāsanākaraṇaṃ pratyavāyaheturnopāsanābhāvaḥ tathāca duḥkhasādhanābhāvatvena kṛtiriṣṭā na tūpāsanamiti vācyam /",
    "GSP29gangtciu:1600": " nindārthavādasyobhayatra sattvena ubhayasyāpi tathātvāditi tanna evamapi kāmyatve nityatākṣatiprasaṅgāt /",
    "GSP29gangtciu:1601": " kiñca akurvan vihitaṃ karmetyādinā nopāste yaśca paścimāmityādinā ca karaṇābhāvasyaiva",
    "GSP29gangtciu:1602": " pratyavāyahetutvaṃ bodhyate na tu tadviṣayābhāvasya anyathā akartuḥ pratyavāyo nānyasyeti",
    "GSP29gangtciu:1603": " kathaṃ syāt viṣayābhāvasya sādharaṇyāt /",
    "GSP29gangtciu:1604": " vastutastu kṛtisādhyatve satīṣṭasādhanatājñānaṃ pravartakatvena nirvyūḍhaṃ /",
    "GSP29gangtciu:1605": " na ca kṛtau kṛtisādhyatvamastītyato na kiñcidetat /",
    "GSP29gangtciu:1606": " navyāstu nityāpūrvaprāgabhāvo duritadvārā duḥkhasādhanaṃ tadabhāvo 'pūrvaṃ duḥkhasādhanābhāvatveneṣṭaṃ",
    "GSP29gangtciu:1607": " tatsādhanatvena kṛtisādhyatvena ca sandhyopāsanaṃ vidhīyate iti tanna nindārthavādādinā",
    "GSP29gangtciu:1608": " sandhyopāsanābhāvastadakaraṇaṃ vā pratyavāyaheturavagato na tvapūrvābhāvaḥ prathamaṃ",
    "GSP29gangtciu:1609": " pramāṇābhāvena tadanupasthiteḥ vidheḥ iṣṭasādhanatvabodhakatvāt pariśeṣeṇāpūrvamiṣṭaṃ",
    "GSP29gangtciu:1610": " kalpyata iti cet tarhi viśvajinnayāyena svarga eva phalaṃ kalpyatāṃ kāmyatvasya tvayāpi",
    "GSP29gangtciu:1611": " svīkārāt kiñca vidhipravṛttāvapūrvajñānaṃ apūrvajñāne ca vidhipravṛttirityanyonyāśrayaḥ /",
    "GSP29gangtciu:1612": " (Bibl. Ind. 98, IV,2, p. 238)",
    "GSP29gangtciu:1613": " yāvannitya-naimittikanirvāhasya tattadāśrayamavihitakarmaṇāṃ samyakparipālanasya ca brahmalokāvāptiḥ phalaṃ śrūyate tathāca nityasya saphalatvamiti kecit /",
    "GSP29gangtciu:1614": " tanna /",
    "GSP29gangtciu:1615": " tasya vidhernityavidhimupajīvya pravṛttistasya ca phalābhāvena prathamaṃ mūkatvāt anyathā parasparasāpekṣatvenānyonyāśrayaḥ tasmāt kāryataiva vidhiḥ /",
    "GSP29gangtciu:1616": " nanu nitye vedāt kāryatājñāne 'pi prayojanajñānaṃ vinā kathaṃ pravṛttiḥ na hi prayojanamuddiśya",
    "GSP29gangtciu:1617": " mando 'pi pravartate iti cet na nitye phalabādhena pravṛttimātre prayojanajñānasyāprayojakatvāt",
    "GSP29gangtciu:1618": " kāmye 'pi prayojanajñānaṃ na sākṣāt pravartakaṃ upāyaviṣayatvāt prayojane 'pravṛtteśca",
    "GSP29gangtciu:1619": " kintviṣṭasādhanatājñānadvārā kāryatājñāne upakṣīṇameva kathamayaṃ niścayaḥ nitye",
    "GSP29gangtciu:1620": " iṣṭasādhanatājñānāsambhavāt kāryatājñānasya vedādapi sambhavāt /",
    "GSP29gangtciu:1621": " nanu niṣphale duḥkhaikaphale vā prekṣāvatāṃ kathaṃ pravṛttiḥ vedādhīnakāryatājñānasattvāt saphalapravṛttāvapi tasyaiva tantratvāt /",
    "GSP29gangtciu:1622": " yattu laukike niṣphale duḥkhaikaphale vā na pravartate tadiṣṭasādhanatāliṅgakasya",
    "GSP29gangtciu:1623": " kāryatājñānasya vedādhīnasya vā abhāvāt /",
    "GSP29gangtciu:1624": " na ca duḥkhaikaphalatvajñānaṃ pravṛttipratibandhakaṃ sati kāryatājñāne tasya pratibandhakatvādarśanāt /",
    "GSP29gangtciu:1625": " atha vā kāmye liṅgo 'pūrvavācatvānnitye 'pi liṅgopāsanādiviṣayakamapūrvaṃ bodhyate tacca niṣphalamapi stata eva sukhavatprayojanaṃ nityamabhyarthyamānañceti",
    "GSP29gangtciu:1626": " ucyate /",
    "GSP29gangtciu:1627": " sarvatra nitye phalaśravaṇajīviphalakāmasya sambalitādhikāraḥ yathoparāge naimittikaṃ",
    "GSP29gangtciu:1628": " snāna-śrāddhādi phalaśruteḥ kāmyaṃ akaraṇe prāyaścittādiśruteśca niyatakartavyatākaṃ",
    "GSP29gangtciu:1629": " yathā vā ṣoḍaśaśrāddhasya pretatvavimuktikāmanāśruteḥ pretatvavimuktihetuṣoḍaśaśrāddhe",
    "GSP29gangtciu:1630": " saṅkalpaṃ vidhāya mahājanānāmācārāt kāmyatvaṃ nindārthavādenākaraṇe pratyavāyaśruteravaśyakartavyatvaṃ",
    "GSP29gangtciu:1631": " tathā sandhyopāsanamapi phalaśruteḥ kāmyaṃ akaraṇe narakaśruteḥ prāyaścittopadeśācca",
    "GSP29gangtciu:1632": " niyatakartavyatākatvaṃ tadakaraṇe prāyaścittānupadeśāt /",
    "GSP29gangtciu:1633": " na ca /",
    "GSP29gangtciu:1634": " nitye phalakāmanāyā asambhavaḥ trikālakamyastavapāṭhavat nitye phalakāmanāsambhavāt /",
    "GSP29gangtciu:1635": " yattu prathamapravṛttāharahaḥśrutyā tatkālajīvimātrasyādhikārabodhanāt na phalakāmasyādhikāra",
    "GSP29gangtciu:1636": " iti tanna aharahaḥśrutyarthavādayoḥ prathamagṛhītaikavākyatābalena tatkālajīviphalānvayaṃ",
    "GSP29gangtciu:1637": " vinaikavākyatāṅgāt /",
    "GSP29gangtciu:1638": " na cārthavādasya stutiparatvānnaikavākyatā bādhakaṃ vinā svārthaparityāgāt vidhivāvākyopasthite phale vidhivākyasthaphalamādāyaivāharahaḥśrutyā kāryatābodhanāt /",
    "GSP29gangtciu:1639": " nanvevaṃ tatkālajīvikāmino 'dhikāre yadā phalakāmanāvirahastadā aśucerivādhikārābhāvānniyatakartavyatā",
    "GSP29gangtciu:1640": " na syāt adhikṛtākaraṇe pratyavāyo na tvakaraṇamātra iti cet na naimittike 'pi tatkāle",
    "GSP29gangtciu:1641": " kasyacitkāmanāvirahiṇo 'niyatakartavyatāpatteḥ /",
    "GSP29gangtciu:1642": " athāpavādābhāvenautsikī phalakāmanāstyeva phalajñānasya svaviṣayakecchājanakasvabhāvāt",
    "GSP29gangtciu:1643": " yasya tu mumukṣāpavādena phalāntare kāmanā nāsti tasyākaraṇe 'pi na pratyavāya iti",
    "GSP29gangtciu:1644": " na tanniyatakartavyatākatvaṃ naimittike tathā nitye 'pi mumukṣayā phalakāmanābādhenākaraṇe",
    "GSP29gangtciu:1645": " 'pi na pratyavāya iti tulyam /",
    "GSP29gangtciu:1646": " kiñcārthavādopasthitaphalopādhikartavyatve 'vagate akurvan vihitaṃ karmetyādivākyācchauce",
    "GSP29gangtciu:1647": " sati sandhyāvandhākaraṇe nindārthavādena ca narakaśruteḥ prāyaścittopadeśācca pratyavāyaḥ",
    "GSP29gangtciu:1648": " kalpyate tatphalakāmanāvirahe 'pi pratyavāyaparihārārthaṃ niyamataḥ pravartate vidhipravṛttyanantaraṃ",
    "GSP29gangtciu:1649": " pratyavāyasya prāmāṇikatvāt akaraṇonmukhasya karaṇena pratyavāyapragābhāvasya sādhyatvāt",
    "GSP29gangtciu:1650": " naimittike phalopādhikartavyatve kāmanāvirahe 'pi niyatakartavyatāvat /",
    "GSP29gangtciu:1651": " yattu niṣphale 'pi nitye vedādīnakāryatājñānāt pravartata iti tanna duḥkhaikaphalatvena",
    "GSP29gangtciu:1652": " jñāyamāne prekṣāvatāṃ kṛteranutpādaniyamāt ayogyatayā nitye kṛtisādhyatvasya bodhayitumaśakyatvāt /",
    "GSP29gangtciu:1653": " ata eva sandhyopāsanaphalamapi kriyate vedabodhitakartavyatākatvādityāśaṅkya gurumatametanna gurormatamityabhiprāyeṇopekṣitavānācāryaḥ /",
    "GSP29gangtciu:1654": " yattu pāṇḍāpūrvaṃ svata eva prayojanaṃ ityuktaṃ tadapi na evaṃ tavāpi kāmyatve nityatvahānyāpatteḥ /",
    "GSP29gangtciu:1655": " kiñca sukhaṃ duḥkhābhāvaśca mukhyaṃ prayojanaṃ tatsādhanañca gauṇaṃ nityāpūrvantu prayojanaṃ /",
    "GSP29gangtciu:1656": " pravartakavidhyanurodhena tadapi pravartakaṃ kalpyata iti cet / na /",
    "GSP29gangtciu:1657": " pravartanīyena lokena tasya prayojanatvenājñānāt guruṇā nityāpūrvaṃ prayojanamuktaṃ ityucyamāne 'pi nādaraḥ prekṣāvatāṃ /",
    "GSP29gangtciu:1658": " mukti-svargau cālaukikāvapi sukha-duḥkhābhāvasajātīyatayā prayojane tasmādevaṃ vadan gururapi laghureva /",
    "GSP29gangtciu:1659": " tadayaṃ saṅkṣepaḥ nitye duḥkhaikaphalatvena pravṛttyanupapatteḥ phalopādhikartavyatā",
    "GSP29gangtciu:1660": " tacca phalaṃ duḥkhasādhanābhāvaḥ pāṇḍāpūrvaṃ veti tadicchā pravṛttyarthaṃ pratyahamupeyā",
    "GSP29gangtciu:1661": " tāṃ vinā pravṛttyanupapatteḥ tathācārthavādikaṃ vidhivākyaśrutañca phalamastu kṛtamanyena /",
    "GSP29gangtciu:1662": " na ca kāmanāvirahe niyatakartavyatā na syāt apūrvādīcchāvirahe 'pi tulyatvāt pratyavāyaparihārārthaṃ niyamataḥ pravṛttistulyaiva /",
    "GSP29gangtciu:1663": " yatra ca na phalaśrutistatra viśvajinnayāya iti /",
    "GSP29gangtciu:1664": " nanvidamiṣṭasādhanamiti jñānādetatsādhyamiṣṭamiti jñānācca pravṛttidarśanāt prathamasyaiva",
    "GSP29gangtciu:1665": " pravartakatve kiṃ vinigamakaṃ ucyate phalecchāyāṃ svaviṣayaviśeṣyakajñānasya hetutvena",
    "GSP29gangtciu:1666": " kḷptatvāt upāyacikīrṣāpi bādhakaṃ vinā tathā /",
    "GSP29gangtciu:1667": " vastutastu kṛtisādhyayāgasya sādhya iṣṭa iti jñānasya pravartakatve yajetetipadāt",
    "GSP29gangtciu:1668": " prathamaṃ kṛtisādhyo yāga iti jñānaṃ tataḥ kṛtisādhyayāgasya sādhya iṣṭa iti jñānaṃ",
    "GSP29gangtciu:1669": " viśeṣaṇajñānasādhyatvāt viśiṣṭajñānasyeti jñānadvayaṃ tava,",
    "GSP29gangtciu:1670": " mama tu yāgaḥ kṛtisādhya iṣṭasādhanamityekameva jñānaṃ /",
    "GSP29gangtciu:1671": " na ca kṛtisādhyatvaṃ yāge bodhayitvā kṛtisādhyayāgasya sādhya iṣṭa iti liṅgā bodhayituṃ",
    "GSP29gangtciu:1672": " śakyamapi ekasvārthānvayamaparapadārthe bodhayitvā tadanvitāparasvārthānvayabodhakatvasya",
    "GSP29gangtciu:1673": " pade 'vyuptatteḥ yajipade ca kṛtyā saha yāgānvayaṃ bodhayitvā tadanvitāparasvārthānvayabodhakatvasya",
    "GSP29gangtciu:1674": " pade 'vyutpatteḥ yajipade ca kṛtyā saha yāgānvayaṃ bodhayitvā paryavasite punaḥ svārthānvayabodhakatve āvṛttiprasaṅgaḥ /",
    "GSP29gangtciu:1675": " atha sādhyamiṣṭaṃ yasyeti sādhyeṣṭakatvaṃ śakyaṃ tathāca bahuvrrīhyarthāpekṣayā iṣṭasya sādhanamiti padyarthasya laghutvāttadeva śakyam /",
    "GSP29gangtciu:1676": " kiñca tatsādhyatvaṃ na niyamatastaduttarasattvaṃ daṇḍasādhye ghaṭe vyabhicārāt nāpi",
    "GSP29gangtciu:1677": " tadavacchinnakṣaṇottarakṣaṇa eva sattvaṃ evakāravyavacchedyatadanuttarasamayasyākāśe",
    "GSP29gangtciu:1678": " 'prasiddheḥ śabdasya",
    "GSP29gangtciu:1679": " tadasādhyatvāpatteḥ /",
    "GSP29gangtciu:1680": " ata eva na tadabhāvavyāpakābhāvapratiyāgitvaṃ rūpe rasasādhyatvāpatteśca /",
    "GSP29gangtciu:1681": " nāpi tadavadhikottaratvavyāpyasamayasambandhaḥ uttaratvavyāpyatvaṃ hyuttaratvānadhikaraṇakālāvṛttitvaṃ taccākāśe 'prasiddhaṃ gurutarañca /",
    "GSP29gangtciu:1682": " tasmāt tatsādhanakatvameva tatsādhyatvaṃ evañca lāghavāt tatsādhanatvajñānameva pravartakaṃ na tu tatsādhanakatvajñānamiti /",
    "GSP29gangtciu:1683": " syādetat iṣṭatvajñānasya pravartakatve tṛpto 'pi bhojane pravarteta manasā tṛpteriṣṭatvajñānāt /",
    "GSP29gangtciu:1684": " atha svarūpasatyapi phalecchā kāraṇaṃ sā ca siddhatayā tṛptau nāstīti cet tarhi hantaivamāvaśyakatvāt phalecchaiva kāraṇaṃ na tu tajjñānaṃ gauravāt",
    "GSP29gangtciu:1685": " kiñca icchājñānasya kāraṇatve icchā kāraṇaṃ na syāt svajñānena tannāśāt icchā tajjñānadhārākalpane 'navasthānāt /",
    "GSP29gangtciu:1686": " api cecchāviṣayaḥ sukhaṃ iti jñānaṃ na mānasaṃ sukhasyāsiddhatayā tadviśeṣyakasākṣātkārasya",
    "GSP29gangtciu:1687": " tatsannikarṣaṃ vinā abhāvāt odanādāvapīṣṭatvajñānaṃ na sambhavati manāsobahirasvātantrāt /",
    "GSP29gangtciu:1688": " nāpi cakṣurādinā jñātaḥ kṛta itivat iṣṭatvajñānaṃ tatra viśeṣyasannikarṣāt /",
    "GSP29gangtciu:1689": " vastutastu iṣṭasya viśiṣya sukhatvādinā ajñāne yāga pākādāviṣṭasādhanatājñānepyapravṛttiprasaṅgaḥ iṣṭasyāpalpādhikabhāvena nānāprakāratvena ca viśiṣyānadhyavasāyāt /",
    "GSP29gangtciu:1690": " na ceṣṭaviṣayatāvacchedakasukhatvāderupalakṣaṇamiṣṭatvaṃ sukha-duḥkhābhāva-tatsādhaneṣu anugatasyopalakṣyasyābhāvenānanugamāditi /",
    "GSP29gangtciu:1691": " ucyate /",
    "GSP29gangtciu:1692": " yatrecchā tatsādhanatājñānameva lokavedasādhāraṇaṃ pravartakaṃ teṣāṃ sukha-duḥkhābhāva-tatsādhanatvenecchāviṣayāṇāṃ",
    "GSP29gangtciu:1693": " ananugatānāmapi vastusadicchāviṣayatvamevānugamakaṃ evaṃ yadā sukhādāvicchā bhavati",
    "GSP29gangtciu:1694": " svakṛtisādhyatve sati sukhādisādhanamiti jñānaṃ tadā pākādau pravartate /",
    "GSP29gangtciu:1695": " nanvevaṃ pravartakajñānaviṣasya nānātvena tacchaktasya vidhipratyayasya nānārthatvaprasaṅga",
    "GSP29gangtciu:1696": " iti cet na sukhatvādinānanugataṃ iṣṭatvenānugataṃ phalaṃ prati sādhanatvasya yāgāderliṅgādinā",
    "GSP29gangtciu:1697": " bodhanāt tathā ca phalānāmanugamārthaṃ phalecchā śakyā na tvicchā jñānakāraṇatvena /",
    "GSP29gangtciu:1698": " athaivaṃ sukhādisādhanatvena jñānaṃ pravartakaṃ tanna śakyaṃ ananugamāt yacca śakyamiṣṭasādhanatvaṃ",
    "GSP29gangtciu:1699": " tajjñānaṃ na pravartakaṃ iti vidheḥ pravartakatā na syāt iti cet sākṣādevameva kintviṣṭasādhanaṃ",
    "GSP29gangtciu:1700": " yāgaiti liṅgā bodhite iṣṭākāṅkṣāyāṃ kāmyatvena śrutaḥ svarga eva iṣṭatvenāvagamyate",
    "GSP29gangtciu:1701": " tadanantaraṃ svargakāmapadasamabhivyāhārāt svargasādhanaṃ yāga iti jñānaṃ pravartakamutpadyate /",
    "GSP29gangtciu:1702": " evañca vidhijanyajñānajanyaṃ jñānaṃ pravartakam /",
    "GSP29gangtciu:1703": " (Bibl. Ind. 98, IV,2, p. 269)",
    "GSP29gangtciu:1704": " yattu sarveṣāmeva vidherna sākṣāt pravartakaṃ vidhibodhakāt svakṛtisādhyatvāderanavagamāt",
    "GSP29gangtciu:1705": " sveṣṭasādhanatvañca ahaṃ iṣṭasādhanayāgakaḥ svargakāmatvāddarśavākyāvagatasvargakāmavadityanantaramarthāt pratīyate / tanna /",
    "GSP29gangtciu:1706": " yatrecchā tatsādhanamiti śābdajñānādeva pravṛttyupapattestatpratītirniṣphalā /",
    "GSP29gangtciu:1707": " anye tu sādhanatvamātraṃ vidhyarthaḥ svargādisādhanatālābhastu samabhivyāhārāt iṣṭasādhanatāpakṣe",
    "GSP29gangtciu:1708": " 'pi tasyopajīvyatvāt tathāhi yajetetyanena yāgaḥ kṛtisādhyaḥ sādhanañceti bodhite",
    "GSP29gangtciu:1709": " sādhanasya sādhyākāṅkṣāyāṃ kāmanāviṣayatvena śrutī'siddhaḥ svarga eva sādhanākāṅkṣo",
    "GSP29gangtciu:1710": " sādhyatvenāvagamyate upasthitatvāt /",
    "GSP29gangtciu:1711": " na ca yāgasya sādhanākāṅkṣā kṛtisādhyatvenaivopasthiteḥ /",
    "GSP29gangtciu:1712": " ata eva viśvajidādau svarga eva sādhyatvena kalpyata iti /",
    "GSP29gangtciu:1713": " iṣṭasādhanatāvidhipakṣe 'pi ``tarati mṛtyuṃ tarati brahmahatyāṃ yo 'śvamedhena yajate'' ityādyarthavāde vidhikalpanamiti cet / na /",
    "GSP29gangtciu:1714": " avinābhāvāt tathābhūtasādhanatvasya vidheyatvavyāptatvāt vyāpakānupalambhabādhodadvārāya vā prayojanābhāvānna tatkalpanaṃ tatretyapyāhuḥ /",
    "GSP29gangtciu:1715": " yattviṣṭasādhanatvābhidhāne karaṇe liṅgo 'nuśāsanāt darśa-paurṇamāsābhyāmityanabhihitādhikāravihitā tṛtīyā na syāditi /",
    "GSP29gangtciu:1716": " tanna /",
    "GSP29gangtciu:1717": " upāyatāmātrābhidhāne 'pi tadviśeṣakaraṇatvānabhidhānāt /",
    "GSP29gangtciu:1718": " vastutastvabhihitānvayalabhyaṃ yāgeṣṭasādhanatvaṃ iṣṭasādhanatvamātrasya vidhyarthatvāt /",
    "GSP29gangtciu:1719": " (Bibl. Ind. 98, IV,2, p. 276)",
    "GSP29gangtciu:1720": " navyāstu cikīrṣādvārā jñānasya kṛtau hetutā cikīrṣā ca kṛtāvicchā sanaḥ prakṛtyarthagocarecchāvācitvāt pipakṣādivat /",
    "GSP29gangtciu:1721": " na tu kṛtiviṣayapākādiviṣaye kṛtisādhyatvaprakārakecchābhidhāyakatvaṃ pākādeḥ prakṛtyanabhidheyatvāt /",
    "GSP29gangtciu:1722": " na hi kṛtivācakasya tadviṣayavācakatvaṃ karotītyukte tadviṣayasaṃśayāt /",
    "GSP29gangtciu:1723": " evañca kṛtāviccheṣṭasādhanatājñānāt tatsādhyeṣṭajñānādvā vṛṣṭyādau tathā kalpanāt /",
    "GSP29gangtciu:1724": " yadā ca kṛtāvicchā tadā saiva cikīrṣā anyatrecchāmātraṃ na tu kṛtisādhyatājñānāt kṛtau kṛtisādhyatvābhāvāt /",
    "GSP29gangtciu:1725": " atha pākaṃ kṛtyā sādhayāmītīcchānubhavasiddhā anubhavāpalāpe upekṣaṇīyatvāpatteḥ",
    "GSP29gangtciu:1726": " sā ca kṛtisādhyatājñānāt sā ca cikīrṣāpadāpratipādyāpi kṛtihetuḥ samānaviṣayatvāt",
    "GSP29gangtciu:1727": " na tu kṛtīcchā kṛtihetuḥ kṛtiviṣayāviṣayatvāditi cet asti tāvatpākakṛtāvicchā vṛṣṭīcchāvat",
    "GSP29gangtciu:1728": " asti ca kṛtisādhyatvaprakārikecchā pāke tathāpi kṛtīcchaiva kṛtikāraṇaṃ lāghavāt",
    "GSP29gangtciu:1729": " na tu kṛtisādhyatvaprakārikecchā gauravāt /",
    "GSP29gangtciu:1730": " dhātvarthānuparakte kṛtisvarūpe icchaiva nodetīti cet na /",
    "GSP29gangtciu:1731": " pākādikṛtīṣṭasādhanatājñānāt pākakṛtāvicchā tataḥ kṛtirityabhyupagamāt /",
    "GSP29gangtciu:1732": " na cāvagati -pravṛttyoḥ samānaviṣayatvaṃ ubhayasiddhaṃ tasyaiva vicāryatvāt /",
    "GSP29gangtciu:1733": " kathaṃ tarhi pākaṃ kṛtyā sādhayāmītīcchā yathā vahnisādhyatvena",
    "GSP29gangtciu:1734": " iṣṭasādhanatāvagamāt vahninā pākaṃ sādhayāmītīcchā tathā kṛtisādhyatvena iṣṭasādhanatvāt",
    "GSP29gangtciu:1735": " pākasya pākaṃ kṛtyā sādhayāmītīcchā anyathā tattadupāyasādhyatvena icchā pākādau",
    "GSP29gangtciu:1736": " tattadupāyasādhyatvaprakārakajñānāt syādityanantakāraṇakalpanā syāt /",
    "GSP29gangtciu:1737": " mama tūpāyecchāyāmiṣṭasādhanatājñānameva hetuḥ kriyādvārā kṛteriṣṭasādhanatvajñāne",
    "GSP29gangtciu:1738": " kriyāyā apīṣṭasādhanatvaṃ viṣayaiti kṛtīcchā bhavantī kriyāviṣayāpi bhavatīti jñānecchāprayatnānāṃ samānaviṣayatāpi /",
    "GSP29gangtciu:1739": " ata eva pākaṃ cikīrṣatīti cikīrṣāviṣayatayā pākaḥ pratīyate /",
    "GSP29gangtciu:1740": " yadvā icchāviṣayaviṣayatayā pākaḥ pratīyate ita tasya karmatā grāmaṃ jigamiṣati śatruṃ jighāṃsatītyatra grāmāderiva,",
    "GSP29gangtciu:1741": " na hi grāmādāvicchā siddhatvāt /",
    "GSP29gangtciu:1742": " ata eva bhoge sukhe ca cikīrṣā tadanukulakṛteriṣṭahetutvāt anyathā kṛtisādhyeṣṭasādhanatāpakṣe taccikīrṣāsāmagṣantaraṃ kalpyate /",
    "GSP29gangtciu:1743": " evañca sandhyāvandanaṃ duḥkhasādhanāvandanābhāvarūpatveneṣṭaṃ tatsādhanaṃ kṛtiriti",
    "GSP29gangtciu:1744": " liṅgarthaḥ anyathā kṛtirna kṛtisādhyā sandhyāvandanañca neṣṭasādhanamiti kasya kṛtisādhyatve",
    "GSP29gangtciu:1745": " satīṣṭasādhanatvaṃ vidhyarthaḥ syāt /",
    "GSP29gangtciu:1746": " ata evaikapratyayābhidheyatvapratyāsatterantaraṅgatayā vidhipratyayābhidheyeṣṭasādhanatvasya",
    "GSP29gangtciu:1747": " kṛtāvevānvayo na prakṛtyarthe tathaiva cikīrṣākāraṇajñānajanakatvāt prakṛtyarthasya",
    "GSP29gangtciu:1748": " ca kṛtau viṣayatvenānvaya iti /",
    "GSP29gangtciu:1749": " (Bibl. Ind. 98, IV,2, p. 282)",
    "GSP29gangtciu:1750": " ucyate /",
    "GSP29gangtciu:1751": " vahnisādhyatvena kṛtisādhyatvena vā na pākasyaudanasādhanatā ityuktam /",
    "GSP29gangtciu:1752": " kathaṃ tarhi vahninā pākaṃ sādhayāmītīcchā iti cet na iṣṭasādhanatvena jñāte yatra",
    "GSP29gangtciu:1753": " yatsādhyatvaṃ jñāyate tatra tatsādhyatvenecchā bhavatīti yatheṣṭasādhanatvena jñāte",
    "GSP29gangtciu:1754": " pāke vahnisādhyatvenāvagate iṣṭasya sādhanatājñānāt kṛtyā sādhayāmītīcchā tathāceṣṭāsādhanatvena",
    "GSP29gangtciu:1755": " kṛtisādhyatvena ca jñāte kṛtisādhyatvaprakārikecchā na tviṣṭasādhanatājñānamātrāditi /",
    "GSP29gangtciu:1756": " acāryāstu pravartakamiṣṭasādhanatājñānameva liṅgartastvāptabhiprāyo lāghavāt pākaṃ",
    "GSP29gangtciu:1757": " kuryāḥ kuryāmityatra vidhiliṅgaḥ sambodhya-svakartṛkakriyecchābhidhāyakatvenā jñā-prārthanāśaṃsanādiliṅgo",
    "GSP29gangtciu:1758": " vaktrādīcchābhidhāyakatvena liṅgamātrasyecchāvācakatvakalpanācca /",
    "GSP29gangtciu:1759": " evañca svargakāmo yajetetyasya svargakāmasya kṛtisādhyatayā yāgo yāgayatno vā āpteṣṭa ityarthaḥ /",
    "GSP29gangtciu:1760": " tato yo vyāpāraḥ yasya kṛtisādhyatayā yadvyāpāraviṣayakaḥ prayatno vā yasyāpteneṣyate sa tasya balavadaniṣṭānanubandhīṣṭasādhanamiti vyāptigrahāt yāgasyeṣṭasādhanatvamanuminoti /",
    "GSP29gangtciu:1761": " tathā hi yāgo madiṣṭasādhanaṃ matprayatnaviṣayatayā āpteneṣyamāṇatvāt yathā matpitrā matprayatnaviṣayatayeṣyamāṇaṃ madbhojanaṃ madiṣṭasādhanaṃ tathācedaṃ tasmāttathā /",
    "GSP29gangtciu:1762": " evaṃ na kalañjaṃ bhakṣayedityasya mama kalañjabhākṣaprayatno nāptecchāviṣaya ityarthaḥ /",
    "GSP29gangtciu:1763": " tataḥ kalañjabhakṣaṇaṃ mama balavadaniṣṭasādhanaṃ madiṣṭasādhanatve satyapyāptena",
    "GSP29gangtciu:1764": " matprayatnaviṣayatayā aniṣyamāṇatvāt yathā matpitrā matprayatnaviṣayatayā aniṣyamāṇaṇaṃ",
    "GSP29gangtciu:1765": " madhu-viṣasampṛktānnabhojanaṃ mama balavadaniṣṭasādhanaṃ tathācedaṃ tasmāttathā sa",
    "GSP29gangtciu:1766": " cāpto vedavyākhyātā bhagavānīśvara eva /",
    "GSP29gangtciu:1767": " yastu vede pauruṣeyatvaṃ nopaiti taṃ prati vidhireva tāvaṅgarbha iva śrutikumāryāḥ puṃyoge pramāṇam /",
    "GSP29gangtciu:1768": " na tarhi lāghavaṃ tātparyagauravādīśvarādyanantakalpanāditi cet na lāghavādinecchābodhakatvena loke liṅgaḥ pramāṇasiddhatvena phalamukhagauravasyādoṣatvāt",
    "GSP29gangtciu:1769": " na tu karturasmaraṇaṃ bādhakaṃ prāgeva nirāsāt tṛptikāmanayā viṣabhakṣaṇapravṛttasya",
    "GSP29gangtciu:1770": " viṣabhakṣaṇaṃ tat kṛtisādhyatayā neśvareṇeṣyate tato viṣabhakṣaṇasya īśvarecchāviṣayatve",
    "GSP29gangtciu:1771": " 'pi na tena vyabhicāraḥ /",
    "GSP29gangtciu:1772": " yadvā ratkāmakṛtisādhyatvena yo vyāpāra āpteneṣyate sa tasyeṣṭasādhanaṃ viṣabhakṣaṇañca tṛptikāmakṛtisādhyatvena neśvarecchāviṣayaḥ mānābhāvāt",
    "GSP29gangtciu:1773": " ata eva na kalañjaṃ bhakṣayedityatra kalañjabhakṣaṇaṃ tṛptikāmanayā bhakṣaṇapravṛttasya",
    "GSP29gangtciu:1774": " kṛtisādhyatvenāptecchāviṣayo neti tasyeśvarecchāviṣayatve 'pi viśiṣṭaniṣedha upapadyate",
    "GSP29gangtciu:1775": " abhiprāyavidhipakṣe balavadaniṣṭānanubandhitvamānumānikaṃ iṣṭasādhanatāvidhipakṣe",
    "GSP29gangtciu:1776": " tu tadapi śakyamiti gauravamiti //",
    "GSP29gangtciu:1777": " (Bibl. Ind. 98, IV,2, p. 297)",
    "GSP29gangtciu:1778": " apūrvavādapūrvapakṣaḥ",
    "GSP29gangtciu:1779": " atha svargakāmo yajetetyādāviṣṭasādhanatvaṃ kāryatvaṃ vā yadvidhiḥ sa samabhivyāhṛtakriyānvayī",
    "GSP29gangtciu:1780": " tadanyānvayī vā atra guravaḥ nāhatya kriyākāryatayā liṅgā bodhayituṃ śakyate svargakāmaniyojyānvayayogyatājñānavirahāt ,",
    "GSP29gangtciu:1781": " kāmanāviśiṣṭasya hi mamedaṃ kāryamiti boddhṛtvaṃ niyojyatvaṃ tat kāmanāyāstadbodhopayoge",
    "GSP29gangtciu:1782": " sati bhavati sa ca kāmanānantaraṃ kāmyasādhanatābodhanāt kāryatā bodhe sati syāt",
    "GSP29gangtciu:1783": " evañca svargasādhanatābodhe sati svargakāmaniyojyānvayayogyatā /",
    "GSP29gangtciu:1784": " na ca kālāntarabhāvisvarge kriyā sākṣāt paramparayā vā sādhanamiti śabdo bodhayitumarhati āśuvināśitvāt paramparāghaṭakānupasthiteśca tṛtīyaprakārābhāvācca",
    "GSP29gangtciu:1785": " anyathā tamādāya sādhanatvasambhavāt kalpyamapyapūrvaṃ na syāt iṣṭasādhanatāvidhipakṣe sphuṭaivānupapattiḥ /",
    "GSP29gangtciu:1786": " kāryatāvidhipakṣe anvayaprakāratayā sādhanatvaṃ śābdamiti phalato na kaścidviśeṣaḥ /",
    "GSP29gangtciu:1787": " ataḥ kriyāto 'nyat svargasādhanatārhaṃ kriyākāryatānirvāhakaṃ liṅgādyarthaḥ /",
    "GSP29gangtciu:1788": " nanu svajātīye 'nvayadarśanaṃ yogyatā dṛṣṭañca ghṛtapānasyāśuvināśinaḥ kālāntare",
    "GSP29gangtciu:1789": " puṣṭihetutvamiti cet na yathākathañcit sājātyasyāyogye 'pi sattvena yogyatayā avyāvartakatvāpatteḥ",
    "GSP29gangtciu:1790": " padārthatāvacchedakena sājātyasyādyajātaḥ payaḥ pibatītyādau prakṛte cāsambhavāt",
    "GSP29gangtciu:1791": " tasmādanvayaprayojakarūpavattvaṃ sājātyam /",
    "GSP29gangtciu:1792": " ata eva dravadravyatvaṃ sekakaraṇatve prayojakaṃ ityayogyovahniḥ tadihāśuvināśinaḥ",
    "GSP29gangtciu:1793": " kālāntarabhāviphalajanakatve phalasamayaparyantasthāyivyāpārajanakatvaṃ prayojakamato",
    "GSP29gangtciu:1794": " 'pūrvaṃ vinā sājātyameva na gṛhyate ghṛtapānasya tu vaidyakopasthitadhātusāmyamādāya",
    "GSP29gangtciu:1795": " puṣṭisādhanatvayogyatājñānaṃ vijñasya /",
    "GSP29gangtciu:1796": " atha bādhakapramāṇābhāvo yogyatā /",
    "GSP29gangtciu:1797": " na ca sādhanatvamātre bādhakaṃ sākṣātdbodhe 'pi paramparāsādhanatvamādāya tadviśrāntisambhavāt /",
    "GSP29gangtciu:1798": " na ca yogyānupalabdhā dvārasya bādhāt paramparāsādhanatvamapi bādhitaṃ saṃskāsyeva tasya sambhavāt anyathā vācye 'pyapūrve kriyā kāmikāryā na syāt kāmyāsādhatvāt /",
    "GSP29gangtciu:1799": " na hi yadevāyogyaṃ tatpaścāt yogyaṃ ayogyatve ca niṣphalaḥ prayāsaḥ /",
    "GSP29gangtciu:1800": " na ca kāmikāryamapūrvaṃ tadarthikāryā ca kriyeti vācyam /",
    "GSP29gangtciu:1801": " yāge rāgādityanena virodhāt /",
    "GSP29gangtciu:1802": " tathāpi dvārānupasthityā paramparāsādhanamiti jñānaṃ na bhavediti cet satyaṃ kintu",
    "GSP29gangtciu:1803": " svargasādhanaṃ yāga iti jñānaṃ sākṣātparamparodāsīnaṃ vastugatyā paramparāsādhanatvaviṣayakamutpadyamānaṃ",
    "GSP29gangtciu:1804": " nāyogyatayā paribhavituṃ śakyam /",
    "GSP29gangtciu:1805": " yadi ca sākṣātparamparāviśeṣadvayavyatiriktaṃ sāmānyaṃ nāstyeva tadā ananugamaḥ kiṃ vā viśeṣayasi sākṣātparamparayā veti /",
    "GSP29gangtciu:1806": " na ca yāvadviśeṣabādhe tadbidhitaṃ paramparāsādhanatve 'bādhāditi /",
    "GSP29gangtciu:1807": " maivaṃ /",
    "GSP29gangtciu:1808": " yogyatā hi svabādhakapramāviraho vā sakalabādhakapramāviraho vā ādye vahninā siñcatītyādau",
    "GSP29gangtciu:1809": " svabādhakapramā-tadvirahau samayabhedena sta iti tadeva yogyamayogyañceti prāptaṃ",
    "GSP29gangtciu:1810": " dvitīye tu yogyānupalabdhā tanniścayo 'śakyaḥ parapramāyā ayogyatvāt /",
    "GSP29gangtciu:1811": " na ca vācyaṃ sakalabādhakapramāvirahaḥ svarūpasanneva prayojaka iti ayogye yogyatāmramādanvaya bodhābhāvaprasaṅgāt anyasya tatra bādhakapramāsattvāt",
    "GSP29gangtciu:1812": " anvayaprayojakarūpavattvena bādhakapramāviraho niścīyate iti cet tarhi prāthamikatvāt saiva yogyatā /",
    "GSP29gangtciu:1813": " na ca sā prakṛte sambhavatītyuktaṃ kiñcaikaviśeṣabādhe śābdasāmānyajñānaṃ taditaraviśeṣaprakāratāniyataṃ chidrabādhe chidretaraghaṭajñānavat",
    "GSP29gangtciu:1814": " na ca dvārānupasthityā prakṛte tathā ghaṭate /",
    "GSP29gangtciu:1815": " etena yaduktaṃ praśastarūpavān caitra ityatra gaura-śyāmaviśeṣānavagame 'pi rūpamātramavagamyate",
    "GSP29gangtciu:1816": " tadvat viśeṣānavagame 'pi sādhanatvamātramiti tatpratyuktaṃ tatraikaviśeṣabādhābhāvenaudāsīnyasambhavāt /",
    "GSP29gangtciu:1817": " (Bibl. Ind. 98, IV,2, p. 314)",
    "GSP29gangtciu:1818": " etena svargakāmānvayabalāt kriyāyāḥ phalasādhanatvaṃ tadbalācca paṭoḥ saṃskāsyeva",
    "GSP29gangtciu:1819": " sthāyitvaṃ kalpyatāṃ kimapūrveṇa saṅkalpaviśeṣasya yāgasyāgre pratyakṣānupalabdhi",
    "GSP29gangtciu:1820": " rātmaviśeṣaguṇānāṃ prathamakṣaṇa eva svaviṣayakapratyakṣajananasvabhāvāt astu na",
    "GSP29gangtciu:1821": " caivaṃ kriyāntaramapi tathā pramāṇābhāvāt evaṃ lokaprasiddhakriyākāryatvavyutpattirapi",
    "GSP29gangtciu:1822": " bhagnā na bhavatīti parāstam /",
    "GSP29gangtciu:1823": " svargasādhanatāyogyatayā svargakāmānvayaḥ tadanvaye ca sthāyitvaṃ ityanyonyāśrayāt lāke dharmigrāhakamānena kriyāyāḥ kṣaṇikatvaniścayācca /",
    "GSP29gangtciu:1824": " (Bibl. Ind. 98, IV,2, p. 317)",
    "GSP29gangtciu:1825": " nanu devapūjārtho yajiḥ pūjā cārādhanā gauravitaprītihetuḥ kriyā ato devatāprītidvārā",
    "GSP29gangtciu:1826": " yāgasya svargasādhanatvaṃ prīteḥ kṣaṇikatve 'pi prītyanubhavajanitasaṃskāradvārā tatsambhavāt /",
    "GSP29gangtciu:1827": " ata evāgneyādau prītibhāgitayā agnagaderuddheśyatvamiti cet na yaj devapūjāyāṃ iti hi śābdikasmṛtiḥ smṛtitvādeva na svataḥ pramāṇam /",
    "GSP29gangtciu:1828": " na ca yāgasya devatāprītihetutve svargasya devatāprītisādhyatve vā mānāntaramasti /",
    "GSP29gangtciu:1829": " vastutastu cetane deve mānameva nāsti yatra ca viṣṇuprītikāmādivādo 'sti tatra viṣṇureva",
    "GSP29gangtciu:1830": " prītiḥ na tu viṣṇoḥ ṣaṣṭhyarthalakṣaṇādoṣāt viṣṇuśabdasya prītiviśeṣavācakatvaṃ veda eva kalpyate /",
    "GSP29gangtciu:1831": " na ca devatāpūjārthayajyanvayabalāttathā anyonyāśrayāt /",
    "GSP29gangtciu:1832": " nanvevaṃ āgneyāndīnāṃ ṣaṇāṃ kṣaṇikatvāt yogyatānavagatau paramāpūrvakāraṇatvānavagame",
    "GSP29gangtciu:1833": " kathamapūrvakalpaneti cet na kāmye apūrvavācyatvasthitau āgneyādau tadvārā sādhanatvasya",
    "GSP29gangtciu:1834": " yogyatāsambhavāt na tu prathamam /",
    "GSP29gangtciu:1835": " (Bibl. Ind. 98, IV,2, p. 331)",
    "GSP29gangtciu:1836": " nanu yo brāhmaṇāyāvagurettaṃ śatena yātayedityatra brāhmaṇabadhodyamasya śatayātanāhetutvāvagame",
    "GSP29gangtciu:1837": " yathā duritāpūrvaṃ kalpyate tathehāpīti cet na avaguret yātayet ityatra hetu-hetumatorliṅityanuśāsanāt",
    "GSP29gangtciu:1838": " liṅgā avagoraṇa śatayātanayoṃrniyataṃ paurvāparyaṃ bodhyate pratyakṣeṇānubhava-smaraṇayoriva",
    "GSP29gangtciu:1839": " tacca sādhanatve sādhanasādhanatve vā ubhayamapi madhyavartighaṭitamiti dūritakalpanaṃ",
    "GSP29gangtciu:1840": " saṃskāravat iha tu vidhyanuśiṣṭā liṅg kāryatāmāha /",
    "GSP29gangtciu:1841": " kiñca kāmī kāmyādanyat kāmyāvyavahitasādhanatayā jñātameva kartavyatayāvaitīti niyamāt na kriyāyāṃ kāminonvayo yogyaḥ /",
    "GSP29gangtciu:1842": " na ca tṛptikāmasya pāke pravṛttervyabhicāraḥ odanakāmasya tatra pravṛtteḥ tṛptikāmanā tu tatkāmanopayogino na tu sākṣāt anyathā sādhanasādhane pravṛttirna syāt /",
    "GSP29gangtciu:1843": " kāmyasādhanatvaṃ pravartakaṃ",
    "GSP29gangtciu:1844": " lāghavāditi cet na bhojanakāmasya siddhaudanasya pāke pravṛttiprasaṅgāt tasyaudanadvārā",
    "GSP29gangtciu:1845": " bhojanasādhanatvāviśeṣāt viśeṣaṇe tu yatrāvyavahitasādhanaṃ pākaḥ tat na kāmyaṃ yacca",
    "GSP29gangtciu:1846": " kāmyaṃ tatra nāvyavahitasādhanaṃ pākaiti na pravṛttiḥ /",
    "GSP29gangtciu:1847": " nanu pākasya siddhaudanadvārā bhojanasādhanatvaṃ na sambhavati dvārasyāsādhyatvāt",
    "GSP29gangtciu:1848": " odanāntaradvārā ca tathā pratisandhāne avyavahitaviśeṣaṇe 'pi kuto na pāke pravartate",
    "GSP29gangtciu:1849": " odanāntare dvāre sākṣātsādhanatvāditi cet na pākasya bhojanasādhanatve viśeṣasyāprayojakatayā",
    "GSP29gangtciu:1850": " odanamātrasya dvāratvāt tasya ca sādhyatvāvivādāt /",
    "GSP29gangtciu:1851": " odanaviśeṣe ca siddhe odanakāmanāvirahāt na tulyatvam /",
    "GSP29gangtciu:1852": " nanvodane siddhatvāt yathā na kāmanā tata eva dvāratāpi na athaudanāntarasyāsiddhatvamādāya",
    "GSP29gangtciu:1853": " dvāratā tarhi kāmanāpi syāt tasyāsiddhatvamādāya dvāratā tarhi kāmanāpi syāt tasyāsiddhatvāditi",
    "GSP29gangtciu:1854": " cet na pākasyaikaviśeṣadvāratā bādho na",
    "GSP29gangtciu:1855": " viśeṣāntaradvāratāvirodhī sakalaviśeṣasyaikatra dvāratvāsambhavāt ekaviśeṣasiddhau",
    "GSP29gangtciu:1856": " tu tanmātrakāmanā vicchidyate na hi sakalaviśeṣasiddhatvena sāmānyakāmanāvicchedaḥ",
    "GSP29gangtciu:1857": " sakalaviśeṣasiddherasambhavena tadanucchedaprasaṅgāt /",
    "GSP29gangtciu:1858": " atha vā kāmyādanyat sākṣādasādhanatvena jñāyamānaṃ yatkartavyatayā kāmo budhyate tatkāmyāvyavahitasādhanamantarā kṛtvaiva /",
    "GSP29gangtciu:1859": " yadvā kāmyādanyat kāmo prathamaṃ kāmyāvyavahitasādhanaṃ kartavyatayāvaiti paścāt tadvārā avyavahitasādhanamiti prathamaṃ yāge kāmikāryatābodho 'yogyatāparāhata eva /",
    "GSP29gangtciu:1860": " (Bibl. Ind. 98, IV,2, p. 339)",
    "GSP29gangtciu:1861": " uttānāstu vivādaviṣayoliṅg samabhivyāhṛtakriyānvitakāryatābodhikā pramāṇaliṅgatvāt",
    "GSP29gangtciu:1862": " laukikaliṅgavat liṅgapasthāpyaṃ kāryatvaṃ samabhivyāhṛtakriyānvitaṃ liṅupasthāpyakāryatvatvāt",
    "GSP29gangtciu:1863": " pacetetikāryatvavat yāgo vā kāryatvānvitaḥ kriyākāryatvāvagamenāpūrvaṃ kalpyamiti",
    "GSP29gangtciu:1864": " tatra prathame yāgānvitakāryatvabodhikatvaṃ liṅgo bodhyate na tu kriyate /",
    "GSP29gangtciu:1865": " na ca yogyatājñānaṃ vinā tatsambhavatītyuktameva /",
    "GSP29gangtciu:1866": " na hi yogyatādikaṃ vinaiva tadanumānaprāmāṇyaprayojanamātrādanvitamabhidhīyate śabdena nāntyau kuryādityatra vyabhicārāt vedāsyānuvādakatāpātācca",
    "GSP29gangtciu:1867": " (Bibl. Ind. 98, IV,2, p. 342)",
    "GSP29gangtciu:1868": " nanvapūrve vyutpattivirahaḥ tathā hi prasiddhārthasvargakāmapadasamabhivyāhārānyathānupapattyā upasthite śaktirgrahītavyā /",
    "GSP29gangtciu:1869": " na ca śābdānubhavāt pūrvaṃ apūrvamupasthitaṃ mānābhāvāt apūrvatvavyāghātāt avācyatvāpātācca /",
    "GSP29gangtciu:1870": " na ca liṅgādinā tadupasthitiḥ vyutpattyanantaraṃ tatpravṛttāvanyonyāśrayāt /",
    "GSP29gangtciu:1871": " na ca kāryatvenopalakṣite tatra śaktigrahaḥ upalakṣaṇaṃ hi smaraṇamanumānaṃ vā agṛhīte sambandhāgrahādaśakyamiti /",
    "GSP29gangtciu:1872": " maivaṃ /",
    "GSP29gangtciu:1873": " kārye dharmiṇi kāryatvena śaktigrahāt kāryatvaviśiṣṭañcopasthitameva tato 'nvitābhidhānadaśāyāṃ",
    "GSP29gangtciu:1874": " yāgaviṣayakaṃ kāryamityanubhavaḥ svargakāmānvayāyogyatayā ghaṭādikaṃ tiraskṛtya kriyāṃbhinne",
    "GSP29gangtciu:1875": " yogyatāvaśādyāgaviṣayakāpūrve paryavasyati na tvapūrvatvena śaktigrahaḥ /",
    "GSP29gangtciu:1876": " na cāpūrvaṃ kāryamityanubhavaḥ bhavati ca sāmānyataḥ sambandhabuddhiḥ sahakārivaśāt viśeṣabuddhyāpayaḥ yathā tavaiva kartṛviśeṣasiddhiḥ /",
    "GSP29gangtciu:1877": " nanu kāryatvenāpi kiṃ ghaṭādau śaktigrahaḥ utāpūrve ubhayatra vā nādyaḥ anyapratipattāvanyaśaktigrahānupayogāt /",
    "GSP29gangtciu:1878": " nāntyau prāganupasthiteriti cet na yena hi rūpeṇa śabdenānubhavo janyate tena rūpeṇa",
    "GSP29gangtciu:1879": " śaktigrahaḥ padārthasmaraṇañca śābdānubhavahetuḥ na hi prameyatvena śaktigrahaḥ padārthasmaraṇañca",
    "GSP29gangtciu:1880": " ghaṭatvena śābdānubhavahetuḥ /",
    "GSP29gangtciu:1881": " evañca ghaṭādāveva kārye śaktā liṅgiti śaktigrahastataḥ kāryamiti smaraṇaṃ tato yogyatādivaśāt",
    "GSP29gangtciu:1882": " pracuradravya-guṇa-karmāṇi kāryāṇi vihāya yāgaviṣayakaṃ kāryamityunubhavo bhavannapūrvamālambate",
    "GSP29gangtciu:1883": " yogyatvācca tasya sthāyitvalābhaḥ /",
    "GSP29gangtciu:1884": " ata eva vākyārthānubhavamātraviṣayatvāttadapūrvam /",
    "GSP29gangtciu:1885": " na ca smṛtānāmākāṅkādivaśādanvayabodhaḥ padena kriyate na cāpūrvaṃ smṛtigocara iti vācyam /",
    "GSP29gangtciu:1886": " śaktigraha-padārthasmṛtiśābdānubhavānāṃ samānaprakārakatāmātreṇa hetu-hetumadbhāvāvadhāraṇāt",
    "GSP29gangtciu:1887": " lāghavādāvaśyakatvācca na tu kvacit sahacāramātreṇa anvayapratiyogina evopasthitistathā",
    "GSP29gangtciu:1888": " gauravāt gopadādapūrvagavānanubhavaprasaṅgācca /",
    "GSP29gangtciu:1889": " viśiṣṭa-vaiśiṣṭyabodhe sarvatra tathaiva anyathā parvatīyavahnirvyāpakatayā nāvagata iti kathaṃ tadanvayo 'numitau /",
    "GSP29gangtciu:1890": " nanu sāmānyalakṣaṇā pratyāsattyā sarvā eva vyaktayo vyāptigrahe śaktigrahe ca viṣayībhavanti",
    "GSP29gangtciu:1891": " kathamanyathā parvatīyadhūmavyāptyagrahe tasmādanumitiriti cet na yena rūpeṇa vyāptigrahastena",
    "GSP29gangtciu:1892": " rūpeṇa vyāpyatvena vā pakṣadharmatāgraho 'numitau kāraṇamastu kiṃ tathā /",
    "GSP29gangtciu:1893": " api ca sā yadyasti mamāpi nāsti cetāvāpi /",
    "GSP29gangtciu:1894": " kiñca tava darśane sāstīti sutarāmapūrvavācyatā kāryatvena hi rūpeṇāpūrvasyāpi śaktigrahaviṣayatvaṃ padārthasmṛtiviṣayatvañca /",
    "GSP29gangtciu:1895": " na caivamapūrvatvakṣatiḥ yāgaviṣayatvāderviśeṣasya kārye liṅgaṃ vinānupasthiteḥ yathā parvatīyatvabhānaṃ vahnau nānumitiṃ vinā /",
    "GSP29gangtciu:1896": " nanu kārye yadi kriyāsādhāraṇena liṅgaśaktiḥ kriyā cāyogyeti yogyapūrvalābhaḥ tadā",
    "GSP29gangtciu:1897": " nityaniṣedhāpūrvayoralābhaḥ na hi tatrāyogyatayā kriyā tyaktuṃ śakyate phalāśravaṇāt",
    "GSP29gangtciu:1898": " kalpanāyāñca bījābhāvāt /",
    "GSP29gangtciu:1899": " na ca ekatra nirṇītaḥ śāstrartho 'nyatra tathaiveti nyāyāt tatrāpyapūrvameva liṅgartha",
    "GSP29gangtciu:1900": " iti tyaktuṃ na hyapūrvatvena śaktigrahaḥ kintu kāryatvaviśiṣṭe dharmiṇi kriyā ca tathā bhavatyeva /",
    "GSP29gangtciu:1901": " na ca kāryeṇa samaṃ kriyāyā anvayānupapattyā apūrve paryavasānaṃ",
    "GSP29gangtciu:1902": " abhedasyāpyanvayāditi / maivaṃ /",
    "GSP29gangtciu:1903": " na hi loke pacetetyādau kārye dharmiṇi śaktiḥ kalpitā kintvananyalabhye kṛtirūpe",
    "GSP29gangtciu:1904": " kāryatvamātre dharmiṇaḥ pākāderdhātorevopasthitisambhavāt kriyākāryatvasyānvitābhidhānalabhyatvātathāca",
    "GSP29gangtciu:1905": " dharmiṇi vede śaktiḥ kalpanīyā sā ca kriyānirāsenaiva /",
    "GSP29gangtciu:1906": " na hi kriyāyāḥ kāryatvānvayayogyatve dharmiṇi śaktiḥ kalpayituṃ śakyate tasmādayogyatayā kriyānirāsānantaraṃ tadatirikta eva śaktiḥ kalpanīyā",
    "GSP29gangtciu:1907": " na ca kriyātiriktakāryāt kāryamātraṃ laghuḥ tataḥ kriyāpi śakyaiveti vācyam /",
    "GSP29gangtciu:1908": " yato na brūmaḥ kriyātiriktakāryatvena śaktiḥ kintvayogyatayā kriyāyāṃ nirastāyāṃ",
    "GSP29gangtciu:1909": " dharmiṇi śaktikalpanasamaye yat kriyātiriktaṃ tatra śaktiḥ na tu śaktigrahe kriyāpraveśaḥ",
    "GSP29gangtciu:1910": " na hi yatprayuktānupapattyā yatkalpanaṃ tadeva tasya viṣayaḥ evañca kāryatvenāpi",
    "GSP29gangtciu:1911": " tadatiriktakārye eva śaktikalpanānnitya niṣedhayorapi tadevopāsanādyanvayayogyaṃ",
    "GSP29gangtciu:1912": " liṅgābhidhīyate na tu kāryatvamātraṃ dharmiṇi bādhakābhāvāt lakṣaṇāprasaṅgācca /",
    "GSP29gangtciu:1913": " ghaṭādistu liṅgaśaktigrahe na tiraskriyate na puraskriyate uyayathāpi gauravāt /",
    "GSP29gangtciu:1914": " anvitābhidhānadaśāyānvayogyatayā tasyāpraveśaḥ vidhipratyayasya ca tatrāprayogaḥ kevalasya tasyāsādhutvāt /",
    "GSP29gangtciu:1915": " dhātusamabhivyāhārasthale ca tadarthenānvayabodhajanananiyamena ghaṭādyapratipādakatvāt /",
    "GSP29gangtciu:1916": " ata evāprayogādevāprayogo 'pūrvatvaṃ vā prayogopādhiriti vadanti /",
    "GSP29gangtciu:1917": " athāpratipādyadhaṭādivṛttitayā na kāryatvaṃ pravṛttinimittaṃ pratipādyaghaṭādivṛttitayā",
    "GSP29gangtciu:1918": " na kāryatvaṃ pravṛttinimittaṃ pratipādyamātravṛttereva tathātvāt anyathā prameyatvameva",
    "GSP29gangtciu:1919": " tathāstviti cet na yatprakārikā hi pratipattiḥ padajanyā tadeva tatra pravṛttinimittaṃ",
    "GSP29gangtciu:1920": " phalakalpyatvāt śakteḥ na tu pratipādyamātravṛtti sāsnādau vyabhicārāt /",
    "GSP29gangtciu:1921": " na ca prameyatvaṃ tathā tadbodhasyāpravartakatvāt /",
    "GSP29gangtciu:1922": " ata eva lāke liṅg lākṣaṇiko kriyābhinne dharmiṇi vede śaktikalpanāt /",
    "GSP29gangtciu:1923": " na ca laukikānāmapūrve tātparyaṃ sambhavati pūrvaṃ pramāṇāntareṇāpratīte kriyāsādhāraṇaśaktāvapi",
    "GSP29gangtciu:1924": " loke lakṣaṇaiva pacetetyatra hi pākakāryatāvagamyate tatra kāryatve liṅgastātparyaṃ lāghavāt /",
    "GSP29gangtciu:1925": " na dharmiṇi kriyāyā dhātulabhyatvāt /",
    "GSP29gangtciu:1926": " tadāhuḥ tātparyāddhi vṛttirna tu vṛttestātparyamiti tṛtīyāyāḥ karaṇatvaikatvāt kāryaṃ",
    "GSP29gangtciu:1927": " kāryatvañca na svatantraṃ śakyaṃ kintu viśiṣṭaṃ viśiṣṭācca viśeṣaṇamanyadeveti kāryatve lakṣaṇā /",
    "GSP29gangtciu:1928": " na ca kāryatvaviśiṣṭadharmyupasthitāvapi dharmyaṃśamapahāya kriyāyāṃ kāryatvānvayo 'stu kiṃ lakṣaṇayeti vācyam /",
    "GSP29gangtciu:1929": " na hītaradharmigatatvenopasthitasya dharmyantarākāṅkāsti ataḥ svatantrakāryatvopasthitaye",
    "GSP29gangtciu:1930": " dharmyantarākāṅkṣāsti ataḥ svatantrakāryatvopasthitaye lakṣaṇā yathā puroḍāśakapālena",
    "GSP29gangtciu:1931": " tuṣānupapacatītyatra puroḍāśarthitayā tadanvitatvenopasthitasya kapālasya nopavāpākāṅkṣeti",
    "GSP29gangtciu:1932": " svatantrakapālopasthitaye 'dhiṣṭhānalakṣaṇā /",
    "GSP29gangtciu:1933": " na ca vyutpattivirodhaḥ na hi loke kriyākāryatve śaktiravadhāritā yena virodho bhavet kintu kāryatvamātre kriyāyā dhātulabhyatvāt /",
    "GSP29gangtciu:1934": " na ca dharmyantare śaktāvapi tadbhaṅgaḥ tasmāt prakṛtyarthānvitasvārthabodhakatvaṃ pratyayānāṃ gṛhītaṃ pratyayārthaścāpūrvamapīti na virodhaḥ",
    "GSP29gangtciu:1935": " astu vā loke liṅgaḥ kriyākāryatve śaktiḥ tathāpi tadbhaṅgaṃ vinaiva nānārthanyāyena vede dharmyantare śaktistāṃ vinā svargakāmānvayāsambhavāt",
    "GSP29gangtciu:1936": " (Bibl. Ind. 98, IV,2, p. 362)",
    "GSP29gangtciu:1937": " anye tu pacetetyādau dhātunaiva pākaḥ kāryo 'bhidhīyate liṅg tatra tātparyagrāhikā",
    "GSP29gangtciu:1938": " na tu śaktā niyamatastādṛśyeva tatprayogāt sāmānyaśabdasya viśeṣaparatvañca na vṛttyantaranirvāhyaṃ",
    "GSP29gangtciu:1939": " ata eva vartamānatvādau na laṅgādiśaktiriti loke śakyagrahāt na vyutpattivirodha",
    "GSP29gangtciu:1940": " iti tadasat liṅaḥ kāryatve 'śaktau pacipadāt kāryatvajñānānupapatteḥ yugapadvṛttidvayavirodhāt /",
    "GSP29gangtciu:1941": " na cājahatsvārthā ubhayasādhāraṇasyānupasthiteriti dik /",
    "GSP29gangtciu:1942": " yadvā jñāne padānāṃ śaktiḥ śakyatvāt evañca liṅgapadaṃ ekatroccāraṇe yogyatādivaśāt",
    "GSP29gangtciu:1943": " yāgaviṣayakaṃ stāyisvargajanakaṃ kāryamityekaṃ jñānamanubhavarūpaṃ pracuradravya-guṇa-karmavilakṣaṇaviṣayaṃ kriyate /",
    "GSP29gangtciu:1944": " na caivaṃ nānārthavadekaikajñāne śaktigrahādekaikaviṣayo 'nubhavo bhavet na samuditaviṣaya iti vācyam /",
    "GSP29gangtciu:1945": " śaktigrahakāle ekatroccāraṇa iti viśeṣaṇamahimnā tatsambhavāt nānārthe tu pramāṇābhāvena gauravena ca śaktigrahe tasyāpraveśanāt /",
    "GSP29gangtciu:1946": " tathāpyamīṣāṃ samūhālambanaṃ syānna tu parasparaṃ vaiśiṣṭyajñānamiti cet na sākāṅkṣadharma-dharmigocaraikajñānasyaiva viśiṣṭajñānatvāt cana ca samūhālambanasambhedaḥ /",
    "GSP29gangtciu:1947": " tasya nirākāṅkṣaviṣayatvāt /",
    "GSP29gangtciu:1948": " astu vopasthiteṣṭhagṛhītāsaṃsargeṣu sthāyitvasvargajanakatva-kāryatveṣu śaktiḥ agṛhītāsaṃsargakasyāpi",
    "GSP29gangtciu:1949": " viśiṣṭajñānasamānaśīlatvāt ata uktanyāyena tāvadviṣayakamekaṃ jñānaṃ liṅgpadena janyate /",
    "GSP29gangtciu:1950": " evamevālaukikārtheṣu svargādipadeṣu śaktigrahaḥ /",
    "GSP29gangtciu:1951": " nanu bhavatūktaprakāreṇa śaktigrahastathāpi liṅpadāt yāgaviṣayakakāryānubhave satyapūrvalābhāt",
    "GSP29gangtciu:1952": " svargakāmānvayaḥ sambhavatītyupapādakapratisandhāne prasiddhārthasvargakāmapadasamabhivyāhārānyathānupapattyā",
    "GSP29gangtciu:1953": " liṅgaḥ kārye śaktikalpanaṃ /",
    "GSP29gangtciu:1954": " na hi prathamamupapādakapratisandhānaṃ vinārthāpattiḥ sambhavati /",
    "GSP29gangtciu:1955": " na ca śaktikalpanāt pūrvaṃ upapādakaśarīraniviṣṭamapūrvaṃ jñātamiti cet tat kiṃ ya",
    "GSP29gangtciu:1956": " eva viśeṣa upapādakaḥ pakṣadharmatābalāt siddhyati tatpratisandhānamarthāpattau kāraṇaṃ",
    "GSP29gangtciu:1957": " tathātve pūrvaṃ gṛhītamātrasya kalpyate",
    "GSP29gangtciu:1958": " kalpanocchedāpattiḥ /",
    "GSP29gangtciu:1959": " tasmāt yathā sāmānyatobhojanasya pīnatvasambandhāvagamāt upapādakatarke sati kalpanāto",
    "GSP29gangtciu:1960": " viśeṣāvagamaḥ yathā vā sāmānyaśaktavyaktivācakapadena samabhivyāhāravaśādviśeṣābhidhānamevamatrāpi",
    "GSP29gangtciu:1961": " kāryamātravācakatve kāryaviśeṣalābhaḥ sambhavatīti tarkitopapādakapratisandhānād",
    "GSP29gangtciu:1962": " bhavatyarthāpattyā śaktikalpanaṃ yāgaviṣayakañca kāryaṃ na ghaṭādi tasya saviṣayakatvābhāvāt",
    "GSP29gangtciu:1963": " viṣayatvañca jñānaghaṭayoriva svabhāvasambandho vā tannirūpaṇādhīnanirūpaṇatvaṃ vā",
    "GSP29gangtciu:1964": " tatsānasaṃvitasaṃvedyatvaṃ vā vyāvṛttasādhanatvaṃ veti /",
    "GSP29gangtciu:1965": " asti hi yāga-dāna-homajanyāpūrvāṇāṃ tulyarūpasādhanāntaravyavacchedena pratyekamātrajanyatvam /",
    "GSP29gangtciu:1966": " taduktaṃ viśabdo hi viśeṣārthaḥ sinotirbandha ucyate /",
    "GSP29gangtciu:1967": " viśeṣeṇa sinotīti viṣayo 'to niyāmakaḥ iti /",
    "GSP29gangtciu:1968": " nanu yena rūpeṇa śaktigrahaḥ tena rūpeṇa kāryatvaśaktāliṅg padāllakṣaṇayā kāryopasthitau",
    "GSP29gangtciu:1969": " yogyatādivaśādapūrvalābho 'stu kāryasmaraṇaṃ hi anvitābhidhānopayogi na tvapūrvasmaraṇaṃ",
    "GSP29gangtciu:1970": " tacca padena padārthena veti na kaścidviśeṣaḥ kāryañca śakyakāryatvasambandhitayāvagatameveti",
    "GSP29gangtciu:1971": " cet na liṅgo lākṣaṇikatvenāpūrvānanubhāvakatvāt /",
    "GSP29gangtciu:1972": " na cetarānvitasvārthaśaktasya yajyādipadasyetaradapūrvamādāyānubhāvakatvamiti vācyam /",
    "GSP29gangtciu:1973": " itaropalakṣitasvārthānvayamātre hi padānāṃ śaktirna tvitaratra gauravāt padāntaralabhyatvācca /",
    "GSP29gangtciu:1974": " lakṣaṇāyāñca tīropalakṣitānvayaśālisvārthānubhāvakatvīmitarapadasya tīrasya tu saṃskārādupasthitirasannihitenānvitābhidhānābhāvāt /",
    "GSP29gangtciu:1975": " na cāpūrvaṃ saṃskāraviṣayaḥ /",
    "GSP29gangtciu:1976": " kiñca yajipadena svargakāmakāryaviṣayo yāga ityunubhavobhavet lakṣaṇāyāmitarapadasya lakṣaṇīyaviśeṣaṇasvārthaviśeṣyakānubhavajanakatvāt /",
    "GSP29gangtciu:1977": " na caitādṛśo bodha ākāṅkṣitaḥ /",
    "GSP29gangtciu:1978": " na ca yāgāviśeṣitakāryamātreṇa svargakāmānvayaḥ pratīyate kintu yāgaviṣayakakāryaviśeṣe tathāca tathāvidhabodhārthaṃ liṅgaḥ kārye śaktireveti",
    "GSP29gangtciu:1979": " (Bibl. Ind. 98, IV,2, p. 378)",
    "GSP29gangtciu:1980": " apūrvavādasiddhāntaḥ",
    "GSP29gangtciu:1981": " atrocyate /",
    "GSP29gangtciu:1982": " anvayaprayojakarūpavattvaṃ na yogyatā anāptokte payasā siñcatītyatra satyapyanvayaprayojakadravadravyatve bādhakapramāyāmanvayābodhāt /",
    "GSP29gangtciu:1983": " atha yogyatve 'pi svabādhakapramāyāmanvayābodhāt /",
    "GSP29gangtciu:1984": " atha yogyatve 'pi svabādhakapramāvirahaḥ kāraṇaṃ tarhi so 'pyavaśyāpekṣaṇīyaiti lāghavāt",
    "GSP29gangtciu:1985": " saiva yogyatā evañca tadeva yogyamayogyañca syāditi cet satyaṃ yathā daśāviśeṣe tadeva",
    "GSP29gangtciu:1986": " sākāṅkṣamanākāṅkṣamāsannañca tathā svabādhakapramā-tadvirahadaśāyāṃ tadevānvayabodhe",
    "GSP29gangtciu:1987": " yogyamayogyañcābhidhīyate svabādhakapramāyāṃ tadvirahe vā yogyāyogyatāvyavahāradarśanāt",
    "GSP29gangtciu:1988": " svabādhakapramāvirahadaśāyāṃ yogyatādisattve 'pi vahninā siñcatītyatrānvayabodhaḥ",
    "GSP29gangtciu:1989": " apramādoṣavatpuruṣaṇītatvāt /",
    "GSP29gangtciu:1990": " sāmānyabhānasya kiñcidviśeṣabhānaniyatatvāt viśeṣābhāne kathaṃ tadbhāsata iti na",
    "GSP29gangtciu:1991": " vastugatyā paramparāsādhanaṃ viśeṣo bhāsata evaya paramparāsādhanatvantu prakāro",
    "GSP29gangtciu:1992": " na bhāsate tatprakārabhāne hi paramparāghaṭakajñānasya hetutvāt yathā ghaṭena jalamāharetyatra",
    "GSP29gangtciu:1993": " yogyatayā chidretaraghaṭe ghaṭatvena bhāsate na tu chidretaratvena tathā sati lakṣaṇāyāṃ",
    "GSP29gangtciu:1994": " yugapad vṛttidvayavirodhena ghaṭānanvayaprasaṅgāt ubhayasādhāraṇarūpeṇānupasthiteśca nājahatsvārthā /",
    "GSP29gangtciu:1995": " atha saṃskārāttadusthitiḥ /",
    "GSP29gangtciu:1996": " na ca subvibhaktīnāṃ prakṛtyarthagatasvārthānvayabodhakatvavyutpattestatra vibhaktyartho nāvyīyeteti vācyam /",
    "GSP29gangtciu:1997": " prakṛtyartho hi prakṛtipratipādyāḥ lakṣaṇīyānvayānurodhāt /",
    "GSP29gangtciu:1998": " sa ca saṃskārasahakārāt prakṛte 'pi /",
    "GSP29gangtciu:1999": " na ca tasyāniyatodbodhakānna niyatā tadupasthitiḥ /",
    "GSP29gangtciu:2000": " phalabalena tathā kalpanāditi cet na śabdopasthāpi tanaiva śabdasyānvayabodhakatvāt /",
    "GSP29gangtciu:2001": " na caivamākāśapadāśakyasya saṃskāropasthitasya śabdāśrayatvasya kathaṃ śābdānubhavaviṣayatvamiti vācyam /",
    "GSP29gangtciu:2002": " niyamato yaddharmavattvenopasthite yatra śaktigrahaḥ tatsmaraṇajanakasaṃskārasya",
    "GSP29gangtciu:2003": " taddharmaviṣayatāniyamena tadudbodhakādeva tadaṃśe 'pi udbodhaniyamenākāśapadādaśakyasyāpi tasya bhānāt /",
    "GSP29gangtciu:2004": " astu vā tadapi śakyaṃ yadi niyamata upasthitiḥ sahaprayogasya vācyādiparatvenāpyupapatteḥ /",
    "GSP29gangtciu:2005": " vastutastu niyatopasthitireva nāsti /",
    "GSP29gangtciu:2006": " astu vā padādapi nirvikalpakaṃ tarhyanvayabodhadaśāyāmitarānvayānupapattyabhāvādagrre",
    "GSP29gangtciu:2007": " 'pi kalpanā na syāditi cet tarhi tavāpi kāryatābodhānantaraṃ aupādānikamādhanatābodho",
    "GSP29gangtciu:2008": " na syāt aupādānikamādhanatābodho na syāt aupādānikabodhe 'nupapattibodhasya hetutvāt",
    "GSP29gangtciu:2009": " klapanāmātrocchedaścaivaṃ syāt pratītānupapattimūlatvāt kalpanāyāḥ /",
    "GSP29gangtciu:2010": " vastutastu bādhakapramāvirahasya yogyatātve saṃśayapasādhāraṇaṃ jñānamātrameva tasyāḥ",
    "GSP29gangtciu:2011": " prayojakaṃ tena yatra bādhakapramāniścayastatraivānvayabodhābhāvo 'nyatra tu taddhīmātrācchabdabodha",
    "GSP29gangtciu:2012": " iti yāge 'pi yogyatāsaṃśayenānvayabodhāpratibandhaḥ bādhasaṃśayasyāpratibandhakatvāt",
    "GSP29gangtciu:2013": " anyathā anumānādyucchedaprasaṅgāt /",
    "GSP29gangtciu:2014": " apūrvavācyatve 'pyapūrve svargasādhanatāsaṃśayādyogyatāyāḥ saṃśaya eva apūrvasya",
    "GSP29gangtciu:2015": " prathamaṃ svargasādhanatvāniścayādupādānasyānvitābhidhānottarakālīnatvāt sādhaka-bādhakapramāṇābhāvena",
    "GSP29gangtciu:2016": " dvārasambhavanayā sādhanatvasambhāvanātaḥ svargakāmānvaya iti tulyam /",
    "GSP29gangtciu:2017": " api ca yathā na kriyā sthiretyayoṅgyā tathā",
    "GSP29gangtciu:2018": " kāryamapūrvamapi viśiṣṭaṃ na sthiraṃ kṛtervinaṣṭatvāt /",
    "GSP29gangtciu:2019": " na cādhiṣeṭhāne apūrvamātre sādhanatvaṃ tasya padāryaikadeśatvenānvayāpratiyogitvāt /",
    "GSP29gangtciu:2020": " anye tvanvayavirodhirūpaviraho yogyatā ata eva vahninā siñcatītyatra tad bhrame bhavatyanvayabhramaḥ /",
    "GSP29gangtciu:2021": " yāge cānvayavirodhirūpaviraho yogyānupalabdhyā sugama eva /",
    "GSP29gangtciu:2022": " na ca yāge āśuvināśitvaṃ kālāntarabhāviphalajanakatvavirodhīti vācyam /",
    "GSP29gangtciu:2023": " anubhave kvāthapāne cāśuvinaśini kālāntarabhāviphalajanakatvād yāge 'pyantatastatsattvāt anyathāpūrvavaiphalyāt /",
    "GSP29gangtciu:2024": " asmādanvayaprayojakarūpavattvaṃ laghviti cet na tatsattvepyanāptokte vyabhicārādanvayavirodhitvena",
    "GSP29gangtciu:2025": " yatkiñcit pratisandhānaṃ tatrāstyeva antato bādhakapramāviṣayatvasyaiva virodhinojñānāditi /",
    "GSP29gangtciu:2026": " (Bibl. Ind. 98, IV,2, p. 393)",
    "GSP29gangtciu:2027": " kāmyasādhanatvajñānameva pravartakaṃ lāghavāt /",
    "GSP29gangtciu:2028": " siddhaudanastṛptikāmo laghūpāye bhojane pravartate na tu pāke gurarūpāyatvāt jalādyarthī ca sannihite /",
    "GSP29gangtciu:2029": " ata eva jyotiṣṭomādau śrutasvargaphalakatve 'pi gurūpāyatvenānanuṣṭhānalakṣaṇāpramāṇyāpattyā phalabhūmā kalpyate iṣṭotpattyanāntarīyakaśramajanakatvaṃ vā pratibandhakaṃ /",
    "GSP29gangtciu:2030": " api ca kāmyavyavahitasādhanatayā jñātameva yadi kāmī kartavyatayāvaitīti niyamaḥ",
    "GSP29gangtciu:2031": " tadā pūrvamapi kāryatayā nāvagamyeta anvitābhidhānāt pūrvaṃ kāmyasādhanatābodhakābhāvādupadānasasyānvitābhidhānottarakālīnatvāt /",
    "GSP29gangtciu:2032": " ata eva kāmyādanyadityādi prakāradvayaṃ nirastaṃ kāryatābuddhau pravṛttau vā kāmyasādhanatvasyaiva hetutvāt /",
    "GSP29gangtciu:2033": " na ca kārye ghaṭādau liṅaśaktigrahakāle svargakāmānvayāyogyatvāt kriyānirāsastathā yāgānvayānupapattyā ghaṭādinirāso 'pi syāt /",
    "GSP29gangtciu:2034": " na hi yāgaviṣayako ghaṭādiḥ sambhavati anyathā anvitābhidhānadaśāyāmapi tanniraso na syāt /",
    "GSP29gangtciu:2035": " syādetat svargakāmānvayānupapattyā tadanvayayogye liṅaśaktigrahaḥ sthāyikāryañca tathā ataḥ śaktigrahakāle kriyānirāso yujyate na ghaṭādeḥ /",
    "GSP29gangtciu:2036": " yajipadamantarbhāvya svargakāmapada-liṅapadābhyāṃ anvitābhidhānadaśāyāṃ ghaṭādinirāso",
    "GSP29gangtciu:2037": " yāgānvayayogyatvāditi tat kiṃ śaktigrahakāle yāgānvayanupapattirhastapihitā yena",
    "GSP29gangtciu:2038": " ghaṭādinirāsikā sā na pratisandhīyeta /",
    "GSP29gangtciu:2039": " pratyuta pratyayasyāntaraṅgaprakṛtyarthānvayaṃ bodhayata evetarānvayabodhakatvamiti tadanvayānupapattipratisandhīyate /",
    "GSP29gangtciu:2040": " pratyuta pratyayasyāntaraṅgaprakṛtyarthānvayaṃ bodhayata evetarānvayabodhakatvamiti",
    "GSP29gangtciu:2041": " tadanvayānupapattipratisandhānameva prāthamikaṃ puruṣadoṣādapratisandhāne śaktigraho",
    "GSP29gangtciu:2042": " bhrama eva ghaṭāderaśakyatvāt puruṣaviśeṣaṃ prati apūrvavācyatāpatteśca /",
    "GSP29gangtciu:2043": " ghaṭādīnāmanantatvena yadi tannirāso na śakyaḥ tadā anvitābhidhānadaśāyāmapi na syāt pākādīnāṃ kriyātveneva pṛthivītvādinā nirāsasambhavācca",
    "GSP29gangtciu:2044": " evañca pracuradravya guṇa-karmasu nirasteṣu kva kārye dharmiṇi śaktigrahaḥ /",
    "GSP29gangtciu:2045": " na ca viśeṣe niraste 'pi kāryasāmānyaṃ na nirastamiti vācyam /",
    "GSP29gangtciu:2046": " na hi viśeṣāviṣayaṃ sāmānyajñānaṃ sambhavati /",
    "GSP29gangtciu:2047": " etenāpūrvasādhāraṇakāryatvena ghaṭādau śaktigraha iti parāstam /",
    "GSP29gangtciu:2048": " agṛhītāsaṃsargeṣu sthāyitvakāryatva-svargajanakatveṣu tajjñaneṣu vā śaktigraha ityapi parāstaṃ sthāyināṃ ghaṭādīnāṃ nirāsāt dharmamātre ca śaktigrahasya prakṛte 'nupayogāt /",
    "GSP29gangtciu:2049": " kiñca teṣu śaktigrahaḥ samuditeṣu pratyekaṃ vā nādyaḥ prathamaṃ samudāyasyaikajñānāviṣayatvāt",
    "GSP29gangtciu:2050": " viṣayatve vā pūrvameva viśiṣṭasya sattve 'pūrvatvavyāghātaḥ ekajñānaviṣayasākāṅkṣadharma-dharmiṇoreva viśiṣṭatvāt /",
    "GSP29gangtciu:2051": " na dvitīyaḥ evaṃ hi liṅapadāt smaraṇatrayaṃ yajipadācca yāgasmaraṇa /",
    "GSP29gangtciu:2052": " na ca caturṇāṃ teṣāṃ yaugapadyamasti /",
    "GSP29gangtciu:2053": " na ca pratyekaṃ śaktigrahe 'pi samuditaviṣayakamekameva smaraṇaṃ liṅapadāditi yuktaṃ samudāyasya pūrvamananubhavāt /",
    "GSP29gangtciu:2054": " smaraṇañca yadi sākāṅkṣadharma-dharmiviṣayakamekaṃ tadā apūrvatvakṣatiḥ ekajñānārūḍhayoḥ sākāṅkṣadharma-dharmiṇoreva viśiṣṭatvāt tanniyatatvādvā",
    "GSP29gangtciu:2055": " etena svargādipadeṣu agṛhītāsaṃsargadharma-dharmiṣu śaktigraha iti vyudastam /",
    "GSP29gangtciu:2056": " pratyeka-samudāyaviṣayakasmaraṇavikalpagrāsāt /",
    "GSP29gangtciu:2057": " astu vā liṅgaḥ kārye lakṣaṇā yathā hi mañcāḥ krośantītyādau puruṣaviśeṣaḥ prāgananubhūto",
    "GSP29gangtciu:2058": " 'pyanubhūyate itarapadāllākṣaṇikasyānubhāvakatvāt tathāpūrvamapi astu ca svargakāmakāryaviṣayo",
    "GSP29gangtciu:2059": " yāga iti śābdānubhavānantaramarthādyāgaviṣayakaṃ kāryamiti jñānaṃ anupapattiprabhavaṃ /",
    "GSP29gangtciu:2060": " ata eva śābdabodhānantaramaupādānikabodhātpradhātpravṛttiḥ /",
    "GSP29gangtciu:2061": " kiñcāpūrvavācyatve 'pi na kalañjaṃ bhakṣayedityāditaḥ kalañjabhakṣaṇābhāvaviṣayakamapūrvamavagamyāpi",
    "GSP29gangtciu:2062": " na pravarteta tadabhāve tathāhi bhakṣaṇe rāgādasya kartavyatābuddhirjātā śabdācca",
    "GSP29gangtciu:2063": " bhakṣaṇābhāve niṣphalāt kāryāt saphalaṃ garīya iti nyāyena sukhahetau bhakṣaṇa eva",
    "GSP29gangtciu:2064": " pravarteta na tadabhāve niṣedhāpūrvameva phalamiti cet na tasya sukha-duḥkhābhāvānyatayā",
    "GSP29gangtciu:2065": " phaṇḍatvenatadajanakatayāca gauṇa-mukhyaprayojanatvābhāvāt /",
    "GSP29gangtciu:2066": " sukhavadapūrvamapi prayojanamiti cet na loke tathānavagamāt /",
    "GSP29gangtciu:2067": " alaukikayoḥ svargapavargayoḥ lokāvagataprayojanasukha duḥkhābhāvajātīyatayā prayojanatvaṃ",
    "GSP29gangtciu:2068": " vede 'pi kāmyasthale kāmyasādhanasyaivāpūrvasya gauṇaprayojanasya liṅgābhidhānaṃ",
    "GSP29gangtciu:2069": " kāmyasādhanatājñānaṃ vinā kāmikāryatvasya bodhayitumaśakyatvāt na tu svataḥ prayojanatvena",
    "GSP29gangtciu:2070": " tatrāsāmārthyādanupayogācca pravṛtterbhojanādāvivalokakḷptakāmyasādhanatājñānāt kāryatājñānādvā",
    "GSP29gangtciu:2071": " gauṇaprayojanatvenaivopapatteḥ / nāpi",
    "GSP29gangtciu:2072": " nitya-niṣedhayorapūrvaṃ svataḥ prayojanaṃ liṅgābhidhīyate /",
    "GSP29gangtciu:2073": " kāmyasthale hi dharmigrāhakaliṅgādinā pravartakakāryatvenāpūrvamabhihitamatonityādāvapi kāryatvenāpūrvabodhanaṃ na tu svataḥ prayojanatvena",
    "GSP29gangtciu:2074": " nanu nitye loka-vedāvagatagauṇa-mukhyaprayojanābhāve sati liṅgevāpūrvasya svataḥ",
    "GSP29gangtciu:2075": " prayojanatvaṃ bodhayati tena vinā pravṛttiparatvānirvāhāditi cet na nirupadhīcchāviṣayatvaṃ",
    "GSP29gangtciu:2076": " hi svataḥ prayojanatvaṃ apūrvasya siddhaṃ liṅgā bodhanīyam /",
    "GSP29gangtciu:2077": " na ca tādṛśecchāviṣayo 'pūrvaṃ kvacidapi siddham /",
    "GSP29gangtciu:2078": " na ca liṅgevāpūrvecchāṃ janayitvā tāṃ bodhayati tasyāstatrāsāmarthyādicchāyāḥ sāmagṣantarajanyatvācca /",
    "GSP29gangtciu:2079": " ato 'pi kāmye nitye cecchāviṣayatvaṃ prayojanatvamapūrvasya liṅgādinā na bodhyate apūrvecchāyāḥ śābdajñānāt pūrvaṃ asattvāt kintu śābdakāryatājñānāt seti /",
    "GSP29gangtciu:2080": " atha nitye kāryatvenaivāpūrvasyābhidhānaṃ na tu svataḥ prayojanatvena kintu liṅgā",
    "GSP29gangtciu:2081": " apūrve bodhite tasya svataḥ prayojanatvamicchāviṣayatvaṃ sambhavati sukhajñānavadapūrvajñānasyāpi",
    "GSP29gangtciu:2082": " svata evecchājanakatvāt tataḥ kāmyāpūrvasādhanatājñānānnitye kāryatābodhāt pravṛttiriti",
    "GSP29gangtciu:2083": " cet na apūrvajñānasyecchāhetutvenākḷptvāt /",
    "GSP29gangtciu:2084": " kāmyāpūrve hi lokakḷpteṣṭasādhanatājñānādevecchā na tvapūrvatvajñānāt /",
    "GSP29gangtciu:2085": " śāstrasthasya śāstrajakartavyatājñānaṃ balavaditi cet saphalaviṣayaṃ tathā idañca niṣphalaviṣayam /",
    "GSP29gangtciu:2086": " atha pravṛttimato nivṛttiniyoge 'dhikāra iti yadā bhakṣaṇapravṛttastadā tanniṣedhe",
    "GSP29gangtciu:2087": " śābdakāryatādhīriti tayā viparītaprayatne janite rāgāt kriyotpattiḥ tenaiva pratibandhāt",
    "GSP29gangtciu:2088": " rāgakāritapravṛttimupajīvya hi nivṛttikāryatā śāstreṇa bodhitā atastena bodhane svaphalaṃ",
    "GSP29gangtciu:2089": " viparītakṛtiravaśyaṃ utpadyeti śāstrasya balavattvamiti cet na nivṛttikāryatābodhe",
    "GSP29gangtciu:2090": " 'pi nivṛttau prayatna eva notpadyate yasya pratibandhakatā syāt syācca nivṛttikāryatābodhakamapramāṇaṃ",
    "GSP29gangtciu:2091": " niṣphalatvena tatra kṛterabhāvāt /",
    "GSP29gangtciu:2092": " atha kalañjabhakṣaṇasya nindārthavādena balavadaniṣṭasādhanatvāvagamāt tadbhakṣaṇe",
    "GSP29gangtciu:2093": " na pravartata iti cet evamapi kalañjabhakṣaṇe nivartatāṃ tadabhāve niṣprayojanakatayā",
    "GSP29gangtciu:2094": " pravṛttau kimāyātamiti /",
    "GSP29gangtciu:2095": " etena nityāpūrvasādhane sandhyāvandanādāvapi pravṛttirapāstā kriyāyāḥ kaṣṭatvāt loke",
    "GSP29gangtciu:2096": " pacetetyādau kāryatveṣṭasādhanatvarūpadharmaśaktatvena jñātā liṅga svargakāmo yajetetyādau",
    "GSP29gangtciu:2097": " tadanvayaṃ yāge yogyatādivaśād bodhayatīti na vede dharmiṇi śaktikalpanā pratītā",
    "GSP29gangtciu:2098": " ca svargasādhanatā sākṣādasādhanasya yāgasya vyāpāramantareṇānupapadyamānā tannirvāhakaṃ",
    "GSP29gangtciu:2099": " vyāpāramapūrvaṃ kalpayati /",
    "GSP29gangtciu:2100": " nanu nirupadhipūrvavartitā kāraṇatā sā vyāpāreṇa nirvāhyata ityatra kor'thaḥ kiṃ",
    "GSP29gangtciu:2101": " kriyate uta jñāpyate nādyaḥ uttaravarttitvena vyāpārasya tatrāsāmārthyāt netaraḥ",
    "GSP29gangtciu:2102": " liṅgaiva tadbodhanāt ciradhvastaṃ kāraṇaṃ vyāpāreṇa vyāptamiti cet na vipakṣe bādhakābhāvenāprayojakatvādanyathā",
    "GSP29gangtciu:2103": " aindriyakaṃ kāraṇamatīndriyavyāpārakamiti yāgānubhavayodarśanāt tathā kalpyate /",
    "GSP29gangtciu:2104": " (Bibl. Ind. 98, IV,2, p. 414)",
    "GSP29gangtciu:2105": " prāyaścittādīnāñca phalapratibandhakatvameva prāyaścittasya tasmādenasaḥ pūto bhavatīti",
    "GSP29gangtciu:2106": " yat phalaṃ śrutamasti tasya niṣiddhakriyātaḥ phalabhāk na bhavatītyarthaḥ ``dharmaḥ",
    "GSP29gangtciu:2107": " kṣarati kīrtanādityarthaḥ /",
    "GSP29gangtciu:2108": " kṣaratītyatra bādhakaṃ vinā na lakṣaṇeti cet na upasthitatvena vihitakriyāyāmeva dharmapadaśaktigrahasya bādhakatvāt /",
    "GSP29gangtciu:2109": " na caitasya mukhyatvārthaṃ padārthāntare śaktiḥ lakṣaṇocchedāpatteḥ vihitakriyākartṛtvajñānena dhārmikapadaprayogācca /",
    "GSP29gangtciu:2110": " etena devadattādyaśarīraṃ devadattaviśeṣaguṇapreritabhūtapūrvakaṃ janyatve sati tadbhogasādhanatvāt tannirṃmitasragvadityanumānāt tatsiddhiriti parāstam /",
    "GSP29gangtciu:2111": " janmāntarīyajñānādibhireva tajjanakatvābhimataiḥ siddhasādhanāditi maivaṃ ciradhvastasya",
    "GSP29gangtciu:2112": " vyāpārasattve kāraṇatvamiti nirupādhyanvaya-vyatirekābhyāṃ vyāptyavadharaṇāt yāgasya",
    "GSP29gangtciu:2113": " ciradhvastakāraṇatvena vyāpārakalpanāt /",
    "GSP29gangtciu:2114": " kārye vyāpārasya pṛthaganvaya-vyatirekagrahastadvyāpārakatve upādhiriti cet na saṃskāre tadabhāve 'pyanubhavasya tadvyāpārakatvāt /",
    "GSP29gangtciu:2115": " na cāprayojakatvaṃ yāgo yadi ciradhvastatve sati savyāpāro na syāt svargasādhanaṃ ghaṭavaditi vipakṣe bādhāt /",
    "GSP29gangtciu:2116": " na cātra kāraṇatāgrāhakābhāva upādhiḥ tenāpi samaṃ vyāptyavadhāraṇe tasyāpyāpādanāt /",
    "GSP29gangtciu:2117": " na caindriyakasyātīndriyavyāpāravattvaniyamaḥ savyāpāratve kāryāvyavahitapūrvasamaye asattvasyopādhitvenāprayojakatvāt /",
    "GSP29gangtciu:2118": " nanvevaṃ sandhyāvandanākaraṇasya duḥkhasādhanatvaśruteḥ tatkaraṇaprāgabhāvo duḥkhahetustathāca tasya sthiratvena duḥkhajananasambhavāt na pāpe pramāṇam /",
    "GSP29gangtciu:2119": " na ca prāyaścittavaiphalyaṃ prāgabhāvanāśa eva tena kriyata iti tanna dhvaṃsa-prāgabhāvānavacchinnakālasya",
    "GSP29gangtciu:2120": " pratiyogikālatvena tadā karaṇāpatteriti cet na sandhyākālīnākaraṇasya duḥkhajanakatvena",
    "GSP29gangtciu:2121": " viśiṣṭasya sandhyākālāpagame 'nupagamāt /",
    "GSP29gangtciu:2122": " na ca sandhyākālīnākaraṇe viśeṣaṇaṃ kintu pratiyoṅgini karaṇe tathāca viśiṣṭābhāvaḥ sthira eveti vācyam /",
    "GSP29gangtciu:2123": " sandhyāyā dvyakaraṇe 'nvayastasya padārthatvāt na tu karaṇe tasya padārthekadeśatvenāpradhānatvāt",
    "GSP29gangtciu:2124": " tathāpi dhvaṃsa eva vyāpāro 'stu tava sahabhāvānirūpakasyāpi kāraṇatvāt tasyānantatve",
    "GSP29gangtciu:2125": " 'pi svabhāvāt sāvadhiphalajanakatvam /",
    "GSP29gangtciu:2126": " yatra yad dhvaṃsohetustatra tatprāgabhāvo 'pīti cet na duḥkhadhvaṃsajanyadadhni mithyādhīdhvaṃsasādhyamuktau ca vyabhicārāt",
    "GSP29gangtciu:2127": " pratibandhakābhāvatvena hetutve tathābhāvācca /",
    "GSP29gangtciu:2128": " dhvaṃsenānupapattiḥ kathaṃ tenaiva samādhātavyeti cet na dhvaṃse sati tadvyāpāratvajñānaṃ vinānupapattestadvyāpāratvakalpanayā śānteriti /",
    "GSP29gangtciu:2129": " maivaṃ /",
    "GSP29gangtciu:2130": " pratiyāgi-dhvaṃsayorekatrājanakatvāt /",
    "GSP29gangtciu:2131": " na hi niyamato yaddhvaṃse sati yadabhavati tat tatra kāraṇam /",
    "GSP29gangtciu:2132": " (Bibl. Ind. 98, IV,2, p. 431)",
    "GSP29gangtciu:2133": " na ca saṃsargābhāvatvena hetutve tatheti vācyam /",
    "GSP29gangtciu:2134": " vyabhicārābhāvena tasyāpi prayojakatvāt /",
    "GSP29gangtciu:2135": " atha śabdād yāgakāraṇatā vyāpāraṃ vinā tadanupapatteḥ tajjanyadhvaṃsasya kāraṇatvakalpanamityubhayamapi",
    "GSP29gangtciu:2136": " janakaṃ anyatra tu mānābhāvānna tatheti cet na yāgadhvaṃsasya yāgajanyasvargaṃ prati",
    "GSP29gangtciu:2137": " janakatvasya pramāṇāntaravirodhenārthāpattyāpyakalpanāt /",
    "GSP29gangtciu:2138": " astu tarhi devatāprītireva vyāpāra iti cet yāgasya devatāprītihetutve mānābhāvāt gaṅgāsnānādau devatāprītihetutve mānābhāvāt gaṅgāsnānādau devatāviraheṇa tadasambhavāt /",
    "GSP29gangtciu:2139": " na ca tatrāpi tatprītiḥ tasya tatprītihetutve mānābhāvāt lāghavena kartu-bhoktṛgatavyāpārakalpanācca /",
    "GSP29gangtciu:2140": " nanu nāyaṃ niyamaḥ putrakṛtagayāśrāddhādinā pitari pitṛkṛtajāteṣṭyā putre cādṛṣṭotpatteḥ /",
    "GSP29gangtciu:2141": " atha tatrāpi kartaryevādṛṣṭaṃ vihitakriyāyāḥ yāgasyeva kartṛgatādṛṣṭajanakatvāt /",
    "GSP29gangtciu:2142": " na ca mukte putre tadadṛṣṭanāśāt pitari na svargaḥ syāditi vācyam /",
    "GSP29gangtciu:2143": " adṛṣṭasya phalanāśyatayā pitari svargābhāvenādṛṣṭānāśāt svavṛttibhogajanakādṛṣṭasya",
    "GSP29gangtciu:2144": " muktivirodhitvāt na tu pitṛgatamadṛṣṭaṃ janyate mukte pitari doṣābhāvena yogināmiva",
    "GSP29gangtciu:2145": " vihitakriyāyāḥ pitradṛṣṭājanakatvāt tathātve ca sāṅgamapi śrāddhādikaṃ niṣphalaṃ",
    "GSP29gangtciu:2146": " syāditi taddhidheraprāmāṇyāpattiḥ putragatādṛṣṭena ca mukte pitari sukhotpattau na",
    "GSP29gangtciu:2147": " virodhaḥ yogināmiva sukhotpattau doṣasyāhetutvāt /",
    "GSP29gangtciu:2148": " (Bibl. Ind. 98, IV,2, p. 440 )",
    "GSP29gangtciu:2149": " atha pitṛsukhaṃ pitṛpuṇyajanyamiti pitari puṇyaṃ tena vinā tadasambhavāt na putre",
    "GSP29gangtciu:2150": " tatra phalaprasaṅgāditi pitṛsvargakāmānājanyakriyā pitṛpuṇyaheturiti putrakriyāpi",
    "GSP29gangtciu:2151": " tajjaniketi cet evaṃ pitṛkriyāpi pitṛpuṇyajaniketi na tāṃ vinā pitari puṇyaṃ putrakriyā",
    "GSP29gangtciu:2152": " ca putrapuṇyajaniketi putre puṇyaṃ pitṛsvargakāmanājanyapuṇyatvena pitṛsvargaheturastu",
    "GSP29gangtciu:2153": " tatpuṇyaṃ pitṛvṛtti tatsukhahetupuṇyatvāt na putravṛtti tatsukhahetupuṇyatvāditi",
    "GSP29gangtciu:2154": " cet na tatpuṇyaṃ na pitṛvṛtti tatkṛtyajanyapuṇyatvāt putravṛtti vā tatkṛtapuṇyatvāt",
    "GSP29gangtciu:2155": " tasmāt pitṛsvargakāmanājanyapuṇyatvena pitṛsvargahetuteti putra eva tatpuṇyamiti /",
    "GSP29gangtciu:2156": " maivaṃ /",
    "GSP29gangtciu:2157": " svargopapādakaṃ hyapūrvaṃ svargāśraye kalpyate prathamopasthitatvāt lāghavāt kalpanāyāḥ sākṣādupapādakaviṣayatvācca /",
    "GSP29gangtciu:2158": " na ca svargahetukāmanāśraye svargakāmanājanyakriyākartari vā vilambopasthitikatvāt gauravāt paramparayā svargopapādakatvācca /",
    "GSP29gangtciu:2159": " yadi ca putrakṛtapuṇyena muktasya pituḥ śarīrādyutpattiḥ sukhañca syāt tadā sākṣividhayā",
    "GSP29gangtciu:2160": " asatyābhidhānādiputrakriyājanyapāpena ``sa viṣṭhāyāṃ kṛmirbhūtvā pitṛbhiḥ saha pacyate''",
    "GSP29gangtciu:2161": " ityādibodhitanarakabhāgitāpi muktasya pituḥ syāt /",
    "GSP29gangtciu:2162": " tathā ca putrakṛtatatathāvidhaśaṅkayā na kaścinmokṣārthaṃ brahmacaryādiduḥkhenātmānamavasādayet",
    "GSP29gangtciu:2163": " ``duḥkhenātyantaṃ vimuktaścarati na sa punarāvartate'' iti śrutivirodhaśca tathāca",
    "GSP29gangtciu:2164": " muktasya sukha-duḥkhe śarīrañca bhavatītpadarśanaṃ mukte pitari śrāddhādinā doṣābhāvādeva nādṛṣṭamutpadyate /",
    "GSP29gangtciu:2165": " (Bibl. Ind. 98, IV,2, p. 445)",
    "GSP29gangtciu:2166": " na caivaṃ sāṅgaśrāddhasyāpi niṣphalatvaṃ adṛṣṭotpattau svarūpasatodoṣasyāṅgasya vaiguṇyāt",
    "GSP29gangtciu:2167": " yathā vighnahetuduritaśūnyena kṛtaṃ maṅgalaṃ na pāpadhvaṃsaṃ janayati svarūpasataḥ",
    "GSP29gangtciu:2168": " pāpasyāṅgasyābhāvādevañca yāgasyāpi vyadhikaraṇo vyāpāro bhaviṣyatīti /",
    "GSP29gangtciu:2169": " ucyate /",
    "GSP29gangtciu:2170": " vihitakriyāyā kartṛgatavyāpāradvārā kālāntarabhāviphalaṃ janyata ityutsargaḥ sa ca",
    "GSP29gangtciu:2171": " balavatā bādhakenāpodyate prakṛte ca bādhakaṃ nāsti yathā śāstradeśitaṃ phalamanuṣṭhātarītyutsvargaḥ",
    "GSP29gangtciu:2172": " sa ca balavatā bādhakenāpodyate prakṛte ca bādhakaṃ nāsti yathā śāstradeśitaṃ phalamanuṣṭhātarīyatyutsvargaḥ /",
    "GSP29gangtciu:2173": " putrakṛtagayāśrāddhāsya pitṛsvargaṃ prati pitṛkṛtajāteṣṭeḥ putrapūtatvādikaṃ prati hetutvasya śāstreṇa bodhanāt /",
    "GSP29gangtciu:2174": " nanvayaṃ niyama eva pitṛyajña-jāteṣṭyādau paramparāsambandhena kartṛgatameva phalam /",
    "GSP29gangtciu:2175": " na hi yasya kasyāpi pitari putre vā phalaṃ kintu svapitṛ-putrayostathāca svapitṛgatatvaṃ",
    "GSP29gangtciu:2176": " svargabhāgipitṛkatvaṃ vā paramparāsambandhaḥ phalena putrasya evaṃ pūtaputrakatvādikamapi pitṛgatameva /",
    "GSP29gangtciu:2177": " na ca palasya kartṛgatvaṃ sākṣāt sambandhenaiveti vācyam /",
    "GSP29gangtciu:2178": " grāma-paśu-putra-hiraṇyādīnāṃ paramparayā kartṛgatvamiti vyabhicārāt /",
    "GSP29gangtciu:2179": " na hi grāmādayaḥ sākṣāt kartṛ-sambaddhāḥ /",
    "GSP29gangtciu:2180": " evaṃ phalasya sākṣāt kartṛgāmitvabodhane śāstrasyotsargo na tu phalasya kartṛgāmitābodhane /",
    "GSP29gangtciu:2181": " yattu svargabhāgipitṛkatvaṃ na phalaṃ tatkāmanāyā adhikāriviśeṣaṇatvābhāvāt pitṛgatasvargakāma ityādiśruteḥ /",
    "GSP29gangtciu:2182": " svataśca tathā kāmanayā pravṛttau śrutakāmanāviraheṇa prayoge 'ṅgavaiguṇyāt phalābhāvaprasaṅgaḥ /",
    "GSP29gangtciu:2183": " (Bibl. Ind. 98, IV,2, p. 449)",
    "GSP29gangtciu:2184": " kiñca svargabhāgipitṛkatvaṃ viśiṣṭaṃ tatra viśeṣyaṃ tatpitṛkatvaṃ na kāmyaṃ na vā phalaṃ siddhatvātadasādhyatvācca kintu viśeṣaṇaṃ pitṛgatasvarga iti sa eva phalamiti /",
    "GSP29gangtciu:2185": " tanna /",
    "GSP29gangtciu:2186": " na hi svargabhāgipitṛkatvaṃ phalaṃ api tu svargeṇa samaṃ putrasya paramparāsambandharūpaṃ taduktamiti /",
    "GSP29gangtciu:2187": " ucyate yadi paramparāsambandhena putragatatvaṃ pitṛsvargasya tadā saṃyuktasamavāyādinā putretarasyāpi phalaṃ syāt /",
    "GSP29gangtciu:2188": " sa sambandho na śāstreṇa bodhita iti cet tarhi svargabhāgipitṛkatvamapi na tathā",
    "GSP29gangtciu:2189": " śāstreṇabādhitatvāt grāma-paśu-hiraṇyādīnāñca siddhatvena na kāmyatvaṃ kintu tadviṣayakaṃ",
    "GSP29gangtciu:2190": " svatvaṃ kāmyaṃ phalamapi tadeva tacca sākṣādeva kartṛgatamiti kartṛgatatvena phalakāmanā",
    "GSP29gangtciu:2191": " tadgatameva śāstradeśitaṃ phalam /",
    "GSP29gangtciu:2192": " ata eva kāmanāviṣayaḥ stagata eva svargaḥ phalaṃ yāgādeḥ svarga-pūtatvādeśca pitṛ-putragatatvena kāmyatvamiti śrāddha-jāteṣṭyādeḥ pitṛ-putragatameva phalam /",
    "GSP29gangtciu:2193": " evañca mātāpitrādigatasvargakāmanayā putrādinā kṛtaṃ puṣkariṇīmahādānādikaṃ mātāpitrādisvargajanakameva",
    "GSP29gangtciu:2194": " kāmanāviṣayasvargasādhanatvena teṣāṃ śrutatvāt na hi svagatasvargakāmasya kartavyatāṃ",
    "GSP29gangtciu:2195": " puṣkariṇyādervidhirbodhayati tathā śruteḥ kintu svargakāmasya svargaśca svagataḥ",
    "GSP29gangtciu:2196": " paragato veti svargakāmatvamaviśiṣṭaṃ yajetetyātmanepadamapi kartabhipretakriyāphalamātrajanakatve",
    "GSP29gangtciu:2197": " na ca svargakāmo dadyādityādau svagatasvargakāmanāyā antaraṅgatvādautsargikatvācca",
    "GSP29gangtciu:2198": " svargakāmatvena svagatasvargakāma evocyate sāmānye bādhakaṃ vinā viśeṣaparatve mānābhāvāt /",
    "GSP29gangtciu:2199": " kecittu samyag gṛhasthāśramaparipālanasya brahmalokāvāptiḥ phalaṃ śrūyata iti jāteṣṭi-pitṛyajñayorapi",
    "GSP29gangtciu:2200": " gṛhasthakarmatvena tadeva phalamiti phalasya kartṛgāmitve niyama eva prātisvikaphalābhiprāyeṇotsarga ityāhuḥ /",
    "GSP29gangtciu:2201": " nanu yāvannityaparipālanasya tat phalaṃ na tu kāmyaśrāddhādeḥ kāmyāntarbhāve mānābhāvāt yāvat kāmyānuṣṭānāśakteśca /",
    "GSP29gangtciu:2202": " yāvacchakyānuṣṭhānasyāpi nātrāntarbhāvaḥ kāmanāvirahādināpyakaraṇāt yāvannityānuṣṭhāne tatphalābhāvaprasaṅgāt nityasyaivāvaśyakatvenopasthityānvayācca",
    "GSP29gangtciu:2203": " api ca taiḥ karmabhiḥ pratyekamutpattyapūrvaṃ taiśca paramāpūrvaṃ janyate iti na gauravān mānābhāvācca /",
    "GSP29gangtciu:2204": " kintvantimakriyā paripālanarūpakriyāntareṇa veti na sarvaṃ karma brahmalokāvāptiphalakamiti /",
    "GSP29gangtciu:2205": " maivaṃ /",
    "GSP29gangtciu:2206": " bhagavaduddeśena kṛtasya kāmyasya nityasya vā yasya kasyāpi karmaṇaḥ paripālanād brahmalokāvāptiḥ phalaṃ śrūyata iti jāteṣṭi-pitṛyajñayorapi tathā kṛtayostadeva phalam /",
    "GSP29gangtciu:2207": " tathā ca bhagavadgītā ``yajñāyācarataḥ karma karmagranthirvilīyate /",
    "GSP29gangtciu:2208": " (Bibl. Ind. 98, IV,2, p. 456)",
    "GSP29gangtciu:2209": " yajñārthātkarmaṇo 'yatra lāko 'yaṃ karmabandhanaḥ'' /",
    "GSP29gangtciu:2210": " iti tacca karma yajñārthatayā pratyekameva tatphalasamarthaṃ sambalanantu maṅgalavadupayujyate anyathā ekaprayogasya vyavadhānādasambhavaḥ paripālanantu kartavyamityeva kāraṇam /",
    "GSP29gangtciu:2211": " taduktaṃ ``dadāmi deyamityeva yajñe yaṣṭavyamityahamiti /",
    "GSP29gangtciu:2212": " yattu niṣiddhāsambandha eva samyaktvaṃ na tu vihitamātrānuṣṭhānamiti /",
    "GSP29gangtciu:2213": " tanna /",
    "GSP29gangtciu:2214": " yatkiñcinniṣiddhāsambandhasyābhāvāt sarvaniṣiddhāsambandhasya sarvatra sulabhatvāditi sampradāyaḥ /",
    "GSP29gangtciu:2215": " atra brūmaḥ /",
    "GSP29gangtciu:2216": " bhagavaduddeśena kṛtaṃ kiñcideva karma sarvaṃ kāmyaṃ vā sarvaṃ nityaṃ vā sarvamiti",
    "GSP29gangtciu:2217": " vā nādyaḥ ekenaiva kāmyena nityena vā snānena tathā kṛtena tatphalasiddhau bahuvittādisādhye",
    "GSP29gangtciu:2218": " śrāddhādāvapravṛttyāpatteḥ /",
    "GSP29gangtciu:2219": " nāparau aśakyatvāt /",
    "GSP29gangtciu:2220": " na turyaḥ jāteṣṭyādernityatvābhāvāt /",
    "GSP29gangtciu:2221": " tasmāt samyagagṛhasthāśramapālanasya tatphalaṃ samyaktantu sāmastyameva ato gayāśrāddhāderna brahmalokāvāptiḥ phalamiti sādhuktaṃ ``śāstradeśitaṃ phalaṃ anuṣṭhātarītyutsarga iti /",
    "GSP29gangtciu:2222": " tacca phalaṃ kvacidvidhivākyaśrutaṃ kvaciccārthavādikamiti /",
    "GSP29gangtciu:2223": " (Bibl. Ind. 98, IV,2, p. 460)",
    "GSP29gangtciu:2224": " kāryānvitaśaktivādapūrvapakṣaḥ",
    "GSP29gangtciu:2225": " nanvarthavādādīnāṃ siddhārthatayā na prāmāṇyam /",
    "GSP29gangtciu:2226": " kāryanvita eva padānāṃ śakyavadhāraṇāt vṛddhavyavahārādeva sarveṣāmādyā vyutpattiḥ upāyāntarasya śabdavyutpattyadhīnatvāt /",
    "GSP29gangtciu:2227": " tathā hi prayojakavākyoccāraṇānantaraṃ prayojyapravṛttimupalabhamāno bālaḥ prekṣāvadvākyoccāraṇasya",
    "GSP29gangtciu:2228": " prayojanajijñāsāyāṃ tadanvaya-vyatirekānuvidhāyitvādupasthitatvācca prayojyavṛddhapravṛttimeva",
    "GSP29gangtciu:2229": " prayojanamavadhārayati na cākiñcit kurvatastādarthyaṃ sambhavatīti tajjanyaṃ pravṛttyanukūlaṃ",
    "GSP29gangtciu:2230": " kāryatājñānameva kalpayati svapravṛttau ca tena kāryatājñānameva kalpayati svapravṛttau",
    "GSP29gangtciu:2231": " ca tena kāryatājñānasya hetutvāvadhāraṇāt nānyat pravṛtteḥ kāryatājñānāvaruddhatvāt /",
    "GSP29gangtciu:2232": " (Bibl. Ind. 98, IV,2, p. 465)",
    "GSP29gangtciu:2233": " na caivaṃ śabdasya jñānadvārā pravṛttihetutvaṃ svapravṛttau bālena śabdāhitaviśeṣasya kāryatājñānasya hetutvenānavadhāraṇāt /",
    "GSP29gangtciu:2234": " jñāne ca pratyakṣādinānopāyakatvadarśanāt śabdāpi kāryatājñānaheturityavadhārya tatraiva",
    "GSP29gangtciu:2235": " śaktiṃ kalpayati upasthitatvāt paścādāvāpoddhāreṇa kriyākārakapadānāṃ kāryānvitatattadartheṣu",
    "GSP29gangtciu:2236": " śaktiṃ gṛhṇāti prathamagrahītasāmānyaśaktyanurodhāt /",
    "GSP29gangtciu:2237": " syādetat yadyapi vṛddhavyavahārādādau kāryānvitadhīranumitā tathāpyanvitamātraśaktyaiva",
    "GSP29gangtciu:2238": " kāryatāvācakapadasamabhivyāhārādākāṅkṣādimahimnā kāryānvitadhīsambhavāt na kāryāṃśe",
    "GSP29gangtciu:2239": " 'pi śaktiḥ paramparayāpi śabdasya kāryānvitajñānānukūlatvādarthāpattau anyathopapattirapi /",
    "GSP29gangtciu:2240": " avaśyañcākāṅkṣādeḥ kāraṇatvaṃ kāryāṃśe śaktāvapi tadvyatirekādanvitābhidhānavyatirekaniyamāt /",
    "GSP29gangtciu:2241": " (Bibl. Ind. 98, IV,2, p. 468)",
    "GSP29gangtciu:2242": " sati cākāṅkṣādau kāryavyatirekadarśanādanvitābhidhānavyatiriko na kvāpyasti /",
    "GSP29gangtciu:2243": " anyathā gavādipadānāṃ vyaktāveva śaktiḥ syāt saṃskārādeva vyaktilābhadarśanānna tatheti",
    "GSP29gangtciu:2244": " yadi tadā kāryavācakapadādeva kāryānvitalābha iti kiṃ śaktyā vṛddhavyavahāre niyamataḥ",
    "GSP29gangtciu:2245": " kāryānvitajñānaṃ tatra dṛṣṭamiti tatra śaktikalpane vṛddhavyavahāre śabdopasthāpitenaivānvayabodhadarśanācchabdasannidherevānvayabodhahetutva",
    "GSP29gangtciu:2246": " kalpane dvāramityādau śabda evādhyāhriyate /",
    "GSP29gangtciu:2247": " kvacidasampūrṇavākye vṛddhavyavahārādādyavyutpatteḥ śabdasannirvyabhicaratīti cet tarhi siddhārthe 'pyanvayapratītidarśanāt kāryatvamapi vyabhicāri",
    "GSP29gangtciu:2248": " na ca tatra lakṣaṇā bādhakābhāvāt /",
    "GSP29gangtciu:2249": " śaktiklapanābhiyā hyanyatra lakṣaṇānumatā iha tu laghīyasyā ubhayasādharaṇāpadārthamātraśaktyā mukhyasyaivocitatvāt /",
    "GSP29gangtciu:2250": " kiñca kāryavāciliṅgādīnāṃ ākāṅkṣādyupetapādarthānvitasvārthabodhakatvamavaśyaṃ vācyamato viśeṣāt padāntarāṇāmapi tathātvamastu lāghavāditi /",
    "GSP29gangtciu:2251": " maivaṃ /",
    "GSP29gangtciu:2252": " vyavahārahetutayānumite hi kāryānvitajñāne 'nvaya -vyatirekābhyāṃ śabdasya sākṣātkāraṇatvavadhārayati",
    "GSP29gangtciu:2253": " na paramparayā sākṣāttvasyautsirgikatvena tatsambhave paramparayā anyāyyatvāditi",
    "GSP29gangtciu:2254": " tatraiva śaktiṃ kalpayati nānvitajñāne padārthajñāne vā apravartakatayā pravṛttyā",
    "GSP29gangtciu:2255": " svakāraṇatvena tayoranupasthāpanāt /",
    "GSP29gangtciu:2256": " na cānvitajñānaśaktāvapi paramparayā kāryatvadhīḥ sambhavatītyarthāpattyā saiva kalpyatāṃ lāghavāt na tu viśiṣṭajñāne śaktiranyalabhyatvāt iti vācyam /",
    "GSP29gangtciu:2257": " arthāpatteḥ sākṣādupapādakamātraviṣayatvena nyūnādhikāgrāhakatvāt sākṣādupapādakakāryanvitajñāne",
    "GSP29gangtciu:2258": " śaktiḥ kalpyate liṅgādīnāṃ śakteralpanāt anyalabhyatvatarkasyāpyabhāvāt vā ādyavyutpattervicāryatvāt /",
    "GSP29gangtciu:2259": " kiñca pravṛttikāraṇatayopasthitaṃ kāryanvitajñānamapahāyānupasthitānvitajñānamātre śaktikalpanamayuktaṃ hetvabhāvādupasthityantare ca gauravāt",
    "GSP29gangtciu:2260": " atha kāryanvitajñānopasthitāvapyanvitajñānamapyupasthitamiti lāghavāt kāryāṃśamapahāyānvite",
    "GSP29gangtciu:2261": " śaktirgṛhyatāmiti cet na jñāne hi padānāṃ śaktiḥ śakyatvānnārtheṣu anyacca kāryānvitajñānaṃ",
    "GSP29gangtciu:2262": " anyadevānvitajñānaṃ viṣayabhedena jñānabhedāt /",
    "GSP29gangtciu:2263": " taduktamabhāvavāde anyadbhūtalajñānamanyacca ghaṭavadbhūtalajñānamiti anvitajñānamupasthāpya tatra śaktigraha iti gauravameva /",
    "GSP29gangtciu:2264": " gaghuni śakye sambhavatyanyalabhyaṃ guru na tatheti cet na yugapadupasthitau tathātvāt /",
    "GSP29gangtciu:2265": " na ca tasyāpyanupasthitiḥ puruṣaviśeṣadoṣāt sarvairevādyavyutpattau tathānavagamāt /",
    "GSP29gangtciu:2266": " tathāpi na kāryānvite śaktiḥ kāryavāciliṅgādīnāṃ vyabhicārāditi cet na sarvapadānāṃ kāryatvaviśiṣṭadhījanakatvāt /",
    "GSP29gangtciu:2267": " tacca kāryānvitasvārthāpratipādakatayetarānvitasvārthakāryapratipādakatayā veti /",
    "GSP29gangtciu:2268": " evañca kāryānvitavyutpattau satyāmanākāṅkṣādau vyabhicārādākāṅkṣāderupādhitvam /",
    "GSP29gangtciu:2269": " tathācopajīvyaprathamabhāvikāryānvitavyutpattyanurodhena vidhyaśrutāvapi kāryadhyāhāraḥ",
    "GSP29gangtciu:2270": " kvacillakṣaṇā kvacidasaṃsargāgraha iti siddhārthe 'nvayapratītidarśanāduttarakālamanvitamātre",
    "GSP29gangtciu:2271": " śaktireva kalpyatāṃ prācīnakāryānvitajñānaṃ bādhyatāmityapyata eva nirastam /",
    "GSP29gangtciu:2272": " pūrvakalpanātaḥ kalpanāntaraprasaṅgāt uttarakālabhāvisiddhārthaprayogasya lakṣaṇādibhirapyupapatteḥ ananyathāsiddhatvābhāvena prācīnajñānābādhakatvāt upajīvyavyāghātācca /",
    "GSP29gangtciu:2273": " atha siddhārthe 'pi vyutpattiḥ tathāhi upalabdhacaitraputrajanmā bālastādṛśenaiva",
    "GSP29gangtciu:2274": " vārtāhāreṇa samaṃ caitrasamīpaṃ gataścaiva putraste jāta iti vārtāhāravākyaṃ śṛṇvan",
    "GSP29gangtciu:2275": " caitrasya mukhaprasādaṃ gṛhṇan śroturharṣamanuminoti hārṣācca tatkāraṇaṃ putrajanmajñānaṃ",
    "GSP29gangtciu:2276": " kalpayati upasthitvādupapādakatvāda nyopasthitau gauravācca tatra vākyasya kāraṇatāṃ",
    "GSP29gangtciu:2277": " kalpayati lāghavāditi cet na harṣahetūnāṃ bahūnāṃ sambhavāt harṣeṇa liṅgena putrajanmajñānasya",
    "GSP29gangtciu:2278": " bālenānumātumaśakyatvāt priyāntarajñānasya pariśeṣayitumaśakyatvācca /",
    "GSP29gangtciu:2279": " atha putrajanmajñānāvyabhicārivṛddhināddhādikriyāviśeṣadarśanāt putrajanmajñānānumānamiti",
    "GSP29gangtciu:2280": " cet tarhi putraste jāta iti vākyaṃ tat kriyākartavyaparameveti kāryānvitajñānajanakatvameva",
    "GSP29gangtciu:2281": " tasya prathamato gṛhyate uttarakālaṃ putrajanmajñānānumānamiti na vyutpattiḥ kāryaṃ",
    "GSP29gangtciu:2282": " jahāti yatrāpīha sahakāratarau madhuraṃ piko rautīti prasiddhārthapadasamānādhikaraṇyādibhirvyutpattistatrāpi",
    "GSP29gangtciu:2283": " vyavahāradhīnyutpattipūrvikā kāryānvita eva yuktā pikapadaśaktiḥ pūrvaṃ nāvadhṛteti",
    "GSP29gangtciu:2284": " cet na tatra pikamānayetyādau kasyacit kāryānvita eva vyutpatteḥ upajīvyajātītayā",
    "GSP29gangtciu:2285": " ca tasyā balavattvaṃ kiñcedamapi kāryānvitajñānaśaktaṃ padatvāditi sāmānyato 'vagataṃ",
    "GSP29gangtciu:2286": " svārthāviśeṣaḥ paraṃ nādhigataḥ sa idānīṃ suhṛdupadeśādibhiravagamyate /",
    "GSP29gangtciu:2287": " ataḥ siddhaṃ pravṛttiparāṇāṃ śabdānāṃ pravartakajñānajanakatvaṃ tacca kvacit sākṣāt kāryānvayāt kvacit paramparayā kāryānvayāt ata eva vidhiśeṣībhūtārthavādānāṃ",
    "GSP29gangtciu:2288": " svargādipadaśaktigrāhakāṇāñca pravṛttiparatvena paramparayā kāryānvayāt kāryānvitasvārthābodhakatvamiti /",
    "GSP29gangtciu:2289": " yatra purāṇa-bhāratādi pāṭhe phalaśrutirasti tatrārthavādakalpitavidhiśeṣībhūtatvena",
    "GSP29gangtciu:2290": " pravṛttiparatvameva teṣāmatiparamparayā kāryānvitasvārthabodhakatvaṃ svarūpākhyānaparāṇāntu",
    "GSP29gangtciu:2291": " kāvya-nāṭakādīnāṃ padārthāsaṃsargāgraheṇa saṃsargavyavahāro na saṃsargagraha iti /",
    "GSP29gangtciu:2292": " (Bibl. Ind. 98, IV,2, p. 484)",
    "GSP29gangtciu:2293": " kāryānvitaśaktivādasiddhāntaḥ",
    "GSP29gangtciu:2294": " atrocyate ghaṭamānayeti vākyaśravaṇānantaraṃ prayojyasya dhaṭānayanagocarapravṛttyā",
    "GSP29gangtciu:2295": " ghaṭānayanakāryatājñānamanumitaṃ bālena na tu kāryānvitajñānaṃ pravṛttiviśeṣe tasyāhetutvādghaṭādipadaśaktigrahe tasyānupayogācca /",
    "GSP29gangtciu:2296": " tatra tajjñānaviśeṣe ghaṭamānayetivākyaviśeṣasyānākalitapadavibhāgasya hetutvamavadhārya",
    "GSP29gangtciu:2297": " ghaṭapada-dvitīyā-dhātu-vidhipratyayānāṃ pratyekamāvāpodvāpadvāreṇa ghaṭakarmatvānayana",
    "GSP29gangtciu:2298": " -kāryatvajñāneṣu pratyekaṃ kāraṇatvamavagamya śaktiṃ kalpayati /",
    "GSP29gangtciu:2299": " paścāt pravṛttisāmānyenānumitakāryānvitajñāna vākyamātrasyānyalabhyatvena kāryāṃśamapahāyānvitajñānamātre",
    "GSP29gangtciu:2300": " śaktiṃ kalpayati na tu prathamaṃ vākyamātrasya kāryānvitajñānamātrahetutvakalpanaṃ /",
    "GSP29gangtciu:2301": " atha ghaṭānayanakriyāyāḥ prathamaṃ kriyātvajñānātpravṛttimātrānumānaṃ tena ca kāryānvitajñānamanumāya",
    "GSP29gangtciu:2302": " tatra vākyamātrasya hetutvaṃ kalpayitvā śaktiṃ kalpayati taduttaraṃ viśeṣayoḥ kārya-kāraṇabhāvadhīriti",
    "GSP29gangtciu:2303": " cet na prathamaṃ pravṛttimātra-kāryānvitajñānamātrayoranumānaṃ bālasya kramaśobhavatītyatra",
    "GSP29gangtciu:2304": " mānābhāvāt ghaṭādipadaśaktigrahasya tena vināpi sambhavāt /",
    "GSP29gangtciu:2305": " na ca tadanumānasāmagrī tadāvṛtteti vācyam /",
    "GSP29gangtciu:2306": " tadā vyāptyādismṛtau mānābhāvāt /",
    "GSP29gangtciu:2307": " sāmānyayoḥ kārya-kāraṇabhāvagraho viśeṣayostathātvagrahe heturiti cet na viśeṣayoranvaya-vyatirekābhyāmeva tadgrahāt /",
    "GSP29gangtciu:2308": " yathā dhūma-vahniviśeṣayoḥ kārya-kāraṇabhāvagrahe tatsāmānyayorapi hetu-hetumadbhāvo",
    "GSP29gangtciu:2309": " bhāsate anyathā na sakṛddarśanagamyā vyāptiḥ syāt tathātrāpi viśeṣayoḥ kārya-kāraṇabhāvavittivedya",
    "GSP29gangtciu:2310": " eva sāmānyayostathābhāva iti cet na pratyakṣeṇa viśeṣagrahe yogyatvāt sāmānyamapi",
    "GSP29gangtciu:2311": " bhāsate prakṛte ca kāryaviśeṣeṇa kāraṇaviśeṣānumitau na sāmānyamiti na yugapadupasthitiḥ /",
    "GSP29gangtciu:2312": " atha viśeṣayoḥ kārya-kāraṇabhāvāt sāmānyayorapi tathātvamanumāpayatīti cet tarhi",
    "GSP29gangtciu:2313": " viśeṣayoḥ kārya-kāraṇabhāvāvagamaḥ prāthamika iti tanmūlakaḥ prathamaṃ padaviśeṣe",
    "GSP29gangtciu:2314": " śaktigraha eva syāt niṣprayojanakatvenāntarānumitau mānābhāvāt yaccoktaṃ pravṛttikāraṇatayopasthitaṃ",
    "GSP29gangtciu:2315": " kāryānvitajñānamapahāyānvitajñānaṃ kalpayitvā tatra śaktikalpanamayuktaṃ uyayathā",
    "GSP29gangtciu:2316": " gauravāditi tanna kāryānvitajñāne 'nvitajñānatvasya sattvāt tadviśeṣatvāt tasya atastatraiva",
    "GSP29gangtciu:2317": " śaktigraho na kāryatvāṃśe 'pi /",
    "GSP29gangtciu:2318": " ata eva ghaṭavadbhūtalajñāne bhūtalajñānanatvamapīti tadbhinnaṃ tajjñānamabhāvavyavahāre kāraṇaṃ tvayāpi svīkṛtaṃ /",
    "GSP29gangtciu:2319": " astyevaṃ kintu tadupasthitāvapyanvitajñānatvaṃ na viṣaya iti tasyaivopasthityantaraṃ",
    "GSP29gangtciu:2320": " kalpyamiti cet na kāryānvitajñāne anvitajñānaṃ viśeṣyamiti tadupasthitau tasyāpi",
    "GSP29gangtciu:2321": " viṣayatvāt viśiṣṭajñānasāmagrītoviśeṣyabhānāvaśyambhāvāt anyathā anyajjātijñānaṃ",
    "GSP29gangtciu:2322": " anyacca jātiviśiṣṭajñānamiti vyaktijñānamapahāya jātijñānaṃ kvāpi nopasthitamiti",
    "GSP29gangtciu:2323": " na tava jātireva padārthaḥ syāt jāteḥ kevalopasthitau ca vyaktisamānasaṃvit saṃvedyatvaṃ na syāt /",
    "GSP29gangtciu:2324": " atha jātiviśiṣṭajñānopasthitervyavyaktijñānaviṣayatve 'pi gauravādvyakteranyalabhyatvācca",
    "GSP29gangtciu:2325": " jātiviśiṣṭajñānatvaṃ na śakyatāvacchedakaṃ kintu jātijñānatvaṃ lāghavāditi mataṃ tarhi tulyam /",
    "GSP29gangtciu:2326": " na ca yugapadupasthitau lāghavāvatārona cātra yugapadupasthitiriti vācyam /",
    "GSP29gangtciu:2327": " viśiṣṭajñānasya viśeṣyaviṣayatvaniyamāt kiñca mamedaṃ kāryamiti jñānaṃ sākṣādupapādakaṃ",
    "GSP29gangtciu:2328": " pravṛttyā svakāraṇatvenānumitamatastatra śaktiṃ gṛhṇīyāt sākṣādupapādakaviṣayatvāt",
    "GSP29gangtciu:2329": " kalpanāyāḥ śaktiṃ gṛhṇīyāt sākṣādupapādakaviṣayatvāt kalpanāyāḥ /",
    "GSP29gangtciu:2330": " na tvidaṃ kāryajñāne tasya sākṣādupapādakatvāt /",
    "GSP29gangtciu:2331": " athedaṃ kāryamitijñāne śaktyaiva paramparayānumānadvārā mamedaṃ kāryamiti jñānasambhavāt",
    "GSP29gangtciu:2332": " anyalabhyatvena na śaktikalpanā tarhi itarānvitajñānaśaktyaiva kāryavācakapadasamabhivyāhārāreṇaiva",
    "GSP29gangtciu:2333": " kāryānvitajñānasambhavāt anyalabhyatvena na tatra śaktikalpanamiti tulyam /",
    "GSP29gangtciu:2334": " nanvidaṃ kāryamiti jñānaṃ sākṣādeva pravartakaṃ kartavyatāprayojakayāvadekaviśeṣaṇasya svagatatvapratisandhānaṃ sahakāri tena nātiprasaṅgaḥ",
    "GSP29gangtciu:2335": " na ca sahakārivilambena kāryānutpāde sākṣātsādhanatvaṃ nivartata iti cet na lāghavena",
    "GSP29gangtciu:2336": " mamedaṃ kāryamiti jñānādeva pravṛtteḥ yathā ca bhaviṣyadviṣayā kāryatānumitistasthoktamadhastāt /",
    "GSP29gangtciu:2337": " api ca yādṛśasya puruṣasyāvigītakṛtisādhyamidaṃ tādṛśo 'hamiti dhīrna pravṛttihetuḥ",
    "GSP29gangtciu:2338": " kṛtakriyamāṇaviṣayakakṛtisādhyatājñānasya siddhaviṣayasyāsiddhaviṣayecchānutpādakatvāt",
    "GSP29gangtciu:2339": " icchāyāḥ svaprakārakadhīsādhyatvena kṛtyā sādhayāmītīcchāyāḥ svaprakāradhīsādhyatvena",
    "GSP29gangtciu:2340": " kṛtyā sādhayāmītīcchāyāḥ svakṛtyanantarabhaviṣyattārūpakṛtisādhyatādhījanyatvācca /",
    "GSP29gangtciu:2341": " api cāstu prathamaṃ kāryānvitajñāne vākyasya",
    "GSP29gangtciu:2342": " sākṣātatkāraṇatābodhāttatra śaktigrahaḥ tathāpi paścādāvāpodvāreṇa padaviśeṣasyetarānvitasvārthajñāne śaktiṃ kalpayati lāghavāt /",
    "GSP29gangtciu:2343": " na tu kāryatvāṃśe 'pi gauravāt anyalabhyācca /",
    "GSP29gangtciu:2344": " na caivaṃ prathamapravṛttasya sākṣātkāraṇatābodhasya tanmūlakakāryānvitaśaktigrahasya ca bādhā syāditi vācyam /",
    "GSP29gangtciu:2345": " iṣṭatvāt anyathāsiddhimapaśyato hi bālasya sa bhūta iti tasyābalavattvāt gauravānyalabhyatva-tarka-sahakṛtapramāṇajanyatvenottarasya balavattvāt",
    "GSP29gangtciu:2346": " na copajīvyabādhānna tathā pratyatīti vācyam /",
    "GSP29gangtciu:2347": " upajīvyatve mānābhāvāt /",
    "GSP29gangtciu:2348": " daivāddhi prathamaṃ tadvṛttaṃ na tu padaviśeṣaśaktigrahe tasya hetutvatena vināpi tatsambhavāt /",
    "GSP29gangtciu:2349": " na ca prāthamikatvena balattvasya vyabhicārāt /",
    "GSP29gangtciu:2350": " nāpi sarvaiḥ prathamaṃ pratīyamānatvena balavattvaṃ sarveṣā śarīrāhampratyaye candratārakādiparimāṇasya sarvairalpatvagrahe ca vyabhicārāt /",
    "GSP29gangtciu:2351": " ata eva pūrvakalpanātaḥ kalpanāntaraprasaṅgaḥ syāditi /",
    "GSP29gangtciu:2352": " nirastam /",
    "GSP29gangtciu:2353": " yatrānanyathāsiddhatayopajīvyatayā vā balattvaṃ pūrvakalpanāyāstatra tathātvāt /",
    "GSP29gangtciu:2354": " kiñca prathamaṃ kāryānvitajñāne vākyasya sākṣāt parampodāsīnaṃ kāraṇatvamātraṃ gṛhyate",
    "GSP29gangtciu:2355": " na tu viśeṣo 'pi upāyasyānvaya'vyatirekāderubhayaviśeṣasādhāraṇatvena tatsaṃśayakatvāt",
    "GSP29gangtciu:2356": " utsargo 'pi bādhakābhāvaniścayasahakṛto niścāyakaḥ /",
    "GSP29gangtciu:2357": " na cānyalabhyatvasya bādhakasyābhāvamāpātataḥ svato darśanamātreṇa bālo niścetumarhati /",
    "GSP29gangtciu:2358": " ata eva prāmāṇyasyautsargikatve 'pi bādhakābhāvasahakṛtaniścayādeva niścayaḥ anyathā pramāpramā vā sākṣātparamparāsādhanaṃ veti saṃśayaḥ kvāpi na syāt /",
    "GSP29gangtciu:2359": " yacca harṣahetūnāṃ bahūnāṃ sambhavādityādi tanna svatohītaharṣahetustanapānāderbādhāvatāradanyasya",
    "GSP29gangtciu:2360": " harṣahetoragrahādupasthitatvādupapādakatvācca putrajanmajñānasyaiva harṣahetutvena kalpanāt /",
    "GSP29gangtciu:2361": " anyapriyajñānaṃ harṣakāraṇaṃ bhaviṣyatīti śaṅkāyāḥ kathamevamiti cet na evaṃ hi kāryānvitajñāne",
    "GSP29gangtciu:2362": " 'pi śaktirna gṛhyate prayojyajñānahetūnāṃ bahutvādananyathāsiddhaśabdānuvidhānasya",
    "GSP29gangtciu:2363": " ca tulyatvāt anyapriyasyājñānācca jñāne 'pi vā tadā tadupasthitiniyame mānābhāvāt",
    "GSP29gangtciu:2364": " sandehābhāvopapatteḥ liṅgābhāsajanyakākatālīyasampannasaṃvādānumitivaddhaharṣeṇa",
    "GSP29gangtciu:2365": " liṅgena putrajanmajñānānumānasambhavācca /",
    "GSP29gangtciu:2366": " na cāsāsajatvenānumiterbhramatve taddhetukaśaktigraho bhramaḥ viṣayasya tathābhāvena tayoryathārthatvāt /",
    "GSP29gangtciu:2367": " yathā kaścit sūtrasañcārādhiṣṭhitaṃ dāruputrakaṃ ghaṭamānayeti niyuṅke sa ca tamānayati tadā cetanavyavahārādiva taddarśī bālo vyutpadyate /",
    "GSP29gangtciu:2368": " iyaṃ kriyā kṛtijanyā sā jñānajanyā tat vākyajanyamityunumiti paramparāyā bhramatve",
    "GSP29gangtciu:2369": " 'pi taddhetuśaktigrahaḥ tajjanyaśābdabodhaśca yathārtha eva viṣayasya tathābhāvāditi",
    "GSP29gangtciu:2370": " siddhaṃ siddhārthe 'pi śaktigraha iti /",
    "GSP29gangtciu:2371": " ata eva ``yanna duḥkhena sambhinnaṃ na ca grastamanantaraṃ /",
    "GSP29gangtciu:2372": " abhilāṣopapanītañca tat sukhaṃ svaḥpadāspadaṃ'' /",
    "GSP29gangtciu:2373": " ityarthavādopasthite sukhe vedādeva svargapadasya śaktigrahaḥ na tu candanādau sukhoparāgeṇa",
    "GSP29gangtciu:2374": " svargapadaprayogāddheyatādaśāyāñcāprayogāt sukhameva śakyaṃ bahuvittavyayāyāsasādhye",
    "GSP29gangtciu:2375": " tatkarmaṇi sukhamātrārthī na pravartata ityarthavādopasthite svargapadatātparyaṃ /",
    "GSP29gangtciu:2376": " na cārthavādasyopajīvyatvāt tadunīte tata eva śaktigrahaḥ tasya svargapadatātparyaviṣayatvenāspadatvopapatterna atiśayitasukhatvaṃ vācyaṃ prayogopādhirvātiśayaḥ",
    "GSP29gangtciu:2377": " na cātiśayasya sāvadhitvena candanasukhe 'smādayaṃ svarga iti dhīḥ syāt rasādāvivātiśayasya jātitvenāvadhyanirūpyatvāt /",
    "GSP29gangtciu:2378": " atiśayapadaprayogastu itarajñānāpekṣa iti cet na vicitrahetusādhyatayā vilakṣaṇātiśayasyānekatvenānanugamāt",
    "GSP29gangtciu:2379": " sukhatvāvāntarātiśayatvenāsyānugame 'pyanadhyavasāyena śaktyagrahādapravṛttyāpatteḥ /",
    "GSP29gangtciu:2380": " sukhatvāvāntarajāteśca sukhamātrasādhāraṇatvāt prayogopādhernirākartavyatvāt loke ca lakṣaṇā /",
    "GSP29gangtciu:2381": " nanu duḥkhāsambhinnasukhasya śakyatve candanādau svargapadaprayogolakṣaṇayāpi na",
    "GSP29gangtciu:2382": " syāt sātiśayasukhasya śakyatve tatsambandhitayā candanādau lakṣaṇā bhavati tasmāt",
    "GSP29gangtciu:2383": " duḥkhāsambhinnatvādinopalakṣitā sukhatvāvāntarajātireva vācyā ekajātisattve 'pi vilakṣaṇahetusādhyasvargeṣṭhakajātau mānābhāvāt /",
    "GSP29gangtciu:2384": " vihitakarmajanyatā ca tattadviśeṣatvenaiva ananugatasyāpi janyatāvacchedakatvāt sambandhamātrañca lakṣaṇābījamiti vakṣyate /",
    "GSP29gangtciu:2385": " evaṃ devatāyāmapi ``indramupāsītetyādau lāke prayogasyāniyamāt gauṇatayaiva vyavahārāccārthānadhyavasāye",
    "GSP29gangtciu:2386": " 'laukikasahasrākṣādāvindrādipadaśaktigrahaḥ pramāṇañca ``indraḥ sahasrākṣa ityādirvidhisabhabhivyāhṛtor'thavāda eva svargapadavat /",
    "GSP29gangtciu:2387": " atha svargapade pravṛttyanyathānupapattyā ``tatsukhaṃ svaḥpadāspadamitiśruteścārthavādādeva",
    "GSP29gangtciu:2388": " śaktigrahaḥ na ceha tathārthavādaḥ kintu ``indraḥ sahasrākṣa ityādi stāvakatvena",
    "GSP29gangtciu:2389": " pravṛttiparamiti cet na indraḥ sahasrākṣaityādiprasiddhapadasāmānādhikaraṇyaśrutau",
    "GSP29gangtciu:2390": " bādhakaṃ vinā sahasrākṣasyaivendrādipadavācyatvāvadhāraṇāt prasiddhapadasamanvabalena",
    "GSP29gangtciu:2391": " pratīyamānamarthamabādhitamādāyaiva teṣāṃ pravartakatvāt /",
    "GSP29gangtciu:2392": " mantraprakāśitaśaśiśekharādyupetamuddiśya havistyāgena tatraiva yājñikānāṃ devatāvyavahārāt /",
    "GSP29gangtciu:2393": " api ca ``śivāya gāṃ dadyādityādinā devatāsampradānatvaśruteḥ śivādisahasranāmnāṃ",
    "GSP29gangtciu:2394": " paryāyatvena śrutermahājanaparigraheṇa pramāṇatvādārādhitadevatāyāṃ varadātṛtvaśruteśca",
    "GSP29gangtciu:2395": " bādhakaṃ vinā cetanaiva devatā /",
    "GSP29gangtciu:2396": " atha devatācaitanyapakṣe",
    "GSP29gangtciu:2397": " tatprītireva yāgavyāpāra iti nāpūrvasiddhiriti cet na prīteḥ sukhasya tadanubhavasya",
    "GSP29gangtciu:2398": " cāśutaravināśitvāt tajjanyasaṃskārasya svāviṣaye phalāhetutvāt phalahetusthāyikṛtivyāpārāpekṣāyāṃ",
    "GSP29gangtciu:2399": " lāghavena kṛtisamānāśrayasyaiva vyāpāratvakalpanāt /",
    "GSP29gangtciu:2400": " nānāyāgeṣṭakadāhvāne caikadā sannidhānaṃ tadbaddhiviśeṣa eva pratiṣṭhāvidhinā pratimādāvahaṅkāravat /",
    "GSP29gangtciu:2401": " atha rājasūyādiphalatvena śraterindrādiścetana eva devatātvantu tasya nāsti mānābhāvāt",
    "GSP29gangtciu:2402": " kintu deśanādeśikatacaturthyantapadanirddeśyatvaṃ devatātvamitīndrāyetyādipadameva",
    "GSP29gangtciu:2403": " devatā ata evāgniprakāśakamantreṇāgniprakāśanānantaraṃ agnaya iti niyamato havisastyāgo na paryāyāntareṇa /",
    "GSP29gangtciu:2404": " na cendroddeśena havisastyāga indraniṣṭhakiñcijjanakaḥ tatsvarūpājanakatve sati taduddeśena kriyamāṇatvāt brāhmaṇāya dānavaditi vācyam /",
    "GSP29gangtciu:2405": " aprayojakatvāt tadarthatvena kriyamāṇatvasyopādhitvācca /",
    "GSP29gangtciu:2406": " indrāya svāhetyatra na tādarthye caturthī kintu svāhādipadayoge upapadavibhaktireva anyathā ``namaḥ-svasti-svāhetyādisūtravaiyarthyāt /",
    "GSP29gangtciu:2407": " maivaṃ /",
    "GSP29gangtciu:2408": " caturthyantapadasya devatātve mānābhāvāt caturthīṃ vināpi indro devateti vyavahārāt /",
    "GSP29gangtciu:2409": " agraye kavyavāhanāyetyādau devatādvayaprasaṅgāt ``indraḥ sahasrakṣa ityarthavādasya",
    "GSP29gangtciu:2410": " ``indramupāsītetyādividhisamabhivyāhāreṇa ekavākyatayā tasyaivopāyasyatvāt ``śivasvannādadītetyatra",
    "GSP29gangtciu:2411": " mahādevamuddiśya tyakte 'pi śiṣṭānāṃ śivasvatvena vyavahārācca /",
    "GSP29gangtciu:2412": " agnaya iti padena niyamatastyāgaśrutibodhitatvena tathā tyāgasya phalahetutvāt /",
    "GSP29gangtciu:2413": " na ca bījākṣarāṇāṃ devatātvāt tatraiva śivādipadaśaktigraha iti vācyam /",
    "GSP29gangtciu:2414": " bījākṣarāṇāṃ caturthyantatvāniyamāt /",
    "GSP29gangtciu:2415": " tadapratītāvapi mantraprakāśitaśaśiśekharādyupetamuddiśya havistyāgena tatraiva yājñikānāṃ",
    "GSP29gangtciu:2416": " vyavahāraḥ bījākṣarāṇāṃ havistyāgabhāgitvenānuddeśyatvāt śivasya pratimantraṃ bījākṣarāṇāṃ",
    "GSP29gangtciu:2417": " nānātvāt ananugamena śivapadaśaktigrahasyāśakyatvācca /",
    "GSP29gangtciu:2418": " na ca mūrtibhedena śivaśarīrāṇāmananugatatvena tavāpi na śaktigraha iti vācyam /",
    "GSP29gangtciu:2419": " bālyādinā bhinnaśarīreṣu caitratvavacchivatvajātedṛṣṭaviśeṣopagṛhītatvasya vānugatvāt",
    "GSP29gangtciu:2420": " adṛṣṭaśūnyasya ceśvarasya na devatātvaṃ īśānaśca tadbhinna eva tasmānmantrakaraṇakahavistyāgabhāgitvenoddeśyatvaṃ",
    "GSP29gangtciu:2421": " devatātvaṃ anyeṣāṃ haviḥsambandhe mantrasyāhetutvāditi /",
    "GSP29gangtciu:2422": " kvacicca vākyaśeṣācchaktigrahaḥ yathā yavamayaścarurbhavati vārāhī copānat vaitase",
    "GSP29gangtciu:2423": " kaṭe prājāpatyaṃ caruṃ cinotītyatra yava-varāha-vetasaśabdāḥ kiṃ kaṅga-vāyasajambūnāṃ",
    "GSP29gangtciu:2424": " vācakāḥ uta dīrghaśrūka-sūkara-vañjulānāmiti mlecchāryavyavahāradarśanādvipratipattau",
    "GSP29gangtciu:2425": " mukhyārthānadhyavasāyāt tatpade pramāṇyāniścaye vyavahārādvyutpattiḥ sa cāviśiṣṭaḥ",
    "GSP29gangtciu:2426": " pikādipadeṣu mlecchavyavahārādvyutpatteḥ sūkarasyeva carmaṇā kākasyāpyupānahoḥ sambhavāditi",
    "GSP29gangtciu:2427": " pūrvapakṣe vasante sarvasasyānāṃ jāyate patraśātanaṃ modanamānāḥ pradṛśyante yavāḥ kaṇiśaśalinaḥ /",
    "GSP29gangtciu:2428": " ''varāhaṃ gāvo 'nudhāvanti'' /",
    "GSP29gangtciu:2429": " ''ambujo vetasaḥ'' /",
    "GSP29gangtciu:2430": " iti vākyāśeṣarūpavedavirodhinau mlecchaprasiddhaḥ smṛtiriva vedaviruddhā heyeti nirastāyāṃ mlecchaprasiddhau niṣpratipakṣāryavyavahārācchaktigrahaḥ",
    "GSP29gangtciu:2431": " nanu vākyaśeṣāt śrūkarādiṣu tātparyaniścayo na śaktinirṇāyakaḥ kākādi sadṛśatayā śrūkarādau prayogasya gauṇyādināpi sambhavāditi cet na śrūkarādau tātparyavacchakterapi niścayāt /",
    "GSP29gangtciu:2432": " tathā hi yadyapyanādiprayogayāgitā na śaktiniyatā vaidikagauṇyādinā vyabhicārāt tathāpi śaktiranādiprayoganiyatā ato varāhaśabdasyānādi /",
    "GSP29gangtciu:2433": " prayogayogitā śaktiśca kāke kalpyeti gauravaṃ śrūkaratve 'nādivedasambandhāt prayogo 'nādisiddha eva śaktimātraṃ kalpyata iti lāghavamityanāditātparyāt śrakare śaktireva /",
    "GSP29gangtciu:2434": " atha kākavat śrūkaro 'pyasadṛśa eva susadṛśasya gavayādeḥ sattvāt kathañcit sādṛśyaṃ",
    "GSP29gangtciu:2435": " kākasyāpyastīti cet na kāka-śrūkarayorvarāhaśabdād buddhisthatve 'nayoḥ ko vācya",
    "GSP29gangtciu:2436": " iti jijñāsamānasya smṛtiviṣaya iti tannirāsādanyathā tātparyagrāhakavākyaśeṣasyāpi",
    "GSP29gangtciu:2437": " niṣprayojanatvaṃ syāt kathañcit sādṛśyasya sarvatra sattvena tātparyānadhyavasāyāditi /",
    "GSP29gangtciu:2438": " itarānvite śaktirityapi guḍajihvikā vastutonvaye 'pi na śaktiḥ /",
    "GSP29gangtciu:2439": " nanu vyavahāreṇānumite itarānvitajñāne padaśakyatvagrahāt tatraiva śaktiṃ gṛhṇāti upasthitatvāt /",
    "GSP29gangtciu:2440": " na cāgre tatyāgo hetvabhāvāt na tu padārthajñānamātre vyavahārāt tasyānupasthiteḥ",
    "GSP29gangtciu:2441": " upāyāntarāttadupasthityantarakalpane mānābhāvāt ata itarānvitasvārthajñānaśaktatvena",
    "GSP29gangtciu:2442": " jñātapadaṃ svārthānvayānubhāvakaṃ ityanvitābhidhānamiti cet na itarānvitapadārthajñānopasthitau",
    "GSP29gangtciu:2443": " padārthajñānaṃ viśeṣyamiti tadupasthitau tasyāpi viṣayatvāt viśiṣṭajñānasya viśeṣyaviṣayatvaniyamāditi",
    "GSP29gangtciu:2444": " tatraiva śaktiṃ kalpayati lāghavāt na tvanvayāṃśe 'pi gauravāt /",
    "GSP29gangtciu:2445": " astu vā prathamamitarānvitajñāne śaktigrahe 'gre tatyāgaḥ anyalabhyatvapratisandhānāt",
    "GSP29gangtciu:2446": " ananyalabhyasyaiva śabdārthatvāt prathamagṛhītamātrañca na balamityuktameva tasmāt",
    "GSP29gangtciu:2447": " sarvaiḥ prathamagṛhītamātrañca na balamityuktameva tasmāt sarvaiḥ prathamavyavahārādupasthite",
    "GSP29gangtciu:2448": " kāryānvitajñāne 'nvitajñāne vā padakāraṇatvagrahāttatra śaktigraho 'gre 'pi gauravānyalabhyatvapratisandhāne 'pi na tatyāgaḥ",
    "GSP29gangtciu:2449": " pūrvakalpanāyā viparītatvāditi svaśiṣyavyāmohanam /",
    "GSP29gangtciu:2450": " atha kāryatvasyetarapadalabhyatvena tathā na tvevamanvaye tasyetarapadāśakyatvācchakyatve",
    "GSP29gangtciu:2451": " vā avivādāditi cet na ghaṭaśaktatvena jñātaṃ padaṃ svārthasmaraṇadvārā ākāṅkṣādisahakārivaśāt",
    "GSP29gangtciu:2452": " samabhivyāhṛtapadārthena saha svārthasyānvayamanubhāvayati svabhāvādityanyathaivānvayajñānalābhāt kiṃ śaktyā /",
    "GSP29gangtciu:2453": " anvayamātraśaktāvapyanvayaviśeṣajñānārthamākāṅkṣāderavaśyamapekṣaṇāt kriyā-kārakapadayoḥ pratyekamitarānvitasvārthabodhakatve vākyarthadvayadhīprasaṅgāt",
    "GSP29gangtciu:2454": " na caikamevānvitābhidhāyakamitarattu pratiyogismārakamiti vācyam /",
    "GSP29gangtciu:2455": " aviśeṣādaśakyānvayānubhave 'tiprasaṅgāt /",
    "GSP29gangtciu:2456": " anvaye 'pi śaktiriti cet na aśakyamapi hi śakyānvayaṃ bodhayati nānyat śakyānvayatvasya svarūpatoniyāmakatvāt anyathā tavāpyapratīkārāt /",
    "GSP29gangtciu:2457": " nanvevaṃ padānāmanvitajñānajanakatvāt tatra śaktirastyeva aśaktasyājanakatvāt tavāpi",
    "GSP29gangtciu:2458": " padādanvayabodha itīśvarecchāsattvāditi satyaṃ kintu anvayabodhe svarūpasatī sā vyāptiyate",
    "GSP29gangtciu:2459": " na tu jñātā ghaṭajñānaśaktatvena jñānādeva ghaṭānvayabodhopapatteḥ yathā tava jātiśaktapadasya",
    "GSP29gangtciu:2460": " ātmavyaktijñāne dṛṣṭañca jñātakaraṇe sāmānyasambandhitayā jñātasyāpi viśeṣabuddhyupāyatvaṃ",
    "GSP29gangtciu:2461": " yathā vahnisāmānyavyāptatayā gṛhītadhūmasya vahniviśeṣabuddhijanakatvam /",
    "GSP29gangtciu:2462": " atha ghaṭajñānatvaṃ itarānvitaghaṭajñāne 'pyastīti tena rūpeṇānvitaghaṭajñāne 'pi",
    "GSP29gangtciu:2463": " jñātā śaktirvyāpriyata iti cet satyaṃ kintu ghaṭajñānatvaṃ śakyatāvacchekaṃ na tvanvitaghaṭajñānatvaṃ",
    "GSP29gangtciu:2464": " gauravāt anyalabhyatvācca /",
    "GSP29gangtciu:2465": " evañca jātivācakapadasya vyaktāviva ekaiva śaktiranvayāṃśe svarūpasatī padārthāṃśe jñātā vyāptiyate /",
    "GSP29gangtciu:2466": " jāti-vyakteyaḥ samānasaṃvitsaṃvedyatvāt tathā ghaṭajñānādikantu nānvayaviṣayatāniyataṃ",
    "GSP29gangtciu:2467": " smaraṇe vyabhicārāditi cet ghaṭānubhavaviśeṣaṃ prati ghaṭapadatvena kāraṇatā sa ca",
    "GSP29gangtciu:2468": " śabdānubhavo 'nvayaviṣayatāniyata eva kelalasya śabdenānanubhavāt smaraṇañca prati",
    "GSP29gangtciu:2469": " padatvena na janakatā vyabhicārāt kintu sambandhitayā jñātatvena /",
    "GSP29gangtciu:2470": " syādetat anvayatātparyakatayā tatpratipādakaṃ padamityavivādaṃ tātparyanirvāhikā ca vṛttiḥ sā ceha na gauṇī na vā lakṣaṇeti śaktisiddhiḥ /",
    "GSP29gangtciu:2471": " athānvaye lakṣaṇaiva svārthasambandhini tātparyāt padārthopasthityanantaraṃ tadanvayopapatteśca /",
    "GSP29gangtciu:2472": " na ca vṛttidvayasya virodhaḥ anvayaviśeṣaṇatayā padārthopasthiteḥ /",
    "GSP29gangtciu:2473": " na ca lākṣaṇikānāmananubhāvakatvādanvayānubhavaḥ kathamiti vācyam /",
    "GSP29gangtciu:2474": " padārthasya smaraṇādanvaye śaktatvācca padānāṃ śaktyānanubhāvakatayā sarvatra lākṣaṇikasyaivānubhāvakatvaditi /",
    "GSP29gangtciu:2475": " tanna /",
    "GSP29gangtciu:2476": " vṛttirhi jñatopayujyate na svarūpasatyatiprasaṅgāt /",
    "GSP29gangtciu:2477": " na ceha svārthasambandhitayānvayaḥ prāgavagataḥ vākyārthasyāpūrvatvāt /",
    "GSP29gangtciu:2478": " kiñca śakyasambandhitayā anvaye lakṣaṇārtha padārthe śaktikalpanaṃ tadvaraṃ lāghavādanvaye",
    "GSP29gangtciu:2479": " 'pi śaktirastu kiṃ vṛttidvayakalpanā evaṃ sthite prayoge 'pi anvayaḥ padaśakyaḥ vṛttyatyantaraṃ",
    "GSP29gangtciu:2480": " vinā padapratipādyatvāt padārthavaditi /",
    "GSP29gangtciu:2481": " ucyate /",
    "GSP29gangtciu:2482": " vṛttiṃ vināpi tātparyanirvāhāt kiṃ vṛttyā padānāmuktakrameṇānvayabodhajanakatvasambhavādanyathā śaktyā tātparyanirvāhodṛṣṭa iti lakṣaṇocchedaḥ",
    "GSP29gangtciu:2483": " atha śaktiṃ vināpiśakyasambandhāt tannirvāha iti na tatra śaktiḥ tarhi vṛttiṃ vināpi tannirvāha iti kiṃ vṛttyā /",
    "GSP29gangtciu:2484": " ata evānumānamaprayojakaṃ anyathā padapratipādyatvādeva śaktisādhane vṛttyantarocchedaḥ /",
    "GSP29gangtciu:2485": " ata eva dhūmo 'stītyatra dhūmapadasya vahnibodhaparatve 'pi vahnau na lakṣaṇā śaktyā dhūmopasthitau anumānadvārā tatpratītisambhavāt /",
    "GSP29gangtciu:2486": " tathā gaccha gacchati cet kānta panthānaḥ santu te śivāḥ /",
    "GSP29gangtciu:2487": " mamāpi janma tatraiva bhūyādyatra gato bhavān iti /",
    "GSP29gangtciu:2488": " vākyasya mā gacchetyatra tātparye 'pi na lakṣaṇā gamanasya priyāmaraṇahetutvaṃ hi",
    "GSP29gangtciu:2489": " vākyārthaḥ tena gamanaṃ mayā na kartavyaṃ priyāmaraṇahetutvādityanumānādeva gamane",
    "GSP29gangtciu:2490": " akartavyatābodhanena tātparyanirvāhāt /",
    "GSP29gangtciu:2491": " (Bibl. Ind. 98, IV,2, p. 547)",
    "GSP29gangtciu:2492": " yatra hi mukhyayā sākṣāt paramparayā vā na tātparyanirvāhaḥ tatra lakṣaṇā /",
    "GSP29gangtciu:2493": " nanu ghaṭamānayetyatra pratyekamanvayaviśeṣe jijñāsā bhavati /",
    "GSP29gangtciu:2494": " na ca sāmānyānavagame viśeṣe sa syāt ityanvayasāmānye śaktireveti cet na kāraṇena kiyāyā ca kriyākārakasāmānyākṣepāttadupapatteḥ dṛṣṭe phalādau rasaviśeṣajijñāsāvat /",
    "GSP29gangtciu:2495": " etena yaduktamanvitapadārthe mama tvakaika śaktistava tvekā padārthe 'parā tvanvaya iti nirastam /",
    "GSP29gangtciu:2496": " anvaye śaktyabhāvāt /",
    "GSP29gangtciu:2497": " na caivamanyayānubhave padaviniyogo na syāditi vācyam /",
    "GSP29gangtciu:2498": " anvayānubhavārthameva padārthe padānāṃ śaktikalpanāt /",
    "GSP29gangtciu:2499": " tasmāt padaṃ karaṇaṃ padārthasmaraṇaṃ vyāpāraḥ ākāṅkṣādisahakārivaśāt smāritārthānvayānubhavaḥ phalaṃ padārthasmaraṇaṃ na vyadhāyakaṃ vyāparatvāt",
    "GSP29gangtciu:2500": " na ca smaraṇadvārā padārtha eva",
    "GSP29gangtciu:2501": " kāraṇaṃ tasyānāgatatvādinā svasmaraṇe anvayānabhave cānakatvāt /",
    "GSP29gangtciu:2502": " tathapi padārthasmaraṇameva karaṇamastu āvaśayakatvāt ata eva cintāvaśopanītapadārthānāmanvayabodhanāt",
    "GSP29gangtciu:2503": " kāvyādiriti cet na smaraṇasya nirvyāratvenākaraṇatvāt ananyathāsiddhānvaya-vyatirekābhyāṃ",
    "GSP29gangtciu:2504": " ākāṅkṣādimatpadasyānvayānubhavaviśeṣe kāraṇatvāt padārthopasthiteḥ saṃsargadhīmātrahetutve",
    "GSP29gangtciu:2505": " 'pi śābdasaṃsargadhīviṣaye padasyaiva hetutvāt gauḥ karmatvamānayanamityatra padārthajñāne",
    "GSP29gangtciu:2506": " 'pi anvayajñānānudayāt padaviśeṣopasthitapadārthajñānasya hetutve padaviśeṣasyaivāvaśyakatvena hetutvācca /",
    "GSP29gangtciu:2507": " kāvyasthale ca padārthajñānavyāpārakaṃ utprakṣādisahakṛtaṃ mana evānvayānubhavakaraṇam /",
    "GSP29gangtciu:2508": " na caiva utprekṣayāḥ prathak pramāṇatvaṃ vyabhicārijātīyatayā liṅgādāviva pramākaraṇatāvacchedakānatiprasaktānugatarūpābhāvānnirvyāpāratvācca kintu pramāṇasahakāriṇī sā /",
    "GSP29gangtciu:2509": " ata eva mānase liṅgaparāmarśe vyāptismṛtyādi na pṛthak pramāṇam /",
    "GSP29gangtciu:2510": " atha padamantareṇāpi yogyatādijñāne 'nvayabodho bhavatyataḥ padārthasmaraṇa eva padānāmupakṣayaḥ /",
    "GSP29gangtciu:2511": " taduktaṃ paśyataḥ śvetamā rūpaṃ heṣābdañca śṛṇvataḥ /",
    "GSP29gangtciu:2512": " khuravikṣepaśabdañca śveto 'śvedhāvatīti dhīḥ /",
    "GSP29gangtciu:2513": " iti cet satyaṃ prayojakavākyoccāraṇānantaraṃ prayojyavyāpāradarśanāt anvitajñānopapattyarthaṃ padasyaiva śaktiḥ kalpyate prathamastasyaiva kāraṇatvāvadhāraṇāt",
    "GSP29gangtciu:2514": " padārtheṣu śaktyantarakalpane gauravāt tadāhuḥ prāthabhyādibhidhātṛtvāttātparyopagamādapi /",
    "GSP29gangtciu:2515": " padānāmeva sā śaktirvaramabhyupagamyatā /",
    "GSP29gangtciu:2516": " iti śveto 'śvedhāvatīti dhīśca liṅgajā padasya kḷptakāraṇabhāvasyābhāvāditi /",
    "GSP29gangtciu:2517": " (Bibl. Ind. 98, IV,2, p. 556)",
    "GSP29gangtciu:2518": " jātiśaktivādaḥ",
    "GSP29gangtciu:2519": " evaṃ padārthamātre śaktau padārthonirūpyate /",
    "GSP29gangtciu:2520": " tatra prabhākarāḥ /",
    "GSP29gangtciu:2521": " yadyapyānayanādivyavahārādvyaktāveva śaktirucitā /",
    "GSP29gangtciu:2522": " tathāpyānantya-vyabhicārābhyāṃ tatra na śaktigrahaḥ samuccayena śakyatve gāṃ dadyādityādau sarvopādānāsāmarthyaṃ ekasya śakyatve 'nadhyavasāyaḥ",
    "GSP29gangtciu:2523": " na ca govyaktimātramarthaḥ mātraśabdasya sarvārthatve uktadoṣāt sāmānyārthakatve",
    "GSP29gangtciu:2524": " vyakterapratīteḥ nānārthatve ca sarvāsāṃ pratyekaṃ jñātumaśakyaṃ śaktau śakye ca",
    "GSP29gangtciu:2525": " gauravaṃ apūrvagavi vyavahārābhāvācca /",
    "GSP29gangtciu:2526": " nāpi gotvenopalakṣitā vyaktiḥ śakyā dhenupadavadato na śakyānantaraṃ na vyabhicāraḥ na sarvāsaṅgrahaḥ na nānārthatvaṃ gotvena tāsāmaikyāditi vācyam /",
    "GSP29gangtciu:2527": " rūpāntareṇa vijñātamanyena rūpeṇa hi upalakṣyate yathā kākena gṛhaviśeṣogotvena dhāna karmavyaktiviśeṣaḥ svatovilakṣaṇaḥ na tu kākādyākāreṇaiva tatpratītiḥ /",
    "GSP29gangtciu:2528": " na ca vyaktīnāṃ jātiṃ vinā rūpāntaramekamasti jñāyate vā gopadād gaurityeva pratīteḥ",
    "GSP29gangtciu:2529": " gotvaviśiṣṭe ca kāryānvayādgotvaṃ viśeṣaṇaṃ nopalakṣaṇaṃ tadanyena kāryānvaye upalakṣaṇarṃ",
    "GSP29gangtciu:2530": " yathāyaṃ vāsasvī devadattaśabdavācya ityatra vāsaḥ /",
    "GSP29gangtciu:2531": " na ca gotvaikatvena vyaktīnāmaikyaṃ kriyate aśakyatvāt /",
    "GSP29gangtciu:2532": " nāpi jñāpyate asattvāt /",
    "GSP29gangtciu:2533": " na ca tadekatvameva vyakterekatvaṃ asambhavāt /",
    "GSP29gangtciu:2534": " nāpi vyaktiḥ śakyā gotvamavacchedakaṃ kāraṇatve daṇḍavat evaṃ hi gopadāt na gotvaviśiṣṭabuddhiḥ",
    "GSP29gangtciu:2535": " syāt śaktigrahāhitasaṃskārasacivādgopadādeva dhenupadāviva gotvaviśiṣṭajñānaṃ tadudbodhaśca",
    "GSP29gangtciu:2536": " tadvadeva paramparāsambandhāditi cet na tatra hi dhānakarmavyaktiviśeṣasyāvaśyaśakyatve",
    "GSP29gangtciu:2537": " 'nugamāya gotvamavacchedakamātraṃ na tu vaiṣarītya gotvasya vṛṣabhe 'pi sattvāt iha",
    "GSP29gangtciu:2538": " tu vyaktiratiprasakteti jātiviśiṣṭaiva sā śakyā syāt /",
    "GSP29gangtciu:2539": " (Bibl. Ind. 98, IV,2, p. 561)",
    "GSP29gangtciu:2540": " vastutastu jāteḥ śakyopalakṣaṇatve śakyavacchedakatve vāvaśyakatvāt lāghavācca jātireva śakyā syāt na tu vyaktiḥ dhenupade tu gotvaṃ na tathā atiprasaṅgāt /",
    "GSP29gangtciu:2541": " astu tarhi jātiviśiṣṭaṃ śakyaṃ svavyavahāreṇa ca svahetutayā jātiviśiṣṭajñānasyānumitatvāditi cet na viśeṣyabhedādviśiṣṭānāmantatvena vyaktivācyatve uktadoṣagrāsāt /",
    "GSP29gangtciu:2542": " viśeṣaṇasyaikyaikyena viśiṣṭanāmaikyasyopalakṣapakṣavadduṣyatvāt tasmādvyakterapadārthatve jātireva padārthaḥ /",
    "GSP29gangtciu:2543": " vastutastu vyaktau jātiranugamikā viśeṣikā cāvaśyaṃ vācyeti nāgṛhītaviśeṣaṇānyāyena saiva vācyā /",
    "GSP29gangtciu:2544": " atha jātāvapi vyaktireva viśeṣaḥ dharmāntarābhāvāt gavetarāvṛttitve sati sakalagovṛttitvāderūpādherapi",
    "GSP29gangtciu:2545": " vyaktighaṭitatvāt nāgṛhītaviśeṣaṇānyāyovyaktāvapītyubhayamapi vācyamiti na jāteḥ",
    "GSP29gangtciu:2546": " svata eva vyāvṛttatvāt /",
    "GSP29gangtciu:2547": " anyathā jāti-vyaktorvyāvṛttatvajñānādanyonyavyāvṛttatvabuddhāvanyonyāśrayaḥ /",
    "GSP29gangtciu:2548": " svatovyāvṛttatvañca na svayameva svavyāvartakatvaṃ svasmin svāvṛtteḥ /",
    "GSP29gangtciu:2549": " nāpi vyāvartakaṃ vinaiva vyāvṛttatvaṃ asambhavāt /",
    "GSP29gangtciu:2550": " kintu svāśrayavatsvātmani vyāvṛttadhījanakasvabhāvatvaṃ pareṣāmantyaviśeṣavat /",
    "GSP29gangtciu:2551": " vyāvartakadharme 'pi dharmāntarādeva vyāvṛttabuddhāvanavasthā syādata eva kiñciddhi vastu svata eva vilakṣaṇamityāhuḥ /",
    "GSP29gangtciu:2552": " astu vā vyaktyā vyāvṛttatayā bodhitā jātireva padārtholāghavāt na tu vaiparītyamubhayaṃ",
    "GSP29gangtciu:2553": " vā gauravāt kutastarhi vyaktidhīḥ jātiśaktādeva kathamanyaśaktādanyadhīḥ svabhāvāt",
    "GSP29gangtciu:2554": " tatsvabhāvatvameva vyaktiśaktiṃ vinā na nirvahatīti cet na gopadaṃ hi niyamatojātivyaktī",
    "GSP29gangtciu:2555": " bodhayati tatrāsya jātiśaktidhīreva sahakāriṇī kalpyate lāghavādāvaśyakatvācca na",
    "GSP29gangtciu:2556": " tu vyaktiśaktidhīrapi gauravāt /",
    "GSP29gangtciu:2557": " jātiśaktijñāne sati tāṃ vinā vyaktibodhe vilambābhāvāt yathā tava padārthaśaktādevānvayadhīḥ /",
    "GSP29gangtciu:2558": " yadvā jātiśaktameva padaṃ vyaktiṃ bodhayati aśakyatve 'pi jātyāśrayatvameva niyāmakaṃ yathā aśakyamapi svārthāntaraṃ bodhayati /",
    "GSP29gangtciu:2559": " tatra prayojakatvena kḷptā śaktirevāstu jātyāśrayatvasya tathātvakalpane gauravāditi cet na anyalabhyasyāpadārthatvādanyathā anvayo 'pi śakyaḥ syāt lakṣaṇādyucchedaśca /",
    "GSP29gangtciu:2560": " atha vā jātiśaktijñānājjātidhīrbhavantī vyaktimapi gocarayati /",
    "GSP29gangtciu:2561": " vyaktiṃ vinā jāterabhāvāt yo yena vinā na bhāsate taddhīhetustamavabodhayati yathā",
    "GSP29gangtciu:2562": " jñānadhīhetustadviṣayaṃ yathā vā tavādhikaraṇasiddhānto jñānādinityatvaṃ anyathā",
    "GSP29gangtciu:2563": " padaṃ jātimapi na bodhayet kevalāyā apratīteḥ tathā ca jātiśaktikalpanāvaityarthaṃ",
    "GSP29gangtciu:2564": " tasmāt jātijñānārthaṃ kḷptā śaktirvyaktimapi bodhayati ekavittivedyatvaniyamāt /",
    "GSP29gangtciu:2565": " etenaikavittivedyataiva vyaktiśaktiṃ vinā na syāt jñāpakābhāvāt /",
    "GSP29gangtciu:2566": " na hi vyaktijñānamahetukaṃ jātihetukaṃ vā sadātanatvaprasaṅgāt /",
    "GSP29gangtciu:2567": " nāpi jātidhīhetukaṃ saṃvidbhedāpatteriti nirastam /",
    "GSP29gangtciu:2568": " jātiśaktereva vyaktijñāpakatvāt /",
    "GSP29gangtciu:2569": " (Bibl. Ind. 98, IV,2, p. 565)",
    "GSP29gangtciu:2570": " nanu jātiṃ vinā pratyakṣādinā vyaktijñānādanyaiva vyaktidhīsāmagrī jātiviśiṣṭajñānañcobhayajñāpakasāmagrīdvayasamājādārthaṃ /",
    "GSP29gangtciu:2571": " ata eva vyaktiṃ vinā jātesmaraṇena jātismaraṇasya vyaktiviṣayatvaniyamāt jātijñāpakamātrameva vyaktijñāpakaṃ kalpyate sāmānyakalpanāyāṃ bādhakābhāvāditi parāstam /",
    "GSP29gangtciu:2572": " jātiṃ vināpi vyaktismaraṇāttatrānyaiva sāmagrī cātiviśiṣṭasmaraṇañcobhayāṃśasmārakasamājāditi /",
    "GSP29gangtciu:2573": " atra brūmaḥ /",
    "GSP29gangtciu:2574": " jāti-vyaktipratyakṣādibodhe tathaiva sāmagrīdvayasya pṛthaganvaya-vyatirekagrahācchābde",
    "GSP29gangtciu:2575": " tu vyaktibodhe jātiśaktijñānameva heturlāghavāt na sāmagṣantaraṃ tatsattve tena vinā vilambābhāvāt /",
    "GSP29gangtciu:2576": " evañca jātiśaktatvena jñātaṃ padaṃ jātiviśiṣṭasya smārakamanubhāvakañca /",
    "GSP29gangtciu:2577": " nanu jñāne śaktiḥ śakyatvāt tathāca yasya jñāne śaktistacchakyaṃ jāti-vyaktijñāne",
    "GSP29gangtciu:2578": " ca śaktiriti jātivadvyaktirapi śakyeti cet na yadviṣayatayā hi jñātā jñāne śaktirupayujyate",
    "GSP29gangtciu:2579": " tat śaktijñāne viṣayatayā śakyatāvacchedakaṃ śakyaṃ jātijñānañca tatheti jātireva",
    "GSP29gangtciu:2580": " śakyā na tu vyaktijñānatvamapyacchedakaṃ gauravāt /",
    "GSP29gangtciu:2581": " na ca śakyajñāne niyataviṣayatvameva śakyatvaṃ vyavahārānumita śakyānubhavaviṣayāṇāmanvaye",
    "GSP29gangtciu:2582": " tatsambandhimiti-mātṛṇāmapi śakyatāpatteḥ evañca jāti-vyaktijñānajanakakatvādubhayatrāpi śabdaśaktiḥ /",
    "GSP29gangtciu:2583": " jātyaṃśe sa jñātā vyaktyaṃśe svarūpasato heturlāghavāditi kubjaśaktivādaḥ /",
    "GSP29gangtciu:2584": " evañca saiva tadaiva tenaiva jñātā ajñātā ca vācikā avācikāvetyatra jātivyakyavacchedakabhedenāvirodhaḥ tvayāpyanvaye kubjaśaktisvīkārāt /",
    "GSP29gangtciu:2585": " vyakteḥ śakyatve 'pi jñātaśaktiśabdajanitajñānaviṣayatvalakṣaṇaṃ vācyatvaṃ nāsti /",
    "GSP29gangtciu:2586": " na caivaṃ paribhāṣā śabdajanyajñānaviṣayatvena vācyatve lākṣaṇikāderapi vācyatvāpatteḥ",
    "GSP29gangtciu:2587": " vyakteḥ śakyatve 'pi vyaktiśaktijñānaṃ na kāraṇaṃ vyaktiśaktijñānatvaṃ nāvacchedakamiti lāghavam /",
    "GSP29gangtciu:2588": " yattu tacchaktatvena jñātādeva tadarthabodhaḥ śaktibhramādapi dhīdarśanāt /",
    "GSP29gangtciu:2589": " tathā yogyatādyanvayānupapattī vinā padādupasthitiḥ śaktisādhyeti vyaktirapi śakyeti /",
    "GSP29gangtciu:2590": " tanna /",
    "GSP29gangtciu:2591": " anyalabhye śakterakalpanāt anyathā tavānvaye 'pi śaktirlakṣaṇādyucchedaśca /",
    "GSP29gangtciu:2592": " nanu na jātirarthaḥ;",
    "GSP29gangtciu:2593": " vyavahārābhāvena vyutpatterasiddheḥ kārakoparaktakriyā hi vyavahāragocaraḥ jatiśca",
    "GSP29gangtciu:2594": " na kriyā nityatvāt kārakaṃ na kartrādi kriyāyāstatrāsamavāyāt parasamavetakriyāphalabhāgitvābhāvāt",
    "GSP29gangtciu:2595": " kartṛtvavyāpārānāśrayatvāt acetanatvāt tayā saha vibhāgābhāvāt kriyānādhāratvācceti",
    "GSP29gangtciu:2596": " cet na vyaktivyavahārādeva uktanyāyena jātau śaktigrahāt jātisavikalpakādyavyāvṛttatayā",
    "GSP29gangtciu:2597": " jñātāyāṃ vyaktau kriyānvayaḥ savikalpakañcālocanadvārā jātijanyamiti paramparayā",
    "GSP29gangtciu:2598": " jāterapi kārakatvenānvayaḥ /",
    "GSP29gangtciu:2599": " yadvā na kevalavyakteḥ kārakatvaṃ na hi gaurgacchatītyatra vyaktimātraṃ yātīti kasyacitpratītiḥ kintu jātiviśiṣṭāyāḥ tathācobhayamapi kārakam",
    "GSP29gangtciu:2600": " śrīkarastu kevalajāti-vyakteyarakāratvāt kriyānvayovyakterāśrayatayā jāteravacchedakatayā āruṇyādivat evañca jātiśaktapadāt jāteranubhavaḥ śābdovyakteraupādānikaḥ aśakyatvāditi /",
    "GSP29gangtciu:2601": " (Bibl. Ind. 98, IV,2, p. 470)",
    "GSP29gangtciu:2602": " anye tu jātiśaktameva padaṃ-jāti-vyaktyoḥ smārakamanubhāvakañceti vyakterapi śābdatvam /",
    "GSP29gangtciu:2603": " na ca vṛttiṃ vinā anvayānubhave 'praveśānna vyakteḥ śābdatvaṃ vṛttiṃ vināpi ekavittivedyatvaniyamena",
    "GSP29gangtciu:2604": " jātiśaktādeva vyakteranubhāvāt anyathā jātyanvayo 'pi na syāt vyaktiṃ vinā jāterananubhavāt /",
    "GSP29gangtciu:2605": " ata eva jātiśaktireva vyaktiṃ bodhayatīti guravaḥ /",
    "GSP29gangtciu:2606": " kiñca śakyopasthāpitasyānvayānubhavaṃ prati padānāṃ kāraṇatvaṃ ato jātivadupasthāpitāyā vyakteranubhavaḥ padāt na tu tattacchaktoyapasthāpitasya gauravāt /",
    "GSP29gangtciu:2607": " na caivamaśakyaparatve lakṣaṇā yathā hyanyata eva jñānānna śaktistathā lakṣaṇāpi",
    "GSP29gangtciu:2608": " na tat kimaśakye 'pi mukhyaḥ prayogaḥḥ satyaṃ śaktyā sākṣādupasthita eva tasya mukhyatvātsvaśaktyeti tvadhikam /",
    "GSP29gangtciu:2609": " vastutastu jātiśaktādeva vyaktidhīsambhavānna vyaktau śaktiḥ /",
    "GSP29gangtciu:2610": " yadi ca tato na taddhīstadā tatra śaktireva syāt anyathā taddhīrna syādeva /",
    "GSP29gangtciu:2611": " nanu pada-jātibhyāmapyekojāti-vyaktyanubhavaḥ kriyate tatra jātyaṃśe padasya vyaktyaṃśe",
    "GSP29gangtciu:2612": " jāteranubhāvakatvamayameva upādānārthaṃ iti cet tarhi jāteḥ kāraṇatvāpekṣayā śaktijñāne",
    "GSP29gangtciu:2613": " upasthitavyakteravacchedakatvamātrakalpanaiva laghīyasī jāteḥ pramāṇāntaratvāpātaśca /",
    "GSP29gangtciu:2614": " ata eva brīhīnavahantītyatra vyaktau na lakṣaṇā tatsādhyopasthiterjātiśaktita eva siddheḥ; /",
    "GSP29gangtciu:2615": " astu vā gavāvacchedakatvenāruṇyādivadvrīhitve 'pyavaghātānvaya iti /",
    "GSP29gangtciu:2616": " atrocyate /",
    "GSP29gangtciu:2617": " gotvajñāne gojñāne vā śaktaṃ padamityākāraḥ /",
    "GSP29gangtciu:2618": " śaktigrahaḥ tathāca śakyajñāne",
    "GSP29gangtciu:2619": " viṣayatayā jāteravacchedakatvaṃ vyaktimādāyaiva pratīyate na kevalāyāḥ vyaktiṃ vinā",
    "GSP29gangtciu:2620": " jāterapratīteḥ tathāca jāteravacchedakatve nāgṛhītaviśeṣaṇānyāyena vyakteravacchedakatvaṃ",
    "GSP29gangtciu:2621": " vajralepāyitamiti śaktijñāne viṣayatayā avacchedakatvāt jātivatsāpi śakyā tasmāt",
    "GSP29gangtciu:2622": " pariharaikavittivedyatvaniyamaṃ svīkuru vā vyaktervācyatvam /",
    "GSP29gangtciu:2623": " api ca yaddharmavattayā jñāta eva yatra yasya jñānaṃ sa tatrāvacchedakaḥ vyaktijñānanatvena jñāta eva tatra jñāne śaktidhīriti vyaktirapi śakyā",
    "GSP29gangtciu:2624": " nanvādyavutpattau miti-mātṛviṣayatvena jñāta eva jñāne pravartakatvaṃ jñātaṃ na ca",
    "GSP29gangtciu:2625": " tayorjñānaṃ pravartakamato vyabhicāraḥ anyathā pravartakatvena miti-mātṛjñānamapi",
    "GSP29gangtciu:2626": " prayojyasyānumāya bālastatrāpi śaktiṃ gṛhṇīyāt evaṃ tavāpi kāryānvitajñāna eva śaktiḥ",
    "GSP29gangtciu:2627": " syāt tattvena jñāta eva jñāne śaktigrahāditi cet miti-mātṛjñānatvaṃ kāryānvitajñānatvañca",
    "GSP29gangtciu:2628": " vināpi pravartakajñāne ghaṭajñānatvādikaṃ jñātuṃ śakyamiti tayornāvacchedakatvaṃ",
    "GSP29gangtciu:2629": " kintu ghaṭajñānatvādikameva lāghavāt tayorapi tata eva prāpteśca /",
    "GSP29gangtciu:2630": " kiñca padaṃ vyaktijñānārtha śakyajñāne viṣayatayā vyakteravacchedakatvamātraṃ kalpayati",
    "GSP29gangtciu:2631": " lāghavāt jātiviṣayatvavadvyaktiviṣayatvasya jñānavittivedyatvenāvaśyaṃ śīghropasthitatvāt",
    "GSP29gangtciu:2632": " na tu jātiśaktistadbodhe kāraṇāntaraṃ vā tadavacchedakaṃ gauravācchaktigrahakakāle",
    "GSP29gangtciu:2633": " kalpanīyopasthitikatvācca /",
    "GSP29gangtciu:2634": " anye tu prathamaṃ vyavahārānumitavyaktijñāne śabdānuvidhānāt padaṃ śaktamityavadhārayati",
    "GSP29gangtciu:2635": " na tu jātijñāne vyavahārājanakatve na tadā tasyānupasthiteḥ paścādvyaktervyāvṛttyarthaṃ",
    "GSP29gangtciu:2636": " anugamārthañca jātirapi tadviṣaya iti mānāntareṇa jñātvā jātijñāne 'pi tatpadasya",
    "GSP29gangtciu:2637": " kāraṇatāṃ pratyeti tathāca vyaktiśaktijñānamapi kāraṇaṃ na tu jātiśaktijñānenānyathāsiddhiḥ",
    "GSP29gangtciu:2638": " vyaktijñānakāraṇatāṃ upajīvya jātijñāne kāraṇatāgraha ityupajīvyavirodhāt /",
    "GSP29gangtciu:2639": " etena jātirapi śakyā lāghavāt śaktigrahajanyasaṃskārasya vyaktiviṣayatvaniyamena",
    "GSP29gangtciu:2640": " padāt jātismaraṇamutpādyamānamavaśyaṃ vyaktiviṣayaṃ saṃskārasyāniyatodbokadhatve",
    "GSP29gangtciu:2641": " 'pi jātyaṃśodbodhakādeva vyaktaṃśodbodhaniyamakalpanā yathā padenodbuddhasaṃskārādeva",
    "GSP29gangtciu:2642": " niyatā śaktismṛtiḥ padaṃ vināpi sa sarvā jātismṛtirvyaktiviṣayā anyathā kevalajātimātrasmaraṇāpatteḥ /",
    "GSP29gangtciu:2643": " saṃskārasahitāt padādeva jātiviśiṣṭānubhavo 'pīndriyadiva pratyabhijñā /",
    "GSP29gangtciu:2644": " ata eva bhāṣyaṃ saṃskāra-śabdaśaktibhyāṃ viśiṣṭānubhavaityunnītamatamapāsta uktanyāyairjātivadvyakterapi",
    "GSP29gangtciu:2645": " śakyatvāt viśiṣṭanāmānantye 'pi ekatra viśiṣṭe tattvaṃ vihāya gotvamādāya gotvaviśiṣṭaṃ",
    "GSP29gangtciu:2646": " śakyamita śaktigrahaḥ yathā ca kvacideva dhūme dhūmovahnivyāpya iti buddhiḥ yathā",
    "GSP29gangtciu:2647": " va tathaiva kāryāṇāmānantye 'pi kvacit kārye tattvaṃ taṭasthīkṛtya kṛtimādāya dharmiṇi",
    "GSP29gangtciu:2648": " kāryaṃ śakyamiti liṅāderapūrvaṃ śaktigrahaḥ avacchedakaikyācchakterekatvaṃ tadvadeva",
    "GSP29gangtciu:2649": " yathā vā vyaktivācakapaśvādipadānāṃ atha vā gotvena sāmānyalakṣaṇayā jñāte sarvatra",
    "GSP29gangtciu:2650": " gavi gotvamādāya śaktigrahaḥ prameyatvena ca sarvajñāne sārvajñamiṣyata eva neṣyate",
    "GSP29gangtciu:2651": " tu ghaṭatvādi sarvaprakārakajñānavattvena sarvaikodasīnagoḥ śakyatvād yatkiñcidekopādāne 'nadhyavasāyo vā /",
    "GSP29gangtciu:2652": " anyathā tavāpyekavittivedyatayā sarvaikaparatve uktadoṣe kā gatiḥ kā vā gatirvyaktivācakapaśvādipadānāṃ /",
    "GSP29gangtciu:2653": " bhaṭṭamate tu jātireva śakyā lāghavāt vyaktistvākṣepalabhyā /",
    "GSP29gangtciu:2654": " nanu nākṣepa ekavittivedyatvāttayoḥ samānānāṃ hi bhāvaḥ sāmānyaṃ tacca vyaktiṃ vinā",
    "GSP29gangtciu:2655": " na bhāsate iti cet na svarūpeṇa śakyā jātiḥ na ca sāmānyatvaṃ tasyāḥ svarūpaṃ taddharmatvāt",
    "GSP29gangtciu:2656": " anyathā ālocane 'pi sā na bhāseta /",
    "GSP29gangtciu:2657": " kathaṃ sāmānyatvenāpratītā jātirvyaktitobhinnatayā śabdanābhidhātavyeti cet na śabdena vyaktito bhinnatayā jāterabodhanāt /",
    "GSP29gangtciu:2658": " nanu vyāvṛttā jātivyācyā vyāvṛttabuddhiṃ vinā vyaktiviśeṣānākṣepāt vyāvartikā tatra",
    "GSP29gangtciu:2659": " vyaktireva anugatatvamapyanugamyamānaṃ vinā na bhāsata iti jātivittivedyaiva vyaktiriti",
    "GSP29gangtciu:2660": " cet na svatovyāvṛttajātisvarūpasya vācyatvāt /",
    "GSP29gangtciu:2661": " vyakterdharmāntarasya vā vyāvartakatve 'nyonyāśrayo 'navasthā vā /",
    "GSP29gangtciu:2662": " nanu gauritipadāt jāti-vyakatyoryugapatpratītiḥ /",
    "GSP29gangtciu:2663": " na ca sūkṣmakālabhedāgrahāt sā bhrāntā bādhakābhāvāt tathāca gopadādgotvadhīstataḥ",
    "GSP29gangtciu:2664": " krameṇa vyāpti-pakṣadharmatājñānaṃ tato vyaktyanumitiriti jñānaparamparakalpanādvaraṃ",
    "GSP29gangtciu:2665": " jātivittivedyatvaṃ vyakteriti cet na vyutpattyadhīnaṃ hi śabdasya bodhakatvaṃ ato",
    "GSP29gangtciu:2666": " vyutpattiparyālocanayā yugapajjñānamasiddham /",
    "GSP29gangtciu:2667": " ata eva jñānaparamparākalpanamapi yuktaṃ anyathā karturapyākṣepona syāt śabdāt sakartṛ",
    "GSP29gangtciu:2668": " kāyā eva kriyāyā avagamāt /",
    "GSP29gangtciu:2669": " na ca jātijñānatvena vyaktiviṣayatāniyamaḥ pratyakṣādau tasya vyaktidhīhetusamājādhīnatvāt /",
    "GSP29gangtciu:2670": " ata eva na jātidhīhetau vyaktidhīhetusahakāritāniyamaḥ samājasyārthasiddhatvāt gotvaṃ gavāviṣayapratītiviṣayaḥ jātitvāt gobhinnabhāvatvādveti jātimātradhīsiddheśca /",
    "GSP29gangtciu:2671": " atha yat tatparatantraṃ tat tenaikāvittivedyaṃ yathārthaparatantraṃ jñānamarthena",
    "GSP29gangtciu:2672": " jātiśca paratantreti vyaktau bhāsamānāyāmeva bhāsata iti cet na paratantratvaṃ hi",
    "GSP29gangtciu:2673": " na parasamavetatvaṃ gandhādinā vyabhicārāt na taddhīnirūpyatvaṃ asiddheḥ nāpi tasmin",
    "GSP29gangtciu:2674": " bhāsamāna eva bhāsamānatvaṃ sādhyāviśeṣāt nāpi viśeṣaṇatvenaiva jñānaṃ gaurityeva",
    "GSP29gangtciu:2675": " pratīteḥ /",
    "GSP29gangtciu:2676": " gavi gotvamiti kaścit pratyetīti cet na ālocane viśeṣaṇatvaṃ vināpi svarūpataḥ pratīteḥ",
    "GSP29gangtciu:2677": " jātimātraśaktāt padāt jāteḥ smaraṇamālocanameva jātiviśiṣṭagocarasaṃskārādeva padena",
    "GSP29gangtciu:2678": " jātyaṃśodbodhe sati jātimātrasmaraṇāt /",
    "GSP29gangtciu:2679": " ata eva tato jātiṃ vināpi kadācit vyaktismṛtiḥ /",
    "GSP29gangtciu:2680": " astu vā gurorivālocanamappi saṃskārajanakaṃ śabdavyutpattibalena jātimātrasmaraṇasiddheḥ /",
    "GSP29gangtciu:2681": " na ca smaraṇasya viśiṣṭajñānatvameva anubhavasyāpi tathātvena nirvikalpakāsiddhiprasaṅgāt",
    "GSP29gangtciu:2682": " evavittavedyatve 'pi prathamadarśanavat śabdādugotvasmaraṇamālocanameva gotve govyaktivṛttitvādi",
    "GSP29gangtciu:2683": " vaiśiṣṭyasyāśakyatvena tadaviṣayatvāt /",
    "GSP29gangtciu:2684": " na cālocanasyendriyajanyatvāt na smṛtitvaṃ jñānatvasākṣādvyāpyadharmatvena smṛtitvasyālocanavṛttitvāt /",
    "GSP29gangtciu:2685": " nanvākṣepādvyaktidhīrna vyaktitvena na vā rūpāntareṇa gaurityeva pratīteḥ nāpi gotvena gotvasya gotvaviśiṣṭabhedenākṣepābhāvāditi cet na viśeṣaṇa-viśeṣyayorbhedenānumānāvirodhāt",
    "GSP29gangtciu:2686": " ata eva gotvaṃ vyaktyāśritaṃ jātitvāditi pakṣadharmatābalāt gotvāśravyaktisiddhiḥ arthāpattervā tatsiddhiḥ /",
    "GSP29gangtciu:2687": " nanu vyaktyā vinā kimanupapannaṃ vyaktiṃ vināpi gotvasya tadbuddheśca siddheḥ kathamarthāpattiriti cet na vyāpakaṃ vinā vyāpyasyāsiddheḥ ucyate",
    "GSP29gangtciu:2688": " gāmanayetyato gotvaviśiṣṭasya kriyānvayabodhādgaurityākārakagoviśeṣyakabuddhiḥ kāraṇaṃ sā ca na śabdaṃ vinā ākṣepādvyaktyāśritaṃ gotvamiti dhīrna tu gauriti /",
    "GSP29gangtciu:2689": " na caivaṃ vyakteḥ kriyānvayo 'pi gotvāśritatayā nirākaṅkṣatvāt rājapuruṣamānayetyatreva rājñaḥ anvaye vā vyaktimānayeti dhīḥ syāt na tu gāmiti",
    "GSP29gangtciu:2690": " kiñca gotvaṃ na vyaktivyāpyaṃ na hi yatra yadā vā gotvaṃ tatra tadā vyaktiryat sāmānyaṃ sā vyaktiriti vā niyamaḥ vyabhicārāt /",
    "GSP29gangtciu:2691": " nāpi gotvaṃ gavāśritaṃ gotvādityanumitiḥ vyāptigrahaśarīratvāt /",
    "GSP29gangtciu:2692": " na ca jātitvaṃ vyaktyāśritatve liṅgaṃ jātitvasya padādanupasthiteḥ tathātve vā jātivittivedyaiva vyaktiḥ /",
    "GSP29gangtciu:2693": " api ca liṅgaṃ vyāpyamanupapannaṃ svāśraye vyāpakapapādakañca bodhayati /",
    "GSP29gangtciu:2694": " na ceha gotvāśraye vyaktibuddhiḥ /",
    "GSP29gangtciu:2695": " vayantu brūmaḥ vyakterapadārthatve vibhaktyarthasaṅkhyā-karmatvādervyaktāvananvayaḥ",
    "GSP29gangtciu:2696": " syāt suvibhaktīnāṃ prakṛtyarthānvitasvārthabodhakatvasya vyutpattisiddhatvāt prakṛtitātparyaviṣaye",
    "GSP29gangtciu:2697": " tadanvayavyutpattau lakṣaṇocchedo gauravañca /",
    "GSP29gangtciu:2698": " ākhyātārthasaṅkhyāpi nānumitenānveti kintu bhāvanānvayinā śuddhena prathamāntādupasthitena padāntarādupasthitireva tatrākṣepārthaḥ /",
    "GSP29gangtciu:2699": " ata eva na vyakterākṣepaḥ kintu lakṣaṇayā gopadādgauriti vyaktidhīriti maṇḍanaḥ /",
    "GSP29gangtciu:2700": " yadāha ``jātāvastitva-nāstitve na hi viśeṣaṇe'' iti /",
    "GSP29gangtciu:2701": " ucyate /",
    "GSP29gangtciu:2702": " svārthādanyena rūpeṇa jñāte bhavati lakṣaṇā tīratvena jñāte gaṅgāpadasyeva /",
    "GSP29gangtciu:2703": " na ceha gotvādanyena rūpeṇa vyakterupasthitiḥ kintu gotve naiva vyaktitvena sāsnādimattvena copalakṣyatve gopadādvyaktitvādirūpeṇa dhīḥ syānna tu gauriti /",
    "GSP29gangtciu:2704": " nāpi gotvasambandhini gotvaviśiṣṭe lakṣaṇā gotve hi na sākṣādānayanādyanvaya iti vyaktyavacchedakatayā tasyānvaye 'mukhyatvam /",
    "GSP29gangtciu:2705": " lakṣaṇayāpi gotvāvacchinnaiva vyaktiḥ kriyānvayinī pratīyate na kevalā vyaktiriti gotvaviśiṣṭasya lakṣyatve yugapadvṛttidvayavirodhaḥ gotve 'pi vā lakṣaṇā /",
    "GSP29gangtciu:2706": " api ca jātimātre na śaktirna vā vyaktau lakṣaṇā jātau mukhyaprayogābhāvāt tayostanmūlakatvāt prayogo hi vyavahārahetujñānarthaḥ /",
    "GSP29gangtciu:2707": " na ca jātimātranirvikalpakādvyaktimanādaya kevalajātau vyavahāraḥ tasya viśiṣṭajñānasādhyatvāt gāṃ paśya gaurastītyādāvapi gotvaviśiṣṭasyaiva jñānaṃ vyavahāraśca /",
    "GSP29gangtciu:2708": " tasmādekavittivedyatvaniyamāt jātiviśiṣṭaṃ śakyam /",
    "GSP29gangtciu:2709": " yadi ca tṛtīyāyāḥ karaṇaikatva iva go-gotve śakye tadā gotvaṃ govyaktiśceti dhīḥ",
    "GSP29gangtciu:2710": " syāt na tu gauriti vaiśiṣṭyañca sambandho vā jñāto ghaṭa ityatreva viśeṣaṇatāviśeṣor'thāntaraṃ vetyanyadetat /",
    "GSP29gangtciu:2711": " jātiviśeṣavadavayavasaṃyogarūpākṛtirapi padaśakyā gopadāt jātyākṛtisadṛśākṛtau lakṣaṇā piṣṭakasaṃyogaviśeṣasyāśakyatvāt /",
    "GSP29gangtciu:2712": " jātyākṛti -vyaktīnāṃ pratyekamātraparatve lakṣaṇaiva pratyekasya jātyākṛtiviśiṣṭānyatvāt yathā gurūṇāṃ kāryaśaktāyā liṅgo loke kāryatvaparatve",
    "GSP29gangtciu:2713": " ata eva vyaktyākṛti jātayastu padārtha iti pāramarṣasūtraṃ ekayaiva śaktyā ekavittivedyatvasūcanāya padārtha ityekavacanam /",
    "GSP29gangtciu:2714": " jātiśaktivādaḥ evaṃ padmaṃ paṅkajapadaśakyaṃ tato niyamataḥ paṅkaja nikatṛpadmamiti pratīteḥ avayavānāṃ tatrāsāmarthyāt rūḍhiṃ vinā yogamātrāt",
    "GSP29gangtciu:2715": " prayogadhīprasaṅgācca /",
    "GSP29gangtciu:2716": " nanu rūḍhāvapi yogāt kumude tau kuto na syātāṃ rūḍhyā pratibandhāditi prāñcaḥ /",
    "GSP29gangtciu:2717": " vayantu niyamato rūḍhyā smṛtaṃ padmameva vyaktivācakaḍapratyayena paṅkajanikartṛtayānubhāvyate",
    "GSP29gangtciu:2718": " bādhakaṃ vinā vyaktivacanānāṃ sannihitaviśeṣaparatvaniyamāt yathāgneyīti ḍhagantapadena",
    "GSP29gangtciu:2719": " prakaraṇādinā sannihitā ḍhagabhihitā ṛgvyaktirbodhyate evañca sarvatra padmānubhavasāmagrīveti",
    "GSP29gangtciu:2720": " na kumude dhīrna vā tadarthaprayogaḥ /",
    "GSP29gangtciu:2721": " nanvevaṃ rūḍhirevāstu tata evobhayalābhāt kiṃ yogarūḍhyā na avayavaśakteḥ kḷptatvāt yaugikārthānubhavācca /",
    "GSP29gangtciu:2722": " yadi ca rūḍhyartha eva yaugikārtha eva vānubhūyate tadā vivāda eva syāt anubhavenaiva tadvicchedāt /",
    "GSP29gangtciu:2723": " atra mīmāṃsakāḥ /",
    "GSP29gangtciu:2724": " na tāvat smṛtyarthaṃ śaktiḥ paṅkajapadaprayogaviṣaye niyatapadmānubhavajanitasaṃskārāt smṛterevopapatteḥ smṛtestajjanyatvaniyamāt /",
    "GSP29gangtciu:2725": " nāpyanubhavārthaṃ niyamataḥ smṛtaṃ padmamādāya vyaktivacananyāyenāvayavaiḥ paṅkajanikartṛ padmamityanubhavasambhavāt smṛtiśca rūḍhyā anyathā veti na kaścidviśeṣaḥ /",
    "GSP29gangtciu:2726": " śaktiṃ vinā niyamataḥ prayoga eva kuta iti cet na pūrvaprayogamapekṣya avayavānumuktanyāyena padmānubhavajanakatvaniyamāt /",
    "GSP29gangtciu:2727": " pūrvaprayogo 'pi tatpūrvaprayogamapekṣyetyanāditaiva /",
    "GSP29gangtciu:2728": " athāniyatodbodhasya saṃskārasya śaktiṃ vinā niyatodbodhe hetvabhāvāt niyatā smṛtireva",
    "GSP29gangtciu:2729": " na syāditi cet na kadācicchaktito 'pi udbodhābhāvena śakyāsmaraṇāt śaktiṃ vināpi",
    "GSP29gangtciu:2730": " niyamataḥ śaktismaraṇācca /",
    "GSP29gangtciu:2731": " udbodhakañca na niyataṃ sadṛśa-padaśakti-sambandhijñānānāṃ pratyekaṃ vyabhicārāt",
    "GSP29gangtciu:2732": " kintu yatra smṛtistatra tatkālotpannamaniyatamevodbodhakaṃ kalpyate phalabalāt kāryonneyadharmāṇāṃ",
    "GSP29gangtciu:2733": " yathākāryamunnayanāt /",
    "GSP29gangtciu:2734": " na ca padmatvavattadvyāpakāderapi smṛtiprasaṅgaḥ smṛtibalenodbodhakalpanamiti tatra smṛtyabhāvena tadudbodhābhāvāt tasmācchaktiṃ vinā śakteriva padmatvasya niyatā smṛtiḥ /",
    "GSP29gangtciu:2735": " na caivaṃ gavādipade 'pi na śaktiḥ syāt vyavahārakālīnasaṃskārādeva gavādismṛtisambhavāditi vācyam /",
    "GSP29gangtciu:2736": " na hi tatra smṛtyarthaṃ śaktiḥ kintvanubhavārthaṃ padādanyato gavāderanubhavāsambhavādavyutpannasya",
    "GSP29gangtciu:2737": " tato 'nubhavāsambhavācca padmānubhavaśca yogādeveti na samudāyo heturanyathāsiddhatvāt",
    "GSP29gangtciu:2738": " ato nānubhavabalāt samudāye śaktikalpanam /",
    "GSP29gangtciu:2739": " nanvevaṃ gavādipadānāṃ prameyatve śaktirastu gavādismṛtiḥ saṃskārāditi cet na govyavahāreṇa",
    "GSP29gangtciu:2740": " svopapādake gojñāne padasya śaktikalpanaṃ na tvanupapādake prameyatvena gojñāne gopadāt",
    "GSP29gangtciu:2741": " prameyo gaurityananubhavācca /",
    "GSP29gangtciu:2742": " athaivaṃ saṃskārādeva tīrādismṛtisambhave gauṇalākṣaṇikocchedaḥ tīradyanubhavārthaṃ",
    "GSP29gangtciu:2743": " hi na tatkalpanaṃ tadanubhavasyetarapadādeva siddheḥ tayorananubhāvakatvāt tasmānniyatā",
    "GSP29gangtciu:2744": " smṛtiḥ vattisādhyeti tayoḥ kalpanāt tathā ca niyatapadmasmṛtyarthaṃ paṅkajapade 'pi",
    "GSP29gangtciu:2745": " vṛttitvena śaktikalpanamāvaśyakaṃ lakṣaṇādyabhāvāditi cet na gaṅgāyāmityādau vṛttiṃ",
    "GSP29gangtciu:2746": " vinā tīrāderapadārthatve vibhaktyarthānvayastatra na syāt vibhaktīnāṃ prakṛtyarthagatasvārthānvayabodhakatvavyutpatteḥ /",
    "GSP29gangtciu:2747": " padmasya tu paṅkajavākyapratipādyatvena pācakāderiva vibhaktyarthānvayopapattiḥ /"
}