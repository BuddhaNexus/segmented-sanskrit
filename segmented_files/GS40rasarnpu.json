{
    "GS40rasarnpu:0": " Prathamaḥ paṭalaḥ yasmin sarvaṃ yataḥ sarvaṃ yaḥ sarvaṃ sarvataśca yaḥ /",
    "GS40rasarnpu:1": " yaśca sarvamayo nityaṃ tasmai sarvātmane namaḥ // Ras_1.1 //",
    "GS40rasarnpu:2": " kailāsaśikhare ramye nānāratnavibhūṣite /",
    "GS40rasarnpu:3": " nānādrumalatākīrṇe guptasambandhavarjite // Ras_1.2 //",
    "GS40rasarnpu:4": " devadevaṃ sukhāsīnaṃ nīlakaṇṭhaṃ trilocanam /",
    "GS40rasarnpu:5": " praṇamya śirasā devī pārvatī paripṛcchati // Ras_1.3 //",
    "GS40rasarnpu:6": " śrīdevyuvāca devadeva mahādeva kāla kāmāṅgadāhaka /",
    "GS40rasarnpu:7": " kulakaulamahākaula- siddhakaulādināśana // Ras_1.4 //",
    "GS40rasarnpu:8": " tvatprasādācchrutaṃ sarvam aśeṣamavadhāritam /",
    "GS40rasarnpu:9": " yadi te 'ham anugrāhyā yadyahaṃ tava vallabhā // Ras_1.5 //",
    "GS40rasarnpu:10": " sūcitā sarvatantreṣu yā punarna prakāśitā /",
    "GS40rasarnpu:11": " jīvanmuktiriyaṃ nātha kīdṛśī vaktumarhasi // Ras_1.6 //",
    "GS40rasarnpu:12": " śrībhairava uvāca sādhu sādhu mahābhāge sādhu parvatanandini /",
    "GS40rasarnpu:13": " sādhu pṛṣṭaṃ tvayā devi bhaktānāṃ hitakāmyayā // Ras_1.7 //",
    "GS40rasarnpu:14": " ajarāmaradehasya śivatādātmyavedanam /",
    "GS40rasarnpu:15": " jīvanmuktirmahādevi devānāmapi durlabhā // Ras_1.8 //",
    "GS40rasarnpu:16": " piṇḍapāte ca yo mokṣaḥ sa ca mokṣo nirarthakaḥ /",
    "GS40rasarnpu:17": " piṇḍe tu patite devi gardabho 'pi vimucyate // Ras_1.9 //",
    "GS40rasarnpu:18": " yadi muktirbhagakṣobhe kiṃ na muñcanti gardabhāḥ /",
    "GS40rasarnpu:19": " ajāśca vṛṣabhāścaiva kiṃna muktā gaṇāmbike // Ras_1.10 //",
    "GS40rasarnpu:20": " tasmāt saṃrakṣayet piṇḍaṃ rasaiścaiva rasāyanaiḥ /",
    "GS40rasarnpu:21": " śukramūtrapurīṣāṇāṃ yadi muktirniṣevaṇāt // Ras_1.11 //",
    "GS40rasarnpu:22": " kiṃna muktā mahādevi śvānaśūkarajātayaḥ /",
    "GS40rasarnpu:23": " ṣaḍdarśane 'pi muktistu darśitā piṇḍapātane // Ras_1.12 //",
    "GS40rasarnpu:24": " karāmalakavat sāpi pratyakṣaṃ nopalabhyate /",
    "GS40rasarnpu:25": " akathyamapi deveśi sadbhāvaṃ kathayāmi te // Ras_1.13 //",
    "GS40rasarnpu:26": " śūnyapāpo mantrayājī na piṇḍaṃ dhārayet kvacit /",
    "GS40rasarnpu:27": " devānāmapi deveśi durlabhaṃ piṇḍadhāraṇam // Ras_1.14 //",
    "GS40rasarnpu:28": " kiṃ punarmānuṣāṇāṃ tu dharaṇītalavāsinām /",
    "GS40rasarnpu:29": " dharme naṣṭe kuto dharmaḥ dharme naṣṭe kutaḥ kriyā // Ras_1.15 //",
    "GS40rasarnpu:30": " kriyānaṣṭe kuto yogaḥ yoge naṣṭe kuto gatiḥ /",
    "GS40rasarnpu:31": " gatinaṣṭe kuto mokṣo mokṣe naṣṭe na kiṃcana // Ras_1.16 //",
    "GS40rasarnpu:32": " śrīdevyuvāca jīvanmuktisvarūpaṃ tu devadeva śrutaṃ mayā /",
    "GS40rasarnpu:33": " tatpratyupāyaṃ me brūhi yadyasti karuṇā mayi // Ras_1.17 //",
    "GS40rasarnpu:34": " śrībhairava uvāca karmayogena deveśi prāpyate piṇḍadhāraṇam /",
    "GS40rasarnpu:35": " rasaśca pavanaśceti karmayogo dvidhā mataḥ // Ras_1.18 //",
    "GS40rasarnpu:36": " mūrchito harati vyādhiṃ mṛto jīvayati svayam /",
    "GS40rasarnpu:37": " baddhaḥ khecaratāṃ kuryāt raso vāyuśca bhairavi // Ras_1.19 //",
    "GS40rasarnpu:38": " jñānānmokṣaḥ sureśāni jñānaṃ pavanadhāraṇāt /",
    "GS40rasarnpu:39": " tatra devi sthiraṃ piṇḍaṃ yatra sthairye rasaḥ prabhuḥ // Ras_1.20 //",
    "GS40rasarnpu:40": " acirājjāyate devi śarīram ajarāmaram /",
    "GS40rasarnpu:41": " manasaśca yathā dhyānaṃ rasayogādavāpyate // Ras_1.21 //",
    "GS40rasarnpu:42": " satyaṃ sa labhate devi jñānaṃ vijñānapūrvakam /",
    "GS40rasarnpu:43": " tasya mantrāśca sidhyanti yo 'śnāti mṛtasūtakam // Ras_1.22 //",
    "GS40rasarnpu:44": " yāvanna śaktipātastu na yāvat pāśakṛntanam /",
    "GS40rasarnpu:45": " tāvattasya kuto buddhiḥ jāyate mṛtasūtake // Ras_1.23 //",
    "GS40rasarnpu:46": " madyamāṃsaratā nityaṃ bhagaliṅgeṣu ye ratāḥ /",
    "GS40rasarnpu:47": " teṣāṃ vinaṣṭabuddhīnāṃ rasajñānaṃ sudurlabham // Ras_1.24 //",
    "GS40rasarnpu:48": " kulaśāsanahīnānāṃ saddarśanam akāṅkṣiṇām /",
    "GS40rasarnpu:49": " na sidhyati raso devi pibanti mṛgatṛṣṇikām // Ras_1.25 //",
    "GS40rasarnpu:50": " gomāṃsaṃ bhakṣayedyastu pibedamaravāruṇīm /",
    "GS40rasarnpu:51": " kulīnaṃ tamahaṃ manye rasajñamapare 'dhamāḥ // Ras_1.26 //",
    "GS40rasarnpu:52": " na garbhaḥ sampradāyārthe raso garbho vidhīyate /",
    "GS40rasarnpu:53": " tenāyaṃ labhate siddhiṃ na siddhiḥ sūtakaṃ vinā // Ras_1.27 //",
    "GS40rasarnpu:54": " yāvanna harabījaṃ tu bhakṣayet pāradaṃ rasam /",
    "GS40rasarnpu:55": " tāvattasya kuto muktiḥ kutaḥ piṇḍasya dhāraṇam // Ras_1.28 //",
    "GS40rasarnpu:56": " madyamāṃsaratāprajñā mohitāḥ śivamāyayā /",
    "GS40rasarnpu:57": " jalpanti ca vayaṃ muktā yāsyāmaḥ śivamandiram // Ras_1.29 //",
    "GS40rasarnpu:58": " piṇḍadhāraṇayoge ca nispṛhā mandabuddhayaḥ /",
    "GS40rasarnpu:59": " khaṇḍajñānena deveśi rañjitaṃ sacarācaram // Ras_1.30 //",
    "GS40rasarnpu:60": " svadehe khecaratvaṃ ca śivatvaṃ yena labhyate /",
    "GS40rasarnpu:61": " tādṛśe tu rasajñāne nityābhyāsaṃ kuru priye // Ras_1.31 //",
    "GS40rasarnpu:62": " śrīdevyuvāca avatāraṃ rasendrasya māhātmyaṃ tu sureśvara /",
    "GS40rasarnpu:63": " śrotumicchāmi deveśa vaktumarhasi tattvataḥ // Ras_1.32 //",
    "GS40rasarnpu:64": " śrībhairava uvāca sādhu pṛṣṭaṃ mahābhāge guhyādguhyataraṃ tvayā /",
    "GS40rasarnpu:65": " anugrahakaraṃ dhyānaṃ lokānāmupakārakam // Ras_1.33 //",
    "GS40rasarnpu:66": " tvaṃ mātā sarvabhūtānāṃ pitā cāhaṃ sanātanaḥ /",
    "GS40rasarnpu:67": " dvayośca yo raso devi mahāmaithunasambhavaḥ // Ras_1.34 //",
    "GS40rasarnpu:68": " svairataḥ sambhavāddevi pāradaḥ kīrtito mahaḥ /",
    "GS40rasarnpu:69": " pārado gadito yaśca parārthaṃ sādhakottamaiḥ // Ras_1.35 //",
    "GS40rasarnpu:70": " sūto 'yaṃ matsamo devi mama pratyaṅgasambhavaḥ /",
    "GS40rasarnpu:71": " mama deharaso yasmāt rasastenāyamucyate // Ras_1.36 //",
    "GS40rasarnpu:72": " darśanāt sparśanāt tasya bhakṣaṇāt smaraṇādapi /",
    "GS40rasarnpu:73": " pūjanācca pradānācca dṛśyate ṣaḍvidhaṃ phalam // Ras_1.37 //",
    "GS40rasarnpu:74": " kedārādīni liṅgāni pṛthivyā yāni kāni ca /",
    "GS40rasarnpu:75": " tāni dṛṣṭvā tu yatpuṇyaṃ tatpuṇyaṃ rasadarśanāt // Ras_1.38 //",
    "GS40rasarnpu:76": " candanāgurukarpūra- kuṅkumāntargato rasaḥ /",
    "GS40rasarnpu:77": " mūrchitaḥ śivapūjāyāṃ śivasāṃnidhyasiddhaye // Ras_1.39 //",
    "GS40rasarnpu:78": " bhakṣaṇāt parameśāni hanti pāpatrayaṃ rasaḥ /",
    "GS40rasarnpu:79": " tathā tāpatrayaṃ hanti rogān doṣatrayodbhavān // Ras_1.40 //",
    "GS40rasarnpu:80": " durlabhaṃ brahmaniṣṇātaiḥ prāpyate paramaṃ padam /",
    "GS40rasarnpu:81": " hṛdvyomakarṇikāntaḥstha- rasendrasya maheśvari // Ras_1.41 //",
    "GS40rasarnpu:82": " smaraṇānmucyate pāpaiḥ sadyo janmāntarārjitaiḥ // Ras_1.42 //",
    "GS40rasarnpu:83": " svayaṃbhūliṅgasāhasraiḥ yatphalaṃ samyagarcanāt /",
    "GS40rasarnpu:84": " tatphalaṃ koṭiguṇitaṃ rasaliṅgārcanādbhavet // Ras_1.43 //",
    "GS40rasarnpu:85": " adhamaḥ khagavādastu vilavādastu madhyamaḥ /",
    "GS40rasarnpu:86": " uttamo mantravādastu rasavādo mahottamaḥ // Ras_1.44 //",
    "GS40rasarnpu:87": " mantratantraparijñāne rasayogasya dūṣakāḥ /",
    "GS40rasarnpu:88": " prayānti narakaṃ sarve chittvā sukṛtasaṃcayam // Ras_1.45 //",
    "GS40rasarnpu:89": " rasavidyā parā vidyā trailokye 'pi sudurlabhā /",
    "GS40rasarnpu:90": " bhuktimuktikarī yasmāt tasmāddeyā guṇānvitaiḥ // Ras_1.46 //",
    "GS40rasarnpu:91": " astīti bhāṣate kaścit kaścinnāstīti bhāṣate /",
    "GS40rasarnpu:92": " āstike tu bhavetsiddhiḥ tasya sidhyati bhūtale // Ras_1.47 //",
    "GS40rasarnpu:93": " nāstikenānubhāvena nāsti nāstīti yo vadet /",
    "GS40rasarnpu:94": " tasya nāsti priye siddhir janmakoṭiśatairapi // Ras_1.48 //",
    "GS40rasarnpu:95": " brahmajñānena mukto 'sau pāpī yo rasanindakaḥ /",
    "GS40rasarnpu:96": " nāhaṃ trātā bhave tasya janmakoṭiśatairapi // Ras_1.49 //",
    "GS40rasarnpu:97": " śvāno 'yaṃ jāyate devi yāvat janmasahasrakam /",
    "GS40rasarnpu:98": " trikoṭijanmalakṣāṇi mārjāro jāyate rasāt /",
    "GS40rasarnpu:99": " rāsabho lakṣajanmāni lakṣajanmāni vāyasaḥ // Ras_1.50 //",
    "GS40rasarnpu:100": " kṛmiko lakṣajanmāni kukkuṭo janmalakṣakam /",
    "GS40rasarnpu:101": " gṛdhrako lakṣajanmāni yaḥ pāpī rasanindakaḥ // Ras_1.51 //",
    "GS40rasarnpu:102": " ālāpaṃ gātrasaṃsparśaṃ yaḥ kuryād rasanindakaiḥ /",
    "GS40rasarnpu:103": " yāvajjanmasahasraṃ tu sa bhavedduḥkhapīḍitaḥ // Ras_1.52 //",
    "GS40rasarnpu:104": " rasavīryavipāke ca sūtakastvamṛtopamaḥ /",
    "GS40rasarnpu:105": " tena janmajarāvyādhīn harate sūtakaḥ priye // Ras_1.53 //",
    "GS40rasarnpu:106": " gurumārādhayet pūrvaṃ viśuddhenāntarātmanā /",
    "GS40rasarnpu:107": " sampradāyaṃ prayacchanti gurau tuṣṭe marīcayaḥ // Ras_1.54 //",
    "GS40rasarnpu:108": " gurusevāṃ vinā karma yaḥ kuryān mūḍhacetanaḥ /",
    "GS40rasarnpu:109": " sa yāti niṣphalaṃ karma svapnalabdhaṃ dhanaṃ yathā // Ras_1.55 //",
    "GS40rasarnpu:110": " yaḥ karma kurute dṛṣṭaṃ tasya lābhaḥ pade pade /",
    "GS40rasarnpu:111": " kārayed rasavādaṃ tu tuṣṭena guruṇā priye // Ras_1.56 //",
    "GS40rasarnpu:112": " siddhyupāyopadeśo 'yam ubhayorbhogamokṣadaḥ /",
    "GS40rasarnpu:113": " rasārṇavaṃ mahātantram idaṃ paramadurlabham // Ras_1.57 //",
    "GS40rasarnpu:114": " gopyaṃ guruprasādena labdhaṃ syāt phalasiddhaye /",
    "GS40rasarnpu:115": " labdhvātra rasakarmāṇi nāhaṃkāraṃ samācaret // Ras_1.58 //",
    "GS40rasarnpu:116": " anujñātaśca guruṇā labdhvā cājñāṃ rasāṅkuśīm /",
    "GS40rasarnpu:117": " bhairavīṃ tanum āśritya sādhayedrasabhairavam // Ras_1.59 //",
    "GS40rasarnpu:118": " evamuktā rasotpattiḥ māhātmyaṃ ca sureśvari /",
    "GS40rasarnpu:119": " tanmamācakṣva deveśi kimanyacchrotumicchasi // Ras_1.60 //",
    "GS40rasarnpu:120": " Dvitīyaḥ paṭalaḥ [Dīkṣāvidhāna]",
    "GS40rasarnpu:121": " śrīdevyuvāca rasopadeśadātā ca kathaṃ syādvada me prabho /",
    "GS40rasarnpu:122": " śiṣyaścaiva kathaṃ deva rasānuṣṭhānatatparaḥ // Ras_2.1 //",
    "GS40rasarnpu:123": " śrībhairava uvāca nispṛho nirahaṃkāro lobhamāyāvivarjitaḥ /",
    "GS40rasarnpu:124": " kulamārgarato nityaṃ gurupūjārataśca yaḥ // Ras_2.2 //",
    "GS40rasarnpu:125": " dāntaḥ śiṣyopadeśajñaḥ śaktimān gatamatsaraḥ /",
    "GS40rasarnpu:126": " dharmajñaḥ satyavāk dakṣaḥ śīlavān guṇavān śuciḥ // Ras_2.3 //",
    "GS40rasarnpu:127": " anekarasaśāstrajño rasamaṇḍapakovidaḥ /",
    "GS40rasarnpu:128": " rasadīkṣāvidhānajño yantrauṣadhimahārasān // Ras_2.4 //",
    "GS40rasarnpu:129": " rāgasaṃkhyāṃ bījakalāṃ dvaṃdvamelāpanaṃ viḍam /",
    "GS40rasarnpu:130": " rañjanaṃ sāraṇaṃ tailaṃ dalāni krāmaṇāni ca // Ras_2.5 //",
    "GS40rasarnpu:131": " varṇotkarṣaṃ mṛdutvaṃ ca jāraṇāṃ bālabaddhayoḥ /",
    "GS40rasarnpu:132": " khecarīṃ bhūcarīṃ caiva yo vetti sa gururmataḥ // Ras_2.6 //",
    "GS40rasarnpu:133": " deśakālakriyābhijño dayādākṣiṇyasaṃyutaḥ /",
    "GS40rasarnpu:134": " lobhamāyāvinirmukto mantrānuṣṭhānatatparaḥ // Ras_2.7 //",
    "GS40rasarnpu:135": " sāmudralakṣaṇopeto gambhīro guruvatsalaḥ /",
    "GS40rasarnpu:136": " devāgniyoginīcakra- kulapūjārataḥ sadā /",
    "GS40rasarnpu:137": " śiṣyo vinītastantrajñaḥ satyavādī dṛḍhavrataḥ // Ras_2.8 //",
    "GS40rasarnpu:138": " ye narāḥ kumbhakuddāla- dhvajaśaṅkhādilāñchitaiḥ /",
    "GS40rasarnpu:139": " karairadhiṣṭhitā devi yojyās te nidhisādhane // Ras_2.9 //",
    "GS40rasarnpu:140": " balavanto mahāsattvāḥ kṛṣṇaraktavilocanāḥ /",
    "GS40rasarnpu:141": " vakraghoṇāḥ sadā krūrāḥ praśastā bilasādhane // Ras_2.10 //",
    "GS40rasarnpu:142": " nirmāṃsamūrdhapiṇḍīkān raktakeśān gatālasān /",
    "GS40rasarnpu:143": " kaṭhinān uṣṇapādāṃśca dhātuvāde niyojayet // Ras_2.11 //",
    "GS40rasarnpu:144": " ādau parīkṣayeddevi sādhakān susamāhitān /",
    "GS40rasarnpu:145": " brāhmaṇān kṣatriyān vaiśyān śūdrāṃścānukrameṇa tu // Ras_2.12 //",
    "GS40rasarnpu:146": " jitendriyāḥ kleśasahā nityodyamasamanvitāḥ /",
    "GS40rasarnpu:147": " śūrāśca kṛtavidyāśca praśastāḥ sādhakāḥ priye // Ras_2.13 //",
    "GS40rasarnpu:148": " rasadīkṣāvihīnā ye proktalakṣaṇavarjitāḥ /",
    "GS40rasarnpu:149": " viplāvakāḥ pāparatāḥ varjayettān prayatnataḥ // Ras_2.14 //",
    "GS40rasarnpu:150": " duścāriṇī durācārā niṣṭhurā kalahapriyā /",
    "GS40rasarnpu:151": " bahvāśinī ca duścittā koṭarākṣī ca nirdayā /",
    "GS40rasarnpu:152": " rasanindākarī yā ca tāṃ nārīṃ parivarjayet // Ras_2.15 //",
    "GS40rasarnpu:153": " īdṛśībhir varārohe sampūrṇaṃ kṣitimaṇḍalam /",
    "GS40rasarnpu:154": " na tādṛśī bhavennārī yādṛśī rasabandhakī // Ras_2.16 //",
    "GS40rasarnpu:155": " kākiṇī kīkaṇī nārī tathaiva kāñcikācinī /",
    "GS40rasarnpu:156": " kṛṣṇapakṣe ṛtumatī sā nārī kākiṇī smṛtā // Ras_2.17 //",
    "GS40rasarnpu:157": " ubhayapakṣe ṛtumatī sā nārī kīkaṇī matā // Ras_2.18 //",
    "GS40rasarnpu:158": " śuklapakṣe ṛtumatī sā nārī kāñcikācinī // Ras_2.19 //",
    "GS40rasarnpu:159": " navayauvanasampannā surūpā cāruhāsinī /",
    "GS40rasarnpu:160": " sūkṣmakeśā tu yā nārī kṣīrāhārapriyā sadā // Ras_2.20 //",
    "GS40rasarnpu:161": " priyālāpakarī nityaṃ śivaśāstrakathāpriyā /",
    "GS40rasarnpu:162": " padmākāraṃ mukhaṃ yasyā dṛṣṭirindīvarākṛtiḥ // Ras_2.21 //",
    "GS40rasarnpu:163": " daśanā vajrasadṛśāḥ pravālasadṛśo 'dharaḥ /",
    "GS40rasarnpu:164": " yasyāḥ payodharau devi tuṅgapīnau samāv ubhau // Ras_2.22 //",
    "GS40rasarnpu:165": " aśvatthapattrasadṛśī yonī yasyā bhagaḥ samaḥ /",
    "GS40rasarnpu:166": " yatpādau māṃsalau snigdhau vartulāvartaromakau // Ras_2.23 //",
    "GS40rasarnpu:167": " śyāmā ca madhye kṣāmā ca tanvī bhaktiparā śive /",
    "GS40rasarnpu:168": " padminī sā tu vijñeyā prasannā mṛgalocanā // Ras_2.24 //",
    "GS40rasarnpu:169": " pūrṇimāyāmamāyāṃ vā pakṣe pakṣe rajasvalā /",
    "GS40rasarnpu:170": " ṣaḍbhedā kākiṇī nāmnā pūrvaproktā rasapradā // Ras_2.25 //",
    "GS40rasarnpu:171": " yasya tuṣṭo mahādevas tasya siddho rasāyane /",
    "GS40rasarnpu:172": " tayaiva devadeveśi rasakarmāṇi kārayet // Ras_2.26 //",
    "GS40rasarnpu:173": " tasya hi nirmalā buddhir niścitā rasasādhane /",
    "GS40rasarnpu:174": " tasmādguruśca śiṣyaśca pūrvoktaḥ siddhibhāgbhavet // Ras_2.27 //",
    "GS40rasarnpu:175": " śrīdevyuvāca īdṛśairlakṣaṇaiḥ nārīṃ kutaḥ prāpnoti sādhakaḥ /",
    "GS40rasarnpu:176": " yatra rūpaṃ mahādeva lakṣaṇaṃ nātra vidyate // Ras_2.28 //",
    "GS40rasarnpu:177": " lakṣaṇaṃ vidyate yatra bhāvanā nātra vidyate /",
    "GS40rasarnpu:178": " athavā rūpahīnāyā rūpaṃ kena pravartate // Ras_2.29 //",
    "GS40rasarnpu:179": " lakṣaṇatritayaṃ kutra tvayā dṛṣṭaṃ maheśvara /",
    "GS40rasarnpu:180": " tadetajjāyate yena tamupāyaṃ vada prabho // Ras_2.30 //",
    "GS40rasarnpu:181": " śrībhairava uvāca śṛṇu devi paraṃ guhyaṃ yatsurairapi durlabham /",
    "GS40rasarnpu:182": " pituḥ sadāśivājjātaṃ janma yaccaṇḍikodare // Ras_2.31 //",
    "GS40rasarnpu:183": " tāsāṃ buddhirbhaveddevi nirmalā rasasādhane /",
    "GS40rasarnpu:184": " dāpayettvaritāmantraṃ japettaṃ darpavarjitā // Ras_2.32 //",
    "GS40rasarnpu:185": " lakṣamantraṃ japedyā tu jāyate sā sulakṣaṇā /",
    "GS40rasarnpu:186": " baddhvā tu khecarīṃ mudrāṃ japet pheṭkārabhairavīm // Ras_2.33 //",
    "GS40rasarnpu:187": " mameyaṃ caṇḍikā mātā janma ca tripurāntakāt /",
    "GS40rasarnpu:188": " kālikāhaṃ samudbhūtā- smīdṛśaṃ saṃsmarettu sā // Ras_2.34 //",
    "GS40rasarnpu:189": " bhūtaṃ bhavyaṃ bhaviṣyaṃ ca trailokye kathayettu sā /",
    "GS40rasarnpu:190": " sahāyāstādṛśāstasya yādṛśī bhavitavyatā // Ras_2.35 //",
    "GS40rasarnpu:191": " śrīdevyuvāca devadeva mahādeva samastajñānabhājana /",
    "GS40rasarnpu:192": " rasadīkṣāṃ tu pṛcchāmi sādhakānāṃ hitāya vai // Ras_2.36 //",
    "GS40rasarnpu:193": " śrībhairava uvāca śṛṇu bhairavi yadbhāvam apūrvaṃ varṇayāmi te /",
    "GS40rasarnpu:194": " rasadīkṣāvidhānaṃ tu tasmānnigaditaṃ śṛṇu // Ras_2.37 //",
    "GS40rasarnpu:195": " yatra rājā nayaparo balavān dharmatatparaḥ /",
    "GS40rasarnpu:196": " mantrī ca dharmatattvajño bhaktiśraddhāsamanvitaḥ // Ras_2.38 //",
    "GS40rasarnpu:197": " tatredaṃ kārayet karma rasabandhaṃ rasāyanam /",
    "GS40rasarnpu:198": " janā māheśvarā yatra tatra sthāne tu kārayet // Ras_2.39 //",
    "GS40rasarnpu:199": " kārayedvijane sthāne paśuryatra na vidyate /",
    "GS40rasarnpu:200": " sugupte suṣame sthāne sarvabādhāvivarjite // Ras_2.40 //",
    "GS40rasarnpu:201": " prākāraparikhopete kapāṭārgalarakṣite /",
    "GS40rasarnpu:202": " ekānte nirmale hṛdye nānāpuṣpadrumānvite // Ras_2.41 //",
    "GS40rasarnpu:203": " haṃsakāraṇḍavākīrṇe cakravākopaśobhite /",
    "GS40rasarnpu:204": " divyauṣadhigaṇopete sajale śyāmaśādvale // Ras_2.42 //",
    "GS40rasarnpu:205": " kumudotpalakahlāra- kadalīṣaṇḍamaṇḍite /",
    "GS40rasarnpu:206": " citrite bhavanodyāne kārayet parameśvari // Ras_2.43 //",
    "GS40rasarnpu:207": " tanmadhye devadeveśi mattavāraṇasaṃyutam /",
    "GS40rasarnpu:208": " vātāyanasamopetam ūrdhvanirgāmidhūmakam // Ras_2.44 //",
    "GS40rasarnpu:209": " raktapatākāsaṃyuktaṃ sajjopakaraṇaṃ tathā /",
    "GS40rasarnpu:210": " pravibhaktauṣadhituṣā- kāṣṭhāraṇyotpalālayam // Ras_2.45 //",
    "GS40rasarnpu:211": " samālikhitadigdevaṃ samarcitavināyakam /",
    "GS40rasarnpu:212": " pratiṣṭhitam umeśābhyāṃ lokapālaiśca rakṣitam // Ras_2.46 //",
    "GS40rasarnpu:213": " nirmāpayedekatalaṃ dvitalaṃ vāpi maṇḍapam /",
    "GS40rasarnpu:214": " atha pakṣe site devi candratārābalānvite // Ras_2.47 //",
    "GS40rasarnpu:215": " puṇye tithau muhūrte ca lagne saumyagrahekṣite /",
    "GS40rasarnpu:216": " snātaḥ śuklāmbaradharaḥ śuklamālyānulepanaḥ // Ras_2.48 //",
    "GS40rasarnpu:217": " madhusarpirdadhikṣīra- tilaiḥ saṃpūjya bālikāḥ /",
    "GS40rasarnpu:218": " kapilāgomayālipte hiraṇyakalaśāvṛte // Ras_2.49 //",
    "GS40rasarnpu:219": " yavasiddhārthakāstīrṇe gandhamālyopaśobhite /",
    "GS40rasarnpu:220": " tatreṣṭikābhiḥ racite karapīṭhe sureśvari // Ras_2.50 //",
    "GS40rasarnpu:221": " śilāpaṭṭaṃ samutkīrya śilāpaṭṭārgalaṃ priye /",
    "GS40rasarnpu:222": " nyāsaṃ rasāṅkuśenaiva kṛtvāṅgulihṛdādiṣu // Ras_2.51 //",
    "GS40rasarnpu:223": " rasaliṅgaṃ nyasettatra hemnā ca sahitaṃ priye /",
    "GS40rasarnpu:224": " oṃ hrīṃ śrīṃ sūtarājasya mūlamantra udāhṛtaḥ // Ras_2.52 //",
    "GS40rasarnpu:225": " tasmin rasāṅkuśīṃ devīṃ mūlenāvāhayetpriye /",
    "GS40rasarnpu:226": " caturasre tu dikpālān pūjayitvā bahiḥ kramāt // Ras_2.53 //",
    "GS40rasarnpu:227": " nandinaṃ ca mahākālaṃ bhṛṅgirīṭaṃ mahābalam /",
    "GS40rasarnpu:228": " kumbhakarṇaṃ ca sugrīvaṃ bhṛṅgīkaṃ ca dṛḍhāyudham // Ras_2.54 //",
    "GS40rasarnpu:229": " dvāre caturdhā vinyasya pūjayeddakṣavāmayoḥ /",
    "GS40rasarnpu:230": " śukraṃ pūrve 'bhisaṃpūjya skandamāgneyagocare // Ras_2.55 //",
    "GS40rasarnpu:231": " dakṣiṇasyāṃ tato rudraṃ pavanaṃ nairṛte tathā /",
    "GS40rasarnpu:232": " śivaṃ paścimabhāge tu pāvakaṃ vāyave nyaset /",
    "GS40rasarnpu:233": " umāmuttarabhāge tu vyāpakaṃ ceśagocare // Ras_2.56 //",
    "GS40rasarnpu:234": " lepikā kṣepikā caiva kṣārikā rañjikā tathā /",
    "GS40rasarnpu:235": " lohaṭī bandhakārī ca bhūcarī mṛtyunāśinī // Ras_2.57 //",
    "GS40rasarnpu:236": " vibhūtiḥ khecarī caiva daśa dūtyaḥ krameṇa ca /",
    "GS40rasarnpu:237": " pūjyāstvaṣṭadale padme ūrdhvādhastu daleṣu ca // Ras_2.58 //",
    "GS40rasarnpu:238": " mākṣiko vimalaḥ śailaś capalo rasakastathā /",
    "GS40rasarnpu:239": " sasyako gandhatālau ca pūrvādikramayogataḥ // Ras_2.59 //",
    "GS40rasarnpu:240": " aṣṭādaśabhujā rudrāḥ pañcavaktrās tryambakāḥ /",
    "GS40rasarnpu:241": " candrārdhaśobhimukuṭā nīlagrīvā vṛṣadhvajāḥ // Ras_2.60 //",
    "GS40rasarnpu:242": " svasvavarṇadharāḥ sarve 'pyaṣṭavidyeśvarāstathā /",
    "GS40rasarnpu:243": " pūjanīyā maheśāni dvitīye 'ṣṭadalāmbuje // Ras_2.61 //",
    "GS40rasarnpu:244": " karṇikāyāṃ tu pūrvādi- pūrvaṃ śakticatuṣṭayam /",
    "GS40rasarnpu:245": " mālinī hemaśaktiśca parā śaktirbalā smṛtā /",
    "GS40rasarnpu:246": " aparā vajraśaktiśca kāntijñeyaṃ parāparam // Ras_2.62 //",
    "GS40rasarnpu:247": " madhye tāsāṃ ca śaktīnāṃ sarvajñaṃ rasabhairavam /",
    "GS40rasarnpu:248": " śuddhasphaṭikasaṃkāśaṃ pañcavaktraṃ tryambakam // Ras_2.63 //",
    "GS40rasarnpu:249": " jvalatpiṅgogranetraṃ ca jvalajjihvānanaṃ tathā /",
    "GS40rasarnpu:250": " jvaladbhruvaṃ jvalatkeśaṃ duṣprekṣyaṃ pretaviṣṭaram // Ras_2.64 //",
    "GS40rasarnpu:251": " jaṭāmukuṭasaṃyuktaṃ candrārdhakṛtaśikharam /",
    "GS40rasarnpu:252": " vyāghracarmadharaṃ nāgo- pavītaṃ vṛṣabhadhvajam // Ras_2.65 //",
    "GS40rasarnpu:253": " aṣṭādaśabhujaṃ devam īṣatprahasitānanam /",
    "GS40rasarnpu:254": " dvātriṃśārṇena manunā pūjayet sakalaṃ śivam // Ras_2.66 //",
    "GS40rasarnpu:255": " raseśvarasya mantraṃ ca kathyamānaṃ nibodha me // Ras_2.67 //",
    "GS40rasarnpu:256": " oṃ hrīṃ krīṃ raseśvarāya mahākālāya mahābalāyāghorabhairavāya vajravīra krodhakaṅkāla kṣlauḥ kṣlaḥ || Ras_2.68 ||",
    "GS40rasarnpu:257": " tasyotsaṅge mahādevīṃ ratnābharaṇabhūṣaṇām /",
    "GS40rasarnpu:258": " uttaptahemarucirāṃ pītavastrāṃ trilocanām // Ras_2.69 //",
    "GS40rasarnpu:259": " śvetacāmarayormadhye muktācchattreṇa śobhitām /",
    "GS40rasarnpu:260": " aṅkuśaṃ cākṣamālāṃ ca dadhatīṃ dakṣahastayoḥ // Ras_2.70 //",
    "GS40rasarnpu:261": " pāśābhaye ca vāmābhyāṃ candrārdhakṛtaśekharām /",
    "GS40rasarnpu:262": " rasāṅkuśīṃ mahādevīṃ nīlagrīvāṃ kṛpāmayīm // Ras_2.71 //",
    "GS40rasarnpu:263": " pūjayedrasasiddhyarthaṃ vidyayā pañcabījayā /",
    "GS40rasarnpu:264": " vāgbhavaṃ bhuvaneśīṃ ca śrībījaṃ ca sureśvari // Ras_2.72 //",
    "GS40rasarnpu:265": " mādanaṃ śaktibījaṃ ca vidyā paramadurlabhā /",
    "GS40rasarnpu:266": " dhūpadīpaistu naivedyaiḥ puṣpatāmbūlacandanaiḥ // Ras_2.73 //",
    "GS40rasarnpu:267": " śāntipāṭhasya nirghoṣaiḥ stotramaṅgalanisvanaiḥ /",
    "GS40rasarnpu:268": " ghaṇṭāṭaṅkārasaṃyuktaiḥ pūjāṃ kṛtvā yathāvidhi // Ras_2.74 //",
    "GS40rasarnpu:269": " aghoreṇa baliṃ dadyāt sarvavighnopaśāntaye /",
    "GS40rasarnpu:270": " bhūtebhyo yakṣarakṣabhyo piśācebhyaśca yatnataḥ // Ras_2.75 //",
    "GS40rasarnpu:271": " aghoramantrasaṃyuktam oṃkārādinamo 'ntakam /",
    "GS40rasarnpu:272": " sarvakarmākaraṃ devi vighnopadravanāśanam // Ras_2.76 //",
    "GS40rasarnpu:273": " yathāśakti japitvā tu vidyāmeva rasāṅkuśīm /",
    "GS40rasarnpu:274": " kuṇḍaṃ vidhāya deveśi yonicakraṃ samekhalam // Ras_2.77 //",
    "GS40rasarnpu:275": " tatrājyatilasaṃyuktaṃ homaṃ kṛtvā krameṇa tu /",
    "GS40rasarnpu:276": " kalaśaṃ sthāpayeddevi payaḥpūrṇaṃ phalānvitam // Ras_2.78 //",
    "GS40rasarnpu:277": " pañcaratnasamopetaṃ vāsobhiḥ pariveṣṭitam /",
    "GS40rasarnpu:278": " tatrāṣṭādaśavidyābhir abhimantrya pṛthak pṛthak // Ras_2.79 //",
    "GS40rasarnpu:279": " gandhapuṣpādibhiḥ pūrṇaṃ pallavair upaśobhitam /",
    "GS40rasarnpu:280": " arghyapātraṃ ca saṃpūjya vardhanyābhyukṣya sādhakam // Ras_2.80 //",
    "GS40rasarnpu:281": " śatamaṣṭottaraṃ caivam arghyapātrodakena tu /",
    "GS40rasarnpu:282": " abhiṣicya vidhānena kumbhatoyena mantravit // Ras_2.81 //",
    "GS40rasarnpu:283": " vidyāmupadiśeddevi pāṭhayedrasasādhakam /",
    "GS40rasarnpu:284": " kumāroyoginīyogi- sādhakāṃśca yathocitaiḥ // Ras_2.82 //",
    "GS40rasarnpu:285": " tarpayedannapānaiśca jāgaraṃ tatra kārayet /",
    "GS40rasarnpu:286": " evaṃvihitadīkṣastu sādhakaḥ kṣuranāyike // Ras_2.83 //",
    "GS40rasarnpu:287": " mahābhūtamayīṃ tatra varṇapañcakasaṃyutām /",
    "GS40rasarnpu:288": " pañcabījātmikāṃ vidyāṃ prāṇāyāmātmasūtrake // Ras_2.84 //",
    "GS40rasarnpu:289": " mudrāṃ rasāṅkuśīṃ baddhvā lakṣamekaṃ japetpriye /",
    "GS40rasarnpu:290": " tasya sidhyati deveśi nirvighnaṃ rasabhairavaḥ // Ras_2.85 //",
    "GS40rasarnpu:291": " praṇavādinamo 'ntastu tarpaṇānte japaḥ paraḥ /",
    "GS40rasarnpu:292": " ahiṃsā candanaṃ satyaṃ puṣpam asteyadhūpanam // Ras_2.86 //",
    "GS40rasarnpu:293": " brahmacaryaṃ mahādīpam apratigrahaghaṇṭikām /",
    "GS40rasarnpu:294": " pāyasānnaṃ maheśāni sarvabhūtadayātmakam // Ras_2.87 //",
    "GS40rasarnpu:295": " saṃgūhyārādhayed devīṃ sa bhavetsiddhibhājanam /",
    "GS40rasarnpu:296": " sahasraṃ vā śataṃ vāpi trisaṃdhyaṃ saṃjapedimām // Ras_2.88 //",
    "GS40rasarnpu:297": " asyā ājñāprasādena jāyate khecaro rasaḥ /",
    "GS40rasarnpu:298": " divyauṣadhyaśca tasyaiva sidhyanti suravandite // Ras_2.89 //",
    "GS40rasarnpu:299": " anaṅkuśaṃ samāruhya vane mattagajaṃ yathā /",
    "GS40rasarnpu:300": " tathā rasāṅkuśābhijño rasendraṃ prāpya sīdati // Ras_2.90 //",
    "GS40rasarnpu:301": " vidyayā saha mantavyaṃ guroḥ satsampradāyinaḥ /",
    "GS40rasarnpu:302": " rasaprayogajātaṃ tu sarvataḥ siddhimicchatā // Ras_2.91 //",
    "GS40rasarnpu:303": " atha praśnāvatārāya pūrvoktaṃ rasabhairavam /",
    "GS40rasarnpu:304": " samāhitamanā dhyāyet tadālīnaṃ samācaret // Ras_2.92 //",
    "GS40rasarnpu:305": " anāhate brahmarandhre manaḥ kṛtvā nirāmaye /",
    "GS40rasarnpu:306": " karanyāsaṃ purā kṛtvā aṅganyāsamanantaram /",
    "GS40rasarnpu:307": " yathāśakti japenmantraṃ rasendrasya samāhitaḥ // Ras_2.93 //",
    "GS40rasarnpu:308": " catuṣkoṇaṃ punaḥ kṛtvā madhye ṣaṭkoṇamaṇḍalam /",
    "GS40rasarnpu:309": " hastamātraṃ dvihastaṃ vā taṇḍulairvimalairlikhet // Ras_2.94 //",
    "GS40rasarnpu:310": " sugandhairlepite sthāne pūjayeccandanādibhiḥ // Ras_2.95 //",
    "GS40rasarnpu:311": " karṇikāyāṃ nyaseddevi pūrvoktaṃ rasabhairavam /",
    "GS40rasarnpu:312": " ṣaṭkoṇe devatāṣaṭkaṃ mahākālādi vinyaset // Ras_2.96 //",
    "GS40rasarnpu:313": " mahākālaṃ mahābalam aghoraṃ vajravīrakam /",
    "GS40rasarnpu:314": " nyaset krodhaṃ ca kaṅkālaṃ mālāmantraiḥ samarcayet // Ras_2.97 //",
    "GS40rasarnpu:315": " oṃ hrīṃ krauṃ kṣlaiṃ kṣlaṃ hrīṃ hrīṃ hrīṃ hrūḥ huṃ phaṭ raseśvarāya mahākālabhairavāya raudrarūpāya kṛṣṇapiṅgalalocanāya |",
    "GS40rasarnpu:316": " avatara 2 avatāraya 2 jalpa 2 jalpaya 2 śubhāśubhaṃ kathaya 2 kathāpaya 2",
    "GS40rasarnpu:317": " mahārakṣāṃ kuru 2 rasasiddhiṃ dehi |",
    "GS40rasarnpu:318": " iti mālāmantrāḥ |",
    "GS40rasarnpu:319": " oṃ mahākālabhairavāya hṛdayāya namaḥ |",
    "GS40rasarnpu:320": " oṃ mahābalabhairavāya śirase svāhā |",
    "GS40rasarnpu:321": " oṃ aghorabhairavāya śikhāyai vauṣaṭ |",
    "GS40rasarnpu:322": " oṃ vajravīrabhairavāya kavacāya hum |",
    "GS40rasarnpu:323": " oṃ krodhabhairavāya netrāya vauṣaṭ |",
    "GS40rasarnpu:324": " oṃ kaṅkālabhairavāya astrāya phaṭ |",
    "GS40rasarnpu:325": " sarvatra svāhāntam |",
    "GS40rasarnpu:326": " evamaṅganyāsāḥ |",
    "GS40rasarnpu:327": " evamaṅgulīnyāsān kuryādādau |",
    "GS40rasarnpu:328": " ete ṣaḍaṅge pūjane ca mūlamantrāḥ |",
    "GS40rasarnpu:329": " evaṃ nyāsākṣaraḥ kuṭaiḥ gandhapuṣpaiḥ samarcayet /",
    "GS40rasarnpu:330": " pūrṇakumbhaṃ nyasenmadhye śarāvaṃ taṇḍulaiḥ saha // Ras_2.98 //",
    "GS40rasarnpu:331": " tasyopari ghṛtadīpaṃ vartīṃ mantraiśca mantrayet // Ras_2.99 //",
    "GS40rasarnpu:332": " samānīya kumārīṃ tu kumāraṃ vā suśobhanam /",
    "GS40rasarnpu:333": " ekadvitricatuḥpañca yathālābhaṃ samānayet /",
    "GS40rasarnpu:334": " gandhapuṣpairdhūpadīpaiḥ naivedyena ca pūjayet // Ras_2.100 //",
    "GS40rasarnpu:335": " ekaikasyā nyasenmantraṃ hṛdayādyāśca devatāḥ // Ras_2.101 //",
    "GS40rasarnpu:336": " tato nirīkṣya taddīpaṃ sarvāstatra kumārikāḥ /",
    "GS40rasarnpu:337": " paśyanti devatā dīpe kumārāśca śubhāśubham /",
    "GS40rasarnpu:338": " siddhiṃ vāpyathavāsiddhiṃ kathayanti kumārikāḥ // Ras_2.102 //",
    "GS40rasarnpu:339": " praśnāvatāraṃ jñātveti rasakarmaṇi saṃcaret // Ras_2.103 //",
    "GS40rasarnpu:340": " yaḥ purā devadeveśi rasendre bhāvitātmavān /",
    "GS40rasarnpu:341": " saptajanma mṛto jāto na tyajed rasabhāvanam // Ras_2.104 //",
    "GS40rasarnpu:342": " evaṃ śubhāśubhaṃ jñātvā devatānugrahānvitaḥ /",
    "GS40rasarnpu:343": " maṇḍape pūrvavaddevīm arcayitvā rasāṅkuśīm // Ras_2.105 //",
    "GS40rasarnpu:344": " ācāryamapi saṃpūjya dhūpasrakcandanādibhiḥ /",
    "GS40rasarnpu:345": " aghoreṇa baliṃ dattvā tataḥ karma samācaret // Ras_2.106 //",
    "GS40rasarnpu:346": " oṣadhyo maṇḍape prācyāṃ rasasvedo 'gnigocare /",
    "GS40rasarnpu:347": " dakṣiṇasyāṃ lohamāro nairṛtyāṃ peṣaṇādikam // Ras_2.107 //",
    "GS40rasarnpu:348": " drutikriyā tu vāruṇyāṃ vāyavye dhamanaṃ priye /",
    "GS40rasarnpu:349": " varṇotkarṣastu kauberyām aiśānyāṃ rasavedhanam // Ras_2.108 //",
    "GS40rasarnpu:350": " āsanaṃ tu gurormadhye niveśya suranāyike /",
    "GS40rasarnpu:351": " niyāmanādikaṃ karma krāmaṇāntaṃ varānane /",
    "GS40rasarnpu:352": " rasāṅkuśena mantreṇa kartavyaṃ sādhakena tu // Ras_2.109 //",
    "GS40rasarnpu:353": " yaḥ purā devadeveśi varṇito rasabhairavaḥ /",
    "GS40rasarnpu:354": " sadyojātaṃ tasya jānu vāmadevaṃ tu guhyakam // Ras_2.110 //",
    "GS40rasarnpu:355": " aghoraṃ hṛdayaṃ tasya vaktraṃ tatpuruṣaṃ smṛtam /",
    "GS40rasarnpu:356": " yāvad bhrūmadhyam īśānam ardhacandraṃ lalāṭakam // Ras_2.111 //",
    "GS40rasarnpu:357": " bindur deveśi tasyordhve bindorūrdhve sthito nadaḥ /",
    "GS40rasarnpu:358": " lalāṭaśirasormadhye śaktistatraiva saṃsthitā // Ras_2.112 //",
    "GS40rasarnpu:359": " vyāpinī brahmarandhrasthā tasyordhve tūnmanā bhavet /",
    "GS40rasarnpu:360": " unmanā unmanībhāvam unmanāpadamavyayam // Ras_2.113 //",
    "GS40rasarnpu:361": " tasyordhve paramaṃ satyaṃ vyomasthāyi parātparam /",
    "GS40rasarnpu:362": " śūnyaṃ śūnyaṃ punaḥ śūnyaṃ triśūnyaṃ ca nirāmayam // Ras_2.114 //",
    "GS40rasarnpu:363": " nabhaśca gaganaṃ vyoma khamākāśaṃ ca kevalam /",
    "GS40rasarnpu:364": " niṣkalaṃ nirmalaṃ nityaṃ nistaraṅgaṃ nirāmayam // Ras_2.115 //",
    "GS40rasarnpu:365": " niṣprapañcaṃ nirādhāraṃ nirguṇaṃ guṇagocaram /",
    "GS40rasarnpu:366": " evaṃrūpaṃ sadā dhyāyet svadehe rasabhairavam // Ras_2.116 //",
    "GS40rasarnpu:367": " yadā ca niścalaṃ dhyāyet yadā ca niścalaṃ manaḥ /",
    "GS40rasarnpu:368": " vahnimadhye tadā sūto badhyate niścalastathā // Ras_2.117 //",
    "GS40rasarnpu:369": " yadā ca calati dhyānaṃ raso vahnau na tiṣṭhati // Ras_2.118 //",
    "GS40rasarnpu:370": " maṇḍalasya bahiḥ rātrau surāmatsyāmiṣādibhiḥ /",
    "GS40rasarnpu:371": " arcayed yakṣagandharvān piśācān rākṣasāṃstathā // Ras_2.119 //",
    "GS40rasarnpu:372": " kriyākaraṇavighnāśca phalavighnāśca koṭiśaḥ /",
    "GS40rasarnpu:373": " sambhavanti tathā tattac chāntyai ca vaṭukeśvaram /",
    "GS40rasarnpu:374": " arcānugrahaṣaṭkaṃ ca sampūjyādau samācaret // Ras_2.120 //",
    "GS40rasarnpu:375": " karmānte ca punarbālam aṣṭāṣṭakamanugraham /",
    "GS40rasarnpu:376": " sampūjya viniyuñjyāt tat siddhadravyaṃ tu siddhidam // Ras_2.121 //",
    "GS40rasarnpu:377": " siddhastu nāśayedvādaṃ taddeśaṃ tu parityajet /",
    "GS40rasarnpu:378": " bhramenmādhukarīṃ bhikṣāṃ susiddhe tu mahārase // Ras_2.122 //",
    "GS40rasarnpu:379": " pramādādutthito vighno rasabandhe kṛte sati /",
    "GS40rasarnpu:380": " rasaśāntirvidhātavyā rasakṣobhaṃ na kārayet // Ras_2.123 //",
    "GS40rasarnpu:381": " rasaṃ na darśayeddevi nārīhaste na pātayet /",
    "GS40rasarnpu:382": " nāryai guhyaṃ na vaktavyaṃ dravyaṃ tābhyo hi gopayet // Ras_2.124 //",
    "GS40rasarnpu:383": " paradravyair na kartavyaṃ paradārānna saṃspṛśet /",
    "GS40rasarnpu:384": " parānnaṃ naiva bhuñjīta parāṃścaiva na viśvaset // Ras_2.125 //",
    "GS40rasarnpu:385": " na deyaṃ duṣṭabuddhīnāṃ goṣṭhīrūpeṇa yācake // Ras_2.126 //",
    "GS40rasarnpu:386": " aṣṭamyāṃ paurṇamāsyāṃ ca amāvāsyāṃ yugādiṣu /",
    "GS40rasarnpu:387": " ayane viṣuve caiva caturdaśyāṃ viśeṣataḥ /",
    "GS40rasarnpu:388": " rasotsavaṃ prakurvīta yathāvittānusārataḥ // Ras_2.127 //",
    "GS40rasarnpu:389": " evaṃ rasotsavaṃ devi yaḥ kuryādbhaktisaṃyutaḥ /",
    "GS40rasarnpu:390": " brahmahatyādipāpāni naśyanti vividhāni ca // Ras_2.128 //",
    "GS40rasarnpu:391": " anena vidhinā yatra pūjāṃ kurvanti sādhakāḥ /",
    "GS40rasarnpu:392": " na tatra rogadaurgatyaṃ netayaḥ prabhavanti ca // Ras_2.129 //",
    "GS40rasarnpu:393": " evaṃvidhāṃ rase pūjāṃ pratiṣṭhāpya yathāvidhi /",
    "GS40rasarnpu:394": " paścātkarma vidhātavyam ātmanaḥ śubhamicchatām // Ras_2.130 //",
    "GS40rasarnpu:395": " anyathā kurute yastu tasya siddhirna jāyate /",
    "GS40rasarnpu:396": " apāyaḥ pāpaśaṅkā ca buddhibhaṅgo hi jāyate // Ras_2.131 //",
    "GS40rasarnpu:397": " avajñā rogajātaṃ ca saṃdehaśca pade pade /",
    "GS40rasarnpu:398": " ālasyādgurulobhācca parasya kathanena ca /",
    "GS40rasarnpu:399": " utpannamapi vijñānaṃ haranti kulakāḥ priye // Ras_2.132 //",
    "GS40rasarnpu:400": " dīkṣito rasakarmāṇi mantranyāsavidācaret /",
    "GS40rasarnpu:401": " tanmamācakṣva deveśi kimanyacchrotum icchasi // Ras_2.133 //",
    "GS40rasarnpu:402": " Tṛtīyaḥ paṭalaḥ [Mantranyāsāḥ]",
    "GS40rasarnpu:403": " śrīdevyuvāca bhagavan devadeveśa lokanātha jagatpate /",
    "GS40rasarnpu:404": " mantranyāsaṃ samācakṣva rasakarmopakārakam // Ras_3.1 //",
    "GS40rasarnpu:405": " śrībhairava uvāca punaranyaṃ pravakṣyāmi mantramūrtiṃ rasāṅkuśīm /",
    "GS40rasarnpu:406": " pañcamaṃ tu gṛhaṃ devi durlabhaṃ devadānavaiḥ // Ras_3.2 //",
    "GS40rasarnpu:407": " catvāraḥ pradhānagṛhāḥ haṃsagṛhaṃ tu pañcamam /",
    "GS40rasarnpu:408": " yatra siddhir makārādiḥ tiṣṭhate pañcame gṛhe // Ras_3.3 //",
    "GS40rasarnpu:409": " liṅgāśrayaṃ yathā rūpaṃ liṅgimāyā tu liṅginī /",
    "GS40rasarnpu:410": " gaganena tu sā jñeyā bhagarekhā tu pañcame // Ras_3.4 //",
    "GS40rasarnpu:411": " praṇavaṃ pūrvam uccārya bījaṃ śabdamanuttaram /",
    "GS40rasarnpu:412": " hrīṃkāraṃ caiva krīṃkāraṃ haṃsabuddhimanantaram // Ras_3.5 //",
    "GS40rasarnpu:413": " kālapāśaṃ mahāmantraṃ gṛhṇīyāt sādhakeśvaraḥ /",
    "GS40rasarnpu:414": " mahārambhe tu tanmantraṃ pratīhāraṃ rasāṅkuśīm // Ras_3.6 //",
    "GS40rasarnpu:415": " lakṣamekaṃ japettasya mahāsiddhiḥ pravartate /",
    "GS40rasarnpu:416": " bālavatsapurīṣaṃ tu tataḥ kenaiva grāhayet // Ras_3.7 //",
    "GS40rasarnpu:417": " citāgnibhasma tenaiva grāhayet parameśvari /",
    "GS40rasarnpu:418": " kṣetraṃ taduttamaṃ sthānaṃ rasendrastatra tiṣṭhati // Ras_3.8 //",
    "GS40rasarnpu:419": " mārjanyā mārjayetsthānaṃ kubjikākhyā tu khecarī /",
    "GS40rasarnpu:420": " dvātriṃśadakṣarā devi pañcanādeṣu saṃsthitā // Ras_3.9 //",
    "GS40rasarnpu:421": " tataḥ siddhāśca catvāraḥ puruṣāṣṭādaśa smṛtāḥ /",
    "GS40rasarnpu:422": " arthapañcakasaṃyuktā dhyānaṃ syāt pañcakaṃ punaḥ // Ras_3.10 //",
    "GS40rasarnpu:423": " yoginīṣaṭkasaṃyuktaṃ saptaviṃśatkramānvitam /",
    "GS40rasarnpu:424": " ekāśītipadairyuktaṃ pañcāvaraṇasaṃyutam // Ras_3.11 //",
    "GS40rasarnpu:425": " anena kramayogena mārjanīṃ paripūjayet /",
    "GS40rasarnpu:426": " anena mārjayet kṣetraṃ rasendro yatra tiṣṭhati // Ras_3.12 //",
    "GS40rasarnpu:427": " upalepaṃ tu tatraiva caṇḍaghaṇṭāṃ tu kārayet /",
    "GS40rasarnpu:428": " pūrve gṛhe tu sā devī caṇḍaghaṇṭā vyavasthitā // Ras_3.13 //",
    "GS40rasarnpu:429": " caṇḍabhairavikā devī saṃsthitā dakṣiṇe gṛhe /",
    "GS40rasarnpu:430": " gomayaṃ tena gṛhṇīyāl lepanārthaṃ varānane // Ras_3.14 //",
    "GS40rasarnpu:431": " caṇḍakāpālinī devī saṃsthitā cottare gṛhe /",
    "GS40rasarnpu:432": " gṛhītvā codakaṃ tena lepayedbhūmimaṇḍalam // Ras_3.15 //",
    "GS40rasarnpu:433": " saptadaśākṣarāṃ kālīṃ khallapāṣāṇato nyaset /",
    "GS40rasarnpu:434": " dvātriṃśadakṣaraṃ ghoraṃ mardake tu niyojayet // Ras_3.16 //",
    "GS40rasarnpu:435": " gṛhṇīyāt kāñjikāṃ devi kālapāśena mantritaḥ /",
    "GS40rasarnpu:436": " evaṃ sukarmasaṃyogaṃ kurute khecarīkulam // Ras_3.17 //",
    "GS40rasarnpu:437": " aṣṭāśītisahasrāṇi yāḥ sthitā divyakhecarī /",
    "GS40rasarnpu:438": " tāḥ sarvāḥ kiṃkarāstasya auṣadhaṃ peṣayanti tāḥ // Ras_3.18 //",
    "GS40rasarnpu:439": " tāsāṃ sarvaṃ tu mantraikaṃ caturakṣarasaṃyutam /",
    "GS40rasarnpu:440": " so 'haṃ haṃsaḥ |",
    "GS40rasarnpu:441": " sā vidyā khecarīṇāṃ tu nāmnāṃ tu kulakhecarī // Ras_3.19 //",
    "GS40rasarnpu:442": " rājikāṃ saindhavaṃ nyasya sā vidyā kulakhecarī /",
    "GS40rasarnpu:443": " mantrayet kāñjikāṃ tatra mantrarājo rasāṅkuśī // Ras_3.20 //",
    "GS40rasarnpu:444": " astravidyāṃ japettatra yā jñātā pūrvabhārgave /",
    "GS40rasarnpu:445": " guḍeṣṭakāṃ tu saṃmardya priye tanmarditaṃ rasam // Ras_3.21 //",
    "GS40rasarnpu:446": " kā kathā mantrarājasya na vākyaṃ triśirasya ca /",
    "GS40rasarnpu:447": " ṣaḍaṅgaṃ yojayet tāṃ tu tvaritaṃ dhārayet tataḥ // Ras_3.22 //",
    "GS40rasarnpu:448": " ḍāmarākhyaṃ mahāmantraṃ dhamanīṣu niyojayet /",
    "GS40rasarnpu:449": " cintāmaṇimahāvidyāṃ kavaceṣu niyojayet // Ras_3.23 //",
    "GS40rasarnpu:450": " caṇḍikāyā mahāmantraṃ taṃ tu pātre niyojayet /",
    "GS40rasarnpu:451": " navavidyāṃ varārohe vinyasettuṣagomaye // Ras_3.24 //",
    "GS40rasarnpu:452": " tripurābhairavīṃ devīṃ rājikākāñjike nyaset /",
    "GS40rasarnpu:453": " guḍasya kālarātris tu nyastavyā vīravandite // Ras_3.25 //",
    "GS40rasarnpu:454": " trikūṭākṣaṃ trinetraṃ tu analasya tu vinyaset /",
    "GS40rasarnpu:455": " udake vinyaseddevi caturaśīticaṇḍikāḥ // Ras_3.26 //",
    "GS40rasarnpu:456": " kṣetrapālamaghorāstraṃ nyastavyaṃ koṣṭhake priye /",
    "GS40rasarnpu:457": " mahāpāśupatāstraṃ tu mūṣāyāṃ ca niyojayet // Ras_3.27 //",
    "GS40rasarnpu:458": " etanmantragaṇaṃ devi rasasthāne niyojayet /",
    "GS40rasarnpu:459": " tadā tu sidhyate tasya sādhakasya phalaṃ priye // Ras_3.28 //",
    "GS40rasarnpu:460": " rasāṅkuśaṃ mahāmantraṃ japettu hṛdayāntare /",
    "GS40rasarnpu:461": " anye ye yoginīmantrāḥ sarvānnārīśca jāpayet // Ras_3.29 //",
    "GS40rasarnpu:462": " aprakāśaṃ tu tenaiva mantrarājaṃ rasāṅkuśam /",
    "GS40rasarnpu:463": " aprakāśaṃ ca nārīṇāṃ rakṣayetpraṇavaṃ tathā /",
    "GS40rasarnpu:464": " mahāsamayavibhraṃśaṃ nārīṇāṃ hṛdayaṃ yathā // Ras_3.30 //",
    "GS40rasarnpu:465": " kubjikādyāstu ye mantrā mayā te saṃprakāśitāḥ /",
    "GS40rasarnpu:466": " trailokyaṃ kṣobhitāste tu na manyante mama priye // Ras_3.31 //",
    "GS40rasarnpu:467": " rasāṅkuśena jñānena trailokyaṃ vaśyatāṃ vrajet // Ras_3.32 //",
    "GS40rasarnpu:468": " mantranyāsamiti jñātvā yantramūṣāgnimānavit /",
    "GS40rasarnpu:469": " kurvāṇo rasakarmāṇi siddhiṃ prāpnoti sādhakaḥ // Ras_3.33 //",
    "GS40rasarnpu:470": " Caturthaḥ paṭalaḥ [Yantramūṣāgnivarṇanaḥ]",
    "GS40rasarnpu:471": " śrīdevyuvāca yantramūṣāgnimānāni na jñātvā mantravedyapi /",
    "GS40rasarnpu:472": " kiṃ karoti mahādeva tāni me vaktumarhasi // Ras_4.1 //",
    "GS40rasarnpu:473": " śrībhairava uvāca rasoparasalohāni vasanaṃ kāñjikam viḍam /",
    "GS40rasarnpu:474": " dhamanīlohayantrāṇi khallapāṣāṇamardakam // Ras_4.2 //",
    "GS40rasarnpu:475": " koṣṭhikā vakranālaṃ ca gomayaṃ sāramindhanam /",
    "GS40rasarnpu:476": " mṛnmayāni ca yantrāṇi musalolūkhalāni ca // Ras_4.3 //",
    "GS40rasarnpu:477": " saṇḍasīpaṭṭasaṃdaṃśaṃ mṛtpātrāyaḥkaṭorakam /",
    "GS40rasarnpu:478": " pratimānāni ca tulā- chedanāni kaṣopalam // Ras_4.4 //",
    "GS40rasarnpu:479": " vaṃśanāḍīlohanāḍīm ūṣāṅgārāṃs tathauṣadhīḥ /",
    "GS40rasarnpu:480": " snehāmlalavaṇakṣāra- viṣāṇyupaviṣāṇi ca // Ras_4.5 //",
    "GS40rasarnpu:481": " evaṃ saṃgūhya sambhāraṃ karmayogaṃ samācaret // Ras_4.6 //",
    "GS40rasarnpu:482": " dravadravyeṇa bhāṇḍasya pūritārdhodarasya ca /",
    "GS40rasarnpu:483": " mukhe tiryakkṛte bhāṇḍe rasaṃ sūtreṇa lambitam /",
    "GS40rasarnpu:484": " taṃ svedayet talagataṃ dolāyantramiti smṛtam // Ras_4.7 //",
    "GS40rasarnpu:485": " lohamūṣādvayaṃ kṛtvā dvādaśāṅgulamānataḥ /",
    "GS40rasarnpu:486": " īṣac chidrānvitām ekāṃ tatra gandhakasaṃyutām // Ras_4.8 //",
    "GS40rasarnpu:487": " mūṣāyāṃ rasayuktāyām anyasyāṃ tāṃ praveśayet /",
    "GS40rasarnpu:488": " toyaṃ syāt sūtakasyādhaḥ ūrdhvādho vahnidīpanam // Ras_4.9 //",
    "GS40rasarnpu:489": " rasonakarasaṃ bhadre yatnato vastragālitam /",
    "GS40rasarnpu:490": " dāpayetpracuraṃ yatnāt āplāvya rasagandhakau // Ras_4.10 //",
    "GS40rasarnpu:491": " sthālikāyāṃ nidhāyordhvaṃ sthālīm anyāṃ dṛḍhāṃ kuru /",
    "GS40rasarnpu:492": " saṃdhiṃ vilepayedyatnāt mṛdā vastreṇa caiva hi // Ras_4.11 //",
    "GS40rasarnpu:493": " sthālyantare kapotākhyaṃ puṭaṃ karṣāgninā sadā /",
    "GS40rasarnpu:494": " yantrasyādhaḥ karīṣāgniṃ dadyāttīvrāgnimeva vā // Ras_4.12 //",
    "GS40rasarnpu:495": " evaṃ tu tridinaṃ kuryāt tato yantraṃ vimocayet /",
    "GS40rasarnpu:496": " taptodake taptacullyāṃ na kuryācchītale kriyām // Ras_4.13 //",
    "GS40rasarnpu:497": " na tatra kṣīyate sūto na ca gacchati kutracit /",
    "GS40rasarnpu:498": " anena kramayogena kuryādgandhakajāraṇam // Ras_4.14 //",
    "GS40rasarnpu:499": " ūrdhvaṃ vahniradhaścāpo madhye tu rasasaṃgrahaḥ /",
    "GS40rasarnpu:500": " mūṣāyantramidaṃ devi jārayedgaganādikam // Ras_4.15 //",
    "GS40rasarnpu:501": " garbhayantraṃ pravakṣyāmi piṣṭikābhasmakāraṇam /",
    "GS40rasarnpu:502": " caturaṅguladīrghāṃ tu mūṣikāṃ mṛnmayīṃ dṛḍhām // Ras_4.16 //",
    "GS40rasarnpu:503": " tryaṅgulāṃ madhyavistāre vartulaṃ kārayenmukham /",
    "GS40rasarnpu:504": " lohasya viṃśatirbhāgā eko bhāgastu gugguloḥ // Ras_4.17 //",
    "GS40rasarnpu:505": " suślakṣṇaṃ peṣayitvā tu toyaṃ dadyāt punaḥ punaḥ /",
    "GS40rasarnpu:506": " mūṣālepaṃ tataḥ kuryāt tale piṣṭīṃ ca nikṣipet // Ras_4.18 //",
    "GS40rasarnpu:507": " tuṣakarṣāgninā bhūmau mṛdusvedaṃ tu kārayet /",
    "GS40rasarnpu:508": " ahorātraṃ trirātraṃ vā rasendro bhasmatāṃ vrajet // Ras_4.19 //",
    "GS40rasarnpu:509": " jāraṇe māraṇe caiva rasarājasya rañjane /",
    "GS40rasarnpu:510": " yantramekaṃ paraṃ marma yatrauṣadhyo mahābalam // Ras_4.20 //",
    "GS40rasarnpu:511": " auṣadhīrahitaścāyaṃ haṭhādyantreṇa badhyate /",
    "GS40rasarnpu:512": " sarvatra sūtako yāti muktvā bhūdharalakṣaṇam // Ras_4.21 //",
    "GS40rasarnpu:513": " devatābhiḥ samākṛṣṭo loṣṭastho 'pi hi gacchati /",
    "GS40rasarnpu:514": " tasmādyantrabalaṃ caikaṃ na vilaṅghyaṃ vijānatā // Ras_4.22 //",
    "GS40rasarnpu:515": " mantrauṣadhisamāyogāt susiddhaṃ kurute hy ayam /",
    "GS40rasarnpu:516": " mantro 'ghoro 'tra japtavyo japānte pūjayedrasam // Ras_4.23 //",
    "GS40rasarnpu:517": " ekānte tu kriyā kāryā dṛṣṭānyairviphalā bhavet // Ras_4.24 //",
    "GS40rasarnpu:518": " gandhakasya kṣayo nāsti na rasasya kṣayo bhavet /",
    "GS40rasarnpu:519": " kṣayo yantrasya vijñeyaḥ yantre vikriyate kriyā /",
    "GS40rasarnpu:520": " alābhe kāntalohasya yantraṃ lohena kārayet // Ras_4.25 //",
    "GS40rasarnpu:521": " vahnilakṣyam avijñāya rasasyārdhakṣayo bhavet /",
    "GS40rasarnpu:522": " yantrakṣayavidhijñasya caturthāṃśakṣayo bhavet // Ras_4.26 //",
    "GS40rasarnpu:523": " dvimāsena dvitīyāṃśaṃ tṛtīyāṃśaṃ tribhirbhavet /",
    "GS40rasarnpu:524": " mahāgniṃ sahate hy eṣa sārito yatra tiṣṭhati // Ras_4.27 //",
    "GS40rasarnpu:525": " kharparaṃ sikatāpūrṇaṃ kṛtvā tasyopari nyaset /",
    "GS40rasarnpu:526": " aparaṃ kharparaṃ tatra śanairmṛdvagninā pacet // Ras_4.28 //",
    "GS40rasarnpu:527": " pañcakṣāraistathā mūtrair lavaṇaiśca viḍaṃ tataḥ /",
    "GS40rasarnpu:528": " haṃsapākaḥ sa vijñāto yantratantrārthakovidaiḥ // Ras_4.29 //",
    "GS40rasarnpu:529": " kṛṣṇā raktā ca pītā ca śuklavarṇā ca mṛttikā /",
    "GS40rasarnpu:530": " ādyā śreṣṭhā kaniṣṭhāntyā madhyamā madhyamā matā // Ras_4.30 //",
    "GS40rasarnpu:531": " dagdhadhānyatuṣopetā mṛttikā koṣṭhikāvidhau /",
    "GS40rasarnpu:532": " vakranālakṛtā vāpi śasyate surasundari // Ras_4.31 //",
    "GS40rasarnpu:533": " gārā dagdhā tuṣā dagdhā dagdhā valmīkamṛttikā /",
    "GS40rasarnpu:534": " ajāśvānāṃ malaṃ dagdhaṃ yāvattat kṛṣṇatāṃ gatam // Ras_4.32 //",
    "GS40rasarnpu:535": " vāsakasya ca pattrāṇi valmīkasya mṛdā saha /",
    "GS40rasarnpu:536": " peṣayedvahnitoyena yāvattat ślakṣṇatāṃ gatam // Ras_4.33 //",
    "GS40rasarnpu:537": " mardayettena badhnīyāt vakranālaṃ ca koṣṭhikām // Ras_4.34 //",
    "GS40rasarnpu:538": " gārā dagdhā tuṣā dagdhā dagdhā valmīkamṛttikā /",
    "GS40rasarnpu:539": " cīramaṅgārakaḥ kiṭṭaṃ vajreṇāpi na bhidyate // Ras_4.35 //",
    "GS40rasarnpu:540": " dagdhāṅgārasya ṣaḍbhāgā bhāgaikā kṛṣṇamṛttikā /",
    "GS40rasarnpu:541": " cīramaṅgārakaḥ kiṭṭaṃ vajramūṣā prakīrtitā // Ras_4.36 //",
    "GS40rasarnpu:542": " tuṣaṃ vastrasamaṃ dagdhāṃ mṛttikā caturaṃśikā /",
    "GS40rasarnpu:543": " kupīpāṣāṇasaṃyuktā varamūṣā prakīrtitā // Ras_4.37 //",
    "GS40rasarnpu:544": " prakāśā cāndhamūṣā ca mūṣā tu dvividhā smṛtā // Ras_4.38 //",
    "GS40rasarnpu:545": " prakāśamūṣā deveśi śarāvākārasaṃyutā /",
    "GS40rasarnpu:546": " dravyanirvāhaṇe sā ca vādikaiḥ supraśasyate // Ras_4.39 //",
    "GS40rasarnpu:547": " andhamūṣā tu kartavyā gostanākārasaṃnibhā /",
    "GS40rasarnpu:548": " pidhānakasamāyuktā kiṃcid unnatamastakā // Ras_4.40 //",
    "GS40rasarnpu:549": " pattralepe tathā raṅge dvaṃdvamelāpake tathā /",
    "GS40rasarnpu:550": " saiva chidrānvitā mandā gambhīrā sāraṇocitā // Ras_4.41 //",
    "GS40rasarnpu:551": " tilabhasma dvir aṃśaṃ tu iṣṭakāṃśasamanvitam /",
    "GS40rasarnpu:552": " bhasmamūṣā tu vijñeyā tārāsaṃśodhane hitā // Ras_4.42 //",
    "GS40rasarnpu:553": " mokṣakṣārasya bhāgau dvau iṣṭakāṃśasamanvitau /",
    "GS40rasarnpu:554": " mṛdbhāgās tāraśuddhyartham uttamā varavarṇini // Ras_4.43 //",
    "GS40rasarnpu:555": " raktavargeṇa sammiśrā raktavargapariplutā /",
    "GS40rasarnpu:556": " raktavargakṛtālepā sarvaśuddhiṣu śobhanā // Ras_4.44 //",
    "GS40rasarnpu:557": " śuklavargeṇa sammiśrā śuklavargapariplutā /",
    "GS40rasarnpu:558": " śuklavargakṛtālepā śuklaśuddhiṣu śobhanā // Ras_4.45 //",
    "GS40rasarnpu:559": " viḍavargeṇa sammiśrā dhṛtimicchati jāraṇe /",
    "GS40rasarnpu:560": " nirvāhaṇaṃ prakurvīta raktavargapraliptayā // Ras_4.46 //",
    "GS40rasarnpu:561": " viṣaṭaṅkaṇaguñjābhiḥ mūṣālepaṃ tu kārayet /",
    "GS40rasarnpu:562": " prakāśāyāṃ prakurvīta yadi vāṅgāralepanam // Ras_4.47 //",
    "GS40rasarnpu:563": " tasyāṃ vinyasya mūṣāyāṃ dravyamāvartayedbudhaḥ /",
    "GS40rasarnpu:564": " lepo varṇapuṭaṃ devi raktamṛtsindhubhūkhagaiḥ // Ras_4.48 //",
    "GS40rasarnpu:565": " āvartamāne kanake pītā tāre sitā prabhā /",
    "GS40rasarnpu:566": " śulve nīlanibhā tīkṣṇe kṛṣṇavarṇā sureśvari // Ras_4.49 //",
    "GS40rasarnpu:567": " vaṅge jvālā kapotābhā nāge malinadhūmakā /",
    "GS40rasarnpu:568": " śaile tu dhūsarā devi āyase kapilaprabhā // Ras_4.50 //",
    "GS40rasarnpu:569": " ayaskānte dhūmravarṇā sasyake lohitā bhavet /",
    "GS40rasarnpu:570": " vajre nānāvidhā jvālā khasattve pāṇḍuraprabhā // Ras_4.51 //",
    "GS40rasarnpu:571": " na visphuliṅgo na ca budbudaśca yadā na rekhāpaṭalaṃ na śabdaḥ /",
    "GS40rasarnpu:572": " mūṣāgataṃ ratnasamaṃ sthiraṃ ca tadā viśuddhaṃ pravadanti loham //",
    "GS40rasarnpu:573": " pratīvāpaḥ purā yojyo niṣekastadanantaram /",
    "GS40rasarnpu:574": " chādanaṃ tu pratīvāpaḥ niṣekaṃ majjanaṃ viduḥ /",
    "GS40rasarnpu:575": " abhiṣekaṃ tadicchanti snapanaṃ kriyate tu yat // Ras_4.53 //",
    "GS40rasarnpu:576": " vāpo niṣekaḥ snapanaṃ drute nirmalatāṃ gate /",
    "GS40rasarnpu:577": " uṣṇenaiva hi vāñchanti śītalaṃ na ca vāñchati // Ras_4.54 //",
    "GS40rasarnpu:578": " śukladīptiḥ saśabdaśca yadā vaiśvānaro bhavet /",
    "GS40rasarnpu:579": " lohāvartaḥ sa vijñeyaḥ sattvaṃ patati nirmalam // Ras_4.55 //",
    "GS40rasarnpu:580": " ṣoḍaśāṅgulavistīrṇaṃ hastamātrāyataṃ śubham /",
    "GS40rasarnpu:581": " dhātusattvanipātārthaṃ koṣṭhakaṃ varavarṇini // Ras_4.56 //",
    "GS40rasarnpu:582": " vaṃśakhādiramādhūka- badarīdārusambhavaḥ /",
    "GS40rasarnpu:583": " paripūrṇaṃ dṛḍhāṅgāraiḥ dhamedvātena koṣṭhakam /",
    "GS40rasarnpu:584": " bhastrayā jvālamārgeṇa jvālayecca hutāśanam // Ras_4.57 //",
    "GS40rasarnpu:585": " pravitatamukhabhāgaṃ saṃvṛtāntaḥpradeśaṃ sthalaracitacirāntarjālakaṃ koṣṭhakaṃ syāt /",
    "GS40rasarnpu:586": " bakagalasamamānaṃ vaṅkanālaṃ vidheyaṃ śuṣiranalinikā syānmṛnmayī dīrghavṛttā // Ras_4.58 //",
    "GS40rasarnpu:587": " mṛnmaye lohapātre vā ayaskāntamaye 'thavā /",
    "GS40rasarnpu:588": " pāṣāṇe sphaṭike vātha muktāśailamaye 'thavā // Ras_4.59 //",
    "GS40rasarnpu:589": " sudṛḍho mardakaḥ kāryaḥ caturaṅgulakocchrayaḥ /",
    "GS40rasarnpu:590": " sa ca lohamayaḥ śailo hy ayaskāntamayo 'thavā // Ras_4.60 //",
    "GS40rasarnpu:591": " aghorāstrābhidhānena mahāpāśupatena vā /",
    "GS40rasarnpu:592": " mantreṇa racayecchuddhiṃ bhūmiṃ tenaiva śodhayet // Ras_4.61 //",
    "GS40rasarnpu:593": " indhanāni ca sarvāṇi dravyāṇi ca viśeṣataḥ /",
    "GS40rasarnpu:594": " dāhakaṃ jvālayettena khallaṃ tenaiva śodhayet // Ras_4.62 //",
    "GS40rasarnpu:595": " rasaṃ viśodhayettena vinyaset divase śubhe /",
    "GS40rasarnpu:596": " khallopari nyasitvā ca śivamūrtimanusmaret // Ras_4.63 //",
    "GS40rasarnpu:597": " devatānugrahaṃ prāpya yantramūṣāgnimānavit /",
    "GS40rasarnpu:598": " deveśi rasasiddhyarthaṃ jānīyāt oṣadhīrapi // Ras_4.64 //",
    "GS40rasarnpu:599": " yantramūṣāgnimānāni varṇitāni sureśvari /",
    "GS40rasarnpu:600": " tanmamācakṣva deveśi kimanyacchrotumicchasi // Ras_4.65 //",
    "GS40rasarnpu:601": " Pañcamaḥ paṭalaḥ [Oṣadhinirṇaya]",
    "GS40rasarnpu:602": " śrīdevyuvāca niyāmanādikaṃ karma krāmaṇāntaṃ sureśvara /",
    "GS40rasarnpu:603": " yayā sampadyate hy eṣām oṣadhīṃ vaktumarhasi // Ras_5.1 //",
    "GS40rasarnpu:604": " śrībhairava uvāca sarpākṣo vahnikarkoṭī kañcukī jalabindujā /",
    "GS40rasarnpu:605": " śatāvarī bhṛṅgarājaḥ śarapuṅkhā punarnavā // Ras_5.2 //",
    "GS40rasarnpu:606": " maṇḍūkaparṇī matsyākṣī brahmadaṇḍī śikhaṇḍinī /",
    "GS40rasarnpu:607": " anantā kākajaṅghā ca kākamācī kapotikā // Ras_5.3 //",
    "GS40rasarnpu:608": " viṣṇukrāntā sahacarā sahādevī mahābalā /",
    "GS40rasarnpu:609": " balā nāgabalā kṛṣṇā cakramardaḥ kuruṅgiṇī // Ras_5.4 //",
    "GS40rasarnpu:610": " pāṭhā cāmalakī nīlī jvālinī padmacāriṇī /",
    "GS40rasarnpu:611": " phaṇitrijihvā gojihvā kokilākṣo ghanadhvaniḥ // Ras_5.5 //",
    "GS40rasarnpu:612": " ākhuparṇī triparṇī ca dviparṇī caikaparṇikā /",
    "GS40rasarnpu:613": " tittiḍī kṣīriṇī rāsnā meṣaśṛṅgī ca kukkuṭī // Ras_5.6 //",
    "GS40rasarnpu:614": " kṛṣṇaparṇī ca tulasī śvetā ca girikarṇikā /",
    "GS40rasarnpu:615": " etā niyāmakauṣadhyaḥ puṣpamūladalānvitāḥ /",
    "GS40rasarnpu:616": " dolāsvedaḥ prakartavyo mūlenānena suvrate // Ras_5.7 //",
    "GS40rasarnpu:617": " caṇḍālī rākṣasī vyāghrī khaḍgārī gajakarṇikā /",
    "GS40rasarnpu:618": " śaṅkhapuṣpyagnidhamanī lāṅgalī bālamocakā // Ras_5.8 //",
    "GS40rasarnpu:619": " raktasnuhī raktaśṛṅgī raktikā nīlacitrakaḥ /",
    "GS40rasarnpu:620": " śṛgālajihvā bṛhatī vajrā cakrī ca rājikā // Ras_5.9 //",
    "GS40rasarnpu:621": " ekavīrā narakasā rudantī brahmacāriṇī /",
    "GS40rasarnpu:622": " uccaṭā māninīkandā kumārī raktacitrakaḥ // Ras_5.10 //",
    "GS40rasarnpu:623": " lakṣmīḥ śākhoṭakaścaiva kañcukī meṣaśṛṅgikā /",
    "GS40rasarnpu:624": " himāvatī somalatā modā vyāghranakhī śamī // Ras_5.11 //",
    "GS40rasarnpu:625": " kāñcanī vanarājī ca kākamācī ca keśinī /",
    "GS40rasarnpu:626": " ajamārī koṭarākṣī hanūmatyaṅganāyikā // Ras_5.12 //",
    "GS40rasarnpu:627": " narajīvā hemapuṣpī kākamuṇḍī ca kālikā /",
    "GS40rasarnpu:628": " toyavallī gajārī ca haṃsāṅghrī kuhukaṃvikā /",
    "GS40rasarnpu:629": " tāmbūlī sūryabhaktā ca rasanirjīvakārikāḥ // Ras_5.13 //",
    "GS40rasarnpu:630": " kaṭutumbī ca gosandhī devadālīndravāruṇī /",
    "GS40rasarnpu:631": " vākucī brahmabījāni kārpāsaṃ kṛṣṇajīrakam // Ras_5.14 //",
    "GS40rasarnpu:632": " kaṅgunī kṛṣṇakanakaṃ śvetārkaṃ ca pipīlijam /",
    "GS40rasarnpu:633": " dantinī yavaciñcā ca karkoṭī kāravallikā // Ras_5.15 //",
    "GS40rasarnpu:634": " gojihvā kākajaṅghā ca mahākālī ca śambarī /",
    "GS40rasarnpu:635": " śvetaguñjā sitāṅkolaḥ paṭolī bilvameva ca /",
    "GS40rasarnpu:636": " ekaikamoṣadhībījaṃ mārayedrasabhairavam // Ras_5.16 //",
    "GS40rasarnpu:637": " raktasnuhī somalatā rudantī raktacitrakaḥ /",
    "GS40rasarnpu:638": " śākhoṭakī dagdharuhā modinī vṛddhadārukaḥ // Ras_5.17 //",
    "GS40rasarnpu:639": " triśūlī kṛṣṇamārjārī cakrikā kṣīrakukkuṭī /",
    "GS40rasarnpu:640": " devadālī śaṅkhapuṣpī kākamācī hanūmatī // Ras_5.18 //",
    "GS40rasarnpu:641": " nīlajyotis tṛṇajyotir utkaṭā hemavallarī /",
    "GS40rasarnpu:642": " tridaṇḍī brahmadaṇḍī ca cakrāṅkī sthalapadminī // Ras_5.19 //",
    "GS40rasarnpu:643": " nāgajihvā nāgakarṇī vīrā vartulaparṇikā /",
    "GS40rasarnpu:644": " arkapattrī vaṃśapattrī tāmraparṇī tatheśvarī /",
    "GS40rasarnpu:645": " indurī devadeveśi rasabandhakarāḥ priye // Ras_5.20 //",
    "GS40rasarnpu:646": " tīvragandharasasparśair dravyaiḥ sthāvarajaṅgamaiḥ /",
    "GS40rasarnpu:647": " mriyate badhyate caiva rasaḥ svedanamardanāt // Ras_5.21 //",
    "GS40rasarnpu:648": " sūryāvartaśca kadalī vandhyā kośātakī tathā /",
    "GS40rasarnpu:649": " vajrakandodakakaṇā kākamācī ca śigrukaḥ // Ras_5.22 //",
    "GS40rasarnpu:650": " devadālī ca deveśi drāvikāḥ parikīrtitāḥ /",
    "GS40rasarnpu:651": " doṣān haranti yogina dhātūnāṃ pāradasya ca // Ras_5.23 //",
    "GS40rasarnpu:652": " kākamācī ghanaravaḥ kāsamardaḥ kṛtāñjaliḥ /",
    "GS40rasarnpu:653": " varāhakarṇī saṭirī haṃsadāvī śatāvarī // Ras_5.24 //",
    "GS40rasarnpu:654": " tāmbūlī nāginī brahmī haṃsapādī ca lakṣaṇā /",
    "GS40rasarnpu:655": " arjunī kṣīranālī ca kāravello 'rkapattrikā /",
    "GS40rasarnpu:656": " vyāghrī cavī kuravakaḥ krāmikāḥ suravandite // Ras_5.25 //",
    "GS40rasarnpu:657": " brahmadaṇḍaḥ sudaṇḍaśca lohadaṇḍastṛtīyakaḥ /",
    "GS40rasarnpu:658": " ete rasāyane yogyā brahmaviṣṇumaheśvarāḥ // Ras_5.26 //",
    "GS40rasarnpu:659": " bhūpāṭalī ca kaumārī siṃhavallī ca śūkarī /",
    "GS40rasarnpu:660": " hemaparṇī paṭolī ca nāgavallī ca bhṛṅgarāṭ /",
    "GS40rasarnpu:661": " ityaṣṭa mūlikāḥ proktāḥ pañcaratnaṃ śṛṇu priye // Ras_5.27 //",
    "GS40rasarnpu:662": " mantrasiddhāsanā devī tathā kaṅkālakhecarī /",
    "GS40rasarnpu:663": " indirā ca kṣamāpālī pañcamī tu niśācarī /",
    "GS40rasarnpu:664": " pañcaratnamidaṃ devi rasaśodhanajāraṇe // Ras_5.28 //",
    "GS40rasarnpu:665": " rasasya bandhane śastam ekaikaṃ suravandite /",
    "GS40rasarnpu:666": " rasāṅkuśena gṛhṇīyāt pañcaratnāni suvrate /",
    "GS40rasarnpu:667": " dadāti khecarīṃ siddhiṃ rasabhairavasaṃgame // Ras_5.29 //",
    "GS40rasarnpu:668": " trikṣāraṃ ṭaṅkaṇakṣāro yavakṣāraśca sarjikā /",
    "GS40rasarnpu:669": " tilāpāmārgakadalī palāśaśigrumocikāḥ /",
    "GS40rasarnpu:670": " mūlakārdrakaciñcāśca vṛkṣakṣārāḥ prakīrtitāḥ // Ras_5.30 //",
    "GS40rasarnpu:671": " amlavetasajambīra- luṅgāmlacaṇakāmlakam /",
    "GS40rasarnpu:672": " nāraṅgaṃ tintiṇīkaṃ ca cāṅgeryamlagaṇottamāḥ // Ras_5.31 //",
    "GS40rasarnpu:673": " sāmudraṃ saindhavaṃ caiva cūlikālavaṇaṃ tathā /",
    "GS40rasarnpu:674": " sauvarcalaṃ ca kācaṃ ca lavaṇāḥ pañca kīrtitāḥ // Ras_5.32 //",
    "GS40rasarnpu:675": " saktukaṃ kālakūṭaṃ ca sitamustā tathaiva ca /",
    "GS40rasarnpu:676": " śṛṅgī kṛṣṇaviṣaṃ caiva pañcaite tu mahāviṣāḥ // Ras_5.33 //",
    "GS40rasarnpu:677": " snuhyarkonmattakaṃ caiva karavīraṃ ca lāṅgalī /",
    "GS40rasarnpu:678": " pañcaivopaviṣā mukhyāḥ tailāni hy uttamāni vai /",
    "GS40rasarnpu:679": " kusumbhakaṅguṇīnaktā- tilasarṣapajāni tu // Ras_5.34 //",
    "GS40rasarnpu:680": " hastyaśvachāganārīṇāṃ mūtraṃ gavyaṃ ca pañcamam // Ras_5.35 //",
    "GS40rasarnpu:681": " pittaṃ pañcavidhaṃ matsya- gavāśvanarabarhijam // Ras_5.36 //",
    "GS40rasarnpu:682": " vasā pañcavidhā matsya- meṣāhinarabarhijā // Ras_5.37 //",
    "GS40rasarnpu:683": " kapotacāṣagṛdhrāṇāṃ śikhikukkuṭayośca viṭ // Ras_5.38 //",
    "GS40rasarnpu:684": " mañjiṣṭhā kuṅkumaṃ lākṣā khadiraścāsanaṃ tathā /",
    "GS40rasarnpu:685": " raktavargastu deveśi pītavargamataḥ śṛṇu /",
    "GS40rasarnpu:686": " kusumbhaṃ kiṃśukaṃ rātrī pataṃgo madayantikā // Ras_5.39 //",
    "GS40rasarnpu:687": " śuklavargaḥ sudhākūrma- śaṅkhaśuktivarāṭikāḥ // Ras_5.40 //",
    "GS40rasarnpu:688": " guñjāṭaṅkaṇamadhvājya- guḍā drāvaṇapañcakam // Ras_5.41 //",
    "GS40rasarnpu:689": " kācaṭaṅkaṇasauvīraṃ śodhanatritayaṃ priye // Ras_5.42 //",
    "GS40rasarnpu:690": " sarve malaharāḥ kṣārāḥ sarve cāmlāḥ prabodhakāḥ /",
    "GS40rasarnpu:691": " viṣāṇi ca tamoghnāni snehā mārdavakārakāḥ // Ras_5.43 //",
    "GS40rasarnpu:692": " ityoṣadhigaṇāḥ proktāḥ siddhidā rasasaṃgame /",
    "GS40rasarnpu:693": " kriyāṃ kurvanti tadyogāt śaktayaśca mahārasāḥ // Ras_5.44 //",
    "GS40rasarnpu:694": " tanmamācakṣva deveśi kimanyacchrotumicchasi // Ras_5.45 //",
    "GS40rasarnpu:695": " Ṣaṣṭhaḥ paṭalaḥ [Abhrakādilakṣaṇasaṃskāranirṇaya]",
    "GS40rasarnpu:696": " śrīdevyuvāca devadeva mahādeva śaktīnāṃ lakṣaṇaṃ katham /",
    "GS40rasarnpu:697": " rasakarmaṇi yogyatve saṃskāras tasya kathyatām // Ras_6.1 //",
    "GS40rasarnpu:698": " śrībhairava uvāca kadācidgirijā devī haraṃ dṛṣṭvā manoharam /",
    "GS40rasarnpu:699": " mumoca yattadā vīryaṃ tajjātaṃ śubhamabhrakam /",
    "GS40rasarnpu:700": " pītaṃ kṛṣṇaṃ tathā śuklaṃ raktaṃ bhūmeśca saṃgamāt // Ras_6.2 //",
    "GS40rasarnpu:701": " abhrakaṃ kāntapāṣāṇaṃ vajraṃ vaikrāntakaṃ śṛṇu // Ras_6.3 //",
    "GS40rasarnpu:702": " pinākaṃ darduraṃ nāgaṃ vajraṃ cābhraṃ caturvidham /",
    "GS40rasarnpu:703": " pināke 'gniṃ praviṣṭe tu śabdaś ciṭiciṭir bhavet // Ras_6.4 //",
    "GS40rasarnpu:704": " dardure 'gniṃ praviṣṭe tu śabdaḥ kukkuṭavadbhavet /",
    "GS40rasarnpu:705": " agniṃ praviṣṭaṃ nāgaṃ tu phūtkāraṃ devi muñcati // Ras_6.5 //",
    "GS40rasarnpu:706": " agniṃ praviṣṭaṃ vajraṃ tu vajravattiṣṭhati priye // Ras_6.6 //",
    "GS40rasarnpu:707": " kuṣṭhapradaṃ pinākābhraṃ darduraṃ maraṇapradam /",
    "GS40rasarnpu:708": " nāgaṃ dehagataṃ nityaṃ vyādhiṃ kuryād bhagaṃdaram // Ras_6.7 //",
    "GS40rasarnpu:709": " rase rasāyane caiva yojyaṃ vajrābhrakaṃ priye /",
    "GS40rasarnpu:710": " anekavarṇabhedena taccaturvidhamabhrakam // Ras_6.8 //",
    "GS40rasarnpu:711": " raktaṃ pītaṃ ca hemārthe kṛṣṇaṃ hemaśarīrayoḥ /",
    "GS40rasarnpu:712": " tārakarmaṇi śuklaṃ ca kācakiṭṭaṃ sadā tyajet // Ras_6.9 //",
    "GS40rasarnpu:713": " ekapattraṃ kṛtaṃ pūrvam abhrakaṃ suranāyike /",
    "GS40rasarnpu:714": " agastyapuṣpatoyena kumudānāṃ rasena ca // Ras_6.10 //",
    "GS40rasarnpu:715": " kapitindukajambīra- meghanādapunarnavaiḥ /",
    "GS40rasarnpu:716": " yavaciñcāranālāmla- karavīrāruṇotpalaiḥ // Ras_6.11 //",
    "GS40rasarnpu:717": " vanasūraṇabhūdhātrī- bhiṇḍīmūlāmlavetasaiḥ /",
    "GS40rasarnpu:718": " meṣaśṛṅgīśaśavasā- śṛṅgatailaśamīrasaiḥ // Ras_6.12 //",
    "GS40rasarnpu:719": " vajravallīkṣīrakanda- maricaiḥ sumukhena ca /",
    "GS40rasarnpu:720": " tridinaṃ svedayed devi jāyate doṣavarjitam // Ras_6.13 //",
    "GS40rasarnpu:721": " dhānyābhrakaṃ purā kṛtvā suślakṣṇaṃ navanītavat /",
    "GS40rasarnpu:722": " triṃśatpalaṃ vyomarajaḥ kṣudramatsyapaladvayam // Ras_6.14 //",
    "GS40rasarnpu:723": " tilacūrṇapalaṃ guñjā- tripalaṃ pādaṭaṅkaṇam /",
    "GS40rasarnpu:724": " godhūmabaddhā tatpiṇḍī pañcagavyena bhāvitā // Ras_6.15 //",
    "GS40rasarnpu:725": " dhamanāt koṣṭhikāyantre bhastrābhyāṃ tīvravahninā /",
    "GS40rasarnpu:726": " patatyabhrakasattvaṃ tu sattvāni nikhilāni ca // Ras_6.16 //",
    "GS40rasarnpu:727": " svedanauṣadhiniryāsa- lolitaṃ puṭitaṃ muhuḥ /",
    "GS40rasarnpu:728": " mṛtaṃ tu pañcanicula- puṭair bahulapotakam // Ras_6.17 //",
    "GS40rasarnpu:729": " piṇḍitaṃ vyoma niṣkledaṃ dattvā sattvaṃ nirañjanam /",
    "GS40rasarnpu:730": " umāphalaiśca puṣpaiśca ṣaṣṭikāmlapariplutaiḥ /",
    "GS40rasarnpu:731": " aumadaṇḍavimardena gamanaṃ dravati sphuṭam // Ras_6.18 //",
    "GS40rasarnpu:732": " agnijāraṃ nave kumbhe sthāpayitvā dharottaram /",
    "GS40rasarnpu:733": " gaganaṃ dravati kṣipraṃ muktāphalasamaprabham // Ras_6.19 //",
    "GS40rasarnpu:734": " śatadhā kañcukīcūrṇaṃ kañcukīrasabhāvitam /",
    "GS40rasarnpu:735": " drāvayedgaganaṃ devi lohāni sakalāni ca // Ras_6.20 //",
    "GS40rasarnpu:736": " dhānyāmlake paryyuṣitaṃ niculakṣāravāriṇi /",
    "GS40rasarnpu:737": " sthitaṃ taddravatāṃ vāti nirleparasasannibham // Ras_6.21 //",
    "GS40rasarnpu:738": " agastyapuṣpatoyena piṣṭvā sūraṇakandake /",
    "GS40rasarnpu:739": " koṣṭhabhūmigataṃ māsaṃ jāyate rasasannibham // Ras_6.22 //",
    "GS40rasarnpu:740": " chāgamūtreṇa saṃsiktaṃ kapitindukareṇunā /",
    "GS40rasarnpu:741": " abhrakaṃ vāpitaṃ devi jāyate jalasannibham // Ras_6.23 //",
    "GS40rasarnpu:742": " kākinīvījacūrṇena ghṛṣṭamabhrakajaṃ rajaḥ /",
    "GS40rasarnpu:743": " snuhikṣīreṇa saptāhaṃ siktaṃ dhmātaṃ drutaṃ bhavet // Ras_6.24 //",
    "GS40rasarnpu:744": " apāmārgasya pañcāṅgam abhrakaṃ ca supeṣitam /",
    "GS40rasarnpu:745": " sthāpayenmṛnmaye pātre tadbhavet salilaṃ yathā // Ras_6.25 //",
    "GS40rasarnpu:746": " ghṛṣṭamabhrakacūrṇaṃ tu kapālīmaricaiḥ saha /",
    "GS40rasarnpu:747": " śilayā vāpitaṃ bhūyo 'py agastyarasasaṃyutam // Ras_6.26 //",
    "GS40rasarnpu:748": " mārjārapādīsvarasa- phalamūlāmlamarditam /",
    "GS40rasarnpu:749": " mātuluṅgaphale nyastaṃ vrīhimadhye nidhāpayet /",
    "GS40rasarnpu:750": " taddravet pakṣamātreṇa śilāsaindhavayojitam // Ras_6.27 //",
    "GS40rasarnpu:751": " ekapatrīkṛtaṃ sapta- dinaṃ munirase kṣipet /",
    "GS40rasarnpu:752": " dārvīmaricasaṃmiśraṃ maurvīrasapariplutam // Ras_6.28 //",
    "GS40rasarnpu:753": " sauvarccalayuto meghā vajravallīrasaplutaḥ /",
    "GS40rasarnpu:754": " śarāvasaṃpuṭe dhmāto jāyate jalasannibhaḥ // Ras_6.29 //",
    "GS40rasarnpu:755": " vegāphalasya cūrṇena samamabhrakajaṃ rajaḥ /",
    "GS40rasarnpu:756": " bhāvitāṃ kuliśakṣīre dhmātaṃ dravati tatkṣaṇāt // Ras_6.30 //",
    "GS40rasarnpu:757": " vajravallīrasaiḥ piṣṭvā vyoma sauvarcalānvitam /",
    "GS40rasarnpu:758": " śarāvasaṃṣuṭe paktvā dravet salilasannibham // Ras_6.31 //",
    "GS40rasarnpu:759": " gomāṃsasaindhavārkaistu munitoyayutaṃ punaḥ /",
    "GS40rasarnpu:760": " kadalīkandakāntaḥsthaṃ gomayāgnau tryahaṃ dravet // Ras_6.32 //",
    "GS40rasarnpu:761": " kṛṣṇābhrapatraṃ saṃgṛhya pīlutailena lepayet /",
    "GS40rasarnpu:762": " saptāhamātape taptam āmle kṣiptvā dinatrayam // Ras_6.33 //",
    "GS40rasarnpu:763": " vajrārkacitrakakṣāraṃ tumbīkṣārastathārjunaḥ /",
    "GS40rasarnpu:764": " sarjakṣāro yavakṣāra- ṣṭaṅkaṇaścāṣṭamo bhavet // Ras_6.34 //",
    "GS40rasarnpu:765": " kṣīrakandarasaṃ caiva vajrakandarasaṃ tathā /",
    "GS40rasarnpu:766": " vṛhatītrayasaṃyuktaṃ kṣāravargañca lepayet // Ras_6.35 //",
    "GS40rasarnpu:767": " kalkenānena liptaṃ tat patrābhraṃ kāṃsyabhājane /",
    "GS40rasarnpu:768": " dhamanāt sūryyatāpotthāt tridinena drutaṃ bhavet // Ras_6.36 //",
    "GS40rasarnpu:769": " athavābhrakapatraṃ tu kañcukokṣīramadhyagam /",
    "GS40rasarnpu:770": " bhāvayecca tathā tena yāvaccūrṇaṃ tato bhavet // Ras_6.37 //",
    "GS40rasarnpu:771": " grāhayedabhrapatrāṇi nikṣipyāmle dinatrayam /",
    "GS40rasarnpu:772": " lepayettena kalkena kāṃsyapātre nidhāpayet /",
    "GS40rasarnpu:773": " sūryyatāpena saptāhaṃ drutiḥ sañjāyate kṣaṇāt // Ras_6.38 //",
    "GS40rasarnpu:774": " kākāṇḍīphalacūrṇena drāvakaiḥ pañcabhistathā /",
    "GS40rasarnpu:775": " abhrakasya yutaṃ cūrṇaṃ dhmātaṃ mūṣāgataṃ dravat // Ras_6.39 //",
    "GS40rasarnpu:776": " bhrāmakaṃ cumbakaṃ caiva karṣakaṃ drāvakaṃ tathā /",
    "GS40rasarnpu:777": " evaṃ caturvidhaṃ kāntaṃ romakāntañca pañcamam // Ras_6.40 //",
    "GS40rasarnpu:778": " ekadvitricatuḥpañca sarbbatomukhameva tat /",
    "GS40rasarnpu:779": " pītaṃ kṛṣṇaṃ tathā raktaṃ trivarṇaṃ syāt pṛthak pṛthak // Ras_6.41 //",
    "GS40rasarnpu:780": " krameṇa devatāstatra brahmaviṣṇumaheśvarāḥ // Ras_6.42 //",
    "GS40rasarnpu:781": " sparśavedhi bhavet pītaṃ kṛṣṇaṃ śreṣṭhaṃ rasāyane /",
    "GS40rasarnpu:782": " raktavarṇaṃ mahābhāge rasabandhe praśasyate // Ras_6.43 //",
    "GS40rasarnpu:783": " bhrāmakaṃ tu kaniṣṭhaṃ syāt cumbakaṃ madhyamaṃ priye /",
    "GS40rasarnpu:784": " uttamaṃ karṣakaṃ devi drāvakaṃ cottamottamam // Ras_6.44 //",
    "GS40rasarnpu:785": " bhrāmayellohajātaṃ tu tatkāntaṃ bhrāmakaṃ priye /",
    "GS40rasarnpu:786": " cumbayeccumbakaṃ kāntaṃ karṣayet karṣakaṃ priye // Ras_6.45 //",
    "GS40rasarnpu:787": " yatsākṣāddrāvayellohaṃ takrāntaṃ drāvakaṃ bhavet /",
    "GS40rasarnpu:788": " tadromakāntaṃ sphuṭitāt yathā romodgamo bhavet // Ras_6.46 //",
    "GS40rasarnpu:789": " kaniṣṭhaṃ syādekamukhaṃ madhyaṃ dvitrimukhaṃ bhavet /",
    "GS40rasarnpu:790": " catuḥpañcamukhaṃ śreṣṭham uttamaṃ sarvatomukham // Ras_6.47 //",
    "GS40rasarnpu:791": " bhrāmakaṃ cumbakañcaiva vyādhināśe praśasyate /",
    "GS40rasarnpu:792": " rase rasāyane caiva karṣakaṃ drāvakaṃ hitam // Ras_6.48 //",
    "GS40rasarnpu:793": " madonmattagajaḥ sūtaḥ kāntamaṅkuśamucyate /",
    "GS40rasarnpu:794": " kṣetraṃ khātvā grahītavyaṃ tatprayatnena bhūyasā // Ras_6.49 //",
    "GS40rasarnpu:795": " mārutātapavikṣiptaṃ varjayet surasundari /",
    "GS40rasarnpu:796": " bahiḥsthitaṃ tvayaskāntaṃ chāgaraktena bhāvayet // Ras_6.50 //",
    "GS40rasarnpu:797": " chāgaraktapraliptena vāsasā pariveṣṭayet /",
    "GS40rasarnpu:798": " chāgacarmaparīveṣṭya vinyaset pūrvvavat kṣitau // Ras_6.51 //",
    "GS40rasarnpu:799": " uddhṛtaṃ saptabhirmāsaiḥ toyakumbhe vinikṣipet // Ras_6.52 //",
    "GS40rasarnpu:800": " raktapuṣpaiḥ sadā pūjyaṃ raktamālyānulepanaiḥ /",
    "GS40rasarnpu:801": " pūjitaṃ madyamāṃsaiśca yojyaṃ rasarasāyane // Ras_6.53 //",
    "GS40rasarnpu:802": " saṃskṛtaṃ chāgaraktena bhrāmakaṃ cumbakaṃ bhavet /",
    "GS40rasarnpu:803": " anena kramayogena drāvakaṃ bhavati priye // Ras_6.54 //",
    "GS40rasarnpu:804": " sūtalohasya vakṣyāmi saṃskāramatisaukhyadam /",
    "GS40rasarnpu:805": " jīvadehe praveśe ca dehasaukhyabalapradam // Ras_6.55 //",
    "GS40rasarnpu:806": " kāntalohaṃ vinā sūto dehe na krāmati kvacit /",
    "GS40rasarnpu:807": " vedhayedvyāpayecchīghraṃ tailabindurivāmbhasi // Ras_6.56 //",
    "GS40rasarnpu:808": " na sūtena vinā kānto na kāntaḥ sūtavarjitaḥ /",
    "GS40rasarnpu:809": " kāntasūtasamāyuktaḥ prayogo dehadhārakaḥ // Ras_6.57 //",
    "GS40rasarnpu:810": " yavakṣārantu saṃgṛhya snigdhabhāṇḍe nidhāpayet /",
    "GS40rasarnpu:811": " maricābhrakacūrṇena piṇḍībandhantu kārayet /",
    "GS40rasarnpu:812": " kāntalohaṃ draveddhmātaṃ nātra kāryā vicāraṇā // Ras_6.58 //",
    "GS40rasarnpu:813": " triṃśaccumbakakāntaṃ ca piṣṭvā tu triphalāmbhasā /",
    "GS40rasarnpu:814": " tenaiva kṣālanaṃ kāryyaṃ pañcaniṣkaṃ tu ṭaṅkaṇam // Ras_6.59 //",
    "GS40rasarnpu:815": " jīrṇavastre vinikṣipya madhusarpiryutaṃ puṭet /",
    "GS40rasarnpu:816": " saṃsthāpya māsaparyyantaṃ tatra śuddhirbhavetpriye // Ras_6.60 //",
    "GS40rasarnpu:817": " sināḍikāyā mūlaṃ tu daśaniṣkamitaṃ yutam /",
    "GS40rasarnpu:818": " phalatrayakaṣāyana khalle tu parimardayet // Ras_6.61 //",
    "GS40rasarnpu:819": " trimūṣāsu samaṃ sthāpyam aṣṭāṅgulamitāsu ca /",
    "GS40rasarnpu:820": " mūṣakālepanaṃ kāryyaṃ tanmūlaṃ niṣkamātrakam // Ras_6.62 //",
    "GS40rasarnpu:821": " śivapañcamukhīkāryyā mūṣāṃ prati samaṃ tataḥ /",
    "GS40rasarnpu:822": " yantrahaste susaṃbadhya khoṭakaṃ ca śilātale // Ras_6.63 //",
    "GS40rasarnpu:823": " tailena miśritaṃ kṛtvā kāntanāgaṃ labhettataḥ /",
    "GS40rasarnpu:824": " abhrakakramayogena drutipātañca sādhayet // Ras_6.64 //",
    "GS40rasarnpu:825": " surāsurairmathyamāne kṣīrode mandarādriṇā /",
    "GS40rasarnpu:826": " pītaṃ tadamṛtaṃ devair amaratvam upāgatam // Ras_6.65 //",
    "GS40rasarnpu:827": " pibatāṃ bindavo devi patitā bhūmimaṇḍale /",
    "GS40rasarnpu:828": " śuṣkāste vajratāṃ yātā nānāvarṇā mahābalāḥ // Ras_6.66 //",
    "GS40rasarnpu:829": " bindavaḥ ke 'pi sañjātāḥ sasyakā vimalāstathā /",
    "GS40rasarnpu:830": " brāhmaṇāḥ kṣattriyā vaiśvāḥ śudrāścaivamanekadhā // Ras_6.67 //",
    "GS40rasarnpu:831": " śvetā raktāstathā pītā kṛṣṇāścaiva caturvidhāḥ /",
    "GS40rasarnpu:832": " puruṣāśca striyaścaiva napuṃsakam anukramāt // Ras_6.68 //",
    "GS40rasarnpu:833": " vṛttāḥ phalakasaṃpūrṇās tejasvanto mahattarāḥ /",
    "GS40rasarnpu:834": " puruṣāste niboddhavyā rekhābinduvivarjitāḥ // Ras_6.69 //",
    "GS40rasarnpu:835": " rekhābindusamāyuktāḥ khaṇḍāścaiva tu yoṣitaḥ /",
    "GS40rasarnpu:836": " trikoṇāḥ pattalā dīrghāḥ vijñeyāste napuṃsakāḥ // Ras_6.70 //",
    "GS40rasarnpu:837": " sattvavanto balopetā lohe krāmaṇaśīlinaḥ /",
    "GS40rasarnpu:838": " rasabandhakarāḥ śīghraṃ puṃvajrāḥ suravandite // Ras_6.71 //",
    "GS40rasarnpu:839": " śarīrakāntijananāḥ strīvajrāḥ svalpaśaktayaḥ /",
    "GS40rasarnpu:840": " napuṃsakāḥ sattvahīnāḥ kaṣṭaṃ lohe kramanti ca // Ras_6.72 //",
    "GS40rasarnpu:841": " kṣatriyāḥ sarvakāryyeṣu varjyāśca rasakarmaṇi /",
    "GS40rasarnpu:842": " uttamā madhyamāścaiva kaniṣṭhāḥ parikīrtitāḥ // Ras_6.73 //",
    "GS40rasarnpu:843": " sthūlātisthūlamadhyāśca sūkṣmāḥ sūkṣmatarāḥ priye /",
    "GS40rasarnpu:844": " āsphoṭadāhabhedaiśca nirvyaṅgā nirupadravāḥ /",
    "GS40rasarnpu:845": " vīryyavantaśca te jyeṣṭhā nirmalā balavattarāḥ // Ras_6.74 //",
    "GS40rasarnpu:846": " rasāyane bhaved vipro hy aṇimādiguṇapradaḥ /",
    "GS40rasarnpu:847": " kṣatriyo mṛtyunāśārtho valīpalitarogahā // Ras_6.75 //",
    "GS40rasarnpu:848": " dravyakāro tathā vaiśyaḥ śarīraṃ dṛḍhatāṃ nayet /",
    "GS40rasarnpu:849": " vyādhipraśamanaṃ śūdro vayaḥstambhaṃ karoti ca // Ras_6.76 //",
    "GS40rasarnpu:850": " klībe klīvāḥ striyaḥ strīṇāṃ sarbbeṣāṃ puruṣā hitāḥ // Ras_6.77 //",
    "GS40rasarnpu:851": " yathā jātistathotsāhaṃ yathā sattvaṃ tathā guṇān /",
    "GS40rasarnpu:852": " yathā rucistathā śīlaṃ yathā śīlaṃ tathā varam /",
    "GS40rasarnpu:853": " yathā varastathā varṇaṃ kurvanti kuliśāḥ priye // Ras_6.78 //",
    "GS40rasarnpu:854": " śyāmā śamī ghanaravo vaṣābhūnmattakodravāḥ /",
    "GS40rasarnpu:855": " ākhukarṇī munitaruḥ kulatthaṃ cāmlavetasam // Ras_6.79 //",
    "GS40rasarnpu:856": " meṣaśṛṅgī raso 'pyeṣāṃ kandasya sūraṇasya tu /",
    "GS40rasarnpu:857": " śodhayettridinaṃ vajraṃ śuddhimeti sureśvari // Ras_6.80 //",
    "GS40rasarnpu:858": " meṣaśṛṅgaṃ bhujaṅgāsthi kūrmapṛṣṭhaṃ śilājatu /",
    "GS40rasarnpu:859": " snukkīlālarasaṃ stanyaṃ kāntapāṣāṇameva ca // Ras_6.81 //",
    "GS40rasarnpu:860": " vajrakaṃ cāpi vaikrāntaṃ tanmadhye prakṣipet priye /",
    "GS40rasarnpu:861": " tīvrānale puṭaṃ dattvā puṭāntaṃ yāvadāgatam // Ras_6.82 //",
    "GS40rasarnpu:862": " kulatthaṃ kodravaṃ cāpi hayamūtreṇa peṣayet /",
    "GS40rasarnpu:863": " taptaṃ nipecayet pīṭhe yāvattadbhasmatāṃ gatam // Ras_6.83 //",
    "GS40rasarnpu:864": " eṣa kāpāliko yogo vajramāraṇa uttamaḥ // Ras_6.84 //",
    "GS40rasarnpu:865": " mākṣikaṃ meṣaśṛṅgaṃ ca śilāgandhakaṭaṅkaṇam /",
    "GS40rasarnpu:866": " vaikrāntaṃ tālakaṃ cāpi vajrīkṣīrapariplutam // Ras_6.85 //",
    "GS40rasarnpu:867": " lepaṃ mūṣodare dattvā samāvarttaṃ tu kārayet /",
    "GS40rasarnpu:868": " mriyante hīrakāstatra dvandve samyaṅmilanti ca // Ras_6.86 //",
    "GS40rasarnpu:869": " gandhakaṃ ca śilādhātuṃ bhrāmakasya mukhaṃ tathā /",
    "GS40rasarnpu:870": " śaśakasya ca dantāṃśca vetasāmlena peṣayat // Ras_6.87 //",
    "GS40rasarnpu:871": " anena siddhakalkena mūṣālepaṃ tu kārayet /",
    "GS40rasarnpu:872": " andhamūṣāgataṃ dhmātaṃ vajraṃ tu mriyate kṣaṇāt // Ras_6.88 //",
    "GS40rasarnpu:873": " tenaiva militaṃ vajraṃ tārahemni na saṃśayaḥ // Ras_6.89 //",
    "GS40rasarnpu:874": " tālakaṃ gandhakaṃ kāntaṃ tāpyaṃ karpūraṭaṅkaṇam /",
    "GS40rasarnpu:875": " ciñcāsthi meṣaśṛṅgaṃ ca strīrajaḥparipeṣitam /",
    "GS40rasarnpu:876": " mūṣālepagataṃ dhmātaṃ vajraṃ tu mriyate kṣaṇāt // Ras_6.90 //",
    "GS40rasarnpu:877": " śarapuṅkhasya pañcāṅgaṃ peṣyaṃ strīrajasā tataḥ /",
    "GS40rasarnpu:878": " peṭārībījam athavā saṃpeṣyaṃ taṇḍulāmbhasā // Ras_6.91 //",
    "GS40rasarnpu:879": " peṣyaṃ trikarṣakārpāsa- mūlaṃ vā taṇḍulāmbhasā /",
    "GS40rasarnpu:880": " āraktarākāmūlaṃ vā strīstanyena tu peṣitam // Ras_6.92 //",
    "GS40rasarnpu:881": " peṣayedvajrakandaṃ vā vajrīkṣīreṇa suvrate /",
    "GS40rasarnpu:882": " tatkalkapuṭitaṃ dhmātaṃ vajraṃ caiva mṛtaṃ bhavet // Ras_6.93 //",
    "GS40rasarnpu:883": " mahānadīśvetaśuktyāṃ dinamekantu bhāvitam /",
    "GS40rasarnpu:884": " kṣīreṇottaravāruṇyāḥ kalkenānena suvrate // Ras_6.94 //",
    "GS40rasarnpu:885": " tālena meṣaśṛṅgyā ca vajravallyā ca veṣṭitam /",
    "GS40rasarnpu:886": " andhamūṣāgataṃ dhmātaṃ vajraṃ tu mriyate kṣaṇāt // Ras_6.95 //",
    "GS40rasarnpu:887": " kāntasya piṣṭikāmadhye vajraṃ devi vinikṣipet /",
    "GS40rasarnpu:888": " peṣayedgandhatailena mriyate vajram īśvari // Ras_6.96 //",
    "GS40rasarnpu:889": " kulatthāmbhasi kāsīsa- saurāṣṭrītālakānvite /",
    "GS40rasarnpu:890": " apāmārgakṣārayute vajraṃ siktaṃ mṛtaṃ bhavet // Ras_6.97 //",
    "GS40rasarnpu:891": " amṛtākandatimira- bījatvakkṣīraveṣṭitam /",
    "GS40rasarnpu:892": " meṣaśṛṅgagataṃ vajraṃ mṛlliptaṃ mriyate puṭaiḥ // Ras_6.98 //",
    "GS40rasarnpu:893": " peṭārī haṃsapādī ca vajravallī ca sūraṇam /",
    "GS40rasarnpu:894": " aśvatthasyāṅkurā devi sarve strīstanyapeṣitāḥ // Ras_6.99 //",
    "GS40rasarnpu:895": " anena siddhakalkena veṣṭitaṃ bṛhatīphale /",
    "GS40rasarnpu:896": " kṣiptaṃ bahirmṛdā liptaṃ mriyate saptabhiḥ puṭaiḥ // Ras_6.100 //",
    "GS40rasarnpu:897": " śvetendurekhāpuṣpāmbu- gandhakatrayamākṣikaiḥ /",
    "GS40rasarnpu:898": " veṣṭitaṃ kuliśaṃ devi puṭapākāt mṛtaṃ bhavet // Ras_6.101 //",
    "GS40rasarnpu:899": " aśvatthabadarībhiṇḍī- mākṣīkaṃ karkaṭāsthi ca /",
    "GS40rasarnpu:900": " snuhīkṣīreṇa saṃpeṣya puṭādvipro mṛto bhavet // Ras_6.102 //",
    "GS40rasarnpu:901": " karavīrārkadugdhena meṣaśṛṅgaṃ sahiṅgulam /",
    "GS40rasarnpu:902": " udumbarasamāyuktaṃ puṭāt kṣatriyamāraṇam // Ras_6.103 //",
    "GS40rasarnpu:903": " bālā cātibalā caiva gandhakaṃ karkaṭāsthi ca /",
    "GS40rasarnpu:904": " kṣīreṇottaravāruṇyāḥ puṭanādvaiśyamāraṇam // Ras_6.104 //",
    "GS40rasarnpu:905": " kaṇḍūlasūraṇenaiva śilayā laśunena ca /",
    "GS40rasarnpu:906": " nyagrodhaśaṅkhadugdhena śūdro 'pi mriyate kṣaṇāt // Ras_6.105 //",
    "GS40rasarnpu:907": " sthūlā bahusthūlapuṭaiḥ naśyanti phalakādayaḥ /",
    "GS40rasarnpu:908": " susvinnā iva jāyante mṛdutvamupajāyate // Ras_6.106 //",
    "GS40rasarnpu:909": " piṣṭvāmalakapañcāṅgaṃ gaurābhām indravāruṇīm /",
    "GS40rasarnpu:910": " anena veṣṭitaṃ vajraṃ mriyate saptabhiḥ puṭaiḥ // Ras_6.107 //",
    "GS40rasarnpu:911": " mātṛvāhakajīvasya madhye vajraṃ vinikṣipet /",
    "GS40rasarnpu:912": " dolāsvede tryahaṃ devi guṇapattrasamaṃ bhavet // Ras_6.108 //",
    "GS40rasarnpu:913": " eraṇḍavṛkṣamadhye tu vajraṃ devi vinikṣipet /",
    "GS40rasarnpu:914": " ekamāse gate devi guṇapattrasamaṃ bhavet // Ras_6.109 //",
    "GS40rasarnpu:915": " kāntasya piṣṭikāmadhye vajraṃ devi vinikṣipet /",
    "GS40rasarnpu:916": " kārpāsanimbapattraṃ ca badarīpattrasaṃyutam // Ras_6.110 //",
    "GS40rasarnpu:917": " ekatra peṣayettattu kāntagolakaveṣṭitam /",
    "GS40rasarnpu:918": " bāhye tāmbūlapattreṇa sthāpayejjānumadhyataḥ // Ras_6.111 //",
    "GS40rasarnpu:919": " yāmadvayena tadvajraṃ jāyate mṛdu niścitam /",
    "GS40rasarnpu:920": " tatkṣaṇānmriyate vajraṃ tāre hemni na saṃśayaḥ // Ras_6.112 //",
    "GS40rasarnpu:921": " jambīraphalamadhyasthaṃ vastrapoṭalikāgatam /",
    "GS40rasarnpu:922": " kvāthayet kodravakvāthe krameṇānena tu tryaham /",
    "GS40rasarnpu:923": " tadvajraṃ jāyate khoṭaṃ hemnā milati tatkṣaṇāt // Ras_6.113 //",
    "GS40rasarnpu:924": " nāgavallyā praliptaṃ tu tatpattreṇaiva veṣṭitam /",
    "GS40rasarnpu:925": " jānumadhye sthitaṃ yāmaṃ mṛdu saṃjāyate dhruvam // Ras_6.114 //",
    "GS40rasarnpu:926": " mūle vajralatāyāstu mṛdu vajraṃ vinikṣipet /",
    "GS40rasarnpu:927": " puṭaṃ dadyāt prayatnena bhasmībhavati tatkṣaṇāt // Ras_6.115 //",
    "GS40rasarnpu:928": " sukhādbandhakaraṃ hy āśu sattvaṃ muñcati tatkṣaṇāt /",
    "GS40rasarnpu:929": " sarvamṛtyupraśamanāḥ sarvasiddhikarāś ca te // Ras_6.116 //",
    "GS40rasarnpu:930": " asthiśṛṅkhalamadhyasthaṃ kṛtvā vajraṃ virandhritam /",
    "GS40rasarnpu:931": " jalabhāṇḍe tu tat svinnaṃ saptāhaṃ dravatāṃ vrajet // Ras_6.117 //",
    "GS40rasarnpu:932": " kṣāratrayaṃ rāmaṭhaṃ ca caṇakāmlāmlavetasam /",
    "GS40rasarnpu:933": " kṣiptvā jvālāmukhīkṣīraṃ sthalakumbhīrasena ca // Ras_6.118 //",
    "GS40rasarnpu:934": " etaistu marditaṃ vajraṃ snuhyarkapayasā tathā /",
    "GS40rasarnpu:935": " dolāyāṃ svedayeddevi jāyate rasavad yathā // Ras_6.119 //",
    "GS40rasarnpu:936": " athavāpyabhrakaṃ svinnaṃ mauktikaṃ ca pravālakam /",
    "GS40rasarnpu:937": " mākṣikaṃ nīlapuṣpaṃ ca pītaṃ marakataṃ mahat /",
    "GS40rasarnpu:938": " vaiḍūryasphaṭikādīni dravanti salilaṃ yathā // Ras_6.120 //",
    "GS40rasarnpu:939": " lohajātaṃ tathā dhmātam agnivarṇaṃ tu dṛśyate /",
    "GS40rasarnpu:940": " vāpitaṃ sakṛd ekena mṛtaṃ jalasamaṃ bhavet // Ras_6.121 //",
    "GS40rasarnpu:941": " muktāphalaṃ tu saptāhaṃ vetasāmlena bhāvitam /",
    "GS40rasarnpu:942": " jambīrodaramadhyasthaṃ dhānyarāśau nidhāpayet /",
    "GS40rasarnpu:943": " puṭapākena taccūrṇaṃ jāyate salilaṃ yathā // Ras_6.122 //",
    "GS40rasarnpu:944": " śṛṇu devi mahābhāge vaikrāntākhyaṃ mahārasam // Ras_6.123 //",
    "GS40rasarnpu:945": " daityendro mahiṣaḥ siddho haradehasamudbhavaḥ /",
    "GS40rasarnpu:946": " durgā bhagavatī devī taṃ śūlena vyamardayat // Ras_6.124 //",
    "GS40rasarnpu:947": " tasya raktaṃ tu patitaṃ yatra yatra sthitaṃ bhuvi /",
    "GS40rasarnpu:948": " tatra tatra tu vaikrānto vajrākāro mahārasaḥ // Ras_6.125 //",
    "GS40rasarnpu:949": " vindhyasya dakṣiṇe cāsti uttare nāsti sarvathā /",
    "GS40rasarnpu:950": " vikṛntayati lohāni tena vaikrāntakaḥ smṛtaḥ // Ras_6.126 //",
    "GS40rasarnpu:951": " śvetaḥ pītastathā rakto nīlaḥ pārāvataprabhaḥ /",
    "GS40rasarnpu:952": " mayūravālasadṛśaś cānyo marakataprabhaḥ // Ras_6.127 //",
    "GS40rasarnpu:953": " dehasiddhikaraḥ kṛṣṇaḥ pīte pītaḥ site sitaḥ /",
    "GS40rasarnpu:954": " sarvārthasiddhido raktaḥ tathā marakataprabhaḥ /",
    "GS40rasarnpu:955": " śeṣe dve niṣphale varjye vaikrāntamiti saptadhā // Ras_6.128 //",
    "GS40rasarnpu:956": " yatra kṣetre sthitaṃ devi vaikrāntaṃ tatra bhairavam /",
    "GS40rasarnpu:957": " vināyakaṃ ca sampūjya gṛhṇīyāt sādhakottamaḥ // Ras_6.129 //",
    "GS40rasarnpu:958": " vaikrāntaṃ cūrṇitaṃ sūkṣmaṃ surāsuranamaskṛtam /",
    "GS40rasarnpu:959": " vyāghrīkandasya madhyasthaṃ dhamayitvā puṭe sthitam // Ras_6.130 //",
    "GS40rasarnpu:960": " aśvamūtreṇa mṛdvagnau svedayet saptavāsarāt /",
    "GS40rasarnpu:961": " chāyāśuṣkaṃ tataḥ kuryād idaṃ vaikrāntamuttamam // Ras_6.131 //",
    "GS40rasarnpu:962": " athavā lavaṇakṣāra- mūtrāmlakṛṣṇatailakaiḥ /",
    "GS40rasarnpu:963": " kulatthakodravakvāthe svedayet sapta vāsarān // Ras_6.132 //",
    "GS40rasarnpu:964": " vandhyācūrṇaṃ tu vaikrāntaṃ samāṃśena tu cūrṇayet /",
    "GS40rasarnpu:965": " ajāmūtreṇa saṃbhāvya chāyāśuṣkaṃ tu kārayet /",
    "GS40rasarnpu:966": " andhanāle dhamitvā tu mūṣāsattvaṃ tu jāyate // Ras_6.133 //",
    "GS40rasarnpu:967": " mokṣamoraṭapālāśa- kṣāragomūtrabhāvitam /",
    "GS40rasarnpu:968": " vajrakandaśiphākalka- lākṣāṭaṅkaṇasaṃyutam // Ras_6.134 //",
    "GS40rasarnpu:969": " vaikrāntasambhavaṃ cūrṇaṃ meṣaśṛṅgīdravānvitam /",
    "GS40rasarnpu:970": " piṇḍitaṃ mūkamūṣāyāṃ dhmātaṃ sattvaṃ vimuñcati // Ras_6.135 //",
    "GS40rasarnpu:971": " vaikrāntaṃ vajrakandaṃ ca peṣayed vajravāriṇā /",
    "GS40rasarnpu:972": " māhiṣe navanīte ca sakṣaudraṃ piṇḍitaṃ tataḥ /",
    "GS40rasarnpu:973": " śodhayitvā dhamet sattvam indragopasamaṃ patet // Ras_6.136 //",
    "GS40rasarnpu:974": " ketakīsvarasaḥ kāṅkṣī maṇimatthaṃ sakhecaram /",
    "GS40rasarnpu:975": " svedanājjāyate devi vaikrāntaṃ rasasaṃnibham // Ras_6.137 //",
    "GS40rasarnpu:976": " suvarṇaṃ rajataṃ tāmraṃ kāntalohasya vā rajaḥ /",
    "GS40rasarnpu:977": " anena svedavidhinā dravanti salilaṃ yathā // Ras_6.138 //",
    "GS40rasarnpu:978": " ityuktamabhrakādīnāṃ caturṇāṃ lakṣaṇādikam /",
    "GS40rasarnpu:979": " tanmamācakṣva deveśi kimanyacchrotum icchasi // Ras_6.139 //",
    "GS40rasarnpu:980": " iti śrīpārvatīparameśvarasaṃvāde rasārṇave rasasaṃhitāyām abhrakādilakṣaṇasaṃskāranirṇayo nāma ṣaṣṭhaḥ paṭalaḥ",
    "GS40rasarnpu:981": " 7 [Mahārasoparasalohalakṣaṇasaṃskāraratnadrāvaṇamāraṇanirṇayaḥ]",
    "GS40rasarnpu:982": " śrīdevyuvāca saha lakṣaṇasaṃskārair ājñāpaya mahārasān /",
    "GS40rasarnpu:983": " anyacca tādṛśaṃ deva rasavidyopakārakam // Ras_7.1 //",
    "GS40rasarnpu:984": " śrībhairava uvāca mākṣiko vimalaḥ śailaś capalo rasakastathā /",
    "GS40rasarnpu:985": " sasyako daradaścaiva srotoñjanam athāṣṭakam /",
    "GS40rasarnpu:986": " aṣṭau mahārasāścaivam etān prathamataḥ śṛṇu // Ras_7.2 //",
    "GS40rasarnpu:987": " kṛṣṇastu bhārataṃ śrutvā yoganidrāmupāgataḥ /",
    "GS40rasarnpu:988": " tasya pādatale viddhaṃ vyādhena mṛgaśaṅkayā // Ras_7.3 //",
    "GS40rasarnpu:989": " ye tatra patitā bhūmau kṣatādrudhirabindavaḥ /",
    "GS40rasarnpu:990": " te nimbaphalasaṃsthānā jātā vai mākṣikopalāḥ // Ras_7.4 //",
    "GS40rasarnpu:991": " mākṣiko dvividhastatra pītaśuklavibhāgataḥ /",
    "GS40rasarnpu:992": " vimalastrividho devi śuklaḥ pītaśca lohitaḥ // Ras_7.5 //",
    "GS40rasarnpu:993": " tailāranālatakreṣu gomūtre kadalīrase /",
    "GS40rasarnpu:994": " kulatthakodravakvāthaiḥ mākṣikaṃ vimalaṃ tathā /",
    "GS40rasarnpu:995": " muhuḥ śūraṇakandasthaṃ svedayedvaravarṇini // Ras_7.6 //",
    "GS40rasarnpu:996": " kṣārāmlalavaṇairaṇḍa- tailasarpiḥsamanvitam /",
    "GS40rasarnpu:997": " puṭatrayaṃ pradātavyaṃ taddvayaṃ śodhitaṃ bhavet // Ras_7.7 //",
    "GS40rasarnpu:998": " mākṣikaṃ cūrṇitaṃ stanya- snuhyarkakṣīrabhāvitam /",
    "GS40rasarnpu:999": " sattvaṃ muñcati sudhmātaṃ ṭaṅkakaṅkuṣṭhamoditam // Ras_7.8 //",
    "GS40rasarnpu:1000": " kadalīkandatulasī- nāraṅgāmlapariplutam /",
    "GS40rasarnpu:1001": " saptasaptapuṭopetaṃ pañcadrāvakasaṃyutam /",
    "GS40rasarnpu:1002": " strīstanyamoditaṃ dhmātaṃ sattvaṃ muñcati mākṣikam // Ras_7.9 //",
    "GS40rasarnpu:1003": " kṣaudragandharvatailābhyāṃ gomūtreṇa ghṛtena ca /",
    "GS40rasarnpu:1004": " kadalīkandasāreṇa bhāvitaṃ mākṣikaṃ muhuḥ /",
    "GS40rasarnpu:1005": " mūṣāyāṃ muñcati dhmātaṃ sattvaṃ śulvanibhaṃ mṛdu // Ras_7.10 //",
    "GS40rasarnpu:1006": " devadālīrasaṃ kṣiptvā pādāṃśaṭaṅkaṇairyutam /",
    "GS40rasarnpu:1007": " prakaṭāṃ mūṣikāṃ kṛtvā dhamet sattvam apekṣitam // Ras_7.11 //",
    "GS40rasarnpu:1008": " kimatra citraṃ kadalīrasena supācitaṃ sūraṇakandasampuṭe /",
    "GS40rasarnpu:1009": " vātāritailena puṭena tāpyaṃ puṭena dagdhaṃ varaśuddhim eti // Ras_7.12 //",
    "GS40rasarnpu:1010": " gomūtraiśca snuhikṣīraiḥ bhāvyameraṇḍatailakaiḥ /",
    "GS40rasarnpu:1011": " mākṣikaṃ dinam ekaṃ tu marditaṃ vaṭakīkṛtam /",
    "GS40rasarnpu:1012": " abhravaddhamayet sattvaṃ sasyakasyāpyayaṃ vidhiḥ // Ras_7.13 //",
    "GS40rasarnpu:1013": " tāpyam āvartakaṃ dhātu- mākṣikaṃ madhudhātukam /",
    "GS40rasarnpu:1014": " mākṣikaṃ tiktamadhuraṃ mehārśaḥkṣayakuṣṭhanut /",
    "GS40rasarnpu:1015": " kaphapittaharaṃ balyaṃ yogavāhi rasāyanam // Ras_7.14 //",
    "GS40rasarnpu:1016": " jvarasaṃnipātadāridryāṇyapi yannāmakathanamātreṇa /*",
    "GS40rasarnpu:1017": " naśyanti yojanaśate kas tasmāllohavedhakaraḥ // Ras_7.15 /*",
    "GS40rasarnpu:1018": " vimalaṃ śigrutoyena kāṅkṣīkāsīsaṭaṅkaṇaiḥ /",
    "GS40rasarnpu:1019": " vajrakandasamāyuktaṃ bhāvitaṃ kadalīrasaiḥ // Ras_7.16 //",
    "GS40rasarnpu:1020": " mokṣakakṣārasaṃyuktaṃ dhāmitaṃ mūkamūṣayā /",
    "GS40rasarnpu:1021": " sattvaṃ candrārkasaṃkāśaṃ prayacchati na saṃśayaḥ // Ras_7.17 //",
    "GS40rasarnpu:1022": " patito 'patitaśceti dvividhaḥ śailā īśvari /",
    "GS40rasarnpu:1023": " granthāntare 'pi kīrtyo 'sau kīrtito bahubhiḥ suraiḥ // Ras_7.18 //",
    "GS40rasarnpu:1024": " nidāghe gharmasaṃtaptā dhātusāraṃ dharādharāḥ /",
    "GS40rasarnpu:1025": " niryāsaṃ ca vimuñcanti tacchilājatu kīrtitam // Ras_7.19 //",
    "GS40rasarnpu:1026": " śilāvad dhātukaṃ dhmātaṃ śailajaṃ girisānujam /",
    "GS40rasarnpu:1027": " jatvadrijaṃ giriḥ śailaḥ proktastvayānukīrtitaḥ // Ras_7.20 //",
    "GS40rasarnpu:1028": " kṣārāmlagojalairdhmātaṃ śudhyate ca śilājatu /",
    "GS40rasarnpu:1029": " athavā goghṛtenāpi triphaladvyārdrakadravaiḥ /",
    "GS40rasarnpu:1030": " lohapātre vinikṣipya śodhayettattu yatnataḥ // Ras_7.21 //",
    "GS40rasarnpu:1031": " śailaṃ vicūrṇayitvā tu dhānyāmlopaviṣair viṣaiḥ /",
    "GS40rasarnpu:1032": " piṇḍaṃ baddhvā tu vidhivat pātayeccapalaṃ yathā // Ras_7.22 //",
    "GS40rasarnpu:1033": " gauraḥ śveto 'ruṇaḥ kṛṣṇaś capalastu praśasyate /",
    "GS40rasarnpu:1034": " haimābhaścaiva tārābho viśeṣādrasabandhakaḥ // Ras_7.23 //",
    "GS40rasarnpu:1035": " śeṣau madhyau ca lākṣāvat śīghradrāvau tu niṣphalau /",
    "GS40rasarnpu:1036": " vaṅgavaddravate vahnau capalastena kīrtitaḥ // Ras_7.24 //",
    "GS40rasarnpu:1037": " vastreṇa baddhvā capalaṃ laṅghayedyadi sāgaram /",
    "GS40rasarnpu:1038": " vastraṃ ca veṣṭayet sadyaḥ tenāsau capalaḥ smṛtaḥ // Ras_7.25 //",
    "GS40rasarnpu:1039": " sārayet puṭapākena capalaṃ girimastake /",
    "GS40rasarnpu:1040": " dehabandhaṃ karotyeva viśeṣādrasabandhanam // Ras_7.26 //",
    "GS40rasarnpu:1041": " capalaścapalāvedhaṃ karoti ghanavaccalaḥ /",
    "GS40rasarnpu:1042": " capalo lekhanaḥ snigdho dehalohakaro mataḥ // Ras_7.27 //",
    "GS40rasarnpu:1043": " mṛttikāguḍapāṣāṇa- bhedato rasakastridhā // Ras_7.28 //",
    "GS40rasarnpu:1044": " pītastu mṛttikākāro mṛttikārasako varaḥ /",
    "GS40rasarnpu:1045": " guḍābho madhyamo jñeyaḥ pāṣāṇābhaḥ kaniṣṭhakaḥ // Ras_7.29 //",
    "GS40rasarnpu:1046": " kaṭukālābuniryāse- nāloḍya rasakaṃ pacet /",
    "GS40rasarnpu:1047": " śuddho doṣavinirmuktaḥ pītavarṇastu jāyate // Ras_7.30 //",
    "GS40rasarnpu:1048": " kimatra citraṃ rasakaṃ rasena rajasvalāyāḥ kusumena bhāvitam /",
    "GS40rasarnpu:1049": " krameṇa kṛtvā uragena rañjitaṃ karoti śulbaṃ tripuṭena kāñcanam //",
    "GS40rasarnpu:1050": " kṣīyate nāpi vahnisthaḥ sattvarūpo mahābalaḥ // Ras_7.32 //",
    "GS40rasarnpu:1051": " rasakaṃ cūrṇayitvā tu baddhvā vastre vicakṣaṇaḥ /",
    "GS40rasarnpu:1052": " mūtre nidhāpayet strīṇāṃ saptarātraṃ sureśvari // Ras_7.33 //",
    "GS40rasarnpu:1053": " puṣpāṇāṃ raktapītānāṃ rasaiḥ pattraiśca bhāvayet // Ras_7.34 //",
    "GS40rasarnpu:1054": " kṣāraiḥ snehaistathā cāmlaiḥ bhāvitaṃ rasakaṃ muhuḥ /",
    "GS40rasarnpu:1055": " ūrṇālākṣāniśāpathyā- bhūlatādhūmasaṃyutam // Ras_7.35 //",
    "GS40rasarnpu:1056": " mūkamūṣāgataṃ dhmātaṃ ṭaṅkaṇena samanvitam /",
    "GS40rasarnpu:1057": " sattvaṃ kuṭilasaṃkāśaṃ muñcatyeva na saṃśayaḥ // Ras_7.36 //",
    "GS40rasarnpu:1058": " gobhaddo rasakastutthaṃ kṣitikiṭṭo rasodbhavaḥ /",
    "GS40rasarnpu:1059": " kharparo netrarogāriḥ rītikṛttāmrarañjakaḥ // Ras_7.37 //",
    "GS40rasarnpu:1060": " rasako rañjako rūkṣo vātakṛt śleṣmanāśanaḥ /",
    "GS40rasarnpu:1061": " tridoṣaghnaṃ tu tatsattvaṃ netradoṣavināśanam // Ras_7.38 //",
    "GS40rasarnpu:1062": " kālakūṭaviṣaṃ pītvā garuḍaḥ soḍhumakṣamaḥ /",
    "GS40rasarnpu:1063": " sudhāmapi tathāvāmat bhukta āśīviṣāmṛte /",
    "GS40rasarnpu:1064": " svayaṃ vinirgate cañcvoḥ sasyako 'bhūt sa kālikaḥ // Ras_7.39 //",
    "GS40rasarnpu:1065": " ekadhā sasyakastasya strīmūtre bhāvayedrajaḥ /",
    "GS40rasarnpu:1066": " śaśaśoṇitamadhye vā dinamekaṃ nidhāpayet // Ras_7.40 //",
    "GS40rasarnpu:1067": " tasya cūrṇaṃ maheśāni pādasaubhāgyasaṃyutam /",
    "GS40rasarnpu:1068": " karañjatailamadhyasthaṃ dinamekaṃ nidhāpayet // Ras_7.41 //",
    "GS40rasarnpu:1069": " madhyasthamandhamūṣāyāḥ dhamayet kokilātrayam /",
    "GS40rasarnpu:1070": " indragopakasaṃkāśaṃ sattvaṃ patati śobhanam // Ras_7.42 //",
    "GS40rasarnpu:1071": " ekadhā sasyakastasmāt dhmāto nipatito bhavet /",
    "GS40rasarnpu:1072": " kālikārahito raktaḥ śikhikaṇṭhasamākṛtiḥ // Ras_7.43 //",
    "GS40rasarnpu:1073": " sasyo mayūratutthaṃ syāt vahnikṛt kālanāśanaḥ /",
    "GS40rasarnpu:1074": " rasāyane tu yogyaḥ syād vayaḥstambhakaro bhavet // Ras_7.44 //",
    "GS40rasarnpu:1075": " sasyakaḥ śuddhimāpnoti raktavargeṇa bhāvitaḥ // Ras_7.45 //",
    "GS40rasarnpu:1076": " daradastrividhaḥ proktaś carmāraḥ śukatuṇḍakaḥ /",
    "GS40rasarnpu:1077": " haṃsapādastṛtīyaḥ syād guṇavānuttarottaraḥ // Ras_7.46 //",
    "GS40rasarnpu:1078": " cūrṇapāradabhedena dvividho daradaḥ punaḥ // Ras_7.47 //",
    "GS40rasarnpu:1079": " gomāṃse māhiṣe mūtre dadhyamlatilatailayoḥ /",
    "GS40rasarnpu:1080": " ekaikaṃ tridinaṃ paktvā śikhipittena bhāvayet // Ras_7.48 //",
    "GS40rasarnpu:1081": " daradaṃ pātanāyantre pātayet salilāśaye /",
    "GS40rasarnpu:1082": " sattvaṃ tu sūtasaṃkāśaṃ jāyate nātra saṃśayaḥ // Ras_7.49 //",
    "GS40rasarnpu:1083": " laghukandaraso mleccho hiṅgulaṃ cūrṇapāradam /",
    "GS40rasarnpu:1084": " maṇirāgajamasyaiva nāma carmāragandhikam // Ras_7.50 //",
    "GS40rasarnpu:1085": " tiktoṣṇaṃ hiṅgulaṃ divyaṃ rasagandhakasambhavam /",
    "GS40rasarnpu:1086": " lohakuṣṭhaharaṃ divya- balamedhāgnidīpanam // Ras_7.51 //",
    "GS40rasarnpu:1087": " kimatra citraṃ daradaḥ subhāvitaḥ kṣīreṇa meṣyā bahuśo 'mlavargaiḥ /",
    "GS40rasarnpu:1088": " sitaṃ suvarṇaṃ bahugharmatāpitaṃ karoti sākṣādvarakuṅkumaprabham //",
    "GS40rasarnpu:1089": " valmīkaśikharākāraṃ bhaṅge nīlotpaladyuti /",
    "GS40rasarnpu:1090": " ghṛṣṭaṃ tu gairikacchāyaṃ srotojaṃ suravandite // Ras_7.53 //",
    "GS40rasarnpu:1091": " gośakṛdrasamūtreṣu ghṛtakṣaudravasāsu ca /",
    "GS40rasarnpu:1092": " bhāvitaṃ bahuśastacca kṣipraṃ badhnāti sūtakam // Ras_7.54 //",
    "GS40rasarnpu:1093": " evaṃ mahārasāḥ proktāḥ śṛṇuṣvoparasān priye // Ras_7.55 //",
    "GS40rasarnpu:1094": " gandhakastālakaḥ śilā saurāṣṭrī khagagairikam /",
    "GS40rasarnpu:1095": " rājāvartaśca kaṅkuṣṭham aṣṭā uparasāḥ smṛtāḥ // Ras_7.56 //",
    "GS40rasarnpu:1096": " śvetadvīpe purā devi sarvaratnavibhūṣite /",
    "GS40rasarnpu:1097": " sarvakāmamaye ramye tīre kṣīrapayonidheḥ // Ras_7.57 //",
    "GS40rasarnpu:1098": " vidyādharībhirmukhyābhir aṅganābhiśca yoṣite /",
    "GS40rasarnpu:1099": " siddhāṅganābhistviṣṭābhis tathaivāpsarasāṃ gaṇaiḥ // Ras_7.58 //",
    "GS40rasarnpu:1100": " devāṅganābhiranyābhiḥ krīḍitābhiḥ purā priye /",
    "GS40rasarnpu:1101": " gītanṛtyairvicitraiśca vādyairnānāvidhaistathā // Ras_7.59 //",
    "GS40rasarnpu:1102": " evaṃ saṃkrīḍamānāyās tavābhūt prasṛtaṃ rajaḥ /",
    "GS40rasarnpu:1103": " tadrajo 'tīva suśroṇi sugandhi sumanoharam // Ras_7.60 //",
    "GS40rasarnpu:1104": " rajasaścātibāhulyāt vāsaste raktatāṃ yayau /",
    "GS40rasarnpu:1105": " tatra tyaktvā tu tadvāsaḥ susnātā kṣīrasāgare // Ras_7.61 //",
    "GS40rasarnpu:1106": " vṛtā devāṅganābhistvaṃ suraiścāpi puraṃ gatā /",
    "GS40rasarnpu:1107": " ūrmibhiste rajovastraṃ nītaṃ madhye payonidheḥ // Ras_7.62 //",
    "GS40rasarnpu:1108": " evaṃ te śoṇitaṃ bhadre praviṣṭaṃ kṣīrasāgare /",
    "GS40rasarnpu:1109": " kṣīrābdhimathane caitad amṛtena sahotthitam /",
    "GS40rasarnpu:1110": " nijagandhena tān sarvān harṣayaddevadānavān // Ras_7.63 //",
    "GS40rasarnpu:1111": " tato devagaṇairuktaṃ gandhakākhyo bhavatvayam // Ras_7.64 //",
    "GS40rasarnpu:1112": " rasasya bandhanārthāya jāraṇāya bhavatvayam /",
    "GS40rasarnpu:1113": " ye guṇāḥ pārade proktās te caivātra bhavantviti // Ras_7.65 //",
    "GS40rasarnpu:1114": " iti devagaṇaiḥ prītaiḥ purā proktaṃ sureśvari /",
    "GS40rasarnpu:1115": " tenāyaṃ gandhako nāma vikhyātaḥ kṣitimaṇḍale // Ras_7.66 //",
    "GS40rasarnpu:1116": " sa cāpi trividho devi śukacañcunibho varaḥ /",
    "GS40rasarnpu:1117": " madhyamaḥ pītavarṇaḥ syāc chuklavarṇo 'dhamaḥ priye // Ras_7.67 //",
    "GS40rasarnpu:1118": " karañjairaṇḍatailena drāvayitvājadugdhake /",
    "GS40rasarnpu:1119": " siñcedunmattaniryāse trīnvārāṃstaṃ pṛthak pṛthak // Ras_7.68 //",
    "GS40rasarnpu:1120": " jvālinībījacūrṇena matsyapittaiśca bhāvayet /",
    "GS40rasarnpu:1121": " bhṛṅgāmbhasā vā saptāhaṃ bhāvitaḥ kṣālito 'mbhasā // Ras_7.69 //",
    "GS40rasarnpu:1122": " tāpito badarāṅgāraiḥ ghṛtākte lohabhājane /",
    "GS40rasarnpu:1123": " āvartitaśca mṛdvagnau ghṛtāktakarpaṭopari // Ras_7.70 //",
    "GS40rasarnpu:1124": " kṣipraṃ bhṛṅgasya niryāse kṣālito gandhako hitaḥ // Ras_7.71 //",
    "GS40rasarnpu:1125": " gandhako hi svabhāvena rasarūpaḥ svarūpataḥ /",
    "GS40rasarnpu:1126": " gandhakaṃ śodhayet kṣīre śṛṅgaverarase tathā // Ras_7.72 //",
    "GS40rasarnpu:1127": " rase ca bhṛṅgarājasya nimbukasya rase tathā /",
    "GS40rasarnpu:1128": " śodhitaḥ saptavārāṇi gandhako jāyate 'malaḥ // Ras_7.73 //",
    "GS40rasarnpu:1129": " tālakaḥ paṭalaḥ piṇḍo dvidhā tatrādya uttamaḥ /",
    "GS40rasarnpu:1130": " kuṣmāṇḍe tu śataṃ vārān tālakaṃ svedayedbudhaḥ // Ras_7.74 //",
    "GS40rasarnpu:1131": " snukkṣīrakaṭukālābu- rasayoḥ saptadhā pṛthak /",
    "GS40rasarnpu:1132": " tilasarṣapaśigrūṇi lākṣā ca lavaṇaṃ guḍaḥ /",
    "GS40rasarnpu:1133": " ṭaṅkaṇaṃ ca yutairhyetaiḥ tālakaṃ bhūdhare dravet // Ras_7.75 //",
    "GS40rasarnpu:1134": " vyādhighātaphalakṣāraṃ madhukuṣmāṇḍakaṃ tathā /",
    "GS40rasarnpu:1135": " dravaiḥ punarnavodbhūtaiḥ saptāhaṃ mardayedbudhaḥ // Ras_7.76 //",
    "GS40rasarnpu:1136": " dattvā pādāṃśakaṃ sarvaṃ tataḥ pātanayantrake /",
    "GS40rasarnpu:1137": " dadyāt puṭaṃ gajākāraṃ patet sattvaṃ sutālakāt // Ras_7.77 //",
    "GS40rasarnpu:1138": " raktā śilā tu gomāṃse luṅgāmlena vipācitā /",
    "GS40rasarnpu:1139": " tāṃ raktapītapuṣpāṇāṃ rasaiḥ pittaiśca bhāvayet // Ras_7.78 //",
    "GS40rasarnpu:1140": " sitā kṛṣṇā ca saurāṣṭrī cūrṇakhaṇḍātmikā ca sā // Ras_7.79 //",
    "GS40rasarnpu:1141": " gopittena śataṃ vārān saurāṣṭrīṃ bhāvayettataḥ /",
    "GS40rasarnpu:1142": " dhamitvā pātayet sattvaṃ krāmaṇaṃ cātiguhyakam // Ras_7.80 //",
    "GS40rasarnpu:1143": " kāsīsaṃ trividhaṃ śuklaṃ kṛṣṇaṃ pītamiti priye // Ras_7.81 //",
    "GS40rasarnpu:1144": " kāsīsaṃ cūrṇayitvā tu kāsamardarasena ca /",
    "GS40rasarnpu:1145": " rājakośātakītoyaiḥ pittaiśca paribhāvayet // Ras_7.82 //",
    "GS40rasarnpu:1146": " gairikaṃ trividhaṃ rakta- hemakevalabhedataḥ /",
    "GS40rasarnpu:1147": " raktavargarasakvātha- pittaistadbhāvayet pṛthak // Ras_7.83 //",
    "GS40rasarnpu:1148": " anena kramayogena gairikaṃ vimalaṃ dhamet /",
    "GS40rasarnpu:1149": " kramāt sitaṃ ca raktaṃ ca sattvaṃ patati śobhanam // Ras_7.84 //",
    "GS40rasarnpu:1150": " rājāvarto dvidhā devi gulikācūrṇabhedataḥ // Ras_7.85 //",
    "GS40rasarnpu:1151": " taccūrṇaṃ devadeveśi mahiṣīkṣīrasaṃyutam /",
    "GS40rasarnpu:1152": " vipacedāyase pātre goghṛtena vimiśritam // Ras_7.86 //",
    "GS40rasarnpu:1153": " taccūrṇitaṃ sureśāni kunaṭīghṛtamiśritam /",
    "GS40rasarnpu:1154": " saubhāgyapañcagavyena piṇḍībaddhaṃ tu kārayet /",
    "GS40rasarnpu:1155": " dhamitaṃ khādirāṅgāraiḥ sattvaṃ muñcati śobhanam // Ras_7.87 //",
    "GS40rasarnpu:1156": " kaṅkuṣṭhaṃ vidrumacchāyaṃ tacca sattvamayaṃ priye // Ras_7.88 //",
    "GS40rasarnpu:1157": " sūryāvartodakakaṇā- vahniśigruśiphārasaiḥ /",
    "GS40rasarnpu:1158": " kadalīkandasāreṇa vandhyākośātakīrasaiḥ // Ras_7.89 //",
    "GS40rasarnpu:1159": " kākamācīdevadālī- vajrakandarasaistathā /",
    "GS40rasarnpu:1160": " ebhir vyastaiḥ samastairvā kṣārāmlasnehasaindhavaiḥ /",
    "GS40rasarnpu:1161": " mahārasāścoparasāḥ śuddhimāyānti bhāvitāḥ // Ras_7.90 //",
    "GS40rasarnpu:1162": " lākṣālavaṇasaubhāgya- dhūmasārakaṭutrayam /",
    "GS40rasarnpu:1163": " śigrumūlamadhūcchiṣṭaṃ pathyāgugguludhātavaḥ // Ras_7.91 //",
    "GS40rasarnpu:1164": " sarjikāsarjaniryāsa- piṇyākorṇāsamanvitam /",
    "GS40rasarnpu:1165": " pārāvatamalakṣudra- matsyadrāvakapañcakam // Ras_7.92 //",
    "GS40rasarnpu:1166": " tilasarṣapagodhūma- māṣaniṣpāvacikkasam /",
    "GS40rasarnpu:1167": " chāgakṣīreṇa saṃyuktaṃ vajrapiṇḍī tu kīrtitā // Ras_7.93 //",
    "GS40rasarnpu:1168": " anayā vajrapiṇḍyā tu pañcamāhiṣayuktayā /",
    "GS40rasarnpu:1169": " mahārasā moditāstu pañcagavyena bhāvitāḥ // Ras_7.94 //",
    "GS40rasarnpu:1170": " koṣṭhe kharāgninā dhmātāḥ sattvaṃ muñcanti suvrate /",
    "GS40rasarnpu:1171": " evaṃ śilābhyo jīvebhyo mṛdbhyaḥ sattvaṃ prajāyate // Ras_7.95 //",
    "GS40rasarnpu:1172": " evaṃ coparasāḥ proktāḥ śṛṇu lohānyataḥ param // Ras_7.96 //",
    "GS40rasarnpu:1173": " suvarṇaṃ rajataṃ tāmraṃ tīkṣṇaṃ vaṅgaṃ bhujaṃgamam /",
    "GS40rasarnpu:1174": " lohaṃ tu ṣaḍvidhaṃ tacca yathā pūrvaṃ tadakṣayam // Ras_7.97 //",
    "GS40rasarnpu:1175": " tatrāditaḥ sureśāni sāraṃ lohadvayaṃ smṛtam /",
    "GS40rasarnpu:1176": " sādhāraṇe tīkṣṇaśulve vaṅganāgau tu pūtikau // Ras_7.98 //",
    "GS40rasarnpu:1177": " rasajaṃ kṣetrajaṃ caiva lohasaṃkarajaṃ tathā /",
    "GS40rasarnpu:1178": " trividhaṃ jāyate hema caturthaṃ nopalabhyate // Ras_7.99 //",
    "GS40rasarnpu:1179": " raktābhaṃ pītavarṇaṃ ca dvividhaṃ devi kāñcanam /",
    "GS40rasarnpu:1180": " dāhe raktaṃ sitaṃ chede nikaṣe kuṅkumaprabham // Ras_7.100 //",
    "GS40rasarnpu:1181": " sagauravaṃ mṛdu snigdhaṃ tāraśulvavivarjitam /",
    "GS40rasarnpu:1182": " hema ṣoḍaśavarṇāḍhyaṃ śasyate dehalohayoḥ // Ras_7.101 //",
    "GS40rasarnpu:1183": " mṛttikā mātuluṅgāmlaiḥ pañcavāsarabhāvitā /",
    "GS40rasarnpu:1184": " sabhasmalavaṇā hema śodhayet puṭapākataḥ // Ras_7.102 //",
    "GS40rasarnpu:1185": " śuklaṃ ca tārakṛṣṇaṃ ca dvividhaṃ rajataṃ priye /",
    "GS40rasarnpu:1186": " guru snigdhaṃ mṛdu śvetaṃ tāramuttamamiṣyate // Ras_7.103 //",
    "GS40rasarnpu:1187": " nāgena kṣārarājena drāvitaṃ śuddhimicchati /",
    "GS40rasarnpu:1188": " tāraṃ trivāraṃ nikṣiptaṃ piśācītailamadhyataḥ // Ras_7.104 //",
    "GS40rasarnpu:1189": " tāmraṃ ca dvividhaṃ proktaṃ raktaṃ kṛṣṇaṃ sureśvari /",
    "GS40rasarnpu:1190": " ghanaghātasahaṃ snigdhaṃ raktapattraṃ mṛdūttamam // Ras_7.105 //",
    "GS40rasarnpu:1191": " snuhyarkakṣīralavaṇa- kṣārāmlaparilepitam /",
    "GS40rasarnpu:1192": " tāmrapattraṃ ca nirguṇḍī- rasamadhye tu ḍhālayet // Ras_7.106 //",
    "GS40rasarnpu:1193": " rohaṇaṃ vājaraṃ caiva tṛtīyaṃ ca paḍālakam /",
    "GS40rasarnpu:1194": " iti tīkṣṇaṃ tridhā tacca kāntalohamiti smṛtam // Ras_7.107 //",
    "GS40rasarnpu:1195": " nīlaṃ kṛṣṇamiti snigdhaṃ sūkṣmadhāramayaḥ śubham /",
    "GS40rasarnpu:1196": " guḍūcī haṃsapādī ca naktamālaḥ phalatrayam // Ras_7.108 //",
    "GS40rasarnpu:1197": " gopālakī gorasānāṃ tumbururlohanighnakaḥ /",
    "GS40rasarnpu:1198": " eṣāṃ rase ḍhālayettat giridoṣanivṛttaye // Ras_7.109 //",
    "GS40rasarnpu:1199": " trapu ca dvividhaṃ jñeyaṃ śvetakṛṣṇavibhedataḥ /",
    "GS40rasarnpu:1200": " śvetaṃ laghu mṛdu snigdham uttamaṃ vaṅgamucyate // Ras_7.110 //",
    "GS40rasarnpu:1201": " nāgastvekavidho devi śīghradrāvī mṛdurguruḥ // Ras_7.111 //",
    "GS40rasarnpu:1202": " mahiṣasyāsthicūrṇena vāpāttanmūtrasecanāt /",
    "GS40rasarnpu:1203": " vaṅgaṃ śuddhaṃ bhavettadvat nāgo nāgāsthimūtrataḥ // Ras_7.112 //",
    "GS40rasarnpu:1204": " gaurīphalāni kṣurako rajanītumburūṇi ca /",
    "GS40rasarnpu:1205": " kuberākṣasya bījāni mallikāyāśca sundari // Ras_7.113 //",
    "GS40rasarnpu:1206": " palāśaśuṣkāpāmārga- kṣārasnukkṣīrayogataḥ /",
    "GS40rasarnpu:1207": " saptadhā parivāpena śodhayanti bhujaṃgamam // Ras_7.114 //",
    "GS40rasarnpu:1208": " snuhīkṣīrasamāyogāt vaṅgaṃ cāvāpayettataḥ // Ras_7.115 //",
    "GS40rasarnpu:1209": " snuhyarkakṣīrahalinī- kañcukīkandacitrakaiḥ /",
    "GS40rasarnpu:1210": " guñjākarañjadhuttūra- hayagandhāṅghritālakaiḥ // Ras_7.116 //",
    "GS40rasarnpu:1211": " naktamāleṅgudīśakra- vāruṇīmūlasaṃyutaiḥ /",
    "GS40rasarnpu:1212": " piṣṭairmāhiṣatakre tu saptarātroṣitaistataḥ /",
    "GS40rasarnpu:1213": " niṣekaḥ sarvalohānāṃ malaṃ hanti na saṃśayaḥ // Ras_7.117 //",
    "GS40rasarnpu:1214": " devadālīphalarajaḥ- svarasairbhāvitaṃ muhuḥ /",
    "GS40rasarnpu:1215": " drāvayet kanakaṃ vāpāt bhūyo na kaṭhinaṃ bhavet // Ras_7.118 //",
    "GS40rasarnpu:1216": " akhilāni ca sattvāni drāvayet tatprabhāvataḥ // Ras_7.119 //",
    "GS40rasarnpu:1217": " samāṃśaṃ suragopasya suradālyāśca yadrajaḥ /",
    "GS40rasarnpu:1218": " āvāpāt kurute devi kanakaṃ jalasaṃnibham // Ras_7.120 //",
    "GS40rasarnpu:1219": " maṇḍūkāsthivasāṭaṅka- hayalālendragopakaiḥ /",
    "GS40rasarnpu:1220": " prativāpena kanakaṃ suciraṃ tiṣṭhati drutam // Ras_7.121 //",
    "GS40rasarnpu:1221": " triḥsaptakṛtvo gomūtre jvālinībhasma gālitam /",
    "GS40rasarnpu:1222": " śoṣayettasya vāpena tīkṣṇaṃ mūṣāgataṃ dravet // Ras_7.122 //",
    "GS40rasarnpu:1223": " triḥsaptakṛtvo nicula- bhasmanā bhāvitena tu /",
    "GS40rasarnpu:1224": " ketakyāstu rasaistīkṣṇam āvāpāddravatāṃ vrajet // Ras_7.123 //",
    "GS40rasarnpu:1225": " pakvadhātrīphalarasaiḥ śaṅkhe saptāhabhāvitam /",
    "GS40rasarnpu:1226": " punaḥ kañcukitoyena bhāvitaṃ saptavāsaram // Ras_7.124 //",
    "GS40rasarnpu:1227": " śarāvayugalāntaḥsthaṃ sudṛḍhaṃ paridhāmitam /",
    "GS40rasarnpu:1228": " tattīkṣṇacūrṇaṃ deveśi rasarūpaṃ prajāyate // Ras_7.125 //",
    "GS40rasarnpu:1229": " tālakaṃ gandhapāṣāṇa- śilāmākṣikagairikam /",
    "GS40rasarnpu:1230": " kāsīsaṃ khaṇḍasaurāṣṭrī- tutthamabhrakameva ca // Ras_7.126 //",
    "GS40rasarnpu:1231": " śvaśṛgālatarakṣūṇāṃ kukkuṭasya malaṃ tathā /",
    "GS40rasarnpu:1232": " mayūragṛdhramārjāra- viṣṭhā ca samabhāgakam // Ras_7.127 //",
    "GS40rasarnpu:1233": " bhāvayettriḥ snuhīkṣīrair devadālīrasena ca /",
    "GS40rasarnpu:1234": " tatkalkam aṣṭamāṃśena lohapattrāṇi lepayet // Ras_7.128 //",
    "GS40rasarnpu:1235": " dhamed drutaṃ bhavelloham etaireva niṣecayet /",
    "GS40rasarnpu:1236": " aṅkolasya tu mūlāni kāñjikena prapeṣayet /",
    "GS40rasarnpu:1237": " lohalepaṃ tato dadyāt agnisthaṃ dhārayet priye // Ras_7.129 //",
    "GS40rasarnpu:1238": " punarlepaṃ tato dadyāt paricchinnārasena tu /",
    "GS40rasarnpu:1239": " matsyapittena deveśi vahnisthaṃ dhārayet priye // Ras_7.130 //",
    "GS40rasarnpu:1240": " punarlepaṃ prakurvīta lāṅgalīkandasambhavam /",
    "GS40rasarnpu:1241": " tribhirlepairdrutaṃ lohaṃ nirmalaṃ svacchavārivat // Ras_7.131 //",
    "GS40rasarnpu:1242": " cūrṇitaṃ devi kūrmāsthi meṣaśṛṅgaṃ śilājatu /",
    "GS40rasarnpu:1243": " kurute prativāpena balavajjalavat sthiram // Ras_7.132 //",
    "GS40rasarnpu:1244": " arkāpāmārgamusalī- niculaṃ citrakaṃ tathā /",
    "GS40rasarnpu:1245": " kadalī potakī dālī kṣārameṣāṃ tu sādhayet // Ras_7.133 //",
    "GS40rasarnpu:1246": " gālayenmāhiṣe mūtre ṣaḍvārānsuravandite /",
    "GS40rasarnpu:1247": " āvāpāddrāvayedeta- dabhrasattvādijaṃ rajaḥ // Ras_7.134 //",
    "GS40rasarnpu:1248": " dantīdanto viśeṣeṇa drāvayet salilaṃ yathā // Ras_7.135 //",
    "GS40rasarnpu:1249": " rasenottaravāruṇyāḥ plutaṃ vaikrāntajaṃ rajaḥ /",
    "GS40rasarnpu:1250": " prativāpena lohāni drāvayet salilopamam // Ras_7.136 //",
    "GS40rasarnpu:1251": " ratnānāṃ drāvaṇaṃ vakṣye gaganasya drutiṃ tathā // Ras_7.137 //",
    "GS40rasarnpu:1252": " triphalā ca trikaṭukaṃ trikṣāraṃ paṭupañcakam /",
    "GS40rasarnpu:1253": " balā cātibalā caiva tṛtīyā ca mahābalā // Ras_7.138 //",
    "GS40rasarnpu:1254": " aśvagandhā cavī nārī bhūlatā mātṛvāhakaḥ /",
    "GS40rasarnpu:1255": " gopendramaṇḍalī caiva ṣaḍbindurdvimukhī tathā // Ras_7.139 //",
    "GS40rasarnpu:1256": " dhīrā sūraṇakandaśca kañcukī ca punarnavā /",
    "GS40rasarnpu:1257": " snuhyarkonmattahalinī pāṭhā cottaravāruṇī // Ras_7.140 //",
    "GS40rasarnpu:1258": " ayaskānto gokṣuraśca mṛdudūrvāmlavetasam /",
    "GS40rasarnpu:1259": " śilājatu ca sauvīraṃ viṣagandhakaṭaṅkaṇam // Ras_7.141 //",
    "GS40rasarnpu:1260": " pṛthagdaśapalaṃ sarvaṃ sūkṣmacūrṇaṃ tu kārayet /",
    "GS40rasarnpu:1261": " kumbhadvayaṃ kulatthānāṃ kāṣṭhena tiniśasya ca // Ras_7.142 //",
    "GS40rasarnpu:1262": " kvāthayenmṛdutāpena yāvat kumbhāvaśeṣitam /",
    "GS40rasarnpu:1263": " tena kvāthena taccūrṇaṃ bhāvayedekaviṃśatim // Ras_7.143 //",
    "GS40rasarnpu:1264": " ratnāni tena liptāni tatkvāthasthaṃ dhamet punaḥ /",
    "GS40rasarnpu:1265": " ahorātreṇa tānyāśu dravanti salilaṃ yathā // Ras_7.144 //",
    "GS40rasarnpu:1266": " abhrakādīni lohāni dravanti hy avicārataḥ /",
    "GS40rasarnpu:1267": " nirmalāni ca jāyante harabījopamāni ca // Ras_7.145 //",
    "GS40rasarnpu:1268": " milanti ca rasenāśu vahnisthānyakṣayāṇi ca /",
    "GS40rasarnpu:1269": " tair drutaiḥ sparśamātreṇa kṣaṇād badhyeta sūtakaḥ // Ras_7.146 //",
    "GS40rasarnpu:1270": " lohānāṃ māraṇaṃ vakṣye samāhitamanāḥ śṛṇu /",
    "GS40rasarnpu:1271": " snuhīkṣīreṇa sindūraṃ kanakaṃ rajataṃ punaḥ // Ras_7.147 //",
    "GS40rasarnpu:1272": " tenaiva mākṣikaṃ tāmram ajākṣīreṇa gandhakam /",
    "GS40rasarnpu:1273": " stanyena hiṅgulaṃ tīkṣṇaṃ vaṅgatālapalāśakam // Ras_7.148 //",
    "GS40rasarnpu:1274": " nāgaṃ śilārkakṣīreṇa svacchapattrīkṛtaṃ priye /",
    "GS40rasarnpu:1275": " mārayet puṭapākena nirutthaṃ bhasma jāyate // Ras_7.149 //",
    "GS40rasarnpu:1276": " na so 'sti lohamātaṃgo yaṃ na gandhakakesarī /",
    "GS40rasarnpu:1277": " nihanyādgandhamātreṇa yadvā mākṣikakesarī // Ras_7.150 //",
    "GS40rasarnpu:1278": " rasībhavanti lohāni mṛtāni suravandite /",
    "GS40rasarnpu:1279": " haranti rogān sakalān rasayuktāni kiṃ punaḥ /",
    "GS40rasarnpu:1280": " śīlanānnāśayantyeva valīpalitarugjarāḥ // Ras_7.151 //",
    "GS40rasarnpu:1281": " vajramākṣikatīkṣṇābhraṃ śasyate dehakarmaṇi /",
    "GS40rasarnpu:1282": " nāgaṃ vaṅgaṃ suvīraṃ ca dravyakarmaṇi yojayet // Ras_7.152 //",
    "GS40rasarnpu:1283": " paribālaṃ tu yallohaṃ tathā ca malayodbhavam /",
    "GS40rasarnpu:1284": " etallohadvayaṃ devi viśeṣāddeharakṣaṇam // Ras_7.153 //",
    "GS40rasarnpu:1285": " rāgaṃ mahārasādīnāṃ jñātvā bījāni sādhayet /",
    "GS40rasarnpu:1286": " tanmamācakṣva deveśi kimanyacchrotumarhasi // Ras_7.154 //",
    "GS40rasarnpu:1287": " 8 [Bījasādhana]",
    "GS40rasarnpu:1288": " śrīdevyuvāca mahārasānāṃ lohānāṃ ratnānāṃ ca sureśvara /",
    "GS40rasarnpu:1289": " rāgasaṃkhyāṃ tathā bīja- sādhanaṃ ca vada prabho // Ras_8.1 //",
    "GS40rasarnpu:1290": " śrībhairava uvāca mahāraseṣu dviguṇas tāmrarāgaḥ sureśvari /",
    "GS40rasarnpu:1291": " giridoṣe kṣayaṃ nīte sūtakaṃ rañjayanti te // Ras_8.2 //",
    "GS40rasarnpu:1292": " sasyakaścapalaś caiva rājāvartaśca mākṣikaḥ /",
    "GS40rasarnpu:1293": " vimalo gairikaṃ caiṣām ekaikaṃ dviguṇaṃ bhavet // Ras_8.3 //",
    "GS40rasarnpu:1294": " bhrāmakādiṣu kānteṣvapy ekadvitriguṇo hi saḥ /",
    "GS40rasarnpu:1295": " ekaikamabhrake caiva śvetapītāruṇaḥ site // Ras_8.4 //",
    "GS40rasarnpu:1296": " aṣṭādaśasahasrāṇi sthitā rāgāśca gandhake /",
    "GS40rasarnpu:1297": " ayutaṃ darade devi śilāyāṃ dvisahasrakam // Ras_8.5 //",
    "GS40rasarnpu:1298": " rasake saptasāhasraṃ kaṅkuṣṭhe tu catuṣṭayam /",
    "GS40rasarnpu:1299": " rasagarbhe prakāśante jāraṇaṃ tu bhavedyadi // Ras_8.6 //",
    "GS40rasarnpu:1300": " dvādaśāgraṃ śataṃ pañca nāge rāgā vyavasthitāḥ /",
    "GS40rasarnpu:1301": " śatahīnaṃ sahasraṃ tu vaṅge rāgā vyavasthitāḥ // Ras_8.7 //",
    "GS40rasarnpu:1302": " rāgāṇāṃ śatapañcāśat śulvamadhye vyavasthitāḥ /",
    "GS40rasarnpu:1303": " raktapītāśca śuklāśca hemni rāgāśca ṣoḍaśa // Ras_8.8 //",
    "GS40rasarnpu:1304": " rāgāḥ ṣaṣṭisahasrāṇi śakranīle vyavasthitāḥ /",
    "GS40rasarnpu:1305": " mahānīle ca deveśi te rāgā dviguṇāḥ sthitāḥ // Ras_8.9 //",
    "GS40rasarnpu:1306": " māṇikye tu sureśāni rāgā lakṣatrayodaśa /",
    "GS40rasarnpu:1307": " gajavārisamutpannaṃ ratnaṃ muktāphalaṃ viduḥ // Ras_8.10 //",
    "GS40rasarnpu:1308": " gaje trīṇi sahasrāṇi ṣaṭsahasrāṇi vārije /",
    "GS40rasarnpu:1309": " navalakṣaṃ ca rāgāṇāṃ padmarāge vyavasthitāḥ // Ras_8.11 //",
    "GS40rasarnpu:1310": " bhedayet sarvalohāni yacca kena na bhidyate /",
    "GS40rasarnpu:1311": " tadvajraṃ tasya deveśi rāgaṃ lakṣadvayaṃ viduḥ // Ras_8.12 //",
    "GS40rasarnpu:1312": " ṣoḍaśaiva sahasrāṇi puṣparāge vyavasthitāḥ /",
    "GS40rasarnpu:1313": " pādonalakṣarāgāstu proktā marakate priye // Ras_8.13 //",
    "GS40rasarnpu:1314": " rāgasaṃkhyāṃ na jānāti saṃkrāntasya rasasya tu /",
    "GS40rasarnpu:1315": " adhikaṃ mārayellohaṃ hīnaṃ caiva prakāśayet // Ras_8.14 //",
    "GS40rasarnpu:1316": " mānavendraḥ prakurvīta yo hi jānāti pārvati /",
    "GS40rasarnpu:1317": " śatakoṭipramāṇena rāgasaṃkhyāṃ prakalpayet /",
    "GS40rasarnpu:1318": " sparśanaṃ caivamālokya śatakoṭistu vidhyate // Ras_8.15 //",
    "GS40rasarnpu:1319": " ataḥ paraṃ pravakṣyāmi bījānāṃ sādhanaṃ priye /",
    "GS40rasarnpu:1320": " hematāravaśādbījaṃ dvividhaṃ tāvadīśvari // Ras_8.16 //",
    "GS40rasarnpu:1321": " pītāruṇairhemabījaṃ tārabījaṃ sitairbhavet /",
    "GS40rasarnpu:1322": " kalpitaṃ rañjitaṃ pakvam iti bhūyastridhā bhavet // Ras_8.17 //",
    "GS40rasarnpu:1323": " kalpitaṃ dvividhaṃ tacca śuddhamiśravibhedataḥ // Ras_8.18 //",
    "GS40rasarnpu:1324": " rasoparasalohānāṃ bījānāṃ kalpanaṃ pṛthak /",
    "GS40rasarnpu:1325": " śuddhaṃ miśraṃ tu saṃyogāt yathālābhaṃ sureśvari // Ras_8.19 //",
    "GS40rasarnpu:1326": " sattvamāvartitaṃ vyomni śodhitaṃ kācaṭaṅkaṇaiḥ /",
    "GS40rasarnpu:1327": " ciñcāphalāmlanirguṇḍī- pattrakalkaniṣecanaiḥ /",
    "GS40rasarnpu:1328": " pakvaṃ niviḍitaṃ devi rasapiṣṭikṣamaṃ bhavet // Ras_8.20 //",
    "GS40rasarnpu:1329": " snehakṣārāmlavargaiśca śilāyāśca puṭatrayāt /",
    "GS40rasarnpu:1330": " mṛtāhe dhūpanāyantre dhūpagandhānulepanāt /",
    "GS40rasarnpu:1331": " vaṅgasyāpi vidhānena tālakasya hatasya vā // Ras_8.21 //",
    "GS40rasarnpu:1332": " tāpyahiṅgulayorvāpi hate ca rasakasya vā /",
    "GS40rasarnpu:1333": " rasagarbhe dravet kṛṣṇaṃ pattraṃ kanakatārayoḥ // Ras_8.22 //",
    "GS40rasarnpu:1334": " saṃkarākhyaṃ tu durmelyaṃ priye mṛdukharāhvayam /",
    "GS40rasarnpu:1335": " tataḥ saṃmṛditaṃ devi dvaṃdvamelāpanaṃ drutam /",
    "GS40rasarnpu:1336": " bhavet samarasaṃ garbhe rasarājasya ca dravet // Ras_8.23 //",
    "GS40rasarnpu:1337": " ataḥ paraṃ pravakṣyāmi dvaṃdvamelāpanaṃ śṛṇu // Ras_8.24 //",
    "GS40rasarnpu:1338": " varṣābhūkadalīkanda- kākamācīpunarnavāḥ /",
    "GS40rasarnpu:1339": " cūrṇaṃ narakapālaṃ ca guñjāṭaṅkaṇasaṃyutam /",
    "GS40rasarnpu:1340": " kṣīratailena sudhmātaṃ hemābhraṃ milati priye // Ras_8.25 //",
    "GS40rasarnpu:1341": " anenaiva vidhānena tārābhramapi melayet // Ras_8.26 //",
    "GS40rasarnpu:1342": " vaṅgamāvartya deveśi punaḥ sūtakayojitam /",
    "GS40rasarnpu:1343": " kadalīkandatoyena mardayeṭṭaṅkaṇānvitam /",
    "GS40rasarnpu:1344": " andhamūṣāgataṃ dhmātaṃ vaṅgābhraṃ milati kṣaṇāt // Ras_8.27 //",
    "GS40rasarnpu:1345": " cūrṇaṃ narakapālasya strīstanyaṃ vanaśigrukam /",
    "GS40rasarnpu:1346": " guñjāṭaṅkaṇasaṃyuktaṃ vaṅgābhraṃ milati kṣaṇāt // Ras_8.28 //",
    "GS40rasarnpu:1347": " abhrakaṃ cūrṇayitvā tu kākamācīrasaplutam /",
    "GS40rasarnpu:1348": " kapitthatoyasaṃspṛṣṭaṃ rasaṭaṅkaṇasaṃyutam /",
    "GS40rasarnpu:1349": " vaṅgapattrāntaranyastaṃ dhmātaṃ vaṅgābhrakaṃ milet // Ras_8.29 //",
    "GS40rasarnpu:1350": " āvartya kaṭutailena bhasmāpāmārgajaṃ kṣipet /",
    "GS40rasarnpu:1351": " vaṅgābhraṃ haritālaṃ ca nāgābhre tu manaḥśilāḥ // Ras_8.30 //",
    "GS40rasarnpu:1352": " hemābhraṃ nāgatāpyena tārābhraṃ vaṅgatālakāt /",
    "GS40rasarnpu:1353": " gandhakena tu śulvābhraṃ tīkṣṇābhraṃ sindhuhiṅgulāt /",
    "GS40rasarnpu:1354": " vaṅgābhraṃ haritālena nāgābhraṃ śilayā milet // Ras_8.31 //",
    "GS40rasarnpu:1355": " lāṅgalī cāmarīkeśaṃ kārpāsāsthikulatthakam /",
    "GS40rasarnpu:1356": " bhūlatā cāśmadalanī strīstanyaṃ suragopakaḥ // Ras_8.32 //",
    "GS40rasarnpu:1357": " etatpraliptamūṣāyāṃ sudhmātāstīvravahninā /",
    "GS40rasarnpu:1358": " kāntābhraśailavimalā milanti sakalān kṣaṇāt // Ras_8.33 //",
    "GS40rasarnpu:1359": " latāchuchundarīmāṃsaṃ viṣaṭaṅkaṇayojitam /",
    "GS40rasarnpu:1360": " mūṣālepena kurute sarvadvaṃdveṣu melanam // Ras_8.34 //",
    "GS40rasarnpu:1361": " abhrakaṃ surasā śṛṅgaṃ maṇḍūkasya vasā viṣam /",
    "GS40rasarnpu:1362": " guñjāṭaṅkaṇayogena sarvasattveṣu melanam // Ras_8.35 //",
    "GS40rasarnpu:1363": " ṭaṅkaṇorṇāgirijatu- karṇākhyāmalakarkaṭaiḥ /",
    "GS40rasarnpu:1364": " milanti sarvadvaṃdvāni strīstanyaparipeṣitaiḥ // Ras_8.36 //",
    "GS40rasarnpu:1365": " dhātakīgugguluguḍa- sarjayāvakaṭaṅkaṇaiḥ /",
    "GS40rasarnpu:1366": " strīstanyapeṣitaiḥ sarvaṃ dvaṃdvajaṃ tu rasāyane // Ras_8.37 //",
    "GS40rasarnpu:1367": " khasattvaṃ sūkṣmacūrṇaṃ tu pūrvakalkena saṃyutam /",
    "GS40rasarnpu:1368": " andhamūṣāgataṃ dhmātaṃ saṃkaraṃ milati kṣaṇāt // Ras_8.38 //",
    "GS40rasarnpu:1369": " vāpitaṃ tāpyarasaka- sasyakairdaradena ca /",
    "GS40rasarnpu:1370": " khasattvaṃ syānnibaddhaṃ ca dṛḍhaṃ dhmātaṃ milettataḥ // Ras_8.39 //",
    "GS40rasarnpu:1371": " rasoparasalohāni sarvāṇyekatra dhāmayet /",
    "GS40rasarnpu:1372": " anyonyaṃ dvaṃdvatāṃ yānti dravanti salilaṃ yathā // Ras_8.40 //",
    "GS40rasarnpu:1373": " bījāni kalpitānyevaṃ rañjitāni paraṃ śṛṇu // Ras_8.41 //",
    "GS40rasarnpu:1374": " ghanaṃ mākṣikacūrṇena śulvacūrṇena rañjitam /",
    "GS40rasarnpu:1375": " dvaṃdvitaṃ tāpyasattvena rasarājasya rañjanam // Ras_8.42 //",
    "GS40rasarnpu:1376": " āraktavallīgomūtraḥ bahudhā paribhāvitaiḥ /",
    "GS40rasarnpu:1377": " kunaṭīgandhapāṣāṇair hemamākṣikahiṅgulaiḥ // Ras_8.43 //",
    "GS40rasarnpu:1378": " vāpitaṃ sevitaṃ rakta- gaṇaiḥ snehairmṛtaṃ tataḥ /",
    "GS40rasarnpu:1379": " rañjanaṃ rasarājasya tīkṣṇatāmrau viśeṣataḥ // Ras_8.44 //",
    "GS40rasarnpu:1380": " kevalaṃ vimalaṃ tāmraṃ vāpitaṃ daradena ca /",
    "GS40rasarnpu:1381": " kurute triguṇaṃ jīrṇaṃ lākṣābhaṃ nirmalaṃ rasam // Ras_8.45 //",
    "GS40rasarnpu:1382": " rasakaṃ dviguṇaṃ dattvā tāmraṃ sudhmātamīśvari /",
    "GS40rasarnpu:1383": " kṛṣṇābhrakasya cūrṇaṃ ca raktavargair muhuḥ puṭaiḥ // Ras_8.46 //",
    "GS40rasarnpu:1384": " tāpyena vā mṛtaṃ hema triguṇena nivāpitam /",
    "GS40rasarnpu:1385": " bhāṇḍikāyāṃ tu rasakaṃ tāpyasaindhavasaṃyutam // Ras_8.47 //",
    "GS40rasarnpu:1386": " indragopanibhaṃ yāvat sarvaṃ dviguṇajāraṇāt /",
    "GS40rasarnpu:1387": " drutaṃ hemanibhaṃ sūtaṃ kurute nātra saṃśayaḥ // Ras_8.48 //",
    "GS40rasarnpu:1388": " abhrakaṃ hema tāmraṃ ca śilayā mākṣikeṇa ca /",
    "GS40rasarnpu:1389": " gairikeṇa ca mukhyena rasakena ca rañjayet // Ras_8.49 //",
    "GS40rasarnpu:1390": " bījāni rañjitānyevaṃ pakvabījānyataḥ śṛṇu // Ras_8.50 //",
    "GS40rasarnpu:1391": " mahārasānuparasān tīkṣṇalohāni ca kṣipet /",
    "GS40rasarnpu:1392": " samāṃśaṃ samamākṣīkaṃ gandhakāvāpayogataḥ // Ras_8.51 //",
    "GS40rasarnpu:1393": " śataśo vāpayedetat akṣīṇaṃ sāvaśeṣitam /",
    "GS40rasarnpu:1394": " samāṃśaṃ rasarājasya garbhe dravati niścitam // Ras_8.52 //",
    "GS40rasarnpu:1395": " tadetadviṣṭikāstambhe jāraṇāyāṃ sureśvari /",
    "GS40rasarnpu:1396": " rañjane rasarājasya sāraṇāyāṃ ca śasyate // Ras_8.53 //",
    "GS40rasarnpu:1397": " tadeva śataśo rakta- gaṇaiḥ snehairniṣecitam /",
    "GS40rasarnpu:1398": " adhikaṃ śasyate teṣu sahasrāṃśena vedhakṛt // Ras_8.54 //",
    "GS40rasarnpu:1399": " nirvyūḍhaṃ nāgavaṅgābhyāṃ kriyāyāṃ hematārayoḥ /",
    "GS40rasarnpu:1400": " khasattvaṃ raviṇā yojyaṃ dvaṃdvitaṃ syādrasāyane // Ras_8.55 //",
    "GS40rasarnpu:1401": " sasnehakṣārapañcāmlaiḥ rasaistaistālakādibhiḥ /",
    "GS40rasarnpu:1402": " samadvitriguṇān tāmre vāhayedvaṅgapannagān // Ras_8.56 //",
    "GS40rasarnpu:1403": " raktasnehaniṣiktaṃ tad rasākṛṣṭiriti smṛtam // Ras_8.57 //",
    "GS40rasarnpu:1404": " mākṣikaṃ gandhapāṣāṇaṃ haritālaṃ manaḥśilām /",
    "GS40rasarnpu:1405": " vaikrāntakaṃ kāntamukhyaṃ sasyakaṃ vimalāñjanam /",
    "GS40rasarnpu:1406": " rasakaṃ vāpitaṃ śaśvac- cūrṇitaṃ hemni vāhayet // Ras_8.58 //",
    "GS40rasarnpu:1407": " lohaparpaṭikātāpya- kaṅkuṣṭhavimalābhrakaiḥ /",
    "GS40rasarnpu:1408": " mṛtaśulvaśilāsattva- snuhyarkakṣīrahiṅgulaiḥ /",
    "GS40rasarnpu:1409": " nāgo nirjīvatāṃ yāti puṭayogaiḥ punaḥ punaḥ // Ras_8.59 //",
    "GS40rasarnpu:1410": " rasatālakaśaṅkhābhra- ciñcākṣāraistathā trapuḥ /",
    "GS40rasarnpu:1411": " mṛtaṃ nāgaṃ mṛtaṃ vaṅgaṃ śulvaṃ tīkṣṇaṃ ca vā mṛtam /",
    "GS40rasarnpu:1412": " ekaikamuttame hemni vāhayet suravandite // Ras_8.60 //",
    "GS40rasarnpu:1413": " nirutthe pannage hemni nirvyūḍhe śataśo gaṇe /",
    "GS40rasarnpu:1414": " gorocanānibhaṃ dhāma bhāskare tārasaṃnibham // Ras_8.61 //",
    "GS40rasarnpu:1415": " tīkṣṇābhrakaṃ ravisamaṃ mākṣikaṃ dviguṇaṃ tathā /",
    "GS40rasarnpu:1416": " āvartitaṃ cūrṇitaṃ ca māritaṃ saptabhiḥ puṭaiḥ // Ras_8.62 //",
    "GS40rasarnpu:1417": " vyūḍhe śataguṇe hemni tadbījaṃ jārayet samam /",
    "GS40rasarnpu:1418": " candrārkapattralepena śatabhāgena vedhayet // Ras_8.63 //",
    "GS40rasarnpu:1419": " ūrdhvādho mākṣikaṃ dattvā śulvaṃ hemasamaṃ bhavet /",
    "GS40rasarnpu:1420": " evaṃ daśaguṇaṃ vyūḍhaṃ bījaṃ kāraṇasaṃnibham // Ras_8.64 //",
    "GS40rasarnpu:1421": " rasakābhraṃ kāntatāmre bhāgavṛddhyā dhamettataḥ /",
    "GS40rasarnpu:1422": " mākṣikeṇa hataṃ tacca bīje nirvāhayet priye // Ras_8.65 //",
    "GS40rasarnpu:1423": " dvātriṃśadguṇitaṃ hemni nāgaṃ tāpyaṃ hataṃ vahet /",
    "GS40rasarnpu:1424": " triṃśadguṇaśilāvāpaṃ nāgabījamudāhṛtam // Ras_8.66 //",
    "GS40rasarnpu:1425": " tāpyatālakavāpena sattvaṃ pītābhrakasya tu /",
    "GS40rasarnpu:1426": " bīje nirvāhayed etat yoṣāmṛṣṭasya vedhakam // Ras_8.67 //",
    "GS40rasarnpu:1427": " nāgaḥ karoti mṛdutāṃ nirvyūḍhastāṃ ca raktatām /",
    "GS40rasarnpu:1428": " vāpitaṃ pītatāṃ tīkṣṇaṃ kāntasthāṃ kālikāṃ viṣam // Ras_8.68 //",
    "GS40rasarnpu:1429": " hemabījamiti proktaṃ tārabījamataḥ śṛṇu // Ras_8.69 //",
    "GS40rasarnpu:1430": " tīkṣṇābhratāpyavimala- rasakaṃ samabhāgikam /",
    "GS40rasarnpu:1431": " vaṅgabhāgāstu catvāraḥ sarvaṃ dhmātaṃ vicūrṇitam // Ras_8.70 //",
    "GS40rasarnpu:1432": " puṭena nihataṃ kāryaṃ vyūḍhaṃ tāraṃ tu vedhayet /",
    "GS40rasarnpu:1433": " dvātriṃśatsadguṇaṃ tāre vaṅge tāpyaṃ hataṃ vahet /",
    "GS40rasarnpu:1434": " triṃśadguṇāt tālavāpāt vaṅgabījamudāhṛtam // Ras_8.71 //",
    "GS40rasarnpu:1435": " kuṭilaṃ vimalaṃ tīkṣṇaṃ khasattvaṃ cāpi vāhayet /",
    "GS40rasarnpu:1436": " vaṅgābhraṃ tāpyasattvaṃ vā tālamākṣikavāpataḥ /",
    "GS40rasarnpu:1437": " śuklapuṣpagaṇaiḥ sekaṃ snehayuktaistu kārayet // Ras_8.72 //",
    "GS40rasarnpu:1438": " uktāni tārabījāni bījānāṃ rañjanaṃ śṛṇu // Ras_8.73 //",
    "GS40rasarnpu:1439": " tīkṣṇamākṣikaśulvaṃ ca nāgaṃ capalamāritam /",
    "GS40rasarnpu:1440": " sindūrasaṃnibhaṃ yāvat tena bījāni rañjayet // Ras_8.74 //",
    "GS40rasarnpu:1441": " nidhāya kharpare nāgaṃ brahmabījadalaiḥ saha /",
    "GS40rasarnpu:1442": " dagdhamagnimadho dattvā vahnivarṇaṃ yadā bhavet // Ras_8.75 //",
    "GS40rasarnpu:1443": " vāsakena vibhītena śākakiṃśukaśigrubhiḥ /",
    "GS40rasarnpu:1444": " koraṇḍakasya puṣpeṇa bakulasyārjunasya ca // Ras_8.76 //",
    "GS40rasarnpu:1445": " ahimāreṇa nāginyā kumāryā nāgakanyayā /",
    "GS40rasarnpu:1446": " śilayā ca triguṇayā kvathitenājavāriṇā // Ras_8.77 //",
    "GS40rasarnpu:1447": " bhāvitaṃ kharparasthaṃ ca plāvayitvā punaḥ punaḥ /",
    "GS40rasarnpu:1448": " saptabhirdivasaireva māritaṃ suravandite // Ras_8.78 //",
    "GS40rasarnpu:1449": " puṭayedgandhakenādāv āmlaiśca tadanantaram /",
    "GS40rasarnpu:1450": " idaṃ dalānāṃ bījānāṃ rasarājasya rañjane /",
    "GS40rasarnpu:1451": " udghāṭe krāmaṇe yojyaṃ piṣṭīstambhe viśeṣataḥ // Ras_8.79 //",
    "GS40rasarnpu:1452": " mañjiṣṭhākiṃśukarase khadiraṃ raktacandanam /",
    "GS40rasarnpu:1453": " karavīraṃ devadāruṃ saralaṃ rajanīdvayam // Ras_8.80 //",
    "GS40rasarnpu:1454": " anyāni raktapuṣpāṇi piṣṭvā lākṣārasena tu /",
    "GS40rasarnpu:1455": " tailaṃ vipācayeddevi tena bījāni rañjayet // Ras_8.81 //",
    "GS40rasarnpu:1456": " dviguṇe raktapuṣpāṇāṃ raktapītagaṇasya ca /",
    "GS40rasarnpu:1457": " kvāthe caturguṇe kṣīre tailamekaṃ sureśvari // Ras_8.82 //",
    "GS40rasarnpu:1458": " jyotiṣmatīkarañjākhya- kaṭutumbīsamudbhavam /",
    "GS40rasarnpu:1459": " pāṭalīpippalīkāma- kākatuṇḍīrasānvitam // Ras_8.83 //",
    "GS40rasarnpu:1460": " bhekaśūkarameṣāhi- matsyakūrmajalaukasām /",
    "GS40rasarnpu:1461": " vasayā caikayā yuktaṃ ṣoḍaśāṃśaiḥ supeṣitaiḥ // Ras_8.84 //",
    "GS40rasarnpu:1462": " bhūlatāmalamākṣīka- dvaṃdvamelāpanauṣadhaiḥ /",
    "GS40rasarnpu:1463": " pācitaṃ gālitaṃ caitat sāraṇā tailamucyate // Ras_8.85 //",
    "GS40rasarnpu:1464": " rasatulyaṃ yathā bījaṃ gataṃ garbhadrutiṃ priye /",
    "GS40rasarnpu:1465": " vyāpakatvena sarve ca samabhāgāstatheṣyate // Ras_8.86 //",
    "GS40rasarnpu:1466": " pakvaṃ śreṣṭhaṃ samaṃ garbhe yaddravedrañjayecca tam // Ras_8.87 //",
    "GS40rasarnpu:1467": " evamuktāni bījāni jārayedviḍayogataḥ /",
    "GS40rasarnpu:1468": " tanmamācakṣva deveśi kimanyacchrotumicchasi // Ras_8.88 //",
    "GS40rasarnpu:1469": " 9 [Viḍakathana]",
    "GS40rasarnpu:1470": " śrīdevyuvāca bījānāṃ kalanaṃ proktaṃ viśeṣeṇa ca sādhanam /",
    "GS40rasarnpu:1471": " jāryante tāni yaiḥ sūte tān viḍān vaktumarhasi // Ras_9.1 //",
    "GS40rasarnpu:1472": " śrībhairava uvāca kāsīsaṃ saindhavaṃ kāṅkṣī sauvīraṃ vyoṣagandhakam /",
    "GS40rasarnpu:1473": " sauvarcalaṃ sarjikā ca mālatīnīrasambhavam /",
    "GS40rasarnpu:1474": " śigrumūlarasaiḥ sikto viḍo 'yaṃ sarvajāraṇaḥ // Ras_9.2 //",
    "GS40rasarnpu:1475": " nirdagdhaṃ śaṅkhacūrṇaṃ tu ravikṣīraśataplutam /",
    "GS40rasarnpu:1476": " puṭitaṃ bahuśo devi praśasto jāraṇāviḍaḥ // Ras_9.3 //",
    "GS40rasarnpu:1477": " śataśo vā plutaṃ cūrṇaṃ gandhakasya gavāṃ jalaiḥ // Ras_9.4 //",
    "GS40rasarnpu:1478": " nirdagdhaṃ śaṅkhacūrṇaṃ tu śigrumūlāmbubhāvitam /",
    "GS40rasarnpu:1479": " śataśo viṣasindhūttha- saṃyutaṃ vaḍavāmukham // Ras_9.5 //",
    "GS40rasarnpu:1480": " ṭaṅkaṇaṃ śataśo devi bhāvayet kiṃśukadravaiḥ /",
    "GS40rasarnpu:1481": " viḍo vahnimukhākhyo 'yaṃ lohānāṃ jāraṇe priye // Ras_9.6 //",
    "GS40rasarnpu:1482": " cūlikā gandhapāṣāṇaḥ kāntasya ca mukhaṃ priye /",
    "GS40rasarnpu:1483": " ekaikameva paryāptaṃ lauhacūrṇasya jāraṇe // Ras_9.7 //",
    "GS40rasarnpu:1484": " gandhatālakasindhūtthaṃ cūlīṭaṅkaṇabhūkhagam /",
    "GS40rasarnpu:1485": " kṣārairmūtraiśca vipaced ayaṃ jvālāmukho viḍaḥ // Ras_9.8 //",
    "GS40rasarnpu:1486": " ekaviṃśatiparyāyaṃ devadālīdaladravaiḥ /",
    "GS40rasarnpu:1487": " bhāvito niculakṣāraḥ sarvasattvāni jārayet // Ras_9.9 //",
    "GS40rasarnpu:1488": " vāstukairaṇḍakadalī- devadālīpunarnavam /",
    "GS40rasarnpu:1489": " vāsā palāśaniculaṃ tilakāñcanamākṣikam // Ras_9.10 //",
    "GS40rasarnpu:1490": " sarvāṅgaṃ khaṇḍaśaśchinnaṃ nātiśuṣkaṃ śilātale /",
    "GS40rasarnpu:1491": " dagdhakāṇḍais tilānāṃ tu pañcāṅgaṃ mūlakasya ca // Ras_9.11 //",
    "GS40rasarnpu:1492": " plāvayenmūtravargeṇa jalaṃ tasmāt parisrutam /",
    "GS40rasarnpu:1493": " lohapātre pacedyantre haṃsapāke 'gnimānavit // Ras_9.12 //",
    "GS40rasarnpu:1494": " bāṣpāṇāṃ budbudānāṃ ca bahūnāmudgamo yadā /",
    "GS40rasarnpu:1495": " tadā kāsīsasaurāṣṭrī- kṣāratrayakaṭutrayam // Ras_9.13 //",
    "GS40rasarnpu:1496": " gandhakaṃ ca sitaṃ hiṅgu- lavaṇāni ca ṣaṭ tathā /",
    "GS40rasarnpu:1497": " eṣāṃ cūrṇaṃ kṣipedeṣa lohasampuṭamadhyagaḥ /",
    "GS40rasarnpu:1498": " saptāhaṃ bhūgataḥ paścād dhānyasthaḥ pravaro viḍaḥ // Ras_9.14 //",
    "GS40rasarnpu:1499": " jambīrāmlena pacanaṃ śigrumūladraveṇa ca /",
    "GS40rasarnpu:1500": " cūlikāgandhakāsiktau dvau viḍau śataśaḥ kramāt // Ras_9.15 //",
    "GS40rasarnpu:1501": " koṣātakīdalarasaiḥ kṣārairvā niculodbhavaiḥ /",
    "GS40rasarnpu:1502": " devadālīśivābījaṃ guñjāsaindhavaṭaṅkaṇam /",
    "GS40rasarnpu:1503": " bhāvayedamlavargeṇa viḍo 'yaṃ hemajāraṇaḥ // Ras_9.16 //",
    "GS40rasarnpu:1504": " mūlakārdrakacitrāṇāṃ kṣārair gomūtragālitaiḥ /",
    "GS40rasarnpu:1505": " gandhakaḥ śataśo bhāvyo viḍo 'yaṃ hemajāraṇe // Ras_9.17 //",
    "GS40rasarnpu:1506": " haritālaśilākṣāro lavaṇaṃ śaṅkhaśuktikā /",
    "GS40rasarnpu:1507": " haṃsapākavipakvo 'yaṃ viḍaḥ syāddhemajāraṇe // Ras_9.18 //",
    "GS40rasarnpu:1508": " evaṃ saṃgṛhya sambhārān rasakarma samācaret /",
    "GS40rasarnpu:1509": " tanmamācakṣva deveśi kimanyacchrotumicchasi // Ras_9.19 //",
    "GS40rasarnpu:1510": " 10 [Rasaśodhana]",
    "GS40rasarnpu:1511": " śrīdevyuvāca rasasya lakṣaṇaṃ kiṃvā rasakarma ca kīdṛśam /",
    "GS40rasarnpu:1512": " tanna jānāmi deveśa vaktumarhasi tattvataḥ // Ras_10.1 //",
    "GS40rasarnpu:1513": " śrībhairava uvāca prāgevoktā rasotpattis tallakṣaṇam ataḥ śṛṇu // Ras_10.2 //",
    "GS40rasarnpu:1514": " tasya nāmasahasrāṇi ayutānyarbudāni ca /",
    "GS40rasarnpu:1515": " śakyate na mayā vaktuṃ saṃkṣepāt kathyate śṛṇu // Ras_10.3 //",
    "GS40rasarnpu:1516": " raso rasendraḥ sūtaśca pāradaścātha miśrakaḥ // Ras_10.4 //",
    "GS40rasarnpu:1517": " rasaṃ siddharasaṃ vidyāt siddhakṣetrasamāśrayam /",
    "GS40rasarnpu:1518": " nāśayet sakalān rogān valīpalitameva saḥ // Ras_10.5 //",
    "GS40rasarnpu:1519": " dehalohakaraṃ śuddhaṃ rasendramadhunā śṛṇu /",
    "GS40rasarnpu:1520": " śarīre hemni kartā ca jāraṇe sāraṇāsu ca // Ras_10.6 //",
    "GS40rasarnpu:1521": " īṣatpītaśca rūkṣāṅgo doṣayuktaśca sūtakaḥ // Ras_10.7 //",
    "GS40rasarnpu:1522": " yo bāhyābhyantare śveto bahulaṃ kañcukāvṛtaḥ /",
    "GS40rasarnpu:1523": " taṃ vidyāt pāradaṃ devi tārakarmaṇi yojayet // Ras_10.8:1 //",
    "GS40rasarnpu:1524": " yathā kāñjikasaṃsparśāt kṣīrabhāṇḍaṃ vinaśyati /",
    "GS40rasarnpu:1525": " tathā hema śarīraṃ ca pāradena vinaśyati // Ras_10.8:2 //",
    "GS40rasarnpu:1526": " mayūrapattrikābhāsaṃ miśrakaṃ ca vidurbudhāḥ /",
    "GS40rasarnpu:1527": " dhūmravarṇaṃ rasaṃ dṛṣṭvā viśeṣeṇopalabhyate /",
    "GS40rasarnpu:1528": " miśrakaṃ tu vijānīyād udvāhakarmakārakam // Ras_10.9 //",
    "GS40rasarnpu:1529": " evaṃ pañcavidhā devi rasabhedā nirūpitāḥ // Ras_10.10 //",
    "GS40rasarnpu:1530": " svedanaṃ mardanaṃ caiva cāraṇaṃ jāraṇaṃ tathā /",
    "GS40rasarnpu:1531": " drāvaṇaṃ rañjanaṃ caiva sāraṇaṃ krāmaṇaṃ kramāt /",
    "GS40rasarnpu:1532": " iti yo vetti tattvena tasya sidhyati sūtakaḥ // Ras_10.11 //",
    "GS40rasarnpu:1533": " tīvratvaṃ jāyate svedāt amalatvaṃ ca mardanāt /",
    "GS40rasarnpu:1534": " cāraṇena balaṃ kuryāt jāraṇādbandhanaṃ bhavet // Ras_10.12 //",
    "GS40rasarnpu:1535": " ekatvaṃ drāvaṇāt tasya raktatvaṃ raktakāñjanāt /",
    "GS40rasarnpu:1536": " vyāpitvaṃ sāraṇāt tasya krāmitvaṃ krāmaṇāttathā // Ras_10.13 //",
    "GS40rasarnpu:1537": " malago malarūpeṇa tvarito haṃsago bhavet /",
    "GS40rasarnpu:1538": " malago malarūpeṇa sadhūmo dhūmago bhavet // Ras_10.14 //",
    "GS40rasarnpu:1539": " anyā jīvagatirdevi jīvo 'ṇḍādiva niṣkramet /",
    "GS40rasarnpu:1540": " sa tāvajjīvayejjīvaṃ tena jīvo rasaḥ smṛtaḥ // Ras_10.15 //",
    "GS40rasarnpu:1541": " catuṣṭayī gatistasya nipuṇena tu labhyate /",
    "GS40rasarnpu:1542": " catasro gatayo dṛśyā adṛśyā pañcamī gatiḥ // Ras_10.16 //",
    "GS40rasarnpu:1543": " mantradhyānādinā tasya kṣīyate pañcamī gatiḥ // Ras_10.17 //",
    "GS40rasarnpu:1544": " dhūmaściṭiciṭiścaiva maṇḍūkaplutireva ca /",
    "GS40rasarnpu:1545": " akampaśca vikampaśca pañcāvasthā rasasya tu // Ras_10.18 //",
    "GS40rasarnpu:1546": " mathyamānasya kalkena sambhaveddhi gatitrayam /",
    "GS40rasarnpu:1547": " jale gatirmalagatiḥ punar haṃsagatistataḥ // Ras_10.19 //",
    "GS40rasarnpu:1548": " hema dattvā tataḥ śuddhaṃ tattu stambhen niyāmake /",
    "GS40rasarnpu:1549": " niyāmakagaṇauṣadhyā rasaṃ dattvā vipācayet // Ras_10.20 //",
    "GS40rasarnpu:1550": " niyamito na prayāti tathā dhūmagatiṃ śive // Ras_10.21 //",
    "GS40rasarnpu:1551": " kaṇikācālarahito budbudaiścāpavarjitaḥ /",
    "GS40rasarnpu:1552": " niyamito bhavatyeṣa cullikāgnisahastathā // Ras_10.22 //",
    "GS40rasarnpu:1553": " aniyamya yadā sūtaṃ jārayet kāñjikāśaye /",
    "GS40rasarnpu:1554": " jāyate niścitaṃ bhadre tadā tasya gatitrayam // Ras_10.23 //",
    "GS40rasarnpu:1555": " dolāsvedena cāvaśyaṃ svedito hi dinatrayam /",
    "GS40rasarnpu:1556": " vasubhaṇṭādibhirdevi rasarājo na hīyate // Ras_10.24 //",
    "GS40rasarnpu:1557": " akṣīṇaṃ tu rasaṃ dṛṣṭvā dadyādvyomādikaṃ tataḥ /",
    "GS40rasarnpu:1558": " svedanaṃ ca tataḥ karma dīyamānasya mardanam // Ras_10.25 //",
    "GS40rasarnpu:1559": " rasāliṅgita āhāraḥ piṣṭiketyabhidhīyate /",
    "GS40rasarnpu:1560": " taddrutaṃ rasagarbhe tu jāraṇaṃ parikīrtitam // Ras_10.26 //",
    "GS40rasarnpu:1561": " jāraṇā tatsamākhyātā tadevaṃ copalabhyate /",
    "GS40rasarnpu:1562": " jīrṇānte rañjanaṃ kāryaṃ raktavargagaṇena ca // Ras_10.27 //",
    "GS40rasarnpu:1563": " jīrṇaṃ jīrṇaṃ tu saṃraktaṃ samahemnā tu sārayet /",
    "GS40rasarnpu:1564": " sāraṇāyantrayogena badhyate sārito rasaḥ // Ras_10.28 //",
    "GS40rasarnpu:1565": " sāritaḥ sāritaścaiva yathā bhavati sūtakaḥ /",
    "GS40rasarnpu:1566": " krāmaṇena samāyuktaṃ taṃ ca vedhe niyojayet // Ras_10.29 //",
    "GS40rasarnpu:1567": " āroṭaḥ pārado brahmā mūrchitastu janārdanaḥ /",
    "GS40rasarnpu:1568": " baddhastu rudrarūpaḥ syāt karmayogabalādrasaḥ // Ras_10.30 //",
    "GS40rasarnpu:1569": " śṛṇu devi pravakṣyāmi karmayogasya vistaram // Ras_10.31 //",
    "GS40rasarnpu:1570": " pāradasya trayo doṣā viṣaṃ vahnirmalas tathā /",
    "GS40rasarnpu:1571": " viṣeṇa saviṣaṃ vidyāt vahnau kuṣṭhī bhavennaraḥ /",
    "GS40rasarnpu:1572": " malenodararogī syāt mriyate ca rasāyane // Ras_10.32 //",
    "GS40rasarnpu:1573": " ṣaṭtruṭyaścaikalikṣā syāt ṣaḍlikṣā yūka eva ca /",
    "GS40rasarnpu:1574": " ṣaḍyūkāstu rajaḥsaṃjñāḥ kathitāstava suvrate // Ras_10.33 //",
    "GS40rasarnpu:1575": " ṣaḍrajaḥ sarṣapaḥ sākṣāt siddhārthaḥ sa ca kīrtitaḥ /",
    "GS40rasarnpu:1576": " ṣaṭsiddhārthāśca deveśi yavastvekaḥ prakīrtitaḥ // Ras_10.34 //",
    "GS40rasarnpu:1577": " ṣaḍyavairekaguñjā syāt ṣaḍguñjāścaikamāṣakaḥ /",
    "GS40rasarnpu:1578": " māṣā dvādaśa tolaḥ syāt aṣṭau tolāḥ palaṃ bhavet // Ras_10.35 //",
    "GS40rasarnpu:1579": " dvātriṃśatpalakaṃ devi śubhaṃ tu parikīrtitam /",
    "GS40rasarnpu:1580": " śubhasya tu sahasre dve bhāra ekaḥ prakīrtitaḥ // Ras_10.36 //",
    "GS40rasarnpu:1581": " dve sahasre palānāṃ tu sahasraṃ śatameva vā /",
    "GS40rasarnpu:1582": " aṣṭāviṃśat palānāṃ tu daśa pañcakameva vā // Ras_10.37 //",
    "GS40rasarnpu:1583": " palārdhenaiva saṃskāraḥ kartavyaḥ sūtakasya tu // Ras_10.38 //",
    "GS40rasarnpu:1584": " mahābalā nāgabalā meghanādā punarnavā /",
    "GS40rasarnpu:1585": " meṣaśṛṅgī ca tatsāraiḥ navasārasamanvitam /",
    "GS40rasarnpu:1586": " pāradaṃ devadeveśi svedayeddivasatrayam // Ras_10.39 //",
    "GS40rasarnpu:1587": " girikarṇī ca mīnākṣī sahadevī punarnavā /",
    "GS40rasarnpu:1588": " uragā triphalā kāntā laghuparṇī śatāvarī // Ras_10.40 //",
    "GS40rasarnpu:1589": " tuṣavarje tu dhānyāmle sarvaṃ saṃkṣubhya nikṣipet /",
    "GS40rasarnpu:1590": " ekādaśaguṇe 'mle 'smin ṣoḍaśāṃśairvimarditam // Ras_10.41 //",
    "GS40rasarnpu:1591": " āsurīlavaṇavyoṣa- citrakārdrakamūlakaiḥ /",
    "GS40rasarnpu:1592": " dolāyāṃ svedayeddevi tridinaṃ mṛdunāgninā // Ras_10.42 //",
    "GS40rasarnpu:1593": " aṅkolastu viṣaṃ hanti vahnimāragvadhaḥ priye /",
    "GS40rasarnpu:1594": " citrakastu malaṃ hanyāt kumārī saptakañcukam // Ras_10.43 //",
    "GS40rasarnpu:1595": " tasmād ebhiḥ samopetair mardayet pātayedbudhaḥ // Ras_10.44 //",
    "GS40rasarnpu:1596": " vidyādhareṇa yantreṇa bhāvayeddoṣavarjitam /",
    "GS40rasarnpu:1597": " tatastriguṇavastrasthaṃ taṃ rasaṃ devi gālitam // Ras_10.45 //",
    "GS40rasarnpu:1598": " triphalāvahnimūlatvāt gṛhakanyārasānvitam /",
    "GS40rasarnpu:1599": " nirudgāre tu pāṣāṇe mardayet pātayet punaḥ // Ras_10.46 //",
    "GS40rasarnpu:1600": " dhūmasāraguḍavyoṣa- rajanīsitasarṣapaiḥ /",
    "GS40rasarnpu:1601": " iṣṭikākāñjikorṇābhiḥ tridinaṃ mardayettataḥ // Ras_10.47 //",
    "GS40rasarnpu:1602": " nirmalo jāyate sūtaḥ matprabhāvaṃ prakāśayet // Ras_10.48 //",
    "GS40rasarnpu:1603": " vāsakena vibhītena mardayet pātayet punaḥ /",
    "GS40rasarnpu:1604": " nāgavaṅgādikā doṣā yānti nāśam upādhijāḥ // Ras_10.49 //",
    "GS40rasarnpu:1605": " saptavāraṃ kākamācyā gatadoṣaṃ vimardayet /",
    "GS40rasarnpu:1606": " pātayet saptavāraṃ ca giridoṣaṃ tyajedrasaḥ // Ras_10.50 //",
    "GS40rasarnpu:1607": " kṣetradoṣaṃ tyajeddevi gokarṇarasamūrchitaḥ // Ras_10.51 //",
    "GS40rasarnpu:1608": " kārpāsapattraniryāse svinnas trikaṭukānvite /",
    "GS40rasarnpu:1609": " saptakañcukanirmuktaḥ saptāhājjāyate rasaḥ // Ras_10.52 //",
    "GS40rasarnpu:1610": " kākamācī jayā brāhmī gāṅgerī raktacitrakaḥ /",
    "GS40rasarnpu:1611": " maṇḍūkī mudgaparṇī ca śṛṅgaveraṃ rasāṅkuśaḥ // Ras_10.53 //",
    "GS40rasarnpu:1612": " devadālī śaṅkhapuṣpī kākajaṅghā śatāvarī /",
    "GS40rasarnpu:1613": " kumārī bhṛṅgarājaśca nirguṇḍī grīṣmasundaraḥ // Ras_10.54 //",
    "GS40rasarnpu:1614": " śūlinī śūrpaparṇī ca gojihvā kṣīrakañcukaḥ /",
    "GS40rasarnpu:1615": " tadrasairmarditaḥ pātyaḥ saptadhā nirmalo bhavet // Ras_10.55 //",
    "GS40rasarnpu:1616": " tāmreṇa piṣṭikāṃ kṛtvā pātayedūrdhvapātane /",
    "GS40rasarnpu:1617": " vaṅganāgau parityajya śuddho bhavati sūtakaḥ // Ras_10.56 //",
    "GS40rasarnpu:1618": " marditas triphalāśigru- rājikāpaṭucitrakaiḥ /",
    "GS40rasarnpu:1619": " ūrdhvabhāṇḍagataḥ pācyaḥ pradīptair upalairadhaḥ // Ras_10.57 //",
    "GS40rasarnpu:1620": " sṛṣṭyambujanirodhena labdhaprāyo bhavedrasaḥ /",
    "GS40rasarnpu:1621": " karkoṭīkañcukībimbī- sarpākṣyambujasaṃyutam // Ras_10.58 //",
    "GS40rasarnpu:1622": " rasaṃ niyāmake dadyāt tejasvī nirmalo bhavet /",
    "GS40rasarnpu:1623": " evaṃ viśodhitaḥ sūto bhadrāṣṭāṃśaviśoṣitaḥ // Ras_10.59 //",
    "GS40rasarnpu:1624": " kṣudrāmlalavaṇakṣāra- bhūkhagoṣaṇaśigrubhiḥ /",
    "GS40rasarnpu:1625": " rājikāṭaṅkaṇayutair āranāle dinatrayam /",
    "GS40rasarnpu:1626": " svedanāddīpito devi grāsārthī jāyate rasaḥ // Ras_10.60 //",
    "GS40rasarnpu:1627": " vyomasattvādibījāni rasajāraṇaśodhane /",
    "GS40rasarnpu:1628": " tanmamācakṣva deveśi kimanyacchrotumicchasi // Ras_10.61 //",
    "GS40rasarnpu:1629": " 11 [Bālajāraṇa]",
    "GS40rasarnpu:1630": " śrīdevyuvāca lakṣaṇaṃ śodhanaṃ caiva pāradasya śrutaṃ mayā /",
    "GS40rasarnpu:1631": " cāraṇaṃ jāraṇaṃ caiva śrotumicchāmi bhairava // Ras_11.1 //",
    "GS40rasarnpu:1632": " śrībhairava uvāca sarvapāpakṣaye jāte prāpyate rasajāraṇā /",
    "GS40rasarnpu:1633": " tatprāptau prāptameva syād vijñānaṃ muktikāraṇam // Ras_11.2 //",
    "GS40rasarnpu:1634": " mokṣābhivyañjakaṃ devi jāraṇaṃ sādhakasya tu /",
    "GS40rasarnpu:1635": " yāvanna jāryate sūtaḥ tāvattu na ca nirvṛtiḥ // Ras_11.3 //",
    "GS40rasarnpu:1636": " khallastu pīṭhikā devi rasendro liṅgamucyate /",
    "GS40rasarnpu:1637": " mardanaṃ vandanaṃ tasya grāsaḥ pūjā vidhīyate // Ras_11.4 //",
    "GS40rasarnpu:1638": " yāvaddināni vahnistho jāryate dhāryate rasaḥ /",
    "GS40rasarnpu:1639": " tāvadyugasahasrāṇi śivaloke mahīyate // Ras_11.5 //",
    "GS40rasarnpu:1640": " dinamekaṃ rasendrasya yo dadāti hutāśanam /",
    "GS40rasarnpu:1641": " dravanti tasya pāpāni kurvannapi na lipyate // Ras_11.6 //",
    "GS40rasarnpu:1642": " jāraṇā dvividhā bāla- jāraṇā baddhajāraṇā /",
    "GS40rasarnpu:1643": " tatrādau parameśāni vakṣyate bālajāraṇā // Ras_11.7 //",
    "GS40rasarnpu:1644": " gaganaṃ jārayedādau sarvasattvamataḥ param /",
    "GS40rasarnpu:1645": " tato mākṣikaśuddhaṃ ca suvarṇaṃ tadanantaram // Ras_11.8 //",
    "GS40rasarnpu:1646": " garbhasthaṃ drāvayitvā tu tato bāhyadrutiṃ dravet /",
    "GS40rasarnpu:1647": " sitaṃ sitena dravyeṇa raktaṃ raktena rañjayet // Ras_11.9 //",
    "GS40rasarnpu:1648": " sāraṇaṃ krāmaṇaṃ jñātvā tato vedhaṃ prayojayet // Ras_11.10 //",
    "GS40rasarnpu:1649": " oṃ namo 'mṛtalohāya parāmṛtarasodbhavāya huṃ svāhā || Ras_11.11 ||",
    "GS40rasarnpu:1650": " sarvasattvopakārāya bhagavan tvadanujñayā /",
    "GS40rasarnpu:1651": " jāraṇaṃ kartumicchāmi grāsaṃ gṛhṇa mama prabho // Ras_11.12 //",
    "GS40rasarnpu:1652": " kuruṣveti śivenoktaṃ grāhyameva subuddhinā // Ras_11.13 //",
    "GS40rasarnpu:1653": " śṛṇu devi pravakṣyāmi vyomajāraṇam uttamam /",
    "GS40rasarnpu:1654": " pattrābhrajāraṇaṃ sattva- jāraṇaṃ ceti taddvidhā // Ras_11.14 //",
    "GS40rasarnpu:1655": " nirmukhaṃ samukhaṃ caiva vāsanāmukhameva ca /",
    "GS40rasarnpu:1656": " ekaikaṃ trividhaṃ tacca tad vakṣyāmy ānupūrvaśaḥ // Ras_11.15 //",
    "GS40rasarnpu:1657": " vaikrāntavajrasaṃsparśād divyauṣadhibalena vā /",
    "GS40rasarnpu:1658": " nirmukho bhakṣayeddevi kṣaṇena gaganaṃ rasaḥ // Ras_11.16 //",
    "GS40rasarnpu:1659": " hemakarmaṇi hemaiva tāre tāro mukhaṃ bhavet // Ras_11.17 //",
    "GS40rasarnpu:1660": " taptakhallakṛtā piṣṭiḥ ślakṣṇam alpālpamabhrakam /",
    "GS40rasarnpu:1661": " amlavetasajambīra- bījapūrāmlabhūkhagaiḥ /",
    "GS40rasarnpu:1662": " marditaṃ carate devi seyaṃ samukhajāraṇā // Ras_11.18 //",
    "GS40rasarnpu:1663": " kṣāratrayaṃ pañcapaṭu kākṣīkāsīsagandhakam /",
    "GS40rasarnpu:1664": " mākṣikaṃ cāmlasaṃyuktaṃ tāmrapātre tu jārayet // Ras_11.19 //",
    "GS40rasarnpu:1665": " etaccābhiṣavād divyaṃ kārayitvā vicakṣaṇaḥ /",
    "GS40rasarnpu:1666": " jāraṇārthaṃ ca bījānāṃ vajrāṇāṃ ca viśeṣataḥ // Ras_11.20 //",
    "GS40rasarnpu:1667": " tasminnāvartitaṃ nāgaṃ vaṅgaṃ vā suravandite /",
    "GS40rasarnpu:1668": " niṣecayecchataṃ vāraṃ na rasāyanakarmaṇi // Ras_11.21 //",
    "GS40rasarnpu:1669": " anena sakalaṃ devi cāraṇāvastu bhāvayet /",
    "GS40rasarnpu:1670": " kṣārāmle bhāvitaṃ vyoma rajasā prathamena ca // Ras_11.22 //",
    "GS40rasarnpu:1671": " sṛṣṭitrayodakakaṇā- tumburudravamarditam /",
    "GS40rasarnpu:1672": " carejjaredvā puṭitaṃ yavaciñcārasena ca // Ras_11.23 //",
    "GS40rasarnpu:1673": " śatāvarī gadā rambhā meghanādā punarnavā /",
    "GS40rasarnpu:1674": " śigruko yavaciñcā ca bhāvitaṃ tadrasaiḥ kramāt // Ras_11.24 //",
    "GS40rasarnpu:1675": " mūlaṃ hilamucāyāstu kauverīmūlameva ca /",
    "GS40rasarnpu:1676": " kadalīmusalīśigru- tāmbūlīvāṇapīlukam // Ras_11.25 //",
    "GS40rasarnpu:1677": " alambuṣā balā kolam āsphoṭaḥ kharamañjarī /",
    "GS40rasarnpu:1678": " tumburustiktaśākaṃ vāpy eṣām ekarasena tu /",
    "GS40rasarnpu:1679": " rājikāvyoṣayuktena tridinaṃ svinnamabhrakam // Ras_11.26 //",
    "GS40rasarnpu:1680": " kāsīsatuvarīsindhu- ṭaṅkaṇakṣārasaṃyutaḥ /",
    "GS40rasarnpu:1681": " pūrvābhiṣavayogena sūtakaścarati kṣaṇāt // Ras_11.27 //",
    "GS40rasarnpu:1682": " golako bhavati kṣipraṃ sarvasiddhipradāyakaḥ // Ras_11.28 //",
    "GS40rasarnpu:1683": " gṛhītvā devi dhānyāmlam amlavargeṇa saṃyutam /",
    "GS40rasarnpu:1684": " kvāthayitvābhrakaṃ tattu snuhīkṣīreṇa mardayet // Ras_11.29 //",
    "GS40rasarnpu:1685": " āraṇyagomayenaiva kapotākhyaṃ puṭaṃ tataḥ // Ras_11.30 //",
    "GS40rasarnpu:1686": " kadalīkandaniryāsair mūlakandarasena ca /",
    "GS40rasarnpu:1687": " kākamācī ca mīnākṣī apāmārgo munistathā // Ras_11.31 //",
    "GS40rasarnpu:1688": " eraṇḍamārdrakaṃ caiva meghanādā punarnavā /",
    "GS40rasarnpu:1689": " ekaikasya dravaireva puṭaikaikaṃ pradāpayet // Ras_11.32 //",
    "GS40rasarnpu:1690": " vajrīkṣīreṇa saṃyuktaṃ dolāyantreṇa pācayet /",
    "GS40rasarnpu:1691": " chāyāśuṣkaṃ tataḥ kṛtvā caṇakāmlena saṃyutam // Ras_11.33 //",
    "GS40rasarnpu:1692": " navasāraṃ ca kāsīsaṃ vacāṃ nimbaṃ tathaiva ca /",
    "GS40rasarnpu:1693": " abhrasya ṣoḍaśāṃśena ekaikaṃ tatra nikṣipet // Ras_11.34 //",
    "GS40rasarnpu:1694": " nidhāya tāmrapātre tu gharṣayettacca suvrate /",
    "GS40rasarnpu:1695": " navavāraṃ tato devi lohapātre tu jārayet // Ras_11.35 //",
    "GS40rasarnpu:1696": " rasena saha deveśi caṇakāmlena kāñjikam /",
    "GS40rasarnpu:1697": " mṛdvagninā tu niṣkvāthyaṃ praharārdhena jāyeta // Ras_11.36 //",
    "GS40rasarnpu:1698": " somavallīrasaiḥ piṣṭvā vyoma sauvarcalānvitam /",
    "GS40rasarnpu:1699": " śanaiḥ śanairhaṃsapādyā dāpayecca puṭatrayam // Ras_11.37 //",
    "GS40rasarnpu:1700": " somavallīrasenaiva saptavāraṃ ca dāpayet /",
    "GS40rasarnpu:1701": " pātayenmṛnmaye bhāṇḍe rasena saha saṃyutam // Ras_11.38 //",
    "GS40rasarnpu:1702": " mūlaṃ siteṣupuṅkhāyā gavyakṣīreṇa gharṣayet /",
    "GS40rasarnpu:1703": " kalkena lepayet sūtaṃ gaganaṃ ca tadūrdhvagam // Ras_11.39 //",
    "GS40rasarnpu:1704": " tāpayedravitāpena nirmukhaṃ grasate kṣaṇam /",
    "GS40rasarnpu:1705": " jāyate piṣṭikā śīghraṃ nātra kāryā vicāraṇā // Ras_11.40 //",
    "GS40rasarnpu:1706": " tilaparṇīrasenaiva gaganaṃ bhāvayet priye /",
    "GS40rasarnpu:1707": " mardanājjāyate piṣṭī nātra kāryā vicāraṇā // Ras_11.41 //",
    "GS40rasarnpu:1708": " muṇḍīniryāsake nāgaṃ bahuśastu niṣecayet /",
    "GS40rasarnpu:1709": " tenābhrakaṃ tu saṃplāvya bhūyobhūyaḥ puṭe dahet // Ras_11.42 //",
    "GS40rasarnpu:1710": " citrakārdrakamūlānām ekaikena tu saptadhā /",
    "GS40rasarnpu:1711": " plāvitavyaṃ prayatnena gandhakābhrakacūrṇakam // Ras_11.43 //",
    "GS40rasarnpu:1712": " nāgaśuṇḍīrasastanya- rajoluṅgāmlabhāvitam /",
    "GS40rasarnpu:1713": " ṣoḍaśāṃśena tadvattaṃ dolāyāṃ tu caredrasaḥ // Ras_11.44 //",
    "GS40rasarnpu:1714": " catuḥṣaṣṭiguṇaṃ devi dvātriṃśadguṇameva vā /",
    "GS40rasarnpu:1715": " athavā ṣoḍaśaguṇaṃ tathāṣṭaguṇameva vā /",
    "GS40rasarnpu:1716": " caturguṇaṃ vā dviguṇaṃ samaṃ vā cārayet priye // Ras_11.45 //",
    "GS40rasarnpu:1717": " paramabhrakasattvasya jāraṇaṃ śṛṇu pārvati // Ras_11.46 //",
    "GS40rasarnpu:1718": " vyomasattvaṃ samāṃśena tāpyasattvena saṃyutam /",
    "GS40rasarnpu:1719": " sa khalvevaṃ careddevi garbhadrāvī bhavedrasaḥ // Ras_11.47 //",
    "GS40rasarnpu:1720": " nāgābhraṃ devi vaṅgābhraṃ tīkṣṇābhraṃ bhāskarābhrakam /",
    "GS40rasarnpu:1721": " tārābhraṃ devi hemābhraṃ rasagarbheṇa jārayet // Ras_11.48 //",
    "GS40rasarnpu:1722": " pūrvābhiṣekayogena garbhe dravati mardanāt // Ras_11.49 //",
    "GS40rasarnpu:1723": " catuḥṣaṣṭyaṃśakaḥ pūrvaḥ dvātriṃśāṃśo dvitīyakaḥ /",
    "GS40rasarnpu:1724": " tṛtīyaḥ ṣoḍaśāṃśastu caturtho 'ṣṭāṃśa eva ca // Ras_11.50 //",
    "GS40rasarnpu:1725": " pañcamastu caturthāṃśaḥ ṣaṣṭho dvyaṃśaḥ prakīrtitaḥ /",
    "GS40rasarnpu:1726": " grāso rasasya dātavyaḥ sasattvasyābhrakasya ca // Ras_11.51 //",
    "GS40rasarnpu:1727": " catuḥṣaṣṭyaṃśake grāse daṇḍadhārī bhavedrasaḥ /",
    "GS40rasarnpu:1728": " jalaukāvaddvitīye ca grāsayoge sureśvari // Ras_11.52 //",
    "GS40rasarnpu:1729": " grāsena tu tṛtīyena kākaviṣṭhāsamo bhavet /",
    "GS40rasarnpu:1730": " grāsena tu caturthena dadhimaṇḍasamo bhavet // Ras_11.53 //",
    "GS40rasarnpu:1731": " pañcame carite grāse navanītasamo bhavet /",
    "GS40rasarnpu:1732": " ṣaṣṭhe tu golakākāraḥ kramājjīrṇasya lakṣaṇam // Ras_11.54 //",
    "GS40rasarnpu:1733": " kāñjikena niṣiktena raktavyoma śataplutam /",
    "GS40rasarnpu:1734": " khallāntaścārayettacca śulvavāsanayā saha // Ras_11.55 //",
    "GS40rasarnpu:1735": " hema tāraṃ ca saṃghṛṣya khalle tatra rasaṃ nyaset /",
    "GS40rasarnpu:1736": " kāñjīsahitakāsīsaṃ sindhunā carate rasaḥ // Ras_11.56 //",
    "GS40rasarnpu:1737": " hema sīsaṃ tu saṃghṛṣya rasaṃ tatra pradāpayet /",
    "GS40rasarnpu:1738": " nāgahemayutaṃ vyoma samajīrṇaṃ drutaṃ bhavet /",
    "GS40rasarnpu:1739": " abhrakoparasān kṣipraṃ mukhenaiva caratyayam // Ras_11.57 //",
    "GS40rasarnpu:1740": " tāraṃ vaṅgaṃ ca saṃghṛṣya rasaṃ tatra pradāpayet /",
    "GS40rasarnpu:1741": " nāgahemayutaṃ vyoma samajīrṇaṃ drutaṃ bhavet /",
    "GS40rasarnpu:1742": " mukhena carate vyoma tārakarmaṇi śasyate // Ras_11.58 //",
    "GS40rasarnpu:1743": " samukhaṃ nirmukhaṃ vāpi yatnataścārayennabhaḥ // Ras_11.59 //",
    "GS40rasarnpu:1744": " cāraṇāṃ trividhāmevaṃ kṛtvā garbhadrutiṃ rase /",
    "GS40rasarnpu:1745": " jārayet svedayet piṇḍaṃ pariṇāmakramais tribhiḥ // Ras_11.60 //",
    "GS40rasarnpu:1746": " paṭvamlakṣāragomūtra- snuhīkṣīraiḥ pralepitam /",
    "GS40rasarnpu:1747": " bahiśca baddhaṃ vastreṇa bhūyo grāsaṃ niveditam /",
    "GS40rasarnpu:1748": " kṣārāranālataileṣu svedayenmṛdunāgninā // Ras_11.61 //",
    "GS40rasarnpu:1749": " krameṇānena deveśi jāryate divasais tribhiḥ /",
    "GS40rasarnpu:1750": " yantrād uddhṛtamātraṃ tu lohapātre sthitaṃ rasam // Ras_11.62 //",
    "GS40rasarnpu:1751": " koṣṇena kāñjikenādau kṣālitaṃ vastragālitam /",
    "GS40rasarnpu:1752": " pātre sukhoṣṇahastena yāvat śeṣaṃ vimardayet // Ras_11.63 //",
    "GS40rasarnpu:1753": " caturguṇena vastreṇa pīḍito nirmalaśca saḥ // Ras_11.64 //",
    "GS40rasarnpu:1754": " gālanakriyayā grāse sati niṣpeṣanirgate /",
    "GS40rasarnpu:1755": " sa bhaveddaṇḍadhārī ca jīrṇagrāsastathā rasaḥ // Ras_11.65 //",
    "GS40rasarnpu:1756": " ajīrṇe pācayet piṣṭīṃ svedayenmardayettathā /",
    "GS40rasarnpu:1757": " vetasāmlaprayogeṇa jīrṇe grāsaṃ tu dāpayet // Ras_11.66 //",
    "GS40rasarnpu:1758": " iṣṭikāguḍadagdhorṇā- rājīsaindhavadhūmajaiḥ /",
    "GS40rasarnpu:1759": " ṣoḍaśāṃśaiḥ sa dhānyāmlaiḥ mardyaḥ svedyaśca pāradaḥ // Ras_11.67 //",
    "GS40rasarnpu:1760": " nirmalīkaraṇārthaṃ tu grāse grāse punaḥ punaḥ /",
    "GS40rasarnpu:1761": " jīrṇābhro jīrṇabījo 'pi rāgān gṛhṇāti nirmalaḥ // Ras_11.68 //",
    "GS40rasarnpu:1762": " krameṇānena dolāyāṃ cāryaṃ grāsacatuṣṭayam /",
    "GS40rasarnpu:1763": " tataḥ kacchapayantreṇa jvālanaṃ bandhanaṃ kramāt // Ras_11.69 //",
    "GS40rasarnpu:1764": " ūrdhvādhaś cāṣṭamāṃśena viḍaṃ dattvāpi jārayet /",
    "GS40rasarnpu:1765": " samajīrṇābhrakaḥ sūtaḥ śatavedhī bhavet priye // Ras_11.70 //",
    "GS40rasarnpu:1766": " sahasravedhī dviguṇe triguṇe 'yutavedhakaḥ /",
    "GS40rasarnpu:1767": " caturguṇe lakṣavedhī sa bhavedbhūcaro rasaḥ // Ras_11.71 //",
    "GS40rasarnpu:1768": " jīrṇe pañcaguṇe devi brahmāyurjāyate rasaḥ /",
    "GS40rasarnpu:1769": " āyustu ṣaḍguṇe viṣṇoḥ koṭivedhī bhavedrasaḥ // Ras_11.72 //",
    "GS40rasarnpu:1770": " rasasya sarvadoṣāstu ṣaḍguṇenābhrakena tu /",
    "GS40rasarnpu:1771": " jīrṇena nāśamāyānti nātra kāryā vicāraṇā // Ras_11.73 //",
    "GS40rasarnpu:1772": " rasarāje yadā jīrṇaṃ ṣaḍguṇaṃ gaganaṃ priye /",
    "GS40rasarnpu:1773": " tadā grasati lohāni tyajecca gatimātmanaḥ // Ras_11.74 //",
    "GS40rasarnpu:1774": " dhūmaś ciṭiciṭiścaiva maṇḍūkaplutireva ca /",
    "GS40rasarnpu:1775": " sakampaśca vikampaśca pañcāvasthā rasasya tu // Ras_11.75 //",
    "GS40rasarnpu:1776": " kapilo 'tha nirudgāri- vipluṣaś caiva muñcati /",
    "GS40rasarnpu:1777": " agnau tiṣṭhati niṣkampo vyomajīrṇasya lakṣaṇam // Ras_11.76 //",
    "GS40rasarnpu:1778": " samajīrṇo bhavedbālo yauvanasthaścaturguṇam /",
    "GS40rasarnpu:1779": " vṛddhastu ṣaḍguṇaṃ jīrṇaḥ kuryāt karma pṛthak pṛthak // Ras_11.77 //",
    "GS40rasarnpu:1780": " bālastu pattralepena kalkayogena yauvanaḥ /",
    "GS40rasarnpu:1781": " vṛddho vidhyati lohāni jāritaḥ sārito 'thavā // Ras_11.78 //",
    "GS40rasarnpu:1782": " kumārastu raso devi na samartho rasāyane /",
    "GS40rasarnpu:1783": " yauvanastho raso devi kṣamo dehasya rakṣaṇe // Ras_11.79 //",
    "GS40rasarnpu:1784": " jarāvastho raso yaśca dehe lohena saṃkramet /",
    "GS40rasarnpu:1785": " abhāve 'bhrakasattvasya kāntasattvaṃ pradāpayet // Ras_11.80 //",
    "GS40rasarnpu:1786": " kāntasya cāpyabhāve tu tīkṣṇalohaṃ tu dāpayet /",
    "GS40rasarnpu:1787": " anena kramayogena sarvasattvāni jārayet // Ras_11.81 //",
    "GS40rasarnpu:1788": " eko 'pi hemasaṃyuktaś cāmīkarakaraḥ kṣaṇāt /",
    "GS40rasarnpu:1789": " gandhakāt parato nāsti raseṣūparaseṣu vā // Ras_11.82 //",
    "GS40rasarnpu:1790": " pūrvoktayantrayogena dvir aṣṭaguṇagandhakam /",
    "GS40rasarnpu:1791": " athavā dvādaśaguṇaṃ ṣaḍguṇaṃ vāpi jārayet // Ras_11.83 //",
    "GS40rasarnpu:1792": " mākṣikaṃ sattvamādāya pādāṃśena tu jārayet /",
    "GS40rasarnpu:1793": " tato 'pi sarvasattvāni drāvayet sūtagarbhataḥ // Ras_11.84 //",
    "GS40rasarnpu:1794": " hemapāvakayoḥ sakhyaṃ tathā kāñcanasūtayoḥ /",
    "GS40rasarnpu:1795": " vahnisūtakayor vairaṃ tayormitreṇa mitratā // Ras_11.85 //",
    "GS40rasarnpu:1796": " agniko yavaciñcā ca vasuhaṭṭaśca rāgiṇī /",
    "GS40rasarnpu:1797": " dolāsvedena tat pakvaṃ hemajāraṇamuttamam // Ras_11.86 //",
    "GS40rasarnpu:1798": " palāśabhasmāpāmārgo yavakṣāraśca kāñjikam /",
    "GS40rasarnpu:1799": " sauvarcalaṃ ca kāsīsaṃ sāmudraṃ saindhavaṃ tathā // Ras_11.87 //",
    "GS40rasarnpu:1800": " āsurī ṭaṅkaṇaścaiva navasārastathaiva ca /",
    "GS40rasarnpu:1801": " karpūraścaiva mākṣīkaṃ samabhāgāni kārayet // Ras_11.88 //",
    "GS40rasarnpu:1802": " snuhyarkadugdhairdeveśi mūṣālepaṃ tu kārayet /",
    "GS40rasarnpu:1803": " viḍacūrṇaṃ tato dattvā kanakaṃ jārayet priye // Ras_11.89 //",
    "GS40rasarnpu:1804": " śṛṇu devi pravakṣyāmi bhūcarākhyaṃ tu jāraṇam // Ras_11.90 //",
    "GS40rasarnpu:1805": " kṛṣṇaṃ pītaṃ raktamabhraṃ śulve tīkṣṇe ca melayet // Ras_11.91 //",
    "GS40rasarnpu:1806": " śulve tīkṣṇaṃ yadā cūrṇaṃ dvāviṃśatiguṇaṃ priye /",
    "GS40rasarnpu:1807": " gandhanāgaṃ tato 'rdhaṃ tu krameṇaiva tu melayet // Ras_11.92 //",
    "GS40rasarnpu:1808": " hemnā tu saha dātavyaṃ sūtakaikena ṣoḍaśa /",
    "GS40rasarnpu:1809": " gandhanāgaṃ yadā jīrṇaṃ tadā baddho bhavedrasaḥ /",
    "GS40rasarnpu:1810": " hemni jīrṇe tato 'rdhena mṛtalohena rañjayet // Ras_11.93 //",
    "GS40rasarnpu:1811": " gandhakena hataṃ śulvaṃ mākṣikaṃ daradāyasam /",
    "GS40rasarnpu:1812": " puṭena mārayecchuddhaṃ hema dadyāt tu ṣaḍguṇam // Ras_11.94 //",
    "GS40rasarnpu:1813": " sūtake hemabījaṃ ca yadā jīrṇaṃ caturguṇam /",
    "GS40rasarnpu:1814": " baddharāgaṃ vijānīyāt hemābho jāyate rasaḥ // Ras_11.95 //",
    "GS40rasarnpu:1815": " sāraṇāyantramadhyasthaṃ tenaiva saha sārayet /",
    "GS40rasarnpu:1816": " tribhāgasāritaṃ kṛtvā punastatraiva jārayet // Ras_11.96 //",
    "GS40rasarnpu:1817": " jāritaḥ sāritaścaiva punarjāritasāritaḥ /",
    "GS40rasarnpu:1818": " saptaśṛṅkhalikāyogāt koṭivedhī bhavedrasaḥ // Ras_11.97 //",
    "GS40rasarnpu:1819": " bhūcarī jāraṇā proktā khecarīṃ jāraṇāṃ śṛṇu // Ras_11.98 //",
    "GS40rasarnpu:1820": " hīramukhyāni ratnāni rasocchiṣṭāni kārayet /",
    "GS40rasarnpu:1821": " kaṭutumbasya bījāni tasyārdhena tu dāpayet // Ras_11.99 //",
    "GS40rasarnpu:1822": " mahājāraṇamityuktaṃ kalkaṃ kuryādvicakṣaṇaḥ /",
    "GS40rasarnpu:1823": " vajramūṣāmukhe caiva tanmadhye sthāpayedrasam // Ras_11.100 //",
    "GS40rasarnpu:1824": " katakaṃ kanakaṃ caivam ekīkṛtya ca mardayet /",
    "GS40rasarnpu:1825": " padmarāgaṃ prayatnena rase grāsaṃ tu dāpayet // Ras_11.101 //",
    "GS40rasarnpu:1826": " ekādaśaguṇaṃ yāvat padmarāgaṃ tu sūtake /",
    "GS40rasarnpu:1827": " rāgajīrṇastu deveśi liṅgākāro bhavedrasaḥ // Ras_11.102 //",
    "GS40rasarnpu:1828": " rakṣitavyaṃ prayatnena lokapālāṣṭakena ca /",
    "GS40rasarnpu:1829": " ṣaḍbhāgaṃ sūtakendrasya teṣu sarveṣu dāpayet // Ras_11.103 //",
    "GS40rasarnpu:1830": " bhakṣitavyaṃ prayatnena natvā ca gurudevayoḥ /",
    "GS40rasarnpu:1831": " sarvasiddhānnamaskṛtya devatāśca viśeṣataḥ // Ras_11.104 //",
    "GS40rasarnpu:1832": " mūrchāṅgadāhaśca tato jāyate nātra saṃśayaḥ /",
    "GS40rasarnpu:1833": " ātmānamutthitaṃ paśyet divyatejomahābalam // Ras_11.105 //",
    "GS40rasarnpu:1834": " śaṅkhakāhalanirghoṣaiḥ siddhavidyādharaiḥ saha /",
    "GS40rasarnpu:1835": " icchayā vicarellokān kāmarūpī vimānagaḥ // Ras_11.106 //",
    "GS40rasarnpu:1836": " devāśca yatra līyante siddhastatraiva līyate // Ras_11.107 //",
    "GS40rasarnpu:1837": " punaranyaṃ pravakṣyāmi jāraṇāyogamuttamam // Ras_11.108 //",
    "GS40rasarnpu:1838": " sughṛṣṭaṃ pācitaṃ sūtaṃ sarvadoṣojjhitaṃ tataḥ /",
    "GS40rasarnpu:1839": " śākapallavasāreṇa viṣṇukrāntārasena ca // Ras_11.109 //",
    "GS40rasarnpu:1840": " palāśapuṣpatoyena bhāvitaṃ gandhakaṃ samam /",
    "GS40rasarnpu:1841": " samaṃ kṛṣṇābhrasattvaṃ ca rasakaṃ cāṣṭakaṃ guṇam // Ras_11.110 //",
    "GS40rasarnpu:1842": " tīkṣṇaśulvoragaṃ caiva kūrmayantreṇa jārayet /",
    "GS40rasarnpu:1843": " kāñcanaṃ jārayet paścāt viḍayogena pārvati // Ras_11.111 //",
    "GS40rasarnpu:1844": " tataḥ siddhaṃ vijānīyāt dvaidhaṃ śulvasya dāpayet /",
    "GS40rasarnpu:1845": " karmasaṃkhyāpramāṇena nāgo bhavati kāñcanam // Ras_11.112 //",
    "GS40rasarnpu:1846": " ataḥ paraṃ pravakṣyāmi jāraṇākramamuttamam // Ras_11.113 //",
    "GS40rasarnpu:1847": " bījacūrṇāni tailena bhāvayitvā punaḥ punaḥ /",
    "GS40rasarnpu:1848": " ṣoḍaśāṃśena tadgrāsam aṅgulyā mardayecchanaiḥ // Ras_11.114 //",
    "GS40rasarnpu:1849": " ārdrakādi tato yogād dātavyaṃ ṣoḍaśāṃśataḥ /",
    "GS40rasarnpu:1850": " bhūrje dattvā tato deyaṃ dolāyantre vinikṣipet // Ras_11.115 //",
    "GS40rasarnpu:1851": " ahorātreṇa tadbījaṃ sūtako grasati priye /",
    "GS40rasarnpu:1852": " tamuddhṛtya rasaṃ devi khalle saṃmardayettataḥ // Ras_11.116 //",
    "GS40rasarnpu:1853": " tato yantre vinikṣipya divārātraṃ dṛḍhāgninā /",
    "GS40rasarnpu:1854": " taptaṃ samuddhṛtaṃ yantrāt taptakhalle vimardayet // Ras_11.117 //",
    "GS40rasarnpu:1855": " mardayitvābhrake piṇḍaṃ kṣiptvā tatra puṭaṃ dadet /",
    "GS40rasarnpu:1856": " tato garbhe patatyāśu jārayet tat sukhena tu // Ras_11.118 //",
    "GS40rasarnpu:1857": " dolāyantre tato dattvā ārdrapiṇḍena saṃyutam /",
    "GS40rasarnpu:1858": " tṛtīye divase sūto jarate grasate tataḥ // Ras_11.119 //",
    "GS40rasarnpu:1859": " samajīrṇaṃ tato yāvat dolāyantre vicakṣaṇaḥ /",
    "GS40rasarnpu:1860": " paścāt kacchapayantreṇa samajīrṇaṃ tu pārvati /",
    "GS40rasarnpu:1861": " taṃ grāsadvādaśāṃśena kacchapena tu jārayet // Ras_11.120 //",
    "GS40rasarnpu:1862": " prāgvadārdrakayogaṃ ca garbhadrāvaṇameva ca /",
    "GS40rasarnpu:1863": " paścāttaṃ devi nikṣipya puṭaṃ dadyādvicakṣaṇaḥ // Ras_11.121 //",
    "GS40rasarnpu:1864": " aṣṭāṃśena tato grāsaṃ garbhadrāvaṃ ca pūrvavat /",
    "GS40rasarnpu:1865": " kandodare sūraṇasya taṃ vinikṣipya sūtakam /",
    "GS40rasarnpu:1866": " puṭettu jāritastāvat yāvat kando na dahyate // Ras_11.122 //",
    "GS40rasarnpu:1867": " pādāṃśena tu mūṣāyā grāsaḥ sūte vidhīyate /",
    "GS40rasarnpu:1868": " pūrvavacca viḍaṃ dadyāt garbhadrāvaṇameva ca // Ras_11.123 //",
    "GS40rasarnpu:1869": " evaṃ caturguṇe jīrṇe sūtako balavān bhavet /",
    "GS40rasarnpu:1870": " tataḥ śalākayā grāsān agnistho grasate rasaḥ // Ras_11.124 //",
    "GS40rasarnpu:1871": " tato ratnāni jāryāṇi vakṣyamāṇakrameṇa tu // Ras_11.125 //",
    "GS40rasarnpu:1872": " abhrakaṃ bhrāmakaṃ caiva śaṅkhanābhiṃ tathaiva ca /",
    "GS40rasarnpu:1873": " rasānuparasān dattvā mahājāraṇasaṃyutān // Ras_11.126 //",
    "GS40rasarnpu:1874": " vajrakandaṃ vajralatā meṣaśṛṅgyamṛtāyasam /",
    "GS40rasarnpu:1875": " kaṭutumbasya bījāni mṛtalohāni pācayet // Ras_11.127 //",
    "GS40rasarnpu:1876": " sarvāṇi samabhāgāni śikhiśoṇitamātritam /",
    "GS40rasarnpu:1877": " tāvattaṃ mardayet prājño yāvat karma dṛḍhaṃ bhavet // Ras_11.128 //",
    "GS40rasarnpu:1878": " mūṣā vallākṛtiścaiva kartavyā chādanaiḥ saha /",
    "GS40rasarnpu:1879": " tanmadhye sthāpayet sūtam adhovātena dhāmayet // Ras_11.129 //",
    "GS40rasarnpu:1880": " ādau tatraiva dātavyaṃ vajramauṣadhalepitam /",
    "GS40rasarnpu:1881": " gṛhyate ko 'tra saṃdeho yathā tīvre hutāśane // Ras_11.130 //",
    "GS40rasarnpu:1882": " kuliśena puṭe dagdhe karṣvagnau tena mardayet /",
    "GS40rasarnpu:1883": " yāvadekādaśaguṇaṃ kuliśaṃ jārayet punaḥ // Ras_11.131 //",
    "GS40rasarnpu:1884": " sudagdhaśaṅkhanābhiśca mātuluṅgarasaplutaḥ /",
    "GS40rasarnpu:1885": " muktāphalaṃ tato deyaṃ vajrajīrṇe tu sūtake // Ras_11.132 //",
    "GS40rasarnpu:1886": " anena kramayogena hy ekādaśaguṇaṃ bhavet /",
    "GS40rasarnpu:1887": " kevalaṃ śikhipittaṃ ca nīlī niryāsamiśritam // Ras_11.133 //",
    "GS40rasarnpu:1888": " nīlotpalāni liptāni prakṣiptāni tu sūtake /",
    "GS40rasarnpu:1889": " rase kalpenmahārāgān hīnarāgān parityajet // Ras_11.134 //",
    "GS40rasarnpu:1890": " raktāni śikhipittaṃ ca mahāratnasamanvitam /",
    "GS40rasarnpu:1891": " sadratnaṃ lepayettena pradravet rasamadhyataḥ // Ras_11.135 //",
    "GS40rasarnpu:1892": " rajanīṃ caiva kuṣṭhaṃ ca brahmaniryāsabhāvitam /",
    "GS40rasarnpu:1893": " jāraṇaṃ puṣparāgasya tenaiva saha dāpayet // Ras_11.136 //",
    "GS40rasarnpu:1894": " bahuratneṣu jīrṇeṣu bhṛṅgarāgeṣu suvrate /",
    "GS40rasarnpu:1895": " rasendro dṛśyate devi nīlapītāruṇacchaviḥ // Ras_11.137 //",
    "GS40rasarnpu:1896": " śuddhāni hemapattrāṇi śatāṃśena tu lepayet /",
    "GS40rasarnpu:1897": " puṭena mārayedetad indragopanibhaṃ bhavet // Ras_11.138 //",
    "GS40rasarnpu:1898": " saṃsparśādvedhayetsarvam idaṃ hema mṛtaṃ priye /",
    "GS40rasarnpu:1899": " tribhāgaṃ sūtakendrasya tenaiva saha sārayet // Ras_11.139 //",
    "GS40rasarnpu:1900": " mūṣāmadhyasthite tasmin punastenaiva jārayet /",
    "GS40rasarnpu:1901": " dhūmavedhī bhaveddevi punaḥ sāritajāritaḥ // Ras_11.140 //",
    "GS40rasarnpu:1902": " anena kramayogena yadi jīrṇā triśṛṅkhalā /",
    "GS40rasarnpu:1903": " vedhayennātra saṃdeho giripātālabhūtalam // Ras_11.141 //",
    "GS40rasarnpu:1904": " pārśvajyotiḥ pradṛśyeta cordhvaṃ naiva tu dṛśyate /",
    "GS40rasarnpu:1905": " bhūcaraṃ taṃ vijānīyāt rasendraṃ nātra saṃśayaḥ // Ras_11.142 //",
    "GS40rasarnpu:1906": " tenāśrāntagatirdevi yojanānāṃ śataṃ vrajet /",
    "GS40rasarnpu:1907": " divyatejā mahākāyo divyadṛṣṭirmahābalaḥ // Ras_11.143 //",
    "GS40rasarnpu:1908": " sarvarogavinirmukto jīvedācandratārakam /",
    "GS40rasarnpu:1909": " tasya mūtrapurīṣaṃ tu sarvalohāni vidhyati // Ras_11.144 //",
    "GS40rasarnpu:1910": " samajīrṇena vajreṇa hemnā ca sahitena ca /",
    "GS40rasarnpu:1911": " agnistho jārayellohān bandhamāyāti sūtakaḥ // Ras_11.145 //",
    "GS40rasarnpu:1912": " sārayettena bījena sahasramapi vedhayet /",
    "GS40rasarnpu:1913": " sāritaṃ jārayet paścāt lepyaṃ kṣepyaṃ sahasraśaḥ // Ras_11.146 //",
    "GS40rasarnpu:1914": " sārayet tena bījena lakṣavedhamavāpnuyāt /",
    "GS40rasarnpu:1915": " anena kramayogena koṭivedhī bhavedrasaḥ // Ras_11.147 //",
    "GS40rasarnpu:1916": " kevalaṃ tu yadā vajraṃ samajīrṇaṃ tu jārayet /",
    "GS40rasarnpu:1917": " baddhaḥ sūtastadā jñeyo niṣkampo nirupadravaḥ // Ras_11.148 //",
    "GS40rasarnpu:1918": " agnistho jāyate sūtaḥ śalākāṃ grasate kṣaṇāt /",
    "GS40rasarnpu:1919": " haṭhāgninā dhāmyamāno grasate sarvamādarāt // Ras_11.149 //",
    "GS40rasarnpu:1920": " carate jarate sūta āyurdravyapradāyakaḥ /",
    "GS40rasarnpu:1921": " mūṣāsthaṃ dhamayet sūtaṃ haṭhāgnau naiva kampate // Ras_11.150 //",
    "GS40rasarnpu:1922": " jārayet sarvaratnāni baddhaḥ khecaratāṃ nayet /",
    "GS40rasarnpu:1923": " iti lohe 'ṣṭaguṇite jīrṇe syādrasabandhanam // Ras_11.151 //",
    "GS40rasarnpu:1924": " lohāni sattvaṃ triguṇaṃ dviguṇaṃ kanakaṃ tathā /",
    "GS40rasarnpu:1925": " dhūmāvalokavedhī syāt bhavennirvāṇado rasaḥ // Ras_11.152 //",
    "GS40rasarnpu:1926": " ādāv aṣṭaguṇaṃ jāryaṃ vyomasattvaṃ mahārasam /",
    "GS40rasarnpu:1927": " samaṃ hemadaśāṃśena vajraratnāni jārayet // Ras_11.153 //",
    "GS40rasarnpu:1928": " sarvaṃ ca jārayedvajraṃ tadāsau khecaro rasaḥ /",
    "GS40rasarnpu:1929": " bhramet pradakṣiṇāvartaḥ koṭivedhī ca jāyate // Ras_11.154 //",
    "GS40rasarnpu:1930": " same tu pannage jīrṇe daśavedhī bhavedrasaḥ /",
    "GS40rasarnpu:1931": " dviguṇe śatavedhī syāt triguṇe tu sahasrakam // Ras_11.155 //",
    "GS40rasarnpu:1932": " caturguṇe 'yutaṃ devi krameṇānena vardhayet /",
    "GS40rasarnpu:1933": " uttarottaravṛddhyātu jārayet tatra pannagam // Ras_11.156 //",
    "GS40rasarnpu:1934": " kuṭilaṃ pannagaṃ jāryaṃ tatra saṃkhyākrameṇa tu /",
    "GS40rasarnpu:1935": " tadvādameti deveśi koṭivedhī bhavedrasaḥ // Ras_11.157 //",
    "GS40rasarnpu:1936": " ruruṇā dānavendreṇa bhakṣito bhasmasūtakaḥ /",
    "GS40rasarnpu:1937": " jāritaṃ dvādaśaguṇaṃ yatra tīkṣṇaṃ sureśvari // Ras_11.158 //",
    "GS40rasarnpu:1938": " bhakṣayitvā palaikaṃ tu dānavo baladarpitaḥ /",
    "GS40rasarnpu:1939": " jagadutpāṭitaṃ tena kailāso 'pi ca cūrṇitaḥ // Ras_11.159 //",
    "GS40rasarnpu:1940": " tatra mayā kṣaṇaṃ dhyātvā dṛṣṭvā tanmāyayā kṛtam /",
    "GS40rasarnpu:1941": " jāritaṃ pannage sūtaṃ samāṃśaṃ śilayā hatam // Ras_11.160 //",
    "GS40rasarnpu:1942": " tena sūtena saṃliptaṃ triśūlaṃ himaśailaje /",
    "GS40rasarnpu:1943": " tena śūlena nihato dānavo baladarpitaḥ // Ras_11.161 //",
    "GS40rasarnpu:1944": " hema śulvaṃ tathā tīkṣṇaṃ vājaraṃ ca paḍālakam /",
    "GS40rasarnpu:1945": " rohaṇaṃ kāntalohaṃ ca jārayettattvasaṃkhyayā // Ras_11.162 //",
    "GS40rasarnpu:1946": " ekaike rasarājo 'yaṃ baddhaḥ khecaratāṃ nayet /",
    "GS40rasarnpu:1947": " gandhanāge drute devi jāraṇāṃ sukarāṃ śṛṇu // Ras_11.163 //",
    "GS40rasarnpu:1948": " ādau saṃśodhitaṃ sūtaṃ rajanīcūrṇasaṃyutam /",
    "GS40rasarnpu:1949": " mardayed yāvad ākṛṣṇaṃ kṣālayeduṣṇakāñjikaiḥ // Ras_11.164 //",
    "GS40rasarnpu:1950": " evaṃ muhurmuhurghṛṣṭo gandhanāgo drutiṃ caret // Ras_11.165 //",
    "GS40rasarnpu:1951": " nāgasya mūtre deveśi vatsasya mahiṣasya vā /",
    "GS40rasarnpu:1952": " āvartyāvartya bhujagaṃ sapta vārān niṣecayet // Ras_11.166 //",
    "GS40rasarnpu:1953": " kṛtvā kaṇṭakavedhyāni tasya pattrāṇi sundari /",
    "GS40rasarnpu:1954": " caturthāṃśapramāṇena gandhakasya tu yojayet // Ras_11.167 //",
    "GS40rasarnpu:1955": " prasārya lākṣāpaṭalaṃ romāṇi tadanantaram /",
    "GS40rasarnpu:1956": " ūrdhvaṃ gandhakacūrṇaṃ ca tato nāgadalaṃ tathā // Ras_11.168 //",
    "GS40rasarnpu:1957": " gandhakaṃ naralomāni lākṣāyāḥ paṭalaṃ kramāt /",
    "GS40rasarnpu:1958": " ūrdhvaṃ prasārya saṃsthāpya sūtrairvartiṃ tu kārayet // Ras_11.169 //",
    "GS40rasarnpu:1959": " karañjatailamadhye tu daśarātraṃ nidhāpayet /",
    "GS40rasarnpu:1960": " dīptāgrabhāgāṃ tāṃ vartiṃ saṇḍaśyā tu vidhārayet // Ras_11.170 //",
    "GS40rasarnpu:1961": " tāṃ drutiṃ pātayetpātre sauvīraṭaṅkaṇānvite /",
    "GS40rasarnpu:1962": " kācakūpyāśca madhye tu tattailaṃ sthāpayet priye // Ras_11.171 //",
    "GS40rasarnpu:1963": " kṛtvā gostanamūṣāyāṃ liptāyāṃ śilayā rasam /",
    "GS40rasarnpu:1964": " catuḥṣaṣṭyādibhāgena jñātvā devi balābalam // Ras_11.172 //",
    "GS40rasarnpu:1965": " gandhanāgadrutiṃ dattvā tāṃ mūṣāṃ suravandite /",
    "GS40rasarnpu:1966": " garte gomayasampūrṇe vinyasya puṭapācanam /",
    "GS40rasarnpu:1967": " dadyāt karīṣatuṣayoḥ prasṛtidvitayena ca // Ras_11.173 //",
    "GS40rasarnpu:1968": " dadyādajīrṇaśaṅkāyāṃ siṃhavallīrasasya tu /",
    "GS40rasarnpu:1969": " caturbindūn puṭe prāgvad evaṃ pratidinaṃ bhavet // Ras_11.174 //",
    "GS40rasarnpu:1970": " jāraṇātriguṇāt sūto bhavejjambūphalaprabhaḥ // Ras_11.175 //",
    "GS40rasarnpu:1971": " mākṣikaṃ sattvamalpālpaṃ mṛtanāgasamanvitam /",
    "GS40rasarnpu:1972": " mūṣāgataṃ bhavedyāvat kācaṃ dattvādharottaram /",
    "GS40rasarnpu:1973": " evaṃ dvādaśavārāṃstu sudhmātaṃ rañjitaṃ bhavet // Ras_11.176 //",
    "GS40rasarnpu:1974": " tena pakvaṃ bījacūrṇaṃ pārade pādabhāgikam /",
    "GS40rasarnpu:1975": " marditaṃ caṇakāmlena kṣaṇādgarbhadrutirbhavet // Ras_11.177 //",
    "GS40rasarnpu:1976": " garbhadrutirna ceddevi varṇikādvayagandhayoḥ /",
    "GS40rasarnpu:1977": " raktasindhūdbhavālarka- ṭaṅkaṇāśugapuṅkhataḥ /",
    "GS40rasarnpu:1978": " kalkena liptaṃ puṭitaṃ bījaṃ garbhe drutaṃ bhavet // Ras_11.178 //",
    "GS40rasarnpu:1979": " bīje pādārdhatulyāṃśe jīrṇe vedhaṃ karoti saḥ /",
    "GS40rasarnpu:1980": " daśaṣoḍaśabhāgena dvāviṃśāṃśena ca kramāt // Ras_11.179 //",
    "GS40rasarnpu:1981": " saṃyojya triguṇāṃ rītiṃ tāre tārāvaśeṣitaiḥ /",
    "GS40rasarnpu:1982": " tārāriṣṭamidaṃ liptvā tena sūtena vedhayet // Ras_11.180 //",
    "GS40rasarnpu:1983": " ataḥ paraṃ tu saṃskāraṃ vakṣye nāgābhrajāraṇam /",
    "GS40rasarnpu:1984": " karavīrāruṇāṃ devi cūrṇayitvā manaḥśilām // Ras_11.181 //",
    "GS40rasarnpu:1985": " bhāvayedviṃśatiṃ vārān yavaciñcārasena tu /",
    "GS40rasarnpu:1986": " tena kalkena saṃlipya nāgapattraṃ prayatnataḥ /",
    "GS40rasarnpu:1987": " karṣvanalena vipacet yāvattat cūrṇitaṃ bhavet // Ras_11.182 //",
    "GS40rasarnpu:1988": " rasakasya ca bhāgāṃs trīn bhāgaikaṃ daradasya ca /",
    "GS40rasarnpu:1989": " peṣayenmātuluṅgena pādagandhaṃ śilāviṣam // Ras_11.183 //",
    "GS40rasarnpu:1990": " kalkenānena liptāyāṃ mūṣāyāṃ puṭapācitam /",
    "GS40rasarnpu:1991": " taṃ nāgaṃ dhamayedevaṃ saptadhā hemavadbhavet // Ras_11.184 //",
    "GS40rasarnpu:1992": " pītābhrakaṃ tv ekadalaṃ liptāyāṃ maricena tu /",
    "GS40rasarnpu:1993": " mūṣāyāṃ dhmātamagnyābhaṃ saubhāñjanarase kṣipet // Ras_11.185 //",
    "GS40rasarnpu:1994": " pātayetpūrvavidhinā tat sattvaṃ hemabhāsuram // Ras_11.186 //",
    "GS40rasarnpu:1995": " pattraṃ rañjitanāgasya sattvaṃ pītābhrakasya ca /",
    "GS40rasarnpu:1996": " strīstanyakācadhūmottha- guñjāyaskāntaṭaṅkaṇaiḥ /",
    "GS40rasarnpu:1997": " tutthena saṃyutenaitan nāgābhraṃ dvaṃdvitaṃ bhavet // Ras_11.187 //",
    "GS40rasarnpu:1998": " kiṃvāranālasiddhārtha- dhūmasāreṣṭakāguḍaiḥ /",
    "GS40rasarnpu:1999": " mardayettridinaṃ sūtaṃ dolāyāṃ svedayet tryaham // Ras_11.188 //",
    "GS40rasarnpu:2000": " punarnavāmeṣaśṛṅgī- sarpākṣīkalkasaṃyutam /",
    "GS40rasarnpu:2001": " athāsurī sindhuviṣaṃ maricaiḥ paripeṣitaiḥ /",
    "GS40rasarnpu:2002": " dolāyantre punarapi svedayeddivasatrayam // Ras_11.189 //",
    "GS40rasarnpu:2003": " aṣṭamāṃśena nāgābhraṃ cārayitvā sureśvari /",
    "GS40rasarnpu:2004": " śilābhāgadvayaṃ caikaṃ sindhusauvarcalaṃ bhavet // Ras_11.190 //",
    "GS40rasarnpu:2005": " ṭaṅkārdhaṃ viṣapādaṃ ca viḍaḥ piṇḍāṣṭamāṃśataḥ /",
    "GS40rasarnpu:2006": " tridine kacchape jāryam evaṃ jāryaṃ tu ṣaḍguṇam // Ras_11.191 //",
    "GS40rasarnpu:2007": " śailaṃ tutthoragaṃ tāmraṃ tīkṣṇaghoṣārakāñcanam /",
    "GS40rasarnpu:2008": " kramavṛddham idaṃ tutthaṃ tāpyasattvanipātanāt // Ras_11.192 //",
    "GS40rasarnpu:2009": " hemāvaśeṣaṃ tadbījaṃ pādāṃśaṃ mātulāmbhasā /",
    "GS40rasarnpu:2010": " cārayedrasarājasya jārayet kanakānvitaiḥ // Ras_11.193 //",
    "GS40rasarnpu:2011": " tāpyasauvarcalaśilā- gandhakāsīsaṭaṅkaṇaiḥ /",
    "GS40rasarnpu:2012": " padmayantre niveśyātha kīlaṃ dattvā sureśvari // Ras_11.194 //",
    "GS40rasarnpu:2013": " dhameddinatrayaṃ mandaṃ yāvadbījaṃ drutaṃ bhavet /",
    "GS40rasarnpu:2014": " tameva samajīrṇaṃ tu vahnau niṣkampanaṃ rasam // Ras_11.195 //",
    "GS40rasarnpu:2015": " tataḥ ṣaḍguṇabījena sāraṇā kramayogataḥ /",
    "GS40rasarnpu:2016": " tārāriṣṭamahiṃ śulbaṃ sahasrāṃśena vedhayet // Ras_11.196 //",
    "GS40rasarnpu:2017": " viṣagandhakatāpyābhra- kākaviṣṭhā ghanadhvaniḥ /",
    "GS40rasarnpu:2018": " sahadevīvahniśikhā- kalkena kramate rasaḥ // Ras_11.197 //",
    "GS40rasarnpu:2019": " mūrchito mṛtasūtaśca jalūkābandha eva ca /",
    "GS40rasarnpu:2020": " caturtho mūrtibandhas tu paṭṭabandhastu pañcamaḥ /",
    "GS40rasarnpu:2021": " bhasmasūtaśca khoṭaśca saṃskārāt saptadhā rasaḥ // Ras_11.198 //",
    "GS40rasarnpu:2022": " nāgavarṇaṃ bhavet sūtaṃ vihāya ghanacāpalam /",
    "GS40rasarnpu:2023": " lakṣaṇaṃ dṛśyate yasya mūrchitaṃ taṃ vadanti hi // Ras_11.199 //",
    "GS40rasarnpu:2024": " ārdratvaṃ ca ghanatvaṃ ca tejogauravacāpalam /",
    "GS40rasarnpu:2025": " yasyaitāni na dṛśyante taṃ vidyānmṛtasūtakam // Ras_11.200 //",
    "GS40rasarnpu:2026": " nānāvarṇaṃ tathā svacchaṃ drutaṃ yonau jalūkavat /",
    "GS40rasarnpu:2027": " badhyate sūtakaṃ yacca jalūkābandhalakṣaṇam // Ras_11.201 //",
    "GS40rasarnpu:2028": " gurutvamaruṇatvaṃ ca tejasā sūryasaṃnibham /",
    "GS40rasarnpu:2029": " śikhimadhye dhṛtaṃ tiṣṭhet mūrtibandhasya lakṣaṇam // Ras_11.202 //",
    "GS40rasarnpu:2030": " śalākājāraṇādvāpi mūrtibandhatvamiṣyate // Ras_11.203 //",
    "GS40rasarnpu:2031": " śvetaṃ pītaṃ guru tathā mṛdu sikthakasaṃnibham /",
    "GS40rasarnpu:2032": " agnimadhye yadā tiṣṭhet paṭṭabandhasya lakṣaṇam // Ras_11.204 //",
    "GS40rasarnpu:2033": " kṛṣṇaṃ śvetaṃ tathā pītaṃ nīlaṃ bhasmanibhaṃ tathā /",
    "GS40rasarnpu:2034": " capalatvaṃ yadā naṣṭaṃ bhasmasūtasya lakṣaṇam // Ras_11.205 //",
    "GS40rasarnpu:2035": " kukkuṭāṇḍanibhaṃ sūtaṃ yadā lavaṇabhedi ca /",
    "GS40rasarnpu:2036": " āvartate rasastadvat khoṭakasya ca lakṣaṇam // Ras_11.206 //",
    "GS40rasarnpu:2037": " athavā chedane snigdhaṃ raśminā mṛdunā dravet /",
    "GS40rasarnpu:2038": " akṣayaṃ kaṭhinaṃ śvetaṃ khoṭabandhasya lakṣaṇam // Ras_11.207 //",
    "GS40rasarnpu:2039": " khoṭādayastu ye pañca vihāya jalukākṛti /",
    "GS40rasarnpu:2040": " haṭhāgnau dhāmitāḥ santi na tiṣṭhatyeva mūrchitaḥ // Ras_11.208 //",
    "GS40rasarnpu:2041": " taruṇādityasaṃkāśo nānāvarṇaḥ sureśvari /",
    "GS40rasarnpu:2042": " vedhayeddehalohāni rañjito rasabhairavaḥ // Ras_11.209 //",
    "GS40rasarnpu:2043": " śodhanaṃ sūtakasyādau grāsamānamataḥ param /",
    "GS40rasarnpu:2044": " jāraṇaṃ vyomasattvasya sarvasattvasya jāraṇam // Ras_11.210 //",
    "GS40rasarnpu:2045": " garbhabāhyadrutiḥ paścāt suvarṇasya tu jāraṇam /",
    "GS40rasarnpu:2046": " divyauṣadhipuṭaḥ paścāt ratnabandhamataḥ param // Ras_11.211 //",
    "GS40rasarnpu:2047": " rañjanaṃ ca tato devi jāraṇā cānusāraṇā /",
    "GS40rasarnpu:2048": " krāmaṇaṃ ca tato deyaṃ sūtakasya vicakṣaṇaiḥ // Ras_11.212 //",
    "GS40rasarnpu:2049": " evaṃ kramaṃ tu yo vetti tasya siddhirna saṃśayaḥ // Ras_11.213 //",
    "GS40rasarnpu:2050": " vedhakaṃ yastu jānāti dehe lohe rasāyane /",
    "GS40rasarnpu:2051": " tasya janma jarā vyādhir naśyatyeva na saṃśayaḥ // Ras_11.214 //",
    "GS40rasarnpu:2052": " dehe tu pañcaratnāni nāgaṃ vaṅgaṃ tathāyasam /",
    "GS40rasarnpu:2053": " krāmaṇaṃ rasarājasya bheṣajaṃ vyādhināśanam // Ras_11.215 //",
    "GS40rasarnpu:2054": " auṣadhaiḥ kramate sūto yogaśaktikrameṇa tu /",
    "GS40rasarnpu:2055": " kramate vyādhisaṃghāte grasate duṣṭamāmayam // Ras_11.216 //",
    "GS40rasarnpu:2056": " tasya tu krāmaṇaṃ jñātvā tato vaidyairupācaret /",
    "GS40rasarnpu:2057": " krāmaṇena vinā sūto na kramet na ca vedhayet /",
    "GS40rasarnpu:2058": " dehalohāmayān sarvān vṛthā syāt kevalaṃ śramaḥ // Ras_11.217 //",
    "GS40rasarnpu:2059": " yasya rogasya yo yogas tenaiva saha yojayet /",
    "GS40rasarnpu:2060": " rasendro harati vyādhīn narakuñjaravājinām // Ras_11.218 //",
    "GS40rasarnpu:2061": " āroṭo balamādhatte mūrchito vyādhināśanaḥ /",
    "GS40rasarnpu:2062": " baddhena khecarīsiddhiḥ māritenājarāmaraḥ // Ras_11.219 //",
    "GS40rasarnpu:2063": " viśeṣādvyādhiśamano gandhakena tu mūrchitaḥ /",
    "GS40rasarnpu:2064": " oṣadhyā ghātitaḥ sūto yathā bhūyo na jīvati // Ras_11.220 //",
    "GS40rasarnpu:2065": " sahi krāmati loheṣu tena kuryādrasāyanam /",
    "GS40rasarnpu:2066": " tanmamācakṣva deveśi kimanyacchrotumicchasi // Ras_11.221 //",
    "GS40rasarnpu:2067": " śrīdevyuvāca oṣadhī kīdṛśī nātha rasamūrchākarī śubhā /",
    "GS40rasarnpu:2068": " kena vā bhasmasūtaḥ syāt kena vā khoṭabandhanam // Ras_12.1 //",
    "GS40rasarnpu:2069": " śrībhairava uvāca śṛṇu bhairavi yatnena rahasyaṃ rasabandhanam /",
    "GS40rasarnpu:2070": " brahmaviṣṇusurendrādyair na jñātaṃ vīravandite // Ras_12.2 //",
    "GS40rasarnpu:2071": " gaṅgāyamunayormadhye prayogo nāma rākṣasaḥ /",
    "GS40rasarnpu:2072": " tasyāsanne varārohe kṣaṇād badhyeta sūtakaḥ // Ras_12.3 //",
    "GS40rasarnpu:2073": " niśācarasya pattrāṇi gṛhṇīyāt sādhakottamaḥ /",
    "GS40rasarnpu:2074": " adho niṣpīḍitaṃ devi raso bhavati cottamaḥ // Ras_12.4 //",
    "GS40rasarnpu:2075": " rasaṃ saṃmardya tenaiva dināni trīṇi vārttikaḥ /",
    "GS40rasarnpu:2076": " āroṭaṃ bandhayet kṣipraṃ gaganaṃ tatra jārayet // Ras_12.5 //",
    "GS40rasarnpu:2077": " tena pattrarasenaiva sādhayedgaganaṃ punaḥ /",
    "GS40rasarnpu:2078": " saptadhā bhāvitaṃ tena tryūṣaṇena sahaikataḥ /",
    "GS40rasarnpu:2079": " yantre vidyādhare devi gaganaṃ tatra jārayet // Ras_12.6 //",
    "GS40rasarnpu:2080": " māsamātreṇa deveśi jīryate tat samaṃ same /",
    "GS40rasarnpu:2081": " samajīrṇe rase devi śatavedhī bhavedrasaḥ // Ras_12.7 //",
    "GS40rasarnpu:2082": " niśācararase devi gandhakaṃ bhāvayettataḥ /",
    "GS40rasarnpu:2083": " bhāvayet saptavāraṃ tu dvipadyāśca rasena tu // Ras_12.8 //",
    "GS40rasarnpu:2084": " tārasya pattralepena ardhārdhakāñcanottamam /",
    "GS40rasarnpu:2085": " gandhake samajīrṇe 'smin śatavedhī raso bhavet // Ras_12.9 //",
    "GS40rasarnpu:2086": " punastaṃ gandhakaṃ dattvā pattralepe raviṃ haret /",
    "GS40rasarnpu:2087": " taṃ raviṃ tāramadhye tu triguṇaṃ vāhayettataḥ // Ras_12.10 //",
    "GS40rasarnpu:2088": " hemārdhe militaṃ hema mātṛkāsamatāṃ vrajet /",
    "GS40rasarnpu:2089": " punastaṃ gandhakaṃ sākṣād drāvayitvā drutaṃ kuru // Ras_12.11 //",
    "GS40rasarnpu:2090": " rasendraṃ mardayettena gatadehaṃ tu kārayet /",
    "GS40rasarnpu:2091": " lepamātreṇa tenaiva kuṣṭhānaṣṭādaśa priye /",
    "GS40rasarnpu:2092": " arśo bhagaṃdaraṃ lūtāṃ śirorogāṃśca nāśayet // Ras_12.12 //",
    "GS40rasarnpu:2093": " niśācararase bhāvyaṃ saptavāraṃ tu tālakam /",
    "GS40rasarnpu:2094": " tenaiva ghātayedvaṅgaṃ vaṅgaṃ tāre tu nirvahet // Ras_12.13 //",
    "GS40rasarnpu:2095": " taṃ tāraṃ jārayet sūte tatsūtaṃ bandhanaṃ vrajet /",
    "GS40rasarnpu:2096": " lepamātreṇa tenaiva catuḥṣaṣṭitamo bhavet // Ras_12.14 //",
    "GS40rasarnpu:2097": " catuḥṣaṣṭitame bhāge śulvavedhaṃ tu dāpayet /",
    "GS40rasarnpu:2098": " śulvaṃ tu dāpayettāre tattāraṃ kāñcanaṃ bhavet /",
    "GS40rasarnpu:2099": " tattāraṃ jāyate śreṣṭhaṃ dharmakāmārthamokṣadam // Ras_12.15 //",
    "GS40rasarnpu:2100": " niśācarasya puṣpāṇi sūkṣmacūrṇāni kārayet /",
    "GS40rasarnpu:2101": " palāni daśa cūrṇasya rasairdhātryāstu bhāvayet // Ras_12.16 //",
    "GS40rasarnpu:2102": " ghṛtena madhunāloḍya navabhāṇḍe vinikṣipet /",
    "GS40rasarnpu:2103": " dhānyarāśau nidhātavyaṃ trisaptāhaṃ sureśvari // Ras_12.17 //",
    "GS40rasarnpu:2104": " tena bhakṣitamātreṇa valīpalitavarjitaḥ // Ras_12.18 //",
    "GS40rasarnpu:2105": " valkalaṃ sūkṣmacūrṇaṃ tu madhunā sahitaṃ lihet /",
    "GS40rasarnpu:2106": " ardhamāsaprayogeṇa pratyakṣo 'yaṃ bhavet priye // Ras_12.19 //",
    "GS40rasarnpu:2107": " tasya mūtrapurīṣeṇa śulvaṃ bhavati kāñcanam /",
    "GS40rasarnpu:2108": " māsamātraprayogeṇa pannagaḥ kāñcanaṃ bhavet // Ras_12.20 //",
    "GS40rasarnpu:2109": " grāhyaṃ tatphalatailaṃ vā yantre pātālasaṃjñake /",
    "GS40rasarnpu:2110": " tena tailena deveśi rasaṃ saṃkocayedbudhaḥ // Ras_12.21 //",
    "GS40rasarnpu:2111": " tatkṣaṇājjāyate devi paṭṭabaddho mahārasaḥ // Ras_12.22 //",
    "GS40rasarnpu:2112": " kaṭukaṃ kaṅkaṇaṃ kāryaṃ rasaliṅge varānane /",
    "GS40rasarnpu:2113": " saṃkocya māraṇaṃ tena kartavyaṃ paramādbhutam // Ras_12.23 //",
    "GS40rasarnpu:2114": " niśācararase kṣiptaṃ saptavāraṃ tu bhāskaram /",
    "GS40rasarnpu:2115": " kālikārahitaṃ tena jāyate kanakaprabham // Ras_12.24 //",
    "GS40rasarnpu:2116": " tattāreṇa samaṃ bāhyaṃ tena siktaṃ tu vāpitam /",
    "GS40rasarnpu:2117": " daśāṃśaṃ vedhayet sūtaṃ daśa pītaṃ śatena ca // Ras_12.25 //",
    "GS40rasarnpu:2118": " śataṃ vedhayate lakṣaṃ sahasraṃ koṭivedhakam /",
    "GS40rasarnpu:2119": " daśāṃśaṃ koṭivedhi syāt koṭivedhi samena ca // Ras_12.26 //",
    "GS40rasarnpu:2120": " punaranyaṃ pravakṣyāmi rasabandhaṃ sudurlabham // Ras_12.27 //",
    "GS40rasarnpu:2121": " trailokyajananī yā syād oṣadhī ajanāyikā /",
    "GS40rasarnpu:2122": " tasyāḥ samparkamātreṇa baddhastiṣṭhati pāradaḥ // Ras_12.28 //",
    "GS40rasarnpu:2123": " saptāhaṃ marditastasyā mahauṣadhyā rasena saḥ /",
    "GS40rasarnpu:2124": " śatāṃśenaiva vedhena kurute divyakāñcanam // Ras_12.29 //",
    "GS40rasarnpu:2125": " dvisaptāhaṃ rase tasyā mardanādvaravarṇini /",
    "GS40rasarnpu:2126": " lakṣavedhī rasaḥ sākṣād aṣṭau lohāni kāñcanam // Ras_12.30 //",
    "GS40rasarnpu:2127": " trisaptāhena deveśi daśalakṣāṇi vidhyati /",
    "GS40rasarnpu:2128": " caturthe caiva saptāhe koṭivedhī mahārasaḥ // Ras_12.31 //",
    "GS40rasarnpu:2129": " svedatāpananighṛṣṭo mahauṣadhyā rasena tu /",
    "GS40rasarnpu:2130": " dadāti khecarīṃ siddhim anivāritagocaraḥ // Ras_12.32 //",
    "GS40rasarnpu:2131": " kāmayet kāminīnāṃ tu sahasraṃ divasāntare /",
    "GS40rasarnpu:2132": " naṣṭacchāyo hy adṛśyaśca trailokyaṃ ca bhramedrasaiḥ // Ras_12.33 //",
    "GS40rasarnpu:2133": " mahauṣadhyā rasenaiva mṛtasaṃjīvanaṃ bhavet /",
    "GS40rasarnpu:2134": " anena ghātayet sūtaṃ pañcāvasthaṃ kuru priye // Ras_12.34 //",
    "GS40rasarnpu:2135": " mṛtasya dāpayennasyaṃ hastapādau tu mardayet /",
    "GS40rasarnpu:2136": " tasya tu praviśejjīvo mṛtasyāpi varānane // Ras_12.35 //",
    "GS40rasarnpu:2137": " punaranyaṃ pravakṣyāmi rasabandhaṃ sudurlabham /",
    "GS40rasarnpu:2138": " narasārarasenaiva kṣaṇād badhyeta sūtakaḥ // Ras_12.36 //",
    "GS40rasarnpu:2139": " narasārarasaṃ dattvā dvipadīrajasā saha /",
    "GS40rasarnpu:2140": " dinānte bandhamāyāti sarvalohāni rañjayet // Ras_12.37 //",
    "GS40rasarnpu:2141": " narasārarasenaiva jīrṇe ṣaḍguṇapannage /",
    "GS40rasarnpu:2142": " tāre tāmre 'pi vā devi bhāvayettaṃ manaḥśilām // Ras_12.38 //",
    "GS40rasarnpu:2143": " nirgandhā jāyate sā tu ghātayettadrasāyanam /",
    "GS40rasarnpu:2144": " dvipadīrajasā sārdhaṃ niḥsattvaḥ pannago bhavet // Ras_12.39 //",
    "GS40rasarnpu:2145": " narasārarasenaiva jīrṇe ṣaḍguṇapannage /",
    "GS40rasarnpu:2146": " tāre tāmre 'pi vā devi koṭivedhī bhavedrasaḥ // Ras_12.40 //",
    "GS40rasarnpu:2147": " narasārarasastanye bhāvanāḥ saptadhā pṛthak /",
    "GS40rasarnpu:2148": " rasendraṃ dāpayedgrāsaṃ yantre vidyādharāhvaye // Ras_12.41 //",
    "GS40rasarnpu:2149": " jīryate gaganaṃ devi nirmukhaṃ ca varānane /",
    "GS40rasarnpu:2150": " narasārarasenaiva kīṭamārīrasena ca /",
    "GS40rasarnpu:2151": " drāvayedgaganaṃ devi tīkṣṇaṃ lohaṃ ca pannagam // Ras_12.42 //",
    "GS40rasarnpu:2152": " narasārarasenaiva hanūmatyā rasena ca /",
    "GS40rasarnpu:2153": " jāyate kāñcanaṃ divyaṃ niṣekād bhāskarapriye // Ras_12.43 //",
    "GS40rasarnpu:2154": " narasārarase dattvā mañjiṣṭhāraktacandanam /",
    "GS40rasarnpu:2155": " svarase mardayet paścāt pannagaṃ devi secayet // Ras_12.44 //",
    "GS40rasarnpu:2156": " tatkṣaṇāt kāñcanaṃ divyaṃ saptavāraṃ niṣecitam /",
    "GS40rasarnpu:2157": " ravighṛṣṭaṃ tu taṃ devi pannagaṃ triguṇaṃ priye // Ras_12.45 //",
    "GS40rasarnpu:2158": " tacchulvaṃ hemasaṃkāśaṃ tārapañcāṃśayojitam /",
    "GS40rasarnpu:2159": " aṣṭamāṃśayutaṃ hema hemakarmaṇi cauṣadham // Ras_12.46 //",
    "GS40rasarnpu:2160": " narasārarase bhāvyaṃ saptavāraṃ tu hiṅgulam /",
    "GS40rasarnpu:2161": " tenaiva ghātayettīkṣṇaṃ bhasmībhūtatvamādiśet // Ras_12.47 //",
    "GS40rasarnpu:2162": " tadbhasma tāmrapiṣṭaṃ tu triguṇaṃ tena nirvahet // Ras_12.48 //",
    "GS40rasarnpu:2163": " tacchulvaṃ hemasaṃkāśaṃ tāramaṣṭāṃśayojitam /",
    "GS40rasarnpu:2164": " tārahema samāṃśaṃ tu dviguṇaṃ pittalaṃ bhavet // Ras_12.49 //",
    "GS40rasarnpu:2165": " narasārarase bhāvyaṃ rasakaṃ saptavārataḥ /",
    "GS40rasarnpu:2166": " taṃ rasaṃ rasakaṃ caiva tīkṣṇaṃ lohaṃ ca pannagam // Ras_12.50:1 //",
    "GS40rasarnpu:2167": " narasārarasenaiva tenaivaikatra mardayet /",
    "GS40rasarnpu:2168": " tatkṣaṇājjāyate bandho rasasya rasakasya ca // Ras_12.50:2 //",
    "GS40rasarnpu:2169": " tīkṣṇaṃ nāgaṃ tathā śulvaṃ rasakena tu rañjayet /",
    "GS40rasarnpu:2170": " samastaṃ jāyate hema kūṣmāṇḍakusumaprabham // Ras_12.51 //",
    "GS40rasarnpu:2171": " punaranyaṃ pravakṣyāmi rasabandhaṃ sudurlabham // Ras_12.52 //",
    "GS40rasarnpu:2172": " kaṅkālakhecarī nāma oṣadhī parameśvari /",
    "GS40rasarnpu:2173": " tasyāstailaṃ tu saṃgṛhya māghakhecarisaṃyutam /",
    "GS40rasarnpu:2174": " bhāvayet dinamekaṃ tu pātre bhāskaranirmite // Ras_12.53 //",
    "GS40rasarnpu:2175": " dvitīye vāsare prāpte vajraratnaṃ tu ghātayet /",
    "GS40rasarnpu:2176": " anale dhāmayettat tu sutaptajvalanaprabham // Ras_12.54 //",
    "GS40rasarnpu:2177": " kaṅkālakhecarītaile vajraratnaṃ niṣecayet /",
    "GS40rasarnpu:2178": " daśavāraṃ niṣiktaṃ tu bhasmākāraṃ hi jāyate // Ras_12.55 //",
    "GS40rasarnpu:2179": " taddhemapakvabījaṃ tu tena bhasmasamaṃ kuru /",
    "GS40rasarnpu:2180": " tribhāgaṃ ṭaṅkaṇaṃ dattvā andhamūṣāgataṃ dhamet /",
    "GS40rasarnpu:2181": " tatkṣaṇānmilati dvaṃdvaṃ vajraratnaṃ ca kāñcanam // Ras_12.56 //",
    "GS40rasarnpu:2182": " candrahema varārohe samaṃ jārayate yadi /",
    "GS40rasarnpu:2183": " koṭivedhī raso devi lohānyaṣṭau ca vidhyati // Ras_12.57 //",
    "GS40rasarnpu:2184": " punaranyaṃ pravakṣyāmi rasabandhaṃ sudurlabham // Ras_12.58 //",
    "GS40rasarnpu:2185": " sabījā cauṣadhī grāhyā kācid gulmalatā priye /",
    "GS40rasarnpu:2186": " mantrasiṃhāsanī nāma dvitīyā devi khecarī /",
    "GS40rasarnpu:2187": " pātālayantre tattailaṃ gṛhṇīyāttāmrabhājane // Ras_12.59 //",
    "GS40rasarnpu:2188": " tasya tailasya madhye tu prakṣipet khecarīrasam /",
    "GS40rasarnpu:2189": " medinīyantramadhye tu sthāpayettu varānane // Ras_12.60 //",
    "GS40rasarnpu:2190": " pūrvauṣadhyā tu taddevi gaganaṃ medinītale /",
    "GS40rasarnpu:2191": " rasagrāsaṃ tato dattvā mardanādgolakaṃ kuru // Ras_12.61 //",
    "GS40rasarnpu:2192": " baddhvā poṭalikāṃ tena gaganaṃ tena jārayet /",
    "GS40rasarnpu:2193": " same tu gagane jīrṇe baddhastiṣṭhati sūtakaḥ // Ras_12.62 //",
    "GS40rasarnpu:2194": " bhastrāphūtkārayuktena dhāmyamānena naśyati /",
    "GS40rasarnpu:2195": " kākaviṣṭhāsamaṃ rūpaṃ samajīrṇasya jāyate // Ras_12.63 //",
    "GS40rasarnpu:2196": " dviguṇe gagane jīrṇe aṣṭau lohāni saṃharet // Ras_12.64 //",
    "GS40rasarnpu:2197": " punaranyaṃ pravakṣyāmi rasabandhaṃ sudurlabham // Ras_12.65 //",
    "GS40rasarnpu:2198": " śivadehāt samutpannā oṣadhī turasiṃhanī /",
    "GS40rasarnpu:2199": " jārayedgandhakaṃ sā tu jārayet sāpi tālakam // Ras_12.66 //",
    "GS40rasarnpu:2200": " kāñcanaṃ jārayet sāpi rasendraṃ sā ca baddhayet /",
    "GS40rasarnpu:2201": " pravālaṃ jārayet sā tu gaganaṃ drāvayet tathā /",
    "GS40rasarnpu:2202": " vajraṃ ca ghātayet sā tu sarvasattvaṃ ca pātayet // Ras_12.67 //",
    "GS40rasarnpu:2203": " jārayetsarvalohāni sattvānyapi ca pācayet /",
    "GS40rasarnpu:2204": " harīṃdarīrase nyasya gośṛṅge tu varānane /",
    "GS40rasarnpu:2205": " dhānyarāśau nidhātavyaṃ mṛtaṃ tiṣṭhati sūtakam // Ras_12.68 //",
    "GS40rasarnpu:2206": " divyauṣadhyā rasenaiva rasendraḥ suravandite /",
    "GS40rasarnpu:2207": " same tu kanake jīrṇe daśakoṭīstu vedhayet // Ras_12.69 //",
    "GS40rasarnpu:2208": " pañcame lakṣakoṭistu ṣaḍguṇe sparśavedhakaḥ /",
    "GS40rasarnpu:2209": " saptame dhūmavedhī syāt aṣṭame tv avalokataḥ /",
    "GS40rasarnpu:2210": " navame śabdavedhī syād ata ūrdhvaṃ na vidyate // Ras_12.70 //",
    "GS40rasarnpu:2211": " bhramanti paśavo mūḍhāḥ kulauṣadhivivarjitāḥ /",
    "GS40rasarnpu:2212": " tṛṇauṣadhirasānāṃ ca naiva siddhiḥ prajāyate // Ras_12.71 //",
    "GS40rasarnpu:2213": " tasmāt sarvaprayatnena jñātavyā tu kulauṣadhī // Ras_12.72 //",
    "GS40rasarnpu:2214": " divyauṣadhī catuḥṣaṣṭiḥ kulamadhye vyavasthitā /",
    "GS40rasarnpu:2215": " naiva jānanti mūḍhāste devamohena mohitāḥ // Ras_12.73 //",
    "GS40rasarnpu:2216": " adivyāstu tṛṇauṣadhyo jāyante girigahvare // Ras_12.74 //",
    "GS40rasarnpu:2217": " tṛṇauṣadhyā rase sūtaṃ naiva baddhaṃ kadācana /",
    "GS40rasarnpu:2218": " akṣayaṃ ca varārohe vahnimadhye na tiṣṭhati // Ras_12.75 //",
    "GS40rasarnpu:2219": " na khoṭo na ca vā bhasma naiva dravyaṃ karoti saḥ /",
    "GS40rasarnpu:2220": " kiṃ tat dravyaṃ prakurvīta dhāmyamāno na tiṣṭhati // Ras_12.76 //",
    "GS40rasarnpu:2221": " pattre pāke kaṭe chede naiva tiṣṭhati kāñcane /",
    "GS40rasarnpu:2222": " na vedhaṃ ca śatād ūrdhvaṃ karoti sa rasaḥ priye // Ras_12.77 //",
    "GS40rasarnpu:2223": " yāvanna baddhamekaṃ tu vikrītaṃ tattu kāñcanam /",
    "GS40rasarnpu:2224": " dharmārthakāmamokṣārthaṃ naiva dadyāttu tat priye // Ras_12.78 //",
    "GS40rasarnpu:2225": " śrīdevyuvāca nirjīvatvaṃ gataḥ sūtaḥ kathaṃ jīvaṃ dadāti ca /",
    "GS40rasarnpu:2226": " nirjīvena tu nirjīvaḥ kathaṃ jīvati śaṃkara // Ras_12.79 //",
    "GS40rasarnpu:2227": " śrībhairava uvāca divyauṣadhyā yadā devi rasendro mūrchito bhavet /",
    "GS40rasarnpu:2228": " kālikārahitaḥ sūtas tadā bhavati pārvati // Ras_12.80 //",
    "GS40rasarnpu:2229": " parasya harate kālaṃ kālikārahito rasaḥ /",
    "GS40rasarnpu:2230": " aṣṭānāṃ caiva lohānāṃ malaṃ śamayati kṣaṇāt // Ras_12.81 //",
    "GS40rasarnpu:2231": " mahāmūrchāgataṃ sūtaṃ ko vāpi kathayenmṛtam /",
    "GS40rasarnpu:2232": " divyauṣadhyā rasenaiva jāyate naṣṭacetanaḥ // Ras_12.82 //",
    "GS40rasarnpu:2233": " pañcabhūtātmakaḥ sūtas tiṣṭhatyeva sadāśivaḥ // Ras_12.83 //",
    "GS40rasarnpu:2234": " punaranyaṃ pravakṣyāmi rasabandhanamīśvari // Ras_12.84 //",
    "GS40rasarnpu:2235": " kṣmāpālena hataṃ vajram anenaiva tu kāñcanam /",
    "GS40rasarnpu:2236": " vajrabhasma hemabhasma tadvai ekatra bandhayet // Ras_12.85 //",
    "GS40rasarnpu:2237": " niśācararase jāryaṃ narajīvena jārayet /",
    "GS40rasarnpu:2238": " taṃ sūtaṃ mārayedbhadre gajāridivyakauṣadhī // Ras_12.86 //",
    "GS40rasarnpu:2239": " bhakṣitaḥ sa raso yena so 'pi sākṣāt sadāśivaḥ /",
    "GS40rasarnpu:2240": " bhakṣite tolakaikena sparśavedhī bhavennaraḥ // Ras_12.87 //",
    "GS40rasarnpu:2241": " prasvedāttasya gātrasya rasarājaśca vedhyate /",
    "GS40rasarnpu:2242": " prasvedādapi mūtreṇa aṣṭau lohāni kāñcanam // Ras_12.88 //",
    "GS40rasarnpu:2243": " lakṣavarṣasahasrāṇi sa jīvet sādhakottamaḥ /",
    "GS40rasarnpu:2244": " prajāpatiḥ kṛṣṇatejāḥ kṣaṇādbadhnāti sūtakam // Ras_12.89 //",
    "GS40rasarnpu:2245": " gajārisparśanāddevi kṣmāpālena ca badhyate // Ras_12.90 //",
    "GS40rasarnpu:2246": " vajravallīrasenaiva bhāvitaṃ gaganaṃ priye /",
    "GS40rasarnpu:2247": " jārayedvālukāyantre khoṭo bhavati tatkṣaṇāt // Ras_12.91 //",
    "GS40rasarnpu:2248": " mṛtagolakamāṣaikaṃ māṣaikaṃ hemagolakam /",
    "GS40rasarnpu:2249": " ekīkṛtya tu saṃmardya luṅgāmlena dinatrayam /",
    "GS40rasarnpu:2250": " karṣaikaṃ nāgapattrāṇi rasakalkena lepayet // Ras_12.92 //",
    "GS40rasarnpu:2251": " veṣṭayedvṛścikālyā ca tatpiṇḍaṃ lepayet tataḥ /",
    "GS40rasarnpu:2252": " mārayet pannagaṃ devi śakragopanibhaṃ bhavet // Ras_12.93 //",
    "GS40rasarnpu:2253": " karṣaikaṃ tārapattrāṇi mṛtanāgena lepayet /",
    "GS40rasarnpu:2254": " vṛścikālyā ca tatpattraṃ lepitaṃ veṣṭayettataḥ // Ras_12.94 //",
    "GS40rasarnpu:2255": " tattāraṃ mriyate devi sindūrāruṇasaṃnibham /",
    "GS40rasarnpu:2256": " sahasrāṃśena tenaiva śulbavedhaṃ pradāpayet // Ras_12.95 //",
    "GS40rasarnpu:2257": " jāyate kanakaṃ divyaṃ devābharaṇabhūṣaṇam // Ras_12.96 //",
    "GS40rasarnpu:2258": " kṣīrayuktā bahuphalā granthiyuktā ca pārvati /",
    "GS40rasarnpu:2259": " nāmnā caṭulaparṇīti śasyate rasabandhane // Ras_12.97 //",
    "GS40rasarnpu:2260": " ekavīrākandarase mūkamūṣāgataṃ rasam /",
    "GS40rasarnpu:2261": " dhamenmukhānilairbaddho bhakṣaṇāya praśasyate // Ras_12.98 //",
    "GS40rasarnpu:2262": " raktakañcukikandaṃ tu strīstanyena tu peṣitam /",
    "GS40rasarnpu:2263": " mūṣāyāṃ pūrvayogena kurute rasabandhanam // Ras_12.99 //",
    "GS40rasarnpu:2264": " vṛścikāpattrikābījaṃ nārīkṣīrasamanvitam /",
    "GS40rasarnpu:2265": " dhamayet pūrvavat sūtaṃ bhakṣaṇārthāya vārttikaḥ // Ras_12.100 //",
    "GS40rasarnpu:2266": " vajrakandaṃ samādāya rasamadhye vinikṣipet /",
    "GS40rasarnpu:2267": " gajendrākhyaṃ puṭaṃ dattvā saptadhā baddhatāṃ nayet // Ras_12.101 //",
    "GS40rasarnpu:2268": " bhakṣayet taṃ rasaṃ prājñaḥ ṣaṇmāsādamaro bhavet // Ras_12.102 //",
    "GS40rasarnpu:2269": " lāṅgalīkandamādāya karkoṭīkandameva ca /",
    "GS40rasarnpu:2270": " rasaṃ tanmadhyagaṃ kṛtvā svedayenmardayetpunaḥ // Ras_12.103 //",
    "GS40rasarnpu:2271": " mriyate nātra saṃdeho dhmātastīvrānalena tu /",
    "GS40rasarnpu:2272": " śukacañcugataṃ sūtaṃ puṭayeddhāmayettataḥ // Ras_12.104 //",
    "GS40rasarnpu:2273": " śatāṃśaṃ vedhakartāyaṃ dehasiddhikaro bhavet // Ras_12.105 //",
    "GS40rasarnpu:2274": " haṃsapādīrasaṃ sūtaṃ śūkakandodare kṣipet /",
    "GS40rasarnpu:2275": " gajendrapuṭanaṃ dadyāt mriyate nātra saṃśayaḥ // Ras_12.106 //",
    "GS40rasarnpu:2276": " haṃsāṅghriṃ śukatuṇḍīṃ ca gṛhītvā mardayed rasam /",
    "GS40rasarnpu:2277": " krauñcapādodare dattvā tato dadyāt puṭatrayam // Ras_12.107 //",
    "GS40rasarnpu:2278": " mriyate nātra saṃdeho lakṣavedhī mahārasaḥ // Ras_12.108 //",
    "GS40rasarnpu:2279": " tṛṇajyotiriti khyātā śṛṇu divyauṣadhī priye /",
    "GS40rasarnpu:2280": " niśāsu prajvalennityaṃ nāhni jvalati pārvati /",
    "GS40rasarnpu:2281": " tasyā mūle tu nikṣiptaṃ kṣīraṃ raktaṃ bhavet priye // Ras_12.109 //",
    "GS40rasarnpu:2282": " tanmūlarasagandhābhrair mātuluṅgāmlapeṣitaiḥ /",
    "GS40rasarnpu:2283": " śulbapattraṃ viliptaṃ tu bhaveddhema puṭatrayāt // Ras_12.110 //",
    "GS40rasarnpu:2284": " tanmūlacūrṇasaṃyukto rasarājaḥ sureśvari /",
    "GS40rasarnpu:2285": " mātuluṅgarase ghṛṣṭam abhrakaṃ carati kṣaṇāt // Ras_12.111 //",
    "GS40rasarnpu:2286": " athoccaṭīṃ pravakṣyāmi rasabandhakarīṃ priye /",
    "GS40rasarnpu:2287": " ekameva bhavennālaṃ tasya roma tu veṣṭanam // Ras_12.112 //",
    "GS40rasarnpu:2288": " tasyāgre ca bhavet puṣpaṃ śukatuṇḍasya saṃnibham /",
    "GS40rasarnpu:2289": " tatpattrāṇi ca deveśi śukapicchanibhāni ca /",
    "GS40rasarnpu:2290": " tatkandaṃ kuṣṭhasaṃsthānaṃ kṣīraṃ sindūrasaṃnibham // Ras_12.113 //",
    "GS40rasarnpu:2291": " jalaṃ sravenmadhūcchiṣṭaṃ tatsamādāya pārvati /",
    "GS40rasarnpu:2292": " vedhayet sarvalohāni kāñcanāni bhavanti ca // Ras_12.114 //",
    "GS40rasarnpu:2293": " rasatālakatutthāni mardayeduccaṭīrasaiḥ /",
    "GS40rasarnpu:2294": " ātape mriyate tapto raso divyauṣadhībalāt // Ras_12.115 //",
    "GS40rasarnpu:2295": " vedhayet sapta lohāni lakṣāṃśena varānane // Ras_12.116 //",
    "GS40rasarnpu:2296": " atha raktasnuhīkalpaṃ vakṣyāmi surasundari /",
    "GS40rasarnpu:2297": " snuhīkṣīreṇa śulbasya pattralepaṃ tu kārayet // Ras_12.117 //",
    "GS40rasarnpu:2298": " kṣīreṇa tāpayedbhūyaḥ saptavāraṃ varānane /",
    "GS40rasarnpu:2299": " āvartitaṃ bhaved yāvaj jāmbūnadasamaprabham // Ras_12.118 //",
    "GS40rasarnpu:2300": " athātastilatailena pācayecca dinatrayam /",
    "GS40rasarnpu:2301": " tathā śulvasya pattrāṇi vedhyaṃ jāmbunadaṃ bhavet // Ras_12.119:1 //",
    "GS40rasarnpu:2302": " rasaṃ raktasnuhīkṣīraṃ kunaṭīṃ gandhakābhrakam /",
    "GS40rasarnpu:2303": " daradaṃ caiva lohāni sahasrāṃśena vedhayet // Ras_12.119:2 //",
    "GS40rasarnpu:2304": " snuhīkṣīraṃ samādāya niśārdhaṃ hema cobhayam /",
    "GS40rasarnpu:2305": " kunaṭīṃ gandhacūrṇaṃ ca sarvamekatra mardayet // Ras_12.120 //",
    "GS40rasarnpu:2306": " anenaiva prakāreṇa niśārdhaṃ hema śodhayet /",
    "GS40rasarnpu:2307": " guṭikākṛtya tenaiva nāgaṃ vidhyati tatkṣaṇāt // Ras_12.121 //",
    "GS40rasarnpu:2308": " athātaḥ sthalapadminyā divyauṣadhyā vidhiṃ śṛṇu // Ras_12.122 //",
    "GS40rasarnpu:2309": " padminīsadṛśī pattraiḥ puṣpairapi ca tādṛśī /",
    "GS40rasarnpu:2310": " bhaṅge caiva bhavet kṣīraṃ raktavarṇaṃ suśobhanam // Ras_12.123 //",
    "GS40rasarnpu:2311": " ākramya vāmapādena paśyedgaganamaṇḍalam /",
    "GS40rasarnpu:2312": " paśyecca tārakāyuktaṃ grahanakṣatramaṇḍalam /",
    "GS40rasarnpu:2313": " lakṣayojanato devi sā jñeyā sthalapadminī // Ras_12.124 //",
    "GS40rasarnpu:2314": " tasyāḥ pañcāṅgamādāya haragaurīsamanvitam /",
    "GS40rasarnpu:2315": " manaḥśilātālayuktaṃ mākṣikeṇa samanvitam // Ras_12.125 //",
    "GS40rasarnpu:2316": " mardayet saptarātraṃ tu tena śulvaṃ ca vedhayet /",
    "GS40rasarnpu:2317": " sahasrāṃśena deveśi viddhaṃ bhavati kāñcanam // Ras_12.126 //",
    "GS40rasarnpu:2318": " tasyāḥ pañcāṅgamādāya pūrvoktavidhinā priye /",
    "GS40rasarnpu:2319": " cārayet sūtarājaṃ tu mūkamūṣāgataṃ dhamet // Ras_12.127 //",
    "GS40rasarnpu:2320": " mriyate mūṣikāmadhye saṃkocena na saṃśayaḥ /",
    "GS40rasarnpu:2321": " tenaiva sarvalohāni sahasrāṃśena vedhayet // Ras_12.128 //",
    "GS40rasarnpu:2322": " athātaḥ sampravakṣyāmi kumudinyā vidhiṃ priye /",
    "GS40rasarnpu:2323": " bhittvā kāśmīripāṣāṇe pūrṇimāyāṃ tu kārayet // Ras_12.129 //",
    "GS40rasarnpu:2324": " tasyāḥ pañcāṅgam ādāya bhāvayettu manaḥśilām /",
    "GS40rasarnpu:2325": " kharpare dhārayitvā tu bhāvayettu punaḥ punaḥ // Ras_12.130 //",
    "GS40rasarnpu:2326": " kharpare drāvitaṃ nāgaṃ tatkalkena yutaṃ kuru /",
    "GS40rasarnpu:2327": " kāśmīradravatulyaṃ hi jāyate kanakaṃ dhruvam // Ras_12.131 //",
    "GS40rasarnpu:2328": " citrakasya yathā grāhyaṃ kathayāmi samāsataḥ // Ras_12.132 //",
    "GS40rasarnpu:2329": " citrakastrividho jñeyo raktaḥ kṛṣṇo rasāyane /",
    "GS40rasarnpu:2330": " śuklo vyādhipraśamane śreṣṭho madhyaḥ kanīyasaḥ // Ras_12.133 //",
    "GS40rasarnpu:2331": " kṛṣṇaṃ raktaṃ sitaṃ vāpi hemante noddharedbudhaḥ // Ras_12.134 //",
    "GS40rasarnpu:2332": " kṛṣṇacitrakamutpāṭya gobhir nāghrātamīśvari /",
    "GS40rasarnpu:2333": " kṣīramadhyasthitaṃ kṣīraṃ kṛṣṇavarṇaṃ bhavet kṣaṇāt // Ras_12.135 //",
    "GS40rasarnpu:2334": " tasya pañcāṅgacūrṇena pāradaṃ saha mardayet /",
    "GS40rasarnpu:2335": " dhamecca mūkamūṣāyāṃ khoṭo bhavati tatkṣaṇāt // Ras_12.136 //",
    "GS40rasarnpu:2336": " raktāmbaradharo bhūtvā raktamālyānulepanaḥ /",
    "GS40rasarnpu:2337": " kṛṣṇapakṣe tu pañcamyāṃ raktaśālyodanena tu /",
    "GS40rasarnpu:2338": " baliṃ dattvā mahādevi raktacitrakamuddharet // Ras_12.137 //",
    "GS40rasarnpu:2339": " raktacitrakacūrṇena vaṅgas tāpais tribhis tribhiḥ /",
    "GS40rasarnpu:2340": " sarvadoṣavinirmuktaḥ stambhamāyāti tatkṣaṇāt // Ras_12.138 //",
    "GS40rasarnpu:2341": " tanmūlaṃ sūtakaṃ cāmle kaṅguṇītailasevanāt /",
    "GS40rasarnpu:2342": " ekaviṃśativāreṇa śulvaṃ śuddhaṃ bhaviṣyati // Ras_12.139 //",
    "GS40rasarnpu:2343": " raktacitrakabhallāta- tailaliptaṃ puṭena tu /",
    "GS40rasarnpu:2344": " candrārkapattraṃ deveśi jāyate hema śobhanam // Ras_12.140 //",
    "GS40rasarnpu:2345": " nāginīkandasūtendraṃ raktacitrakasaṃyutam /",
    "GS40rasarnpu:2346": " pattralepapramāṇena candrārkaṃ kāñcanaṃ bhavet // Ras_12.141 //",
    "GS40rasarnpu:2347": " raktacitrakasaṃyukto raso 'pi sarvado bhavet // Ras_12.142 //",
    "GS40rasarnpu:2348": " jyotiṣmatītailavidhiṃ vakṣyāmi śṛṇu pārvati // Ras_12.143 //",
    "GS40rasarnpu:2349": " jyotiṣmatī nāma latā yā ca kāñcanasaṃnibhā /",
    "GS40rasarnpu:2350": " vallīvitānabahulā hemavarṇaphalā śubhā // Ras_12.144 //",
    "GS40rasarnpu:2351": " āṣāḍhapūrvapakṣe tu gṛhītvā bījamuttamam /",
    "GS40rasarnpu:2352": " tilavat kvāthayitvā tu hastaiḥ pādairathāpi vā /",
    "GS40rasarnpu:2353": " tasya tailaṃ samādāya kumbhe tāmramaye kṣipet // Ras_12.145 //",
    "GS40rasarnpu:2354": " tāpayedbhūgataṃ kumbhaṃ kramādūrdhvaṃ tuṣāgninā /",
    "GS40rasarnpu:2355": " ṣaṇmāse tu vyatikrānte sa ghaṭaḥ kāñcanaṃ bhavet // Ras_12.146 //",
    "GS40rasarnpu:2356": " taṃ tu hemamayaṃ kṛtvā tailamākṣikamiśritam /",
    "GS40rasarnpu:2357": " prativāpe niṣiñcet tat hema tāmrasamaṃ bhavet // Ras_12.147 //",
    "GS40rasarnpu:2358": " tathāca śatavedhi syād vidyāratnamanuttamam // Ras_12.148 //",
    "GS40rasarnpu:2359": " dagdhārohāṃ pravakṣyāmi rasabandhakarīṃ priye /",
    "GS40rasarnpu:2360": " sparśavedhe tu sā jñeyā sarvakāryārthasādhinī // Ras_12.149 //",
    "GS40rasarnpu:2361": " śastracchinnā mahādevi dagdhā vā pāvakena tu /",
    "GS40rasarnpu:2362": " prarohati kṣaṇāddivyā dagdhā chinnā mahauṣadhī // Ras_12.150 //",
    "GS40rasarnpu:2363": " raktaṃ pītaṃ sitaṃ kṛṣṇaṃ tasyāḥ puṣpaṃ prajāyate /",
    "GS40rasarnpu:2364": " caṇakasyeva pattrāṇi suprasūtāni lakṣayet // Ras_12.151 //",
    "GS40rasarnpu:2365": " sā sthitā gomatītīre gaṅgāyām arbude girau /",
    "GS40rasarnpu:2366": " ujjayinyā dakṣiṇato vanānteṣu ca dṛśyate // Ras_12.152 //",
    "GS40rasarnpu:2367": " tasyāḥ kandarasaṃ divyaṃ kṛṣṇarājisamanvitam /",
    "GS40rasarnpu:2368": " tāmbūlena samaṃ kṛtvā guṭikāṃ kārayedbudhaḥ // Ras_12.153 //",
    "GS40rasarnpu:2369": " sarveṣāmeva lohānāṃ drutānāṃ vahnimadhyataḥ /",
    "GS40rasarnpu:2370": " sahasraṃ vedhayitvā tu kāñcanaṃ kurute kṣaṇāt // Ras_12.154 //",
    "GS40rasarnpu:2371": " tathaiva mriyate sūtaḥ kāntahemābhrasaṃyutaḥ /",
    "GS40rasarnpu:2372": " kurute kāñcanaṃ divyaṃ devābharaṇabhūṣaṇam // Ras_12.155 //",
    "GS40rasarnpu:2373": " kaṭutumbīti vikhyātāṃ devi divyauṣadhīṃ śṛṇu // Ras_12.156 //",
    "GS40rasarnpu:2374": " tasyā bījāni saṃgṛhya sūkṣmacūrṇāni kārayet // Ras_12.157 //",
    "GS40rasarnpu:2375": " ekaviṃśativārāṃstu bhāvyaṃ dhātrīrasena tu /",
    "GS40rasarnpu:2376": " payasā sahitenaiva viśvabheṣajasaṃyutam // Ras_12.158 //",
    "GS40rasarnpu:2377": " bījaṃ yantre vinikṣipya tailaṃ saṃgṛhya paṇḍitaḥ /",
    "GS40rasarnpu:2378": " rasaṃ mūrchāpayet tena cakramardena mardayet // Ras_12.159 //",
    "GS40rasarnpu:2379": " gopittaṃ śikhipittaṃ ca kāṅkṣīkāsīsasaṃyutam /",
    "GS40rasarnpu:2380": " tāratulyāni caitāni sarveṣāṃ sūtakaḥ samaḥ // Ras_12.160 //",
    "GS40rasarnpu:2381": " meṣaśṛṅge nidhātavyaṃ māsamekaṃ nirantaram /",
    "GS40rasarnpu:2382": " lohadaṇḍena saṃsiktaṃ sarvalohāni vedhayet // Ras_12.161 //",
    "GS40rasarnpu:2383": " gandhakaṃ lohadaṇḍena ekaviṃśatibhāvitam /",
    "GS40rasarnpu:2384": " yuktaṃ lohamanenaiva jambīrarasasaṃyutam // Ras_12.162:1 //",
    "GS40rasarnpu:2385": " sabījaṃ sūtakopetam andhamūṣāniveśitam /",
    "GS40rasarnpu:2386": " bhūgataṃ māsamekaṃ tu tāraṃ kāñcanatāṃ nayet // Ras_12.162:2 //",
    "GS40rasarnpu:2387": " dalasya bhāgamekaṃ tu tārapañcakameva ca /",
    "GS40rasarnpu:2388": " śulvasya pañcabhāgaṃ ca bījasyaikaṃ ca yojayet // Ras_12.163 //",
    "GS40rasarnpu:2389": " ete dvādaśa bhāgāḥ syuḥ sarvaṃ taddhārayet kṣitau /",
    "GS40rasarnpu:2390": " sthānasyāsya niṣekaṃ tu bhūdaṇḍena tu kārayet // Ras_12.164 //",
    "GS40rasarnpu:2391": " pañcaviṃśaddinānte tu jāyate kanakottamam // Ras_12.165 //",
    "GS40rasarnpu:2392": " kṣīrakandavidhiṃ vakṣye sarvasiddhikaraṃ param /",
    "GS40rasarnpu:2393": " caturvarṇavidhaṃ tatra raktakandaḥ praśasyate // Ras_12.166 //",
    "GS40rasarnpu:2394": " bhagnam etacchravet kṣīraṃ raktavarṇaṃ suśobhanam // Ras_12.167 //",
    "GS40rasarnpu:2395": " meghānāṃ tu ninādena saṃjātairupaśobhitaiḥ /",
    "GS40rasarnpu:2396": " pattraiḥ snuhīsamaiḥ snigdhaiḥ saptabhir hemasuprabhaiḥ /",
    "GS40rasarnpu:2397": " bandhanaṃ rasarājasya sarvasattvavaśaṃkaram // Ras_12.168 //",
    "GS40rasarnpu:2398": " tasya kṣīraṃ tu saṃgṛhya tāraṃ nirvāpayedbudhaḥ /",
    "GS40rasarnpu:2399": " dhameddhavāgninā caiva jāyate hema śobhanam // Ras_12.169 //",
    "GS40rasarnpu:2400": " tintiṇīpattraniryāsair īṣattāmrarajoyutam /",
    "GS40rasarnpu:2401": " mardayet pāradaṃ prājño rasabandho bhaviṣyati // Ras_12.170 //",
    "GS40rasarnpu:2402": " toyamadhye vinikṣipya guṭikā vajravad bhavet // Ras_12.171 //",
    "GS40rasarnpu:2403": " śākavṛkṣasya deveśi niṣpīḍya rasamuttamam /",
    "GS40rasarnpu:2404": " raktacandanasaṃyuktaṃ sarvalohāni jārayet // Ras_12.172 //",
    "GS40rasarnpu:2405": " gandhapāṣāṇagandhena āyase viniyojayet /",
    "GS40rasarnpu:2406": " milanti sarvalohāni dravanti salilaṃ yathā // Ras_12.173 //",
    "GS40rasarnpu:2407": " gandhakaṃ rasakaṃ tāpyaṃ pāradaṃ raktacandanam /",
    "GS40rasarnpu:2408": " rudantyā rasasaṃyuktaṃ tāramāyāti kāñcanam // Ras_12.174 //",
    "GS40rasarnpu:2409": " śākavṛkṣasya niryāsaṃ pattre tasya ca gālayet /",
    "GS40rasarnpu:2410": " śigrumūlasya cūrṇaṃ tu tadrasena vimardayet // Ras_12.175 //",
    "GS40rasarnpu:2411": " pralipya śulvapattrāṇi puṭe kṣiptvā vipācayet /",
    "GS40rasarnpu:2412": " taddrutaṃ kāñcanaṃ divyaṃ bhavellakṣaṇasaṃyutam // Ras_12.176 //",
    "GS40rasarnpu:2413": " phalāni śākavṛkṣasya paripakvāni saṃgṛhet /",
    "GS40rasarnpu:2414": " tadrasena yutaṃ prājñaḥ saptarātraṃ tu bhāvayet // Ras_12.177 //",
    "GS40rasarnpu:2415": " tadrasena samāyuktaṃ mañjiṣṭhāmiśritaṃ tathā /",
    "GS40rasarnpu:2416": " lepayet tārapattrāṇi dhmātaṃ bhavati kāñcanam // Ras_12.178 //",
    "GS40rasarnpu:2417": " devadālyā mahauṣadhyā vidhiṃ vakṣyāmi tatparam /",
    "GS40rasarnpu:2418": " sā śvetā vyādhināśe ca kṛṣṇā pītā rasāyane // Ras_12.179 //",
    "GS40rasarnpu:2419": " paurṇamāsyāṃ trayodaśyāṃ rāhugraste divākare /",
    "GS40rasarnpu:2420": " athavā kṛṣṇapañcamyām imāṃ vidhivaduddharet // Ras_12.180 //",
    "GS40rasarnpu:2421": " devadālīphalaṃ devi viṣṇukrāntā ca sūtakam /",
    "GS40rasarnpu:2422": " mūrchayed bandhayet kṣipraṃ śulvaṃ hema karoti ca // Ras_12.181 //",
    "GS40rasarnpu:2423": " devadālīphalaṃ mūlam īśvarīrasa eva ca /",
    "GS40rasarnpu:2424": " toyena marditaṃ kṛtvā vaṅgaṃ stambhayati kṣaṇāt // Ras_12.182 //",
    "GS40rasarnpu:2425": " ataḥ paraṃ pravakṣyāmi śvetaguñjāvidhiṃ priye // Ras_12.183 //",
    "GS40rasarnpu:2426": " kṛṣṇapakṣe caturdaśyām aṣṭamyāṃ vā surārcite /",
    "GS40rasarnpu:2427": " kapāle mṛttikāṃ nyasya secayet salilena tu // Ras_12.184 //",
    "GS40rasarnpu:2428": " bījāni sitaguñjāyāḥ puṣpayogena vāpayet /",
    "GS40rasarnpu:2429": " vakṣyamāṇena mantreṇa kuryāt saṃgrahaṇaṃ tathā // Ras_12.185 //",
    "GS40rasarnpu:2430": " namo bhagavati śvetavalli śvetaparvatavāsini sarvakāryāṇi kuru kuru apratihate namo namaḥ svāhā |",
    "GS40rasarnpu:2431": " anena manunā proktā siddhirbhavati nānyathā /",
    "GS40rasarnpu:2432": " ṣaṇmāsena tathā vallīṃ mantrapūtena rakṣayet // Ras_12.186 //",
    "GS40rasarnpu:2433": " śuddhaśulvaṃ tu saṃgṛhya mūṣāmadhye tu saṃsthitam /",
    "GS40rasarnpu:2434": " tripañcapalasaṃkhyaṃ tu karṣārdhasitaguñjayā // Ras_12.187 //",
    "GS40rasarnpu:2435": " sahaikatra bhavettāraṃ tasya gandhavivarjitam /",
    "GS40rasarnpu:2436": " brahmarītisamāyuktaṃ guñjācūrṇaṃ sahaikataḥ /",
    "GS40rasarnpu:2437": " devānāṃ bhūṣaṇaṃ devi jāyate hema śobhanam // Ras_12.188 //",
    "GS40rasarnpu:2438": " candrodakena deveśi vakṣyāmi rasabandhanam // Ras_12.189 //",
    "GS40rasarnpu:2439": " śuklapakṣe pūrṇamāsyāṃ dṛṣṭvā pūrṇendumaṇḍalam /",
    "GS40rasarnpu:2440": " nirgacchanti mahīṃ bhittvā candratoyānyanekadhā // Ras_12.190 //",
    "GS40rasarnpu:2441": " kānicinmṛttivarṇāni rasena lavaṇāni tu /",
    "GS40rasarnpu:2442": " kāniciccandratulyāni vyomabhāsāni kānicit /",
    "GS40rasarnpu:2443": " candravṛddhyābhivardheran kṣīyeran tatkṣayeṇa tu // Ras_12.191 //",
    "GS40rasarnpu:2444": " dṛṣṭvā candrodakaṃ mantrī paurṇamāsyāṃ viśeṣataḥ /",
    "GS40rasarnpu:2445": " nirgacchati mahīṃ bhittvā candravṛddhyā vivardhate // Ras_12.192 //",
    "GS40rasarnpu:2446": " kṣetrabandhaṃ purā kṛtvā devamabhyarcya śaṃkaram /",
    "GS40rasarnpu:2447": " caturdaśyāṃ ca tatkṣetraṃ pūjayitvā vicakṣaṇaḥ /",
    "GS40rasarnpu:2448": " ahorātroṣito bhūtvā baliṃ tatra nivedayet // Ras_12.193 //",
    "GS40rasarnpu:2449": " pūrṇamāsyāṃ ca rātrau ca gatvā tasya samīpataḥ /",
    "GS40rasarnpu:2450": " candrodakaṃ tu saṃgṛhya mantrayuktaṃ sumantritam /",
    "GS40rasarnpu:2451": " āloḍya madhusarpirbhyāṃ pibettattu samāhitaḥ // Ras_12.194 //",
    "GS40rasarnpu:2452": " pītamātreṇa tenaiva mūrchā bhavati tatkṣaṇāt /",
    "GS40rasarnpu:2453": " candrodaye tato dṛṣṭe kṣīraṃ tasya tu dāpayet /",
    "GS40rasarnpu:2454": " saptarātraprayogeṇa candravannirmalo bhavet // Ras_12.195 //",
    "GS40rasarnpu:2455": " ekaviṃśatirātreṇa jīvedbrahmadinatrayam /",
    "GS40rasarnpu:2456": " ekamāsaprayogeṇa brahmāyuḥ sa bhavennaraḥ // Ras_12.196 //",
    "GS40rasarnpu:2457": " candrodakena gaganaṃ rasaṃ hema ca mardayet /",
    "GS40rasarnpu:2458": " mūṣāmadhyagataṃ dhmātaṃ tatkṣaṇādguṭikā bhavet // Ras_12.197 //",
    "GS40rasarnpu:2459": " ayaṃ ca sparśamātreṇa lohānyaṣṭau ca vedhayet // Ras_12.198 //",
    "GS40rasarnpu:2460": " tadrasena rasaṃ bhāvyaṃ vajreṇa samajāritam /",
    "GS40rasarnpu:2461": " catuḥṣaṣṭyaṃśataḥ piṇḍe dviguṇe tu sahasrakam // Ras_12.199 //",
    "GS40rasarnpu:2462": " daśasaṃkalikābaddhaṃ guñjāmātraṃ rasaṃ naraḥ /",
    "GS40rasarnpu:2463": " trilohaveṣṭitaṃ vaktre dhṛtvā cādṛśyatāṃ vrajet // Ras_12.200 //",
    "GS40rasarnpu:2464": " oṃ namo rudrāya daṃṣṭrotkaṭāya vighnanāśāya diśāṃ rakṣa rakṣa vidiśāṃ rakṣa rakṣa rudro vijñāpayati huṃ phaṭ svāhā |",
    "GS40rasarnpu:2465": " oṃ namo bhagavate rudrāya triśūlahastāya amṛtodbhavāya rakṣa rakṣa phaṭ svāhā |",
    "GS40rasarnpu:2466": " athātaḥ sampravakṣyāmi kartarīrasabandhanam // Ras_12.201 //",
    "GS40rasarnpu:2467": " asurāṇāṃ samāyoge krodhāviṣṭena cetasā /",
    "GS40rasarnpu:2468": " sudarśanaṃ mahācakraṃ preritaṃ muravairiṇā // Ras_12.202 //",
    "GS40rasarnpu:2469": " bhālapaṭṭāttatastasya nipetuḥ svedabindavaḥ /",
    "GS40rasarnpu:2470": " te bhūmau patitā divyāḥ saṃjātāḥ kartarīrasaḥ // Ras_12.203 //",
    "GS40rasarnpu:2471": " rakṣārthaṃ sthāpitaṃ tatra viṣṇunā ca sudarśanam /",
    "GS40rasarnpu:2472": " cakratulyaṃ bhramatyetad āyudhāni nikṛntati // Ras_12.204 //",
    "GS40rasarnpu:2473": " kurute garjitaṃ nādaṃ dhūmaṃ jvālāṃ vimuñcati /",
    "GS40rasarnpu:2474": " kartarī dṛṣṭimātreṇa tathānyā śabdakartarī // Ras_12.205 //",
    "GS40rasarnpu:2475": " sā sparśakartarī chāyā- kartarī dhūmakartarī /",
    "GS40rasarnpu:2476": " sā jvālākartarī caiva śaktirghorasya kartarī // Ras_12.206 //",
    "GS40rasarnpu:2477": " lokānāṃ tu hitārthāya ghoraśaktir vyavasthitā /",
    "GS40rasarnpu:2478": " rasarūpā mahāghorā asiddhānāṃ tu chedinī // Ras_12.207 //",
    "GS40rasarnpu:2479": " tasyāḥ kṣetraṃ yadā gacchet aghorāstraṃ japettadā /",
    "GS40rasarnpu:2480": " punarghoraṃ nyasettatra athāstraṃ vinyasedbudhaḥ // Ras_12.208 //",
    "GS40rasarnpu:2481": " anulomavilomena dehe 'dhiṣṭhāpya kartarīm /",
    "GS40rasarnpu:2482": " mudrayā mudrayettāṃ tu aghorāstreṇa yojitām // Ras_12.209 //",
    "GS40rasarnpu:2483": " dīpenārādhayettāṃ tu stambhayeddhūpanena ca /",
    "GS40rasarnpu:2484": " viṣṭarāmudrayā tāṃ tu sthānayogaṃ niyojayet // Ras_12.210 //",
    "GS40rasarnpu:2485": " kañcukī tu śilā krāntā kumārī vajrakandakam /",
    "GS40rasarnpu:2486": " yoṣidraktaṃ gavāṃ mūtraṃ tilakaḥ sarvavaśyakṛt // Ras_12.211 //",
    "GS40rasarnpu:2487": " athātaḥ sampravakṣyāmi viṣodarasabandhanam // Ras_12.212 //",
    "GS40rasarnpu:2488": " viṣodakaṃ viṣasamaṃ ghṛtavacca ghṛtodakam /",
    "GS40rasarnpu:2489": " sitapītādivarṇāḍhyaṃ tacca devi rasottamam // Ras_12.213 //",
    "GS40rasarnpu:2490": " tatra gatvā vanoddeśe smaredghorasahasrakam /",
    "GS40rasarnpu:2491": " keśāḥ kṣiptāḥ sphuṭantyasmin ātmacchāyā na dṛśyate // Ras_12.214 //",
    "GS40rasarnpu:2492": " tailaṃ ca golakākāraṃ ghṛtaṃ caiva visarpati /",
    "GS40rasarnpu:2493": " gandhakasya haredgandhaṃ lavaṇāmlaṃ ca jāyate // Ras_12.215 //",
    "GS40rasarnpu:2494": " āptvā pālāśapattreṇa kaṭukālābuke kṣipet /",
    "GS40rasarnpu:2495": " viṣodakaṃ gandhakaṃ ca harabījaṃ ca tatsamam // Ras_12.216 //",
    "GS40rasarnpu:2496": " ajākṣīreṇa piṣṭvā tu śulvapattrāṇi lepayet /",
    "GS40rasarnpu:2497": " tat puṭena ca deveśi sindūrāruṇasaṃnibham /",
    "GS40rasarnpu:2498": " śatāṃśenaiva deveśi sarvalohāni vedhayet // Ras_12.217 //",
    "GS40rasarnpu:2499": " anena vidhinā devi nāgaḥ sindūratāṃ vrajet /",
    "GS40rasarnpu:2500": " sahasrāṃśena tasyaivaṃ tāraṃ vedhaṃ pradāpayet // Ras_12.218 //",
    "GS40rasarnpu:2501": " raktaṃ pītaṃ tathā kṛṣṇam uttarottarakāryakṛt // Ras_12.219 //",
    "GS40rasarnpu:2502": " tripalaṃ kāntapātre vā pātre 'lābumaye 'pi vā /",
    "GS40rasarnpu:2503": " gṛhītvā pūrvavat pattraiḥ pālāśair veṣṭayedbahiḥ // Ras_12.220 //",
    "GS40rasarnpu:2504": " sthāpayeddhānyarāśau tu divasānekaviṃśatim /",
    "GS40rasarnpu:2505": " mahiṣīkṣīramadhye tu bindumekaṃ tu sādhayet // Ras_12.221 //",
    "GS40rasarnpu:2506": " pāyasaṃ bhakṣayedyastu madhvājyena tu saṃyutam /",
    "GS40rasarnpu:2507": " yāvaccūrṇapalaṃ devi jīvettadbindusaṃkhyayā // Ras_12.222 //",
    "GS40rasarnpu:2508": " lāṅgalī gṛhadhūmaṃ ca sindūraṃ rajanīdvayam /",
    "GS40rasarnpu:2509": " meṣaśṛṅgīṃ ca śṛṅgīṃ ca kṛṣṇonmattaṃ ca mārakam // Ras_12.223:1 //",
    "GS40rasarnpu:2510": " sabījaṃ sūtakaṃ caiva viṣatoyena marditam /",
    "GS40rasarnpu:2511": " viṣatoyena medhāvī saptavārāṃśca bhāvayet // Ras_12.223:2 //",
    "GS40rasarnpu:2512": " athavā bhāvayettattu yāvaccūrṇaṃ tu tadbhavet /",
    "GS40rasarnpu:2513": " tena nāgaṃ pratīvāpya ṣoḍaśāṃśena sambhavet // Ras_12.224 //",
    "GS40rasarnpu:2514": " mūṣākhye veṇuyantre ca trivāramapi bhāvayet /",
    "GS40rasarnpu:2515": " dhūmaṃ pariharettasya aṅgavyādhikaraṃ param // Ras_12.225 //",
    "GS40rasarnpu:2516": " sthāpayennāgasindūraṃ pātre 'lābumaye tataḥ /",
    "GS40rasarnpu:2517": " taccūrṇaṃ tu śatāṃśena tārapattrāṇi vedhayet // Ras_12.226 //",
    "GS40rasarnpu:2518": " viṣapānīyamādāya yavāgau vartitaṃ śubham /",
    "GS40rasarnpu:2519": " niṣiktaṃ tacca varte 'yaṃ tāraṃ bhavati śobhanam // Ras_12.227 //",
    "GS40rasarnpu:2520": " viṣapānīyamādāya prakṣipecca rasottame /",
    "GS40rasarnpu:2521": " kunaṭīgandhapāṣāṇa- viṣaṭaṅkaṇalāṅgalī // Ras_12.228:1 //",
    "GS40rasarnpu:2522": " naṣṭapiṣṭīkṛtaṃ khalle tārapattrāṇi lepayet /",
    "GS40rasarnpu:2523": " andhamūṣāgataṃ dhmātaṃ nirbījaṃ kanakaṃ bhavet // Ras_12.228:2 //",
    "GS40rasarnpu:2524": " oṃ śrīnīlakaṇṭhāya ṭha ṭhaḥ |",
    "GS40rasarnpu:2525": " asyāyutaṃ japet |",
    "GS40rasarnpu:2526": " viṣatṛṇavidhiṃ vakṣye samāhitamanāḥ śṛṇu // Ras_12.229 //",
    "GS40rasarnpu:2527": " gandhamākṣīkadaradaṃ kunaṭyā rasasaṃyutam /",
    "GS40rasarnpu:2528": " viṣatṛṇasamāyuktaṃ mātuluṅgāmlamarditam // Ras_12.230 //",
    "GS40rasarnpu:2529": " etat kalkaṃ palamātraṃ cauṣadhyā lepanaṃ kuru /",
    "GS40rasarnpu:2530": " niryāse tu puṭaṃ kuryāt trivāraṃ hema śobhanam // Ras_12.231 //",
    "GS40rasarnpu:2531": " saṃjīvanījalasyātha vidhiṃ vakṣyāmi pārvati // Ras_12.232 //",
    "GS40rasarnpu:2532": " śukreṇārādhito devi prāgahaṃ suravandite /",
    "GS40rasarnpu:2533": " dānavānāṃ hitārthāya mṛtānāṃ devasaṃgare // Ras_12.233 //",
    "GS40rasarnpu:2534": " mayā saṃjīvanī vidyā dattā codakarūpiṇī /",
    "GS40rasarnpu:2535": " tayā saṃjīvitā daityā ye mṛtā devasaṃgare // Ras_12.234 //",
    "GS40rasarnpu:2536": " nikṣiptā martyaloke sā samyak te kathayāmyaham // Ras_12.235 //",
    "GS40rasarnpu:2537": " asti martye mahāpuṇyā pavitrā dakṣiṇāpathe /",
    "GS40rasarnpu:2538": " nadī godāvarī nāma prasiddhā jāhnavī yathā // Ras_12.236 //",
    "GS40rasarnpu:2539": " dakṣiṇe ca taṭe tasyāḥ kadalīnagaraṃ param /",
    "GS40rasarnpu:2540": " tasya dakṣiṇataḥ śailaḥ sarvalokeṣu viśrutaḥ // Ras_12.237 //",
    "GS40rasarnpu:2541": " nāmnā kṛṣṇagiriśceti dṛśyate sarvamaṅgale /",
    "GS40rasarnpu:2542": " suprasiddhāmbikā nāma grāmastasyāsti saṃnidhau // Ras_12.238 //",
    "GS40rasarnpu:2543": " tatrāpyudakamālokya parīkṣyeta surārcite // Ras_12.239 //",
    "GS40rasarnpu:2544": " gṛhītvā śuṣkavaṃśaṃ tu kṣipettoyasya madhyataḥ /",
    "GS40rasarnpu:2545": " jāyate haritaṃ snigdham ahorātreṇa niścitam /",
    "GS40rasarnpu:2546": " muñcatyaṅkurapattrāṇi dṛśyate tanmanoharam // Ras_12.240 //",
    "GS40rasarnpu:2547": " balipuṣpopahāreṇa tato devīṃ samarcayet /",
    "GS40rasarnpu:2548": " kṣetrādhipaṃ gaṇeśaṃca caṇḍayonīśvaraṃ tathā // Ras_12.241 //",
    "GS40rasarnpu:2549": " tasya mantraṃ pravakṣyāmi triṣu lokeṣu durlabham // Ras_12.242 //",
    "GS40rasarnpu:2550": " oṃ caṇḍāya pinākine śūlahastāya oṃ diśāṃ bandhaya vidiśāṃ bandhaya ṭhaṭhaḥ",
    "GS40rasarnpu:2551": " tilāṃśca taṇḍulāṃścaiva mantreṇānena sarṣapān /",
    "GS40rasarnpu:2552": " saptābhimantritānkṛtvā sādhako dikṣu nikṣipet // Ras_12.243 //",
    "GS40rasarnpu:2553": " kaṭukālābuke toyaṃ kṛtarakṣaṃ samāhitaḥ /",
    "GS40rasarnpu:2554": " gṛhītvā tatprayatnena nijasthānaṃ samāśrayet // Ras_12.244 //",
    "GS40rasarnpu:2555": " oṃ namo 'mṛte 'mṛtarūpiṇi amṛtaṃ me kuru kuru evaṃ rudra ājñāpayati svāhā |",
    "GS40rasarnpu:2556": " saptābhimantritaṃ kṛtvā mantreṇānena tajjalam /",
    "GS40rasarnpu:2557": " dinamekaṃ tathā sūtaṃ svarṇamāṣadvayānvitam /",
    "GS40rasarnpu:2558": " mardayettena toyena pibettattu vicakṣaṇaḥ // Ras_12.245 //",
    "GS40rasarnpu:2559": " ekaviṃśatirātreṇa kṣīrāhāro 'tha yatnataḥ /",
    "GS40rasarnpu:2560": " jīvet kalpāyutaṃ sāgraṃ kāmarūpo mahābalaḥ // Ras_12.246 //",
    "GS40rasarnpu:2561": " yojanānāṃ śataṃ gatvā punareva nivartate /",
    "GS40rasarnpu:2562": " avadhyaḥ sarvabhūtānāṃ svecchācāraḥ sa khecaraḥ // Ras_12.247 //",
    "GS40rasarnpu:2563": " kanakaṃ pāradaṃ vyoma samamekatra yojayet /",
    "GS40rasarnpu:2564": " mardayettena toyena saptavāraṃ tu svedayet // Ras_12.248 //",
    "GS40rasarnpu:2565": " sa rasaḥ sarvalohāni ṣaṣṭyaṃśena tu vedhayet // Ras_12.249 //",
    "GS40rasarnpu:2566": " athavā taṃ rasaṃ divyaṃ madhunā saha bhakṣayet /",
    "GS40rasarnpu:2567": " māsamātraprayogeṇa jīvedbrahmadināyutam // Ras_12.250 //",
    "GS40rasarnpu:2568": " tasya mūtramalasvedaiḥ śulvaṃ bhavati kāñcanam // Ras_12.251 //",
    "GS40rasarnpu:2569": " nirvāte toyamādāya añjalitritayaṃ pibet /",
    "GS40rasarnpu:2570": " pītamātre bhavenmūrchā svāsthyaṃ syāt praharatrayāt // Ras_12.252 //",
    "GS40rasarnpu:2571": " ekaviṃśaddinānyevaṃ kṣīrāhāro bhavettataḥ /",
    "GS40rasarnpu:2572": " aṣṭavarṣākṛtiḥ prājñaḥ kāmarūpo mahābalaḥ // Ras_12.253 //",
    "GS40rasarnpu:2573": " paśyecchidrāṃ mahīṃ sarvāṃ saptapātālasaṃyutām /",
    "GS40rasarnpu:2574": " avadhyo devadaityānāṃ kalpāyuśca prajāyate // Ras_12.254 //",
    "GS40rasarnpu:2575": " athavodakamādāya pāradaṃ ca manaḥśilām /",
    "GS40rasarnpu:2576": " mardayet khallapāṣāṇe naṣṭapiṣṭaṃ bhavettataḥ // Ras_12.255 //",
    "GS40rasarnpu:2577": " svedayet saptarātraṃ tu trilohena ca veṣṭayet // Ras_12.256 //",
    "GS40rasarnpu:2578": " antardhānaṃ kṣaṇādgacchet vidyādharapatirbhavet /",
    "GS40rasarnpu:2579": " siddhakanyāśatavṛto yāvat kalpān caturdaśa // Ras_12.257 //",
    "GS40rasarnpu:2580": " dineṣu teṣu sarveṣu dadyācchālyodanaṃ ghṛtam /",
    "GS40rasarnpu:2581": " payasā ca samāyuktaṃ nityamevaṃ tu kārayet // Ras_12.258 //",
    "GS40rasarnpu:2582": " uṣṇodakavidhiṃ vakṣye samāhitamanāḥ śṛṇu /",
    "GS40rasarnpu:2583": " paśyeduṣṇodakaṃ yatra vāsaṃ tatraiva kārayet // Ras_12.259 //",
    "GS40rasarnpu:2584": " asti godāvarī nāma mahārāṣṭre 'tiviśrutā /",
    "GS40rasarnpu:2585": " tasyā uttarabhāge tu sahyādriḥ puṇyaparvataḥ // Ras_12.260 //",
    "GS40rasarnpu:2586": " tatra mātāpuraṃ nāma prasiddhaṃ devatāgṛham /",
    "GS40rasarnpu:2587": " tasmāduttarato devi kampākhyaṃ nagaraṃ param // Ras_12.261 //",
    "GS40rasarnpu:2588": " tatra kampeśvaro devas tatrāstyuṣṇodakaṃ dhruvam /",
    "GS40rasarnpu:2589": " praṇītākhyā nadī tatra snātvā vai sādhakottamaḥ /",
    "GS40rasarnpu:2590": " paścāduṣṇodake kuṇḍe vidhiṃ kuryād yathoditaḥ // Ras_12.262 //",
    "GS40rasarnpu:2591": " śarvarīm uṣitastatra dhanavāṃśca dine dine /",
    "GS40rasarnpu:2592": " bhakṣayenmāsamātraṃ tu jīved varṣaśatāṣṭakam // Ras_12.263 //",
    "GS40rasarnpu:2593": " varṣamekaṃ prayuñjīta jīvedvarṣāyutaṃ sukhī /",
    "GS40rasarnpu:2594": " valīpalitanirmukto bhogī caiva puraṃdaraḥ // Ras_12.264 //",
    "GS40rasarnpu:2595": " varṣamekaṃ pibet toyaṃ jīveccandrārkatārakam /",
    "GS40rasarnpu:2596": " tasya mūtrapurīṣeṇa śulvaṃ bhavati kāñcanam // Ras_12.265 //",
    "GS40rasarnpu:2597": " uṣṇodakaṃ ca kāsīsaṃ gandhapāṣāṇasaṃyutam /",
    "GS40rasarnpu:2598": " caturthāṃśena rasakaṃ daśabhāgaṃ vinikṣipet // Ras_12.266 //",
    "GS40rasarnpu:2599": " śulvaṃ ca mardayet sarvaṃ naṣṭapiṣṭaṃ kṣaṇena tu /",
    "GS40rasarnpu:2600": " tena lepitamātreṇa śulvaṃ bhavati kāñcanam // Ras_12.267 //",
    "GS40rasarnpu:2601": " niṣiktaṃ tena toyena prativāpaṃ daded budhaḥ /",
    "GS40rasarnpu:2602": " śulvaṃ ca jāyate hema taruṇādityavarcasam // Ras_12.268 //",
    "GS40rasarnpu:2603": " tajjalena niṣiktaṃ ca hema bījārthasaṃyutam /",
    "GS40rasarnpu:2604": " tāraṃ cānena mārgeṇa niṣiktaṃ hematāṃ vrajet // Ras_12.269 //",
    "GS40rasarnpu:2605": " uṣṇodakena bhallātaṃ tilapiṣṭaṃ ca bhakṣayet /",
    "GS40rasarnpu:2606": " māsadvayaprayogeṇa jīvedvarṣaśatatrayam // Ras_12.270 //",
    "GS40rasarnpu:2607": " rasagandhāśmarasakaṃ tutthaṃ daradamākṣikam /",
    "GS40rasarnpu:2608": " yāmamuṣṇāmbhasā ghṛṣṭaṃ tārapattrāṇi lepayet // Ras_12.271 //",
    "GS40rasarnpu:2609": " dvivāraṃ tu dhameddevi syāccaturdaśavarṇakam /",
    "GS40rasarnpu:2610": " krameṇānena deveśi śulvaṃ ṣoḍaśavarṇakam // Ras_12.272 //",
    "GS40rasarnpu:2611": " ekaikaṃ hematārāṃśaṃ dvaṃdvaṃ kāntābhrayoḥ pṛthak /",
    "GS40rasarnpu:2612": " uṣṇodakena saṃmardya dhamanāt khoṭatāṃ vrajet // Ras_12.273 //",
    "GS40rasarnpu:2613": " tanmukhe dhārayenmāsaṃ vajrakāyo bhavennaraḥ /",
    "GS40rasarnpu:2614": " taccūrṇaṃ yavamātraṃ tu bhakṣayenmadhusarpiṣā /",
    "GS40rasarnpu:2615": " yāvat palaṃ tasya malaiḥ śulvaṃ bhavati kāñcanam // Ras_12.274 //",
    "GS40rasarnpu:2616": " uṣṇodapācitān khādet kulatthān kṣīrapo bhavet /",
    "GS40rasarnpu:2617": " snānamuṣṇāmbhasā kuryāt varṣādvarṣaśatāyuṣam // Ras_12.275 //",
    "GS40rasarnpu:2618": " kṣīramuṣṇodakaṃ kvāthaṃ triphalāyāśca pācayet /",
    "GS40rasarnpu:2619": " pāyasaṃ kāntapātre tan māsam ekaṃ tu bhakṣayet /",
    "GS40rasarnpu:2620": " bhuktvā jīvet kalpaśataṃ vaiṣṇavāyur bhavennaraḥ // Ras_12.276 //",
    "GS40rasarnpu:2621": " ataḥ paraṃ pravakṣyāmi śailodakavidhiṃ priye /",
    "GS40rasarnpu:2622": " kardamāpo mahīśailaṃ śilaṃ ceti caturvidham // Ras_12.277 //",
    "GS40rasarnpu:2623": " kānicit kṣaṇavedhīni dinavedhīni kānicit /",
    "GS40rasarnpu:2624": " pakṣamāsādiṣaṇmāsa- vedhanāni mahītale // Ras_12.278 //",
    "GS40rasarnpu:2625": " kṣiptaṃ yadā bhavet kāṣṭhaṃ śailībhūtaṃ ca dṛśyate /",
    "GS40rasarnpu:2626": " bahirantaśca deveśi vedhakaṃ tat prakīrtitam // Ras_12.279 //",
    "GS40rasarnpu:2627": " hiṅgulaṃ haritālaṃ ca gandhakaṃ ca manaḥśilā /",
    "GS40rasarnpu:2628": " eṣāṃ gandhāpahāraṃ yat kurute tacca vedhakam // Ras_12.280 //",
    "GS40rasarnpu:2629": " gandhakaṃ tālakaṃ caiva toyapūrṇe ghaṭe kṣipet /",
    "GS40rasarnpu:2630": " yadā tadbudbudākāraṃ tadā śailodakaṃ bhavet /",
    "GS40rasarnpu:2631": " anyathā veṣṭakaṃ devi tadagrāhyaṃ nirarthakam // Ras_12.281 //",
    "GS40rasarnpu:2632": " śrīśaile śrīvanaprānte paryaṅkākhye śilātale /",
    "GS40rasarnpu:2633": " tatrasthaṃ kṣaṇavedhi syāt nadībhagavatītaṭe /",
    "GS40rasarnpu:2634": " ekāhe vedhakaṃ tatra gokarṇe tu dinatrayam // Ras_12.282 //",
    "GS40rasarnpu:2635": " bhadrāṅge dinavedhi syāt tristhalānte trivāsaram /",
    "GS40rasarnpu:2636": " dhāreśvare pākṣikaṃ syāt varṣāpuryāṃ dinaikataḥ // Ras_12.283 //",
    "GS40rasarnpu:2637": " brahmeśvare māsikaṃ syāt vyāghrapuryāṃ tu vāsaram /",
    "GS40rasarnpu:2638": " aghoreśe māsikaṃ tu siṃhadvīpe tathā punaḥ /",
    "GS40rasarnpu:2639": " dinamekaṃ brahmagirau vindhye tu kṣaṇavedhakam // Ras_12.284 //",
    "GS40rasarnpu:2640": " vāsaraṃ mālyavanteṣu kṣaṇavedhi śilodakam // Ras_12.285 //",
    "GS40rasarnpu:2641": " kiṣkindhyāparvate ramye pampātīre tṛṇodakam /",
    "GS40rasarnpu:2642": " tasya paścimato devi yojanadvitaye punaḥ /",
    "GS40rasarnpu:2643": " bhūśailamasti tatraiva tridinaṃ vedhi parvate // Ras_12.286 //",
    "GS40rasarnpu:2644": " sahyācale pure devyāḥ kṣīrakṣetrasya saṃnidhau /",
    "GS40rasarnpu:2645": " śailodakaṃ koṭivedhi durjadeśe 'pi vāsaram /",
    "GS40rasarnpu:2646": " lakṣavedhi nṛsiṃhasya nagare gokulābhidhe // Ras_12.287 //",
    "GS40rasarnpu:2647": " anyatra yatra tatrāpi brahmaviṣṇuśivodbhavam /",
    "GS40rasarnpu:2648": " amṛtaṃ tatra tatrāpi vajrīkaraṇam uttamam // Ras_12.288 //",
    "GS40rasarnpu:2649": " tasyotpattiṃ pravakṣyāmi yathā jānanti sādhakāḥ // Ras_12.289 //",
    "GS40rasarnpu:2650": " mahīṃ samuddhṛtavato varāhasya kalevarāt /",
    "GS40rasarnpu:2651": " yaḥ svedaḥ patitastasmāj jātaṃ śailodakaṃ param // Ras_12.290 //",
    "GS40rasarnpu:2652": " tanmukhe kṣaṇikaṃ jātaṃ kroḍadeśe tu vāsaram /",
    "GS40rasarnpu:2653": " bāhubhyāṃ tryahavedhi syāt māsavedhi tu pārśvayoḥ /",
    "GS40rasarnpu:2654": " ṣaṇmāsamaparāṅge ca sarvaṃ samaphalaṃ bhavet // Ras_12.291 //",
    "GS40rasarnpu:2655": " aghorāstreṇa tatkṣetra- rakṣāṃ kṛtvā diśāṃ balim /",
    "GS40rasarnpu:2656": " dattvā lakṣaṃ japitvā tu gṛhṇīyādamṛtaṃ param // Ras_12.292 //",
    "GS40rasarnpu:2657": " śaradgrīṣmavasanteṣu hemante vā surārcite /",
    "GS40rasarnpu:2658": " āyase tāmrapātre vā pātre 'lābumaye 'thavā /",
    "GS40rasarnpu:2659": " śailāmbupalamaṣṭau tu palaṃ kṣīrasya nikṣipet // Ras_12.293 //",
    "GS40rasarnpu:2660": " kṣīrāvaśeṣaṃ saṃkvāthya trisaptāhaṃ pibennaraḥ /",
    "GS40rasarnpu:2661": " jīved varṣasahasraṃ tu valīpalitavarjitaḥ // Ras_12.294 //",
    "GS40rasarnpu:2662": " athavāṣṭapalaṃ kṣīraṃ palaikenāmbunā yutam /",
    "GS40rasarnpu:2663": " kṣīrāvaśeṣaṃ seveta pūrvoktaṃ labhate phalam // Ras_12.295 //",
    "GS40rasarnpu:2664": " kulatthāṣṭaguṇaṃ vāri pacedaṣṭāvaśeṣitam /",
    "GS40rasarnpu:2665": " caturguṇena tenājyaṃ pācayeddhṛtaśeṣitam // Ras_12.296 //",
    "GS40rasarnpu:2666": " lihyānmadhusamopetaṃ trisaptāhaṃ bṛhaspatiḥ /",
    "GS40rasarnpu:2667": " māsena śāstrasampattiṃ jñātvā devi balābalam /",
    "GS40rasarnpu:2668": " dvir aṣṭavarṣakākāraḥ sahasrāyur na saṃśayaḥ // Ras_12.297 //",
    "GS40rasarnpu:2669": " avaśiṣṭakulatthaṃ tu pādāṃśaṃ madhusarpiṣā /",
    "GS40rasarnpu:2670": " bhakṣayed varṣam ekaṃ tu māsenāyutajīvitaḥ // Ras_12.298 //",
    "GS40rasarnpu:2671": " tatsiddhatailenābhyaṅgaṃ mardanaṃ cāpi kārayet /",
    "GS40rasarnpu:2672": " māsamekaṃ tato mardyaṃ dehasiddhiṃ karoti ca // Ras_12.299 //",
    "GS40rasarnpu:2673": " pāmāvicarcikādadru- kuṣṭhāni sahasā jayet /",
    "GS40rasarnpu:2674": " valīpalitanirmuktaḥ sahasrāyuśca jāyate // Ras_12.300 //",
    "GS40rasarnpu:2675": " yaḥ pibet prātarutthāya śailāmbuculukatrayam /",
    "GS40rasarnpu:2676": " ṣaṇmāsāt syāt sahasrāyur valīpalitavarjitaḥ // Ras_12.301 //",
    "GS40rasarnpu:2677": " athavā sūtakaṃ devi vāriṇā saha mardayet /",
    "GS40rasarnpu:2678": " māsenaikena deveśi naṣṭapiṣṭaṃ bhaviṣyati // Ras_12.302 //",
    "GS40rasarnpu:2679": " māsamātraṃ samaśnīyāt sa bhavedajarāmaraḥ // Ras_12.303 //",
    "GS40rasarnpu:2680": " athavā taṃ rasaṃ hemnā hemabhasma tato balī /",
    "GS40rasarnpu:2681": " mardayettena toyena dhāmayet khadirāgninā // Ras_12.304 //",
    "GS40rasarnpu:2682": " guṭikā sundarī nāma sarvāyudhanivāraṇī /",
    "GS40rasarnpu:2683": " kartā hartā svayaṃ siddho jīveccandrārkatārakam // Ras_12.305 //",
    "GS40rasarnpu:2684": " kunaṭī cābhramākṣīkaṃ hema tāraṃ tathaiva ca /",
    "GS40rasarnpu:2685": " tat sarvaṃ payasā kṣīrair madyaṃ pācyaṃ dinatrayam /",
    "GS40rasarnpu:2686": " māsamātraprayogeṇa valīpalitavarjitaḥ // Ras_12.306 //",
    "GS40rasarnpu:2687": " atha tenodakenaiva kṣīrārdhaṃ pāyasaṃ pacet /",
    "GS40rasarnpu:2688": " māsamātraprayogeṇa valīpalitanāśanam // Ras_12.307 //",
    "GS40rasarnpu:2689": " paktvā tenāmbhasā pathyāḥ ṣaṣṭiṃ trīṇi śatāni ca /",
    "GS40rasarnpu:2690": " madhu saṃyojya bhāṇḍasthaṃ bhūmau sarvaṃ nidhāpayet // Ras_12.308 //",
    "GS40rasarnpu:2691": " dine dine tathaikaikaṃ bhakṣayet prātarutthitaḥ /",
    "GS40rasarnpu:2692": " valīpalitanirmukto jīvedvarṣasahasrakam // Ras_12.309 //",
    "GS40rasarnpu:2693": " śailībhūtaṃ kulatthaṃ vā bhakṣayenmadhusarpiṣā /",
    "GS40rasarnpu:2694": " ṣaṇmāsena prāśanena jīvedvarṣasahasrakam // Ras_12.310 //",
    "GS40rasarnpu:2695": " kūṣmāṇḍaṃ māritaṃ kṛtvā yāni kāni phalāni ca /",
    "GS40rasarnpu:2696": " jale kṣiptāni lohāni śailībhūtāni bhakṣayet /",
    "GS40rasarnpu:2697": " kṣīrāhāraśca jīrṇānte vajrakāyo bhavennaraḥ // Ras_12.311 //",
    "GS40rasarnpu:2698": " tenodakena saṃmardya abhrakaṃ kvāthayet priye /",
    "GS40rasarnpu:2699": " kaṭutrayayutaṃ khādet jīvedvarṣasahasrakam // Ras_12.312 //",
    "GS40rasarnpu:2700": " athavā rasakarṣaikaṃ tajjalena tu mardayet /",
    "GS40rasarnpu:2701": " iṅgudīphalamadhyasthaṃ tacchailodakamadhyagam /",
    "GS40rasarnpu:2702": " kālena triguṇenaiva kāṭhinyaṃ tasya jāyate // Ras_12.313 //",
    "GS40rasarnpu:2703": " ṣaṇmāsaṃ tanmukhe dhāryaṃ vajrakāyaṃ karoti ca /",
    "GS40rasarnpu:2704": " daśanāgasamaprāṇo devaiḥ saha ca modate // Ras_12.314 //",
    "GS40rasarnpu:2705": " gṛhītvā triphalāṃ tatra śailavāriṇi nikṣipet /",
    "GS40rasarnpu:2706": " yadā bhavati tacchailaṃ gṛhītvā cūrṇayet tataḥ // Ras_12.315 //",
    "GS40rasarnpu:2707": " kāntajīrṇarasaṃ tena sārdhaṃ ghṛtamadhuplutam /",
    "GS40rasarnpu:2708": " bhakṣayedvarṣamekaṃ tu tataḥ kṣīrāśano bhavet // Ras_12.316 //",
    "GS40rasarnpu:2709": " udayādityasaṃkāśo medhāvī priyadarśanaḥ /",
    "GS40rasarnpu:2710": " nīlakuñcitakeśaśca jīveccandrārkatārakam // Ras_12.317 //",
    "GS40rasarnpu:2711": " pāradaṃ haritālaṃ ca śilā mākṣikameva ca /",
    "GS40rasarnpu:2712": " daradaṃ ca viṣaṃ caiva sarvamekatra kārayet // Ras_12.318 //",
    "GS40rasarnpu:2713": " mardayet khallapāṣāṇe mātuluṅgarasena ca /",
    "GS40rasarnpu:2714": " golakaṃ kārayitvā tu vārimadhye nidhāpayet // Ras_12.319 //",
    "GS40rasarnpu:2715": " tena tāraṃ ca śulvaṃ ca kāñcanaṃ bhavati dhruvam // Ras_12.320 //",
    "GS40rasarnpu:2716": " upayuñjīta māsaikaṃ valīpalitavarjitaḥ /",
    "GS40rasarnpu:2717": " sahasraṃ jīvitaṃ tasya mahābalaparākramaḥ // Ras_12.321 //",
    "GS40rasarnpu:2718": " śailībhūtāṃ haridrāṃ tu taccūrṇavāpamātrataḥ /",
    "GS40rasarnpu:2719": " hematvaṃ labhate nāgo bālārkasadṛśaprabham // Ras_12.322 //",
    "GS40rasarnpu:2720": " śailodake vinikṣipya bhūśaile kardame 'pi vā /",
    "GS40rasarnpu:2721": " jñātvā kālapramāṇena bandhayet pāradaṃ tataḥ // Ras_12.323 //",
    "GS40rasarnpu:2722": " raktakṣārayutaṃ dhmātaṃ suvarṇaṃ samasāritam /",
    "GS40rasarnpu:2723": " śatāṃśena tu lohānāṃ sarveṣāṃ hemakārakam // Ras_12.324 //",
    "GS40rasarnpu:2724": " dvitīyasāraṇāṃ prāpya bhakṣayenmadhusarpiṣā /",
    "GS40rasarnpu:2725": " tatkālaṃ cittajātānām ūrdhvaṃ bhavati cānilaḥ // Ras_12.325 //",
    "GS40rasarnpu:2726": " kālajñānaṃ bhavettasya jīvedayutapañcakam // Ras_12.326 //",
    "GS40rasarnpu:2727": " dvitīyasāraṇāṃ prāpya sahasrāṃśena vidhyati /",
    "GS40rasarnpu:2728": " taṃ khoṭaṃ dhārayedvaktre divyatvaṃ labhate dhruvam // Ras_12.327 //",
    "GS40rasarnpu:2729": " nicule kakubhe caiva kiṃśuke madhuke 'pi vā /",
    "GS40rasarnpu:2730": " iṅgudīphalamadhye vā rajanīdvayamadhyataḥ // Ras_12.328 //",
    "GS40rasarnpu:2731": " pāradaṃ gandhakaṃ caiva mardayet gulikākṛti /",
    "GS40rasarnpu:2732": " pācayeddinamekaṃ tu hemnā saṃveṣṭya dhārayet // Ras_12.329 //",
    "GS40rasarnpu:2733": " triphalāvyoṣakalkena veṣṭayitvā prayatnataḥ /",
    "GS40rasarnpu:2734": " pādena kanakaṃ dattvā pāradaṃ tatra yojayet /",
    "GS40rasarnpu:2735": " kṣipecchailāmbumadhyasthaṃ gulikā vajravadbhavet // Ras_12.330 //",
    "GS40rasarnpu:2736": " pūrvavat sāraṇā kāryā pūrvavat siddhidā bhavet /",
    "GS40rasarnpu:2737": " dhāryamāṇā mukhe sā tu sahasrāyuṣkarī bhavet // Ras_12.331 //",
    "GS40rasarnpu:2738": " dvitīyasāraṇāyogād ayutaṃ vedhayettu sā /",
    "GS40rasarnpu:2739": " dhāryamāṇā mukhe seyam ayutāyuḥpradā bhavet // Ras_12.332 //",
    "GS40rasarnpu:2740": " tṛtīyasāraṇāyogāj jāyate lakṣavedhinī /",
    "GS40rasarnpu:2741": " taṃ khoṭaṃ dhārayedvaktre lakṣāyurjāyate naraḥ // Ras_12.333 //",
    "GS40rasarnpu:2742": " caturthīṃ sāraṇāṃ prāpya koṭivedho na saṃśayaḥ /",
    "GS40rasarnpu:2743": " koṭyāyurjīvitaṃ tasya khecaratvaṃ ca labhyate // Ras_12.334 //",
    "GS40rasarnpu:2744": " pañcabhir daśakoṭiḥ syāt ṣaḍbhiḥ koṭiśataṃ bhavet /",
    "GS40rasarnpu:2745": " yāvaccandrārkajīvitvam anantabalavīryavān // Ras_12.335 //",
    "GS40rasarnpu:2746": " dadāti saptamīṃ sāpi sāraṇāṃ guṭikā parā /",
    "GS40rasarnpu:2747": " khecarī nāma vikhyātā bhairaveṇa pracoditā // Ras_12.336 //",
    "GS40rasarnpu:2748": " yastu tadrājikāmātraṃ māsamekaṃ tu bhakṣayet /",
    "GS40rasarnpu:2749": " vajradehaḥ sa siddhaḥ syāt divyastrījanavallabhaḥ /",
    "GS40rasarnpu:2750": " krīḍate khecarair bhogaiḥ svecchayā śivatāṃ vrajet // Ras_12.337 //",
    "GS40rasarnpu:2751": " nānāvidhaphalaṃ ca syāt tadrasair bījatailataḥ /",
    "GS40rasarnpu:2752": " tadbaddhaṃ pāradaṃ caiva guṭikāṃ śṛṇu sundari // Ras_12.338 //",
    "GS40rasarnpu:2753": " śuddhabaddharasendrastu gandhakaṃ tatra jārayet /",
    "GS40rasarnpu:2754": " triguṇe gandhake jīrṇe tena hema tu kārayet // Ras_12.339 //",
    "GS40rasarnpu:2755": " kārayedbhasma sūtaṃ tu kāñcanaṃ tatra sūtakam /",
    "GS40rasarnpu:2756": " tadbhasma sūtake jāryaṃ rasendrasya same samam // Ras_12.340 //",
    "GS40rasarnpu:2757": " tena sūtakajīrṇena vajraratnaṃ tu jārayet /",
    "GS40rasarnpu:2758": " tadvajraṃ jāyate bhasma sindūrāruṇasaṃnibham // Ras_12.341 //",
    "GS40rasarnpu:2759": " tadbhasma jārayate sūte triguṇe tu surārcite /",
    "GS40rasarnpu:2760": " hāṭake sārayettaṃ tu guṭikāṃ tena kārayet // Ras_12.342 //",
    "GS40rasarnpu:2761": " trilohāveṣṭitaṃ taṃ tu mukhe prakṣipya sādhakaḥ /",
    "GS40rasarnpu:2762": " naṣṭacchāyo bhavet so 'yam adṛśyo devadānavaiḥ // Ras_12.343 //",
    "GS40rasarnpu:2763": " tatkṣaṇādvedhayeddevi sarvalohāni kāñcanam /",
    "GS40rasarnpu:2764": " bahuvarṣasahasrāṇi nirvalīpalito bhavet // Ras_12.344 //",
    "GS40rasarnpu:2765": " śūlinaṃ śaktisaṃyuktaṃ ratnādiguṇabhūṣitam /",
    "GS40rasarnpu:2766": " vaktre kare ca bibhṛyāt sarvāyudhanivāraṇāt // Ras_12.345 //",
    "GS40rasarnpu:2767": " vyoma mākṣikasattvaṃ ca tārāmātraṃ surāyudham /",
    "GS40rasarnpu:2768": " vaikrāntaṃ tālakaṃ sūtaṃ ratnādiguṇabhūṣitam // Ras_12.346 //",
    "GS40rasarnpu:2769": " guṭikā sā varārohe madhuratrayasaṃyutā /",
    "GS40rasarnpu:2770": " vaktrasthā nāśayet sākṣāt palitaṃ nātra saṃśayaḥ /",
    "GS40rasarnpu:2771": " śivaśaktiśca deveśi ratnādiśivagā yathā // Ras_12.347 //",
    "GS40rasarnpu:2772": " hema tāraṃ tathā bhānuṃ samabhāgāni kārayet /",
    "GS40rasarnpu:2773": " strīrajo vyāghramadhyasthaṃ padmasūtreṇa veṣṭayet // Ras_12.348 //",
    "GS40rasarnpu:2774": " secayettat tathāveṣṭya guhyasthāne nidhāpayet /",
    "GS40rasarnpu:2775": " raṇe rājakule dyūte divye kāmye jayo bhavet /",
    "GS40rasarnpu:2776": " yanmukhe caiva tadgolaṃ sa sarvarañjako bhavet // Ras_12.349 //",
    "GS40rasarnpu:2777": " vaikrāntābhrakakāntaṃ tu sasyakaṃ tu surāyudham /",
    "GS40rasarnpu:2778": " vibhītakādisambhūta- kāñcikasya samaṃ bhavet // Ras_12.350 //",
    "GS40rasarnpu:2779": " rājāvartaṃ tataḥ sūte yojayet pādayogataḥ /",
    "GS40rasarnpu:2780": " kumārīrasasaṃghṛṣṭā kṛtaikā guṭikā śubhā /",
    "GS40rasarnpu:2781": " rogamṛtyujarā hanti vaktrasthā nātra saṃśayaḥ // Ras_12.351 //",
    "GS40rasarnpu:2782": " pañcatāraṃ varārohe sūtakaṃ dvayameva ca /",
    "GS40rasarnpu:2783": " trayo gaganabhāgāḥ syur ekaikaṃ hemakāntayoḥ // Ras_12.352 //",
    "GS40rasarnpu:2784": " ardhaśulvavidhānena guṭikāmarasundari /",
    "GS40rasarnpu:2785": " akṣayo hy ajaraścaiva bhavettena mahābalaḥ /",
    "GS40rasarnpu:2786": " sarvarogavinirmukto jīvedvaktre vidhāraṇāt // Ras_12.353 //",
    "GS40rasarnpu:2787": " bhasmasūtapalaikaṃ ca mṛtakāntapalaṃ tathā /",
    "GS40rasarnpu:2788": " mākṣikasya palaṃ caiva śilājatupalaṃ punaḥ // Ras_12.354 //",
    "GS40rasarnpu:2789": " palamekaṃ viḍaṅgasya pathyācūrṇapalaṃ tathā /",
    "GS40rasarnpu:2790": " ekīkṛtyātha tat sarvaṃ madhvājyena tu peṣayet // Ras_12.355 //",
    "GS40rasarnpu:2791": " guṭikāḥ kārayeddevi ṣaṣṭyadhikaśatatrayam /",
    "GS40rasarnpu:2792": " ekaikaṃ bhakṣayennityaṃ varṣamekaṃ nirantaram // Ras_12.356 //",
    "GS40rasarnpu:2793": " jīvedvarṣasahasrāṇi rudratulyo mahābalaḥ // Ras_12.357 //",
    "GS40rasarnpu:2794": " ataḥ paraṃ pravakṣyāmi rasabhasmarasāyanam /",
    "GS40rasarnpu:2795": " vijñeyaṃ niṣparīhāraṃ sākṣāddivyauṣadhaṃ param // Ras_12.358 //",
    "GS40rasarnpu:2796": " āmalakyādi kāntaṃ ca pāradaṃ ca manaḥśilām /",
    "GS40rasarnpu:2797": " vākucīsaptabhāgaṃ ca kṣīriṇīrasapeṣitam /",
    "GS40rasarnpu:2798": " meghanādarasopetaṃ mūkamūṣāgataṃ puṭet // Ras_12.359 //",
    "GS40rasarnpu:2799": " māṣaṃ trimāṣaṃ triguṇaṃ bhakṣayettu krameṇa tu /",
    "GS40rasarnpu:2800": " varṣatrayaparaṃ devi pādaniṣkārdhakaṃ kramāt // Ras_12.360 //",
    "GS40rasarnpu:2801": " ṣaṭ saptāṣṭau ca varṣāṇi kramān niṣkapramāṇataḥ /",
    "GS40rasarnpu:2802": " bhuñjīta sa ca divyānnaṃ jarāvairūpyavarjitaḥ // Ras_12.361 //",
    "GS40rasarnpu:2803": " kiṃcit kāñcanasaṃyuktaṃ niṣkaṃ niṣkārdhameva ca /",
    "GS40rasarnpu:2804": " yo bhakṣayet tribhirvarṣaiḥ sarvavyādhīn jayatyalam // Ras_12.362 //",
    "GS40rasarnpu:2805": " aṣṭavarṣe sahasrāyuḥ dvādaśe lakṣavedhakaḥ /",
    "GS40rasarnpu:2806": " ṣoḍaśe vatsare devi divyarūpaḥ sa jāyate // Ras_12.363 //",
    "GS40rasarnpu:2807": " śatapalam abhayānām akṣadhātryos tathaiva kvathitajalaśatāṣṭau bhāgamaṣṭāvaśeṣam /",
    "GS40rasarnpu:2808": " ghṛtamadhusitayāḍhyaṃ vyoṣacitraṃ daśāṃśaṃ rasaphalarasasiddhaṃ lohajīrṇaṃ mṛtaṃ ca // Ras_12.364",
    "GS40rasarnpu:2809": " girijatusamamabhraṃ kāntabhṛṅgaṃ viḍaṅgaṃ rasasahitasubhāvyaṃ taṇḍulairdivyamukhyaiḥ /",
    "GS40rasarnpu:2810": " ahimarakṛtakalkaṃ lohapātrasthamāṣaṃ tridinatanususiddhaṃ kalkametadvariṣṭham // Ras_12.365",
    "GS40rasarnpu:2811": " lihati śayanakāle vāmanetrāvasevī ghananibiḍasumadhyo mattamātaṃgadarpaḥ /",
    "GS40rasarnpu:2812": " vigatasakaladoṣaḥ sarvadigdivyacakṣuḥ madana iva sukāntiḥ kāminīnāṃ pravīraḥ // Ras_12.366",
    "GS40rasarnpu:2813": " jaladalavavapuṣmān kuñcitānīlakeśaḥ suragururiva śuddhaḥ satkaviścitrakārī /",
    "GS40rasarnpu:2814": " vṛṣabhagativiceṣṭaḥ snigdhagambhīraghoṣaḥ suragaja iva loke śrāntihantāśu nityam // Ras_12.367",
    "GS40rasarnpu:2815": " prabhavati khalu loke somatārārkajīvī kamalasadanasuśrīr nyāyaśāstrādivettā /",
    "GS40rasarnpu:2816": " sujanasamayapātā dharmadīkṣānumātā hariharamagabhīraḥ sūryasomābdhidhīraḥ",
    "GS40rasarnpu:2817": " kāntahemaravicandramabhrakaṃ golakaṃ nihitamiṅgudīphale /",
    "GS40rasarnpu:2818": " śailavārivarasiddhagolakaṃ sundaraṃ hy amararañjakaṃ śubham // Ras_12.369",
    "GS40rasarnpu:2819": " kāntahemaravicandram abhrakaṃ vajraratnam ahirājagolakam /",
    "GS40rasarnpu:2820": " kṣiptam āmalakakāṣṭhakoṭare bhūmiśailanihitaṃ samuddhṛtam /",
    "GS40rasarnpu:2821": " śailatāṃ gatamathāhitaṃ mukhe vajrakāyakaram alpavāsaraiḥ // Ras_12.370 //",
    "GS40rasarnpu:2822": " tālahemavaraśulbasūtakaiḥ golakaṃ varaṇakāṣṭhayantritam /",
    "GS40rasarnpu:2823": " śailavārikṛtasundarīrasaṃ khecarīti guṭikā nigadyate // Ras_12.371 //",
    "GS40rasarnpu:2824": " śailāmbunikṣiptapalāśabījaṃ śailīkṛtaṃ kṣaudraghṛtena khādet /",
    "GS40rasarnpu:2825": " triḥsaptarātraṃ dinamekamekaṃ sahasrajīvī vijayī naraḥ syāt // Ras_12.372",
    "GS40rasarnpu:2826": " sūtakaṃ cābhrakaṃ caiva vajrīkṣīrasamanvitam /",
    "GS40rasarnpu:2827": " hāṭakena samāyuktaṃ guṭikā khecarī bhavet // Ras_12.373 //",
    "GS40rasarnpu:2828": " karañjaphalamadhyasthaṃ sūtakaṃ tatra nikṣipet /",
    "GS40rasarnpu:2829": " ghṛtaśailāmbumadhyasthaṃ sahasrāyuḥ prayacchati // Ras_12.374 //",
    "GS40rasarnpu:2830": " tinduke dvisahasrāyuḥ jambīre trisahasrakam /",
    "GS40rasarnpu:2831": " mātuluṅge ca nāraṅge catuḥpañcasahasrakam // Ras_12.375 //",
    "GS40rasarnpu:2832": " rambhāphale ṣaṭsahasraṃ panase saptasaṃkhyakam /",
    "GS40rasarnpu:2833": " vibhītakaphale caiva daśasāhasrasaṃkhyakam // Ras_12.376 //",
    "GS40rasarnpu:2834": " nārikele mahābhāge sahasrāṇi caturdaśa /",
    "GS40rasarnpu:2835": " triṃśatsahasraṃ padme ca lakṣamāmalake punaḥ // Ras_12.377 //",
    "GS40rasarnpu:2836": " abhrapattradrave kvātham ahorātraṃ śilodake /",
    "GS40rasarnpu:2837": " tasmāttu coddhṛtaṃ sūtaṃ mṛtyudāridryanāśanam // Ras_12.378 //",
    "GS40rasarnpu:2838": " sāraṇākramayogena navīnaṃ jāyate vapuḥ /",
    "GS40rasarnpu:2839": " rase rasāyane caiva lakṣavedhī na saṃśayaḥ // Ras_12.379 //",
    "GS40rasarnpu:2840": " kardamaṃ ca kumāryāśca rasena kṛtagolakam /",
    "GS40rasarnpu:2841": " dhamanāt patate sattvaṃ mukhe taddhārayennaraḥ /",
    "GS40rasarnpu:2842": " ṣaṇmāsena prayogeṇa hy ajarāmaratāṃ vrajet // Ras_12.380 //",
    "GS40rasarnpu:2843": " srotoñjanayutaṃ dhmātaṃ sattvaṃ pāradamiśritam /",
    "GS40rasarnpu:2844": " taṃ khoṭaṃ dhārayedvaktre adṛśyo bhavati dhruvam // Ras_12.381 //",
    "GS40rasarnpu:2845": " yasya yo vidhirāmnāta udakasya śivāgame /",
    "GS40rasarnpu:2846": " rasenaiva tu kāle tu kuryādeva rasāyanam // Ras_12.382 //"
}