{
  "SA10canprasu:0": "[Pp_1]",
  "SA10canprasu:1": "nāgārjunīyaṃ",
  "SA10canprasu:2": "madhyamakaśāstram /",
  "SA10canprasu:3": "ācāryacandrakīrtiviracitayā prasannapadākhyavyākhyayā saṃvalitam /",
  "SA10canprasu:4": "1",
  "SA10canprasu:5": "pratyayaparīkṣā nāma prathamaṃ prakaraṇam /",
  "SA10canprasu:6": "āryamañjuśriye kumārabhūtāya namaḥ /",
  "SA10canprasu:7": "yo 'ntadvayāvāsavidhūtavāsaḥ saṃbuddhadhīsāgaralabdhajanmā /",
  "SA10canprasu:8": "saddharmatoyasya gabhīrabhāvaṃ yathānubuddhaṃ kṛpayā jagāda // 1 //",
  "SA10canprasu:9": "yasya darśanatejāṃsi paravādimatendhanam /",
  "SA10canprasu:10": "dahantyadyāpi lokasya mānasāni tamāṃsi ca // 2 //",
  "SA10canprasu:11": "yasyāsamajñānavacaḥśaraughā nighnanti niḥśeṣabhavārisenām /",
  "SA10canprasu:12": "tridhāturājyaśriyamādadhānā vineyalokasya sadevakasya // 3 //",
  "SA10canprasu:13": "nāgārjunāya praṇipatya tasmai tatkārikāṇāṃ vivṛtiṃ kariṣye /",
  "SA10canprasu:14": "uttānasatprakriyavākyanaddhāṃ tarkānilāvyākulitāṃ prasannām // 4 //",
  "SA10canprasu:15": "tatra 'na svato nāpi parato na dvābhyām'; ityādi vakṣyamāṇaṃ śāstram /",
  "SA10canprasu:16": "tasya kāni saṃbandhābhidhānaprayojanāni iti praśne,",
  "SA10canprasu:17_0": "madhyamakāvatāravihitavidhinā advayajñānālaṃkṛtaṃ mahākaruṇopāyapuraḥsaraṃ prathamacittotpādaṃ",
  "SA10canprasu:17_1": "tathāgatajñānotpattihetumādiṃ kṛtvā yāvadācāryanāgārjunasya viditāviparītaprajñāpāramitānīteḥ",
  "SA10canprasu:17_2": "karuṇayā parāvabodhārthaṃ śāstrapraṇayanam,",
  "SA10canprasu:18": "ityeṣa tāvacchāstrasya saṃbandhaḥ-",
  "SA10canprasu:19": "yacchāsti vaḥ kleśaripūnaśeṣānsaṃtrāyate durgatito bhavācca /",
  "SA10canprasu:20": "tacchāsanāttrāṇaguṇācca śāstrametadvayaṃ cānyamateṣu nāsti //",
  "SA10canprasu:21": "iti /",
  "SA10canprasu:22": "svayameva cācāryo vakṣyamāṇasakalaśāstrābhidheyārtha saprayojanamupadarśayan,",
  "SA10canprasu:23": "tadaviparītasaṃprakāśatvena māhātmyamudbhāvya tatsvabhāvāvyatirekavartine paramagurave tathāgatāya śāstrapraṇayananimittakaṃ praṇāmaṃ kartukāma āha-",
  "SA10canprasu:24": "[Pp_2]",
  "SA10canprasu:25": "anirodhamanutpādamanucchedamaśāśvatam /",
  "SA10canprasu:26": "anekārthamanānārthamanāgamamanirgamam //",
  "SA10canprasu:27": "yaḥ pratītyasamutpādam",
  "SA10canprasu:28": "ityādi /",
  "SA10canprasu:29": "tadatrānirodhādyaṣṭaviśeṣaṇaviśiṣṭaḥ pratītyasamutpādaḥ śāstrābhidheyārthaḥ /",
  "SA10canprasu:30": "sarvaprapañcopaśamaśivalakṣaṇaṃ nirvāṇaṃ śāstrasya prayojanaṃ nirdiṣṭam /",
  "SA10canprasu:31": "taṃ vande vadatāṃ varam /",
  "SA10canprasu:32": "ityanena praṇāmaḥ / ityeṣa tāvacchokadvayasya samudāyārthaḥ //",
  "SA10canprasu:33": "avayavārthastu vibhajyate /",
  "SA10canprasu:34": "tatra niruddhirnirodhaḥ /",
  "SA10canprasu:35": "kṣaṇabhaṅgo nirodha ityucyate /",
  "SA10canprasu:36": "utpādanamutpādaḥ /",
  "SA10canprasu:37": "ātmabhāvonmajjanamityarthaḥ /",
  "SA10canprasu:38": "ucchittirucchedaḥ /",
  "SA10canprasu:39": "prabandhavicchittirityarthaḥ /",
  "SA10canprasu:40": "śāśvato nityaḥ /",
  "SA10canprasu:41": "sarvakāle sthāṇurityarthaḥ /",
  "SA10canprasu:42": "ekaścāsāvarthaścetyekārtho 'bhinnārthaḥ /",
  "SA10canprasu:43": "na pṛthagityarthaḥ /",
  "SA10canprasu:44": "nānārtho bhinnārthaḥ /",
  "SA10canprasu:45": "pṛthagityarthaḥ /",
  "SA10canprasu:46": "āgatirāgamaḥ, viprakṛṣṭadeśāvasthitānāṃ saṃnikṛṣṭadeśāgamanam /",
  "SA10canprasu:47": "nirgatirnirgamaḥ, saṃnikṛṣṭadeśāvasthitānāṃ viprakṛṣṭadeśagamanam /",
  "SA10canprasu:48": "etirgatyarthaḥ, pratiḥ prāptyarthaḥ /",
  "SA10canprasu:49": "upasargavaśena dhātvarthavipariṇāmāt-",
  "SA10canprasu:50": "upasargeṇa dhātvartho balādanyatra nīyate /",
  "SA10canprasu:51": "gaṅgāsalilamādhuryaṃ sāgareṇa yathāmbhasā //",
  "SA10canprasu:52": "pratītyaśabdo 'tra lyabantaḥ prāptāvapekṣāyāṃ vartate /",
  "SA10canprasu:53": "samutpūrvaḥ padiḥ prādurbhāvārtha iti samutpādaśabdaḥ prādurbhāve vartate /",
  "SA10canprasu:54": "tataśca hetupratyayāpekṣo bhāvānāmutpādaḥ pratītyasamutpādārthaḥ //",
  "SA10canprasu:55": "apare tu bruvate- itirgamanaṃ vināśaḥ /",
  "SA10canprasu:56": "itau sādhava ityāḥ /",
  "SA10canprasu:57": "pratirvīpsārthaḥ /",
  "SA10canprasu:58": "ityevaṃ taddhitāntamityaśabdaṃ vyutpādya prati prati ityānāṃ vināśināṃ samutpāda iti varṇayanti /",
  "SA10canprasu:59": "teṣāṃ \"pratītyasamutpādaṃ vo bhikṣavo deśayiṣyāmi\",",
  "SA10canprasu:60": "\"yaḥ pratītyasamutpādaṃ paśyati sa dharma paśyati\" ityevamādau viṣaye vīpsārthasya saṃbhavāt samāsasadbhāvācca syājjyāyasī vyutpattiḥ /",
  "SA10canprasu:61_0": "iha tu \"cakṣuḥ pratītya rūpāṇi ca utpadyate cakṣurvijñānam\" ityevamādau viṣaye sākṣādaṅgīkṛtārthaviśeṣe",
  "SA10canprasu:61_1": "cakṣuḥ pratītyeti pratītyaśabda ekacakṣurindriyahetukāyāmapyekavijñānotpattāvabhīṣṭāyāṃ kuto vīpsārthatā?",
  "SA10canprasu:62": "prāptyarthastvanaṅgīkṛtārthaviśeṣe 'pi pratītyaśabde saṃbhavati- prāpya saṃbhavaḥ,",
  "SA10canprasu:63": "pratītya samutpāda iti /",
  "SA10canprasu:64": "aṅgīkṛtārthaviśeṣe 'pi saṃbhavati- cakṣuḥ pratītya,",
  "SA10canprasu:65": "cakṣuḥ prāpya,",
  "SA10canprasu:66": "cakṣū rūpaṃ cāpekṣyeti vyākhyānāt /",
  "SA10canprasu:67_0": "taddhitānte cetyaśabde \"cakṣuḥ pratītya rūpāṇi ca utpadyate cakṣurvijñānam\" ityatra",
  "SA10canprasu:67_1": "pratītyaśabdasyāvyayatvābhāvāt samāsāsadbhāvācca vibhaktiśrutau satyāṃ cakṣuḥ pratītya",
  "SA10canprasu:67_2": "vijñānaṃ rūpāṇi ca iti nipātaḥ syāt /",
  "SA10canprasu:68": "na caitadevam /",
  "SA10canprasu:69": "ityavyayasyaiva lyabantasya vyutpattirabhyupeyā /",
  "SA10canprasu:70": "[Pp_3]",
  "SA10canprasu:71": "yastu- \"vīpsārthatvātpratyupasargasya,",
  "SA10canprasu:72": "eteḥ prāptyarthatvāt,",
  "SA10canprasu:73": "samutpādaśabdasya ca saṃbhavārtha tvāt,",
  "SA10canprasu:74": "tāṃstān pratyayān pratītya samutpādaḥ prāpya saṃbhava ityeke /",
  "SA10canprasu:75": "prati prati vināśināmutpādaḥ pratītyasamutpāda ityanye\"- iti paravyākhyānamanūdya dūṣaṇamabhidhatte,",
  "SA10canprasu:76": "tasya parapakṣānuvādākauśalatvameva tāvatsaṃbhāvyate /",
  "SA10canprasu:77": "kiṃ kāraṇam?",
  "SA10canprasu:78": "yo hi prāptyarthaṃ pratītyaśabdaṃ vyācaṣṭe,",
  "SA10canprasu:79": "nāsau pratiṃ vīpsārthaṃ vyācaṣṭe,",
  "SA10canprasu:80": "nāpyetiṃ prāptyartham,",
  "SA10canprasu:81": "kiṃ tarhi pratiṃ prāptyartham,",
  "SA10canprasu:82": "samuditaṃ ca pratītyaśabdaṃ prāptāveva varṇayati //",
  "SA10canprasu:83": "tena idānīṃ prāpya saṃbhavaḥ pratītyasamutpāda ityevaṃ vyutpāditena pratītyasamutpādaśabdena yadi niravaśeṣasaṃbhavipadārthaparāmarśo vivakṣitaḥ,",
  "SA10canprasu:84": "tadā tāṃ tāṃ hetupratyayasāmagrīṃ prāpya saṃbhava pratītya samutpāda iti vīpsāsaṃbandhaḥ kriyate /",
  "SA10canprasu:85": "atha viśeṣaparāmarśaḥ, tadā cakṣuḥ prāpya rūpāṇi ceti na vīpsāyāḥ saṃbandha iti //",
  "SA10canprasu:86": "evaṃ tāvadanuvādākauśalamācāryasya //",
  "SA10canprasu:87": "etadvā ayuktam /",
  "SA10canprasu:88": "kiṃ ca /",
  "SA10canprasu:89": "ayuktametat \"cakṣuḥ pratītya rūpāṇi ca utpadyate cakṣurvijñānam\" iti,",
  "SA10canprasu:90": "atrārthadvayāsaṃbhavāt iti yaduktaṃ dūṣaṇam,",
  "SA10canprasu:91": "tadapi nopapadyate /",
  "SA10canprasu:92": "kiṃ kāraṇam? kathamanenaiva tatprāpteḥ saṃbhava iti yuktyanupādānena pratijñāmātratvāt /",
  "SA10canprasu:93": "athāyamabhiprāyaḥ syāt arūpitvādvijñānasya cakṣuṣā prāptirnāsti,",
  "SA10canprasu:94": "rūpiṇāmeva tatprāptidarśanāditi,",
  "SA10canprasu:95": "etadapi na yuktam,",
  "SA10canprasu:96": "'prāptaphalo 'yaṃ bhikṣuḥ'; ityatrāpi prāptyabhyupagamāt /",
  "SA10canprasu:97": "prāpyaśabdasya ca apekṣyaśabdaparyāyatvāt /",
  "SA10canprasu:98": "prāptyarthasyaiva ācāryāryanāgārjunena pratītyaśabdasya",
  "SA10canprasu:99": "tattatprāpya yadutpannaṃ notpannaṃ tatsvabhāvataḥ /",
  "SA10canprasu:100": "ityabhyupagamāt / tato dūṣaṇamapi nopapadyate ityapare //",
  "SA10canprasu:101": "yaccāpi svamataṃ vyavasthāpitam- \"kiṃ tarhi,",
  "SA10canprasu:102": "asmin sati idaṃ bhavati,",
  "SA10canprasu:103": "asyotpādādidamutpadyate,",
  "SA10canprasu:104": "iti idaṃpratyayatārthaḥ pratītyasamutpādārtha iti\",",
  "SA10canprasu:105": "tadapi nopapadyate,",
  "SA10canprasu:106": "pratītyasamutpādaśabdayoḥ pratyekamarthaviśeṣānabhidhānāt,",
  "SA10canprasu:107": "tadvyutpādasya ca vivakṣitatvāt //",
  "SA10canprasu:108": "athāpi rūḍhiśabdaṃ pratītyasamutpādaśabdamabhyupetya araṇyetilakādivadevamucyate,",
  "SA10canprasu:109": "tadapi nopapannam,",
  "SA10canprasu:110": "avayavārthānugatasyaiva pratītyasamutpādasya ācāryeṇa",
  "SA10canprasu:111": "tattatprāpya yadutpannaṃ notpannaṃ tatsvabhāvataḥ /",
  "SA10canprasu:112": "ityabhyupagamāt / atha",
  "SA10canprasu:113": "asminsatīdaṃ bhavati hrasve dīrghaṃ yathā sati /",
  "SA10canprasu:114": "iti vyākhyāyamānena nanu tadevābhyupagataṃ bhavati,",
  "SA10canprasu:115": "hrasvaṃ pratītya,",
  "SA10canprasu:116": "hrasvaṃ prāpya,",
  "SA10canprasu:117": "hrasvamapekṣya dīrghaṃ bhavatīti /",
  "SA10canprasu:118": "tataśca yadeva dūṣyate tadevābhyupagamyate iti na yujyate /",
  "SA10canprasu:119": "ityalaṃ prasaṅgena //",
  "SA10canprasu:120": "[Pp_4]",
  "SA10canprasu:121": "tadevaṃ hetupratyayāpekṣaṃ bhāvānāmutpādaṃ paridīpayatā bhagavatā ahetvekahetuviṣamahetusaṃbhūtatvaṃ svaparobhayakṛtatvaṃ ca bhāvānāṃ niṣiddhaṃ bhavati,",
  "SA10canprasu:122": "tanniṣedhācca sāṃvṛtānāṃ padārthānāṃ yathāvasthitaṃ sāṃvṛtaṃ svarūpamudbhāvitaṃ bhavati /",
  "SA10canprasu:123": "sa evedānīṃ sāṃvṛtaḥ pratītyasamutpādaḥ svabhāvenānutpannatvād āryajñānāpekṣayā nāsminnirodho vidyate yāvannāsminnirgamo vidyate ityanirodhādibhiraṣṭābhirviśe ṣaṇairviśiṣyate /",
  "SA10canprasu:124": "yathā ca nirodhādayo na santi pratītyasamutpādasya tathā sakalaśāstreṇa pratipādayiṣyati //",
  "SA10canprasu:125": "anantaviśeṣaṇasaṃbhave 'pi pratītyasamutpādasya aṣṭānāmevopādānameṣāṃ prādhānyena vivādāṅgabhūtatvāt /",
  "SA10canprasu:126": "yathāvasthitapratītyasamutpādadarśane sati āryāṇāmabhidheyādilakṣaṇasya prapañcasya sarvathoparamāt,",
  "SA10canprasu:127": "prapañcānāmupaśamo 'sminniti sa eva pratītyasamutpādaḥ prapaḥcopaśama ityucyate /",
  "SA10canprasu:128": "cittacaittānāṃ ca tasminnapravṛttau jḥānajḥeyavyavahāranivṛttau jātijarāmaraṇādiniravaśeṣopadravarahitatvāt śivaḥ /",
  "SA10canprasu:129": "yathābhihitaviśeṣaṇasya pratītyasamutpādasya deśanākriyayā īpsitatamatvāt karmaṇā nirdeśaḥ //",
  "SA10canprasu:130": "anirodhamanutpādamanucchedamaśāśvatam /",
  "SA10canprasu:131": "anekārthamanānārthamanāgamamanirgamam // 1 //",
  "SA10canprasu:132": "yaḥ pratītyasamutpādaṃ prapañcopaśamaṃ śivam /",
  "SA10canprasu:133": "deśayāmāsa saṃbuddhastaṃ vande vadatāṃ varam // 2 //",
  "SA10canprasu:134_0": "yathopavarṇitapratītyasamutpādāvagamācca tathāgatasyaivaikasyāviparītārthavāditvaṃ",
  "SA10canprasu:134_1": "paśyan sarvaparapravādāṃśca bālapralāpānivāvetya atīva prasādānugata ācāryo bhūyo",
  "SA10canprasu:134_2": "bhagavantaṃ viśeṣayati- vadatāṃ varamiti //",
  "SA10canprasu:135": "atra ca nirodhasya pūrvaṃ prativedhaḥ utpādanirodhayoḥ paurvāparyāvasthāyāḥ siddhayabhāvaṃ dyotayitum / vakṣyati hi-",
  "SA10canprasu:136": "pūrvaṃ jātiryadi bhavejjarāmaraṇamuttaram /",
  "SA10canprasu:137": "nirjarāmaraṇā jātirbhavejjāyeta cāmṛtaḥ //",
  "SA10canprasu:138": "iti / tasmānnāyaṃ niyamo yat pūrvamutpādena bhavitavyaṃ paścānnirodheneti //",
  "SA10canprasu:139": "idānīmanirodhādiviśiṣṭapratītyasamutpādapratipipādayiṣayā utpādapratiṣedhena nirodhādi pratiṣedhasaukarya manyamāna ācāryaḥ prathamamevotpādaprativedhamārabhate /",
  "SA10canprasu:140": "utpādo hi paraiḥ parikalpyamānaḥ svato vā parikalpyeta,",
  "SA10canprasu:141": "parataḥ,",
  "SA10canprasu:142": "ubhayataḥ,",
  "SA10canprasu:143": "ahetuto vā parikalpyeta /",
  "SA10canprasu:144": "sarvathā ca nopapadyata iti niścityāha-",
  "SA10canprasu:145": "na svato nāpi parato na dvābhyāṃ nāpyahetutaḥ /",
  "SA10canprasu:146": "utpannā jātu vidyante bhāvāḥ kvacana kecana // 3 //",
  "SA10canprasu:147": "[Pp_5]",
  "SA10canprasu:148": "tatra jātviti kadācidityarthaḥ /",
  "SA10canprasu:149": "kvacanaśabda ādhāravacanaḥ kvacicchabdaparyāyaḥ kecanaśabda ādheyavacanaḥ kecicchabdaparyāyaḥ /",
  "SA10canprasu:150": "tataścaivaṃ saṃbandhaḥ- naiva svata utpannā jātu vidyante bhāvāḥ, kvacana, kecana /",
  "SA10canprasu:151": "evaṃ pratijñātrayamapi yojyam //",
  "SA10canprasu:152": "nanu ca- naiva svata utpannā ityavadhāryamāṇe parata utpannā ityaniṣṭaṃ prāpnoti /",
  "SA10canprasu:153": "na prāpnoti prasajyapratiṣedhasya vivakṣitatvāt, parato 'pyutpādasya pratiṣetsyamānatvāt /",
  "SA10canprasu:154": "yayā copapattyā svata utpādo na saṃbhavati, sā-",
  "SA10canprasu:155": "tasmāddhi tasya bhavane na guṇo 'sti kaścij-",
  "SA10canprasu:156": "jātasya janma punareva ca naiva yuktam /",
  "SA10canprasu:157": "ityādinā madhyamakāvatārādidvāreṇāvaseyā //",
  "SA10canprasu:158": "ācāryabuddhapālitastvāha- na svata utpadyante bhāvāḥ, tadutpādavaiyarthyāt, atiprasaṅgadoṣācca /",
  "SA10canprasu:159": "na hi svātmanā vidyamānānāṃ padārthānāṃ punarutpāde prayojanamasti /",
  "SA10canprasu:160": "atha sannapi jāyeta, na kadācinna jāyeta iti //",
  "SA10canprasu:161": "atraike dūṣaṇamāhuḥ- tadayuktam, hetudṛṣṭāntānabhidhānātparoktadoṣāparihārācca /",
  "SA10canprasu:162": "prasaṅga vākyatvācca prakṛtārthaviparyayeṇa viparītārthasādhyataddharmavyaktau parasmādutpannābhāvājanmasāphalyāt janmaniro(bo?)",
  "SA10canprasu:163": "dhācceti kṛtāntavirodhaḥ syāt //",
  "SA10canprasu:164": "sarvametaddūṣaṇamayujyamānaṃ vayaṃ paśyāmaḥ /",
  "SA10canprasu:165": "kathaṃ kṛtvā? tatra yattāvaduktaṃ hetudṛṣṭāntānabhidhānāditi, tadayuktam /",
  "SA10canprasu:166": "kiṃ kāraṇam?",
  "SA10canprasu:167": "yasmātparaḥ svata utpattimabhyupagacchan, pṛcchayate- svata iti hetutvena tadeva cotpadyate iti?",
  "SA10canprasu:168": "na ca vidyamānasya punarutpattau prayojanaṃ paśyāmaḥ, anavasthāṃ ca paśyāmaḥ /",
  "SA10canprasu:169": "na ca tvayā utpannasya punarutpāda iṣyate 'navasthā cāpyaniṣṭeti /",
  "SA10canprasu:170": "tasmānnirupapattika eva tvadvādaḥ svābhyupagamavirodhaśceti /",
  "SA10canprasu:171": "kimiti codite paronābhyupaiti yato hetudṛṣṭāntopādānasāphalyaṃ syāt?",
  "SA10canprasu:172": "atha svābhyupagamavirodhacodanayāpi paro na nivartate,",
  "SA10canprasu:173": "tadā nirlajjatayā hetudṛṣṭāntābhyāmapi naiva nivarteta /",
  "SA10canprasu:174": "na conmattakena sahāsmākaṃ vivāda iti /",
  "SA10canprasu:175": "tasmātsarvathā priyānumānatāmevātmanaḥ ācāryaḥ prakaṭayati asthāne 'pyanumānaṃ praveśayan /",
  "SA10canprasu:176": "na ca mādhyamikasya sataḥ svatantramanumānaṃ kartuṃ yuktaṃ pakṣāntarābhyupagamābhāvāt /",
  "SA10canprasu:177": "tathoktamāryadevena-",
  "SA10canprasu:178": "sadasatsadasacceti yasya pakṣo na vidyate /",
  "SA10canprasu:179": "upālambhaścireṇāpi tasya vaktuṃ na śakyate //",
  "SA10canprasu:180": "[Pp_6]",
  "SA10canprasu:181": "vigrahavyāvartanyāṃ coktam-",
  "SA10canprasu:182": "yadi kācana pratijñā syānme tata eva me bhaveddoṣaḥ /",
  "SA10canprasu:183": "nāsti ca mama pratijñā tasmānnaivāsti me doṣaḥ //",
  "SA10canprasu:184": "yadi kiṃcidupalameyaṃ pravartayeyaṃ nivartayeyaṃ vā /",
  "SA10canprasu:185": "pratyakṣādibhirarthaistadabhāvānme 'nupālambhaḥ //",
  "SA10canprasu:186": "iti /",
  "SA10canprasu:187": "yadā caivaṃ svatantrānumānānabhidhāyitvaṃ mādhyamikasya,",
  "SA10canprasu:188": "tadā kutaḥ \"nādhyātmikānyāyatanāni svata utpannāni\" iti svatantrā pratijñā yasyāṃ sāṃkhyāḥ pratyavasthāpyante /",
  "SA10canprasu:189": "ko 'rya pratijñārthaḥ kiṃ kāryātmakatvātsvata uta kāraṇātmakatvāditi /",
  "SA10canprasu:190": "kiṃ cātaḥ?",
  "SA10canprasu:191": "kāryātmakāccet siddha sādhanam,",
  "SA10canprasu:192": "kāraṇātmakāccet viruddhārthatā,",
  "SA10canprasu:193": "kāraṇātmanā vidyamānasyaiva sarvasyotpattimata utpādāditi /",
  "SA10canprasu:194": "kuto 'smākaṃ vidyamānatvāditi heturyasya siddhasādhanaṃ viruddhārthatā vā syāt,",
  "SA10canprasu:195": "yasya siddhasādhanasya yasyāśca viruddhārthatāyāḥ parihārārthaṃ yatnaṃ kariṣyāmaḥ /",
  "SA10canprasu:196": "tasmātparoktadoṣāprasaṅgādeva tatparihāraḥ ācāryabuddhapālitena na varṇanīyaḥ //",
  "SA10canprasu:197_0": "athāpi syāt- mādhyamikānāṃ pakṣahetudṛṣṭāntānāmasiddheḥ svatantrānumānānabhidhāyitvāt",
  "SA10canprasu:197_1": "svata utpattipratiṣedhapratijñātārthasādhanaṃ mā bhūdubhayasiddhena vānumānena parapratijñānirākaraṇam /",
  "SA10canprasu:198": "parapratijñāyāstu svata evānumānavirodhacodanayā svata eva pakṣahetudṛṣṭāntadoṣarahitaiḥ pakṣādibhirbhavitavyam /",
  "SA10canprasu:199": "tataśca tadanabhidhānāt taddoṣāparihārācca sa eva doṣa iti /",
  "SA10canprasu:200": "ucyate /",
  "SA10canprasu:201": "naitadevam /",
  "SA10canprasu:202": "kiṃ kāraṇam?",
  "SA10canprasu:203": "yasmād yo hi yamarthaṃ pratijānīte,",
  "SA10canprasu:204": "tena svaniścayavadanyeṣāṃ niścayotpādanecchayā yayā upapattyā asāvartho 'dhigataḥ saivopapattiḥ parasmai upadeṣṭavyā /",
  "SA10canprasu:205": "tasmādeṣa tāvannyāyaḥ- yatpareṇaiva svābhyupagatapratijñātārthasādhanamupādeyam /",
  "SA10canprasu:206": "na cāyaṃ (cānena?) paraṃ prati /",
  "SA10canprasu:207_0": "hetudṛṣṭāntāsaṃbhavāt pratijñānusāratayaiva kevalaṃ svapratijñātārthasādhanamupādatta",
  "SA10canprasu:207_1": "iti nirupapattikapakṣābhyupagamāt svātmānamevāyaṃ kevalaṃ visaṃvādayan na śaknoti",
  "SA10canprasu:207_2": "pareṣāṃ niścayamādhātumiti /",
  "SA10canprasu:208": "idamevāsya spaṣṭataraṃ dūṣaṇaṃ yaduta svapratijñātārthasādhanāsāmarthyamiti kimatrānumānabādhodbhāvanayā prayojanam?",
  "SA10canprasu:209": "athāpyavaśyaṃ svato 'numānavirodhadoṣa udbhāvanīyaḥ, so 'pyudbhāvita evācāryabuddhapālitena /",
  "SA10canprasu:210": "kathamiti cet,",
  "SA10canprasu:211": "na svata utpadyante bhāvāḥ,",
  "SA10canprasu:212": "tadutpādavaiyarthyāditi vacanāt,",
  "SA10canprasu:213": "atra hi tadityanena svātmanā vidyamānasya parāmarśaḥ /",
  "SA10canprasu:214": "kasmāditi cet,",
  "SA10canprasu:215": "tathā hi tasya saṃgraheṇoktavākyasyaitadvivaraṇavākyam,",
  "SA10canprasu:216": "na hi svātmanā vidyamānānāṃ punarutpāde prayojanamiti /",
  "SA10canprasu:217": "anena ca vākyena sādhyasādhanadharmānugatasya paraprasiddhasya sādharmyadṛṣṭāntasyopādānam /",
  "SA10canprasu:218": "tatra svātmanā vidyamānasyetyanena hetuparāmarśaḥ /",
  "SA10canprasu:219": "utpādavayarthyādityanena sādhyadharmaparāmarśaḥ //",
  "SA10canprasu:220": "tatra yathā- anityaḥ śabdaḥ kṛtakatvāt /",
  "SA10canprasu:221": "kṛtakatvamanityaṃ [Pp_7] dṛṣṭaṃ yathā ghaṭaḥ /",
  "SA10canprasu:222": "tathā ca kṛtakaḥ śabdaḥ /",
  "SA10canprasu:223": "tasmātkṛtakatvādanitya iti kṛtakatvamatra upanayābhivyakto hetuḥ /",
  "SA10canprasu:224": "evamihāpi- na svata utpadyante bhāvāḥ, svātmanā vidyamānānāṃ punarutpādavaiyarthyāt /",
  "SA10canprasu:225": "iha hi svātmanā vidyamānaṃ puro 'vasthitaṃ ghaṭādikaṃ punarutpādānapekṣaṃ dṛṣṭam,",
  "SA10canprasu:226": "tathā ca mṛtpiṇḍādyavasthāyāmapi yadi svātmanā vidyamānaṃ ghaṭādikamiti manyase,",
  "SA10canprasu:227": "tadāpi tasya svātmanā vidyamānasya nāstyutpāda iti /",
  "SA10canprasu:228": "evaṃ svātmanā vidyamānatvena upanayābhivyaktena punarutpādapratiṣedhāvyabhicāriṇā hetunā svata eva sāṃkhyasyānumānavirodhodbhāvanamanuṣṭhitameveti /",
  "SA10canprasu:229": "tatkimucyate tadayuktaṃ hetudṛṣṭāntānabhidhānāditi?",
  "SA10canprasu:230": "na ca kevalaṃ hetudṛṣṭāntānabhidhānaṃ na saṃbhavati, paroktadoṣāparihāradoṣo na saṃbhavati /",
  "SA10canprasu:231": "kathaṃ kṛtvā?",
  "SA10canprasu:232": "sāṃkhyā hi naiva abhivyaktarūpasya puro 'vasthitasya ghaṭasya punarabhivyaktimicchanti /",
  "SA10canprasu:233": "tasyaiva ca iha dṛṣṭāntatvenopādānam, siddharūpatvāt /",
  "SA10canprasu:234": "anabhivyaktarūpasya ca śaktirūpāpannasya utpattipratiṣedhaviśiṣṭasādhyatvāt kutaḥ siddhasādhanapakṣadoṣāśaṅkā,",
  "SA10canprasu:235": "kuto vā hetorviruddhārthatāśaṅketi /",
  "SA10canprasu:236": "tasmātsvato 'numānavirodhacodanāyāmapi yathopavarṇitadoṣābhāvātparoktadoṣāparihārāsaṃbhava eva /",
  "SA10canprasu:237": "ityasaṃbaddhamevaitaddūṣaṇamiti vijñeyam //",
  "SA10canprasu:238": "ghaṭādikamityādiśabdena niravaśeṣotpitsupadārthasaṃgrahasya vivakṣitatvādanaikāntikatāpi paiṭādibhirnaiva saṃbhavati //",
  "SA10canprasu:239": "athavā /",
  "SA10canprasu:240": "ayamanyaḥ prayogamārgaḥ- puruṣavyatiriktāḥ padārthāḥ svata utpattivādinaḥ /",
  "SA10canprasu:241": "tata eva na svata utpadyante /",
  "SA10canprasu:242": "svātmanā vidyamānatvāt /",
  "SA10canprasu:243": "puruṣavat /",
  "SA10canprasu:244": "itīdamudāharaṇamudāhāryam //",
  "SA10canprasu:245": "yadyapi ca abhivyaktivādina utpādapratiṣedho na bādhakaḥ,",
  "SA10canprasu:246": "tathāpi abhivyaktāvutpādaśabdaṃ nipātya pūrvaṃ paścācca anupalabdhyupalabdhisādharmyeṇa utpādaśabdenābhivyakterevābhidhānādayaṃ pratiṣedho na abādhakaḥ //",
  "SA10canprasu:247": "kathaṃ punarayaṃ yathoktārthābhidhānaṃ vinā vyastavicāro labhyata iti cet, taducyate /",
  "SA10canprasu:248": "atha vākyāni kṛtāni, tāni mahārthatvādyathoditamarthaṃ saṃgṛhya pravṛttāni /",
  "SA10canprasu:249": "tāni ca vyākhyāyamānāni yathoktamarthātmānaṃ prasūyanta iti nātra kiṃcidanupāttaṃ saṃbhāvyate //",
  "SA10canprasu:250": "prasaṅgaviparītena cārthena parasyaiva saṃbandho nāsmākam /",
  "SA10canprasu:251": "svapratijñāyā abhāvāt /",
  "SA10canprasu:252": "tataśca siddhāntavirodhāsaṃbhavaḥ /",
  "SA10canprasu:253": "parasya ca yāvadbahavo doṣāḥ prasaṅgaviparītāpattyā āpadyante, tāvadasmābhirabhīṣyata eveti /",
  "SA10canprasu:254": "kuto nu khalu aviparītācāryanāgārjunamatānusāriṇaḥ ācāryabuddhapālitasya sāvakāśavacanābhidhāyitvam,",
  "SA10canprasu:255": "yato 'sya paro 'vakāśaṃ labheta?",
  "SA10canprasu:256": "niḥsvabhāvabhāvavādinā sasvabhāvabhāvavādinaḥ prasaṅge āpa(pā?)",
  "SA10canprasu:257": "dyamāne kutaḥ prasaṅgaviparītārthaprasaṅgitā?",
  "SA10canprasu:258": "na hi śabdāḥ dāṇḍapāśikā iva vaktāramasvatantrayanti,",
  "SA10canprasu:259": "kiṃ tarhi satyāṃ śaktau vakturvivakṣāmanuvidhīyante /",
  "SA10canprasu:260": "tataśca (Pp_8)",
  "SA10canprasu:261": "parapratijñāpratiṣedhamātraphalatvātprasaṅgāpādanasya nāsti prasaṅgaviparītārthāpattiḥ /",
  "SA10canprasu:262": "tathā ca ācāryo bhūyasā prasaṅgāpattimukhenaiva parapakṣaṃ nirākaroti sma / tadyathā-",
  "SA10canprasu:263": "nākāśaṃ vidyate kiṃcitpūrvamākāśalakṣaṇāt /",
  "SA10canprasu:264": "alakṣaṇaṃ prasajyeta syātpūrvaṃ yadi lakṣaṇāt //",
  "SA10canprasu:265": "rūpakāraṇanirmukte rūpe rūpaṃ prasajyate /",
  "SA10canprasu:266": "āhetukaṃ na cāstyarthaḥ kaścidāhetukaḥ kvacit //",
  "SA10canprasu:267": "bhāvastāvanna nirvāṇaṃ jarāmaraṇalakṣaṇam /",
  "SA10canprasu:268": "prasajyetāsti bhāvo hi na jarāmaraṇaṃ vinā //",
  "SA10canprasu:269": "ityādinā /",
  "SA10canprasu:270": "atha arthavākyatvādācāryavākyānāṃ mahārthatve sati anekaprayoniṣpattihetutvaṃ parikalpyate,",
  "SA10canprasu:271": "ācāryabuddhapālitavyākhyānānyapi kimiti na tathaiva parikalpyante?",
  "SA10canprasu:272": "atha syāt- vṛttikārāṇāmeṣa nyāyaḥ,",
  "SA10canprasu:273": "yatprayogavākyavistarābhidhānaṃ kartavyamiti,",
  "SA10canprasu:274": "etadapi nāsti,",
  "SA10canprasu:275": "vigrahavyāvartanyā vṛttiṃ kurvatāpyācāryeṇa prayogavākyānabhidhānāt //",
  "SA10canprasu:276": "api ca /",
  "SA10canprasu:277": "ātmanastarkaśāstrātikauśalamātramāviścikīrṣayā aṅgīkṛtamadhyamakadarśanasyāpi yatsvatantraprayogavākyābhidhānaṃ tadatitarāmanekadoṣasamudāyāspadamasya tārkikasyopalakṣyate /",
  "SA10canprasu:278": "kathaṃ kṛtvā?",
  "SA10canprasu:279": "tatra yattāvadevamuktam- atra prayogavākyaṃ bhavati- na paramārthataḥ ādhyātmikānyāyatanāni svata utpannāni,",
  "SA10canprasu:280": "vidyamānatvāt, caitanyavaditi /",
  "SA10canprasu:281": "kimartha punaratra paramārthata iti viśeṣaṇamupādīyate?",
  "SA10canprasu:282": "lokasaṃvṛtyābhyupagatasya utpādasya apratiṣidhyamānatvāt,",
  "SA10canprasu:283": "pratiṣedhe ca abhyupetabādhāprasaṅgāditi cet, naitadyuktam /",
  "SA10canprasu:284": "saṃvṛtyāpi svata utpattyanabhyupagamāt / yathoktaṃ sūtre-",
  "SA10canprasu:285": "\"sa cāyaṃ bījahetuko 'ṅkura utpadyamāno na svayaṃkṛto na parakṛto nobhayakṛto nāpyahetusamutpanno niśvarakālāṇuprakṛtisvabhāvasaṃbhūtaḥ\" iti /",
  "SA10canprasu:286": "tathā-",
  "SA10canprasu:287": "bījasya sato yathāṅkuro na ca yo bīju sa caiva aṅkuro /",
  "SA10canprasu:288": "na ca anyu tato na caiva tadevamanucchedaaśāśvatadharmatā //",
  "SA10canprasu:289": "ihāpi vakṣyati-",
  "SA10canprasu:290": "pratītya yadyadbhavati na hi tāvattadeva tat /",
  "SA10canprasu:291": "na cānyadapi tattasmānnocchinnaṃ nāpi śāśvatam //",
  "SA10canprasu:292": "iti //",
  "SA10canprasu:293": "[Pp_9]",
  "SA10canprasu:294": "paramatāpekṣaṃ viśeṣaṇamiti cet, tadayuktam /",
  "SA10canprasu:295": "saṃvṛtyāpi tadīyavyavasthānabhyupagamāt /",
  "SA10canprasu:296": "satyadvayāviparītadarśanaparibhraṣṭā eva hi tīrthikā yāvadubhayathāpi niṣidhyante tāvad guṇa eva saṃbhāvyata iti /",
  "SA10canprasu:297": "evaṃ paramatāpekṣamapi viśeṣaṇābhidhānaṃ na yujyate //",
  "SA10canprasu:298": "na cāpi lokaḥ svatautpattiṃ pratipannaḥ, yatastadapekṣayāpi viśeṣaṇasāphalyaṃ syāt /",
  "SA10canprasu:299": "loko hi svataḥ parata ityevamādikaṃ vicāramanavatārya kāraṇātkāryamutpadyate ityetāvanmātraṃ pratipannaḥ /",
  "SA10canprasu:300": "evamācāryo 'pi vyavasthāpayāmāsa /",
  "SA10canprasu:301": "iti sarvathā viśeṣaṇavaiphalyameva niścīyate //",
  "SA10canprasu:302": "api ca /",
  "SA10canprasu:303": "yadi saṃvṛtyā utpattipratiṣedhanirācikīrṣuṇā viśeṣaṇametadupādīyate,",
  "SA10canprasu:304": "tadā svato 'siddhādhāre pakṣadoṣaḥ,",
  "SA10canprasu:305": "āśrayāsiddhau vā hetudoṣaḥ syāt /",
  "SA10canprasu:306": "paramārthataḥ svataścakṣurādyāyatanānāmanabhyupagamāt /",
  "SA10canprasu:307": "saṃvṛtyā cakṣurādisadbhāvādadoṣa iti cet, paramārthata ityetattarhi kasya viśeṣaṇam?",
  "SA10canprasu:308": "sāṃvṛtānāṃ cakṣurādīnāṃ paramārthata utpattipratiṣedhād utpattipratiṣedhaviśeṣaṇe paramārthagrahaṇamiti cet,",
  "SA10canprasu:309": "evaṃ tarhi evameva vaktavyaṃ syāt- sāṃvṛtānāṃ cakṣurādīnāṃ paramārthato nāstyutpattiriti /",
  "SA10canprasu:310": "na caivamucyate /",
  "SA10canprasu:311": "ucyamāne 'pi parairvastusatāmeva cakṣurādīnāmabhyupagamāt,",
  "SA10canprasu:312": "prajñaptisatāmanabhyupagamāt parato 'siddhādhāraḥ pakṣadoṣaḥ syāditi na yuktametat //",
  "SA10canprasu:313": "atha syāt- yathā anityaḥ śabda iti dharmadharmisāmānyameva gṛhyate na viśeṣaḥ,",
  "SA10canprasu:314": "viśeṣagrahaṇe hi sati anumānānumeyavyavahārābhāvaḥ syāt /",
  "SA10canprasu:315": "tathā hi- yadi cāturmahābhautikaḥ śabdo gṛhyate, sa parasyāsiddhaḥ /",
  "SA10canprasu:316": "athākāśaguṇo gṛhyate, sa bauddhasya svato 'siddhaḥ /",
  "SA10canprasu:317": "tathā vaiśeṣikasya śabdānityatāṃ pratijānānasya yadi kāryaḥ śabdo gṛhyate, sa parato 'siddhaḥ /",
  "SA10canprasu:318": "atha vyaṅgayaḥ, sa svato 'siddhaḥ /",
  "SA10canprasu:319": "evaṃ yathāsaṃbhavaṃ vināśo 'pi yadi sahetukaḥ, sa bauddhasya svato 'siddhaḥ /",
  "SA10canprasu:320": "atha nirhetukaḥ, sa parasyāsiddha iti /",
  "SA10canprasu:321": "tasmād yathātra dharmadharmisāmānyamātrameva gṛhyate,",
  "SA10canprasu:322": "evamihāpi dharmimātramutsṛṣṭaviśeṣaṇaṃ grahīṣyata iti cet, naitadevam /",
  "SA10canprasu:323": "yasmād yadaivotpādapratiṣedho 'tra sādhyadharmo 'bhipretaḥ,",
  "SA10canprasu:324": "tadaiva dharmiṇastadādhārasya viparyāsamātrāsāditātmabhāvasya pracyutiḥ svayamevānenāṅgīkṛtā /",
  "SA10canprasu:325": "bhinnau hi viparyāsāviparyāsau /",
  "SA10canprasu:326": "tadyadā viparyāsena asatsattvena gṛhyate,",
  "SA10canprasu:327": "taimirikeṇeva keśādi,",
  "SA10canprasu:328": "tadā kutaḥ sadbhūtapadārthaleśasyāpyupalabdhiḥ?",
  "SA10canprasu:329": "yadā ca aviparyāsādabhūtaṃ nādhyāropitaṃ vitaimirikeṇeva keśādi,",
  "SA10canprasu:330": "tadā kuto 'sadbhūtapadārthaleśasyāpyupalabdhiḥ,",
  "SA10canprasu:331": "yena tadānīṃ saṃvṛtiḥ syāt?",
  "SA10canprasu:332": "ata evoktamācāryapādaiḥ-",
  "SA10canprasu:333": "yadi kiṃcidupalameyaṃ pravartayeyaṃ nivartayeyaṃ vā /",
  "SA10canprasu:334": "pratyakṣādibhirarthaistadabhāvānme 'nupālambhaḥ // iti //",
  "SA10canprasu:335": "yataścaivaṃ bhinnau viparyāsāviparyāsau,",
  "SA10canprasu:336": "ato viduṣāmaviparītāvasthāyāṃ viparītasyāsaṃbhavātkutaḥ sāṃvṛtaṃ cakṣuḥ yasya dharmitvaṃ syāt?",
  "SA10canprasu:337": "iti na vyāvartate 'siddhādhāre pakṣadoṣaḥ, āśrayāsiddho vā hetudoṣaḥ /",
  "SA10canprasu:338": "ityaparihāra evāyam //",
  "SA10canprasu:339": "[Pp_10]",
  "SA10canprasu:340": "nidarśanasyāpi nāsti sāmyam /",
  "SA10canprasu:341": "tatra hi śabdasāmānyamanityatāsāmānyaṃ ca avivakṣitaviśeṣaṃ dvayorapi saṃvidyate /",
  "SA10canprasu:342": "na tvevaṃ cakṣuḥ sāmānyaṃ śūnyatāśūnyatāvādibhyāṃ saṃvṛtyā aṅgīkṛtaṃ nāpi paramārthataḥ /",
  "SA10canprasu:343": "iti nāsti nidarśanasya sāmyam //",
  "SA10canprasu:344": "yaścāyamasiddhādhārapakṣadoṣodbhāvane vidhiḥ,",
  "SA10canprasu:345": "eṣa eva sattvādityasya hetorasiddhārthatodbhāvane 'pi yojyaḥ //",
  "SA10canprasu:346": "itthaṃ caitadevam, yatsvayamaṣyanenāyaṃ yathokto 'rtho 'bhyupagatastārkikeṇa /",
  "SA10canprasu:347": "santyevādhyātmikāyatanotpādakā hetvādayaḥ, tathā tathāgatena nirdeśāt /",
  "SA10canprasu:348": "yaddhi yathā tathāgatenāsti nirdiṣṭaṃ tattathā, tadyathā śāntaṃ nirvāṇamiti //",
  "SA10canprasu:349": "asya paropakṣiptasya sādhanasyedaṃ dūṣaṇamabhihitamanena- ko hi bhavatāmabhipreto 'tra hetvarthaḥ?",
  "SA10canprasu:350": "saṃvṛtyā tathā tathāgatena nirdeśāt, uta paramārthata iti?",
  "SA10canprasu:351": "saṃvṛtyā cet, svato hetorasiddhārthatā / paramārthataścet,",
  "SA10canprasu:352": "na sannāsanna sadasaddharmo nirvartate yadā /",
  "SA10canprasu:353": "sadasadubhayātmakakāryapratyayatvanirākaraṇāt, tadā-",
  "SA10canprasu:354": "kathaṃ nirvartako heturevaṃ sati hi yujyate //",
  "SA10canprasu:355": "naivāsau nirvartako heturiti vākyārthaḥ /",
  "SA10canprasu:356": "tataśca paramārthato nirvartyanirvartakatvāsiddheḥ asiddhārthatā viruddhārthatā vā hetoriti //",
  "SA10canprasu:357": "yataścaivaṃ svayamevāmunā nyāyena hetorasiddhiraṅgīkṛtānena,",
  "SA10canprasu:358": "tasmātsarveṣvevānumāneṣu vastu dharmopanyastahetukeṣu svata evaṃ hetvādīnāmasiddhatvāt sarvāṇyeva sādhanāni vyāhanyante /",
  "SA10canprasu:359": "tadyathā- na paramārthataḥ parebhyastatpratyayebhyaḥ ādhyātmikāyatanajanma,",
  "SA10canprasu:360": "paratvāt, tadyathā paṭasya /",
  "SA10canprasu:361": "athavā- na pare paramārthena vivakṣitāḥ cakṣurādyādhyātmikāyatananirvartakāḥ pratyayā iti pratīyante,",
  "SA10canprasu:362": "paratvāt,",
  "SA10canprasu:363": "tadyathā tantvādaya iti /",
  "SA10canprasu:364": "paratvādikamatra svata evāsiddham //",
  "SA10canprasu:365": "yathā cānena- utpannā eva ādhyātmikā bhāvāḥ,",
  "SA10canprasu:366": "tadviṣayiviśiṣṭavyavahārakaraṇāt- ityasya parābhihitasya hetorasiddhārthatāmudbhāvayiṣuṇā idamuktam,",
  "SA10canprasu:367": "atha samāhitasya yoginaḥ prajñācakṣuṣā bhāvayāthātmyaṃ paśyataḥ utpādagatyādayaḥ santi paramārthata iti sādhyate,",
  "SA10canprasu:368": "tadā tadviṣayiviśiṣṭavyavahārakaraṇāditi hetorasiddhārthatā,",
  "SA10canprasu:369": "gaterapyutpādaniṣedhādeva niṣedhāditi /",
  "SA10canprasu:370": "evaṃ svakṛtasādhane 'pi paramārthato 'gataṃ naiva gamyate,",
  "SA10canprasu:371": "adhvatvāt,",
  "SA10canprasu:372": "gatādhvavaditi adhvatvahetoḥ svata evāsiddhārthatā yojyā //",
  "SA10canprasu:373": "na paramārthataḥ sabhāgaṃ cakṣū rūpaṃ paśyati, cakṣurindriyatvāt, tadyathā tatsabhāgam /",
  "SA10canprasu:374": "tathā- na cakṣuḥ prekṣate rūpam, bhautikatvāt, rūpavat /",
  "SA10canprasu:375": "kharasvabhāvā na mahī, bhūtatvāt, tadyathānirlaḥ, ityādiṣu hetvādyasiddhiḥ svata eva yojyā //",
  "SA10canprasu:376": "[Pp_11]",
  "SA10canprasu:377": "sattvāditi cāyaṃ hetuḥ parato 'naikāntikaḥ /",
  "SA10canprasu:378": "kiṃ sattvāt caitanyavannādhyātmikānyāyatanāni svata utpadyantām,",
  "SA10canprasu:379": "utāho ghaṭādivat svata utpadyantāmiti ghaṭādīnāṃ sādhyasamatvānnānaikāntikateti cet,",
  "SA10canprasu:380": "naitadevam,",
  "SA10canprasu:381": "tathānabhidhānāt //",
  "SA10canprasu:382": "nanu ca yathā parakīyeṣvanumāneṣu dūṣaṇamuktam,",
  "SA10canprasu:383": "evaṃ svānumāneṣvapi yathoktadūṣaṇaprasaṅge sati sa eva asiddhādhārāsiddhahetvādidoṣaḥ prāpnoti,",
  "SA10canprasu:384": "tataśca yaḥ ubhayordoṣaḥ,",
  "SA10canprasu:385": "na tenaikaścodyo bhavatīti sarvametaddūṣaṇamayuktaṃ jāyata iti /",
  "SA10canprasu:386": "ucyate /",
  "SA10canprasu:387": "svatantramanumānaṃ bruvatāmayaṃ doṣo jāyate /",
  "SA10canprasu:388": "na vayaṃ svatantramanumānaṃ prayuñjmamahe parapratijñāniṣedhaphalatvādasmadanumānānām /",
  "SA10canprasu:389": "tathā hi- paraḥ cakṣuḥ paśyatīti pratipannaḥ /",
  "SA10canprasu:390": "sa tatprasiddhenaivānumānena nirākriyate- cakṣuṣaḥ svātmādarśanadharmamicchasi,",
  "SA10canprasu:391": "paradarśanadharmāvinābhāvitvaṃ cāṅgīkṛtam,",
  "SA10canprasu:392": "tasmād yatra yatra svātmādarśanaṃ tatra tatra paradarśanamapi nāsti,",
  "SA10canprasu:393": "tadyathā ghaṭe,",
  "SA10canprasu:394": "asti ca cakṣuṣaḥ svātmādarśanam,",
  "SA10canprasu:395": "tasmāt paradarśanamapyasya naivāsti /",
  "SA10canprasu:396": "tataśca svātmādarśanaviruddhaṃ nīlādiparadarśanaṃ svaprasiddhenaivānumānena virudhyata iti etāvanmātramasmadanūmānairudbhāvyata iti kuto 'smatpakṣe yathoktadoṣāvatāraḥ,",
  "SA10canprasu:397": "yataḥ samānadoṣatā syāt?",
  "SA10canprasu:398": "kiṃ punaḥ- anyataraprasiddhenāpyanumānenāstyanumānabādhā /",
  "SA10canprasu:399": "asti, sā ca svaprasiddhenaiva hetunā, na paraprasiddhena, lokata evaṃ dṛṣṭatvāt /",
  "SA10canprasu:400": "kadāciddhi loke arthipratyarthibhyāṃ pramāṇīkṛtasya sākṣiṇo vacanena jayo bhavati parājayo vā,",
  "SA10canprasu:401": "kadācit svavacanena /",
  "SA10canprasu:402": "paravacanena tu na jayo nāpi parājayaḥ /",
  "SA10canprasu:403": "yathā ca loke, tathā nyāye 'pi /",
  "SA10canprasu:404": "laukikasyaiva vyavahārasya nyāyaśāstre prastutatvāt /",
  "SA10canprasu:405": "ata eva kaiściduktam- na parataḥ prasiddhibalādanumānabādhā,",
  "SA10canprasu:406": "paraprasiddhereva nirācikīrṣitatvāditi /",
  "SA10canprasu:407": "yastu manyate- ya eva ubhayaniścitavādī,",
  "SA10canprasu:408": "sa pramāṇaṃ dūṣaṇaṃ vā,",
  "SA10canprasu:409": "nānyataraprasiddhasaṃdigdhavācī iti,",
  "SA10canprasu:410": "tenāpi laukikīṃ vyavasthāmanurudhyamānena anumāne yathokta eva nyāyo 'bhyupeyaḥ //",
  "SA10canprasu:411": "tathā hi nobhayaprasiddhena vā āgamena bādhā, kiṃ tarhi svaprasiddhenāpi //",
  "SA10canprasu:412": "svārthānumāne tu sarvatra svaprasiddhireva garīyasī, nobhayaprasiddhiḥ /",
  "SA10canprasu:413": "ata eva tarkalakṣaṇābhidhānaṃ niṣprayojanam,",
  "SA10canprasu:414": "yathāsvaprasiddhayā upapattyā buddhaistadanabhijñavineyajanānugrahāt /",
  "SA10canprasu:415": "ityalaṃ prasaṅgena /",
  "SA10canprasu:416": "prakṛtameva vyākhyāsyāmaḥ //",
  "SA10canprasu:417": "parato 'pi notpadyante bhāvāḥ / parābhāvādeva etacca-",
  "SA10canprasu:418": "na hi svabhāvo bhāvānāṃ pratyayādiṣu vidyate /",
  "SA10canprasu:419": "ityatra pratipādayiṣyati / tataśca parābhāvādeva nāpi parata utpadyante / api ca-",
  "SA10canprasu:420": "anyatpratītya yadi nāma paro 'bhaviṣya-",
  "SA10canprasu:421": "jjāyeta tarhi bahulaḥ śikhino 'ndhakāraḥ /",
  "SA10canprasu:422": "[Pp_12]",
  "SA10canprasu:423": "sarvasya janma ca bhavetkhalu sarvataśca",
  "SA10canprasu:424": "tulyaṃ paratvamakhile 'janake 'pi yasmāt //",
  "SA10canprasu:425": "ityādinā [madhyamakāvatārāt] parata utpattipratiṣedho 'vaseyaḥ //",
  "SA10canprasu:426": "ācāryabuddhapālitastu vyācaṣṭe- na parata utpadyante bhāvāḥ,",
  "SA10canprasu:427": "sarvataḥ sarvasaṃbhavaprasaṅgāt ācāryabhāvaviveko dūṣaṇamāha- tadatra prasaṅgavākyatvāt sādhyasādhanaviparyayaṃ kṛtvā,",
  "SA10canprasu:428": "svataḥ ubhayataḥ ahetuto vā utpadyante bhāvāḥ,",
  "SA10canprasu:429": "kutaścitkasyacidutpatteḥ,",
  "SA10canprasu:430": "iti prākpakṣavirodhaḥ /",
  "SA10canprasu:431": "anyathā sarvataḥ sarvasaṃbhavaprasaṅgāt ityasya sādhanadūṣaṇānantaḥpātitvādasaṃgatārthametat [iti] /",
  "SA10canprasu:432": "etadapyasaṃgatārtham /",
  "SA10canprasu:433": "pūrvameva pratipāditatvād dūṣaṇāntaḥpātitvācca parapratijñātārthadūṣaṇeneti yatkiṃcidetaditi na punaryatna āsthīyate //",
  "SA10canprasu:434": "dvābhyāmapi nopajāyante bhāvāḥ,",
  "SA10canprasu:435": "ubhayapakṣābhihitadoṣaprasaṅgāt pratyekamutpādāsāmarthyācca / vakṣyati hi-",
  "SA10canprasu:436": "syādubhābhyāṃ kṛtaṃ duḥkhaṃ syādekaikakṛtaṃ yadi / iti //",
  "SA10canprasu:437": "ahetuto 'pi notpadyante-",
  "SA10canprasu:438": "hetāvasati kāryaṃ ca kāraṇaṃ ca na vidyate /",
  "SA10canprasu:439": "iti vakṣyamāṇadoṣaprasaṅgāt,",
  "SA10canprasu:440": "gṛhyeta naiva ca jagadyadi hetuśūnyaṃ",
  "SA10canprasu:441": "syādyadvadeva gaganotpalavarṇagandhau //",
  "SA10canprasu:442": "ityādidoṣaprasaṅgācca //",
  "SA10canprasu:443": "ācāryabuddhapālitastvāha- ahetuto notpadyante bhāvāḥ, sadā ca sarvataśca sarvasaṃbhavaprasaṅgāt /",
  "SA10canprasu:444": "atrācāryabhāvaviveko dūṣaṇamāha- atrāpi prasaṅgavākyatvāt yadi viparītasādhyasādhanavyaktivākyārtha iṣyate,",
  "SA10canprasu:445": "tadā etaduktaṃ bhavati- hetuta utpadyante bhāvāḥ,",
  "SA10canprasu:446": "kadācit kutaścit kasyacidutpatteḥ,",
  "SA10canprasu:447": "ārambhasāphalyācca /",
  "SA10canprasu:448": "seyaṃ vyākhyā na yuktā prāguktadoṣāditi /",
  "SA10canprasu:449": "tadetadayuktam, pūrvoditaparihārādityapare //",
  "SA10canprasu:450": "yaccāpi īśvarādīnāmupasaṃgrahārtham, tadāpi na yuktam /",
  "SA10canprasu:451": "īśvarādīnāṃ svaparobhayapakṣeṣu yathābhyupagamamantarbhāvāditi //",
  "SA10canprasu:452": "tasmāt prasādhitametannāstyutpāda iti /",
  "SA10canprasu:453": "utpādāsaṃbhavācca siddho 'nutpādādiviśiṣṭa pratītyasamutpāda iti //",
  "SA10canprasu:454": "[Pp_13]",
  "SA10canprasu:455": "atrāha- yadyevamanutpādādiviśiṣṭaḥ pratītyasamutpādo vyavasthito bhavadbhiḥ,",
  "SA10canprasu:456": "yattarhi bhagavatoktam- avidyāpratyayāḥ saṃskārā avidyānirodhātsaṃskāranirodha iti, tathā-",
  "SA10canprasu:457": "anityāśca te (bata?) saṃskārā utpādavyayadharmiṇaḥ /",
  "SA10canprasu:458": "utpadya hi nirudhyante teṣāṃ vyupaśamaḥ sukhaḥ //",
  "SA10canprasu:459": "tathā- utpādādvā tathāgatānāmanutpādādvā tathāgatānāṃ sthitaivaiṣā dharmāṇāṃ dharmatā,",
  "SA10canprasu:460": "eko dharmaḥ sattvasthitaye yaduta catvāra āhārāḥ,",
  "SA10canprasu:461": "dvau dharmau lokaṃ pālayato hrīścāpatrāpyaṃ cetyādi,",
  "SA10canprasu:462": "tathā- paralokādihāgamanamihalokācca paralokagamanamiti,",
  "SA10canprasu:463": "evaṃ nirodhādiviśiṣṭaḥ pratītyasamutpādo deśito bhagavatā,",
  "SA10canprasu:464": "sa kathaṃ na ni (vi?)",
  "SA10canprasu:465": "rudhyata iti?",
  "SA10canprasu:466": "yata evaṃ nirodhādayaḥ pratītyasamutpādasyopalabhyante,",
  "SA10canprasu:467": "ata evedaṃ madhyamakaśāstraṃ praṇītamācāryeṇa neyanītārthasūtrāntavibhāgopadarśanārtham /",
  "SA10canprasu:468": "tatra ya ete pratītyasamutpādasyotpādādaya uktāḥ,",
  "SA10canprasu:469": "na te vigatāvidyātimirānāsravaviṣayasvabhāvāpekṣayā,",
  "SA10canprasu:470": "kiṃ tarhi avidyātimiropahatamatinayanajñānaviṣayāpekṣayā //",
  "SA10canprasu:471": "tattvadarśanāpekṣayā tūktaṃ bhagavatā- etaddhi bhikṣavaḥ paramaṃ satyaṃ yaduta amoṣadharma nirvāṇam,",
  "SA10canprasu:472": "sarvasaṃskārāśca mṛṣā moṣadharmāṇaḥ iti /",
  "SA10canprasu:473": "tathā- nāstyatra tathatā vā avitathatā vā /",
  "SA10canprasu:474": "moṣadharmaka mapyetat, pralopadharmakamapyetat, mṛṣāpyetat, māyeyaṃ bālalāpinī iti / tathā-",
  "SA10canprasu:475": "phenapiṇḍopamaṃ rūpaṃ vedanā budbudopamā /",
  "SA10canprasu:476": "marīcisadṛśī saṃjñā saṃskārāḥ kadalīnibhāḥ /",
  "SA10canprasu:477": "māyopamaṃ ca vijñānamuktamādityabandhunā // iti //",
  "SA10canprasu:478": "evaṃ dharmān vīkṣamāṇo bhikṣurārabdhavīryavān /",
  "SA10canprasu:479": "divā vā yadi vā rātrau saṃprajānan pratismṛtaḥ /",
  "SA10canprasu:480": "pratividhyetpadaṃ śāntaṃ saṃskāropaśamaṃ śivam // iti //",
  "SA10canprasu:481": "nirātmakatvācca dharmāṇāmityādi //",
  "SA10canprasu:482": "yasyaivaṃ deśanābhiprāyānabhijñatayā saṃdehaḥ syāt- kā hyatra deśanā tattvārthā,",
  "SA10canprasu:483": "kā nu khalu ābhiprāyikīti,",
  "SA10canprasu:484": "yaścāpi mandabuddhitayā neyārthāṃ deśanāṃ nītārthāmavagacchati,",
  "SA10canprasu:485": "tayorubhayorapi vineyajanayoḥ ācāryo yuktyāgamābhyāṃ saṃśayamithyājñānāpākaraṇārthaṃ śāstramidamārabdhavān //",
  "SA10canprasu:486": "tatra 'na svataḥ'; ityādinā yuktirupavarṇitā //",
  "SA10canprasu:487": "tanmṛṣā moṣadharma yadbhagavānityabhāṣata /",
  "SA10canprasu:488": "sarve ca moṣadharmāṇaḥ saṃskārāstena te mṛṣā //",
  "SA10canprasu:489": "pūrvā prajñāyate koṭirnetyuvāca mahāmuniḥ /",
  "SA10canprasu:490": "saṃsāro 'navarāgro hi nāstyādirnāpi paścimam //",
  "SA10canprasu:491": "[Pp_14]",
  "SA10canprasu:492": "kātyāyanāvavāde ca asti nāstīti cobhayam /",
  "SA10canprasu:493": "pratiṣiddhaṃ bhagavatā bhāvābhāvavibhāvinā //",
  "SA10canprasu:494": "ityādinā āgamo varṇitaḥ //",
  "SA10canprasu:495": "uktaṃ ca āryākṣayamatisūtre-",
  "SA10canprasu:496": "katame sūtrāntā neyārthāḥ katame nītārthāḥ?",
  "SA10canprasu:497": "ye sūtrāntā mārgavatārāya nirdiṣṭāḥ, ima ucyanteḥ neyārthāḥ /",
  "SA10canprasu:498": "ye sūtrāntāḥ phalāvatārāya nirdiṣṭāḥ, ima ucyante neyārthāḥ /",
  "SA10canprasu:499": "yāvad ye sūtrāntāḥ śūnyatānimittāpraṇihitānabhisaṃskārājātānutpādābhāvanirātmaniḥ sattvanirjīvaniḥ pudgalāsvāmikavimokṣamukhā nirdiṣṭāḥ ta ucyante nītārthāḥ /",
  "SA10canprasu:500": "iyamucyate bhadanta śāradvatīputra nītārthasūtrāntapratiśaraṇatā,",
  "SA10canprasu:501": "na neyārthasūtrāntapratiśaraṇatā iti //",
  "SA10canprasu:502": "tathā ca āryasamādhirājasūtre-",
  "SA10canprasu:503": "nītārthasūtrāntaviśeṣa jānati yathopadiṣṭā sugatena śūnyatā /",
  "SA10canprasu:504": "yasmin punaḥ pudgalasattvapūruṣā neyārthato jānati sarvadharmān //",
  "SA10canprasu:505": "tasmādutpādādideśanāṃ mṛṣārthāṃ pratipādayituṃ pratītyasamutpādānudarśanamārabdhavānācāryaḥ //",
  "SA10canprasu:506": "nanu ca- utpādādīnāmabhāve sati yadi sarvadharmāṇāṃ mṛṣātvapratipādanārthamidamārabdhavānācāryaḥ nanvevaṃ sati yanmṛṣā na tadastīti na santyakuśalāni karmāṇi,",
  "SA10canprasu:507": "tadabhāvānna santi durgatayaḥ,",
  "SA10canprasu:508": "na santi kuśalāni karmāṇi,",
  "SA10canprasu:509": "tadabhāvānna santi sugatayaḥ,",
  "SA10canprasu:510": "sugatidurgatyasaṃbhavācca nāsti saṃsāraḥ,",
  "SA10canprasu:511": "iti sarvārambhavaiyarthyameva sthāt /",
  "SA10canprasu:512": "ucyate /",
  "SA10canprasu:513": "saṃvṛtisatyavyapekṣayā lokasya idaṃsatyābhiniveśasya pratipakṣabhāvena mṛṣārthatā bhāvānāṃ pratipādyate 'smābhiḥ /",
  "SA10canprasu:514": "naiva tvāryāḥ kṛtakāryāḥ kiṃcidupalabhante yanmṛṣā amṛṣā vā syāditi /",
  "SA10canprasu:515": "api ca /",
  "SA10canprasu:516": "yena hi sarvadharmāṇāṃ mṛṣātvaṃ parijñātaṃ kiṃ tasya karmāṇi santi, saṃsāro vā asti?",
  "SA10canprasu:517": "na cāpyasau kasyaciddharmassya astitvaṃ nāstitvaṃ vopalabhate /",
  "SA10canprasu:518": "yathoktaṃ bhagavatā āryaratnakūṭasūtre-",
  "SA10canprasu:519": "cittaṃ hi kāśyapa parigaveṣyamāṇaṃ na labhyate /",
  "SA10canprasu:520": "yanna labhyate tannopalabhyate /",
  "SA10canprasu:521": "yannopalabhyate tannaiva atītaṃ na anāgataṃ na pratyutpannam /",
  "SA10canprasu:522": "yannaivātītaṃ nānāgataṃ na pratyutpannam, tasya nāsti svabhāvaḥ /",
  "SA10canprasu:523": "yasya nāsti svabhāvaḥ, tasya nāstyutpādaḥ /",
  "SA10canprasu:524": "yasya nāstyutpādaḥ, tasya nāsti nirodhaḥ // iti vistaraḥ //",
  "SA10canprasu:525": "[Pp_15]",
  "SA10canprasu:526": "yastu viparyāsānugamānmṛṣātvaṃ nāvagacchati,",
  "SA10canprasu:527": "pratītya bhāvānā svabhāvamabhiniviśate,",
  "SA10canprasu:528": "sa dharmeṣvidaṃsatyābhiniveśādabhiniviṣṭaḥ san karmāṇyapi karoti,",
  "SA10canprasu:529": "saṃsāre 'pi saṃsarati,",
  "SA10canprasu:530": "viparyāsāvasthitatvānna bhavyo nirvāṇamadhigantum //",
  "SA10canprasu:531": "kiṃ punaḥ- mṛṣāsvabhāvā api padārthāḥ saṃkleśavyavadānanibandhanaṃ bhavanti /",
  "SA10canprasu:532": "tadyathā māyāyuvatistatsvabhāvānabhijñānām, tathāgatanirmitaśca upacitakuśalamūlānām /",
  "SA10canprasu:533": "uktaṃ hi dṛḍhādhyāśayaparipṛcchāsūtre-",
  "SA10canprasu:534": "tadyathā kulaputra māyākāranāṭake pratyupasthite māyākāranirmitāṃ striyaṃ dṛṣṭvā kaścidrāgaparītacittāḥ parṣacchāradyabhayena utthāyāsanādapakrāmet,",
  "SA10canprasu:535": "so 'pakramya tāmeva striyamaśubhato manasikuryāt,",
  "SA10canprasu:536": "anityato duḥkhataḥ śūnyato 'nātmato manasikuryāt / iti vistaraḥ //",
  "SA10canprasu:537": "vinaye ca-",
  "SA10canprasu:538": "yantrakārakāritā yantrayuvatiḥ sadbhūtayuvatiśūnyā sadbhūtayuvatirūpeṇa pratibhāsate,",
  "SA10canprasu:539": "tasya ca citrakārasya kāmarāgāspadībhūtā /",
  "SA10canprasu:540": "tathā mṛṣāsvabhāvā api bhāvā bālānāṃ saṃkleśavyavadānanibandhanaṃ bhavanti //",
  "SA10canprasu:541": "tathā āryaratnakūṭasūtre-",
  "SA10canprasu:542": "atha khalu tāni pañcamātrāṇi bhikṣuśatāni bhagavato dharmadeśanāmanavatarantyanavagāhamānānyanadhimucyamānāni utthāyāsanebhyaḥ prakrāntāni /",
  "SA10canprasu:543": "atha bhagavān [tasyāṃ velāyāṃ] yena mārgeṇaite bhikṣavo gacchanti sma,",
  "SA10canprasu:544": "tasmin mārge dvau bhikṣū nirmimīte sma //",
  "SA10canprasu:545": "atha tāni pañca bhikṣuśatāni yena [mārgeṇa] tau dvau bhikṣū [nirmitakau] tenopasaṃkrāmanti sma /",
  "SA10canprasu:546": "upasaṃkramya tāvavocan- kutrāyuṣmantau gamiṣyathaḥ?",
  "SA10canprasu:547": "nirmitakāvavocatām- gamiṣyāva āvāmaraṇyāyataneṣu, tatra dhyānasukhasparśavihārairvihariṣyāvaḥ /",
  "SA10canprasu:548": "yaṃ hi bhagavān dharmaṃ deśayati,",
  "SA10canprasu:549": "tamāvāṃ nāvatarāvo nāvagāhāvahe nādhimucyāmahe uttrasyāvaḥ saṃtrāsamāpadyāvahe /",
  "SA10canprasu:550": "atha tāni pañca bhikṣuśatānyetadavocan- vayamapyāyuṣmanto bhagavato dharmadeśanāṃ nāvatarāmo nāvagāhāmahe nādhimucyāmahe uttrasyāmaḥ saṃtrasyāmaḥ saṃtrāsamāpadyāmahe /",
  "SA10canprasu:551": "tena vayamaraṇyāyataneṣu dhyānasukhasparśavihārairvihariṣyāmaḥ /",
  "SA10canprasu:552": "nirmitakāvavocatām- tena hi āyuṣmantaḥ saṃgāsyāmo na vivadiṣyāmaḥ /",
  "SA10canprasu:553": "avivādaparamā hi śramaṇasya dharmāḥ /",
  "SA10canprasu:554": "kasyāyuṣmantaḥ prahāṇāya pratipannāḥ? tānyavocan- rāgadveṣamohānāṃ prahāṇāya vayaṃ pratipannāḥ /",
  "SA10canprasu:555": "nirmitakāvavocatām- kiṃ punarāyuṣmatāṃ saṃvidyante rāgadveṣamohā yān kṣapayiṣyatha?",
  "SA10canprasu:556": "tānyavocan- na te 'dhyātmaṃ na bahirdhā nobhayamantareṇopalabhyante,",
  "SA10canprasu:557": "nāpi te 'parikalpitā utpadyante /",
  "SA10canprasu:558": "nirmitakāvavocatām- tena hi āyuṣmanto mā kalpayata, [mā vikalpayata] /",
  "SA10canprasu:559": "yadā cāyuṣmanto na kalpayiṣyatha na vikalpayiṣyatha, tadā na raṃkṣyatha na viraṃkṣyatha /",
  "SA10canprasu:560": "yaśca na rakto na viraktaḥ, sa śānta ityucyate /",
  "SA10canprasu:561": "śīlamāyuṣmanto na saṃsarati na parinirvāti /",
  "SA10canprasu:562": "samādhiḥ prajñā vimuktirvimuktijñānadarśanamāyuṣmanto [Pp_16] na saṃsarati na parinirvāti /",
  "SA10canprasu:563": "ebhiścāyuṣmanto dharmairnirvāṇaṃ sūcyate /",
  "SA10canprasu:564": "ete ca dharmāḥ śūnyāḥ prakṛtiviviktāḥ /",
  "SA10canprasu:565": "prajahītaitāmāyuṣmantaḥ saṃjñāṃ yaduta parinirvāṇamiti /",
  "SA10canprasu:566": "mā ca saṃjñāyāṃ saṃjñā kārṣṭa, mā ca saṃjñāyāṃ saṃjñāṃ parijñāsiṣṭa /",
  "SA10canprasu:567": "yo hi saṃjñāyāṃ saṃjñāṃ parijānāti, saṃjñā bandhanamevāsya tadbhavati /",
  "SA10canprasu:568": "saṃjñāvedayitanirodhasamāpattimāyuṣmantaḥ samāpadyadhvam /",
  "SA10canprasu:569": "saṃjñāvedayitanirodhasamāpattisamāpannasya bhikṣornāstyuttarīkaraṇīyamiti vadāvaḥ //",
  "SA10canprasu:570": "atha teṣāṃ pañcānāṃ bhikṣuśatānāmanupādāyāśravebhyaścittāni vimuktānyabhūvan /",
  "SA10canprasu:571": "tāni vimuktacittāni yena bhagavāṃstenopasaṃkrāntāni /",
  "SA10canprasu:572": "upasaṃkramya bhagavataḥ pādau śirasābhivandyaikānte nyasīdan /",
  "SA10canprasu:573": "athāyuṣmān subhūtistān /",
  "SA10canprasu:574": "bhikṣūnetadavocat- kutrāyuṣmanto gatāḥ kuto vāgatāḥ te 'vocan- na kvacidgamanāya na kutaścidāgamanāya bhadanta subhūte bhagavatā dharmo deśitaḥ āha- ko nāmāyuṣmatāṃ śāstā?",
  "SA10canprasu:575": "āhuḥ- yo notpanno na parinirvāsyati /",
  "SA10canprasu:576": "āha- kathaṃ yuṣmābhirdharmaḥ śrutaḥ? āhuḥ- na bandhanāya na mokṣāya /",
  "SA10canprasu:577": "āha- kena yūyaṃ vinītāḥ? āhuḥ- yasya na kāyo na cittam /",
  "SA10canprasu:578": "āha- kathaṃ yūyaṃ prayuktāḥ? āhuḥ- nāvidyāprahāṇāya na vidyotpādanāya /",
  "SA10canprasu:579": "āha- kasya yūyaṃ śrāvakāḥ? āhuḥ- yena na prāptaṃ nābhisaṃbuddham /",
  "SA10canprasu:580": "āha- ke yuṣmākaṃ sabrahmacāriṇaḥ? āhuḥ- ye traidhātuke nopavicaranti /",
  "SA10canprasu:581": "āha- kiyaccireṇāyuṣmantaḥ parinirvāsyanti āhuḥ- yadā tathāgatanirmitāḥ parinirvāsyanti /",
  "SA10canprasu:582": "āha- kṛtaṃ yuṣmābhiḥ karaṇīyam? āhuḥ- ahaṃ kāramamakāraparijñānataḥ /",
  "SA10canprasu:583": "āha- kṣīṇā yuṣmākaṃ kleśāḥ? āhuḥ- atyantakṣayātsarvadharmāṇām /",
  "SA10canprasu:584": "āha- dharṣito yuṣmābhirmāraḥ? āhuḥ- skandhamārānupalambhāt /",
  "SA10canprasu:585": "āha- dharṣito yuṣmābhirmāraḥ? āhuḥ- skandhamārānupalambhāt /",
  "SA10canprasu:586": "āha- paricarito yuṣmābhiḥ śāstā? āhuḥ- na kāyena na vācā na manasā /",
  "SA10canprasu:587": "āha- viśodhitā yuṣmābhirdakṣiṇīyabhūmiḥ? āhuḥ- agrāhato 'pratigrāhataḥ /",
  "SA10canprasu:588": "āha- uttīrṇo yuṣmābhiḥ saṃsāraḥ? āhuḥ- anucchedato 'śāśvatataḥ /",
  "SA10canprasu:589": "āha- pratipannā yuṣmābhirdakṣiṇīyabhūmiḥ? āhuḥ- sarvagrāhavinirmuktitaḥ /",
  "SA10canprasu:590": "āha- kiṃgāmina āyuṣmantaḥ? āhuḥ- yaṃgāminastathāgatanirmitāḥ /",
  "SA10canprasu:591": "iti hyāyuṣmataḥ subhūteḥ paripṛcchatasteṣāṃ bhikṣūṇāṃ prativisarjayatāṃ tasyāṃ parṣadi aṣṭānāṃ bhikṣuśatānāmanupādāyāśravebhyaścittāni vimuktāni,",
  "SA10canprasu:592": "dvātriṃśataśca prāṇisahasrāṇāṃ virajo vigatamalaṃ dharmacakṣurviśuddham / iti //",
  "SA10canprasu:593": "ityevaṃ mṛṣāsvabhāvābhyāṃ tathāgatanirmitābhyāṃ bhikṣubhyāṃ pañcānāṃ bhikṣuśatānāṃ vyavadānanibandhanaṃ kṛtamiti //",
  "SA10canprasu:594": "uktaṃ ca āryavajramaṇḍāyāṃ dhāraṇyām-",
  "SA10canprasu:595": "tadyathā mañjuśrīḥ kāṇḍaṃ ca pratītya mathanīṃ ca pratītya puruṣasya hastavyāyāmaṃ ca pratītya dhūmaḥ prādurbhavatīti agnirabhinirvartate /",
  "SA10canprasu:596": "sa cāgnisaṃtāpo na kāṇḍasaṃniśrito na mathanīsaṃniśrito na puruṣahastavyāyāmasaṃniśritaḥ /",
  "SA10canprasu:597": "evameva mañjuśrīḥ asadviparyāsamohitasya puruṣapudgalasya utpadyate rāgaparidāho dveṣaparidāho mohaparidāhaḥ /",
  "SA10canprasu:598": "sa ca paridāho nādhyātmaṃ na bahirdhā nobhayamantareṇa sthitaḥ //",
  "SA10canprasu:599": "api tu mañjuśrīḥ yaducyate moha iti, tatkena kāraṇenocyate moha iti?",
  "SA10canprasu:600": "atyantamukto hi mañjuśrīḥ sarvadharmairmohastenocyate moha iti /",
  "SA10canprasu:601": "tathā narakamukhā mañjuśrīḥ sarvadharmā idaṃ dhāraṇīpadam /",
  "SA10canprasu:602": "[Pp_17] āha- kathaṃ bhagavannidaṃ dhāraṇīpadam?",
  "SA10canprasu:603": "āha- narakā mañjuśrīḥ bālapṛgthajanairasadviparyāsaviṭhapitāḥ svavikalpasaṃbhūtāḥ /",
  "SA10canprasu:604": "āha- kutra bhagavannarakāḥ samavasaranti? bhagavānāha- ākāśasamavasaraṇā mañjuśrīḥ narakāḥ /",
  "SA10canprasu:605": "tatkiṃ manyase mañjuśrīḥ svavikalpasaṃbhūtā narakā uta svabhāvasaṃbhūtāḥ?",
  "SA10canprasu:606": "āha- svavikalpenaiva bhagavan sarvabālapṛthagjanāṃ narakatiryagyoniyamalokaṃ saṃjānanti /",
  "SA10canprasu:607": "te ca asatsamāropeṇa duḥkhāṃ vedanāṃ vedayanti duḥkhamanubhavanti triṣvapyapāyeṣu //",
  "SA10canprasu:608": "yathā cāhaṃ bhagavan narakān paśyāmi tathā nārakaṃ duḥkham /",
  "SA10canprasu:609": "tadyathā bhagavan kaścideva puruṣaḥ suptaḥ svapnāntaragato narakagatamātmānaṃ saṃjānīte /",
  "SA10canprasu:610": "sa tatra kvathitāyāṃ saṃprajvalitāyāmanekapauruṣāyāṃ lohakumbhyāṃ prakṣiptamātmānaṃ saṃjānŌṣyāt /",
  "SA10canprasu:611": "sa tatra kharāṃ kaṭukāṃ tŌṣvrāṃ duḥkhāṃ vedanāṃ vedayet /",
  "SA10canprasu:612": "sa tatra mānasaṃ paridāhaṃ saṃjānŌṣyāt uttraset saṃtrāsamāpadyeta /",
  "SA10canprasu:613": "sa tatra pratibuddhaḥ samānaḥ- aho duḥkham, aho duḥkham, iti krandet śocet paridevet /",
  "SA10canprasu:614": "atha tasya mitrajñāti sālohitāḥ paripṛccheyuḥ- kena tatte duḥkhamiti /",
  "SA10canprasu:615": "sa tān mitrajñātisālohitānevaṃ vadet- nairayikaṃ duḥkhamanubhūtam /",
  "SA10canprasu:616": "sa tānākrośet paribhāṣet- ahaṃ ca nāma nairayikaṃ duḥkhamanubhavāmi /",
  "SA10canprasu:617": "yūyaṃ ca me uttari paripṛcchatha kenaitattava duḥkhamiti /",
  "SA10canprasu:618": "atha te mitrajñātisālohitāstaṃ puruṣamevaṃ vadeyuḥ- mā bhairmoḥ puruṣa /",
  "SA10canprasu:619": "supto hi tvam /",
  "SA10canprasu:620": "na tvamito gṛhāt kvacinnirgataḥ /",
  "SA10canprasu:621": "tasya punarapi smṛti rutpadyate- supto 'hamabhūvam /",
  "SA10canprasu:622": "vitathametanmayā parikalpitamiti /",
  "SA10canprasu:623": "sa punarapi saumanasyaṃ pratilabhate //",
  "SA10canprasu:624": "tadyathā bhagavan sa puruṣo 'satsamāropeṇa suptaḥ svapnāntaragato narakagatamātmānaṃ saṃjānīyāt,",
  "SA10canprasu:625": "evameva bhagavan sarvabālapṛthagjanā asadbhāgaparyavanaddhāḥ strīnimittaṃ kalpayanti /",
  "SA10canprasu:626": "te strīnimittaṃ kalpayitvā tābhiḥ sārdhaṃ ramamāṇamātmānaṃ saṃjānanti /",
  "SA10canprasu:627": "tasya bālapṛthajanasyaivaṃ bhavati- ahaṃ puruṣaḥ, iyaṃ strī, mamaiṣā strī /",
  "SA10canprasu:628": "tasya tena cchandarāgaparyavasthitena cittena bhogaparyeṣṭiṃ cittaṃ krāmayanti /",
  "SA10canprasu:629": "sa tatonidānaṃ kalahavigrahavivādaṃ saṃjanayati /",
  "SA10canprasu:630": "tasya praduṣṭendriyasya vairaṃ saṃjāyate /",
  "SA10canprasu:631": "sa tena saṃjñāviparyāsena kālagataḥ samāno bahūni kalpasahasrāṇi narakeṣu duḥkhāṃ vedanāṃ vedayamānamātmānaṃ saṃjānāti //",
  "SA10canprasu:632": "tadyathā bhagavan tasya puruṣasya mitrajñātisālohitā evaṃ vadanti- mā bhaiḥ, mā bhaiḥ, bho puruṣa /",
  "SA10canprasu:633": "supto hi tvam /",
  "SA10canprasu:634": "na tvamito gṛhyat kutaścinnirgataḥ iti /",
  "SA10canprasu:635": "evameva buddhā bhagavantaścaturviparyāsaviparyastānāṃ sattvānāmevaṃ dharmaṃ deśayanti- nātra strī na puruṣo na sattvo na jīvo na puruṣo na pudgalaḥ /",
  "SA10canprasu:636": "vitathā ime sarvadharmāḥ /",
  "SA10canprasu:637": "asanta ime sarvadharmāḥ /",
  "SA10canprasu:638": "viṭhapitā ime sarvadharmāḥ /",
  "SA10canprasu:639": "māyopamā ime sarvadharmāḥ /",
  "SA10canprasu:640": "svapnopamā ime sarvadharmāḥ /",
  "SA10canprasu:641": "nirmitopamā ime sarvadharmāḥ /",
  "SA10canprasu:642": "udakacandropamā ime sarvadharmāḥ /",
  "SA10canprasu:643": "iti vistaraḥ /",
  "SA10canprasu:644": "te imāṃ tathāgatasya dharmadeśanāṃ śrutvā vigatarāgān sarvadharmān paśyanti /",
  "SA10canprasu:645": "vigatamohān sarvadharmān paśyanti asvabhāvānanāvaraṇān /",
  "SA10canprasu:646": "te ākāśasthitena cetasā kālaṃ kurvanti /",
  "SA10canprasu:647": "te kālagatāḥ samānā nirupadhiśeṣe nirvāṇadhātau parinirvānti /",
  "SA10canprasu:648": "evamahaṃ bhagavan narakān paśyāmi / iti //",
  "SA10canprasu:649": "[Pp_18]",
  "SA10canprasu:650": "uktaṃ ca āryopāliparipṛcchāyām-",
  "SA10canprasu:651": "bhaya darśita nairayikaṃ me sattvasahasra savejita naike /",
  "SA10canprasu:652": "na ca vidyati kaściha sattva yo cyutu gacchati ghoramapāyam //",
  "SA10canprasu:653": "na ca kāraku kāraṇa santi yehi kṛtā asitomaraśastrāḥ /",
  "SA10canprasu:654": "kalpavaśena tu paśyati tatra kāyi patanti apāyita śastrāḥ //",
  "SA10canprasu:655": "citramanorama sajjitapuṣpāḥ svarṇavimāna jalanti manojñāḥ /",
  "SA10canprasu:656": "teṣvapi kāraku nāstiha kaści te 'pi ca sthāpita kalpavaśena //",
  "SA10canprasu:657": "kalpavaśena vikalpitu lokaḥ saṃjñagaheṇa vikalpitu bālaḥ /",
  "SA10canprasu:658": "so ca gaho agaho asabhūto māyamarīcisamā hi vikalpāḥ //",
  "SA10canprasu:659": "tadevamete 'svabhāvā bhāvāḥ svaviparyāsaviṭhapitā bālānāṃ saṃkleśahetavo bhavanti saṃsāre iti sthitam //",
  "SA10canprasu:660": "yathā ca mṛṣāsvabhāvānāṃ padārthānāṃ saṃkleśavyavadānahetutvaṃ tathā madhyamakāvatārādvistareṇāvaseyam //",
  "SA10canprasu:661": "atrāha- yadi svataḥ parataḥ ubhayato 'hetutaśca nāsti bhāvānāmutpādaḥ,",
  "SA10canprasu:662": "tatra kathamavidyā pratyayāḥ saṃskārā ityuktaṃ bhagavatā? ucyate /",
  "SA10canprasu:663": "saṃvṛtireva na tattvam //",
  "SA10canprasu:664": "kiṃ saṃvṛtervyavasthānaṃ vaktavyam? idaṃpratyayatāmātreṇa saṃvṛteḥ siddhirabhyupagamyate /",
  "SA10canprasu:665": "na tu pakṣacatuṣṭayābhyupagamena sasvabhāvavādaprasaṅgāt, tasya cāyuktatvāt /",
  "SA10canprasu:666": "idaṃpratyayatāmātrābhyupagame hi sati hetuphalayoranyonyāpekṣatvānnāsti svābhāvikī siddhiriti nāsti sasvabhāvavādaḥ / ata evoktam-",
  "SA10canprasu:667": "svayaṃ kṛtaṃ parakṛtaṃ dvābhyāṃ kṛtamahetukam /",
  "SA10canprasu:668": "tārkikairiṣyate duḥkhaṃ tvayā tūktaṃ pratītyajam //",
  "SA10canprasu:669": "[Pp_19]",
  "SA10canprasu:670": "ihāpi vakṣyati-",
  "SA10canprasu:671": "pratītya kārakaḥ karma taṃ pratītya ca kārakam /",
  "SA10canprasu:672": "karma pravartate nānyatpaśyāmaḥ siddhikāraṇam // iti //",
  "SA10canprasu:673": "bhagavatāpyetāvanmātramevoktam-",
  "SA10canprasu:674": "tatrāyaṃ dharmasaṃketo yadutāsmin satīdaṃ bhavati,",
  "SA10canprasu:675": "asyotpādādidamutpadyate,",
  "SA10canprasu:676": "yaduta avidyā pratyayāḥ saṃskārāḥ,",
  "SA10canprasu:677": "saṃskārapratyayaṃ vijñānamityādi //",
  "SA10canprasu:678": "atra kecitparicodayanti- anutpannā bhāvā iti kimayaṃ pramāṇajo niścaya utāpramāṇajaḥ?",
  "SA10canprasu:679": "tatra yadi pramāṇaja iṣyate,",
  "SA10canprasu:680": "tadedaṃ vaktavyam- kati pramāṇāni kiṃlakṣaṇāni kiṃviṣayāṇi,",
  "SA10canprasu:681": "kiṃ svata utpannāni kiṃ parata ubhayato 'hetuto veti /",
  "SA10canprasu:682": "athāpramāṇajaḥ, sa na yuktaḥ, pramāṇādhīnatvātprameyādhigamasya /",
  "SA10canprasu:683": "anadhigato hyartho na vinā pramāṇairadhigantuṃ śakyata iti pramāṇābhāvādarthādhigamābhāve sati kuto 'yaṃ samyagniścaya iti na yuktametadaniṣpannā bhāvā iti /",
  "SA10canprasu:684": "yato vāyaṃ niścayo bhavato 'nutpannā bhāvā iti bhaviṣyati, tata eva mamāpi sarvabhāvāḥ santīti /",
  "SA10canprasu:685": "yathā cāyaṃ te niścayaḥ- anutpannāḥ sarvadharmā iti, tathaiva mamāpi sarvabhāvotpattirbhaviṣyati /",
  "SA10canprasu:686": "atha te nāsti niścayo 'nutpannāḥ sarvabhāvā iti,",
  "SA10canprasu:687": "tadā svayamaniścitasya parapratyāyanāsaṃbhavācchāstrārambhavaiyarthyameveti santyapratiṣiddhāḥ sarvabhāvā iti //",
  "SA10canprasu:688": "ucyate /",
  "SA10canprasu:689": "yadi kaścinniścayo nāmāsmākaṃ syāt, sa pramāṇajo vā syādapramāṇajo vā /",
  "SA10canprasu:690": "na tvasti /",
  "SA10canprasu:691": "kiṃ kāraṇam? ihāniścayasaṃbhave sati syāttatpratipakṣastadapekṣo niścayaḥ /",
  "SA10canprasu:692": "yadā tvaniścaya eva tāvadasmākaṃ nāsti,",
  "SA10canprasu:693": "tadā kutastadviruddhāviruddho niścayaḥ syāt saṃbandhyantaranirapekṣatvāt,",
  "SA10canprasu:694": "kharaviṣāṇasya hrasvadīrghatāvat /",
  "SA10canprasu:695": "yadā caivaṃ niścayasyābhāvaḥ, tadā kasya prasiddhayarthaṃ pramāṇāni parikalpayiṣyāmaḥ?",
  "SA10canprasu:696": "kuto vaiṣāṃ saṃkhyā lakṣaṇaṃ viṣayo vā bhaviṣyati- svataḥ parata ubhayato 'hetuto vā samutpattiriti sarvametanna vaktavyamasmābhiḥ //",
  "SA10canprasu:697": "yadyevaṃ niścayo nāsti sarvataḥ,",
  "SA10canprasu:698": "kathaṃ punaridaṃ niścitarūpaṃ vākyamupalabhyate bhavatām- na svato nāpi parato na dvābhyāṃ nāpyahetuto bhāvā bhavantīti? ucyate /",
  "SA10canprasu:699": "niścitamidaṃ vākyaṃ lokasya svaprasiddhayaivopapattyā, nāryāṇām /",
  "SA10canprasu:700": "kiṃ khalu āryāṇāmupapattirnāsti? kenaitaduktamasti vā nāsti veti /",
  "SA10canprasu:701": "paramārtho hyāryāṇāṃ tūṣṇīṃbhāvaḥ /",
  "SA10canprasu:702": "tataḥ kutastatra prapañcasaṃbhavo yadupapattiranupapattirvā syāt?",
  "SA10canprasu:703": "yadi hyāryā upapattiṃ na varṇayanti, kena khalvidānīṃ paramārthaṃ lokaṃ bodhayiṣyanti?",
  "SA10canprasu:704": "na khalvāryā lokasaṃvyavahāreṇopapattiṃ varṇayanti,",
  "SA10canprasu:705": "kiṃ tu lokata eva yā prasiddhopapattiḥ,",
  "SA10canprasu:706": "tāṃ parāvabodhārthamabhyupetya tayaiva lokaṃ bodhayanti /",
  "SA10canprasu:707": "yathaiva hi vidyamānāmapi śarīrāśucitāṃ viparyāsānugatā rāgiṇo nopalabhante,",
  "SA10canprasu:708": "śubhākāraṃ cābhūtamadhyāropya parikliśyante,",
  "SA10canprasu:709": "teṣāṃ vairāgyārthaṃ tathāgatanirmito [Pp_20] devo vā śubhasaṃjñayā prāk pracchāditān kāyadoṣānupavarṇayet- santyasmin kāye keśā ityādinā /",
  "SA10canprasu:710": "te ca tasyāḥ śubhasaṃjñāyā vimuktā vairāgyamāsādayeyuḥ /",
  "SA10canprasu:711": "evamihāpyāryaiḥ sarvathāpyanupalabhyamānātmakaṃ bhāvānāmavidyātimiropahatamatinayanatayā viparītaṃ svabhāvamadhyāropya kvacicca kaṃcidviśeṣamatitarāṃ parikliśyanti pṛthagjanāḥ /",
  "SA10canprasu:712": "tānidānīmāryāḥ tatprasiddhayaivopapattyā paribodhayanti /",
  "SA10canprasu:713": "yathā vidyamānasya ghaṭasya na mṛdādibhya utpāda ityabhyupetam,",
  "SA10canprasu:714": "evamutpādātpūrvaṃ vidyamānasya vidyamānatvānnāstyutpāda ityavasīyatām /",
  "SA10canprasu:715": "yathā ca parabhūtebhyo jvālāṅgārādibhyo 'ṅkurasyotpattirnāsti iti abhyupetam,",
  "SA10canprasu:716": "evaṃ vivakṣitebhyo 'pi bījādibhyo nāstītyavasīyatām //",
  "SA10canprasu:717": "athāpi syāt- anubhava eṣo 'smākamiti, etadapyuktam /",
  "SA10canprasu:718": "yasmādanubhava eṣa mṛṣā, anubhavatvāt, taimirikadvicandrādyanubhavavaditi /",
  "SA10canprasu:719": "tataścānubhavasyāpi sādhyasamatvāttena pratyavasthānaṃ na yuktamiti /",
  "SA10canprasu:720": "tasmādanutpannā bhāvā ityevaṃ tāvadviparītasvarūpādhyāropapratipakṣeṇa prathamaprakaraṇārambhaḥ /",
  "SA10canprasu:721": "idānīṃ kvacidyaḥ kaścidviśeṣo 'dhyāropitaḥ,",
  "SA10canprasu:722": "tadviśeṣāpākaraṇārthaṃ śeṣaprakaraṇārambhaḥ,",
  "SA10canprasu:723": "gantṛgantavyagamanādiko 'pi niravaśeṣo viśeṣo nāsti pratītyasamutpādasyeti pratipādanārtham //",
  "SA10canprasu:724": "atha syāt- eṣa eva pramāṇapremeyavyavahāro laukiko 'smābhiḥ śāstreṇānuvarṇita iti,",
  "SA10canprasu:725": "tadanuvarṇanasya tarhi phalaṃ vācyam /",
  "SA10canprasu:726": "kutārkikaiḥ sa nāśito viparītalakṣaṇābhidhānena,",
  "SA10canprasu:727": "tasyāsmābhiḥ samyaglakṣaṇamuktamiti cet, etadapyayuktam /",
  "SA10canprasu:728": "yadi hi kutārkikairviparītalakṣaṇapraṇayanātkṛtaṃ lakṣyavaiparītyaṃ lokasya syāt,",
  "SA10canprasu:729": "tadarthaṃ prayatnasāphalyaṃ syāt /",
  "SA10canprasu:730": "na caitadevam /",
  "SA10canprasu:731": "iti vyartha evārya prayatna iti //",
  "SA10canprasu:732": "api ca /",
  "SA10canprasu:733": "yadi pramāṇādhīnaḥ prameyādhigamaḥ,",
  "SA10canprasu:734": "tāni pramāṇāni kena paricchidyanta ityādinā vigrahavyāvartanyāṃ vihito doṣaḥ /",
  "SA10canprasu:735": "tadaparihārāt samyaglakṣaṇadyotakatvamapi nāsti //",
  "SA10canprasu:736": "kiṃ ca /",
  "SA10canprasu:737": "yadi svasāmānyalakṣaṇadvayānurodhena pramāṇadvayamuktaṃ yasya tallakṣaṇadvayam,",
  "SA10canprasu:738": "kiṃ tallakṣyamasti atha nāsti?",
  "SA10canprasu:739": "yadyasti, tadā tadaparaṃ prameyamastīti kathaṃ pramāṇadvayam?",
  "SA10canprasu:740": "atha nāsti lakṣyam, tadā lakṣaṇamapi nirāśrayaṃ nāstīti kathaṃ pramāṇadvayam? vakṣyati hi-",
  "SA10canprasu:741": "lakṣaṇāsaṃpravṛttau ca na lakṣyamupapadyate /",
  "SA10canprasu:742": "lakṣyasyānupapattau ca lakṣaṇasyāpyasaṃbhavaḥ // iti //",
  "SA10canprasu:743": "atha syāt- na lakṣyate 'neneti lakṣaṇam,",
  "SA10canprasu:744": "kiṃ tarhi 'kṛtyalyuṭo bahulam'; iti karmaṇi lyuṭaṃ kṛtvā lakṣyate taditi lakṣaṇam /",
  "SA10canprasu:745": "evamapi tenaitasya lakṣyamāṇatvāsaṃbhavādyenaitallakṣyate,",
  "SA10canprasu:746": "tasya karaṇasya karmaṇo 'rthāntaratvāt sa eva doṣaḥ //",
  "SA10canprasu:747": "atha syāt- jñānasya karaṇatvāttasya ca svalakṣaṇāntarbhāvādayamadoṣa iti, ucyate /",
  "SA10canprasu:748": "iha bhāvānāmanyāsādhāraṇamātmīyaṃ yatsvarūpaṃ tatsvalakṣaṇam,",
  "SA10canprasu:749": "tadyathā pṛthivyāḥ kāṭhinyaṃ vedanāyā viṣayānubhavo vijñānasya viṣayaprativijñaptiḥ /",
  "SA10canprasu:750": "tena hi tallakṣyata iti kṛtvā prasiddhānugatāṃ ca [Pp_21] vyutpattimavadhūya karmasādhanamabhyupagacchati /",
  "SA10canprasu:751": "vijñānasya ca karaṇabhāvaṃ pratipadyamānenetyuktaṃ bhavati svalakṣaṇasyaiva karmatā svalakṣaṇāntarasya karaṇabhāvaśceti /",
  "SA10canprasu:752": "tatra yadi vijñānasvalakṣaṇaṃ karaṇam, tasya vyatiriktena karmaṇā bhavitavyamiti sa eva doṣaḥ //",
  "SA10canprasu:753": "atha syāt- yatpṛthivyādigataṃ kāṭhinyādikaṃ vijñānagamyaṃ tattasya karmāstyeva,",
  "SA10canprasu:754": "tacca svalakṣaṇāvyatiriktamiti /",
  "SA10canprasu:755": "evaṃ tarhi vijñānasvalakṣaṇasya karmatvābhāvātprameyatvaṃ na syāt,",
  "SA10canprasu:756": "karmarūpasyaiva svalakṣaṇasya prameyatvāt /",
  "SA10canprasu:757": "tataśca dvividhaṃ prameyaṃ svalakṣaṇaṃ sāmānyalakṣaṇaṃ ca ityetadviśeṣya vaktavyam- kiṃcitsvalakṣaṇaṃ prameyaṃ yallakṣyata ityevaṃ vyapadiśyate,",
  "SA10canprasu:758": "kiṃcidaprameyaṃ yallakṣyate 'neneti vyapadiśyata iti /",
  "SA10canprasu:759": "atha tadapi karmasādhanaṃ tadā tasyānyena karaṇena bhavitavyam /",
  "SA10canprasu:760": "jñānāntarasya karaṇabhāvaparikalpanāyāmanavasthādoṣaścāpadyate //",
  "SA10canprasu:761": "atha manyase- svasaṃvittirasti,",
  "SA10canprasu:762": "tatastayā svasaṃvityā grahaṇātkarmatāyā satyāmastyeva prameyāntarbhāva iti, ucyate /",
  "SA10canprasu:763": "vistareṇa madhyamakāvatāre svasaṃvittiniṣedhāt svalakṣaṇaṃ svalakṣaṇāntareṇa lakṣyate,",
  "SA10canprasu:764": "tadapi svasaṃvittyā iti na yujyate /",
  "SA10canprasu:765": "api ca /",
  "SA10canprasu:766": "tadapi nāma jñānaṃ svalakṣaṇavyatirekeṇāsiddherasaṃbhavāllakṣyābhāve nirāśrayalakṣaṇapravṛttyasaṃbhavāt sarvathā nāstīti kutaḥ svasaṃvittiḥ?",
  "SA10canprasu:767": "tathā coktamāryaratnacūḍaparipṛcchāyām-",
  "SA10canprasu:768": "sa cittamasamanupaśyan cittadhārāṃ paryeṣate kutaścittasyotpattiriti /",
  "SA10canprasu:769": "tasyaivaṃ bhavati- ālambane sati cittamutpadyate /",
  "SA10canprasu:770": "tatkimanyadālambanamanyaccittam, atha yadevālambanaṃ tadeva cittam?",
  "SA10canprasu:771": "yadi tāvadanyadālambanamanyaccittam, tadā dvicittatā bhaviṣyati /",
  "SA10canprasu:772": "atha yadevālambanaṃ tadeva cittam, tatkathaṃ cittena cittaṃ samanupaśyati?",
  "SA10canprasu:773": "na ca cittaṃ cittaṃ samanupaśyati /",
  "SA10canprasu:774": "tadyathāpi nāma tayaivāsidhārayā saivāsidhārā na śakyate chettum,",
  "SA10canprasu:775": "na tenaivāṅgulyagreṇa tadevāṅgulyagraṃ śakyate spraṣṭum,",
  "SA10canprasu:776": "evameva na tenaiva cittena tadeva cittaṃ śakyaṃ draṣṭum /",
  "SA10canprasu:777": "tasyaivaṃ yoniśaḥ prayuktasya yā cittasyānavasthānatā anucchedāśāśvatatā na kūṭasthatā nāhetukī na pratyayaviruddhā na tato nānyato na saiva nānyā /",
  "SA10canprasu:778": "tāṃ cittadhārāṃ cittalatāṃ cittadharmatāṃ cittānavasthitatāṃ cittāpracāratāṃ cittādṛśyatāṃ cittasvalakṣaṇatāṃ tathā jānāti tathā paśyati yathā tathatāṃ na ca nirodhayati /",
  "SA10canprasu:779": "tāṃ ca cittavivekatāṃ tathā prajānāti tathā paśyati /",
  "SA10canprasu:780": "iyaṃ kulaputra [bodhisattvasya] citte cittānupaśyanā smṛtyupasthānamiti //",
  "SA10canprasu:781": "tadevaṃ nāsti svasaṃvittiḥ / tadabhāvāt kiṃ kena lakṣyate?",
  "SA10canprasu:782": "kiṃ ca /",
  "SA10canprasu:783": "bhedena vā tallakṣaṇaṃ lakṣyātsyādabhedena vā?",
  "SA10canprasu:784": "tatra yadi tāvad bhedena, tadā lakṣyād bhinnatvādalakṣaṇavallakṣaṇamapi na lakṣaṇam /",
  "SA10canprasu:785": "lakṣaṇācca bhinnatvādalakṣyavallakṣyamapi na lakṣyam /",
  "SA10canprasu:786": "tathā lakṣyādbhinnatvāllakṣaṇasya lakṣaṇanirapekṣaṃ lakṣyaṃ syāt /",
  "SA10canprasu:787": "tataśca na tallakṣyaṃ lakṣaṇanirapekṣatvāt khapuṣpavat /",
  "SA10canprasu:788": "athābhinne lakṣyalakṣaṇe,",
  "SA10canprasu:789": "tadā lakṣaṇādavyatiriktattvāllakṣaṇasvātmavadvihīyate [Pp_22] lakṣyasya lakṣyatā /",
  "SA10canprasu:790": "lakṣyāccāvyatiriktatvāllakṣyasvātmavallakṣaṇamapi na lakṣaṇasvabhāvam / yathā coktam-",
  "SA10canprasu:791": "lakṣyāllakṣaṇamanyaccetsyāttallakṣyamalakṣaṇam /",
  "SA10canprasu:792": "tayorabhāvo 'nanyatve vispaṣṭaṃ kathitaṃ tvayā // iti //",
  "SA10canprasu:793": "na ca vinā tattvānyatvena lakṣyalakṣaṇasiddhau anyā gatirasti / tathā ca vakṣyati-",
  "SA10canprasu:794": "ekībhāvena vā siddhirnānābhāvena vā yayoḥ /",
  "SA10canprasu:795": "na vidyate, tayoḥ siddhiḥ kathaṃ nu khalu vidyate // iti //",
  "SA10canprasu:796": "athavocyate- avācyatayā siddhirbhaviṣyatīti cet, naitadevam /",
  "SA10canprasu:797": "avācyatā hi nāma parasparavibhāgaparijñānābhāve sati bhavati /",
  "SA10canprasu:798": "yatra ca vibhāgaparijñānaṃ nāsti,",
  "SA10canprasu:799": "tatra idaṃ lakṣaṇam,",
  "SA10canprasu:800": "idaṃ lakṣyam,",
  "SA10canprasu:801": "iti viśeṣataḥ paricchedāsaṃbhave sati dvayorapyabhāva eveti /",
  "SA10canprasu:802": "tasmādavācyatayāpi nāsti siddhiḥ //",
  "SA10canprasu:803": "api ca /",
  "SA10canprasu:804": "yadi jñānaṃ karaṇaṃ viṣayasya paricchede, kaḥ kartā?",
  "SA10canprasu:805": "na ca kartāramantareṇāsti karaṇādīnāṃ saṃbhavaḥ chidikriyāyāmiva /",
  "SA10canprasu:806": "atha cittasya tatra kartṛtvaṃ parikalpyate,",
  "SA10canprasu:807": "tadapi na yuktam,",
  "SA10canprasu:808": "yasmādarthamātradarśanaṃ cittasya vyāpāraḥ,",
  "SA10canprasu:809": "arthaviśeṣadarśanaṃ caitasānām,",
  "SA10canprasu:810": "tatrārthadṛṣṭirvijñānaṃ tadviśeṣe tu caitasāḥ /",
  "SA10canprasu:811": "ityabhyupagamāt /",
  "SA10canprasu:812": "ekasyāṃ hi pradhānakriyāyāṃ sādhyāyāṃ yathāsvaṃ guṇakriyānirvṛttidvāreṇāṅgībhāvopagamāt /",
  "SA10canprasu:813": "karaṇādīnāṃ karaṇāditvam /",
  "SA10canprasu:814": "na ceha jñānavijñānayorekā pradhānakriyā,",
  "SA10canprasu:815": "kiṃ tarhi,",
  "SA10canprasu:816": "arthamātraparicchittirvijñānasya pradhānakriyā,",
  "SA10canprasu:817": "jñānasya tu arthaviśeṣapariccheda iti nāsti jñānasya karaṇatvaṃ nāpi cittasya kartṛtvam /",
  "SA10canprasu:818": "tataśca sa eva doṣaḥ //",
  "SA10canprasu:819": "atha syāt- anātmānaḥ sarvadharmā ityāgamāt kartuḥ sarvathābhāvāt kartāramantareṇāpi vidyata eva kriyādivyavahāra iti, etadapi nāsti /",
  "SA10canprasu:820": "āgamasya samyagarthānavadhāraṇāt /",
  "SA10canprasu:821": "etadevoktaṃ madhyamakāvatāre //",
  "SA10canprasu:822": "athāpi syāt- yathā śilāputrakasya śarīram,",
  "SA10canprasu:823": "rāhoḥ śiraḥ,",
  "SA10canprasu:824": "iti śarīraśirovyatiriktaviśeṣaṇāsaṃbhave 'pi viśeṣaṇaviśeṣyabhāvo 'sti,",
  "SA10canprasu:825": "evaṃ pṛthivyāḥ svalakṣaṇamiti svalakṣaṇavyatiriktapṛthivyasaṃbhave 'pi bhaviṣyatīti, naitadevam /",
  "SA10canprasu:826": "atulyatvāt /",
  "SA10canprasu:827": "śarīraśiraḥśabdayohi buddhayādipāṇyādivatsahabhāvipadārthāntarasāpekṣatāpravṛttau śarīraśiraḥ śabdamātrālambano buddhayupajananaḥ sahacāripadārthāntarasākāṅkṣa eva vartate,",
  "SA10canprasu:828": "kasya śarīram, kasya śira iti /",
  "SA10canprasu:829": "itaro 'pi viśeṣaṇāntaraḥ saṃbandhanirācikīrṣayā /",
  "SA10canprasu:830": "śilāputrakarāhuviśeṣaṇadhvaninā laukikasaṃketānuvidhāyinā pratikartuḥ kāṅkṣāmapahantīti yuktam /",
  "SA10canprasu:831": "iha tu kāṭhinyādivyatiriktapṛthivyādyasaṃbhave sati na yukto viśeṣaṇaviśeṣyabhāvaḥ /",
  "SA10canprasu:832": "[Pp_23] tīrthikairvyatiriktalakṣyābhyupagamāttadanurodhena viśeṣaṇābhidhānamaduṣṭamiti cet, naitadevam /",
  "SA10canprasu:833": "na hi tīrthikaparikalpitā yuktividhurāḥ padārthāḥ svasamaye 'bhyupagantuṃ nyāyyāḥ,",
  "SA10canprasu:834": "pramāṇāntarāderapyabhyugamaprasaṅgāt /",
  "SA10canprasu:835": "api ca /",
  "SA10canprasu:836": "pudgalādiprajñaptivat saśarīropādānasya śilāputrakasyopādāturlaukikavyavahārāṅgabhūtasya viśeṣaṇasyāvicāraprasiddhasya sadbhāvāt,",
  "SA10canprasu:837": "śiraupādānasya ca rāhorupādātuḥ sadbhāvādayuktametannidarśanam /",
  "SA10canprasu:838": "śarīraśirovyatiriktasyārthāntarasyāsiddhestanmātrasyopalambhāt siddhameva nidarśanamiti cet, naitadevam /",
  "SA10canprasu:839": "laukike vyavahāre itthaṃ vicārāpravṛtteravicārataśca laukikapadārthānāmastitvāt /",
  "SA10canprasu:840": "yathaiva hi rūpādivyatirekeṇa vicāryamāṇa ātmā na saṃbhavati,",
  "SA10canprasu:841": "api ca lokasaṃvṛtyā skandhānupādāya asyāstitvam,",
  "SA10canprasu:842": "evaṃ rāhuśilāputrakayorapīti nāsti nidarśanasiddhiḥ //",
  "SA10canprasu:843": "evaṃ pṛthivyādīnāṃ yadyapi kāṭhinyādivyatiriktaṃ vicāryamāṇaṃ lakṣyaṃ nāsti,",
  "SA10canprasu:844": "lakṣyavyatirekeṇa ca lakṣaṇaṃ nirāśrayam,",
  "SA10canprasu:845": "tathāpi saṃvṛtireveti parasparāpekṣayā tayoḥ siddhayā siddhiṃ vyavasthāpayāṃbabhūvurācāryāḥ /",
  "SA10canprasu:846": "avaśyaṃ caitadevamabhyupeyam /",
  "SA10canprasu:847": "anyathā hi saṃvṛtirupapattyā na viyujyeta, tadeva tattvameva syānna saṃvṛtiḥ /",
  "SA10canprasu:848": "na ca upapattyā vicāryamāṇānāṃ śilāputrakādīmevāsaṃbhavaḥ,",
  "SA10canprasu:849": "kiṃ tarhi vakṣyamāṇayā yuktyā rūpavedanādīnāmapi nāsti saṃbhava iti teṣāmapi saṃvṛtyā śilāputrakādivannāstitvamāstheyaṃ syāt /",
  "SA10canprasu:850": "na caitadevamityasadetat //",
  "SA10canprasu:851": "atha syāt- kimanayā sūkṣmekṣikayā?",
  "SA10canprasu:852": "naiva hi vayaṃ sarvapramāṇaprameyavyavahāraṃ satyamityācakṣmahe,",
  "SA10canprasu:853": "kiṃ tu lokaprasiddhireṣā amunā nyāyena vyavasthāpyata iti /",
  "SA10canprasu:854": "ucyate /",
  "SA10canprasu:855": "vayamapyevaṃ brūmaḥ- kimanayā sūkṣmekṣikayā laukikavyavahāre 'vatārika(ta?)",
  "SA10canprasu:856": "yā?",
  "SA10canprasu:857": "tiṣṭhatu tāvadeṣā viparyāsamātrāsāditātmabhāvasattākā saṃvṛtiḥ mumukṣūṇāṃ mokṣāvāhakakuśalamūlopacayahetuḥ,",
  "SA10canprasu:858": "yāvanna tattvādhigama iti /",
  "SA10canprasu:859": "bhavāṃstu etāṃ saṃvṛtiparamārthasatyavibhāgadurvidagdhabuddhitayā kvacidupapattimavatārya anyāyato nāśayati /",
  "SA10canprasu:860_0": "so 'haṃ saṃvṛtisatyavyavasthāvaicakṣaṇyāllaukika eva pakṣe sthitvā saṃvṛtyekadeśanirākaraṇopakṣiptopapattyantaramupapattyantareṇa",
  "SA10canprasu:860_1": "vinivartayan lokavṛddha iva lokacārātparibhraśyamānaṃ bhavantameva nivartayāmi na tu saṃvṛtim /",
  "SA10canprasu:861": "tasmād yadi laukiko vyavahāraḥ, tadā avaśyaṃ lakṣaṇavallakṣyeṇāpi bhavitavyam /",
  "SA10canprasu:862": "tataśca sa eva doṣaḥ /",
  "SA10canprasu:863": "atha paramārthaḥ, tadā lakṣyābhāvāllakṣaṇadvayamapi nāstīti kutaḥ pramāṇadvayam?",
  "SA10canprasu:864": "atha śabdānāmevaṃ kriyākārakasaṃbandhapūrvikā vyutpattirnāṅgīkriyate, tadidamatikaṣṭam /",
  "SA10canprasu:865": "taireva kriyākārakasaṃbandhapravṛttaiḥ śabdairbhavān vyavaharati,",
  "SA10canprasu:866": "śabdārthaṃ kriyākaraṇādikaṃ ca necchatīti aho vata icchāmātrapratibaddhapravṛttito (vṛttiḥ?) bhavataḥ /",
  "SA10canprasu:867": "yadā caivaṃ prameyadvayamavyavasthitaṃ tadā svasāmānyalakṣaṇāviṣayatvena āgamādīnāṃ pramāṇāntaratvam /",
  "SA10canprasu:868": "kiṃ ca ghaṭaḥ pratyakṣa ityevamādikasya laukikavyavahārasyāsaṃgrahādanāryavyavahārābhyupagamācca avyāpitā lakṣaṇasyeti na yuktametat //",
  "SA10canprasu:869": "[Pp_24]",
  "SA10canprasu:870": "atha syāt- ghaṭopādānanīlādayaḥ pratyakṣāḥ pratyakṣapramāṇaparicchedyatvāt /",
  "SA10canprasu:871": "tataśca yathaiva kāraṇe kāryopacāraṃ kṛtvā buddhānāṃ sukha utpāda iti vyapadiśyate,",
  "SA10canprasu:872": "evaṃ pratyakṣanīlādinimittako 'pi ghaṭaḥ kārye kāraṇopacāraṃ kṛtvā pratyakṣa iti vyapadiśyate /",
  "SA10canprasu:873": "naivaṃviṣaye upacāro yuktaḥ /",
  "SA10canprasu:874": "utpādo hi loke sukhavyatirekeṇopalabdhaḥ,",
  "SA10canprasu:875": "sa ca saṃskṛtalakṣaṇasvabhāvatvādanekaduṣkaraśatahetutvādasukha eva,",
  "SA10canprasu:876": "sa sukha iti vyapadiśyamānaḥ asaṃbaddha evetyevaṃviṣaye yukta upacāraḥ /",
  "SA10canprasu:877": "ghaṭaḥ pratyakṣa ityatra tu- na hi ghaṭo nāma kaścidyo 'pratyakṣaḥ pṛthagupalabdho yasyopacārātpratyakṣatvaṃ syāt /",
  "SA10canprasu:878": "nīlādivyatiriktasya ghaṭasyābhāvādaupacārikaṃ pratyakṣatvamiti cet,",
  "SA10canprasu:879": "evamapi sutarāmupacāro na yuktaḥ,",
  "SA10canprasu:880": "upacaryamāṇasyāśrayasyābhāvāt /",
  "SA10canprasu:881": "na hi kharaviṣāṇe taikṣṇyamupacaryate /",
  "SA10canprasu:882": "api ca /",
  "SA10canprasu:883": "lokavyavahārāṅgabhūto ghaṭo yadi nīlādivyatirikto nāstīti kṛtvā tasyaupacārikaṃ pratyakṣatvaṃ parikalpyate,",
  "SA10canprasu:884": "nanvevaṃ sati pṛthivyādivyatirekeṇa nīlādikamapi nāstīti nīlāderasyaupacārikaṃ pratyakṣatvaṃ kalpyatām / yathoktam-",
  "SA10canprasu:885": "rūpādivyatirekeṇa yathā kumbho na vidyate /",
  "SA10canprasu:886": "vāyvādivyatirekeṇa tathā rūpaṃ na vidyate // iti /",
  "SA10canprasu:887": "tasmādevamādikasya lokavyavahārasya lakṣaṇenāsaṃgrahādavyāpitaiva lakṣaṇasyeti /",
  "SA10canprasu:888": "tattvavidapekṣayā hi-",
  "SA10canprasu:889": "pratyakṣatvaṃ ghaṭādīnāṃ nīlādīnāṃ ca neṣyate /",
  "SA10canprasu:890": "lokasaṃvṛtyā tvabhyupagantavyameva pratyakṣatvaṃ ghaṭādīnām / yathoktaṃ śatake-",
  "SA10canprasu:891": "sarva eva ghaṭo 'dṛṣṭo rūpe dṛṣṭe hi jāyate /",
  "SA10canprasu:892": "brūyātkastattvavinnāma ghaṭaḥ pratyakṣa ityapi //",
  "SA10canprasu:893": "etenaiva vicāreṇa sugandhi madhuraṃ mṛdu /",
  "SA10canprasu:894": "pratiṣedhayitavyāni sarvāṇyuttamabuddhinā // iti /",
  "SA10canprasu:895": "api ca /",
  "SA10canprasu:896": "aparokṣārthavācitvātpratyakṣaśabdasya sākṣādabhimukho 'rthaḥ pratyakṣaḥ,",
  "SA10canprasu:897": "pratigatamakṣamasminniti kṛtvā ghaṭanīlādīnāmaparokṣāṇāṃ pratyakṣatvaṃ siddhaṃ bhavati /",
  "SA10canprasu:898": "tatparicchedakasya jñānasya tṛṇatuṣāgnivat pratyakṣakāraṇatvāt pratyakṣatvaṃ vyapadiśyate /",
  "SA10canprasu:899": "yastu akṣamakṣaṃ prati vartata iti pratyakṣaśabdaṃ vyutpādayati,",
  "SA10canprasu:900": "tasya jñānasyendriyāviṣayatvād viṣayaviṣayatvācca na yuktā vyutpattiḥ /",
  "SA10canprasu:901": "prativiṣayaṃ tu syāt pratyarthamiti vā //",
  "SA10canprasu:902": "atha syāt- yathā ubhayādhīnāyāmapi vijñānapravṛtau āśrayasya paṭumandatānuvidhānād vijñānānāṃ tadvikāravikāritvādāśrayeṇaivavyapadeśo bhavati cakṣurvijñānamiti,",
  "SA10canprasu:903": "evaṃ yadyapi arthamartha prati vartate,",
  "SA10canprasu:904": "tathāpi akṣamakṣamāśritya vartamānaṃ vijñānamāśrayeṇa vyapadeśāt pratyakṣamiti bhaviṣyati /",
  "SA10canprasu:905": "dṛṣṭo hi asādhāraṇena vyapadeśo bherīśabdo yavāṅkura iti /",
  "SA10canprasu:906": "naitatpūrveṇa tulyam /",
  "SA10canprasu:907": "tatra hi viṣayeṇa [Pp_25] vijñāne vyapadiśyamāne rūpavijñānamityevamādinā vijñānaṣaṭkasya bhedo nopadarśitaḥ syāt,",
  "SA10canprasu:908": "manovijñānasya cakṣurādivijñānaiḥ sahaikaviṣayapravṛttatvāt /",
  "SA10canprasu:909": "tathā hi nīlādivijñānaṣaṭke vijñānamityukte sākāṅkṣa eva pratyayājjāyate kimetadrūpīndriyajaṃ vijñānamāhosvinmānasamiti /",
  "SA10canprasu:910": "āśrayeṇa tu vyapadeśe manovijñānasya cakṣurādivijñānaviṣaye pravṛttisaṃbhave 'pi parasparabhedaḥ siddho bhavati /",
  "SA10canprasu:911_0": "iha tu pramāṇalakṣaṇavivakṣayā kalpanāpoḍhamātrasya pratyakṣatvābhyupagame sati vikalpādeva",
  "SA10canprasu:911_1": "tadviśeṣatvābhimatatvādasādhāraṇakāraṇena vyapadeśe sati na kiṃcit prayojanamupalakṣyate /",
  "SA10canprasu:912_0": "prameyaparatantrāyāṃ ca pramāṇasaṃkhyāpravṛttau prameyākārānukāritāmātratayā ca samāsāditātmabhāvasattākayoḥ",
  "SA10canprasu:912_1": "pramāṇayoḥ svarūpasya vyavasthāpanānnendriyeṇa vyapadeśaḥ kiṃcidupakarotīti sarvathā",
  "SA10canprasu:912_2": "viṣayeṇaiva vyapadeśo nyāyyaḥ //",
  "SA10canprasu:913": "loke pratyakṣaśabdasya prasiddhatvādvivakṣite 'rthe pratyarthaśabdasyāprasiddhatvādāśrayeṇaiva vyutpattirāśrīyata iti cet, ucyate /",
  "SA10canprasu:914": "astyayaṃ pratyakṣaśabdo loke prasiddhaḥ /",
  "SA10canprasu:915": "sa tu yathā loke, tathā asmābhirucyata eva /",
  "SA10canprasu:916": "yathāsthitalaukikapadārthatiraskāreṇa tu tadvayutpāde kriyamāṇe prasiddhaśabdatiraskāraḥ prasiddhaḥ syāt,",
  "SA10canprasu:917": "tataśca pratyakṣamityevaṃ na syāt /",
  "SA10canprasu:918": "ekasya ca cakṣurvijñānasya ekendriyakṣaṇāśrayasya pratyakṣatvaṃ na syād vīpsārthābhāvāt,",
  "SA10canprasu:919": "ekaikasya ca pratyakṣatvābhāve bahūnāmapi na syāt //",
  "SA10canprasu:920": "kalpanāpoḍhasyaiva ca jñānasya pratyakṣatvābhyupagamāt,",
  "SA10canprasu:921": "tena ca lokasya saṃvyavahārābhāvāt,",
  "SA10canprasu:922": "laukikasya ca pramāṇaprameyavyavahārasya vyākhyātumiṣṭatvād vyarthaiva pratyakṣapramāṇakalpanā saṃjāyate /",
  "SA10canprasu:923": "cakṣurvijñānasāmaṅgī nīlaṃ jānāti no tu nīlamiti cāgamasya pratyakṣalakṣaṇābhidhānārthasyāprastutatvāt,",
  "SA10canprasu:924": "pañcānāmindriyavijñānānāṃ jaḍatvapratipādakatvācca nāgamādapi kalpanāpoḍhasyaiva vijñānasya pratyakṣatvamiti na yuktametat /",
  "SA10canprasu:925": "tasmālloke yadi lakṣyaṃ yadi vā svalakṣaṇaṃ sāmānyalakṣaṇaṃ vā,",
  "SA10canprasu:926": "sarvameva sākṣādupalabhyamānatvādaparokṣam,",
  "SA10canprasu:927": "ataḥ pratyakṣaṃ vyavasthāpyate tadviṣayeṇa jñānena saha /",
  "SA10canprasu:928": "dvicandrādīnāṃ tu ataimirikajñānāpekṣayā apratyakṣatvam, taimirikādyapekṣayā tu pratyakṣatvameva //",
  "SA10canprasu:929": "parokṣaviṣayaṃ tu jñānaṃ sādhyāvyabhicāriliṅgotpannamanumānam //",
  "SA10canprasu:930": "sākṣādatīndriyārthavidāmāptānāṃ yadvacanaṃ sa āgamaḥ //",
  "SA10canprasu:931": "sādṛśyādananubhūtārthadhigama upamānaṃ gauriva gavaya iti yathā //",
  "SA10canprasu:932": "tadevaṃ pramāṇacatuṣṭayāllokasyārthādhigamo vyavasthāpyate //",
  "SA10canprasu:933": "tāni ca parasparāpekṣayā sidhyanti- satsu pramāṇeṣu prameyārthāḥ, satsu prameyeṣvartheṣu pramāṇāni /",
  "SA10canprasu:934": "no tu khalu svābhāvikī pramāṇaprameyayoḥ siddhiriti /",
  "SA10canprasu:935": "tasmāllaukikamevāstu yathādṛṣṭamityalaṃ prasaṅgena /",
  "SA10canprasu:936": "prastutameva vyākhyāsyāmaḥ /",
  "SA10canprasu:937": "laukika eva darśane sthitvā buddhānāṃ bhagavatāṃ dharmadeśanā // 3 //",
  "SA10canprasu:938": "atrāhuḥ svayūthyāḥ- yadidamuktaṃ na svata utpadyante bhāvā iti,",
  "SA10canprasu:939": "tadyuktam,",
  "SA10canprasu:940": "svata utpattivaiyarthyāt /",
  "SA10canprasu:941": "yaccoktaṃ na dvābhyāmiti, tadapi yuktam, ekāṃśavaikalyāt /",
  "SA10canprasu:942": "ahetupakṣastu [Pp_26] ekāntanikṛṣṭa iti tatpratiṣedho 'pi yuktaḥ/",
  "SA10canprasu:943": "yattu khalvidamucyate nāpi parata iti,",
  "SA10canprasu:944": "tadayuktam yasmātparabhūtā eva bhagavatā bhāvānāmutpādakā nirdiṣṭāḥ /",
  "SA10canprasu:945": "catvāraḥ pratyayā hetuścālambanamanantaram /",
  "SA10canprasu:946": "tathaivādhipateyaṃ ca pratyayo nāsti pañcamaḥ // 4 //",
  "SA10canprasu:947": "tatra nirvartako heturiti lakṣaṇāt,",
  "SA10canprasu:948": "yo hi yasya nirvartako bījabhāvenāvasthitaḥ,",
  "SA10canprasu:949": "sa tasya hetu pratyayaḥ /",
  "SA10canprasu:950": "utpadyamāno dharmo yenālambanenotpadyate, sa tasyālambanapratyayaḥ /",
  "SA10canprasu:951": "kāraṇasyānantaro nirodhaḥ kāryasyotpattipratyayaḥ,",
  "SA10canprasu:952": "tadyathā bījasyānantaro nirodho 'ṅkurasyotpādapratyayaḥ /",
  "SA10canprasu:953": "yasmin sati yadbhavati tattasyādhipateyamiti /",
  "SA10canprasu:954": "ta ete catvāraḥ pratyayāḥ /",
  "SA10canprasu:955": "ye cānye purojātasahajātapaścājjātādayaḥ, te eteṣveva antarbhūtāḥ /",
  "SA10canprasu:956": "īśvarādayastu pratyayā eva na saṃbhavantīti, ata evāvadhārayati- pratyayo nāsti pañcama iti /",
  "SA10canprasu:957": "tasmādebhyaḥ parabhūtebhyo bhāvānāmutpattirasti parata utpattiriti // 4 //",
  "SA10canprasu:958": "atrocyate- naiva hi bhāvānāṃ parabhūtebhyaḥ pratyayebhya utpattiriti / yasmāt-",
  "SA10canprasu:959": "na hi svabhāvo bhāvānāṃ pratyayādiṣu vidyate /",
  "SA10canprasu:960": "avidyamāne svabhāve parabhāvo na vidyate // 5 //",
  "SA10canprasu:961": "iti /",
  "SA10canprasu:962": "yadi hi hetvādiṣu parabhuteṣu pratyayeṣu samasteṣu vyasteṣu vyastasamasteṣu hetupratyaya sāmagyā anyatra vā kvacid bhāvānāṃ kāryāṇāmutpādātpūrvaṃ sattvaṃ syāt,",
  "SA10canprasu:963": "syāttebhya utpādaḥ /",
  "SA10canprasu:964": "na caivaṃ yadutpādātpūrvaṃ saṃbhavaḥ syāt /",
  "SA10canprasu:965": "yadi syāt, gṛhyeta ca, utpādavaiyarthyaṃ ca syāt /",
  "SA10canprasu:966": "tasmānnaṃ cāsti bhāvānāṃ pratyayādiṣu svabhāvaḥ /",
  "SA10canprasu:967": "avidyamāne ca svabhāve nāsti parabhāvaḥ /",
  "SA10canprasu:968": "bhavanaṃ bhāva utpādaḥ, parebhya utpādaḥ parabhāvaḥ, sa na vidyate /",
  "SA10canprasu:969": "tasmādayuktametat parabhūtebhyo bhāvānā mutpattiriti //",
  "SA10canprasu:970": "athavā bhāvānāṃ kāryāṇāmaṅkurādīnāṃ vījādiṣu pratyayeṣu satsvavikṛtarūpeṣu nāsti svabhāvo nirhetukatvaprasaṅgāt //",
  "SA10canprasu:971": "tatkimapekṣaṃ paratvaṃ pratyayādīnām?",
  "SA10canprasu:972": "vidyamānayoreva hi maitropagrāhakayoḥ parasparāpekṣaṃ paratvam?",
  "SA10canprasu:973": "na caivaṃ bījāṅkurayoryaugapadyam /",
  "SA10canprasu:974": "tasmādavidyamāne svabhāve kāryāṇāṃ parabhāvaḥ paratvaṃ bījādīnāṃ nāstīti paravyapadeśābhāvādeva na parata utpāda iti /",
  "SA10canprasu:975": "tasmādāgamābhiprāyānabhijñataiva parasya /",
  "SA10canprasu:976": "na hi tathāgatā yuktiviruddhaṃ vākyamudāharanti /",
  "SA10canprasu:977": "āgamasya cābhiprāyaḥ prāgevopavarṇitaḥ // 5 //",
  "SA10canprasu:978": "tadevaṃ pratyayebhya utpādavādini pratiṣiddhe kriyāta utpādavādī manyate- na cakṣūrūpādayaḥ pratyayāḥ sākṣādvijñānaṃ janayanti /",
  "SA10canprasu:979": "vijñānajanikriyāniṣpādakatvāttu pratyayā ucyante /",
  "SA10canprasu:980": "sā ca kriyā vijñānaṃ janayati /",
  "SA10canprasu:981": "tasmātpratyayavatī vijñānajanikriyā vijñānajanikā, na pratyayāḥ /",
  "SA10canprasu:982": "yathā pacikriyā odanasyeti / ucyate-",
  "SA10canprasu:983": "kriyā na pratyayavatī",
  "SA10canprasu:984": "yadi kriyā kācit syāt, sā cakṣurādibhiḥ pratyayaiḥ pratyayavatī vijñānaṃ janayet /",
  "SA10canprasu:985": "na [Pp_27] tvasti /",
  "SA10canprasu:986": "kathaṃ kṛtvā?",
  "SA10canprasu:987": "iha kriyeyamiṣyamāṇā jāte vā vijñāne iṣyate, ajāte vā jāyamāne vā?",
  "SA10canprasu:988": "tatra jāte na yuktā /",
  "SA10canprasu:989": "kriyā hi bhāvaniṣpādikā /",
  "SA10canprasu:990": "bhāvaścenniṣpannaḥ, kimasya kriyayā?",
  "SA10canprasu:991": "jātasya janma punareva ca naiva yuktam /",
  "SA10canprasu:992": "ityādinā ca madhyamakāvatāre pratipāditametat / ajāte 'pi na yuktā,",
  "SA10canprasu:993": "kartrā vinā janiriyaṃ na ca yuktarūpā /",
  "SA10canprasu:994": "ityādivacanāt /",
  "SA10canprasu:995": "jāyamāne 'pi bhāve kriyā na saṃbhavati, jātājātavyatirekeṇa jāyamānābhāvāt / yathoktam-",
  "SA10canprasu:996": "jāyamānārthajātatvājjāyamāno na jāyate /",
  "SA10canprasu:997": "atha vā jāyamānatvaṃ sarvasyaiva prasajyate // iti /",
  "SA10canprasu:998": "yataścaivaṃ triṣu kāleṣu janikriyāyā asaṃbhavaḥ, tasmānnāsti sā /",
  "SA10canprasu:999": "ata evāha- kriyā na pratyayavatī iti /",
  "SA10canprasu:1000": "viśeṣaṇaṃ nāsti vinā viśeṣam /",
  "SA10canprasu:1001": "ityādinā pratipāditametanmadhyamakāvatāre / na hi vandhyāputro gomānityucyate //",
  "SA10canprasu:1002": "yadyevam, apratyayavatī tarhi bhaviṣyatīti, etadapyayuktamityāha-",
  "SA10canprasu:1003": "nāpratyayavatī kriyā /",
  "SA10canprasu:1004": "yadā pratyayavatī nāsti, tadā kathamapratyayavatī nirhetukā syāt?",
  "SA10canprasu:1005": "na hi tantumayaḥ paṭo na yukta iti vīraṇamayo 'bhyupagamyate /",
  "SA10canprasu:1006": "tasmātkriyā na bhāvajanikā //",
  "SA10canprasu:1007": "atrāha- yadyevaṃ kriyāyā asaṃbhavaḥ, pratyayāstarhi janakā bhaviṣyanti bhāvānāmiti / ucyate-",
  "SA10canprasu:1008": "pratyayā nākriyāvantaḥ",
  "SA10canprasu:1009": "yadā kriyā nāsti, tadā kriyārahitā akriyāvanto nirhetukāḥ pratyayāḥ kathaṃ janakāḥ?",
  "SA10canprasu:1010": "atha kriyāvanta eva janakā iti, ucyate-",
  "SA10canprasu:1011": "kriyāvantaśca santyuta // 6 //",
  "SA10canprasu:1012": "neti prakṛtenābhisaṃbandhaḥ /",
  "SA10canprasu:1013": "utaśabdo 'vadhāraṇe /",
  "SA10canprasu:1014": "tatra kriyāyā abhāva uktaḥ, kathaṃ kriyāvattvaṃ pratyayānāmiti?",
  "SA10canprasu:1015": "yathā ca vijñānajanikriyoktā,",
  "SA10canprasu:1016": "evaṃ parikriyādayo 'pi bhāvā uktā veditavyā iti nāsti kriyāto 'pi samutpattirbhāvānāmiti bhavatyutpādābhidhānamarthaśūnyam // 6 //",
  "SA10canprasu:1017": "atrāha- kiṃ na etena kriyāvantaḥ pratyayā ityādivicāreṇa?",
  "SA10canprasu:1018": "yasmāccakṣurādīn pratītya pratyayān vijñānādayo bhāvā jāyante,",
  "SA10canprasu:1019": "tasmāccakṣurādīnāṃ pratyayatvaṃ tebhyaścotpādo vijñānādīnāmiti /",
  "SA10canprasu:1020": "etadapyayuktamityāha-",
  "SA10canprasu:1021": "[Pp_28]",
  "SA10canprasu:1022": "utpadyate pratītyemānitīme pratyayāḥ kila /",
  "SA10canprasu:1023": "yāvannotpadyata ime tāvannāpratyayāḥ katham // 7 //",
  "SA10canprasu:1024": "yadi cakṣurādīn pratyayān pratītya vijñānamutpadyate iti asya ime pratyayā ucyante,",
  "SA10canprasu:1025": "nanu yāvattadvijñānākhyaṃ kāryaṃ notpadyate tāvadime cakṣurādayaḥ kathaṃ nāpratyayāḥ?",
  "SA10canprasu:1026": "apratyayā evetyabhiprāyaḥ na cāpratyayebhya utpattiḥ sikatābhya iva tailasya /",
  "SA10canprasu:1027": "atha matam- pūrvamapratyayāḥ santaḥ kiṃcidanyaṃ pratyayamapekṣya pratyayatvaṃ pratipadyanta iti, etadapyayuktam /",
  "SA10canprasu:1028": "yat tat pratyayāntaramapratyayasya tasya pratyayatvena kalpyate,",
  "SA10canprasu:1029": "tadapi pratyayatve sati asya pratyayo bhavati /",
  "SA10canprasu:1030": "tatrāpyeṣaiva cintaneti na yuktametat // 7 //",
  "SA10canprasu:1031": "kiṃ ca /",
  "SA10canprasu:1032": "iha ime cakṣurādayo vijñānasya pratyayāḥ kalpyamānāḥ sato vā asya kalpyeran, asato vā?",
  "SA10canprasu:1033": "sarvathā ca na yujyate ityāha-",
  "SA10canprasu:1034": "naivāsato naiva sataḥ pratyayo 'rthasya yujyate /",
  "SA10canprasu:1035": "kasmādityāha-",
  "SA10canprasu:1036": "asataḥ pratyayaḥ kasya sataśca pratyayena kim // 8 //",
  "SA10canprasu:1037": "asato hyarthasya avidyamānasya kathaṃ pratyayaḥ syāt? bhaviṣyatā vyapadeśo bhaviṣyatīti cet, naivam-",
  "SA10canprasu:1038": "bhaviṣyatā cedvayapadeśa iṣṭaḥ",
  "SA10canprasu:1039": "śaktiṃ vinā nāsti hi bhāvitāsya /",
  "SA10canprasu:1040": "ityādinoktadoṣatvāt / sato 'pi vidyamānasya labdhajanmano niṣphalaiva pratyayakalpanā //",
  "SA10canprasu:1041": "evaṃ samastānāṃ pratyayānāṃ kāryotpādanāsāmarthyena apratyayatvamudbhāvya ataḥ paraṃ vyastānāmapratyayatvaṃ pratipādyate //",
  "SA10canprasu:1042": "atrāha- yadyapyevaṃ pratyayānāmasaṃbhavaḥ, tathāpi astyeva lakṣaṇopadeśātpratyayaprasiddhiḥ /",
  "SA10canprasu:1043": "tatra nirvartako heturiti lakṣaṇamucyate hetupratyayasya /",
  "SA10canprasu:1044": "na cāvidyamānasya lakṣaṇopadeśo yukto bandhyāsutasyeveti /",
  "SA10canprasu:1045": "ucyate /",
  "SA10canprasu:1046": "syāddhetupratyayo yadi tasya lakṣaṇaṃ syāt / yasmāt-",
  "SA10canprasu:1047": "na sannāsanna sadasan dharmo nirvartate yadā /",
  "SA10canprasu:1048": "kathaṃ nirvartako heturevaṃ sati hi yujyate // 9 //",
  "SA10canprasu:1049": "tatra nirvartaka utpādakaḥ /",
  "SA10canprasu:1050": "yadi nirvartyo dharmo nirvarteta, tamutpādako heturutpādayet /",
  "SA10canprasu:1051": "na tu nirvartate, sadasadubhayarūpasya nirvartyasyābhāvāt /",
  "SA10canprasu:1052": "tatra sanna nirvartate vidyamānatvāt /",
  "SA10canprasu:1053": "asannapi, avidyamānatvāt /",
  "SA10canprasu:1054": "sadasannapi, parasparaviruddhasyaikārthasyābhāvāt, ubhayapakṣābhihitadoṣatvācca /",
  "SA10canprasu:1055": "yata evaṃ kāryasyotpattirnāsti, hetupratyayo 'pyato nāsti /",
  "SA10canprasu:1056": "tataśca yaduktaṃ lakṣaṇasaṃbhavādvidyate hetupratyaya iti, tadevaṃ sati na yujyate // 9 //",
  "SA10canprasu:1057": "[Pp_29]",
  "SA10canprasu:1058": "idānīmālambanapratyayaniṣedhārthamāha-",
  "SA10canprasu:1059": "anālambana evāyaṃ san dharma upadiśyate /",
  "SA10canprasu:1060": "athānālambane dharme kuta ālambanaṃ punaḥ // 10 //",
  "SA10canprasu:1061": "iha sālambanadharmāḥ katame? sarvacittacaittā ityāgamāt /",
  "SA10canprasu:1062": "cittacaittā yenālambanenotpadyante yathāyogaṃ rūpādinā, sa teṣāmālambanapratyayaḥ /",
  "SA10canprasu:1063": "ayaṃ ca vidyamānānāṃ vā parikalpyeta avidyamānānāṃ vā /",
  "SA10canprasu:1064": "tatra vidyamānānāṃ nārthastadālambanapratyayena /",
  "SA10canprasu:1065": "dharmasya hi utpattyarthamālambanaṃ parikalpyate, sa cālambanātpūrvaṃ vidyamāna eveti /",
  "SA10canprasu:1066": "athaivamanālambane dharme svātmanā prasiddhe kimasya ālambanayogena parikalpitena,",
  "SA10canprasu:1067": "ityanālambana evāyaṃ san vidyamāno dharmaḥ cittādikaḥ kevalaṃ sālambana ityucyate bhavadbhiḥ svamanīṣikayā,",
  "SA10canprasu:1068": "na tvasya ālambanena kaścitsaṃbandho 'sti /",
  "SA10canprasu:1069": "athāvidyamānasyālambanaṃ parikalpyate, tadapi na yuktam, anālambana evāyamityādi /",
  "SA10canprasu:1070": "avidyamānasya hi nāsti ālambanena yogaḥ //",
  "SA10canprasu:1071": "anālambana evāyaṃ san dharma upadiśyate /",
  "SA10canprasu:1072": "bhavadbhiḥ sālambana iti vākyaśeṣaḥ /",
  "SA10canprasu:1073": "athānālambane dharme kuta ālambanaṃ punaḥ //",
  "SA10canprasu:1074": "atha śabdaḥ praśne /",
  "SA10canprasu:1075": "kuta iti hetau /",
  "SA10canprasu:1076": "tenāyamarthaḥ- athaivamanālambane dharme 'sati avidyamāne bhūyaḥ kuta ālambanam?",
  "SA10canprasu:1077": "ālambanakābhāvādālambanasyāpyabhāva ityabhiprāyaḥ /",
  "SA10canprasu:1078": "kathaṃ tarhi sālambanāścittacaittāḥ? sāṃvṛtametallakṣaṇaṃ na pāramārthikamityadoṣaḥ // 10 //",
  "SA10canprasu:1079": "idānīṃ samanantarapratyayaniṣedhārthamāha-",
  "SA10canprasu:1080": "anutpanneṣu dharmeṣu nirodho nopapadyate /",
  "SA10canprasu:1081": "nānantaramato yuktaṃ niruddhe pratyayaśca kaḥ // 11 //",
  "SA10canprasu:1082": "tatra paścime ślokasyārdhe pādavyatyayo draṣṭavyaḥ, caśabdaśca bhinnakramo niruddhe ceti /",
  "SA10canprasu:1083": "tenaivaṃ pāṭhaḥ- niruddhe ca pratyayaḥ kaḥ? nānantaramato yuktam iti /",
  "SA10canprasu:1084": "ślokabandhārthaṃ tvevamuktam //",
  "SA10canprasu:1085": "tatra kāraṇasyānantaro nirodhaḥ kāryasyotpādapratyayaḥ samanantarapratyayalakṣaṇam /",
  "SA10canprasu:1086": "atra vicāryate- anutpanneṣu dharmeṣu kāryabhūteṣvaṅkurādiṣu nirodho nopapadyate kāraṇasya bījādeḥ /",
  "SA10canprasu:1087": "yadaitadevam, tadā kāraṇasya nirodhābhāvādaṅkurasya kaḥ samanantarapratyayaḥ?",
  "SA10canprasu:1088": "athānutpanne 'pi kārye bījanirodha iṣyate,",
  "SA10canprasu:1089": "evaṃ sati niruddha bīje abhāvībhūte aṅkurasya kaḥ pratyayaḥ?",
  "SA10canprasu:1090": "ko vā bījanirodhasya pratyaya iti /",
  "SA10canprasu:1091": "ubhayametadahetukamityāha- niruddhe ca kaḥ pratyaya iti /",
  "SA10canprasu:1092": "caśabdo 'nutpannaśabdāpekṣaḥ /",
  "SA10canprasu:1093": "tena anutpanne cāṅkure bījādīnāṃ nirodhe iṣyamāṇe 'pyubhayametadahetukamapadyata iti nānantaramato yuktam /",
  "SA10canprasu:1094": "atha vā /",
  "SA10canprasu:1095": "na svato nāpi parata ityādinā utpādo niṣiddhaḥ, tamabhisaṃdhāyāha-",
  "SA10canprasu:1096": "anutpanneṣu dharmeṣu nirodho nopapadyate /",
  "SA10canprasu:1097": "[Pp_30]",
  "SA10canprasu:1098": "nānantaramato yuktam iti /",
  "SA10canprasu:1099": "api ca /",
  "SA10canprasu:1100": "niruddhe pratyayaśca kaḥ //",
  "SA10canprasu:1101": "ityatra pūrvakameva vyākhyānam // 11 //",
  "SA10canprasu:1102": "idānīmadhipatipratyayasvarūpaniṣedhārthamāha- bījādīnāṃ",
  "SA10canprasu:1103": "bhāvānāṃ niḥsvabhāvānāṃ na sattā vidyate yataḥ /",
  "SA10canprasu:1104": "satīdamasmin bhavatītyetannaivopapadyate // 12 //",
  "SA10canprasu:1105": "iha yasmin sati yadbhavati, tattasya ādhipateyamityadhipatipratyayalakṣaṇam /",
  "SA10canprasu:1106": "bhāvānāṃ ca pratītyasamutpannatvāt svabhāvābhāve kutastada yadasminniti kāraṇatvena vyapadiśyate,",
  "SA10canprasu:1107": "kutastad yadidamiti kāryatvena?",
  "SA10canprasu:1108": "tasmānnāsti lakṣaṇato 'pi pratyayasiddhiḥ // 12 //",
  "SA10canprasu:1109": "atrāha- tantvādibhyaḥ paṭādikamupalabhya paṭādestantvādayaḥ pratyayā iti /",
  "SA10canprasu:1110": "ucyate paṭādiphalapravṛttireva svarūpato nāsti, kutaḥ pratyayānāṃ pratyayatvaṃ setsyati?",
  "SA10canprasu:1111": "yathā ca paṭādiphalapravṛttirasatī, tathā pratipādayannāha-",
  "SA10canprasu:1112": "na ca vyastasamasteṣu pratyayeṣvasti tatphalam /",
  "SA10canprasu:1113": "pratyayebhyaḥ kathaṃ tacca bhavenna pratyayeṣu yat // 13 //",
  "SA10canprasu:1114": "tatra vyasteṣu tantuturīvematasaraśalākādiṣu pratyayeṣu paṭo nāsti,",
  "SA10canprasu:1115": "tatrānupalabhyamānatvāt kāraṇabahutvācca kāryabahutvaprasaṅgāt /",
  "SA10canprasu:1116": "samuditeṣvapi tantvādiṣu nāsti paṭaḥ,",
  "SA10canprasu:1117": "pratyekamavayaveṣvavidyamānatvāt,",
  "SA10canprasu:1118": "ekasya kāryasya khaṇḍaśa utpattiprasaṅgāt /",
  "SA10canprasu:1119": "tasmātphalābhāvānna santi pratyayāḥ svabhāvata iti // 13 //",
  "SA10canprasu:1120": "athāsadapi tattebhyaḥ pratyayebhyaḥ pravartate /",
  "SA10canprasu:1121": "ityabhiprāyaḥ syāt-",
  "SA10canprasu:1122": "apratyayebhyo 'pi kasmātphalaṃ nābhipravartate // 14 //",
  "SA10canprasu:1123": "apratyayeṣvapi nāsti phalamiti /",
  "SA10canprasu:1124": "apratyayebhyo 'pi vīraṇādibhyaḥ kasmānnābhipravartate paṭa iti nāsti phalapravṛttiḥ svarūpataḥ // 14 //",
  "SA10canprasu:1125": "atrāha- yadi anyat phalaṃ syādanye ca pratyayāḥ, tadā kiṃ pratyayeṣu phalamasti nāstīti cintā syāt /",
  "SA10canprasu:1126": "nāsti tu vyatiriktaṃ phalam, kiṃ tarhi pratyayamayameveti? ucyate-",
  "SA10canprasu:1127": "phalaṃ ca pratyayamayaṃ pratyayāścāsvayaṃmayāḥ /",
  "SA10canprasu:1128": "phalamasvamayebhyo yattatpratyayamayaṃ katham // 15 //",
  "SA10canprasu:1129": "yadi pratyayamayaṃ pratyayavikāraḥ phalamiti vyavasthāpyate, tadayuktam /",
  "SA10canprasu:1130": "yasmātte 'pi pratyayā asvayaṃmayā apratyayasvabhāvā ityarthaḥ /",
  "SA10canprasu:1131": "tantumayo hi paṭa ityucyate /",
  "SA10canprasu:1132": "syāt paṭo yadi tantava eva [Pp_31] svabhāvasiddhāḥ syuḥ /",
  "SA10canprasu:1133": "te hi aṃśumayā aṃśuvikārā na svabhāvasiddhāḥ /",
  "SA10canprasu:1134": "tataśca tebhyo 'svayaṃmayebhyo 'svabhāvebhyo yatphalaṃ paṭākhyam,",
  "SA10canprasu:1135": "tatkathaṃ tantumayaṃ bhaviṣyati? yathoktam-",
  "SA10canprasu:1136": "paṭaḥ kāraṇataḥ siddhaḥ siddhaṃ kāraṇamanyataḥ /",
  "SA10canprasu:1137": "siddhiryasya svato nāsto tadanyajjanayetkatham // iti // 15 //",
  "SA10canprasu:1138": "tasmānna pratyayamayaṃ",
  "SA10canprasu:1139": "phalaṃ saṃvidyate / apratyayamayaṃ tarhi astu-",
  "SA10canprasu:1140": "nāpratyayamayaṃ phalam /",
  "SA10canprasu:1141": "saṃvidyate",
  "SA10canprasu:1142": "iti tantumayo yadā paṭo nāsti, tadā kathaṃ vīraṇamayaḥ syā?",
  "SA10canprasu:1143": "atrāha- mā bhūtphalam, pratyayāpratyayaniyamastu vidyate /",
  "SA10canprasu:1144": "tathā ca bhavān bravīti- yadi asat phalaṃ pratyayebhyaḥ pravartate,",
  "SA10canprasu:1145": "apratyayebhyo 'pi kasmānnābhipravartate iti /",
  "SA10canprasu:1146": "na cāsati phale paṭakaṭākhye tantuvīraṇānāṃ pratyayānāṃ pratyayatvaṃ yuktam, ataḥ phalamapyastīti /",
  "SA10canprasu:1147": "ucyate /",
  "SA10canprasu:1148": "syātphalaṃ yadi pratyayāpratyayā eva syuḥ /",
  "SA10canprasu:1149": "sati hi phale ime 'sya pratyayā ime 'pratyayā iti syāt /",
  "SA10canprasu:1150": "tacca vicāryamāṇaṃ nāstīti-",
  "SA10canprasu:1151": "phalābhāvātpratyayāpratyayāḥ kutaḥ // 16 //",
  "SA10canprasu:1152": "pratyayāśca apratyayāśceti samāsaḥ //",
  "SA10canprasu:1153": "tasmānnāsti bhāvānāṃ svabhāvataḥ samutpattiriti /",
  "SA10canprasu:1154": "yathoktamāryaratnākarasūtre-",
  "SA10canprasu:1155": "śūnyavidya na hi vidyate kvaci antarīkṣi śakunasya vā padam /",
  "SA10canprasu:1156": "yo na vidyati sabhāvataḥ kvaci so na jātu parahetu bheṣyati //",
  "SA10canprasu:1157": "yasya naiva hi sabhāvu labhyati so 'svabhāvu parapaccayaḥ katham /",
  "SA10canprasu:1158": "asvabhāvu paru kiṃ janīṣyati eṣa hetu sugatena deśitaḥ //",
  "SA10canprasu:1159": "sarva dharma acalā dṛḍhaṃ sthitā nirvikāra nirupadravāḥ śivāḥ /",
  "SA10canprasu:1160": "antarīkṣapathatulya 'jānakā tatra muhyati jagaṃ ajānakam //",
  "SA10canprasu:1161": "[Pp_32]",
  "SA10canprasu:1162": "śailaparvata yathā akampiyā evaṃ dharma avikampiyāḥ sadā /",
  "SA10canprasu:1163": "no cyavati na pi copapadyayu evaṃ dharmata jinena deśitā // ityādi /",
  "SA10canprasu:1164": "tathā-",
  "SA10canprasu:1165": "yo na pi jāyati nā cupapadyī no cyavate na pi jīryati dharmaḥ /",
  "SA10canprasu:1166": "taṃ jinu deśayatī narasiṃhaḥ tatra niveśayi sattvaśatāni /",
  "SA10canprasu:1167": "yasya sabhāvu na vidyati kaści no parabhāvatu kenaci labdhaḥ /",
  "SA10canprasu:1168": "nāntarato na pi bāhirato vā labhyati tatra niveśayi nāthaḥ //",
  "SA10canprasu:1169": "śānta gatī kathitā sugatena no ca gati upalabhyati kāci /",
  "SA10canprasu:1170": "tatra ca voharasī gatimukto muktaku mocayamī bahusattvān // iti vistaraḥ // 16 //",
  "SA10canprasu:1171": "ityācāryacandrakīrtipādoparacitāyāṃ prasannapadāyāṃ madhyamakavṛttau pratyayaparīkṣā nāma prathamaṃ prakaraṇam //",
  "SA10canprasu:1172": "[Pp_33]",
  "SA10canprasu:1173": "2",
  "SA10canprasu:1174": "gatāgataparīkṣā dvitīyaṃ prakaraṇam /",
  "SA10canprasu:1175": "atrāha- yadyapi utpādapratiṣedhātpratītyasamutpādasya anirodhādiviśeṣaṇasiddhiḥ,",
  "SA10canprasu:1176": "tathāpi anāgamanirgamapratītyasamutpādasiddhaye lokaprasiddhagamanāgamanakriyāpratiṣedhārthaṃ kiṃcidupapattyantaramucyatāmiti /",
  "SA10canprasu:1177": "ucyate /",
  "SA10canprasu:1178": "yadi gamanaṃ nāma syānniyataṃ tadgate vā adhvajāte parikalpyeta agate gamyamāne vā /",
  "SA10canprasu:1179": "sarvathā ca na yujyate ityāha-",
  "SA10canprasu:1180": "gataṃ na gamyate tāvadagataṃ naiva gamyate /",
  "SA10canprasu:1181": "gatāgatavinirmuktaṃ gamyamānaṃ na gamyate // 1 //",
  "SA10canprasu:1182": "tatra uparatagamikriyamadhvajātaṃ gatamityucyate /",
  "SA10canprasu:1183": "āviśyamānaṃ gamikriyayā vartamānaṃ gamyata ityucyate /",
  "SA10canprasu:1184": "yadgatamuparatagamikriyaṃ tadvartamānagamikriyāyogavācinā gamyate ityanena śabdenocyamānamasaṃbaddhamiti kṛtvā gataṃ tāvad gamyata iti na yujyate /",
  "SA10canprasu:1185": "tāvacchabdena ca pratiṣedhakramaṃ darśayati //",
  "SA10canprasu:1186": "agatamapi na gamyate /",
  "SA10canprasu:1187": "agataṃ hi anupajātagamikriyamanāgatamucyate, gamyata iti ca vartamānam /",
  "SA10canprasu:1188": "ato 'nāgatavartamānayoratyantabhedādagatamapi gamyata iti na yujyate /",
  "SA10canprasu:1189": "yadi agataṃ kathaṃ gamyate, atha gamyate na tadagatamiti //",
  "SA10canprasu:1190": "gamyamāne 'pi nāsti gamanam, yasmāt-",
  "SA10canprasu:1191": "gatāgatavinirmuktaṃ gamyamānaṃ na gamyate /",
  "SA10canprasu:1192": "iha hi gantā yaṃ deśamatikrāntaḥ sa tasya deśo gataḥ, yaṃ ca nātikrāntaḥ so 'syānāgataḥ /",
  "SA10canprasu:1193": "na ca gatāgatavyatirekeṇa tṛtīyamaparamadhvajātaṃ paśyāmo gamyamānaṃ nāma /",
  "SA10canprasu:1194": "yataścaivaṃ gamyamānaṃ na gamyate, gamyata iti na prajñāyate, tasmānnāsti gamyamānam /",
  "SA10canprasu:1195": "ato na tad gamikriyayā āviśyate na gamyata iti nāsti gamyamāne 'pi gamanam //",
  "SA10canprasu:1196": "atha syāt- ganturgacchato yaścaraṇākrānto deśaḥ, sa gamyamānaḥ syāditi /",
  "SA10canprasu:1197": "naivam, caraṇayorapi paramāṇusāṃghātatvāt /",
  "SA10canprasu:1198": "aṅgulyagrāvasthitasya paramāṇoryaḥ pūrvo deśaḥ, sa tasya gate 'ntargataḥ /",
  "SA10canprasu:1199": "pārṣṇyavasthitasya caramaparamāṇorya uttaro deśaḥ, sa tasya agate 'ntargataḥ /",
  "SA10canprasu:1200": "na ca paramāṇuvyatirekeṇa caraṇamasti /",
  "SA10canprasu:1201": "tasmānnāsti gatāgatavyatirekeṇa gamyamānam /",
  "SA10canprasu:1202": "yathā caivaṃ caraṇe vicāraḥ, evaṃ paramāṇūnāmapi pūrvāparadigbhāgasaṃbandhena vicāraḥ kārya iti /",
  "SA10canprasu:1203": "athārdhagataṃ gamyamānam, uktamuttaraṃ jāyamānavicāreṇa /",
  "SA10canprasu:1204": "tasmādgamyamānaṃ na gamyate iti siddham // 1 //",
  "SA10canprasu:1205": "tatrāha- gamyata eva gamyamānam / iha hi-",
  "SA10canprasu:1206": "ceṣṭā yatra gatistatra gamyamāne ca sā yataḥ /",
  "SA10canprasu:1207": "na gate nāgate ceṣṭā gamyamāne gatistataḥ // 2 //",
  "SA10canprasu:1208": "[Pp_34]",
  "SA10canprasu:1209": "tatra ceṣṭā caraṇotkṣepaparikṣepalakṣaṇā /",
  "SA10canprasu:1210": "yato vrajato ganturyatra deśe ceṣṭā gatiḥ tatraiva deśe /",
  "SA10canprasu:1211": "sā ca ceṣṭā na gate 'dhvani saṃbhavati nāpyagate, kiṃ tu gamyamāna eva /",
  "SA10canprasu:1212": "tataśca gamyamāne gatiḥ /",
  "SA10canprasu:1213": "yatra hi gatirupalabhyate tadgamyamānam, tacca gamikriyayā āviśyate /",
  "SA10canprasu:1214": "tasmād gamyamānameva gamyate iti /",
  "SA10canprasu:1215": "eko 'tra gamirjñānārthaḥ, aparaśca deśāntarasaṃprāptyartha iti // 2 //",
  "SA10canprasu:1216": "evamapi parikalpyamāne gamyamānaṃ na gamyata ityāha-",
  "SA10canprasu:1217": "gamyamānasya gamanaṃ kathaṃ nāmopapatsyate /",
  "SA10canprasu:1218": "gamyamāne dvigamanaṃ yadā naivopapadyate // 3 //",
  "SA10canprasu:1219": "iha hi gamikriyāyogādeva gamyamānavyapadeśamicchati bhavān, tacca iti gamyata bravīti /",
  "SA10canprasu:1220": "ekā cātra gamikriyā, tayā gamyamānavyapadeśo bhavatu kāmamadhvanaḥ /",
  "SA10canprasu:1221": "gamyata iti bhūyaḥ kriyāsaṃbandho gamyamānasya na yujyata iti",
  "SA10canprasu:1222": "gamyamānasya gamanaṃ kathaṃ nāmopapatsyate /",
  "SA10canprasu:1223": "kāraṇamāha-",
  "SA10canprasu:1224": "gamyamāne dvigamanaṃ yadā naivopapadyate // iti //",
  "SA10canprasu:1225": "gamyamānamiti gamyata ityarthaḥ /",
  "SA10canprasu:1226": "dvigataṃ gamanaṃ dvigamanam /",
  "SA10canprasu:1227": "ekasyā gamikriyāyā gamyamānamityatropayuktatvād dvitīyāyā abhāvācca,",
  "SA10canprasu:1228": "gamyata ityayaṃ vyapadeśo vinā gamanena yadā naivopapadyate,",
  "SA10canprasu:1229": "tadā gamyamānaṃ gamyata iti paripūrṇo vākyārtho nāstītyabhiprāyaḥ /",
  "SA10canprasu:1230": "gamyamānamityetāvanmātrameva saṃbhavati dvitīyakriyābhāvāt, na tu gamyata iti // 3 //",
  "SA10canprasu:1231": "atha gamyate ityatraiva gamikriyāsaṃbandha iṣyate,",
  "SA10canprasu:1232": "evaṃ sati gamyamānavyapadeśe nāsti kriyāsaṃbandha iti na paripūrṇatā vākyārthasyetyāha-",
  "SA10canprasu:1233": "gamyamānasya gamanaṃ yasya tasya prasajyate /",
  "SA10canprasu:1234": "ṛte gatergamyamānaṃ gamyamānaṃ hi gamyate // 4 //",
  "SA10canprasu:1235": "yasya vādino gamyamānasya gamanamiti pakṣaḥ,",
  "SA10canprasu:1236": "gamyamāne saṃjñābhūte gamikriyāśūnye yo gamikriyāmādheyabhūtāmicchati,",
  "SA10canprasu:1237": "tasya pakṣe ṛte gatergamyamānamiti prasajyate,",
  "SA10canprasu:1238": "gatirahitaṃ gamanaṃ syāt,",
  "SA10canprasu:1239": "yasmādasya gamyamānaṃ hi gamyate /",
  "SA10canprasu:1240": "hi śabdo yasmādarthe /",
  "SA10canprasu:1241": "yasmād gatirahitameva gamyamānaṃ sat tasya vādino gamyate,",
  "SA10canprasu:1242": "gamyata ityatra kriyopayogāt,",
  "SA10canprasu:1243": "tasmād gatirahitaṃ gamanaṃ prasajyate // 4 //",
  "SA10canprasu:1244": "atha ubhayatrāpi kriyāsaṃbandha iṣyate gamyamāne gamyate ityatra ca, evamapi-",
  "SA10canprasu:1245": "gamyamānasya gamane prasaktaṃ gamanadvayam /",
  "SA10canprasu:1246": "yena tadgamyamānaṃ ca yaccātra gamanaṃ punaḥ // 5 //",
  "SA10canprasu:1247": "yena gamanena yogādgamyamānavyapadeśaṃ pratilabhate 'dhvā, tadekaṃ gamanam //",
  "SA10canprasu:1248": "tatra gamyamāne 'dhikaraṇabhute dvitīyaṃ gamanaṃ yena so 'dhvā gamyate /",
  "SA10canprasu:1249": "etadgamanadvayaṃ gamyamānasya gamane sati prasaktam // 5 //",
  "SA10canprasu:1250": "[Pp_35]",
  "SA10canprasu:1251": "bhavatu gamanadvayam, ko doṣa iti cet, ayaṃ doṣaḥ / yasmāt-",
  "SA10canprasu:1252": "dvau gantārau prasajyete prasakte gamanadvaye /",
  "SA10canprasu:1253": "kiṃ punaḥ kāraṇaṃ gantṛdvayaprasaṅge ityāha-",
  "SA10canprasu:1254": "gantāraṃ hi tiraskṛtya gamanaṃ nopapadyate // 6 //",
  "SA10canprasu:1255": "yasmādavaśyaṃ kriyā svasādhanamapekṣate karma kartāraṃ vā /",
  "SA10canprasu:1256": "gamikriyā caivaṃ kartaryavasthitā, ato gantāramapekṣate /",
  "SA10canprasu:1257": "nāsti ca ekasminneva gacchati devadatte dvitīyaḥ karteti /",
  "SA10canprasu:1258": "ataḥ kartṛdvayābhāvānnāsti gamanadvayam /",
  "SA10canprasu:1259": "tataśca gamyamānaṃ gamyata iti nopapadyate //",
  "SA10canprasu:1260": "atha syāt- yadāyaṃ devadattaḥ sthitaḥ, sa na bhāṣate?",
  "SA10canprasu:1261": "paśyati na?",
  "SA10canprasu:1262": "tadaiko 'nekakriyo dṛṣṭaḥ, evamekasmin gantari kriyādvayaṃ bhaviṣyati iti /",
  "SA10canprasu:1263": "naivam /",
  "SA10canprasu:1264": "śaktirhi kārako na dravyam /",
  "SA10canprasu:1265": "kriyābhedācca tatsādhanasyāpi śakteḥ siddha eva bhedaḥ /",
  "SA10canprasu:1266": "na hi sthitikriyayā vaktā syāt /",
  "SA10canprasu:1267": "dravyamekamiti cet, bhavatu evam, na tu dravyaṃ kārakaḥ, kiṃ tarhi śaktiḥ, sā ca bhidyata eva /",
  "SA10canprasu:1268": "api ca /",
  "SA10canprasu:1269": "sadṛśakriyādvaya kārakatvaṃ naikadeśikasya dṛṣṭam, ato naikasya ganturgamanadvayam // 6 //",
  "SA10canprasu:1270": "atrāha- yadyapyevaṃ tathāpi gantari devadatte gamanamupalabhyate devadatto gacchatīti vyapadeśāt /",
  "SA10canprasu:1271": "tataśca vidyata eva gamanaṃ gamanāśrayagantṛsadbhāvāt /",
  "SA10canprasu:1272": "ucyate /",
  "SA10canprasu:1273": "syādevaṃ yadi gamanāśrayo gantā syāt, na tvasti / kathamityāha-",
  "SA10canprasu:1274": "gantāraṃ cetiraskṛtya gamanaṃ nopapadyate /",
  "SA10canprasu:1275": "gamane 'sati gantātha kuta eva bhaviṣyati // 7 //",
  "SA10canprasu:1276": "gantāramantareṇa nirāśrayaṃ gamanamasadityuktam,",
  "SA10canprasu:1277": "tataśca gantāraṃ cetiraskṛtya pratyākhyāya gamanaṃ nāsti,",
  "SA10canprasu:1278": "asati gamane kuto nirhetuko gantā?",
  "SA10canprasu:1279": "ato nāsti gamanam // 7 //",
  "SA10canprasu:1280": "atrāha- vidyata eva gamanam, tadvatastena vyapadeśāt /",
  "SA10canprasu:1281": "iha gantā gamanena yuktaḥ, tadyogācca gacchati /",
  "SA10canprasu:1282": "yadi gamanaṃ na syāt,",
  "SA10canprasu:1283": "gamanavato devadattasya gacchatīti vyapadeśo na syāt,",
  "SA10canprasu:1284": "daṇḍābhāve daṇḍivyapadeśābhāvavat /",
  "SA10canprasu:1285": "ucyate /",
  "SA10canprasu:1286": "syādgamanam, yadi gacchatītyevaṃ vyapadeśaḥ syāt / yasmāt-",
  "SA10canprasu:1287": "gantā na gacchati tāvadagantā naiva gacchati /",
  "SA10canprasu:1288": "anyo ganturagantuśca kastṛtīyo hi gacchati // 8 //",
  "SA10canprasu:1289": "iha gacchatīti gantā,",
  "SA10canprasu:1290": "sa tāvanna gacchati,",
  "SA10canprasu:1291": "yathā ca na gacchati tathottareṇa ślokatrayeṇa pratipādayiṣyati /",
  "SA10canprasu:1292": "agantāpi na gacchati /",
  "SA10canprasu:1293": "agantā hi nāma yo gamikriyārahitaḥ /",
  "SA10canprasu:1294": "gacchatīti ca gamikriyāyogapravṛttaḥ śabdaḥ /",
  "SA10canprasu:1295": "yadyasāvagantā, kathaṃ gacchati? atha gacchati, nāsau agantā iti /",
  "SA10canprasu:1296": "tadubhayavyatirikto gacchatīti cennaivam /",
  "SA10canprasu:1297": "ko hi ganturaganturvinirmuktastṛtīyo 'sti yo gacchatīti kalpyeta? tasmānnāsti gamanam // 8 //",
  "SA10canprasu:1298": "[Pp_36]",
  "SA10canprasu:1299": "atrāha- nāgantā gacchati nāpyubhayarahitaḥ, kiṃ tarhi gantaiva gacchatīti /",
  "SA10canprasu:1300": "etadapyasat kiṃ kāraṇam? yasmāt-",
  "SA10canprasu:1301": "gantā tāvadgacchatīti kathamevopapatsyate /",
  "SA10canprasu:1302": "gamanena vinā gantā yadā naivopapadyate // 9 //",
  "SA10canprasu:1303": "gantā gacchatītyatra vākye ekaiva gamikriyā, tayā ca gacchatīti vyapadiśyate /",
  "SA10canprasu:1304": "ganteti tu vyapadeśe nāsti dvitīyā gamikriyā iti /",
  "SA10canprasu:1305": "gamanena vinā gantā, agacchan ganteti yadā na saṃbhavati, tadā gantā gacchatīti na yujyate /",
  "SA10canprasu:1306": "kāmaṃ gacchatītyastu, ganteti tu na saṃbhavatīti tadayuktam // 9 //",
  "SA10canprasu:1307": "atha gatiyogātsagatika eva gantā, tathāpi dvitīyagamikriyābhāvadgacchatīti vyapadeśo na syādityāha-",
  "SA10canprasu:1308": "pakṣo gantā gacchatīti yasya tasya prasajyate /",
  "SA10canprasu:1309": "gamanena vinā gantā ganturgamanamicchataḥ // 10 //",
  "SA10canprasu:1310": "yasya vādino gamikriyāyogādeva ganteti pakṣaḥ,",
  "SA10canprasu:1311": "tasya ganturgamanamicchataḥ sagamanagantṛvyapadeśādgamanena vinā gantā gacchatīti syāt,",
  "SA10canprasu:1312": "dvitīyagamikriyābhāvāt /",
  "SA10canprasu:1313": "ato gantā gacchatīti na yujyate /",
  "SA10canprasu:1314": "gacchatītyetasyārthe ganteti śabdo gamanena vinā gantetyatra vākye // 10 //",
  "SA10canprasu:1315": "atha ubhayatrāpi gatiyoga iṣyate gantā gacchatīti, evamapi-",
  "SA10canprasu:1316": "gamane dve prasajyete gantā yadyuta gacchati /",
  "SA10canprasu:1317": "ganteti cocyate yena gantā san yacca gacchati // 11 //",
  "SA10canprasu:1318": "yena gamanena yogād gantetyucyate vyapadiśyate tadekaṃ gamanam /",
  "SA10canprasu:1319": "gantā bhavan yacca gacchati, yāṃ ca gatikriyāṃ karoti, tadetadgamanadvayaṃ prasaktam /",
  "SA10canprasu:1320": "ato gantṛdvayaprasaṅga iti pūrvavad dūṣaṇaṃ vaktavyam /",
  "SA10canprasu:1321": "tasmānnāsti gacchatīti vyapadeśaḥ //",
  "SA10canprasu:1322": "atrāha- yadyapyevam, tathāpi devadatto gacchatīti vyapadeśasadbhāvādgamanastīti /",
  "SA10canprasu:1323": "naivam /",
  "SA10canprasu:1324": "yasmāddevadattāśrayaivaiṣā cintā kimasau gantā san gacchati,",
  "SA10canprasu:1325": "uta agantā gacchati,",
  "SA10canprasu:1326": "tadvayatirikto veti /",
  "SA10canprasu:1327": "sarvathā ca nopapadyata iti yatkiṃcidetat //",
  "SA10canprasu:1328": "atrāha- vidyata eva gamanam, tadārambhasadbhāvāt /",
  "SA10canprasu:1329": "iha devadattaḥ sthityupamardena gamanamārabhate /",
  "SA10canprasu:1330": "na ca avidyamānakūrmaromaprāvārādikamārabhate /",
  "SA10canprasu:1331": "ucyate /",
  "SA10canprasu:1332": "syādgamanaṃ yadi tadāramme eva syāt / yasmāt-",
  "SA10canprasu:1333": "gate nārabhyate gantuṃ gataṃ nārabhyate 'gate /",
  "SA10canprasu:1334": "nārabhyate gamyamāne gantumārabhyate kuha // 12 //",
  "SA10canprasu:1335": "[Pp_37]",
  "SA10canprasu:1336": "yadi gamanārambho bhavet, tad gate vādhvanyāramyeta, agate vā gamyamāne vā /",
  "SA10canprasu:1337": "tatra gate gamanaṃ nārabhyate, taddhi nāma uparatagamikriyam /",
  "SA10canprasu:1338": "yadi tatra gamanamārabhyeta, tad gatamityevaṃ na syād atītavartamānayorvirodhāt /",
  "SA10canprasu:1339": "agate 'pi gamanaṃ nārabhyate, anāgatavartamānayorvirodhāt /",
  "SA10canprasu:1340": "nāpi gamyamāne, tadabhāvāt kriyādvayaprasaṅgāt kartṛdvayaprasaṅgācca /",
  "SA10canprasu:1341": "tadevaṃ sarvatra gamanārambhamapaśyannāha- gantumārabhyate kuheti // 12 //",
  "SA10canprasu:1342": "yathā ca gamanaṃ na saṃbhavati tathā pratipādayannāha-",
  "SA10canprasu:1343": "na pūrvaṃ gamanārambhādgamyamānaṃ na vā gatam /",
  "SA10canprasu:1344": "yatrārabhyeta gamanamagate gamanaṃ kutaḥ // 13 //",
  "SA10canprasu:1345": "iha devadatto yadāvasthita āste, sa tadā gamanaṃ nārabhate /",
  "SA10canprasu:1346": "tasya gamanārambhātpūrvaṃ na gamyamānamadhvajātamasti, na ca gataṃ yatra gamanamārabhyeta /",
  "SA10canprasu:1347": "tasmād gatagamyamānābhāvādenayorna gamanārambhaḥ //",
  "SA10canprasu:1348": "atha syāt- yadyapi gamanārambhātpūrvaṃ na gataṃ na gamyamānaṃ tathāpyagatamasti,",
  "SA10canprasu:1349": "tatra gamanārambhaḥ syāditi /",
  "SA10canprasu:1350": "ucyate /",
  "SA10canprasu:1351": "agate gamanaṃ kutaḥ /",
  "SA10canprasu:1352": "anupajātagamikriyamanārabdhagamikriyamagatam /",
  "SA10canprasu:1353": "tatra gamanārambha ityasaṃbaddhametadityāha- agate gamanaṃ kutaḥ iti // 13 //",
  "SA10canprasu:1354": "yadyapi gatāgatagamyamāneṣu gamanārambho nāsti, gatāgatagamyamānāni tu santi /",
  "SA10canprasu:1355": "na cāsati gamane etāni yujyanta iti /",
  "SA10canprasu:1356": "ucyate /",
  "SA10canprasu:1357": "syād gamanaṃ yadyetānyeva syuḥ /",
  "SA10canprasu:1358": "sati hi gamikriyāprārambhe yatroparatā gamikriyā tad gatamiti parikalpyeta,",
  "SA10canprasu:1359": "yatra vartamānā tad gamyamānam,",
  "SA10canprasu:1360": "yatrājātā tadagatamiti /",
  "SA10canprasu:1361": "yadā tu gamikriyāprārambha eva nāsti, tadā-",
  "SA10canprasu:1362": "gataṃ kiṃ gamyamanaṃ kimagataṃ kiṃ vikalpyate /",
  "SA10canprasu:1363": "adṛśyamāna ārambhe gamanasyaiva sarvathā // 14 //",
  "SA10canprasu:1364": "prārambhe 'nupalabhyamāne kiṃ mithyādhvatrayaṃ parikalpyate,",
  "SA10canprasu:1365": "kuto vā tadvayapadeśakāraṇaṃ gamanamityayuktametat // 14 //",
  "SA10canprasu:1366": "atrāha- vidyata eva gamanaṃ tatpratipakṣasadbhāvāt /",
  "SA10canprasu:1367": "yasya ca pratipakṣo 'sti, tadasti, ālokāndhakāravat pārāvāravat saṃśayaniścayavacca /",
  "SA10canprasu:1368": "asti ca gamanasya pratipakṣaḥ sthānamiti /",
  "SA10canprasu:1369": "ucyate /",
  "SA10canprasu:1370": "syād gamanaṃ yadi tatpratipakṣaḥ sthānaṃ syāt /",
  "SA10canprasu:1371": "kathamihedaṃ sthānaṃ ganturagantustadanyasya vā parikalpyeta? sarvathā ca na yujyata ityāha-",
  "SA10canprasu:1372": "gantā na tiṣṭhati tāvadagantā naiva tiṣṭhati /",
  "SA10canprasu:1373": "anyo ganturagantuśca kastṛtīyo 'tha tiṣṭhati // 15 //",
  "SA10canprasu:1374": "yathā gantā na tiṣṭhati tathottareṇa ślokenākhyāsyati /",
  "SA10canprasu:1375": "agantāpi na tiṣṭhati, sa hi tiṣṭhatyeva, tasya kimaparayā sthityā prayojanam?",
  "SA10canprasu:1376": "agantāpi na tiṣṭhati?",
  "SA10canprasu:1377": "sa hi tiṣṭhatyeva, tasya [Pp_38] kimaparayā sthityā prayojanam?",
  "SA10canprasu:1378": "ekayā sthityā agantā aparayā tiṣṭhatīti sthitidvayaprasaṅgāt sthātṛdvayaprasaṅga iti pūrvavaddoṣaḥ /",
  "SA10canprasu:1379": "gantragantṛrahitaścānyo nāsti // 15 //",
  "SA10canprasu:1380": "atrāha- nāgantā tiṣṭhati, nāpi ganturagantuścānyaḥ, kiṃ tarhi gantaiva tiṣṭhatīti naivam / yasmāt-",
  "SA10canprasu:1381": "gantā tāvattiṣṭhatīti kathamevopapatsyate /",
  "SA10canprasu:1382": "gamanena vinā gantā yadā naivopapadyate // 16 //",
  "SA10canprasu:1383": "yadāyaṃ tiṣṭhatītyucyate,",
  "SA10canprasu:1384": "tadā sthitivirodhi gamanamasya nāsti,",
  "SA10canprasu:1385": "vinā ca gamanaṃ gantṛvyapadeśo nāsti /",
  "SA10canprasu:1386": "ato gantā tiṣṭhatīti nopapadyate // 16 //",
  "SA10canprasu:1387": "atrāha- vidyata eva gamanam, tannivṛttisadbhāvāt /",
  "SA10canprasu:1388": "iha gaternivartamānaḥ sthitimārabhate gamanābhāve tu na tato nivarteta /",
  "SA10canprasu:1389": "ucyate /",
  "SA10canprasu:1390": "syād gamanaṃ yadi tannivṛttireva syāt /",
  "SA10canprasu:1391": "[na tvasti] yasmāt-",
  "SA10canprasu:1392": "na tiṣṭhati gamyamānānna gatānnāgatādapi /",
  "SA10canprasu:1393": "tatra gantā gatādadhvano na nivartate gatyabhāvāt /",
  "SA10canprasu:1394": "agatādapi, gatyabhāvādeva /",
  "SA10canprasu:1395": "gamyamānādapi na nivartate tadanupalabdheḥ gamikriyābhāvācca /",
  "SA10canprasu:1396": "tasmānna gatinivṛttiḥ //",
  "SA10canprasu:1397": "atrāha- yadi gamanapratidvandvisthityabhāvādgatirasatī,",
  "SA10canprasu:1398": "evaṃ tarhi gamanaprasiddhaye sthiti sādhayāmaḥ,",
  "SA10canprasu:1399": "tatsiddhau gamanasiddhiḥ /",
  "SA10canprasu:1400": "tasmādvidyata eva sthānaṃ pratidvandvisadbhāvāt,",
  "SA10canprasu:1401": "sthiterhi pratidvandvi gamanam,",
  "SA10canprasu:1402": "tadasti,",
  "SA10canprasu:1403": "tataśca sthitirapi,",
  "SA10canprasu:1404": "pratidvandvisadbhāvāt /",
  "SA10canprasu:1405": "etadapyayuktam / yasmāt-",
  "SA10canprasu:1406": "gamanaṃ saṃpravṛttiśca nivṛttiśca gateḥ samā // 17 //",
  "SA10canprasu:1407": "atra hi yadgamanaṃ sthitisiddhaye varṇitaṃ tadgatyā samaṃ gatidūṣaṇena tulyamityarthaḥ /",
  "SA10canprasu:1408": "yathā gantā na tiṣṭhati tāvadityādinā gatiprasiddhaye sthiterhetutvenopāttāyā dūṣaṇamuktam,",
  "SA10canprasu:1409": "evamihāpi sthitiprasiddhaye gamanasya hetutvenopāttasya sthātā na gacchati tāvadityādinā ślokadvayapāṭhaparivartena dūṣaṇaṃ vaktavyamiti nāsti gamanam,",
  "SA10canprasu:1410": "tadabhāvātpratidvandvinī sthitirapīti /",
  "SA10canprasu:1411": "evaṃ tāvad gamanaṃ gatyā tulyaṃ pratyākhyeyam //",
  "SA10canprasu:1412": "atha syāt- vidyata eva sthānaṃ tadārambhasadbhāvāt /",
  "SA10canprasu:1413": "iha gatyupamardena sthānamārabhyate, kathaṃ tanna syāt? ucyate /",
  "SA10canprasu:1414": "saṃpravṛttiśca gateḥ samā vācyā /",
  "SA10canprasu:1415": "tatra yathā pūrvaṃ gate nārabhyate gantumityādinā gamanārambho niṣiddhaḥ, evamihāpi-",
  "SA10canprasu:1416": "sthite nārabhyate sthātuṃ sthātuṃ nārabhyate 'sthite /",
  "SA10canprasu:1417": "nārabhyate sthīyamāne sthātumārabhyate kuha //",
  "SA10canprasu:1418": "[Pp_39]",
  "SA10canprasu:1419": "ityādinā ślokatrayaparivartena sthānasaṃpravṛttirapi gateḥ samā /",
  "SA10canprasu:1420": "sthānanivṛttirapi gatinivṛttyā samā pratyākhyeyā / yathā gatiniṣedhe-",
  "SA10canprasu:1421": "na tiṣṭhati gamyamānānna gatānnāgatādapi /",
  "SA10canprasu:1422": "iti gaterdūṣaṇamuktam, evaṃ sthitiniṣedhe 'pi",
  "SA10canprasu:1423": "na gacchati sthīyamānānna sthitānnāsthitādapi /",
  "SA10canprasu:1424": "iti gatyā tulyaṃ dūṣaṇamiti nāsti sthitiḥ /",
  "SA10canprasu:1425": "tadabhāvātkuto gatipratipakṣasthitisadbhāvavādināṃ gateḥ siddhiriti // 17 //",
  "SA10canprasu:1426": "api ca /",
  "SA10canprasu:1427": "yadi gamanaṃ syāt, gantṛvyatirekeṇa vā syādavyatirekeṇa vā?",
  "SA10canprasu:1428": "sarvathā ca vicāryamāṇaṃ na saṃbhavatītyāha-",
  "SA10canprasu:1429": "yadeva gamanaṃ gantā sa eveti na yujyate /",
  "SA10canprasu:1430": "anya eva punargantā gateriti na yujyate // 18 //",
  "SA10canprasu:1431": "kathaṃ punarna yujyata ityāha-",
  "SA10canprasu:1432": "yadeva gamanaṃ gantā sa eva hi bhavedyadi /",
  "SA10canprasu:1433": "ekībhāvaḥ prasajyeta kartuḥ karmaṇa eva ca // 19 //",
  "SA10canprasu:1434": "yeyaṃ gamikriyā, sā yadi ganturavyatiriktā nānyā syāt, tadā kartuḥ kriyāyāścaikatvaṃ syāt /",
  "SA10canprasu:1435": "tataśca iyaṃ kriyā, ayaṃ kartā, iti viśeṣo na syāt /",
  "SA10canprasu:1436": "na ca chidikriyāyāḥ chettuśca ekatvam /",
  "SA10canprasu:1437": "ato yadeva gamanaṃ sa eva ganteti na yujyate // 19 //",
  "SA10canprasu:1438": "anyatramapi gantṛgamanayoryathā nāsti tathā pratipādayannāha-",
  "SA10canprasu:1439": "anya eva punargantā gateryadi vikalpyate /",
  "SA10canprasu:1440": "gamanaṃ syādṛte ganturgantā syādgamanādṛte // 20 //",
  "SA10canprasu:1441": "yadi hi gantṛgamanayoranyatvaṃ syāt,",
  "SA10canprasu:1442": "tadā gamananirapekṣo gantā syāt,",
  "SA10canprasu:1443": "gantṛnirapekṣaṃ ca gamanaṃ gṛhyeta pṛthak siddhaṃ ghaṭādiva paṭaḥ /",
  "SA10canprasu:1444": "na ca gantuḥ pṛthaksiddhaṃ gamanaṃ gṛhyata iti /",
  "SA10canprasu:1445": "anya eva punargantā gateriti na yujyate iti prasādhitametat // 20 //",
  "SA10canprasu:1446": "tadevam-",
  "SA10canprasu:1447": "ekībhāvena vā siddhirnānābhāvena vā yayoḥ /",
  "SA10canprasu:1448": "na vidyate, tayoḥ siddhiḥ kathaṃ nu khalu vidyate // 21 //",
  "SA10canprasu:1449": "yayorgantṛgamanayoryathoditanyāyena ekībhāvena vā nānābhāvena vā nāsti siddhiḥ,",
  "SA10canprasu:1450": "tayoridānīṃ kenānyena prakāreṇa siddhirastu?",
  "SA10canprasu:1451": "ata āha- tayoḥ siddhiḥ kathaṃ nu khalu vidyata iti /",
  "SA10canprasu:1452": "nāsti gantṛgamanayoḥ siddhirityabhiprāyaḥ // 21 //",
  "SA10canprasu:1453": "[Pp_40]",
  "SA10canprasu:1454": "atrāha- iha devadatto gantā gacchatīti lokaprasiddham /",
  "SA10canprasu:1455": "tatra yathā vaktā vācaṃ bhāṣate,",
  "SA10canprasu:1456": "kartā kriyāṃ karoti,",
  "SA10canprasu:1457": "iti prasiddham,",
  "SA10canprasu:1458": "evaṃ yayā gatyā gantetyabhivyajyate tāṃ gacchatīti na yathoktadoṣaḥ /",
  "SA10canprasu:1459": "tadapyasat / yasmāt-",
  "SA10canprasu:1460": "gatyā yayocyate gantā gatiṃ tāṃ sa na gacchati /",
  "SA10canprasu:1461": "yayā gatyā devadatto gantetyabhivyajate,",
  "SA10canprasu:1462": "sa gantā san tāṃ tāvanna gacchati,",
  "SA10canprasu:1463": "na prāpnoti yadi vā na karotītyarthaḥ /",
  "SA10canprasu:1464": "yasmānna gatipūrvo 'sti",
  "SA10canprasu:1465": "gateḥ pūrvo gatipūrvaḥ / yadi gantā gateḥ pūrvaṃ siddhaḥ syāt, sa tāṃ gacchet / katham yasmāt-",
  "SA10canprasu:1466": "kaścitkiṃciddhi gacchati // 22 //",
  "SA10canprasu:1467": "kaściddevadattaḥ kiṃcidarthāntarabhūtaṃ grāmaṃ nagaraṃ vā gacchatīti dṛṣṭam /",
  "SA10canprasu:1468": "na caivaṃ yayā gatyā gantetyucyate,",
  "SA10canprasu:1469": "tasyāḥ pūrvaṃ siddharūpo gatinirapekṣo gantā nāma asti yastāṃ gacchet // 22 //",
  "SA10canprasu:1470": "atha manyase- yayā gatyā gantetyabhivyajyate, tāmeva asau na gacchati, kiṃ tahi tato 'nyāmiti /",
  "SA10canprasu:1471": "etadapyasat / yasmāt-",
  "SA10canprasu:1472": "gatyā yayocyate gantā tato 'nyāṃ sa na gacchati /",
  "SA10canprasu:1473": "gatī dve nopapadyete yasmādeke pragacchati // 23 //",
  "SA10canprasu:1474": "yayā gatyā gantā abhivyajyate, tato 'nyāmapi sa gantā san na gacchati, gatidvayaprasaṅgāt /",
  "SA10canprasu:1475": "yayā gatyā gantā abhivyajyate, gantā san yāṃ cāparāṃ gacchatītyetad gatidvayaṃ prasaktam /",
  "SA10canprasu:1476": "na ca ekasmin gantari gatidvayam /",
  "SA10canprasu:1477": "ityuktametat /",
  "SA10canprasu:1478": "etena vaktā vācaṃ bhāṣate kartā kriyāṃ karoti, iti pratyuktam // 23 //",
  "SA10canprasu:1479": "tadevam-",
  "SA10canprasu:1480": "sadbhūto gamanaṃ gantā triprakāraṃ na gacchati /",
  "SA10canprasu:1481": "nāsadbhūto 'pi gamanaṃ triprakāraṃ sa gacchati // 24 //",
  "SA10canprasu:1482": "gamanaṃ sadasadbhūtastriprakāraṃ na gacchati /",
  "SA10canprasu:1483": "tatra gamyata iti gamanamihocyate /",
  "SA10canprasu:1484": "tatra sadbhūto gantā yo gamikriyāyuktaḥ /",
  "SA10canprasu:1485": "asadbhūto gantā yo gamikriyārahitaḥ /",
  "SA10canprasu:1486": "sadasadbhūto ya ubhayapakṣīyarūpaḥ /",
  "SA10canprasu:1487": "evaṃ gamanamapi triprakāraṃ gamikriyāsaṃbandhena veditavyam /",
  "SA10canprasu:1488": "tatra sadbhūto gantā sadbhūtamasadbhūtaṃ sadasadbhūtaṃ triprakāraṃ gamanaṃ na gacchati /",
  "SA10canprasu:1489": "etacca karmakārakaparīkṣāyāmākhyāsyate /",
  "SA10canprasu:1490": "evamasadbhūto 'pi gantā triprakāraṃ gamanaṃ na gacchati /",
  "SA10canprasu:1491": "sadasadbhūto 'pīti tatraiva pratipādayiṣyati /",
  "SA10canprasu:1492": "yataścaivaṃ gantṛgantavyagamanāni vicāryamāṇāni na santi,",
  "SA10canprasu:1493": "tasmādgatiśca gantā ca gantavyaṃ ca na vidyate // 25 //",
  "SA10canprasu:1494": "[Pp_41]",
  "SA10canprasu:1495": "yathoktamāryākṣayamatinirdeśasūtre-",
  "SA10canprasu:1496": "agatiriti bhadanta śāradvatīputra saṃkarṣaṇapadametat /",
  "SA10canprasu:1497": "gatiriti bhadanta śāradvatīputra niṣkarṣaṇapadametat /",
  "SA10canprasu:1498": "yatra na saṃkarṣaṇapadaṃ na niṣkarṣaṇapadaṃ tadāryāṇāṃ padam /",
  "SA10canprasu:1499": "apadayogena anāgatiragatiścāryāṇāṃ gatiriti //",
  "SA10canprasu:1500": "yadi bījamevāṅkure saṃkramati, bījameva tatsyānna yadaṅkuraḥ śāśvatadoṣaprasaṅgaśca /",
  "SA10canprasu:1501": "athāṅkuro 'nyata āgacchati, ahetukadoṣaprasaṅgaḥ syāt /",
  "SA10canprasu:1502": "na cāhetukasyotpattiḥ kharaviṣāṇasyeva //",
  "SA10canprasu:1503": "ata evāha bhagavān-",
  "SA10canprasu:1504": "bījasya sato yathāṅkuro na ca yo bīju sa caiva aṅkuro /",
  "SA10canprasu:1505": "na ca anyu tato na caiva tadevamanuccheda aśāśvata dharmatā // iti //",
  "SA10canprasu:1506": "mudrātpratimudra dṛśyate mudrasaṃkrānti na copalabhyate /",
  "SA10canprasu:1507": "na ca tatra na caiva sānyato evaṃ saṃskāranucchedaśāśvatāḥ // iti ca //",
  "SA10canprasu:1508": "tathā-",
  "SA10canprasu:1509": "ādarśapṛṣṭhe tatha tailapātre nirīkṣate nārimukhaṃ alaṃkṛtam /",
  "SA10canprasu:1510": "so tatra rāgaṃ janayitva bālo pradhāvito kāmi gaveṣamāṇo //",
  "SA10canprasu:1511": "mukhasya saṃkrānti yadā na vidyate bimbe mukhaṃ naiva kadāci labhyate /",
  "SA10canprasu:1512": "mūḍho yathā so janayeta rāgaṃ tathopamān jānatha sarvadharmān //",
  "SA10canprasu:1513": "tathā [āryasamādhirājasūtre 'pi]-",
  "SA10canprasu:1514": "tahi kāli so daśabalo anagho jinu bhāṣate imu samādhivaram /",
  "SA10canprasu:1515": "supinopamā bhagavatī sakalā na hi kaści jāyati na co mriyate //",
  "SA10canprasu:1516": "na ca sattvu labhyati na jīvu naro imi dharma phenakadalīsadṛśāḥ /",
  "SA10canprasu:1517": "māyopamā gaganavidyusamā dakacandrasaṃnibha marīcisamāḥ //",
  "SA10canprasu:1518": "na ca asmi loki mṛtu kaści naro paraloka saṃkramati gacchati vā /",
  "SA10canprasu:1519": "na ca karma naśyati kadāci kṛtaṃ phalu deti kṛṣṇa śubha saṃsarato //",
  "SA10canprasu:1520": "[Pp_42]",
  "SA10canprasu:1521": "na ca śāśvataṃ na ca uccheda puno na ca karmasaṃcayu na cāpi sthitiḥ /",
  "SA10canprasu:1522": "na ca so 'pi kṛtva punarāspṛśati na ca anyu kṛtva puna vedayate //",
  "SA10canprasu:1523": "na ca saṃkramo na ca punāgamanaṃ na ca sarvamasti na ca nāsti punaḥ /",
  "SA10canprasu:1524": "na ca dṛṣṭa sthānagatiśuddhiriho na ca satvacāra supaśāntagati //",
  "SA10canprasu:1525": "supinopamaṃ hi tribhavaṃ vaśikaṃ laghu bhagnamanityena māyasamam /",
  "SA10canprasu:1526": "na ca āgataṃ na ca ihopagataṃ śūnyānimitta sada saṃtatiyo //",
  "SA10canprasu:1527": "anutpāda śānta animittapadaṃ sugatāna gocara jināna guṇā /",
  "SA10canprasu:1528": "bala dhāraṇī daśabalāna balaṃ buddhāna iyaṃ vṛṣabhitā paramā //",
  "SA10canprasu:1529": "varaśukladharmaguṇasaṃnicayo guṇajñānadhāraṇibalaṃ paramam /",
  "SA10canprasu:1530": "ṛddhīvikurvaṇavidhiḥ paramo varapañcabhijñapratilābhanayaḥ //",
  "SA10canprasu:1531": "iti vistaraḥ //",
  "SA10canprasu:1532": "ityācāryacandrakīrtipādoparacitāyāṃ prasannapadāyāṃ madhyamakavṛttau gatāgataparīkṣā nāma dvitīyaṃ prakaraṇam //",
  "SA10canprasu:1533": "[Pp_43]",
  "SA10canprasu:1534": "3",
  "SA10canprasu:1535": "cakṣurādīndriyaparīkṣā tṛtīyaṃ prakaraṇam /",
  "SA10canprasu:1536": "atrāha- yadyapi gatiśca gantā ca gantavyaṃ ca na vidyate,",
  "SA10canprasu:1537": "tathāpi pravacanasiddhayapekṣayā draṣṭṭadraṣṭavyadarśanādīnāmastitvamāstheyam /",
  "SA10canprasu:1538": "tathā cābhidharme ucyate /",
  "SA10canprasu:1539": "darśanaṃ śravaṇaṃ ghrāṇaṃ rasanaṃ sparśanaṃ manaḥ /",
  "SA10canprasu:1540": "indriyāṇi ṣaḍeteṣāṃ draṣṭavyādīni gocaraḥ // 1 //",
  "SA10canprasu:1541": "tasmātsanti darśanādīni svabhāvata iti /",
  "SA10canprasu:1542": "ucyate /",
  "SA10canprasu:1543": "na santi /",
  "SA10canprasu:1544": "iha hi paśyatīti darśanaṃ cakṣuḥ, tasya ca rūpaṃ viṣayatvenopadiśyate // 1 //",
  "SA10canprasu:1545": "yathā darśanaṃ rūpaṃ na paśyati tathā pratipādayannāha-",
  "SA10canprasu:1546": "svamātmānaṃ darśanaṃ hi tattameva na paśyati /",
  "SA10canprasu:1547": "na paśyati yadātmānaṃ kathaṃ drakṣyati tatparān // 2 //",
  "SA10canprasu:1548": "tatra tadeva darśanaṃ svātmānaṃ na paśyati svātmani kriyāvirodhāt /",
  "SA10canprasu:1549": "tataśca svātmādarśanācchrotrādivannīlādikaṃ na paśyati /",
  "SA10canprasu:1550": "tasmānnāsti darśanam // 2 //",
  "SA10canprasu:1551": "yadyapi svātmānaṃ darśanaṃ na paśyati, tathāṣyagnivat parān drakṣyati /",
  "SA10canprasu:1552": "tathā hi agniḥparātmānameva dahati na svātmānam, evaṃ darśanaṃ parāneva drakṣyati na svātmānamiti /",
  "SA10canprasu:1553": "etadatyayuktam / yasmāt-",
  "SA10canprasu:1554": "na paryāpto 'gnidṛṣṭānto darśanasya prasiddhaye /",
  "SA10canprasu:1555": "yo 'yamagnidṛṣṭānto darśanasya prasiddhaye bhavatopanyastaḥ,",
  "SA10canprasu:1556": "sa na paryāpto nālaṃ na samartho na yujyata ityarthaḥ / yasmāt-",
  "SA10canprasu:1557": "sadarśanaḥ sa pratyukto gamyamānagatāgataiḥ // 3 //",
  "SA10canprasu:1558": "saha darśanena vartata iti sadarśanaḥ /",
  "SA10canprasu:1559": "yo 'yamagnidṛṣṭānto darśanaprasiddhaye bhavatopanyastaḥ,",
  "SA10canprasu:1560": "so 'pi saha darśanena dārṣṭāntikārthena pratyukto dūṣitaḥ /",
  "SA10canprasu:1561": "kena punarityāha- gamyamānagatāgataiḥ /",
  "SA10canprasu:1562": "yathā gataṃ na gamyate nāgataṃ na gamyamānam,",
  "SA10canprasu:1563": "evamagnināpi dagdhaṃ na dahyate nādagdhaṃ dahyata ityādinā samaṃ vācyam /",
  "SA10canprasu:1564": "yathā ca na gataṃ nāgataṃ na gamyamānaṃ gamyate, evam-",
  "SA10canprasu:1565": "na dṛṣṭaṃ dṛśyate tāvadadṛṣṭaṃ naiva dṛśyate /",
  "SA10canprasu:1566": "dṛṣṭādṛṣṭavinirmuktaṃ dṛśyamānaṃ na dṛśyate //",
  "SA10canprasu:1567": "ityādi vācyam // 3 //",
  "SA10canprasu:1568": "yathā ca gantā na gacchati tāvadityādyuktam, evaṃ na dagdhā dahati tāvadityādi vācyam /",
  "SA10canprasu:1569": "evaṃ na draṣṭā paśyati tāvadityādinā agnidṛṣṭāntena saha gamyamānagatāgatairyasmātsamaṃ dūṣaṇam,",
  "SA10canprasu:1570": "ato 'gnivad [Pp_44] darśanasiddhiriti na yujyate /",
  "SA10canprasu:1571": "tataśca siddhametat- svātmavad darśanaṃ parānapi na paśyatīti // 3 //",
  "SA10canprasu:1572": "yadaivaṃ tadā-",
  "SA10canprasu:1573": "nāpaśyamānaṃ bhavati yadā kiṃcana darśanam /",
  "SA10canprasu:1574": "darśanaṃ paśyatītyevaṃ kathametattu yujyate // 4 //",
  "SA10canprasu:1575": "yadā caivamapaśyanna kiṃciddarśanaṃ bhavati,",
  "SA10canprasu:1576": "tadānīmapaśyato darśanātvāyogāt stambhādivat,",
  "SA10canprasu:1577": "paśyatīti darśanamiti vyapadeśo na yujyate /",
  "SA10canprasu:1578": "yadyapi darśanaśabdādanantaraṃ ślokabandhānurodhena darśana paśyatīti pāṭhaḥ,",
  "SA10canprasu:1579": "tathāpi vyākhyānakāle paśyatīti darśanamityevaṃ kathametattu yujyate iti paṭhitavyam // 4 //",
  "SA10canprasu:1580": "kiṃ cānyat- iha paśyatīti darśanamityucyamāne darśanakriyayā darśanasvabhāvasya vā cakṣuṣaḥ saṃbandhaḥ parikalpyeta,",
  "SA10canprasu:1581": "adarśanasvabhāvasya vā?",
  "SA10canprasu:1582": "ubhayathā ca na yujyate ityāha-",
  "SA10canprasu:1583": "paśyati darśanaṃ naiva naiva paśyatyadarśanam /",
  "SA10canprasu:1584": "darśanasvabhāvasya tāvad dṛśikriyāyuktasya bhūyaḥ paśyatītyādinā saṃbandho nopapadyate dṛśikriyādvayaprasaṅgāt darśanadvayaprasaṅgācca /",
  "SA10canprasu:1585": "adarśanamapi na paśyati darśanakriyārahitatvādaṅgūlyagravadityābhiprāyaḥ / yadā",
  "SA10canprasu:1586": "paśyati darśanaṃ naiva naiva paśyatyadarśanam /",
  "SA10canprasu:1587": "tadā",
  "SA10canprasu:1588": "darśanaṃ paśyatītyevaṃ kathametattu yujyate //",
  "SA10canprasu:1589": "ityanenaiva saṃbandhaḥ //",
  "SA10canprasu:1590": "ye tu manyante- nirvyāpāraṃ hīdaṃ dharmamātramutpadyamānamutpadyate iti,",
  "SA10canprasu:1591": "naiva kiṃcit,",
  "SA10canprasu:1592": "kaścidviṣayaṃ paśyati kriyāyā abhāvāt,",
  "SA10canprasu:1593": "tasmāddarśanaṃ na paśyatīti siddhametatprasādhyata iti /",
  "SA10canprasu:1594": "atrocyate /",
  "SA10canprasu:1595": "yadi kriyā vyavahārāṅgabhūtā na syāt,",
  "SA10canprasu:1596": "tadā dharmamātramapi na syāt,",
  "SA10canprasu:1597": "kriyāvirahitatvāt,",
  "SA10canprasu:1598": "khapuṣpavaditi kutaḥ kriyārahitaṃ dharmamātraṃ bhaviṣyati?",
  "SA10canprasu:1599": "tasmādyadi vyavahārasatyaṃ dharmamātravat kriyāpyabhyupagamyatām /",
  "SA10canprasu:1600": "atha tattvacintā, tadā kriyāvad dharmamātramapi nāstīti bhavatābhyupagamyatām / yathoktaṃ śatake-",
  "SA10canprasu:1601": "kriyāvān śāśvato nāsti nāsti sarvagate kriyā /",
  "SA10canprasu:1602": "niṣkriyo nāstinā tulyo nairātmyaṃ kiṃ na te priyam // iti /",
  "SA10canprasu:1603": "tasmānnāyaṃ vidhirbādhakaḥ parasya, nāpyasmākaṃ siddhasādhanadoṣaḥ //",
  "SA10canprasu:1604": "atrāha- naiva hi paśyatīti darśanamiti kartṛsādhanamabhyupagamyate,",
  "SA10canprasu:1605": "kiṃ tarhi paśyatyanenetī darśanamiti karaṇasādhanam,",
  "SA10canprasu:1606": "tataśca uktadoṣāprasaṅgaḥ /",
  "SA10canprasu:1607": "yaścānena darśanena karaṇabhūtena paśyati,",
  "SA10canprasu:1608": "sa draṣṭā,",
  "SA10canprasu:1609": "eṣa ca vidyate vijñānamātmā vā,",
  "SA10canprasu:1610": "kartṛsadbhāvācca darśanamapi siddhamiti / ucyate-",
  "SA10canprasu:1611": "vyākhyāto darśanenaiva draṣṭā cāpyupagamyatām // 5 //",
  "SA10canprasu:1612": "[Pp_45]",
  "SA10canprasu:1613": "yathā svamātmānaṃ darśanaṃ hītyādinā dūṣaṇamuktam,",
  "SA10canprasu:1614": "evaṃ draṣṭurapi darśanavaddūṣaṇaṃ veditavyam / tadyathā-",
  "SA10canprasu:1615": "svamātmānaṃ naiva draṣṭā darśanena vipaśyati /",
  "SA10canprasu:1616": "na paśyati yadātmānaṃ kathaṃ drakṣyati tatparān //",
  "SA10canprasu:1617": "ityādi vācyam / tasmāddarśanavad draṣṭāpi nāstīti siddham // 5 //",
  "SA10canprasu:1618": "atrāha- vidyata eva draṣṭā tatkarmakaraṇasadbhāvāt /",
  "SA10canprasu:1619": "iha yannāsti iti, na tasya karmakaraṇe vidyete tadyathā vandhyāsūnoḥ /",
  "SA10canprasu:1620": "asti ca draṣṭuḥ karaṇaṃ darśanaṃ draṣṭavyaṃ ca karma /",
  "SA10canprasu:1621": "tasmācchettṛvadvidyamānakarmakaraṇo vidyata eva draṣṭeti /",
  "SA10canprasu:1622": "ucyate /",
  "SA10canprasu:1623": "naiva hi draṣṭavyadarśane vidyete, tatkuto draṣṭā syāt? draṣṭusāpekṣe hi draṣṭavyadarśane /",
  "SA10canprasu:1624": "sa ca nirūttyamāṇaḥ-",
  "SA10canprasu:1625": "tiraskṛtya draṣṭā nāstyatiraskṛtya ca darśanam /",
  "SA10canprasu:1626": "iha draṣṭā nāma yadi kaścitsyāt, sa darśanasāpekṣo vā syānnirapekṣo vā /",
  "SA10canprasu:1627": "tatra yadi darśanasāpekṣo 'tiraskṛtya darśanamiṣyate,",
  "SA10canprasu:1628": "tadā siddhasya vā darśanāpekṣā syādasiddhasya vā /",
  "SA10canprasu:1629": "tatra siddho draṣṭā na hi darśanamapekṣate /",
  "SA10canprasu:1630": "kiṃ siddhasya sato draṣṭuḥ punardarśanāpek ṣā kuryāt? na hi siddhaṃ punarapi sādhyata iti /",
  "SA10canprasu:1631": "athāsiddho 'pekṣeta, asiddhatvādvandhyāsutavaddarśanaṃ nāpekṣate /",
  "SA10canprasu:1632": "evaṃ tāvadatiraskṛtya darśanamapekṣya draṣṭā nāsti /",
  "SA10canprasu:1633": "tiraskṛtyāpi, darśananirapekṣatvāt ityuktaṃ prāk /",
  "SA10canprasu:1634": "tadevaṃ tiraskṛtyātiraskṛtya vā darśanaṃ yadā draṣṭā nāsti, tadā-",
  "SA10canprasu:1635": "draṣṭavyaṃ darśanaṃ caiva draṣṭaryasati te kutaḥ // 6 //",
  "SA10canprasu:1636": "draṣṭaryasati nirhetuke draṣṭavyadarśane na saṃbhavataḥ iti kutastatsadbhāvād draṣṭā prasetsyati?",
  "SA10canprasu:1637": "atrāha- vidyete eva draṣṭavyadarśane, tatkāryasadbhāvāt / tatra-",
  "SA10canprasu:1638": "pratītya mātāpitarau yathoktaḥ putrasaṃbhavaḥ /",
  "SA10canprasu:1639": "cakṣūrūpe pratītyaivamukto vijñānasaṃbhavaḥ // 7 //",
  "SA10canprasu:1640": "iti draṣṭavyaṃ darśanaṃ ca pratītya vijñānamutpadyate /",
  "SA10canprasu:1641": "trayāṇāṃ saṃnipātātsāsravasparśaḥ, sparśasahajā vedanā, tatpratyayā tṛṣṇeti /",
  "SA10canprasu:1642": "evaṃ catvāryapi bhavāṅgāni draṣṭavyadarśanahetukāni vidyante /",
  "SA10canprasu:1643": "tasmātkāryasadbhāvād draṣṭavyadarśane vidyete iti / 7 //",
  "SA10canprasu:1644": "ucyate- syātāmete, yadi vijñānādicatuṣṭayameva syāt / yasmāt-",
  "SA10canprasu:1645": "draṣṭavyadarśanābhāvādvijñānādicatuṣṭayam /",
  "SA10canprasu:1646": "nāstīti",
  "SA10canprasu:1647": "iha draṣṭurabhāvād draṣṭavyadarśane api na sta ityuktam /",
  "SA10canprasu:1648": "ataḥ kuto vijñānādicatuṣṭayaṃ vijñānasparśavedanātṛṣṇākhyam? tasmānna santi vijñānādīni //",
  "SA10canprasu:1649": "atrāha- santyevatāni tatkāryasadbhāvāt /",
  "SA10canprasu:1650": "iha tṛṣṇāpratyayamupādānamityādinā upādānabhavajātijarāmaraṇādikaṃ vijñānādicatuṣṭayādutpadyate,",
  "SA10canprasu:1651": "tasmātsanti vijñānādīni tatkāryasadbhāvāt /",
  "SA10canprasu:1652": "[Pp_46] ucyate /",
  "SA10canprasu:1653": "syurupādānādīni yadi vijñānādicatuṣṭayameva syāt /",
  "SA10canprasu:1654": "yadā tu draṣṭavyadarśanābhāvādvijñānādicatuṣṭayaṃ naivāsti, tadā-",
  "SA10canprasu:1655": "upādānādīni bhaviṣyanti punaḥ katham // 8 //",
  "SA10canprasu:1656": "na santyupādānādīnītyarthaḥ // 8 //",
  "SA10canprasu:1657": "idānīṃ darśanavaccheṣāyatanavyākhyānātideśārthamāha-",
  "SA10canprasu:1658": "vyākhyātaṃ śravaṇaṃ ghrāṇaṃ rasanaṃ sparśanaṃ manaḥ /",
  "SA10canprasu:1659": "darśanenaiva jānīyācchrotṛśrotavyakādi ca // 9 //",
  "SA10canprasu:1660": "iti //",
  "SA10canprasu:1661": "uktaṃ hi bhagavatā-",
  "SA10canprasu:1662": "na cakṣuḥ prekṣate rūpaṃ mano dharmānna vetti ca /",
  "SA10canprasu:1663": "etatta paramaṃ satyaṃ yatra loko na gāhate //",
  "SA10canprasu:1664": "sāmagryā darśanaṃ yatra prakāśayati nāyakaḥ /",
  "SA10canprasu:1665": "prāhopacārabhūmiṃ tāṃ paramārthasya buddhimān // iti //",
  "SA10canprasu:1666": "tathā-",
  "SA10canprasu:1667": "cakṣuśca pratītya rūpataḥ cakṣuvijñānamihopajāyate /",
  "SA10canprasu:1668": "no cakṣuṣi rūpa niśritaṃ rūpasaṃkrānti na caiva cakṣuṣi //",
  "SA10canprasu:1669": "nairātmya 'śubhāśca dharmime teṣvātmeti śubhāśca kalpitāḥ /",
  "SA10canprasu:1670": "viparītamasadvikalpitaṃ cakṣuvijñāna tato 'pi jāyate //",
  "SA10canprasu:1671": "vijñānanirodhasaṃbhavaṃ vijñānaupādavayaṃ vipaśyati /",
  "SA10canprasu:1672": "na kahiṃci gataṃ na cāgataṃ śūnya māyopama yogi paśyati //",
  "SA10canprasu:1673": "tathācāryopālipṛcchāyām-",
  "SA10canprasu:1674": "sarva sayogi tu paśyati cakṣustatra na paśyati pratyayahīnam /",
  "SA10canprasu:1675": "naiva ca cakṣu prapaśyati rūpaṃ tena sayogaviyogavikalpaḥ //",
  "SA10canprasu:1676": "ālokasamāśrita paśyati cakṣū rūpa manoramacitraviśiṣṭam /",
  "SA10canprasu:1677": "yena ca yogasamāśritacakṣustena na paśyati cakṣu kadāci //",
  "SA10canprasu:1678": "yo 'pi ca śrūyati śabdu manojñaḥ so 'pi ca nāntari jātu praviṣṭaḥ /",
  "SA10canprasu:1679": "saṃkramaṇaṃ na ca labhyati tasya kalpavaśāttu samucchritu śabdaḥ // iti //",
  "SA10canprasu:1680": "[Pp_47]",
  "SA10canprasu:1681": "tathā-",
  "SA10canprasu:1682": "gītaṃ na nṛtyamapi vādyarutaṃ na grāhyaṃ svapnopamā hi ratayo 'budhamohanāśca /",
  "SA10canprasu:1683": "saṃkalpalālasa gatā abudhā 'tra nāśaṃ kiṃ kleśadāsa iva bālajano bhavāmi // iti //",
  "SA10canprasu:1684": "ityācāryacandrakīrtipādoparacitāyāṃ prasannapadāyāṃ madhyamakavṛttau cakṣurādīndriyaparīkṣā nāma tṛtīyaṃ prakaraṇam //",
  "SA10canprasu:1685": "[Pp_48]",
  "SA10canprasu:1686": "4",
  "SA10canprasu:1687": "skandhaparīkṣā caturtha prakaraṇam /",
  "SA10canprasu:1688": "atrāha- yadyevaṃ cakṣurādīnīndriyāṇi na santi,",
  "SA10canprasu:1689": "na skandhāḥ,",
  "SA10canprasu:1690": "apratiṣedhāt tadantargatāni cendriyāṇi,",
  "SA10canprasu:1691": "atastānyapi bhaviṣyantīti /",
  "SA10canprasu:1692": "ucyate /",
  "SA10canprasu:1693": "syureva, yadi skandhāḥ syuḥ tatra rūpaskandhamadhikṛtyāha-",
  "SA10canprasu:1694": "rūpakāraṇanirmuktaṃ na rūpamupalabhyate /",
  "SA10canprasu:1695": "rūpeṇāpi na nirmuktaṃ dṛśyate rūpakāraṇam // 1 //",
  "SA10canprasu:1696": "tatra rūpaṃ bhautikam /",
  "SA10canprasu:1697": "tasya kāraṇaṃ catvāri mahābhūtāni /",
  "SA10canprasu:1698": "tadvayatiriktaṃ pṛthagbhūtaṃ rūpaṃ rūpaśabdagandharasaspraṣṭavyākhyaṃ nopalabhyate ghaṭādiva paṭaḥ /",
  "SA10canprasu:1699": "rūpeṇāpi na nirmuktaṃ rūpātpṛthagbhūtaṃ rūpakāraṇamupalabhyate // 1 //",
  "SA10canprasu:1700": "tadetatpratijñādvayaṃ prasādhayitukāma āha-",
  "SA10canprasu:1701": "rūpakāraṇanirmukte rūpe rūpaṃ prasajyate /",
  "SA10canprasu:1702": "āhetukaṃ, na cāstyarthaḥ kaścidāhetukaḥ kvacit // 2 //",
  "SA10canprasu:1703": "yathā ghaṭādarthāntarabhūtaḥ paṭo na ghaṭahetukaḥ,",
  "SA10canprasu:1704": "evaṃ rūpakāraṇacaturmahābhūtavyatirikta bhautikaṃ rūpamiṣyamāṇaṃ na bhūtahetukaṃ syāt /",
  "SA10canprasu:1705": "na cāstyarthaḥ kaścidāhetukaḥ kvacit /",
  "SA10canprasu:1706": "tasmādahetukatvadoṣaprasaṅgānna rūpakāraṇanirmuktaṃ rūpamabhyupetavyamiti // 2 //",
  "SA10canprasu:1707": "idānīṃ rūpeṇāpi vinirmuktaṃ yathā rūpakāraṇaṃ nāsti, tathā pratipādayannāha-",
  "SA10canprasu:1708": "rūpeṇa tu vinirmuktaṃ yadi syādrūpakāraṇam /",
  "SA10canprasu:1709": "yadi kāryarūpavinirmuktaṃ rūpakāraṇaṃ syāt,",
  "SA10canprasu:1710": "tadā,",
  "SA10canprasu:1711": "yathā ghaṭātkuṇḍaṃ pṛthaksiddhaṃ ghaṭahetukaṃ na bhavati,",
  "SA10canprasu:1712": "evaṃ kāryātpṛthagbhūtaṃ kāraṇamiṣyamāṇam-",
  "SA10canprasu:1713": "akāryakaṃ kāraṇaṃ syāt",
  "SA10canprasu:1714": "nirhetukaṃ syāt /",
  "SA10canprasu:1715": "kāraṇasya hi kāraṇatve kāryapravṛttirhetuḥ,",
  "SA10canprasu:1716": "kāryanirapekṣācca kāraṇāt pṛthaksiddhā nāsti kāryapravṛttiḥ /",
  "SA10canprasu:1717": "yaccākāryakaṃ kāraṇaṃ tannirhetukatvānnaroragaturagaviṣāṇavannāstyevetyāha-",
  "SA10canprasu:1718": "nāstyakāryaṃ ca kāraṇam // 3 //",
  "SA10canprasu:1719": "iti // 3 //",
  "SA10canprasu:1720": "atha cedaṃ rūpasya kāraṇamiṣyamāṇaṃ sati vā rūpe kāraṇatveneṣyate 'sati vā?",
  "SA10canprasu:1721": "ubhayathā ca nopapadyata ityāha-",
  "SA10canprasu:1722": "rūpe satyeva rūpasya kāraṇaṃ nopapadyate /",
  "SA10canprasu:1723": "rūpe 'satyeva rūpasya kāraṇaṃ nopapadyate // 4 //",
  "SA10canprasu:1724": "sati vā saṃvidyamāne rūpe kiṃ rūpakāraṇena prayojanam?",
  "SA10canprasu:1725": "asati asaṃvidyamāne rūpe kiṃ kiṃ rūpakāraṇena prayojanam, kasya vā tatkāraṇaṃ parikalpyate?",
  "SA10canprasu:1726": "tasmādasatyapi rūpe rūpakāraṇaṃ nopapadyate // 4 //",
  "SA10canprasu:1727": "[Pp_49]",
  "SA10canprasu:1728": "atha syāt- yadyapi evaṃ rūpakāraṇaṃ na saṃbhavati,",
  "SA10canprasu:1729": "tathāpi kāryaṃ rūpaṃ saṃvidyate,",
  "SA10canprasu:1730": "sadbhāvāt kāraṇamapi bhaviṣyatīti /",
  "SA10canprasu:1731": "syādevam, yadi kāryaṃ rūpaṃ syāt / na tvasti / ysmāt-",
  "SA10canprasu:1732": "niṣkāraṇaṃ punā rūpaṃ naiva naivopapadyate /",
  "SA10canprasu:1733": "rūpakāraṇaṃ yathā nāsti tathoktam /",
  "SA10canprasu:1734": "asati kāraṇe kuto nirhetukaṃ kāryaṃ rūpaṃ bhavet?",
  "SA10canprasu:1735": "naiva naivetyanena sāvadhāraṇena pratiṣedhadvayena ahetukatvādasyātyaniṣṭatāṃ darśayati /",
  "SA10canprasu:1736": "yataścaivaṃ rūpaṃ sarvathā vicāryamāṇaṃ na saṃbhavati,",
  "SA10canprasu:1737": "tasmāt",
  "SA10canprasu:1738": "tattvadarśī yogī",
  "SA10canprasu:1739": "rūpagatān kāṃścinna vikalpān vikalpayet // 5 //",
  "SA10canprasu:1740": "sapratighāpratighasanidarśanānidarśanātītānāgatanīlapītādivikalpān rūpālambanānna kāṃścitparikalpayitumarhatītyarthaḥ // 5 //",
  "SA10canprasu:1741": "api ca /",
  "SA10canprasu:1742": "idaṃ rūpakāraṇamiṣyamāṇaṃ sadṛśaṃ kāryaṃ niṣpādayedasadṛśaṃ vā? ubhayathā ca nopapadyate ityāha-",
  "SA10canprasu:1743": "na kāraṇasya sadṛśaṃ kāryamityupapadyate /",
  "SA10canprasu:1744": "na kāraṇasyāsadṛśaṃ kāryamityupapadyate // 6 //",
  "SA10canprasu:1745": "tatra rūpakāraṇaṃ kaṭhinadravoṣṇataralasvabhāvam /",
  "SA10canprasu:1746": "bhautikaṃ tu cakṣurādhyātmikaṃ pañcacakṣurvijñānādyāśrayakarūpaprasādātmakam /",
  "SA10canprasu:1747": "bāhyaṃ tu rūpādyāyatanādikaṃ cakṣurvijñānādigrāhyalakṣaṇaṃ na mahābhūtasvabhāvamiti /",
  "SA10canprasu:1748": "ato bhinnalakṣaṇatvānnirvāṇavatkāryakāraṇayoḥ sādṛśyameva nāstīti",
  "SA10canprasu:1749": "na kāraṇasya sadṛśaṃ kāryamityupapadyate /",
  "SA10canprasu:1750": "na cāpi sadṛśānāṃ śālibījādīnāṃ parasparakāryakāraṇabhāvo dṛṣṭaḥ, ityataḥ",
  "SA10canprasu:1751": "na kāraṇasya sadṛśaṃ kāryamityupapadyate /",
  "SA10canprasu:1752": "tathāpi",
  "SA10canprasu:1753": "na kāraṇasyāsadṛśaṃ kāryamityupapadyate /",
  "SA10canprasu:1754": "bhinnalakṣaṇatvānnirvāṇavadevetyabhiprāyaḥ // 6 //",
  "SA10canprasu:1755": "yathā cedaṃ rūpaṃ vicāryamāṇaṃ sarvathā nopapadyate, evaṃ vedanādayo 'pi, ityatidiśannāha-",
  "SA10canprasu:1756": "vedanācittasaṃjñānāṃ saṃskārāṇāṃ ca sarvaśaḥ /",
  "SA10canprasu:1757": "sarveṣāmeva bhāvānāṃ rūpeṇaiva samaḥ kramaḥ // 7 //",
  "SA10canprasu:1758": "vedanādikamapi sarvaṃ rūpavicāreṇaiva samaṃ yojyam /",
  "SA10canprasu:1759": "yathaiva hyekasya dharmasya śūnyatā pratipādayitumiṣṭā mādhyamikena,",
  "SA10canprasu:1760": "tathaiva sarvadharmāṇāmapīti // 7 //",
  "SA10canprasu:1761": "ataḥ-",
  "SA10canprasu:1762": "vigrahe yaḥ parīhāraṃ kṛte śūnyatayā vadet /",
  "SA10canprasu:1763": "sarvaṃ tasyāparihṛtaṃ samaṃ sādhyena jāyate // 8 //",
  "SA10canprasu:1764": "[Pp_50]",
  "SA10canprasu:1765": "tatra parapakṣadūṣaṇaṃ vigrahaḥ /",
  "SA10canprasu:1766": "śūnyatayā kāraṇabhūtayā rūpaṃ niḥsvabhāvamityevaṃ sasvabhāvavāde pratiṣiddhe,",
  "SA10canprasu:1767": "yadi paraḥ parihāraṃ brūyāt- vedanādayastāvatsanti,",
  "SA10canprasu:1768": "tadvadrūpamapyastīti,",
  "SA10canprasu:1769": "tadetatsarvaṃ tasyāparihṛtaṃ bhavati /",
  "SA10canprasu:1770": "yasmādvedanādīnāmapi sadbhāvaḥ sādhyena rūpasadbhāvena samo veditavyaḥ /",
  "SA10canprasu:1771": "yathā rūpaṃ svakāraṇāttattvānyatvena vicāryamāṇamasat,",
  "SA10canprasu:1772": "evaṃ sparśapratyayā vedanā,",
  "SA10canprasu:1773": "vijñānasahajā saṃjñā,",
  "SA10canprasu:1774": "avidyāpratyayāḥ saṃskārāḥ,",
  "SA10canprasu:1775": "saṃskārapratyayaṃ ca vijñānaṃ svakāraṇātsparśādeḥ tattvānyatvādinā vicāryamāṇaṃ nāstīti sarvametatsādhyasamaṃ bhavati /",
  "SA10canprasu:1776": "yathā vedanādayaḥ sādhyasamāḥ,",
  "SA10canprasu:1777": "evaṃ lakṣyalakṣaṇakāryakāraṇāvayavyavayavādayo 'pi sarva eva padārthāḥ rūpeṇa sādhyena samā iti kutaḥ parasya parīhāra saṃbhavet?",
  "SA10canprasu:1778": "sarvaṃ vacanamasya sādhyasamaṃ bhavatīti sarvatra śāstre parīhāreṇa sādhyasamatvaṃ mādhyamikenā grāhaṇīyamityācāryaḥ śikṣayati // 8 //",
  "SA10canprasu:1779": "yathā ca parapakṣadūṣaṇe vihi 'toyaṃ vidhiḥ, evaṃ vyākhyānakāle 'pītyāha-",
  "SA10canprasu:1780": "vyākhyāne ya upālambhaṃ kṛte śūnyatayā vadet /",
  "SA10canprasu:1781": "sarvaṃ tasyānupālabdhaṃ samaṃ sādhyena jāyate // 9 //",
  "SA10canprasu:1782": "vyākhyānakāle 'pi yaḥ śiṣyadeśīyaścodyamupālambhaṃ kuryāt,",
  "SA10canprasu:1783": "tasyāpi taccodyamupālambhākhyaṃ pūrvavatsādhyasamaṃ veditavyam / yathoktam-",
  "SA10canprasu:1784": "bhāvasyaikasya yo draṣṭā draṣṭā sarvasya sa smṛtaḥ /",
  "SA10canprasu:1785": "ekasya śūnyatā yaiva saiva sarvasya śūnyatā // iti /",
  "SA10canprasu:1786": "āryagaganagañjasamādhisūtre 'pi-",
  "SA10canprasu:1787": "ekena dharmeṇa tu sarvadharmān anugacchate māyamarīcisādṛśān /",
  "SA10canprasu:1788": "agrāhyatucchānalikānaśāśvatān so bodhimaṇḍaṃ nacireṇa gacchati // iti //",
  "SA10canprasu:1789": "samādhirājasūtre 'pi-",
  "SA10canprasu:1790": "yatha ñāta tayātmasaṃjña tathaiva sarvatra peṣitā buddhiḥ /",
  "SA10canprasu:1791": "sarve ca tatsvabhāvā dharma viśuddhā gaganakalpāḥ //",
  "SA10canprasu:1792": "ekena sarvaṃ jānāti sarvamekena paśyati /",
  "SA10canprasu:1793": "kiyadbahu pi bhāvetvā na tasyotpadyate madaḥ // iti /",
  "SA10canprasu:1794": "ityācāryacandrakīrtipādoparacittāyāṃ prasannapadāyāṃ madhyamakavṛttau skandhaparīkṣā nāma caturtha prakaraṇam //",
  "SA10canprasu:1795": "[Pp_51]",
  "SA10canprasu:1796": "5",
  "SA10canprasu:1797": "dhātuparīkṣā pañcamaṃ prakaraṇam //",
  "SA10canprasu:1798": "atrāha- dhātavaḥ santi pratiṣedhābhāvāt /",
  "SA10canprasu:1799": "uktaṃ ca bhagavatā- ṣaḍdhāturayaṃ mahārāja puruṣapudgala ityādi /",
  "SA10canprasu:1800": "tataśca pravacanapāṭhāddhātuvatskandhāyatanānyeva santīti /",
  "SA10canprasu:1801": "ucyate /",
  "SA10canprasu:1802": "syuḥ skandhāyatanāni yadi dhātava eva syuḥ / kathamityāha-",
  "SA10canprasu:1803": "nākāśaṃ vidyate kiṃcitpūrvamākāśalakṣaṇāt /",
  "SA10canprasu:1804": "alakṣaṇaṃ prasajyeta syātpūrvaṃ yadi lakṣaṇāt // 1 //",
  "SA10canprasu:1805": "tatra ṣaḍ dhātava uktāḥ pṛthivyaptejovāyvākāśavijñānākhyāḥ /",
  "SA10canprasu:1806": "tatrākāśamadhikṛtyocyate dūṣaṇaṃ svarūpanirūpaṇāt /",
  "SA10canprasu:1807": "ihākāśasyānāvaraṇaṃ lakṣaṇamucyate /",
  "SA10canprasu:1808": "yad yasmātpūrvamākāśamanāvaraṇa lakṣaṇāllakṣyaṃ syāt,",
  "SA10canprasu:1809": "tatra lakṣaṇapravartanādanāvaraṇalakṣaṇātpūrvaṃ nākāśaṃ lakṣyarūpamiti / yadā caivam-",
  "SA10canprasu:1810": "nākāśaṃ vidyate kiṃcitpūrvamākāśalakṣaṇāt /",
  "SA10canprasu:1811": "alakṣaṇaṃ prasajyeta syātpūrvaṃ yadi lakṣaṇāt //",
  "SA10canprasu:1812": "tathāhi alakṣaṇaṃ pravartatām / tadabhāve khapuṣpavannāstyākāśamityāha-",
  "SA10canprasu:1813": "alakṣaṇo na kaścicca bhāvaḥ saṃvidyate kvacit /",
  "SA10canprasu:1814": "iti / atrāha- lakṣaṇapravṛttirlakṣye bhavet, tatsadbhāvāllakṣyamapyastīti / etadapi nāsti / yasmāt-",
  "SA10canprasu:1815": "asatyalakṣaṇe bhāve kramatāṃ kuha lakṣaṇam // 2 //",
  "SA10canprasu:1816": "lakṣaṇātpūrvamalakṣaṇo bhāvo nāstītyuktam /",
  "SA10canprasu:1817": "tataśca asati asaṃvidyamāne alakṣaṇe lakṣaṇarahite bhāve kuha idānīṃ lakṣaṇaṃpravartatāmiti nāsti lakṣaṇapravṛttiḥ // 2 //",
  "SA10canprasu:1818": "api ca /",
  "SA10canprasu:1819": "idaṃ lakṣaṇaṃ pravartamānaṃ salakṣaṇe vā pravarteta alakṣaṇe vā? ubhayathā ca nopapadyata ityāha-",
  "SA10canprasu:1820": "nālakṣaṇe lakṣaṇasya pravṛttirna salakṣaṇe /",
  "SA10canprasu:1821": "salakṣaṇālakṣaṇābhyāṃ nāpyanyatra pravartate // 3 //",
  "SA10canprasu:1822": "tatra alakṣaṇe kharaviṣāṇavanna lakṣaṇapravṛttiḥ /",
  "SA10canprasu:1823": "salakṣaṇe 'pi bhāve na lakṣaṇapravṛttirūpapadyate prayojanābhāvāt /",
  "SA10canprasu:1824": "kiṃ hi lakṣaṇavataḥ prasiddhasya bhāvasya punarlakṣaṇakṛtyaṃ syāt?",
  "SA10canprasu:1825": "ityanavasthā atiprasaṅgaścaivaṃ syāt /",
  "SA10canprasu:1826": "na hyasau kadācinna salakṣaṇaḥ syāditi sadaiva lakṣaṇapravṛttiḥ prasajyeta /",
  "SA10canprasu:1827": "na caitadiṣṭam /",
  "SA10canprasu:1828": "tasmātsalakṣaṇe 'pi bhāve na lakṣaṇapravṛttiparupadyate prayojanābhāvāt /",
  "SA10canprasu:1829": "tatraivaṃ syāt- salakṣaṇālakṣaṇābhyāmanyatra pravartiṣyata iti / ucyate-",
  "SA10canprasu:1830": "salakṣaṇālakṣaṇābhyāṃ nāpyanyatra pravartate /",
  "SA10canprasu:1831": "kiṃ kāraṇam? asadbhāvāt /",
  "SA10canprasu:1832": "yadi salakṣaṇo nālakṣaṇaḥ, athālakṣaṇo na salakṣaṇaḥ /",
  "SA10canprasu:1833": "ataḥ salakṣaṇaśca alakṣaṇaśceti vipratiṣiddhametat /",
  "SA10canprasu:1834": "na ca vipratiṣiddhaṃ saṃbhavati /",
  "SA10canprasu:1835": "tasmādasaṃbhavādeva salakṣaṇe cālakṣaṇe ca lakṣaṇapravṛttirnopapadyate iti // 3 //",
  "SA10canprasu:1836": "[Pp_52]",
  "SA10canprasu:1837": "athāpi syāt- yadyapi na lakṣaṇapravṛttiḥ, tathāpi lakṣyamastīti etadapi nāsti / yasmāt-",
  "SA10canprasu:1838": "lakṣaṇāsaṃpravṛttau ca na lakṣyamupapadyate /",
  "SA10canprasu:1839": "yadā lakṣaṇapravṛttireva nāsti tadā kathaṃ lakṣyaṃ syāt? naiva saṃbhavatītyabhiprāyaḥ /",
  "SA10canprasu:1840": "atrāha- lakṣaṇapravṛttistvayā niṣiddhā na tu lakṣaṇam,",
  "SA10canprasu:1841": "tataśca vidyate lakṣyam,",
  "SA10canprasu:1842": "lakṣaṇa sadbhāvāt / ucyate-",
  "SA10canprasu:1843": "lakṣyasyānupapattau ca lakṣaṇasyāpyasaṃbhavaḥ // 4 //",
  "SA10canprasu:1844": "lakṣaṇāsaṃpravṛttau ca na lakṣyamupapadyate iti pratipāditam / tadā",
  "SA10canprasu:1845": "lakṣyasyānupapattau ca lakṣaṇasyāpyasaṃbhavaḥ /",
  "SA10canprasu:1846": "nirāśrayatvāt // 4 //",
  "SA10canprasu:1847": "yadā caivaṃ lakṣaṇaṃ nāsti, tadā lakṣaṇasadbhāvādvidyate lakṣyamiti yaduktaṃ tanna yataścaitadevam-",
  "SA10canprasu:1848": "tasmānna vidyate lakṣyaṃ lakṣaṇaṃ naiva vidyate /",
  "SA10canprasu:1849": "iti nigamanam //",
  "SA10canprasu:1850": "atrāha- yadyāpi lakṣyalakṣaṇe na staḥ, tathā (pyā)",
  "SA10canprasu:1851": "kāśamasti, bhāvarūpaṃ ca bhavadākāśa lakṣyaṃ lakṣaṇaṃ vā syāt /",
  "SA10canprasu:1852": "tasmāllakṣyalakṣaṇe api ṣṭa iti /",
  "SA10canprasu:1853": "etadapyayuktamityāha-",
  "SA10canprasu:1854": "lakṣyalakṣaṇanirmukto naiva bhāvo 'pi vidyate // 5 //",
  "SA10canprasu:1855": "lakṣyalakṣaṇe yathā na staḥ, tathoktaṃ prāk /",
  "SA10canprasu:1856": "yadā anayorabhāvaḥ, tadā lakṣyalakṣaṇarahitatvādākāśakusumavannāstyākāśam // 5 //",
  "SA10canprasu:1857": "yadyākāśaṃ bhāvo na bhavati, abhāvastarhi astu? etadapi nāsti / yasmāt-",
  "SA10canprasu:1858": "avidyamāne bhāve ca kasyābhāvo bhaviṣyati /",
  "SA10canprasu:1859": "yadā ākāśaṃ bhāvo na bhavati, tadā bhāvasyāsattve kasyābhāvaḥ kalpyatām? vakṣyati hi-",
  "SA10canprasu:1860": "bhāvasya cedaprasiddhirabhāvo naiva sidhyati /",
  "SA10canprasu:1861": "bhāvasya hyanyathābhāvamabhāvaṃ bruvate janāḥ // iti /",
  "SA10canprasu:1862": "tasmād bhāvābhāvādabhāvo 'pyākāśaṃ na saṃbhavati /",
  "SA10canprasu:1863": "rūpābhāvaścākāśamiti vyavasthāpyate /",
  "SA10canprasu:1864": "yadyapi rūpaṃ syāttadā rūpābhāva ākāśamiti syāt /",
  "SA10canprasu:1865": "yadā ca yathoktena nyāyena rūpameva nāsti, tadā kasyābhāva ākāśaṃ syāt?",
  "SA10canprasu:1866": "atrāha- vidyete eva bhāvābhāvau, tatparīkṣakasadbhāvāt /",
  "SA10canprasu:1867": "asti ca bhavān bhāvābhāvayoḥ parīkṣakaḥ, ya evāha-",
  "SA10canprasu:1868": "avidyamāne bhāve ca kasyābhāvo bhaviṣyati /",
  "SA10canprasu:1869": "[Pp_53]",
  "SA10canprasu:1870": "iti /",
  "SA10canprasu:1871": "tasmād bhavato bhāvābhāvaparīkṣakasya sadbhāvāt parīkṣyāvapi bhāvābhāvau vidyete iti /",
  "SA10canprasu:1872": "ucyate /",
  "SA10canprasu:1873": "etadapyayuktam / yasmāt-",
  "SA10canprasu:1874": "bhāvābhāvavidharmā ca bhāvābhāvamavaiti kaḥ // 6 //",
  "SA10canprasu:1875": "syātāṃ bhāvābhāvau yadi, tadā tayoḥ parīkṣako bhāvo va syādabhāvo vā / yadi bhāva iṣyate, tasya",
  "SA10canprasu:1876": "lakṣyalakṣaṇanirmukto naiva bhāvo 'pi vidyate /",
  "SA10canprasu:1877": "ityuktaṃ dūṣaṇam / atha abhāvaḥ,",
  "SA10canprasu:1878": "avidyamāne bhāve ca kasyābhāvo bhaviṣyati /",
  "SA10canprasu:1879": "ityatroktametadduṣaṇam /",
  "SA10canprasu:1880": "na ca bhāvābhāvavisadṛśadharmā kaścit tṛtīyaḥ padārtho 'sti,",
  "SA10canprasu:1881": "yo 'nayoravagamaka iti nāsti bhāvābhāvayoḥ parīkṣakaḥ /",
  "SA10canprasu:1882": "ata evoktaṃ bhagavatā-",
  "SA10canprasu:1883": "bhāvānabhāvāniti yaḥ prajānati sa sarvabhāveṣu na jātu sajjate /",
  "SA10canprasu:1884": "yaḥ sarvabhāveṣu na jātu sajjate sa ānimittaṃ bhajate samādhim // iti /",
  "SA10canprasu:1885": "tathā-",
  "SA10canprasu:1886": "yo 'pi ca cintayi śūnyakadharmān so 'pi kumārgapapannaku balaḥ /",
  "SA10canprasu:1887": "akṣara kīrtita śūnyaka dharmāḥ te ca anakṣara akṣara uktāḥ //",
  "SA10canprasu:1888": "śānta paśānta ya cintayi dharmān so 'pi ca cinta na jātu na bhūtaḥ /",
  "SA10canprasu:1889": "cittavitarkaṇa sarvi papañcāḥ sūkṣma acintiya budhyatha dharmān //",
  "SA10canprasu:1890": "iti vistaraḥ // 6 //",
  "SA10canprasu:1891": "idānīṃ pratipāditamarthaṃ nigamayannāha-",
  "SA10canprasu:1892": "tasmānna bhāvo nābhāvo na lakṣyaṃ nāpi lakṣaṇam /",
  "SA10canprasu:1893": "ākāśam",
  "SA10canprasu:1894": "iti / yathā cākāśam, evam-",
  "SA10canprasu:1895": "ākāśasamā dhātavaḥ pañca ye pare // 7 //",
  "SA10canprasu:1896": "[Pp_54]",
  "SA10canprasu:1897": "pṛthivyādidhātavo ye pañca pare 'vaśiṣyante,",
  "SA10canprasu:1898": "te 'pi ākāśavad bhāvābhāvalakṣyalakṣaṇaparikalpasvarūparahitāḥ parijñeyā ityarthaḥ // 7 //",
  "SA10canprasu:1899_0": "tadevaṃ padārthānāṃ svabhāve vyavasthite avidyātimiropahatamatinayanatayā anādisaṃsārābhyastatayā",
  "SA10canprasu:1899_1": "bhāvābhāvādiviparītadarśanā nirvāṇānugāmyaviparītanaiḥsvabhāvyadarśanasanmārgaparibhraṣṭāḥ",
  "SA10canprasu:1900": "astitvaṃ ye tu paśyanti nāstitvaṃ cālpabuddhayaḥ /",
  "SA10canprasu:1901": "bhāvānāṃ te na paśyanti draṣṭavyopaśamaṃ śivam // 8 //",
  "SA10canprasu:1902": "draṣṭavyopaśamaṃ śivalakṣaṇaṃ sarvakalpanājālarahitaṃ jñānajñeyanivṛttisvabhāvaṃ śivaṃ paramārthasvabhāvam /",
  "SA10canprasu:1903": "paramārthamajaramamaramaprapañcaṃ nirvāṇaṃ śūnyatāsvabhāvaṃ te na paśyanti mandabuddhitayā astitvaṃ nāstitvaṃ cābhiniviṣṭāḥ santa iti /",
  "SA10canprasu:1904": "yathoktamāryaratnāvalyām-",
  "SA10canprasu:1905": "nāstiko durgatiṃ yāti sugatiṃ yātyanāstikaḥ /",
  "SA10canprasu:1906": "yathābhūtaparijñānānmokṣamadvayaniśritaḥ // iti //",
  "SA10canprasu:1907": "āryasamādhirāje coktaṃ bhagavatā-",
  "SA10canprasu:1908": "astīti nāstīti ume 'pi antā śuddhī aśuddhīti ime 'pi antā /",
  "SA10canprasu:1909": "tasmādume anta vivarjayitvā madhye 'pi sthānaṃ na karoti paṇḍitaḥ //",
  "SA10canprasu:1910": "astīti nāstīti vivāda eṣaḥ śuddhī aśuddhīti ayaṃ vivādaḥ /",
  "SA10canprasu:1911": "vivādaprāptyā na dukhaṃ praśāmyate avivādaprāptyā ca duḥkhaṃ nirudhyate // iti /",
  "SA10canprasu:1912": "tasmādasaṃbhava eva yatsāṃsārikeṇa mārgeṇa nirvāṇamadhigamyata iti // 8 //",
  "SA10canprasu:1913": "ityācāryacandrakīrtipādoparacitāyāṃ prasannapadāyāṃ madhyamakavṛttau dhātuparīkṣā nāma pañcamaṃ prakaraṇam //",
  "SA10canprasu:1914": "[Pp_55]",
  "SA10canprasu:1915": "6",
  "SA10canprasu:1916": "rāgaraktaparīkṣā ṣaṣṭhaṃ prakaraṇam /",
  "SA10canprasu:1917": "atrāha- vidyanta eva skandhāyatanadhātavaḥ /",
  "SA10canprasu:1918": "kutaḥ? tadāśrayasaṃkleśopalabdheḥ /",
  "SA10canprasu:1919": "iha yannāsti, na tadāśrayasaṃkleśopalabdhirasti bandhyāduhituriva vandhyāsūnoḥ /",
  "SA10canprasu:1920": "santi ca rāgādayaḥ kleśāḥ saṃkleśanibandhanam /",
  "SA10canprasu:1921": "yathoktaṃ bhagavatā- bālo bhikṣave aśrutavān pṛthagjanaḥ prajñaptimanupatitaḥ cakṣuṣā rūpāṇi dṛṣṭvā saumanasyasthānīyānyabhiniviśate /",
  "SA10canprasu:1922": "so 'bhiniviṣṭaḥ san rāgamutpādayati /",
  "SA10canprasu:1923": "raktaḥ san rāgajaṃ dveṣajaṃ mohajaṃ karmābhisaṃskaroti kāyena vācā manaseti vistaraḥ /",
  "SA10canprasu:1924": "ucyate /",
  "SA10canprasu:1925": "syuḥ skandhāyatanadhātavo yadi rāgādaya eva kleśāḥ syuḥ /",
  "SA10canprasu:1926": "ihāyaṃ rāgaḥ parikalpyamāno bālapṛthagjanaiḥ sati rakte nare parikalpyeta asati vā?",
  "SA10canprasu:1927": "ubhayathā ca na yujyata ityāha-",
  "SA10canprasu:1928": "rāgādyadi bhavetpūrvaṃ rakto rāgatiraskṛtaḥ /",
  "SA10canprasu:1929": "taṃ pratītya bhavedrāgo rakte rāgo bhavetsati // 1 //",
  "SA10canprasu:1930": "tatra rāgaḥ saktiradhyavasānaṃ saṅgo 'bhiniveśa iti paryāyāḥ /",
  "SA10canprasu:1931": "rakto rāgāśrayaḥ /",
  "SA10canprasu:1932": "sa yadi rakto rāgātpūrvaṃ rāgatiraskṛto rāgarahito bhavet,",
  "SA10canprasu:1933": "tadā taṃ rāgatiraskṛtaṃ raktaṃ pratītya rāgo bhavet /",
  "SA10canprasu:1934": "evaṃ sakti rakte rāgo bhavediti yuktam /",
  "SA10canprasu:1935": "na tvevaṃ saṃbhavati, yadrāgarahito raktaḥ syāt /",
  "SA10canprasu:1936": "arhatāmapi rāgaprasaṅgāt // 1 //",
  "SA10canprasu:1937": "yadyevaṃ sati rakte na rāgaḥ, asati tarhi rakte rāgo 'stu / etadapyayuktamityāha-",
  "SA10canprasu:1938": "rakte 'sati punā rāgaḥ kuta eva bhaviṣyati /",
  "SA10canprasu:1939": "yadā sati rakte rāgo nāsti, tadā kathamasati rakte nirāśrayo rāgaḥ setsyati?",
  "SA10canprasu:1940": "na hi asati phale tatpakvatā saṃbhavatīti //",
  "SA10canprasu:1941": "atrāha- yadyapi tvayā rāgo niṣiddhaḥ, tathāpi rakto 'sti, apratiṣedhāt /",
  "SA10canprasu:1942": "na ca rāgamantareṇa rakto yuktaḥ, tasmādayamapyastīti /",
  "SA10canprasu:1943": "ucyate /",
  "SA10canprasu:1944": "syādrāgo yadi raktaḥ syāt /",
  "SA10canprasu:1945": "yasmādayaṃ rakta iṣyamāṇaḥ sati vā rāge parikalpyeta, asati vā? ubhayathā ca nopapadyate ityāha-",
  "SA10canprasu:1946": "sati vāsati vā rāge rakte 'pyeṣa samaḥ kramaḥ // 2 //",
  "SA10canprasu:1947": "tatra yadi sati rāge raktaḥ parikalpyeta,",
  "SA10canprasu:1948": "tatrāpi eṣa eva rāgānupapattikramo 'nantarokto rakte 'pi tulyaḥ /",
  "SA10canprasu:1949": "raktādyadi bhavetpūrvaṃ rāgo raktatiraskṛtaḥ /",
  "SA10canprasu:1950": "ityādi / athāsati rāge rakta iṣyate, etadapyayuktam / yasmāt-",
  "SA10canprasu:1951": "rāge 'sati punā raktaḥ kuta eva bhaviṣyati /",
  "SA10canprasu:1952": "iti / tasmādrakto 'pi nāsti / rāgaraktābhāvācca skandhādayo 'pi na santīti // 2 //",
  "SA10canprasu:1953": "[Pp_56]",
  "SA10canprasu:1954": "atrāha- naiva hi rāgaraktayoḥ paurvāparyeṇa saṃbhavo yata idaṃ dūṣaṇaṃ syāt,",
  "SA10canprasu:1955": "kiṃ tarhi rāgaraktayoḥ sahaivodbhavaḥ /",
  "SA10canprasu:1956": "cittasahabhūtena rāgeṇa hi cittaṃ rajyate, tacca raktamiti /",
  "SA10canprasu:1957": "ato vidyete eva rāgaraktāviti / ucyate / evamapi-",
  "SA10canprasu:1958": "sahaiva punarudbhūtirna yuktā rāgaraktayoḥ /",
  "SA10canprasu:1959": "sahotpādo 'pi na yukto rāgaraktayoḥ / yasmāt-",
  "SA10canprasu:1960": "bhavetāṃ rāgaraktau hi nirapekṣau parasparam // 3 //",
  "SA10canprasu:1961": "sahabhāvāt savyetaragoviṣāṇavadityabhiprāyaḥ // 3 //",
  "SA10canprasu:1962": "api ca /",
  "SA10canprasu:1963": "anayo rāgaraktayoḥ sahabhāvaḥ ekatve parikalpyeta pṛthaktve vā?",
  "SA10canprasu:1964": "tatra yadi ekatve, tanna yujyate / yasmāt",
  "SA10canprasu:1965": "naikatve sahabhāvo 'sti",
  "SA10canprasu:1966": "kasmātpunarnāstītyāha-",
  "SA10canprasu:1967": "na tenaiva hi tatsaha /",
  "SA10canprasu:1968": "na hi rāgasvātmā rāgādavyatirikto rāgeṇa saheti vyapadiśyate //",
  "SA10canprasu:1969": "idānīṃ pṛthaktve 'pi sahabhāvābhāvamāha-",
  "SA10canprasu:1970": "pṛthaktve sahabhāvo 'tha kuta eva bhaviṣyati // 4 //",
  "SA10canprasu:1971": "na hi pṛthagbhūtayorālokāndhakārayoḥ saṃsāranirvāṇayorvā sahabhāvo dṛṣṭa iti // 4 //",
  "SA10canprasu:1972": "kiṃ cānyat-",
  "SA10canprasu:1973": "ekatve sahabhāvaścetsyātsahāyaṃ vināpi saḥ /",
  "SA10canprasu:1974": "pṛthaktve sahabhāvaścetsyātsahāyaṃ vināpi saḥ // 5 //",
  "SA10canprasu:1975": "yadi ekatve sahabhāvaḥ syāt,",
  "SA10canprasu:1976": "tadā yatra yatraikatvaṃ tatra tatra sahabhāva ityekasyāpi sahabhāvaḥ syāt /",
  "SA10canprasu:1977": "pṛthaktve 'pi sahabhāve iṣyamāṇe yatra yatra pṛthaktvaṃ tatra tatra sahabhāva iti aśvādivyatiriktasya pṛthagavasthitasya goḥ asahāyasya sahabhāvaḥ syāt // 5 //",
  "SA10canprasu:1978": "kiṃ ca-",
  "SA10canprasu:1979": "pṛthaktve sahabhāvaśca yadi kiṃ rāgaraktayoḥ /",
  "SA10canprasu:1980": "siddhaḥ pṛthakpṛthagbhāvaḥ sahabhāvo yatastayoḥ // 6 //",
  "SA10canprasu:1981": "pṛthaktve sahabhāvaśca rāgaraktayoḥ parikalpyate /",
  "SA10canprasu:1982": "kimanayoḥ siddhaḥ pṛthakpṛthagbhāvaḥ?",
  "SA10canprasu:1983": "kiṃ rāganirapekṣo raktaḥ siddho yatastayoḥ sahabhāvaḥ syāt?",
  "SA10canprasu:1984": "pṛthakpṛthaksiddhayoreva hi gavāśvayoḥ sahabhāvo dṛṣṭaḥ /",
  "SA10canprasu:1985": "na tvevaṃ rāgaraktau pṛthakpṛthaksiddhāviti nāstyanayoḥ sahabhāvaḥ // 6 //",
  "SA10canprasu:1986": "athavā / pṛthakpṛthagasiddhayorna sahabhāva iti kṛtvā-",
  "SA10canprasu:1987": "siddhaḥ pṛthakpṛthagbhāvo yadi vā rāgaraktayoḥ /",
  "SA10canprasu:1988": "parikalpyate bhavatā, kimidānīṃ sahabhāvenākiṃcitkareṇa parikalpitenetyāha-",
  "SA10canprasu:1989": "sahabhāvaṃ kimarthaṃ tu parikalpayase tayoḥ // 7 //",
  "SA10canprasu:1990": "[Pp_57]",
  "SA10canprasu:1991": "rāgaraktayoḥ siddhayarthaṃ sahabhāvaḥ parikalpyate /",
  "SA10canprasu:1992": "saca pṛthakpṛthagasiddhayornāstīti pṛthakpṛthak siddhirabhyupagamyate tvayā /",
  "SA10canprasu:1993": "nanvevaṃ sati siddhatvātkimanayoḥ sahabhāvena kṛtyam?",
  "SA10canprasu:1994": "atha-",
  "SA10canprasu:1995": "pṛthaṅ na sidhyatītyevaṃ sahabhāvaṃ vikāṅkṣasi /",
  "SA10canprasu:1996": "pṛthakpṛthag rāgaraktayoḥ siddhirnāstīti kṛtvā yadyanayoḥ sahabhāvamicchasi,",
  "SA10canprasu:1997": "sa ca pṛthakpṛthagasiddhayornāstīti-",
  "SA10canprasu:1998": "sahabhāvaprasiddhayartha pṛthaktvaṃ bhūya icchasi // 8 //",
  "SA10canprasu:1999": "nanvevaṃ sati itaretarāśrayāyāṃ siddhau sthitāyāṃ kasyedānīṃ siddhau satyāṃ kasya siddhirastu? // 8 //",
  "SA10canprasu:2000": "yāvatā-",
  "SA10canprasu:2001": "pṛthagbhāvāprasiddheśca sahabhāvo na sidhyati /",
  "SA10canprasu:2002": "katamasmin pṛthagbhāve sahabhāvaṃ satīcchasi // 9 //",
  "SA10canprasu:2003": "nāstyeva sa pṛthagbhāvaḥ sahabhāvānapekṣo yasmin pṛthagbhāve sati sahabhāvasiddhiḥ syādityasaṃbhāvayannāha-",
  "SA10canprasu:2004": "katamasminpṛthagbhāve sahabhāvaṃ satīcchasi // 9 //",
  "SA10canprasu:2005": "tadevaṃ yathoditavicāraparāmarśena rāgaraktayorasiddhiṃ nigamayannāha-",
  "SA10canprasu:2006": "evaṃ raktena rāgasya siddhirna saha nāsaha /",
  "SA10canprasu:2007": "iti /",
  "SA10canprasu:2008": "yathā ca rāgaraktayorna paurvāparyeṇa siddhiḥ nāpi sahabhāvena, evaṃ sarvabhāvānāmapītyatidiśannāha-",
  "SA10canprasu:2009": "rāgavatsarvadharmāṇāṃ siddhirna saha nāsaha // 10 //",
  "SA10canprasu:2010": "iti dveṣadviṣṭamohamūḍhādīnāṃ rāgaraktavadasiddhiryojyate // 10 //",
  "SA10canprasu:2011": "ata evoktaṃ bhagavatā-",
  "SA10canprasu:2012": "yo rajyeta yatra vā rajyeta yena vā rajyeta,",
  "SA10canprasu:2013": "yo duṣyeta yatra vā duṣyeta yena vā duṣyeta,",
  "SA10canprasu:2014": "yo muhyeta yatra vā muhyeta yena vā muhyeta,",
  "SA10canprasu:2015": "sa taṃ dharma na samanupaśyati taṃ dharma nopalabhate /",
  "SA10canprasu:2016": "sa taṃ dharmamasamanupaśyannanupalabhamāno 'rakto 'duṣṭo 'mūḍho 'viparyastacittaḥ samāhita ityucyate /",
  "SA10canprasu:2017": "tīrṇaḥ pāraga ityucyate /",
  "SA10canprasu:2018": "kṣemaprāpta ityucyate /",
  "SA10canprasu:2019": "abhayaprāpta ityucyate /",
  "SA10canprasu:2020": "yāvat kṣīṇāsrava ityucyate /",
  "SA10canprasu:2021_0": "niḥkleśo vaśībhūtaḥ suvimuktacittaḥ suvimuktaprajña ājāneyo mahābhāgaḥ kṛtakṛtyaḥ",
  "SA10canprasu:2021_1": "kṛtakaraṇīyaḥ apahatabhāro 'nuprāptasvakārthaḥ parikṣīṇabhavasaṃyojanaḥ samyagājñāsuvimuktacittaḥ",
  "SA10canprasu:2021_2": "sarvacetovaśitāparamapāramiprāptaḥ śramaṇa ityucyate / iti vistaraḥ //",
  "SA10canprasu:2022": "[Pp_58]",
  "SA10canprasu:2023": "tathā-",
  "SA10canprasu:2024": "ye rāgadoṣamadamohasabhāva jñātvā saṃkalpahetujanitaṃ vitathapravṛttam /",
  "SA10canprasu:2025": "na vikalpayanti na virāgamapīha teṣām [āśu] sarvabhavabhāvavibhāvitānām //",
  "SA10canprasu:2026": "ityācāryacandrakīrtipādoparacittāyāṃ prasannapadāyāṃ madhyamakavṛttau rāgaraktaparīkṣā nāma ṣaṣṭhaṃ prakaraṇam //",
  "SA10canprasu:2027": "[Pp_59]",
  "SA10canprasu:2028": "7",
  "SA10canprasu:2029": "saṃskṛtaparīkṣā saptamaṃ prakaraṇam /",
  "SA10canprasu:2030": "atrāha- vidyanta eva saṃskṛtasvabhāvāḥ, skandhāyatanadhātavaḥ utpādādisaṃskṛtalakṣaṇasadbhāvāt /",
  "SA10canprasu:2031": "uktaṃ hi bhagavatā- trīṇīmāni saṃskṛtasya saṃskṛtalakṣaṇāni /",
  "SA10canprasu:2032": "saṃskṛtasya bhikṣavaḥ utpādo 'pi prajñāyate, vyayo 'pi, sthityanyathātvamapīti /",
  "SA10canprasu:2033": "na ca avidyamānasya kharaviṣāṇasyeva jātyādilakṣaṇamasti /",
  "SA10canprasu:2034": "tasmātsaṃskṛtalakṣaṇopadeśādvidyanta eva skandhāyatanadhātavaḥ iti /",
  "SA10canprasu:2035": "ucyate /",
  "SA10canprasu:2036": "syuḥ skandhāyatanadhātavaḥ saṃskṛtasvabhāvāstāvakena matena, yadi jātyādilakṣaṇameva bhavet /",
  "SA10canprasu:2037": "ihāyamutpādaḥ saṃskṛtalakṣaṇatveneṣyamāṇaḥ saṃskṛto vā tallakṣaṇatveneṣyate, asaṃskṛto vā? tatra-",
  "SA10canprasu:2038": "yadi saṃskṛta utpādastatra yuktā trilakṣaṇī /",
  "SA10canprasu:2039": "trayāṇāṃ lakṣaṇānāṃ samāhārastrilakṣaṇī /",
  "SA10canprasu:2040": "iyaṃ ca utpādasthitibhaṅgasamāhārasvabhāvasarvasaṃskṛtāvyabhicāriṇīti kṛtvā yadi utpādaḥ saṃskṛta iti parikalpyate,",
  "SA10canprasu:2041": "tadā utpāde 'pi trilakṣaṇī prasajyate /",
  "SA10canprasu:2042": "tataśca rūpādivallakṣyatvamutpādasya syāt, na saṃskṛtalakṣaṇatvam /",
  "SA10canprasu:2043": "athotpāde 'pi trilakṣaṇī neṣyate,",
  "SA10canprasu:2044": "tadā trilakṣaṇīrahitatvādākāśavat saṃskṛtalakṣaṇatvamasyāvahīyate ityāha-",
  "SA10canprasu:2045": "athāsaṃskṛta utpādaḥ kathaṃ saṃskṛtalakṣaṇam // 1 //",
  "SA10canprasu:2046": "iti / naitatsaṃskṛtalakṣaṇamityabhiprāyaḥ // 1 //",
  "SA10canprasu:2047": "api ca /",
  "SA10canprasu:2048": "ime utpādādayaḥ saṃskṛtasya lakṣaṇatvena parikalpyamānā vyastā vā pṛthagvā lakṣaṇatvena parikalpyeran,",
  "SA10canprasu:2049": "samastā vā sahabhūtā vā?",
  "SA10canprasu:2050": "ubhayathā ca na yujyata ityāha-",
  "SA10canprasu:2051": "utpādādyāstrayo vyastā nālaṃ lakṣaṇakarmaṇi /",
  "SA10canprasu:2052": "saṃskṛtasya samastāḥ syurekatra kathamekadā // 2 //",
  "SA10canprasu:2053": "tatra vyastā lakṣaṇakarmaṇi na yujyante /",
  "SA10canprasu:2054": "yadi utpādakāle sthitibhaṅgau na syātāṃ tadā sthitibhaṅgarahitasya ākāśasyeva saṃskṛtalakṣaṇatvenānupapadya evotpādaḥ /",
  "SA10canprasu:2055": "atha sthitikāle utpādabhaṅgau na staḥ, tadā tadrahitasya sthitiḥ syāt /",
  "SA10canprasu:2056": "utpādabhaṅgarahitaśca padārtho nāstyeveti na asyāvidyamānasya khapuṣpavat sthitiryujyate /",
  "SA10canprasu:2057": "kiṃ ca /",
  "SA10canprasu:2058": "sthitiyuktasya paścādanityatayāpi yogo na syāt, tadvirodhidharmākrāntatvāt /",
  "SA10canprasu:2059": "atha syāt- pūrvaṃ śāśvato bhūtvā paścādaśāśvata iti,",
  "SA10canprasu:2060": "na caikapadārthaḥ śāśvataścāśāśvataśca yukta iti notpādabhaṅgarahitasya sthitiḥ /",
  "SA10canprasu:2061": "tathā yadi bhaṅgakāle sthityutpādau na syātām,",
  "SA10canprasu:2062": "evamapyanutpannasya sthitirahitasya khapuṣpasya vināśo 'pi nāstīti /",
  "SA10canprasu:2063": "evaṃ tāvadutpādādayo vyastā nālaṃ lakṣaṇakarmaṇi nālaṃ na paryāptā ityarthaḥ //",
  "SA10canprasu:2064": "idānīṃ samastā api na yujyanta ityāha-",
  "SA10canprasu:2065": "samastāḥ syurekatra kathamekadā /",
  "SA10canprasu:2066": "[Pp_60]",
  "SA10canprasu:2067": "ekatra padārthe,",
  "SA10canprasu:2068": "ekasmin kāle,",
  "SA10canprasu:2069": "parasparaviruddhatvādrāgavairāgyavat,",
  "SA10canprasu:2070": "ālokāndhakāravadvā na yujyanta ityabhiprāyaḥ /",
  "SA10canprasu:2071": "yasminneva kṣaṇe padārtho jāyate, tasminneva tiṣṭhati vinaśyati ceti kaḥ sacetāḥ pratipadyeta?",
  "SA10canprasu:2072": "tasmātsamastānāmapi utpādādīnāṃ saṃskṛtasya lakṣaṇakarmaṇi nāsti sāmarthyam // 2 //",
  "SA10canprasu:2073": "atha yaduktaṃ 'yadi saṃskṛta utpādaḥ'; ityādi,",
  "SA10canprasu:2074": "tena yadi utpādādīnāṃ trilakṣaṇī prāptā prasaktā, tataḥ ko doṣaḥ?",
  "SA10canprasu:2075": "athāsaṃskṛtaḥ, evamapyadoṣa iti / ucyate-",
  "SA10canprasu:2076": "utpādasthitibhaṅgānāmanyatsaṃskṛtalakṣaṇam",
  "SA10canprasu:2077": "asti cedanavasthaivaṃ nāsti cette na saṃskṛtāḥ // 3 //",
  "SA10canprasu:2078": "nanu ca pakṣadvaye 'pi vihita eva doṣaḥ, tatra kiṃ punaruktābhidhāneneti /",
  "SA10canprasu:2079": "satyamukto doṣaḥ sa khalu nācāryeṇa, kiṃ tarhi vṛttikāreṇa /",
  "SA10canprasu:2080": "atha pūrvapratijñātameva dūṣaṇāntarābhidhānena spaṣṭīkaraṇārthaṃ punarācāryo 'bhihitavān /",
  "SA10canprasu:2081": "yadi utpādasthitibhaṅgānāmanyadutpādādikaṃ saṃskṛtalakṣaṇamiṣyate,",
  "SA10canprasu:2082": "tadā teṣāmapyanyat,",
  "SA10canprasu:2083": "teṣāmapyanyat,",
  "SA10canprasu:2084": "ityaparyavasānadoṣaḥ syāt /",
  "SA10canprasu:2085": "sati ca aparyavasānadoṣe,",
  "SA10canprasu:2086": "kiṃ pūrvaṃ syād yata uttarakālamaparaṃ bhavediti vyavasthābhāvādasaṃbhava evaṃ utpādādīnāmityabhiprāyaḥ /",
  "SA10canprasu:2087": "athavā, pūrvaṃ mukhyatvādutpādasyaiva dūṣaṇamuktam, adhunā tu sāmānyeneti /",
  "SA10canprasu:2088": "nāsti cette na saṃskṛtā iti gatārthametat // 3 //",
  "SA10canprasu:2089": "atrāhuḥ sāṃmitīyāḥ- santi cotpādādīnāmutpādādayaḥ,",
  "SA10canprasu:2090": "na ca anavasthāprasaṅgaḥ,",
  "SA10canprasu:2091": "lakṣaṇānulakṣaṇānāṃ parasparaniṣpādakatvāt /",
  "SA10canprasu:2092": "yasmādiha saṃskṛtadharmaḥ kuśalaḥ kliṣṭo vā utpadyamānaḥ ātmanā pañcadaśaḥ utpadyate /",
  "SA10canprasu:2093": "sa dharmastasya cotpādaḥ samanvāgamaḥ sthitirjarā anityatā /",
  "SA10canprasu:2094": "yadyasau dharmaḥ kliṣṭo bhavati, tasya mithyāvimuktiḥ /",
  "SA10canprasu:2095": "atha śubhaḥ, tasya samyagvimuktiḥ /",
  "SA10canprasu:2096": "yadi nairyāṇiko bhavati tasya nairyāṇikatā /",
  "SA10canprasu:2097": "atha anairyāṇikaḥ, tasya anairyāṇikatā /",
  "SA10canprasu:2098": "ityeṣa parivāraḥ /",
  "SA10canprasu:2099": "idānīmutpāda syāpara utpādaḥ yāvadanairyāṇikatānairyāṇikatetyeṣa parivārasya parivāraḥ /",
  "SA10canprasu:2100": "tatra yo 'yaṃ maula utpāda sa ātmānaṃ vihāya anyāṃścaturdaśa dharmān janayati /",
  "SA10canprasu:2101": "utpādotpādasaṃjñakastu anulakṣaṇabhūta utpādo maulamevotpādaṃ janayati /",
  "SA10canprasu:2102": "evaṃ yāvadanairyāṇikatā caturdaśa dharmān na niryāṇayati, na tannirvāṇaṃ prāpayatītyarthaḥ /",
  "SA10canprasu:2103": "anairyāṇikatānairyāṇikatā tu na niryāṇayati /",
  "SA10canprasu:2104": "tadevamutpādādīnāmanavasthāṃ pariharannāha-",
  "SA10canprasu:2105": "utpādotpāda utpādo mūlotpādasya kevalam /",
  "SA10canprasu:2106": "utpādotpādasutpādo maulo janayate punaḥ // 4 //",
  "SA10canprasu:2107": "dvividho hyutpādaḥ /",
  "SA10canprasu:2108": "eko maula utpādaḥ, aparaśca utpādotpādasaṃjñakaḥ, utpādasyotpāda iti kṛtvā /",
  "SA10canprasu:2109": "tatra yo 'yamutpādotpādasaṃjñaka utpādaḥ, sa mūlotpādasya kevalamutpādakaḥ /",
  "SA10canprasu:2110": "taṃ cedānīmutpādopādākhyamutpādaṃ [Pp_61] maula utpādo janayati /",
  "SA10canprasu:2111": "tadevaṃ parasparanirvartanādasti ca trilakṣaṇī utpādādīnām, na cānavasthāprasaṅga iti // 4 //",
  "SA10canprasu:2112": "atrocyate-",
  "SA10canprasu:2113": "utpādotpāda utpādo mūlotpādasya te yadi /",
  "SA10canprasu:2114": "maulenājanitastaṃ te sa kathaṃ janayiṣyati // 5 //",
  "SA10canprasu:2115": "yadi tava utpādasyotpādo mūlotpādasya janaka iti matam,",
  "SA10canprasu:2116": "sa kathamidānīṃ maulenotpādenānutpāditaḥ san utpādotpādo maulaṃ janayiṣyati? // 5 //",
  "SA10canprasu:2117": "atha manyase- utpādita eva maulenotpādena utpādotpādo maulaṃ janayiṣyati, etadapyasadityāha-",
  "SA10canprasu:2118": "sa te maulena janito maulaṃ janayate yadi /",
  "SA10canprasu:2119": "maulaḥ sa tenājanitastamutpādayate katham // 6 //",
  "SA10canprasu:2120": "sa utpādotpādasaṃjñaka utpādo maulena janito yadi maulaṃ janayati,",
  "SA10canprasu:2121": "sa maula utpādotpādenājanito 'vidyamānaḥ kathamutpādotpādaṃ janayiṣyati?",
  "SA10canprasu:2122": "tasmānmaulena janitaḥ san utpādotpādo maulaṃ janayatīte na yujyate /",
  "SA10canprasu:2123": "tataśca parasparanirvartyanirvartakatvābhāvātsa eva anavasthāprasaṅga iti nāstyutpādaḥ // 6 //",
  "SA10canprasu:2124": "atrāha- utpadyamāna eva mūlotpāda utpādotpādamutpādayati,",
  "SA10canprasu:2125": "sa evotpādotpādo mūlotpādaṃ janayiṣyatīti / ucyate-",
  "SA10canprasu:2126": "ayamutpadyamānaste kāmamutpādayedimam /",
  "SA10canprasu:2127": "yadīmamutpādayitumajātaḥ śaknuyādayam // 7 //",
  "SA10canprasu:2128": "kāmamayaṃ mūlotpāda utpadyamāna utpādayedutpādam,",
  "SA10canprasu:2129": "yadyayameva ajātaḥ śaknuyādaparamajātamutpādayitum /",
  "SA10canprasu:2130": "utpadyamāno hi nāma anāgataḥ /",
  "SA10canprasu:2131": "sa ca ajātaḥ kathamutpādayiṣyatīti na yuktamevaitadityabhiprāyaḥ evamutpādotpāde 'pi vācyam // 7 //",
  "SA10canprasu:2132": "atrāha- naiva hi utpādasyāpara utpādo 'sti yato 'navasthāprasaṅgaḥ syāt / kiṃ tarhi-",
  "SA10canprasu:2133": "pradīpaḥ svaparātmānau saṃprakāśayitā yathā /",
  "SA10canprasu:2134": "utpādaḥ svaparātmānāvubhāvutpādayettathā // 8 //",
  "SA10canprasu:2135": "yathā pradīpaḥ prakāśasvabhāvatvādātmānaṃ prakāśayati ghaṭādīṃśca,",
  "SA10canprasu:2136": "evamutpādo 'pyutpādasvabhāvatvādātmānamutpādayiṣyati paraṃ ceti // 8 //",
  "SA10canprasu:2137": "ucyate / syādetadevaṃ yadi pradīpaḥ svaparātmānau saṃprakāśayet / na caivam / yasmāt-",
  "SA10canprasu:2138": "[Pp_62]",
  "SA10canprasu:2139": "pradīpe nāndhakāro 'sti yatra cāsau pratiṣṭhitaḥ /",
  "SA10canprasu:2140": "kiṃ prakāśayati dīpaḥ prakāśo hi tamovadhaḥ // 9 //",
  "SA10canprasu:2141": "iha prakāśo nāma tamasya (so?) vadhaḥ /",
  "SA10canprasu:2142": "tamaśca pradīpasvātmani tāvanna saṃbhavati virodhāt, yattamo nighnataḥ svātmaprakāśatvaṃ syāt /",
  "SA10canprasu:2143": "na cāpi pradīpo yatra deśe tiṣṭhati tatra tamo 'sti,",
  "SA10canprasu:2144": "yattamo nighnataḥ pradīpasya paraprakāśakatvaṃ syāt /",
  "SA10canprasu:2145": "ato 'pi nāsti pradīpasya svaparātmaprakāśakatvam /",
  "SA10canprasu:2146": "yadā caivam,",
  "SA10canprasu:2147": "tadā pradīpavadutpādasya svaparātmotpādakatvaṃ na saṃbhaviṣyati,",
  "SA10canprasu:2148": "iti ayuktametat // 9 //",
  "SA10canprasu:2149": "atrāha- yadetaduktaṃ pradīpe nāndhakāro 'stīti, etadasatyandhakāradhāte yuktameva vaktum /",
  "SA10canprasu:2150": "yasmāttu utpadyamānenaiva pradīpena tamo nihatam,",
  "SA10canprasu:2151": "tatra pradīpe nāndhakāro 'sti,",
  "SA10canprasu:2152": "yatra ca pradīpo 'sti,",
  "SA10canprasu:2153": "tatrāpyandhakāro nāstīti yujyate /",
  "SA10canprasu:2154": "yadi pradīpena nāndhakāradhātaḥ kṛtaḥ,",
  "SA10canprasu:2155": "tadā anutpanne iva pradīpe utpanne 'pi ghaṭādayo nopalabhyeran,",
  "SA10canprasu:2156": "andhakāraghātābhāvātprāgavasthāmiva /",
  "SA10canprasu:2157": "tasmādastyeva andhakāraghātalakṣaṇaṃ prakāśanaṃ pradīpasya /",
  "SA10canprasu:2158": "taccānena utpadyamānena pradīpena kṛtamiti / ucyate-",
  "SA10canprasu:2159": "kathamutpadyamānena pradīpena tamo hatam /",
  "SA10canprasu:2160": "notpadyamāno hi tamaḥ pradīpaḥ prāpnute yadā // 10 //",
  "SA10canprasu:2161": "iha ālokāndhakārayoryaugapadyābhāvāt prāpterabhāvaḥ /",
  "SA10canprasu:2162": "yadā caivaṃ prāpterabhāvaḥ,",
  "SA10canprasu:2163": "tadā kathaṃ kena prakāreṇedānīmutpadyamānena pradīpena tamo hatamiti yuktaṃ parikalpayitum?",
  "SA10canprasu:2164": "yasmācca evamutpadyamāna pradīpaḥ tamo na prāpnoti,",
  "SA10canprasu:2165": "tasmānnaiva aprāptatvātpradīpaḥ kiṃcidapi prakāśayatītyavasīyatām // 10 //",
  "SA10canprasu:2166": "atha manyase- yathā aprāptāmeva avidyāṃ jñānaṃ nihanti,",
  "SA10canprasu:2167": "aprāptameva rūpaṃ cakṣuḥ paśyati aprāptameva ayaḥ ayaskānto maṇirākarṣati,",
  "SA10canprasu:2168": "evameva aprāptamevāndhakāraṃ pradīpo nihaniṣyatīti etadapyasāramityāha-",
  "SA10canprasu:2169": "aprāpyaiva pradīpena yadi vā nihataṃ tamaḥ /",
  "SA10canprasu:2170": "ihasthaḥ sarvalokasthaṃ sa tamo nihaniṣyati // 11 //",
  "SA10canprasu:2171": "yadi aprāpyaiva pradīpena tamo nihatam,",
  "SA10canprasu:2172": "evaṃ sati,",
  "SA10canprasu:2173": "ihastha eva pradīpaḥ sarvalokasthaṃ tamo nihaniṣyati,",
  "SA10canprasu:2174": "aprāptatvātsamīpasthamivetyabhiprāyaḥ /",
  "SA10canprasu:2175": "etena nyāyena jñānena avidyāghātaḥ,",
  "SA10canprasu:2176": "cakṣuṣā rūpadarśanam,",
  "SA10canprasu:2177": "ayaskāntamaṇinā ayaākarṣaṇamiva ityevamādikaṃ sādhyasamaṃ jñeyam //",
  "SA10canprasu:2178": "atha aprāptāvapi satyāmayaskāntamaṇiprabhṛtīnāṃ yogyadeśāvasthānāmeva svakāryakṛtvaṃ debhaviṣyatīti cet, tadapi na yuktam /",
  "SA10canprasu:2179_0": "aprāptau hi satyāṃ viprakṛṣṭadeśāntarāvasthitavadavyavahitaśāntarāvasthita vacca",
  "SA10canprasu:2179_1": "aprāptatvād yogyadeśāvasthitānāmapi yogyadeśāvasthitatvaṃ na yuktamiti kuto yogyadeśāvasthitānāṃ",
  "SA10canprasu:2179_2": "svakāryakṛttvaṃ prasetsyati?",
  "SA10canprasu:2180": "[Pp_63]",
  "SA10canprasu:2181": "dṛṣṭametallokata iti cennaitadevam /",
  "SA10canprasu:2182": "yathā hi bhavān parikalpayati na tathā loke dṛṣṭam /",
  "SA10canprasu:2183": "yasmāt na lokaḥ prāptyaprāpticintāmevamādau viṣaye 'vatārya pradīpādīnāṃ prakāśakatvādikaṃ kalpayati /",
  "SA10canprasu:2184": "yathoditaṃ tu vicāramanavatārya pradīpena tamo hatam,",
  "SA10canprasu:2185": "cakṣuṣā rūpadarśanam,",
  "SA10canprasu:2186": "ayaskāntamaṇinā ayaākarṣaṇam ityādi icchati /",
  "SA10canprasu:2187": "paśyatu vā loka evam /",
  "SA10canprasu:2188": "tattvavicārakāle tu lokasyāprāmāṇyānna tena bādhā śakyate kartum /",
  "SA10canprasu:2189": "evaṃ tāvadaprāpya prakāśanamayuktam /",
  "SA10canprasu:2190": "prāptāvapi viṣayādigrahaṇamayuktameva /",
  "SA10canprasu:2191": "prāptirhi ekatve sati bhavati /",
  "SA10canprasu:2192": "yadā caikatvaṃ tadā svarūpavaddarśanākarṣaṇādikaṃ nāsti //",
  "SA10canprasu:2193": "yadyapi ceyaṃ prāptyaprāptyādicintā laukikavyavahāre nāvataratīti nirupapattikatvena mṛṣārthatvādasya,",
  "SA10canprasu:2194": "tathāpi tattvavicāre 'vatāryā,",
  "SA10canprasu:2195": "mā bhūtparamārthato 'pi nirupapattikapakṣābhyupagama ityalaṃ prasaṅgena // 11 //",
  "SA10canprasu:2196": "yadi ca svaparātmānau pradīpaḥ prakāśayatīti parikalpyate tvayā,",
  "SA10canprasu:2197": "tamaso 'pi tarhi pratipakṣa bhūtasya svaparātmanoḥ pracchādanaṃ prakalpyatamityāha-",
  "SA10canprasu:2198": "pradīpaḥ svaparātmānau saṃprakāśayate yadi /",
  "SA10canprasu:2199": "tamo 'pi svaparātmānau chādayiṣyatyasaṃśayam // 12 //",
  "SA10canprasu:2200": "pratidvandvitvātpradīpavat tamo 'pi svaparātmagataṃ vyāpāraṃ kariṣyati,",
  "SA10canprasu:2201": "tataśca paravadātmānamapi chādayiṣyati /",
  "SA10canprasu:2202": "yadi ca ātmānaṃ chādayettamaḥ, tasyaivānupalabdhiḥ syāt, ghaṭādivattamasā pracchāditatvāt /",
  "SA10canprasu:2203": "ata evoktamāryopālipṛcchāyām-",
  "SA10canprasu:2204": "iha sāsani sūramaṇīye pravrajathā gṛhiliṅga jahitvā /",
  "SA10canprasu:2205": "phalavantu bhaviṣyatha śreṣṭho eṣu nideśitu kāruṇikena //",
  "SA10canprasu:2206": "pravrajitvā gṛhiliṅga jahitvā sarvaphalasya bhaviṣyati prāptiḥ /",
  "SA10canprasu:2207": "puna dharmasabhāva tulitvā sarvaphalāna phalāna ca prāptiḥ //",
  "SA10canprasu:2208": "alabhanta phalaṃ tatha prāptiṃ āścariyaṃ puna jāyati teṣām /",
  "SA10canprasu:2209": "aho 'tikāruṇiko narasiṃho suṣṭhupadeśita yukti jinena // iti //",
  "SA10canprasu:2210": "[Pp_64]",
  "SA10canprasu:2211": "tathāryaratnakūṭasūtre-",
  "SA10canprasu:2212": "yathā hi dīpo layane cirasya kṛto hi gehe puruṣeṇa kenacit /",
  "SA10canprasu:2213": "tatrāndhakārasya na bhoti evaṃ cirasthito nāhamito gamiṣye //",
  "SA10canprasu:2214": "tamondhakārasya na śaktirasti kṛte pradīpe na vigacchanāya /",
  "SA10canprasu:2215": "pratītya dīpaṃ ca vinaśyate tama ubhayaṃ pi śūnyaṃ na ca kiṃ ca manyati //",
  "SA10canprasu:2216": "jñānaṃ tathā ārya pratītya nāsravaṃ ajñāna kleśopacitaṃ vigacchati /",
  "SA10canprasu:2217": "saṃparka teṣāṃ na kadāci vidyate jñānasya kleśasya ca nityakālam //",
  "SA10canprasu:2218": "jñānaṃ na kalpeti añānu no bhavet jñānaṃ pratītyaiva vinaśyate tamo /",
  "SA10canprasu:2219": "bhayaṃ pi agrāhya khapuṣpasaṃnibhaṃ jñānaṃ tathājñānu bhayaṃ pi śūnyam // iti // 12 //",
  "SA10canprasu:2220": "kiṃ cānyat- ihāyamutpādo yadyātmānamutpādayet, sa utpanno vā svātmānamutpādayet, anutpanno vā?",
  "SA10canprasu:2221": "ubhayathā ca nopapadyate ityāha-",
  "SA10canprasu:2222": "anutpanno 'yamutpādaḥ svātmānaṃ janayetkatham /",
  "SA10canprasu:2223": "athotpanno janayate jāte kiṃ janyate punaḥ // 13 //",
  "SA10canprasu:2224": "yadi anutpanna utpādaḥ svātmānamutpādayet, maṇḍūkajaṭāśiromaṇirapyātmānamutpādayet /",
  "SA10canprasu:2225": "atha utpanna utpādayet, kimutpannasyāpareṇotpādena prayojanamiti /",
  "SA10canprasu:2226": "evaṃ tāvadutpāda ātmānaṃ notpādayati // 13 //",
  "SA10canprasu:2227": "idānīṃ paramapi yathā notpādayati tathā pratipādayannāha-",
  "SA10canprasu:2228": "notpadyamānaṃ notpannaṃ nānutpannaṃ kathaṃcana /",
  "SA10canprasu:2229": "utpadyate tathākhyātaṃ gamyamānagatāgataiḥ // 14 //",
  "SA10canprasu:2230": "[Pp_65]",
  "SA10canprasu:2231": "yadi hi kiṃcidutpadyeta tadutpāda utpādayet /",
  "SA10canprasu:2232": "na tu kiṃcidutpadyate 'dhvatraye 'pyutpādāsaṃbhavāt /",
  "SA10canprasu:2233": "etacca gamyamānagatāgataiḥ prāgevoktam /",
  "SA10canprasu:2234": "tatra yathā gataṃ na gamyate, atītavartamānayorvirodhāt /",
  "SA10canprasu:2235": "nāpyagataṃ gamyate, anāgatavartamānayorvirodhāt /",
  "SA10canprasu:2236": "nāpi gamyamānaṃ gamyate, gatāgatavyatiriktagamyamānānupalambhādityuktam /",
  "SA10canprasu:2237": "evamutpadyamāno bhāvo notpadyate, utpannānutpannavyatirekeṇotpadyamānābhāvāt /",
  "SA10canprasu:2238": "utpanno 'pi notpadyate, atītavartamānayorvirodhāt /",
  "SA10canprasu:2239": "utpanna ityuparatotpattikriya ucyate, utpadyata iti vartamānakriyāviṣṭaḥ /",
  "SA10canprasu:2240": "tataśca utpanna utpadyate ityucyamāne atītavartamānayorekakālatā syāt /",
  "SA10canprasu:2241": "anutpanno 'pi notpadyate, anāgatavartamānayorvirodhāt /",
  "SA10canprasu:2242": "tasmādutpādaḥ paramutpādayatīti na yuktam // 14 //",
  "SA10canprasu:2243": "atrāha- utpadyamānamevotpadyate notpannaṃ nāpyanutpannamiti /",
  "SA10canprasu:2244": "atha manyase- utpannānutpannavyatirekeṇa utpadyamānāsaṃbhavānnotpadyamānamutpadyata iti,",
  "SA10canprasu:2245": "etacca nāsti,",
  "SA10canprasu:2246": "yasmādiha utpattikriyāyuktamutpadyamānamiti vyapadiśyate /",
  "SA10canprasu:2247": "tasmādutpattau satyāmutpattiṃ pratītya utpadyamānasiddheḥ utpadyamānamevotpadyate,",
  "SA10canprasu:2248": "taccotpadyamānamutpāda utpādayatīti / ucyate-",
  "SA10canprasu:2249": "utpadyamānamutpattāvidaṃ na kramate yadā /",
  "SA10canprasu:2250": "kathamutpadyamānaṃ tu pratītyotpattimucyate // 15 //",
  "SA10canprasu:2251": "yaduktam- utpattiṃ pratītya utpadyamānaṃ bhavati, taccotpadyata iti /",
  "SA10canprasu:2252": "nanu /",
  "SA10canprasu:2253": "viśeṣata etadvaktavyaṃ syāt- asyotpattiṃ pratītya idaṃ nāmotpadyamānaṃ bhavatīti /",
  "SA10canprasu:2254": "na caivamucyate /",
  "SA10canprasu:2255": "na hi tadutpadyamānaṃ viśeṣato nirdhārayituṃ śakyate idaṃ tadutpadyamānamiti,",
  "SA10canprasu:2256": "anutpannatvāttannimittagrahaṇataḥ /",
  "SA10canprasu:2257": "tataśca utpadyamānāsaṃbhavādutpattikriyāpi nāstīti /",
  "SA10canprasu:2258": "kathamasatyāmutpattau tāṃ pratītya utpadyamānaṃ syāt?",
  "SA10canprasu:2259": "tasmādutpadyamānamutpadyate, tacca utpāda utpādayatītyayuktam // 15 //",
  "SA10canprasu:2260": "atrāha- aho bata ahamatīva bhavato dṛṣṭādṛṣṭapadārthanirapekṣādatyantanāstikādvibhemi,",
  "SA10canprasu:2261_0": "yo hi nāma bhavāṃstathāgatapravacanavyākhyānavyājena dūṣaṇamātrakauśalamevātmanaḥ",
  "SA10canprasu:2261_1": "prakaṭayan paramarṣigaditamidaṃ pratyayatāpratītyasamutpādalakṣaṇaṃ paramārthasatyaṃ",
  "SA10canprasu:2261_2": "tathāgatānāṃ nihanti /",
  "SA10canprasu:2262": "iha bhagavatā tathāgatena prakṛtīśvarasvabhāvakālāṇunārāyaṇajaiminikaṇādakapilāditīrthakarakartṛvādanirāsena sarvabhāvānāṃ tattvamādarśitam,",
  "SA10canprasu:2263": "yaduta asmin sati idaṃ bhavati,",
  "SA10canprasu:2264": "asyotpādādidamutpadyate,",
  "SA10canprasu:2265": "yaduta avidyāpratyayāḥ saṃskārāḥ ityādyaviparītaṃ pratītyasamutpādaṃ prakaṭayatā /",
  "SA10canprasu:2266": "tasya ca tvayā notpadyamānaṃ notpannaṃ nānutpannamityādinā dūṣaṇaṃ vidadhatā tathāgatajananyāḥ pratītyasamutpattimāturvadha evācarita ityalaṃ bhavatā sarvanāstikena tvayeti /",
  "SA10canprasu:2267": "ucyate /",
  "SA10canprasu:2268": "nāhaṃ sakaladaśabalajananīṃ pratītyasamutpattimātaraṃ nihanmi /",
  "SA10canprasu:2269": "bhavāneva tu paramagambhīrapratītyasamutpādādhimuktivirahādviparītaṃ tadarthamavadhārya asmākameva adhilayaṃ karoti /",
  "SA10canprasu:2270": "nanu ca idaṃ pratītyedaṃ bhavatītyevamabhidhānena bhagavatā tathāgatena niḥsvabhāvatvameva sarvadharmāṇāṃ spaṣṭamāveditam / yasmāt-",
  "SA10canprasu:2271": "[Pp_66]",
  "SA10canprasu:2272": "pratītya yadyadbhavati tattacchāntaṃ svabhāvataḥ /",
  "SA10canprasu:2273": "yo hi padārtho vidyamānaḥ sa sasvabhāvaḥ svenātmanā svaṃ svabhāvamanapāyinaṃ bimarti /",
  "SA10canprasu:2274": "sa saṃvidyamānatvānnaivānyatkiṃcidapekṣate,",
  "SA10canprasu:2275": "nāpyutpadyate,",
  "SA10canprasu:2276": "iti kṛtvā sasvabhāvabhāvābhyupagame sati kutaḥ pratītyasamutpāda iti bhavateva sasvabhāvatāṃ bhāvānāmabhyupagacchatā sarvathā pratītyasamutpāda eva bādhito bhavati /",
  "SA10canprasu:2277": "tataśca paramadharmabuddhadarśanamapi bādhitaṃ bhavati- yaḥ pratītyasamutpādaṃ paśyati sa dharmaṃ paśyati,",
  "SA10canprasu:2278": "yo dharmaṃ paśyati sa buddhaṃ paśyatītyāgamāt /",
  "SA10canprasu:2279": "mayā tu yatpratītya bījākhyaṃ kāraṇaṃ yadbhavatyaṅkurākhyaṃ kāryam,",
  "SA10canprasu:2280": "tacca ubhayamapi śāntaṃ svabhāvavirahitaṃ pratītyasamutpannaṃ pratipādayatā sarvathā bhagavatāṃ tathāgatānāṃ pratītyasamutpattimātā dyotitā bhavati / yata evam-",
  "SA10canprasu:2281": "tasmādutpadyamānaṃ ca śāntamutpattireva ca // 16 //",
  "SA10canprasu:2282": "iti sphuṭamavasīyatām // 16 //",
  "SA10canprasu:2283": "atrāha- yaduktam-",
  "SA10canprasu:2284": "utpadyamānamutpattāvidaṃ na kramate yadā /",
  "SA10canprasu:2285": "kathamutpadyamānaṃ tu pratītyotpattimucyate //",
  "SA10canprasu:2286": "iti, tadayuktam /",
  "SA10canprasu:2287": "yasmādidamutpadyamānamityeva saṃbhavati /",
  "SA10canprasu:2288": "tathā hi ghaṭotpattiṃ pratītya ghaṭa utpadyamāno bhavati,",
  "SA10canprasu:2289": "taṃ ca utpadyamānamutpāda utpādayatītyucyate /",
  "SA10canprasu:2290": "etadapyayuktam / yasmāt-",
  "SA10canprasu:2291": "yadi kaścidanutpanno bhāvaḥ saṃvidyate kvacit /",
  "SA10canprasu:2292": "utpadyeta sa kiṃ tasmin bhāva utpadyate 'sati // 17 //",
  "SA10canprasu:2293": "yadi kaścidanutpannaḥ utpādātpūrvaṃ ghaṭo nāma kvacitsaṃvidyeta,",
  "SA10canprasu:2294": "sa utpattikriyāṃ pratītyotpadyeta na caivaṃ kaścidutpādātpūrvaṃ kvacidasti /",
  "SA10canprasu:2295": "tasminnasati ghaṭe kimutpadyate?",
  "SA10canprasu:2296": "atha syāt- yadyutpādātpūrvaṃ ghaṭo nāsti,",
  "SA10canprasu:2297": "tathāpi utpannaḥ san ghaṭasaṃjñāṃ pratilapsyate,",
  "SA10canprasu:2298": "tadbhāvinyā saṃjñayā na doṣa iti /",
  "SA10canprasu:2299": "etadapyayuktam /",
  "SA10canprasu:2300": "yadi hi utpattikriyā pravarteta, tadā vartamānībhūto bhāvo ghaṭākhyāṃ pratilabheta /",
  "SA10canprasu:2301": "yadā tu anāgatabhāvāsaṃbandhena kriyāyā apravṛttiḥ, tadā kuto vartamānatā?",
  "SA10canprasu:2302": "atha aghaṭāśrayeṇa kriyā prārabhyeta,",
  "SA10canprasu:2303": "tadvaktavyam- yo 'sau aghaṭaḥ,",
  "SA10canprasu:2304": "sa kiṃ bhaviturmahati paṭaḥ, uta naiva kiṃcit?",
  "SA10canprasu:2305": "yadi paṭa utpadyamānaḥ sa kathamutpannaḥ san ghaṭo bhaviṣyatīti atha naivaṃ kiṃcit,",
  "SA10canprasu:2306": "kathaṃ tadāśrayā kriyā kriyā pravartate?",
  "SA10canprasu:2307": "kathaṃ vā sa utpannaḥ san ghaṭo bhavet?",
  "SA10canprasu:2308": "iti sarvathā bhāvitatvakalpanāpyayuktā /",
  "SA10canprasu:2309": "tasmādutpadyamānamapyutpādo notpādayatiti siddham // 17 //",
  "SA10canprasu:2310": "api ca / evaṃ na yujyamānāyāmapyutpadyamānasyotpattau bhavato matamabhyupetyocyate-",
  "SA10canprasu:2311": "utpadyamānamutpādo yadi cotpādayatyayam /",
  "SA10canprasu:2312": "utpādayettamutpādamutpādaḥ katamaḥ punaḥ // 18 //",
  "SA10canprasu:2313": "[Pp_67]",
  "SA10canprasu:2314": "yadyapi utpadyamānaṃ padārthamutpāda utpādayedbhavanmatena,",
  "SA10canprasu:2315": "idaṃ tu vaktavyam- tamidānīmutpādaḥ katamo 'paraḥ utpādamutpādayiṣyatīti // 18 //",
  "SA10canprasu:2316": "atha syāt- utpādasyāpara utpādaḥ utpādakaḥ parikalpyeta, tadā anavasthādoṣaprasaṅga ityāha-",
  "SA10canprasu:2317": "anya utpādatyenaṃ yadyutpādo 'navasthitiḥ /",
  "SA10canprasu:2318": "etaccoktam /",
  "SA10canprasu:2319": "atha nāsyāpara utpāda iṣyate, nanvevaṃ sati vinā utpādena utpāda utpadyate ityevaṃ prāpnoti /",
  "SA10canprasu:2320": "tataśca utpādotpādyānāmapi padārthānāṃ vinaivotpādena utpattirastu bhāvatvādutpādavaditi pratipādayannāha-",
  "SA10canprasu:2321": "athānutpāda utpannaḥ sarvamutpadyate tathā // 19 //",
  "SA10canprasu:2322": "iti // 19 //",
  "SA10canprasu:2323": "api ca /",
  "SA10canprasu:2324": "utpāda ātmānaṃ parāṃścotpādayatītyatra pakṣe dūṣaṇameva na vaktavyamadhunāsmābhiḥ /",
  "SA10canprasu:2325": "yasmādatra pakṣe dūṣaṇam-",
  "SA10canprasu:2326": "sataśca tāvadutpattirasataśca na yujyate /",
  "SA10canprasu:2327": "na sataścāsataśceti pūrvamevopapāditam // 20 //",
  "SA10canprasu:2328": "naivāsato naiva sataḥ pratyayo 'rthasya yujyate /",
  "SA10canprasu:2329": "iti",
  "SA10canprasu:2330": "na sannāsanna sadasan dharmo nirvartate yadā /",
  "SA10canprasu:2331": "ityādinā utpādo niṣiddha eva pūrvam /",
  "SA10canprasu:2332": "tataścaivamutpāde niṣiddhe utpadyamānamutpāda utpādayati,",
  "SA10canprasu:2333": "svaparātmānau vā utpādayatītyasyāḥ kalpanāyā nāstyevāvatāra iti kuta etatprasetsyati- utpāda utpadyate,",
  "SA10canprasu:2334": "utpadyamānamutpadyate,",
  "SA10canprasu:2335": "svaparātmānau cotpādayatīti // 20 //",
  "SA10canprasu:2336": "kiṃ cānyat- ihāyamutpādaḥ parikalpyamānaḥ nirudhyamānasya anityatānugatasya vartamānasya vā bhāvasya parikalpyate,",
  "SA10canprasu:2337": "anirudhyamānasya vā atītānāgatasyānityatāvirahitasya?",
  "SA10canprasu:2338": "ubhayathā ca nopapadyate ityāha-",
  "SA10canprasu:2339": "nirudhyamānasyotpattirna bhāvasyopapadyate /",
  "SA10canprasu:2340": "yaścānirudhyamānastu sa bhāvo nopapadyate // 21 //",
  "SA10canprasu:2341": "tatra nirudhyamānasya vartamānasya vidyamānatvādutpādo nopapadyate /",
  "SA10canprasu:2342": "anirudhyamānasyāpi vināśarahitasya atītānāgatasya bhāvalakṣaṇavilakṣaṇasya khapuṣpasyeva nāstyutpāda iti // 21 //",
  "SA10canprasu:2343": "evaṃ bhāvānāmutpādābhāvaṃ pratipādya ataḥ paraṃ sthitirvicāryate //",
  "SA10canprasu:2344": "[Pp_68]",
  "SA10canprasu:2345": "atrāha- vidyata eva bhāvānāmutpādaḥ, tadbhāvabhāvidharmasadbhāvāt /",
  "SA10canprasu:2346": "nānutpannasya sthiti saṃbhavatītyutpādabhāvena sthiterbhāvāt /",
  "SA10canprasu:2347": "sthitirutpādabhāvabhāvinī bhavati /",
  "SA10canprasu:2348": "tasmādutpādo 'pyasti, tadbhāvabhāvidharmasadbhāvāt /",
  "SA10canprasu:2349": "iha yannāsti, na tadbhāvabhāvidharmasadbhāvaḥ, tadyathā gaganakusumasaurabhyasyeti ucyate /",
  "SA10canprasu:2350": "syādutpādaḥ, yadi tadbhāvabhāvinī sthitireva syāt /",
  "SA10canprasu:2351": "na tvasti / tadevam-",
  "SA10canprasu:2352": "na sthitabhāvastiṣṭhatyasthitabhāvo na tiṣṭhati /",
  "SA10canprasu:2353": "na tiṣṭhati tiṣṭhamānaḥ ko 'nutpannaśca tiṣṭhati // 22 //",
  "SA10canprasu:2354": "tatra sthitaṃ na tiṣṭhati tatra sthitikriyānirodhāt /",
  "SA10canprasu:2355": "asthitabhāvo 'pi na tiṣṭhati sthitirahitatvāt /",
  "SA10canprasu:2356": "tiṣṭhamānamapi na tiṣṭhati sthitidvayaprasaṅgāt,",
  "SA10canprasu:2357": "sthitāsthitavyatiriktasaṃtiṣṭhamānābhāvācca api ca /",
  "SA10canprasu:2358": "ko 'nutpannaśca tiṣṭhati /",
  "SA10canprasu:2359": "ihotpādapratiṣedhātko 'sāvanutpannaḥ padārtho yastiṣṭhediti sarvathā nāsti sthitiḥ // 22 //",
  "SA10canprasu:2360": "api ca /",
  "SA10canprasu:2361": "iyaṃ sthitirnirudhyamānasya bhāvasya syādanirudhyamānasya vā?",
  "SA10canprasu:2362": "ubhayathā ca na yujyate iti pratipādayannāha-",
  "SA10canprasu:2363": "sthitirnirudhyamānasya na bhāvasyopapadyate /",
  "SA10canprasu:2364": "yaścānirudhyamānastu sa bhāvo nopapadyate // 23 //",
  "SA10canprasu:2365": "nirudhyamānasya nirodhābhimukhasya tāvadbhāvasya virodhinī sthitirna saṃbhavati /",
  "SA10canprasu:2366": "yaścāpyanirudhyamānaḥ sa bhāva eva na bhavati, kutastasya sthitirbhaviṣyati // 23 //",
  "SA10canprasu:2367": "api ca /",
  "SA10canprasu:2368": "jarasā maraṇena ca sarva eva bhāvāḥ kṣaṇamapi na tyajyante /",
  "SA10canprasu:2369": "yadā caitadevam tadā jarāmaraṇavirodhinyāḥ sthiterbhāveṣu pravṛttyavakāśa eva nāstīti pratipādayannāha-",
  "SA10canprasu:2370": "jarāmaraṇadharmeṣu sarvabhāveṣu sarvadā /",
  "SA10canprasu:2371": "tiṣṭhanti katame bhāvā ye jarāmaraṇaṃ vinā // 24 //",
  "SA10canprasu:2372": "ke hi nāma jarāmaraṇarahitā bhāvā yeṣāṃ sthitiḥ syāt? tasmānnāstyeva sthitirityabhiprāyaḥ // 24 //",
  "SA10canprasu:2373": "yadi ca, asyāḥ sthiteranyā vā sthitiḥ sthityarthaṃ parikalpyeta, svayaṃ vā svātmānaṃ sthāpayet /",
  "SA10canprasu:2374": "ubhayathā ca na yujyate ityāha-",
  "SA10canprasu:2375": "sthityānyayā sthiteḥ sthānaṃ tayaiva ca na yujyate /",
  "SA10canprasu:2376": "utpādasya yathotpādo nātmanā na parātmanā // 25 //",
  "SA10canprasu:2377": "'anutpanno 'yamutpādaḥ svātmānaṃ janayetkatham /",
  "SA10canprasu:2378": "'; ityādinā yathā utpāda ātmānaṃ na janayati ityuktam,",
  "SA10canprasu:2379": "evaṃ sthitirapi nātmānaṃ sthāpayatīti vaktavyam /",
  "SA10canprasu:2380": "[Pp_69]",
  "SA10canprasu:2381": "asthitā sthitireṣā cetsvātmānaṃ sthāpayetkatham /",
  "SA10canprasu:2382": "sthitā cetsthāpayatyeṣā sthitāyāṃ sthāpyate 'tha kim //",
  "SA10canprasu:2383": "iti yojyam / yathā ca-",
  "SA10canprasu:2384": "anya utpādayatyenaṃ yadyutpādo 'navasthitiḥ /",
  "SA10canprasu:2385": "ityutpāde vyākhyātam, evaṃ sthitāvapi vyākhyeyam-",
  "SA10canprasu:2386": "athānyā sthāpayatyenāṃ sthitiryadyanavasthitiḥ /",
  "SA10canprasu:2387": "iti / evaṃ sthitirapi na yuktā / ata evoktaṃ bhagavatā-",
  "SA10canprasu:2388": "asthitā hi ime dharmāḥ sthitiścaiṣāṃ na vidyate /",
  "SA10canprasu:2389": "asthitiḥ sthitiśabdena svabhāvena na vidyate //",
  "SA10canprasu:2390": "na sthitirnāpi co jātirlokanāthena deśitā",
  "SA10canprasu:2391": "lokanāthaṃ viditvaivaṃ samādhiṃ tena jānathā // iti //",
  "SA10canprasu:2392": "uktaṃ ca āryasacaryagāthāsu-",
  "SA10canprasu:2393": "ākāśaniśrita samāruta āpakhandho tanniśritā iya mahī pṛthivī jagacca /",
  "SA10canprasu:2394": "sattvāna karmaupabhoganidānamevaṃ ākāśathānu kṛta cittama etamartham //",
  "SA10canprasu:2395": "yāvat-",
  "SA10canprasu:2396": "sthānammayānu ayu thānu jinena ukto //",
  "SA10canprasu:2397": "iti vistaraḥ // 25 //",
  "SA10canprasu:2398": "atrāha- vidyete eva sthityutpādau tatsahacāridharmasadbhāvāt /",
  "SA10canprasu:2399": "iha utpādasthitilakṣaṇasahacāriṇī saṃskṛtānāmanityatāsti /",
  "SA10canprasu:2400": "tasmātsthityutpādāvapi staḥ iti /",
  "SA10canprasu:2401": "ucyate /",
  "SA10canprasu:2402": "syāta sthityutpādau, yadi anityataiva syāt /",
  "SA10canprasu:2403": "na tvasti / kathamiti? yasmāt-",
  "SA10canprasu:2404": "nirudhyate nāniruddhaṃ na niruddhaṃ nirudhyate /",
  "SA10canprasu:2405": "tathāpi nirudhyamānaṃ kimajātaṃ nirudhyate // 26 //",
  "SA10canprasu:2406": "yadi anityateti kācitsyāt, sā niruddhasya bhāvasya aniruddhasya vā nirudhyamānasya vā syāt /",
  "SA10canprasu:2407": "tatra niruddhaṃ nirudhyate iti na yuktam, atītavartamānayorvirodhāt /",
  "SA10canprasu:2408": "aniruddhamapi na yuktam,",
  "SA10canprasu:2409": "nirodhavirahitatvāt,",
  "SA10canprasu:2410": "yadaniruddhameva tatkathaṃ nirudhyata iti parasparavirodhācca /",
  "SA10canprasu:2411": "tathāpi nirudhyamānaṃ na nirudhyate ityanena saṃbandhaḥ /",
  "SA10canprasu:2412": "nirudhyamānamapi na nirudhyate nirudhyamānābhāvāt, [Pp_70] nirodhadvayaprasaṅgācca /",
  "SA10canprasu:2413": "yataścaivaṃ triṣvapi kāleṣu nirodhāsaṃbhavaḥ,",
  "SA10canprasu:2414": "tasmānnāstyeva nirodha iti kutastatsahacāristhityutpādasaṃbhavaḥ syāt? api ca /",
  "SA10canprasu:2415": "prāgutpādapratiṣedhādasaṃbhava eva nirodhasyetyāha-",
  "SA10canprasu:2416": "kimajātaṃ nirudhyate /",
  "SA10canprasu:2417": "iti // 26 //",
  "SA10canprasu:2418": "api ca / ayaṃ nirodhaḥ sthitasya vā bhāvasya syādasthitasya vā? ubhayathā ca na yujyate ityāha-",
  "SA10canprasu:2419": "sthitasya tāvadbhāvasya nirodho nopapadyate /",
  "SA10canprasu:2420": "sthitasya nirodhaviruddhasya nāsti nirodhaḥ /",
  "SA10canprasu:2421": "nāsthitasyāpi bhāvasya nirodha upapadyate // 27 //",
  "SA10canprasu:2422": "asthitasya abhāvasya avidyamānasya nirodho nāsti, iti sarvathā nāsti nirodhaḥ // 27 //",
  "SA10canprasu:2423": "kiṃ cānyat /",
  "SA10canprasu:2424": "yadi iha nirodhaḥ syāt,",
  "SA10canprasu:2425": "sa tayaivāvasthayā tasyā evāvasthāyāḥ syādanyayā vā anyasyā avasthāyāḥ syāt /",
  "SA10canprasu:2426": "sarvathā ca nopapadyate iti pratipādayannāha-",
  "SA10canprasu:2427": "tayaivāvasthayāvasthā na hi saiva nirudhyate /",
  "SA10canprasu:2428": "anyayāvasthayāvasthā na cānyaiva nirudhyate // 28 //",
  "SA10canprasu:2429": "tayaiva tāvatkṣīrāvasthayā saiva kṣīrāvasthā na nirudhyate, svātmani kriyāvirodhāt /",
  "SA10canprasu:2430": "nāpyanyayā dadhyavasthayā kṣīrāvasthā nirudhyate /",
  "SA10canprasu:2431": "yadi hi kṣīradadhyavasthayoryaugapadyaṃ syāt, syāttayorvināśyavināśakabhāvaḥ /",
  "SA10canprasu:2432": "na tu dadhyavasthāyāṃ kṣīrāvasthā asti /",
  "SA10canprasu:2433": "yadā ca nāsti, tadā kāmasatī vināśayet? yadi vināśayet, kharaviṣāṇatīkṣṇatāmapi vināśayet /",
  "SA10canprasu:2434": "tasmādanyayāpyavasthayā naivānyāvasthā nirudhyate // 28 //",
  "SA10canprasu:2435": "atrāha- yadyapi tayaivāvasthayā saivāvasthyā,",
  "SA10canprasu:2436": "anyayā vā avasthayā anyāvasthā na nirudhyate,",
  "SA10canprasu:2437": "tathāpi kṣīrāvasthāyāstāvannirodho 'sti,",
  "SA10canprasu:2438": "tataśca utpādo 'pi syāditi /",
  "SA10canprasu:2439": "ucyate /",
  "SA10canprasu:2440": "aho bata atijaḍatāmātmano bhavān prakaṭayati /",
  "SA10canprasu:2441": "nanu ca pūrvoktena nyāyena",
  "SA10canprasu:2442": "yadaivaṃ sarvadharmāṇāmutpādo nopapadyate /",
  "SA10canprasu:2443": "ityuktam,",
  "SA10canprasu:2444": "tadaivaṃ sarvadharmāṇāṃ nirodho nopapadyate // 29 //",
  "SA10canprasu:2445": "iti sphuṭatarameva pratipāditaṃ bhavati // 29 //",
  "SA10canprasu:2446": "api ca / nirodho nāma yadi kaścit syāt, sa sato vā bhāvasya syādasato vā / tatra-",
  "SA10canprasu:2447": "sataśca tāvadbhāvasya nirodho nopapadyate /",
  "SA10canprasu:2448": "svabhāvādapracyutasya bhāvasya nirodho na yuktaḥ / yasmāt-",
  "SA10canprasu:2449": "ekatve na hi bhāvaśca nābhāvaścopapadyate // 30 //",
  "SA10canprasu:2450": "[Pp_71]",
  "SA10canprasu:2451": "nirodho hi nāma abhāvaḥ /",
  "SA10canprasu:2452": "sa yasya bhavati, sa naiva bhavati /",
  "SA10canprasu:2453": "tataśca sato bhāvasya nirodha iti bruvatā bhāvābhāvayorekādhikaraṇatā abhyupagatā bhavati /",
  "SA10canprasu:2454": "ekatve sati ubhayaṃ na yujyate /",
  "SA10canprasu:2455": "yadi tadānīṃ bhāvaḥ syāt, tadā nirodhenābhāvenāveśādbhāvavyapadeśo 'yuktaḥ /",
  "SA10canprasu:2456": "atha abhāvaḥ, so 'pyasya na yujyate, abhāvavirodhinā bhāvarūpeṇāviyogāt /",
  "SA10canprasu:2457": "tasmādekatve sati bhāvābhāvayoḥ sa padārtho naiva bhāvo nāpyabhāva iti yujyate /",
  "SA10canprasu:2458": "athavā, parasparaviruddhatvādālokāndhakāravadekatve sati na hi bhāvaśca nābhāvaścopapadyate /",
  "SA10canprasu:2459": "evaṃ tāvatsato bhāvasya nirodho na yuktaḥ // 30 //",
  "SA10canprasu:2460": "idānīm-",
  "SA10canprasu:2461": "asato 'pi na bhāvasya nirodha upapadyate /",
  "SA10canprasu:2462": "avidyamānasyābhāvasya na vināśo 'sti vandhyātanayasyeva, avidyamānatvāt / ata evāha-",
  "SA10canprasu:2463": "na dvitīyasya śirasacchedanaṃ vidyate yathā // 31 //",
  "SA10canprasu:2464": "prasiddhāsattvasyaiva narāṇāṃ dvitīyasya śiraso dṛṣṭāntatvenopādānānnirdeśāpūrṇatvānnāstīti nopāttam /",
  "SA10canprasu:2465": "tadevamasato bhāvasya nirodho na saṃbhavati, sato 'pi na /",
  "SA10canprasu:2466": "yaścobhayathāpi na saṃbhavati, sa kenātmanā sthitaḥ? nāstyeva nirodha iti pratīyatām // 31 //",
  "SA10canprasu:2467": "kiṃ cānyat /",
  "SA10canprasu:2468": "yadi nirodho nāma bhāvānāṃ nirodhaka iti kalpyate, tasyedānīṃ kimanyo nirodha iṣyate, uta na?",
  "SA10canprasu:2469": "yadi iṣyate tanna yujyate /",
  "SA10canprasu:2470": "na svātmanā nirodho 'sti nirodho na parātmanā /",
  "SA10canprasu:2471": "kathaṃ punarnāstīti pratipādayannāha-",
  "SA10canprasu:2472": "utpādasya yathotpādo nātmanā na parātmanā // 32 //",
  "SA10canprasu:2473": "tatra yathā-",
  "SA10canprasu:2474": "anutpanno 'yamutpādaḥ svātmānaṃ janayetkatham /",
  "SA10canprasu:2475": "ityādinā utpādaḥ svātmānaṃ notpādayati,",
  "SA10canprasu:2476": "evaṃ nirodho 'pi svātmānaṃ na nirodhayati / kathamiti? ucyate-",
  "SA10canprasu:2477": "aniruddho nirodho 'yaṃ svātmānaṃ nāśayetkatham /",
  "SA10canprasu:2478": "atha naṣṭo nāśayati naṣṭe kiṃ nāśyate punaḥ //",
  "SA10canprasu:2479": "iti samamutpādena vaktavyam /",
  "SA10canprasu:2480": "evaṃ ca svātmanā na nirodho 'sti /",
  "SA10canprasu:2481": "nirodha idānīṃ parātmanāpi nāsti /",
  "SA10canprasu:2482": "katham? tatra yathā utpāde gaditam- 'anya utpādayatyenam'; ityādi, evaṃ nirodhe 'pi vaktavyam-",
  "SA10canprasu:2483": "[Pp_72]",
  "SA10canprasu:2484": "anyo vināśayatyenaṃ nāśo yadyanavasthitiḥ /",
  "SA10canprasu:2485": "athāvināśo naṣṭo 'yaṃ sarvaṃ naśyatu te tathā //",
  "SA10canprasu:2486": "iti / tadevaṃ parātmanāpi nirodho na saṃbhavatīti nāsti nirodhasya nirodhaḥ //",
  "SA10canprasu:2487": "atha manyase- nāstyeva nirodhasya nirodha iti, tadayuktam /",
  "SA10canprasu:2488": "yadi hi nirodhasya nirodho na syāta, tadā nirodharahitatvātsaṃskṛtalakṣaṇamavahīyate /",
  "SA10canprasu:2489": "tadevaṃ yadi vināśasya vināśaḥ parikalpyate tathāpi na yukto vināśaḥ /",
  "SA10canprasu:2490": "atha na parikalpyate, tathāpi na yukta iti /",
  "SA10canprasu:2491": "kathaṃ tvidānīṃ vināśo yokṣyate parasya?",
  "SA10canprasu:2492": "atha syāt- tathāpi evameva vicāre sati vināśo bhavato 'pi na yujyate,",
  "SA10canprasu:2493": "tataḥ ya ubhayordoṣaḥ,",
  "SA10canprasu:2494": "na tenaikaścodyo bhavatīti /",
  "SA10canprasu:2495": "ucyate /",
  "SA10canprasu:2496": "naivedaṃ codyaṃ mamāpatati /",
  "SA10canprasu:2497": "kiṃ kāraṇam?",
  "SA10canprasu:2498": "ye svātmanā niḥsvabhāvā bhāvāḥ,",
  "SA10canprasu:2499_0": "te ca niḥsvabhāvā eva santo bālānāmidaṃsatyābhiniveśināṃ vyavahārapathamupayānti",
  "SA10canprasu:2499_1": "avicāraprasiddhenaiva nyāyeneti teṣu nāsti yathoditavicārāvatāro 'smākam māyāsvapnagandharvanagarādivattu",
  "SA10canprasu:2499_2": "laukikāḥ padārthā nirupapattikā eva santaḥ sarvalokasyāvidyātimiropahatamatinayanasya",
  "SA10canprasu:2499_3": "prasiddhimupagatā iti parasparāpekṣayaiva kevalaṃ prasiddhimupagatā bālairabhyupagamyante / yathoktaṃ śatake-",
  "SA10canprasu:2500": "alātacakranirmāṇasvapnamāyāmbucandrakaiḥ /",
  "SA10canprasu:2501": "dhūmikāntaḥpratiśrutkāmarīcyabhraiḥ samo bhavaḥ //",
  "SA10canprasu:2502": "tasmātsati utpāde utpādyam, sati utpādye utpādaḥ /",
  "SA10canprasu:2503": "sati nirodhe nirodhyam,",
  "SA10canprasu:2504": "sati nirodhye nirodhaḥ,",
  "SA10canprasu:2505": "ityevaṃ laukikasya vyavahārasyābhyupagamātkuto 'smatpakṣe samaprasaṅgitā bhavitumarhati /",
  "SA10canprasu:2506": "yastu vināśasya ahetukatvamabhyupetya kṣaṇikatāṃ saṃskārāṇāmāha, tasya nirhetukatvāt /",
  "SA10canprasu:2507": "khapuṣpavadvināśābhāvāt kutaḥ kṣaṇikatvaṃ bhāvānāṃ setsyati,",
  "SA10canprasu:2508": "kuto vināśarahitānāṃ saṃskṛtatvamapīti sarvameva asamañjasaṃ tasya jāyate /",
  "SA10canprasu:2509": "jātipratyayaṃ jarāmaraṇaṃ saṃskṛtalakṣaṇānāṃ ca saṃskāraskandhāntarbhāva varṇayatā bhagavatā nanu sahetukatvaṃ spaṣṭamādarśitaṃ vināśasya /",
  "SA10canprasu:2510": "jātimātrāpekṣatvāccāsya kṣaṇabhaṅgo 'pi sukhasādhya iti sarvaṃ susthaṃ jāyate //",
  "SA10canprasu:2511": "atha syāt- vināśo hi nāma abhāvaḥ, yaśca abhāvaḥ, kiṃ tasya hetunā kartavyam /",
  "SA10canprasu:2512": "ato nirhetuko vināśa iti /",
  "SA10canprasu:2513": "nanu ca bhāve 'pi hetvabhāvaprasaṅgo bhavati /",
  "SA10canprasu:2514": "bhāvo hi nāma vidyamānaḥ, yaśca vidyamānaḥ tasya ca kiṃ hetunā prayojanam?",
  "SA10canprasu:2515": "na hi jātaṃ punarapi janyate /",
  "SA10canprasu:2516": "tasmātsarvatraiva hetvabhāvaprasaṅgādayuktametat //",
  "SA10canprasu:2517": "api ca /",
  "SA10canprasu:2518": "yathā utpādaḥ sahetukaḥ pūrvamabhāvātpaścācca bhāvāt, evaṃ vināśo 'pīṣyatām /",
  "SA10canprasu:2519": "vināśo hi na sarvadā bhavati, utpādātpūrvamabhāvātpaścācca bhāvāt /",
  "SA10canprasu:2520": "yaccocyate- yaścābhāvaḥ tasya [Pp_73] kiṃ hetunā kartavyamiti, tadayuktam /",
  "SA10canprasu:2521": "yasmānna vayaṃ vināśasya hetunā kiṃcitkriyamāṇamicchāmaḥ,",
  "SA10canprasu:2522": "kiṃ tarhi vināśa eva kriyate iti varṇayāmaḥ /",
  "SA10canprasu:2523": "nanvevaṃ sati kriyamāṇatvādvināśo 'pi bhāvaḥ prāpnotīti cet, iṣyata evaitat /",
  "SA10canprasu:2524": "vināśo hi svarūpāpekṣayā bhāvaḥ, rūpādidharmanivṛttisvabhāvatvāttu na bhāvaḥ /",
  "SA10canprasu:2525": "api ca /",
  "SA10canprasu:2526": "maraṇamapi dvividhakāryapratyupasthāpanaṃ saṃskāravidhvaṃsanaṃ ca karoti /",
  "SA10canprasu:2527": "aparijñānānupacchedaṃ (?) cetyāgamāt kathaṃ na sahetuko vināśaḥ? api ca /",
  "SA10canprasu:2528": "kalpitābhāvalakṣaṇāyāśca śūnyatāyāḥ pareṇa bhāvarūpatāmabhyupagacchatā kathamabhāvasya bhāvatvaṃ nābhyupagataṃ bhavati?",
  "SA10canprasu:2529": "bhāvatvācca kathamasaṃskṛtatvaṃ śūnyatāyāḥ syāt?",
  "SA10canprasu:2530": "ataḥ sarvamabhyupetaṃ vihīyate bhavatā / ata eva vakṣyati-",
  "SA10canprasu:2531": "bhavedabhāvo bhāvaśca nirvāṇamubhayaṃ katham /",
  "SA10canprasu:2532": "na saṃskṛtaṃ hi nirvāṇaṃ bhāvābhāvau ca saṃskṛtau //",
  "SA10canprasu:2533": "ityalaṃ prasaṅgena / prakṛtameva vyākhyāsyāmaḥ // 32 //",
  "SA10canprasu:2534": "atrāha- yadi utpādasthitibhaṅgāḥ saṃskṛtasya niṣiddhāḥ, tathāpi saṃskṛtamasti viśeṣalakṣaṇayuktam /",
  "SA10canprasu:2535": "tathāhi kāṭhinyādikaṃ sāsnādikaṃ ca tasya viśeṣalakṣaṇamupadiśyate /",
  "SA10canprasu:2536": "tasmātsaṃskṛtasya sadbhāvāttallakṣaṇamapyastīti /",
  "SA10canprasu:2537": "ucyate /",
  "SA10canprasu:2538": "syādevaṃ yadi saṃskṛtameva vastu syāt / kutaḥ? yasmāt-",
  "SA10canprasu:2539": "utpādasthitibhaṅgānāmasiddhernāsti saṃskṛtam /",
  "SA10canprasu:2540": "yadā yathoktena nyāyena utpādasthitibhaṅgā eva niṣiddhāḥ,",
  "SA10canprasu:2541": "tadā kutaḥ saṃskṛtaṃ vastu tadviśeṣalakṣaṇamapyastīti //",
  "SA10canprasu:2542": "atrāha- vidyata eva saṃskṛtam, tatpratipakṣāsaṃskṛtasadbhāvāt /",
  "SA10canprasu:2543": "ucyate /",
  "SA10canprasu:2544": "syādetadevam, yadi asaṃskṛtameva syāt / yasmāt-",
  "SA10canprasu:2545": "saṃskṛtasyāprasiddhau ca kathaṃ setsyatyasaṃskṛtam // 33 //",
  "SA10canprasu:2546": "atraike ākāśāpratisaṃkhyānirodhanirvāṇānyasaṃskṛtānīti kalpayanti /",
  "SA10canprasu:2547": "apare śūnyatāṃ tathatālakṣaṇāmasaṃskṛtāṃ parikalpayanti /",
  "SA10canprasu:2548": "tadetatsarvaṃ saṃskṛtasyāprasiddhau satyāṃ nāstyeveti spaṣṭamādarśitam // 33 //",
  "SA10canprasu:2549": "atrāha- yadi utpādasthitibhaṅgā na santītyavadhāritam, yattarhi idamanāvaraṇajñāninā muninā-",
  "SA10canprasu:2550": "\"saṃskṛtasya bhikṣavaḥ utpādo 'pi prajñāyate, vyayo 'pi, sthityanyathātvamapi\"",
  "SA10canprasu:2551": "ityudāhṛtam, tatkathaṃ veditavyamiti? ucyate-",
  "SA10canprasu:2552": "yathā māyā yathā svapno gandharvanagaraṃ yathā /",
  "SA10canprasu:2553": "tathotpādastathā sthānaṃ tathā bhaṅga udāhṛtam // 34 //",
  "SA10canprasu:2554": "[Pp_74]",
  "SA10canprasu:2555": "yathā māyādayaḥ svabhāvenānutpannā avidyamānā māyādiśabdavācyā māyādivijñānagamyāśca lokasya,",
  "SA10canprasu:2556": "evamete 'pi lokaprasiddhimātreṇa utpādādayaḥ svabhāvena avidyamānā api bhagavatā tathāvidhavineyajanānugrahacikīrṣuṇā nirdiṣṭā iti / ata evoktam-",
  "SA10canprasu:2557": "tvaksnāyumāṃsāsthisamucchraye ca utpādya saṃjñāṃ mama patnireṣā /",
  "SA10canprasu:2558": "mūḍhā hi balā janayanti rāgaṃ striyo na jānanti yathaiva māyām //",
  "SA10canprasu:2559": "yathā kumārī supināntarasmiṃ sā putra jātaṃ ca mṛtaṃ ca paśyati /",
  "SA10canprasu:2560": "jāte 'tituṣṭā mṛti daurmanasthitā tathopamān jānatha sarvadharmān //",
  "SA10canprasu:2561": "yathaiva gandharvapuraṃ marīcikā yathaiva māyā supinaṃ yathaiva /",
  "SA10canprasu:2562": "svabhāvaśūnyā tu nimittabhāvanā tathopamān jānatha sarvadharmān //",
  "SA10canprasu:2563": "saṃskṛtāsaṃskṛtadharmaviviktā nāsti vikalpana teṣamṛṣīṇām /",
  "SA10canprasu:2564": "sarvagatīṣu asaṃskṛtaprāptā dṛṣṭigatehi sadaiva viviktā //",
  "SA10canprasu:2565": "nityamarakta aduṣṭa amūḍhāḥ tasya sabhāvasamāhitacittā /",
  "SA10canprasu:2566": "eṣa samādhibalī balavanto yo imu jānati śūnyakadharmān // iti // 34 //",
  "SA10canprasu:2567": "ityācāryacandrakīrtipādoparacittāyāṃ prasannapadāyāṃ madhyamakavṛttau saṃskṛtaparīkṣā nāma saptamaṃ prakaraṇam //",
  "SA10canprasu:2568": "[Pp_75]",
  "SA10canprasu:2569": "8",
  "SA10canprasu:2570": "karmakārakaparīkṣā aṣṭamaṃ prakaraṇam /",
  "SA10canprasu:2571": "atrāha- vidyanta eva saṃskṛtasvabhāvato vijñānādayaḥ saṃskṛtā dharmāḥ,",
  "SA10canprasu:2572": "taddhetukakarmakārakasadbhāvāt /",
  "SA10canprasu:2573": "uktaṃ hi bhagavatā-",
  "SA10canprasu:2574": "avidyānugato 'yaṃ bhikṣavaḥ puruṣapudgalaḥ puṇyānapi saṃskārānabhisaṃskaroti,",
  "SA10canprasu:2575": "apuṇyānapi,",
  "SA10canprasu:2576": "āniñjayānapi saṃskārānabhisaṃskaroti /",
  "SA10canprasu:2577": "ityādinā karmaṇāṃ kārako vyapadiṣṭaḥ, tatkarmaphalaṃ ca vijñānādikamupadiṣṭam /",
  "SA10canprasu:2578": "yasya ca kārako 'sti, tadasti, tadyathā ghaṭaḥ /",
  "SA10canprasu:2579": "yannāsti, na tasya kārakaḥ, tadyathā kūrmaromaprāvārasyeti /",
  "SA10canprasu:2580": "ucyate /",
  "SA10canprasu:2581": "syādvijñānādikaṃ saṃskṛtaṃ yadi tasya niṣpādakakarmakārakau syātām /",
  "SA10canprasu:2582": "na tu staḥ / yasmāt-",
  "SA10canprasu:2583": "sadbhūtaḥ kārakaḥ karma sadbhūtaṃ na karotyayam /",
  "SA10canprasu:2584": "kārako nāpyasadbhūtaḥ karmāsadbhūtamīhate // 1 //",
  "SA10canprasu:2585": "tatra karotīti kārakaḥ kartā /",
  "SA10canprasu:2586": "kurvāṇasyaiva kiṃcit kārakavyapadeśo nākurvāṇasya /",
  "SA10canprasu:2587": "tacca karaṇaṃ sadbhūtasya vā kartuḥ parikalpyeta, asadbhūtasya vā, sadasadbhūtasya vā?",
  "SA10canprasu:2588": "kriyate iti karma karturīpsitatamam /",
  "SA10canprasu:2589": "tadapi trividham, sadbhūtamasadbhūtaṃ sadasadbhūtaṃ ca /",
  "SA10canprasu:2590": "tatra sadbhūtaḥ kārakaḥ kriyāyuktaḥ sadbhūtaṃ kriyāyuktaṃ karma na karotītyekā pratijñā /",
  "SA10canprasu:2591": "idānīmasadbhūto 'pi kriyākārakarahito 'sadbhutaṃ kriyārahitaṃ karma na karotītyaparā pratijñā // 1 //",
  "SA10canprasu:2592": "tatrādyāṃ prasādhayitumāha-",
  "SA10canprasu:2593": "sadbhūtasya kriyā nāsti karma ca syādakartṛkam /",
  "SA10canprasu:2594": "kriyānibandhanatvātkārakavyapadeśasya,",
  "SA10canprasu:2595": "karoti kriyāyukta eva kaścitsadbhūtaḥ kārakavyapadeśaṃ labhate,",
  "SA10canprasu:2596": "tataśca tasyaivaṃvidhasya kriyāhetukalabdhakārakavyapadeśasya aparā kriyā nāsti yayā karma kuryāt /",
  "SA10canprasu:2597": "kriyābhāvācca yadā kārakaḥ karma na karoti, tadā kārakanirapekṣamakartṛkaṃ karma syāt /",
  "SA10canprasu:2598": "na cākartṛkaṃ karma saṃbhavati bandhyāsūnoriva ghaṭakaraṇamiti / evaṃ tāvat",
  "SA10canprasu:2599": "sadbhūtasya kriyā nāsti karma ca syādakartṛkam /",
  "SA10canprasu:2600": "iti doṣaprasaṅgāt sadbhūtaḥ kārakaḥ karma na karoti /",
  "SA10canprasu:2601": "idānīṃ sadbhūtamapi karma kārako na karotīti pratipādayannāha-",
  "SA10canprasu:2602": "sadbhūtasya kriyā nāsti kartā ca syādakarmakaḥ // 2 //",
  "SA10canprasu:2603": "sadbhūtaṃ nāma karma kriyāyuktam /",
  "SA10canprasu:2604": "tasyedānīṃ kriyānibandhanalabdhakarmavyapadeśasya aparā kriyā nāsti yayā karma kriyeteti /",
  "SA10canprasu:2605": "evaṃ tāvatsadbhūtasya karmaṇaḥ kriyā nāsti /",
  "SA10canprasu:2606": "yadā nāsti parā kriyā, tadā kārakastatsadbhūtaṃ karma naiva karoti /",
  "SA10canprasu:2607": "yadā ca na karoti karmaṇo dvitīyakriyābhāvāt,",
  "SA10canprasu:2608": "tadā [Pp_76] akarmaka eva avidyamānakarmaka eva tasya karmaṇaḥ kārakaḥ syāt /",
  "SA10canprasu:2609": "na caitadyaktam /",
  "SA10canprasu:2610": "na hi akṛtānantaryakarmaṇaḥ ānantaryakarmakārakatvaṃ dṛṣṭamiti // 2 //",
  "SA10canprasu:2611": "evaṃ sadbhūtaḥ kārakaḥ sadbhūtaṃ karma na karoti iti saṃsādhya idānīṃ yathā asadbhūtamapi karma asadbhūtaḥ kārako na karoti tathā pratipādayannāha-",
  "SA10canprasu:2612": "karoti yadyasadbhūto 'sadbhūtaṃ karma kārakaḥ /",
  "SA10canprasu:2613": "ahetukaṃ bhavetkarma kartā cāhetuko bhavet // 3 //",
  "SA10canprasu:2614": "asadbhūtaḥ kārako yaḥ kriyārahitaḥ /",
  "SA10canprasu:2615": "kriyā ca kārakavyapadeśe heturiti kriyārahita kārako 'pi nirhetukaḥ syāt /",
  "SA10canprasu:2616": "karmāpyasadbhūtaṃ nirhetukaṃ syāt // 3 //",
  "SA10canprasu:2617": "sati ca ahetukavādābhyupagame kāryaṃ ca kāraṇaṃ ca sarvamapoditaṃ syādityāha-",
  "SA10canprasu:2618": "hetāvasati kāryaṃ ca kāraṇaṃ ca na vidyate /",
  "SA10canprasu:2619": "satyeva hi hetorabhyupagame hetunā yanniṣpādyate tat kāryam,",
  "SA10canprasu:2620": "tasya ca yo niṣpādakaḥ tatkāraṇamiti yujyate /",
  "SA10canprasu:2621": "tadyathā ghaṭasya mṛd hetuḥ, ghaṭaḥ kāryam, tasya ca cakrādayaḥ sahakārikāraṇam /",
  "SA10canprasu:2622": "ahetukavādābhyupagame tu hetvanapekṣatvānmaṇḍūkajaṭāśiromaṇimayaghaṭavanna syādayaṃ ghaṭaḥ /",
  "SA10canprasu:2623": "asati ghaṭe kutastatkāraṇamiti / evam-",
  "SA10canprasu:2624": "hetāvasati kāryaṃ ca kāraṇaṃ ca na vidyate /",
  "SA10canprasu:2625": "tataśca-",
  "SA10canprasu:2626": "tadabhāve kriyā kartā karaṇaṃ ca na vidyate // 4 //",
  "SA10canprasu:2627": "tadabhāve kāryakāraṇabhāve,",
  "SA10canprasu:2628": "kiṃ kurvāṇasya kriyā saṃbhavet,",
  "SA10canprasu:2629": "kasyāṃ vā kriyāyāṃ kumbhakārasya svātantryātkartṛtvaṃ syāt?",
  "SA10canprasu:2630": "na cāpi mṛdāṃ tādātmyapravṛttyā sādhakatamatvena karaṇatvaṃ yujyata iti evaṃ tāvat-",
  "SA10canprasu:2631": "tadabhāve kriyā kartā karaṇaṃ ca na vidyate //",
  "SA10canprasu:2632": "tataśca-",
  "SA10canprasu:2633": "dharmādharmau na vidyete kriyādīnāmasaṃbhave /",
  "SA10canprasu:2634": "iha yadā devadattaḥ prāṇātipātaviratikriyāsvātantryātkartā san svatantrakāryeṇa karaṇabhūtena prāṇātipātaviratikriyāṃ karoti,",
  "SA10canprasu:2635": "tadāsya dharma upajāyate /",
  "SA10canprasu:2636": "evaṃ daśasvapi kuśaleṣu karmapatheṣu kuśalakriyāniṣpādyeṣu ratnatrayamātāpitṛtadanyapūjyapūjādilakṣaṇeṣu ca kuśaladharmaprārambheṣu yojyam /",
  "SA10canprasu:2637": "evamadharme 'pi prāṇātipātādilakṣaṇe kuśalaviparyayeṇa kriyākartṛkaraṇānāmabhāve sati karmaṇāmabhāvaprasaṅga udbhāvanīyaḥ //",
  "SA10canprasu:2638": "yadā caivaṃ dharmādharmau na saṃbhavataḥ, tadā tatphalamapi nāstyeveti pratipādayannāha-",
  "SA10canprasu:2639": "[Pp_77]",
  "SA10canprasu:2640": "dharme cāsatyadharme ca phalaṃ tajjaṃ na vidyate // 5 //",
  "SA10canprasu:2641": "dharmādharmajanitamiṣṭāniṣṭaphalaṃ sugatidurgatyordharmādharmayorabhāve sati na syāt // 5 //",
  "SA10canprasu:2642": "tataśca-",
  "SA10canprasu:2643": "phale 'sati na mokṣāya na svargāyopapadyate /",
  "SA10canprasu:2644": "mārgaḥ",
  "SA10canprasu:2645": "yadi hi phalamiṣṭāniṣṭaṃ syāta,",
  "SA10canprasu:2646": "syāllaukikasya mārgasya dhyānārūpyasamādhisamāpattilakṣaṇaṃ svargaḥ,",
  "SA10canprasu:2647": "tadānīṃ tadarthaṃ laukikamārgabhāvanā jyāyasī syāt,",
  "SA10canprasu:2648": "kugatigamanakarmapathaviratisāphalyaṃ ca syāt /",
  "SA10canprasu:2649": "yadi ca mokṣalakṣaṇaṃ nirvāṇaṃ phalaṃ syāt, tadartha lokottarāryāṣṭāṅgamārgabhāvanāsāphalyaṃ syāt /",
  "SA10canprasu:2650": "yadā tu phalaṃ nāsti, tadā-",
  "SA10canprasu:2651": "phale 'sati na mokṣāya na svargāyopapadyate /",
  "SA10canprasu:2652": "mārgaḥ /",
  "SA10canprasu:2653": "kiṃ ca / evaṃ phalābhāve sati-",
  "SA10canprasu:2654": "sarvakriyāṇāṃ ca nairarthakyaṃ prasajyate // 6 //",
  "SA10canprasu:2655": "yā api hyetāḥ kṛṣivāṇijyabala (bhṛti?)",
  "SA10canprasu:2656": "gatādikāḥ kriyāḥ phalārtha prārabhyante, tā api sarvāḥ phalābhāve sati nopapadyanta iti /",
  "SA10canprasu:2657": "evaṃ sarvakriyāṇāṃ nairarthakyaṃ prasajyate bhavatām /",
  "SA10canprasu:2658": "na cāsāṃ nairarthakyam /",
  "SA10canprasu:2659": "tasmānniravaśeṣadoṣaviṣavṛkṣākarabhūto 'yaṃ svargāpavargāpavādī narakādimahāpāyaprapātavartanahetuḥ dṛṣṭādṛṣṭahetupadārthavirodhīti kṛtvā,",
  "SA10canprasu:2660": "saddhiḥ asadbhūtaḥ kārako 'sadbhūtaṃ karma karotīti pakṣo nikṛṣṭa eveti tyājyaḥ // 6 //",
  "SA10canprasu:2661": "tadevaṃ pratijñādvayaṃ saṃsādhya idānīmubhayarūpaḥ kārakaḥ, ubhayarūpamapi karma na karotītyāha-",
  "SA10canprasu:2662": "kārakaḥ sadasadbhūtaḥ sadasatkurute na tat /",
  "SA10canprasu:2663": "tatra yadetadasadbhūtaṃ karma kriyāyuktamakriyāyuktaṃ ca,",
  "SA10canprasu:2664": "tat sadasadbhūtaḥ kārako na karotīti / yasmāt-",
  "SA10canprasu:2665": "parasparaviruddhaṃ hi saccāsaccaikataḥ kutaḥ // 7 //",
  "SA10canprasu:2666": "ekaḥ padārthaḥ ekasmin kāle kriyāyuktaścākriyāyuktaśceti na yujyata evaitat /",
  "SA10canprasu:2667": "tataśca sadasadbhūto 'pi kārakaḥ sadasadbhūtaṃ karma na karoti, avidyamānatvādityabhiprāyaḥ // 7 //",
  "SA10canprasu:2668": "evaṃ same pakṣe dūṣaṇamudbhāvya viṣamapakṣasyāpi nirācikīrṣayā āha-",
  "SA10canprasu:2669": "[Pp_78]",
  "SA10canprasu:2670": "satā ca kriyate nāsannāsatā kriyate ca sat /",
  "SA10canprasu:2671": "kartrā",
  "SA10canprasu:2672": "satā sadbhūtena tāvatkartrā kriyāyuktena asadbhūtamasadakriyāyuktaṃ karma na kriyate / yasmāt-",
  "SA10canprasu:2673": "sarve prasajyante doṣāstatra ta eva hi // 8 //",
  "SA10canprasu:2674": "sadbhūtasya kriyā nāsti karma ca syādakartṛkam /",
  "SA10canprasu:2675": "ityevaṃ tāvat sadbhūtaḥ kārakaḥ karma na karoti, nāpyasadbhūtaṃ karma kriyate /",
  "SA10canprasu:2676": "asadbhūtaṃ hi karma ahetukaṃ bhavet / tataśca-",
  "SA10canprasu:2677": "hetāvasati kāryaṃ ca kāraṇaṃ ca na vidyate //",
  "SA10canprasu:2678": "ityādinā sarvaṃ dūṣaṇamāpadyate /",
  "SA10canprasu:2679": "tasmātpūrvoktaireva hetubhirdūṣitatvādasya viṣamapakṣasya na punarhetorupādānamanuṣṭhīyate /",
  "SA10canprasu:2680": "yathā caitat satā kartrā asatkarma na kriyate iti pratipāditam,",
  "SA10canprasu:2681": "evamasatā kartrā akriyāyuktena satkarma na kriyate iti vyākhyeyamuktapathānusāreṇa // 8 //",
  "SA10canprasu:2682": "evaṃ tāvadviṣamapakṣe ekaikapadaparāmarśena dūṣaṇamabhidhāya idānīmekaikasya padasya padadvaya parāmarśena dūṣaṇābhidhānamāha-",
  "SA10canprasu:2683": "nāsadbhūtaṃ na sadbhūtaḥ sadasadbhūtameva vā /",
  "SA10canprasu:2684": "karoti kārakaḥ karma pūrvoktaireva hetubhiḥ // 9 //",
  "SA10canprasu:2685": "sa kārakaḥ sadbhūtaḥ asadbhūtaṃ karma sadasadbhūtameva vā na karotīti /",
  "SA10canprasu:2686": "kathamityāha- pūrvoktaireva hetubhiriti /",
  "SA10canprasu:2687": "tatra 'sadbhūtasya kriyā nāsti'; ityādinā sadbhūtaḥ kārako na karoti /",
  "SA10canprasu:2688": "asadbhūtamapi karma na kriyate 'ahetukaṃ bhavetkarma';",
  "SA10canprasu:2689": "'hetāvasati kāryaṃ ca';",
  "SA10canprasu:2690": "ityādinā vihitadoṣāt /",
  "SA10canprasu:2691": "sadasadbhūtamapi karma na kriyate-",
  "SA10canprasu:2692": "parasparaviruddhaṃ hi saccāsaccaikataḥ kutaḥ",
  "SA10canprasu:2693": "iti vacanāt / evaṃ tāvatsadbhūtaḥ kārako 'sadbhūtaṃ sadasadbhutaṃ ca karma na karoti // 9 //",
  "SA10canprasu:2694": "idānīmasadbhūto 'pi kārakaḥ sadbhūtaṃ karma sadasadbhūtaṃ ca karma na karotītyāha-",
  "SA10canprasu:2695": "nāsadbhūto 'pi sadbhūtaṃ sadasadbhūtameva vā /",
  "SA10canprasu:2696": "karoti kārakaḥ karma pūrvoktaireva hetubhiḥ // 10 //",
  "SA10canprasu:2697": "asadbhūtaḥ kārako nirhetuko bhavet /",
  "SA10canprasu:2698": "'hetāvasati kāryaṃ ca'; ityādinā uktadoṣādasadbhūtaḥ kārako na karoti /",
  "SA10canprasu:2699": "sadbhūtasya kriyā nāsti kartā ca syādakarmakaḥ /",
  "SA10canprasu:2700": "iti prasaṅgāt sadbhūtaṃ karma na kriyate / sadasadbhūtamapi karma na kriyate,",
  "SA10canprasu:2701": "parasparaviruddhaṃ hi saccāsaccaikataḥ kutaḥ /",
  "SA10canprasu:2702": "iti vacanāt // 10 //",
  "SA10canprasu:2703": "[Pp_79]",
  "SA10canprasu:2704": "idānīṃ sadasadbhūto 'pi kārakaḥ ekaika evobhayarūpaḥ san yathā sadbhūtamasadbhūtaṃ ca bhinnasaṃketaṃ karma na karoti tathā pratipādayannāha-",
  "SA10canprasu:2705": "karoti sadasadbhūto na sannāsacca kārakaḥ /",
  "SA10canprasu:2706": "karma tattu vijānīyātpūrvoktaireva hetubhiḥ // 11 //",
  "SA10canprasu:2707": "parasparaviruddhaṃ hi saccāsaccaikataḥ kutaḥ /",
  "SA10canprasu:2708": "iti vacanātsadasadbhūtaḥ kārako na karoti /",
  "SA10canprasu:2709": "sadbhūtasya kriyā nāsti kartā ca syādakarmakaḥ /",
  "SA10canprasu:2710": "iti prasaṅgātsadbhūtaṃ karma na kriyate /",
  "SA10canprasu:2711": "asadbhūtamapi karma ahetukaṃ 'hetāvasati kārya ca'; ityādinoktadoṣānna kriyate /",
  "SA10canprasu:2712": "yataścaivaṃ samapakṣeṣu viṣamapakṣeṣu ca kartuḥ karmaṇaśca sarvathā siddhirayuktā,",
  "SA10canprasu:2713": "tasmādyaduktaṃ vidyanta eva vijñānādayaḥ saṃskṛtā dharmāḥ saṃskṛtasvabhāvāḥ taddhetukakarmakārakasadbhāvāditi, tadayuktam //",
  "SA10canprasu:2714": "atrāha- kimavadhāritametadbhavatā na santi bhāvā iti? na hi /",
  "SA10canprasu:2715": "bhavatastu sasvabhāvavādinaḥ svabhāvasya bhāvānāṃ vaidhuryātsarvabhāvāpavādaḥ saṃbhāvyate /",
  "SA10canprasu:2716": "vayaṃ tu pratītyotpannatvātsarvabhāvānāṃ svabhāvamevanopalabhāmahe, tatkasyāpavādaṃ kariṣyāmaḥ?",
  "SA10canprasu:2717": "yathoktamāryaratnāvalyām-",
  "SA10canprasu:2718": "marīci toyamityetaditi matvāgato 'tra san /",
  "SA10canprasu:2719": "yadi nāstīti tattoyaṃ gṛhṇīyānmūḍha eva saḥ //",
  "SA10canprasu:2720": "marīcipratimaṃ lokamevamastīti gṛhṇataḥ /",
  "SA10canprasu:2721": "nāstīti cāpi moho 'yaṃ sati mohe na mucyate //",
  "SA10canprasu:2722": "ajñānakalpitaṃ pūrvaṃ paścāttatvārthanirṇaye /",
  "SA10canprasu:2723": "yadā na labhate bhāvamevābhāvastadā kuha // iti // 11 //",
  "SA10canprasu:2724": "tadevaṃ niḥsvabhāvānāṃ sarvabhāvānāṃ kuto yathoktaprakārasiddhiḥ?",
  "SA10canprasu:2725": "tasmāllaukikaṃ viparyāsamabhyupetya sāṃvṛtānāṃ padārthānāṃ marīcikājalakalpānāmidaṃpratyayatāmātrābhyupagamenaiva prasiddhirnānyenetyāha-",
  "SA10canprasu:2726": "pratītya kārakaḥ karma taṃ pratītya ca kārakam /",
  "SA10canprasu:2727": "karma pravartate, nānyatpaśyāmaḥ siddhikāraṇam // 12 //",
  "SA10canprasu:2728": "iha akurvāṇasya karmanirapekṣasya kārakatvābhāvāt karmāpekṣya kārakasya kārakatvaṃ bhavati /",
  "SA10canprasu:2729": "kārakeṇa cākriyamāṇasya kasyacitkarmatvābhāvāt kriyamāṇasyaiva karmavyapadeśāt,",
  "SA10canprasu:2730": "taṃ kārakaṃ pratītya karma pravartate ityevaṃ karmakārakayoḥ parasparāpekṣikīṃ siddhiṃ muktvā nānyatsiddhikāraṇaṃ paśyāmaḥ // 12 //",
  "SA10canprasu:2731": "yathā ca karmakārakayoḥ parasparāpekṣikī siddhiḥ, evamanyeṣāmapi bhāvānāmityatidiśannāha-",
  "SA10canprasu:2732": "[Pp_80]",
  "SA10canprasu:2733": "evaṃ vidyādupādānaṃ vyutsargāditi karmaṇaḥ /",
  "SA10canprasu:2734": "kartuśca",
  "SA10canprasu:2735": "evamityanena anantarāṃ karmakārakaprajñaptiṃ darśayati /",
  "SA10canprasu:2736": "upāttirupādānam /",
  "SA10canprasu:2737": "anena copāttikriyāmāha /",
  "SA10canprasu:2738": "sā ca svasādhanaṃ kartāramupādātāraṃ karma copādānaṃ saṃnidhāpayati /",
  "SA10canprasu:2739": "tayośca upādeyopādātroḥ parasparāpekṣayoḥ karmakārakavadeva siddhirna svābhāvikī /",
  "SA10canprasu:2740": "kasmātpunaḥ svābhāvikī na bhavati ityāha- vyutsargāditi karmaṇaḥ, kartuśceti /",
  "SA10canprasu:2741": "itiśabdo hetuparāmarśī /",
  "SA10canprasu:2742": "vyutsargo vyudāsaḥ /",
  "SA10canprasu:2743": "tataśca ayamartha upapadyate- yaireva hetubhiḥ karmaṇaśca vyutsargo 'smābhiruktaḥ,",
  "SA10canprasu:2744": "taireva hetubhiḥ upādātā upādeyaṃ ca pratiṣiddhaṃ veditavyam /",
  "SA10canprasu:2745": "na ca kevalamanayoranyonyāpekṣikī siddhiḥ katurśca karmaṇaśca pratiṣedhenāvaseyā, api ca",
  "SA10canprasu:2746": "karmakartṛbhyāṃ śeṣān bhāvān vibhāvayet // 13 //",
  "SA10canprasu:2747": "prājña iti vākyaśeṣaḥ /",
  "SA10canprasu:2748": "karmakārakopādeyopādātṛvyatiriktā ye 'nye bhāvā janyajanakagantṛgamanadraṣṭavyadarśanalakṣyalakṣaṇotpādyotpādakāḥ,",
  "SA10canprasu:2749": "tathā avayavāvayaviguṇaguṇipramāṇaprameyādayo niravaśeṣā bhāvāḥ,",
  "SA10canprasu:2750": "teṣāṃ kartṛkarmavicāreṇa svabhāvato 'stitvaṃ pratiṣidhya parasparāpekṣikīmeva siddhi prājño nirmumukṣurjātijarāmaraṇādibandhanebhyo mokṣāya vibhāvayet //",
  "SA10canprasu:2751": "eṣāṃ ca vistareṇa vicāro madhyamakāvatārādibhyo 'vaseyaḥ //",
  "SA10canprasu:2752": "nanu ca śeṣān bhāvān vibhāvayedityanenaiva upādānopādānnoradhigatatvādupādānopādānaṃ punarayuktam /",
  "SA10canprasu:2753": "satyametat /",
  "SA10canprasu:2754": "tathāpi tattvavicāre prādhānyajñāpanārthamupādānopādātrobhedenopādānam,",
  "SA10canprasu:2755": "tathā hi uttareṣu prakaraṇeṣu bhūyasā anayoreva vicāro bhaviṣyatīti /",
  "SA10canprasu:2756": "ata evoktaṃ bhagavatā āryopāliparipṛcchāyām-",
  "SA10canprasu:2757": "bhaya darśita nairayikaṃ me sattvasahasra savejita naike /",
  "SA10canprasu:2758": "na ca vidyati kaściha sattva yo cyutu gacchati ghoramapāyam //",
  "SA10canprasu:2759": "na ca kāraku kāraṇaṃ santi yehi kṛtā asitomaraśastrāḥ /",
  "SA10canprasu:2760": "kalpavaśena tu paśyati tatra kāyi patanti apāyita śastrāḥ //",
  "SA10canprasu:2761": "citramanorama sajjitapuṣpāḥ svarṇavimāna jalanti manojñāḥ /",
  "SA10canprasu:2762": "teṣvapi kāraku nāstiha kaści te 'pi ca sthāpita kalpavaśena //",
  "SA10canprasu:2763": "kalpavaśena vikalpitu lokaḥ saṃjñagaheṇa vikalpitu bālaḥ /",
  "SA10canprasu:2764": "so ca gaho agaho asabhūto māyamarīcisamā hi vikalpāḥ // iti // 13 //",
  "SA10canprasu:2765": "ityācāryacandrakīrtipādoparacitāyāṃ prasannapadāyāṃ madhyamakavṛttau karmakārakaparīkṣā nāma aṣṭamaṃ prakaraṇam //",
  "SA10canprasu:2766": "[Pp_81]",
  "SA10canprasu:2767": "9",
  "SA10canprasu:2768": "pūrvaparīkṣā navamaṃ prakaraṇam /",
  "SA10canprasu:2769": "atrāha- yaduktam- 'evaṃ vidyādupādānaṃ vyutsargāditi karmaṇaḥ /",
  "SA10canprasu:2770": "kartuśca'; iti, tadayuktam / yasmāt-",
  "SA10canprasu:2771": "darśanaśravaṇādīni vedanādīni cāpyatha /",
  "SA10canprasu:2772": "bhavanti yasya prāgebhyaḥ so 'stītyeke vadantyuta // 1 //",
  "SA10canprasu:2773": "yasya upādātuḥ darśanaśravaṇaghrāṇarasanādīni vedanāsparśamanaskārādīni ca bhavanti,",
  "SA10canprasu:2774": "sa upādātā pūrvamebhya upādānebhyo 'stīti sāṃmitīyā vadanti // 1 //",
  "SA10canprasu:2775": "kiṃ kāraṇam? yasmāt-",
  "SA10canprasu:2776": "kathaṃ hyavidyamānasya darśanādi bhaviṣyati /",
  "SA10canprasu:2777": "bhāvasya tasmātprāgebhyaḥ so 'sti bhāvo vyavasthitaḥ // 2 //",
  "SA10canprasu:2778": "iha vidyamāna eva devadatto dhanopādānaṃ kurute nāvidyamāno vandhyātanayaḥ /",
  "SA10canprasu:2779": "evaṃ yadi tāvatpudgalo darśanādibhyaḥ pūrvaṃ vyavasthito na syāt,",
  "SA10canprasu:2780": "nāsau darśanādikasyopādānamakariṣyat /",
  "SA10canprasu:2781": "tasmādasti asau dhanātprāgeva sthitadevadattavat darśanādibhyaḥ pūrvaṃ pudgalo yo 'sya upādānaṃ kariṣyatīti // 2 //",
  "SA10canprasu:2782": "ucyate-",
  "SA10canprasu:2783": "darśanaśravaṇādibhyo vedanādibhya eva ca /",
  "SA10canprasu:2784": "yaḥ prāgvyavasthito bhāvaḥ kena prajñapyate 'tha saḥ // 3 //",
  "SA10canprasu:2785": "yau 'sau pudgalo darśanādibhyaḥ pūrvamastīti vyavasthāpyate, sa kena prajñapyatām?",
  "SA10canprasu:2786": "pudgalaprajñapterhi darśanādikaṃ kāraṇam /",
  "SA10canprasu:2787": "sa yadi tebhyaḥ prāgvyavasthito 'stīti kalpyate, tadā darśananirapekṣaḥ syād ghaṭādiva paṭaḥ /",
  "SA10canprasu:2788": "yaśca svakāraṇanirapekṣaḥ sa nirhetuko dhanādinirapekṣaḥ dhanikavannāstītyabhiprāyaḥ // 3 //",
  "SA10canprasu:2789": "kiṃ cānyat-",
  "SA10canprasu:2790": "vināpi darśanādīni yadi cāsau vyavasthitaḥ /",
  "SA10canprasu:2791": "amūnyapi bhaviṣyanti vinā tena na saṃśayaḥ // 4 //",
  "SA10canprasu:2792": "yadi manyase- darśanādibhyaḥ pūrvaṃ pudgalo nāmāsti, sa darśanādikamupādānamupādatte iti /",
  "SA10canprasu:2793": "nanvevaṃ sati nirastasaṃśayamamūnyapi darśanādīni vinā pudgalena bhaviṣyanti /",
  "SA10canprasu:2794": "tathāhi devadatto dhanasaṃbandhātpūrvaṃ dhanavyatirikto vyavasthitaḥ san arthāntarabhūtameva pṛthaksiddhaṃ dhanamupādatte /",
  "SA10canprasu:2795": "evamupādāturapi svātmavyatirekeṇārthāntarabhūtaṃ darśanādikamupādānaṃ syāt // 4 //",
  "SA10canprasu:2796": "na tu saṃbhavatītyāha-",
  "SA10canprasu:2797": "ajyate kenacitkaścit kiṃcitkenacidajyate /",
  "SA10canprasu:2798": "kutaḥ kiṃcidvinā kaścit kiṃcitkaṃcidvinā kutaḥ // 5 //",
  "SA10canprasu:2799": "[Pp_82]",
  "SA10canprasu:2800": "iha bījākhyena kāraṇena kiṃcitkāryamabhivyajyate 'ṅkurākhyam,",
  "SA10canprasu:2801": "tena ca kāryeṇa kiṃcit kāraṇamabhivyajyate bījākhyam- asyedaṃ kāraṇamidamasya kāryamiti /",
  "SA10canprasu:2802": "evaṃ yadi kenaciddarśanādikenopādānena kaścidātmasvabhāvo 'bhivyajyate asyāyamupādāteti,",
  "SA10canprasu:2803": "kenaciccātmanā kiṃcidupādānaṃ darśanādikamabhivyajyate idamasyopādānamiti,",
  "SA10canprasu:2804": "tadānīṃ syātparasparāpekṣayorupādānopādātroḥ siddhiḥ yadā tu upādātāraṃ vinā pṛthak siddhaṃ darśanādikamabhyupagamyate,",
  "SA10canprasu:2805": "tadā tannirāśrayamasadeva tasmānnāstyubhayorapi siddhiḥ,",
  "SA10canprasu:2806": "iti na yuktametat- darśanādibhyaḥ pṛthagavasthita upādāteti // 5 //",
  "SA10canprasu:2807": "atrāha- yaduktaṃ darśanaśravaṇādibhya ityādi, atrocyate /",
  "SA10canprasu:2808": "yadi sarvebhyo darśanādibhya prāgavasthita ityabhyupagataṃ syāt, syādeṣa doṣaḥ / yadā tu-",
  "SA10canprasu:2809": "sarvebhyo darśanādibhyaḥ kaścitpūrvo na vidyate /",
  "SA10canprasu:2810": "kiṃ tarhi ekaikasmātpūrvo vidyate / yadā caivam, tadā-",
  "SA10canprasu:2811": "ajyate darśanādīnāmanyena punaranyadā // 6 //",
  "SA10canprasu:2812": "yadā darśanena draṣṭetyabhivyajyate,",
  "SA10canprasu:2813": "na tadā śravaṇādīnyupādāya prajñapyate,",
  "SA10canprasu:2814": "tataśca pūrvoktadoṣānavasara iti // 6 //",
  "SA10canprasu:2815": "ucyate /",
  "SA10canprasu:2816": "etadapi na yuktaṃ darśanādirahitasya nirupādānasya nirhetukasya nirañjanasyāstitvāsaṃbhavāt /",
  "SA10canprasu:2817": "sarvebhyo darśanādibhyo yadi pūrvo na vidyate /",
  "SA10canprasu:2818": "iti parikalpyate, evamapi-",
  "SA10canprasu:2819": "ekaikasmātkathaṃ pūrvo darśanādeḥ sa vidyate // 7 //",
  "SA10canprasu:2820": "yo hi sarvebhyaḥ pūrvo na bhavati, sa ekaikasmādapi na bhavati /",
  "SA10canprasu:2821": "tadyathā sarvebhyo vṛkṣebhya prāg vanaṃ nāsti, tadā ekaikasmādapi nāsti /",
  "SA10canprasu:2822": "sarvāsāṃ ca sikatānāṃ tailajananābhāve sati ekaikasyā api sikatāyāstailaṃ nāsti /",
  "SA10canprasu:2823": "api ca /",
  "SA10canprasu:2824": "yo hyekaikasmātpūrvo bhavati, nanu sa sarvebhyo 'pi pūrvaṃ evetyabhyupagataṃ bhavati /",
  "SA10canprasu:2825": "ekaikavyatirekeṇa sarvasyābhāvāt /",
  "SA10canprasu:2826": "tasmānna yuktamekaikasmātpūrvo vidyata iti // 7 //",
  "SA10canprasu:2827": "itaśca na yuktam- yasmāt-",
  "SA10canprasu:2828": "draṣṭā sa eva sa śrotā sa eva yadi vedakaḥ /",
  "SA10canprasu:2829": "tadā-",
  "SA10canprasu:2830": "ekaikasmādbhavetpūrvaṃ",
  "SA10canprasu:2831": "na ca yuktaṃ vaktuṃ sa eva draṣṭā sa eva śroteti /",
  "SA10canprasu:2832": "yadi syāt,",
  "SA10canprasu:2833": "tadā darśanakriyārahitasyāpi śroturdraṣṭṭatvaṃ syāt,",
  "SA10canprasu:2834": "śravaṇakriyārahitasyāpi draṣṭuḥ śrotṛtvaṃ syāt /",
  "SA10canprasu:2835": "na caivaṃ dṛṣṭaṃ yaddarśanakriyārahito 'pi draṣṭā syāt, śravaṇakriyārahitaśca śroteti / ata evāha-",
  "SA10canprasu:2836": "[Pp_83]",
  "SA10canprasu:2837": "evaṃ caitanna yujyate // 8 //",
  "SA10canprasu:2838": "iti /",
  "SA10canprasu:2839": "pratikriyaṃ ca kārakabhedātkuta etadevaṃ bhaviṣyatīti pratipādayannāha- evaṃ caitanna yujyata iti //",
  "SA10canprasu:2840": "ācāryabuddhapālitastu vyācaṣṭe- ekatve hi ātmanaḥ indriyāntaragamanaprasaṅgaḥ puruṣasya syāt,",
  "SA10canprasu:2841": "vātāyanāntaropagamanavaditi /",
  "SA10canprasu:2842": "asya ācāryabhāvaviveko dūṣaṇamāha- sarvagatasyātmano nendriyāntaragamanamastītyayuktaḥ prasaṅgadoṣa iti /",
  "SA10canprasu:2843": "tadetadayuktaṃ svayūthyaparikalpitapudgalavādanirāsasya prastutatvāt,",
  "SA10canprasu:2844": "tasya ca sarvagatatvāpratijñānāt /",
  "SA10canprasu:2845": "tasmād yukta eva prasaṅgadoṣa // 8 //",
  "SA10canprasu:2846": "athāpi yathoktadoṣaparijihīrṣayā-",
  "SA10canprasu:2847": "draṣṭānya eva śrotānyo vedako 'nyaḥ punaryadi /",
  "SA10canprasu:2848": "parikalpyate, tadapi na yuktam / evaṃ hīṣyamāṇe-",
  "SA10canprasu:2849": "sati syād draṣṭari śrotā bahutvaṃ cātmanāṃ bhavet // 9 //",
  "SA10canprasu:2850": "tadyathā goranyo 'śvaḥ na hi gavi sati na bhavati yaugapadyena,",
  "SA10canprasu:2851": "evaṃ yadi draṣṭuranyaḥ śrotā syāt,",
  "SA10canprasu:2852": "sadraṣṭaryapi sati syādyaugapadyena /",
  "SA10canprasu:2853": "na caivamiṣyate iti nāstyanyatvam /",
  "SA10canprasu:2854": "api ca /",
  "SA10canprasu:2855": "evaṃ sati bahava evātmānaḥ prāpnuvanti draṣṭṭaśrotṛvedakādīnāṃ pṛthak pṛthak siddhayupagamāt /",
  "SA10canprasu:2856": "tasmādekaikasmādapi darśanādeḥ pūrvaṃ nāsti pudgalo nāma kaścit // 9 //",
  "SA10canprasu:2857": "atrāha- vidyata eva pūrvaṃ sa sarvebhyo darśanādibhya ātmā /",
  "SA10canprasu:2858": "atha matam- yadyasti,",
  "SA10canprasu:2859": "kena prajñapyate sa iti yaducyate,",
  "SA10canprasu:2860": "iha darśanādibhyaḥ pūrvaṃ nāmarūpāvasthāyāṃ catvāri mahābhūtāni santi yataḥ kramānnāmarūpapratyayaṃ ṣaḍāyatanamiti darśanaśravaṇādīnyutpadyante /",
  "SA10canprasu:2861": "tasmāddarśanādibhyaḥ pūrvaṃ caturmahābhūtopādānamevāstīti / evamapi-",
  "SA10canprasu:2862": "darśanaśravaṇādīni vedanādīni cāpyatha /",
  "SA10canprasu:2863": "bhavanti yebhyasteṣveṣa bhūteṣvapi na vidyate // 10 //",
  "SA10canprasu:2864": "yebhyo mahābhūtebhyo darśanādikamutpadyate,",
  "SA10canprasu:2865": "teṣvapi mahābhūtopādānanimittako 'pyeṣa na yujyate pūrveṇaiva hetunetyabhiprāyaḥ /",
  "SA10canprasu:2866": "tatra yathā pūrvamuktam-",
  "SA10canprasu:2867": "kutaḥ kiṃcidvinā kaścitkiṃcitkaṃcidvinā kutaḥ /",
  "SA10canprasu:2868": "iti, ihāpi tathaiva vaktavyam /",
  "SA10canprasu:2869": "mahābhūtopādānādyaścātmā pūrvaṃ siddhaḥ syāt, sa mahābhūtānyupādāya syāt /",
  "SA10canprasu:2870": "na caivam, nirhetukatvāt /",
  "SA10canprasu:2871": "yaśca nāsti, sa kathaṃ mahābhūtānyupādāsyati?",
  "SA10canprasu:2872": "iti darśanopādānavadbhūtopādāne 'pi dūṣaṇamuktameveti na punarucyate // 10 //",
  "SA10canprasu:2873": "atrāha- yadyapyevamātmā pratiṣiddhaḥ, tathāpi darśanādikamasti, apratiṣedhāt /",
  "SA10canprasu:2874": "na ca anātmasvabhāvānāṃ ghaṭādīnāṃ darśanādisaṃbandho 'sti /",
  "SA10canprasu:2875": "tasmātsaṃbandhī vidyata evātmeti /",
  "SA10canprasu:2876": "ucyate /",
  "SA10canprasu:2877": "syādātmā yadi darśanādīnyeva syuḥ /",
  "SA10canprasu:2878": "na tu santi /",
  "SA10canprasu:2879": "yasya darśanādīnyupādānaṃ sa yadā nāstīti [Pp_84] pratipāditam,",
  "SA10canprasu:2880": "tadā tasminnātmani upādātari asati,",
  "SA10canprasu:2881": "kuto darśanādīnāmupādānabhūtānāmastitvamityāha-",
  "SA10canprasu:2882": "darśanaśravaṇādīni vedanādīni cāpyatha /",
  "SA10canprasu:2883": "na vidyate cedyasya sa na vidyanta imānyapi // 11 //",
  "SA10canprasu:2884": "yasya darśanādīni parikalpyante sa yadā nāstītyuktam,",
  "SA10canprasu:2885": "nanu tadaiva darśanādikamapi nāstīti spaṣṭamādarśitaṃ bhavati /",
  "SA10canprasu:2886": "tataśca darśanādyabhāvānnāstyevātmeti // 11 //",
  "SA10canprasu:2887": "atrāha- kiṃ khalu bhavato niścitametannāstyevātmeti?",
  "SA10canprasu:2888": "kena etaduktam?",
  "SA10canprasu:2889": "nanu ca anantaramevoktaṃ darśanādyabhāvādātmāpi nāstīti /",
  "SA10canprasu:2890": "uktametadesmābhiḥ /",
  "SA10canprasu:2891": "na tu asyārtho bhavatā samyagniścitaḥ /",
  "SA10canprasu:2892": "yato bhāvarūpa ātmeti parikalpitaḥ,",
  "SA10canprasu:2893": "sa svabhāvato na vidyate,",
  "SA10canprasu:2894": "tasya ca mayā svabhāvābhiniveśanivartakameva vacanamuktamasadviparyāsapratipakṣeṇa,",
  "SA10canprasu:2895": "na tu asya abhāvaḥ parikalpitaḥ /",
  "SA10canprasu:2896": "dvayaṃ hyetat parityājyaṃ yaśca bhāveṣvabhiniveśaḥ, yaśca abhāveṣu abhiniveśa iti /",
  "SA10canprasu:2897": "yathoktamāryadevena-",
  "SA10canprasu:2898": "yastavātmā mamānātmā tenātmāniyamānna saḥ /",
  "SA10canprasu:2899": "nanvanityeṣu bhāveṣu kalpanā nāma jāyate //",
  "SA10canprasu:2900": "iti // 11 //",
  "SA10canprasu:2901": "etadeva pratipādayannāha-",
  "SA10canprasu:2902": "prāk ca yo darśanādibhyaḥ sāṃprataṃ cordhvameva ca /",
  "SA10canprasu:2903": "na vidyate 'sti nāstīti nivṛttāstatra kalpanāḥ // 12 //",
  "SA10canprasu:2904": "prāk tāvaddarśanādibhya ātmā nāsti, tatra hi tasyāstitvābhāvāt /",
  "SA10canprasu:2905": "darśanādisahabhūto 'pi nāsti, pṛthakpṛthagasiddhayoḥ sahabhāvādarśanāt śaśaśṛṅgayoriva /",
  "SA10canprasu:2906": "ātmopādānayośca parasparanirapekṣayo pṛthakpṛthagasiddhatvāt sāṃpratamapi nāsti /",
  "SA10canprasu:2907": "urdhvamapi /",
  "SA10canprasu:2908": "yadi hi pūrvaṃ darśanādīni syuḥ, uttarakālamātmā syāt, tadānīmūrdhvaṃ saṃbhavet /",
  "SA10canprasu:2909": "na caivam, akartṛkasya karmaṇo 'siddhatvāt /",
  "SA10canprasu:2910": "yaścaivamātmā darśanādibhyaḥ prāk paścād yugapacca parīkṣyamāṇo nāsti,",
  "SA10canprasu:2911": "tasya idānīmanupalabdhasvabhāvasya astitvaṃ nāstitvaṃ vā kaḥ parikalpayetprājñaḥ?",
  "SA10canprasu:2912": "tasmātkarmakārakavadeva upādānopādātroḥ parasparāpekṣā siddhirna svābhāvikīti sthitam //",
  "SA10canprasu:2913": "ata evoktaṃ bhagavatā āryasamādhirājabhaṭṭārake-",
  "SA10canprasu:2914": "tahi kāli so daśabalo anagho jinu bhāṣate imu samādhivaram /",
  "SA10canprasu:2915": "supinopamā bhagavatī sakalā na hi kaści jāyati na co mriyate //",
  "SA10canprasu:2916": "[Pp_85]",
  "SA10canprasu:2917": "na ca sattvu labhyati na jīvu naro imi dharma phenakadalīsadṛśāḥ /",
  "SA10canprasu:2918": "māyopamā gaganavidyusamā dakacandrasaṃnibha marīcisamāḥ //",
  "SA10canprasu:2919": "na ca asmi loki mṛtu kaści naro paraloka saṃkramati gacchati vā /",
  "SA10canprasu:2920": "na ca karma naśyati kadāci kṛtaṃ phalu deti kṛṣṇaśubha saṃsarato //",
  "SA10canprasu:2921": "na ca śāśvataṃ na ca uccheda puno na ca karmasaṃcayu na cāpi sthitiḥ /",
  "SA10canprasu:2922": "na ca so 'pi kṛtva punarāspṛśati na ca anyu kṛtva puna vedayate //",
  "SA10canprasu:2923": "na ca saṃkramo na ca punāgamanaṃ na ca sarvamasti na ca nāsti punaḥ /",
  "SA10canprasu:2924": "na ca dṛṣṭisthānagatiśuddhiriha na ca sattvacārasupaśāntagati //",
  "SA10canprasu:2925": "anutpāda śānta animittapadaṃ sugatāna gocara jināna guṇā /",
  "SA10canprasu:2926": "bala dhāraṇī daśabalāna balaṃ buddhāniyaṃ vṛṣamitā paramā //",
  "SA10canprasu:2927": "ityācāryacandrakīrtipādoparacitāyāṃ prasannapadāyāṃ madhyamakavṛttau pūrvaparīkṣā nāma navamaṃ prakaraṇam //",
  "SA10canprasu:2928": "[Pp_86]",
  "SA10canprasu:2929": "10",
  "SA10canprasu:2930": "agnīndhanaparīkṣā daśamaṃ prakaraṇam /",
  "SA10canprasu:2931": "atrāha- yadidamuktaṃ tasmātkarmakārakavadeva upādānopādātrorapi na svābhāvikī siddhiriti,",
  "SA10canprasu:2932": "tadayuktam,",
  "SA10canprasu:2933": "sāpekṣāṇāmapi padārthānāṃ sasvābhāvyadarśanāt /",
  "SA10canprasu:2934": "tathā hi agnirindhanamapekṣya bhavati /",
  "SA10canprasu:2935": "na ca niḥsvabhāvo 'gniḥ, tasya auṣṇyadāhakatvādisvabhāvakāryopalambhāt /",
  "SA10canprasu:2936": "evamagnimapekṣya indhanaṃ bhavati /",
  "SA10canprasu:2937": "na ca tanniḥsvabhāvam, bāhyamahābhūtacatuṣṭayasvabhāvatvāt /",
  "SA10canprasu:2938": "evamupādānasāpekṣo 'pyupādātā svabhāvato bhaviṣyati,",
  "SA10canprasu:2939": "upādātṛsāpekṣaṃ copādānamityagnīndhanavadetau bhaviṣyata upādānopādātārāviti /",
  "SA10canprasu:2940": "ucyate /",
  "SA10canprasu:2941": "syādetadevam, yadi agnīndhane eva syātām, na tu staḥ /",
  "SA10canprasu:2942": "katham?",
  "SA10canprasu:2943": "iha yadi agnīndhane syātām, niyataṃ te ekatvena vā syātāmanyatvena vā?",
  "SA10canprasu:2944": "ubhayathā tu na yujyata ityāha-",
  "SA10canprasu:2945": "yadindhanaṃ sa cedagnirekatvaṃ kartṛkarmaṇoḥ /",
  "SA10canprasu:2946": "anyaścedindhanādagnirindhanādapyṛte bhavet // 1 //",
  "SA10canprasu:2947": "tatra idhyate yat tadindhanam, dāhyaṃ kāṣṭhādikasaṃbhūtam /",
  "SA10canprasu:2948": "tasya dagdhā kartā agniḥ /",
  "SA10canprasu:2949": "tatra yadi tāvad yadindhanaṃ sa evāgniriti parikalpyate, tadā kartṛkarmaṇorekatvaṃ syāt /",
  "SA10canprasu:2950": "na caivaṃ dṛṣṭam, ghaṭakumbhakārayośchettṛcchettavyayoścaikatvaprasaṅgāt, tasya cānabhyupagamāt /",
  "SA10canprasu:2951": "atha anyatvam, evamapi yadi indhanādanyo 'gniḥ syāt, tadā indhananirapekṣasyāgnerupalabdhiḥ syāt /",
  "SA10canprasu:2952": "na hi ghaṭādanyaḥ paṭastannirapekṣo na dṛṣṭaḥ /",
  "SA10canprasu:2953": "na caivamindhananirapekṣo 'gniriti na yuktametat // 1 //",
  "SA10canprasu:2954": "api ca / yadi indhanādanyo 'gniḥ syāt, tadānīm-",
  "SA10canprasu:2955": "nityapradīpta eva syādapradīpanahetukaḥ /",
  "SA10canprasu:2956": "punarārambhavaiyarthyamevaṃ cākarmakaḥ sati // 2 //",
  "SA10canprasu:2957": "indhanātpṛthagbhūto 'gniriṣyamāṇo nityapradīpta eva syāt,",
  "SA10canprasu:2958": "apradīpanahetukaśca syāt punarārambhavaiyarthyaṃ ca syāt,",
  "SA10canprasu:2959": "evaṃ ca sati akarmaka eva syāt // 2 //",
  "SA10canprasu:2960": "amumevārthaṃ pratipādayitukāma āha-",
  "SA10canprasu:2961": "paratra nirapekṣatvādapradīpanahetukaḥ /",
  "SA10canprasu:2962": "punarārambhavaiyarthyaṃ nityadīptaḥ prasajyate // 3 //",
  "SA10canprasu:2963": "iti /",
  "SA10canprasu:2964": "tatra pradīpyate taditi pradīpanamindhanam /",
  "SA10canprasu:2965": "pradīpanaṃ heturasyeti pradīpanahetuka, na pradīpanahetukaḥ apradīpanahetukaḥ /",
  "SA10canprasu:2966": "yadi pradīpanādanyo 'gniḥ syāt, tadā indhananirapekṣaḥ syāt /",
  "SA10canprasu:2967": "yo hi yasmādanyaḥ, sa tannirapekṣo dṛṣṭaḥ, ghaṭādiva paṭaḥ /",
  "SA10canprasu:2968": "tataśca paratra nirapekṣatvādapradīpanahetukaḥ syāt,",
  "SA10canprasu:2969": "pradīpanasāpekṣasya hi agneḥ tadabhāve syānnirvāṇam /",
  "SA10canprasu:2970": "yadā tu pradīpananirapekṣa, tadā nirvāṇapratyayavaikalyānnityapradīpta eva bhavet /",
  "SA10canprasu:2971": "nityapradīpte cāgnau sati agneraparinirvāṇārthaṃ [Pp_87] cāsya upādānasaṃdhukṣaṇādikaṃ vyarthameva syāt /",
  "SA10canprasu:2972": "evaṃ ca sati akarmako 'gniḥ kartā syāt /",
  "SA10canprasu:2973": "na ca avidyamānakarmakasya kartṛtvaṃ vandhyāsutasyeva /",
  "SA10canprasu:2974": "tasmādindhanādagneranyatvamiti na yujyate // 3 //",
  "SA10canprasu:2975": "atrāha- yadetaduktam-",
  "SA10canprasu:2976": "anyaścedindhanādagnirindhanādapyṛte bhavet /",
  "SA10canprasu:2977": "iti, tadayuktam /",
  "SA10canprasu:2978": "ihānyatve 'pi sati agnīndhanayorna vinaiva indhanena agnerastitvam /",
  "SA10canprasu:2979": "yasmājjvālāparigato 'rtho dāhyatvalakṣaṇaḥ indhanam /",
  "SA10canprasu:2980": "tadāśrayeṇa ca agnirupalabhyate na pṛthak /",
  "SA10canprasu:2981": "yadā caitadevam,",
  "SA10canprasu:2982": "agnisaṃbandhādevendhanavyapadeśo bhavati,",
  "SA10canprasu:2983": "indhanāśrayeṇa cāgnirupalabhyate na pṛthak,",
  "SA10canprasu:2984": "tadā anyaścedindhanādagnirityādidoṣaprasaṅgasya nāstyevāvasara iti /",
  "SA10canprasu:2985": "asya pakṣasyāṣyayuktatāmudbhāvayannāha-",
  "SA10canprasu:2986": "tatraitasmādidhyamānamindhanaṃ bhavatīti cet /",
  "SA10canprasu:2987": "kenedhyatāmindhanaṃ tattāvanmātramidaṃ yadā // 4 //",
  "SA10canprasu:2988": "yadi manyase jvālāparigato 'rtho dāhyalakṣaṇaḥ indhanam,",
  "SA10canprasu:2989": "tadāśrayaścāgniriti,",
  "SA10canprasu:2990": "evamapi parikalpyamāne indhanamagnirdahatīti nopapadyate / yasmāt",
  "SA10canprasu:2991": "kenedhyatāmindhanaṃ tattāvanmātramidaṃ yadā /",
  "SA10canprasu:2992": "ihendhanamagnirdahatīti parikalpyamāne jvālāparigataṃ dāhyamindhanamiti,",
  "SA10canprasu:2993": "na caitadvayatirekeṇāparamagniṃ paśyāmo yenendhanaṃ dahyeta /",
  "SA10canprasu:2994": "yasmādetāvanmātramidamupalabhyate yaduta jvālāparigataṃ dāhyamātram /",
  "SA10canprasu:2995": "yadā caitadvayatirikto nāstyagniḥ, tadā kena tadindhanaṃ dāhyatām?",
  "SA10canprasu:2996": "tāvanmātramidaṃ yadā, idhyamānamātramidaṃ yadetyarthaḥ /",
  "SA10canprasu:2997": "tasmānnāgnirindhanaṃ dahati tadvayatiriktāgnyabhāvāt /",
  "SA10canprasu:2998": "yadā caivam, tadā kutaḥ kasyacijjvālāparigatiriti sa eva doṣo na vepate // 4 //",
  "SA10canprasu:2999": "api ca /",
  "SA10canprasu:3000": "anyatvābhyupagame 'gnīndhanayoridhyamānavyapadeśābhāvātkuta idhyamānamindhanam,",
  "SA10canprasu:3001": "kuto vā indhanamagnirdhakṣyatīti pratipādayannāha-",
  "SA10canprasu:3002": "anyo na prāpsyate 'prāpto na dhakṣyatyadahan punaḥ /",
  "SA10canprasu:3003": "na nirvāsyatyanirvāṇaḥ sthāsyate vā svaliṅgavān // 5 //",
  "SA10canprasu:3004": "yadi indhanādanyo 'gniḥ syāt, so 'nyatvādandhakāramivendhanaṃ na prāpnuyāt /",
  "SA10canprasu:3005": "na ca dhakṣyati aprāptatvādviprakṛṣṭadeśāvasthitamivetyabhiprāyaḥ /",
  "SA10canprasu:3006": "evaṃ ca idhyamānamindhanaṃ bhavatīti nopapannameva /",
  "SA10canprasu:3007": "tataśca agnernirvāṇaṃ na syāt /",
  "SA10canprasu:3008": "anirvāṇaśca svaliṅgavāneva sthāsyati, pradīpta ityarthaḥ /",
  "SA10canprasu:3009": "vāśabdo 'vadhāraṇe draṣṭavyo vikalpārtho vā /",
  "SA10canprasu:3010": "svaliṅgavāneva agniḥ sthāsyati, yadi vā nāstyanyatvamagnerindhanāditi /",
  "SA10canprasu:3011": "samuccaye vā /",
  "SA10canprasu:3012": "anyo na prāpsyati na dhakṣyati na ca nirvāsyati svaliṅgavāṃśca sthāsyati /",
  "SA10canprasu:3013": "tasmādayuktamindhanādanyatvamagneḥ // 5 //",
  "SA10canprasu:3014": "[Pp_88]",
  "SA10canprasu:3015": "atrāha- ayuktamagnīndhanayoranyatvam,",
  "SA10canprasu:3016": "yasmānna prāpsyate 'prāpto na dhakṣyatyadahan punarityādi, tadayuktam /",
  "SA10canprasu:3017": "dṛṣṭā hi anyatve strīpuruṣayoḥ prāptiḥ, evamagnīndhanayorapi bhaviṣyatīti / ucyate-",
  "SA10canprasu:3018": "anya evendhanādagnirindhanaṃ prāpnuyādyadi /",
  "SA10canprasu:3019": "strī saṃprāpnoti puruṣaṃ puruṣaśca striyaṃ yathā // 6 //",
  "SA10canprasu:3020": "syādetadevam, yadi strīpuruṣavatparasparānapekṣā agnīndhanayoḥ siddhiḥ syāt // 6 //",
  "SA10canprasu:3021": "na tvastītyāha-",
  "SA10canprasu:3022": "anya evendhanādagnirindhanaṃ kāmamāpnuyāt /",
  "SA10canprasu:3023": "agnīndhane yadi syātāmanyonyena tiraskṛte // 7 //",
  "SA10canprasu:3024": "na tvevaṃ saṃbhavati yadindhananirapekṣo 'gniḥ syāt, agninirapekṣaṃ cendhanamiti /",
  "SA10canprasu:3025": "tasmād dṛṣṭāntavaiyarthyam /",
  "SA10canprasu:3026": "anyonyāpekṣādhīnajanmanāṃ satyanyatve yeṣāṃ prāptiḥ siddhā,",
  "SA10canprasu:3027": "teṣāmeva dṛṣṭāntatvenopādānaṃ nyāyyaṃ syāt /",
  "SA10canprasu:3028": "te ca na saṃbhavantīti na yuktametadanyatve sati prāptirastīti // 7 //",
  "SA10canprasu:3029": "atrāha- yadyapi agnīndhanayoḥ strīpuruṣavatparasparanirapekṣā siddhirnāsti,",
  "SA10canprasu:3030": "tathāpi parasparāpekṣā tāvadasti /",
  "SA10canprasu:3031": "tataśca astyevāgnīndhanayoḥ svarūpasiddhiḥ parasparasāpekṣatvāt /",
  "SA10canprasu:3032": "na hi avidyamānayorvandhyāputraduhitroḥ parasparāpekṣatā dṛṣṭeti / ucyate / evamapi-",
  "SA10canprasu:3033": "yadīndhanamapekṣyāgnirapekṣyāgniṃ yadīndhanam /",
  "SA10canprasu:3034": "kataratpūrvaniṣpannaṃ yadapekṣyāgnirindhanam // 8 //",
  "SA10canprasu:3035": "asyendhanasya ayamagnirdāhakaḥ kartā,",
  "SA10canprasu:3036": "ityevaṃ yadi indhanamapekṣyāgnirvyavasthāpyate,",
  "SA10canprasu:3037": "asyāgneridamindhanaṃ karmetyevamagnimapekṣya yadīndhanam,",
  "SA10canprasu:3038": "tat kataradanayoḥ pūrvaniṣpannam?",
  "SA10canprasu:3039": "kimindhanaṃ yadapekṣyāgni syāt, uta agniryamapekṣyendhanaṃ syāt?",
  "SA10canprasu:3040": "tatra yadi indhanaṃ pūrvaniṣpannamiti kalpyate,",
  "SA10canprasu:3041": "tadayuktam,",
  "SA10canprasu:3042": "agninirapekṣasya anidhyamānasyendhanatvābhāvāt,",
  "SA10canprasu:3043": "tṛṇādeḥ sarvasya caiva indhanatvaprasaṅgāt /",
  "SA10canprasu:3044": "atha pūrvamagniḥ paścādindhanamiti,",
  "SA10canprasu:3045": "tadapyayuktam,",
  "SA10canprasu:3046": "indhanātpūrvasiddhasyāgnerasaṃbhavāt,",
  "SA10canprasu:3047": "nirhetukatvaprasaṅgāt /",
  "SA10canprasu:3048": "paścāccāpekṣayā niṣprayojanatvāt /",
  "SA10canprasu:3049": "tasmānnāsti atra kiṃcitpūrvasiddhaṃ yadapekṣya itarasya siddhi syāt // 8 //",
  "SA10canprasu:3050": "athāpi manyase- pūrvamindhanaṃ paścādagniriti, evamapi",
  "SA10canprasu:3051": "yadīndhanamapekṣyāgniragneḥ siddhasya sādhanam /",
  "SA10canprasu:3052": "bhaviṣyati /",
  "SA10canprasu:3053": "yadi indhanamapekṣyāgnirbhaviṣyatīti parikalpyate,",
  "SA10canprasu:3054": "evaṃ tarhi siddhasya sato 'gneḥ punarapi sādhanaṃ syāt /",
  "SA10canprasu:3055": "vidyamānasyaiva padārthasya siddharūpasyāpekṣā yujyate /",
  "SA10canprasu:3056": "na hi avidyamāno devadatto gṛhe kaṃcidapekṣate /",
  "SA10canprasu:3057": "evaṃ yadi agnirvidyamāno na syāt, nāsāvindhanamapekṣate /",
  "SA10canprasu:3058": "tasmādastitvamagne rambhupeyam /",
  "SA10canprasu:3059": "tadā ca kimasya indhanasyāpekṣayā punaḥ kartavyam?",
  "SA10canprasu:3060": "na hi siddho 'gniḥ punarindhanena [Pp_89] kartavyo yadarthamindhanāpekṣāsāphalyaṃ syāt /",
  "SA10canprasu:3061": "tasmādindhanamapekṣyāgnirbhavatīti na yuktam /",
  "SA10canprasu:3062": "api ca / yadi indhanamapekṣyāgnirbhavatīti parikalpyate-",
  "SA10canprasu:3063": "evaṃ satīndhanaṃ cāpi bhaviṣyati niragnikam // 9 //",
  "SA10canprasu:3064": "yadi indhanamasiddhaṃ syāt, naiva tadagninā apekṣyeta, asiddhasyāpekṣāyogāt /",
  "SA10canprasu:3065": "tasmānniragnikasyendhanasya siddhirabhyupeyā, na caivametaditi na yuktametaditi // 9 //",
  "SA10canprasu:3066": "atha matam- yaugapadyenaiva indhanasiddhayā agnisiddhiḥ, agnisiddhayā ca indhanasiddiḥ /",
  "SA10canprasu:3067": "tataśca ekasyāpi pūrvasiddhayanabhyupagamāt, tatra yaduktam-",
  "SA10canprasu:3068": "kataratpūrvaniṣpannaṃ yadapekṣyāgnirindhanam /",
  "SA10canprasu:3069": "iti, tadayuktamiti / ucyate / evamapīṣyamāṇe ubhayasyāpi nāsti siddhiḥ / yasmāt-",
  "SA10canprasu:3070": "yo 'pekṣya sidhyate bhāvastamevāpekṣya sidhyati /",
  "SA10canprasu:3071": "yadi yo 'pekṣitavyaḥ sa sidhyatāṃ kamapekṣya kaḥ // 10 //",
  "SA10canprasu:3072": "tatra yadi yaḥ agnyākhyo bhāvaḥ yamindhanākhyaṃ bhāvamapekṣya sidhyati,",
  "SA10canprasu:3073": "indhanākhyaśca bhāvaḥ yo 'gninā ātmasiddhayarthamapekṣitavyaḥ,",
  "SA10canprasu:3074": "sa yadi tameva agnyākhyaṃ padārthamapekṣya sidhyati,",
  "SA10canprasu:3075": "kathyatāmidānīṃ sidhyatāṃ kamapekṣya kaḥ iti /",
  "SA10canprasu:3076": "yadā ca agnyabhāve sati indhanasya siddhireva nāsti,",
  "SA10canprasu:3077": "tadā akāraṇasyendhanasyābhāvāt kutastaddhetuko 'gniḥ prasetsyati?",
  "SA10canprasu:3078": "evaṃ ya indhanākhyo bhāvaḥ yamagnyākhyaṃ bhāvamapekṣya sidhyati,",
  "SA10canprasu:3079": "agnyākhyaśca bhāvo yaḥ indhanākhyena ātmasiddhayarthamapekṣitavyaḥ,",
  "SA10canprasu:3080": "sa yadi tamevendhanākhyaṃ bhāvamapekṣya sidhyati,",
  "SA10canprasu:3081": "kathyatāṃ kimidānīṃ sidhyatāṃ kamapekṣya kaḥ iti /",
  "SA10canprasu:3082": "yadā hi indhanābhāve sati agneḥ siddhirnāsti,",
  "SA10canprasu:3083": "tadā niṣkāraṇasyāgnerabhāvāt kutastaddhetukamindhanam? // 10 //",
  "SA10canprasu:3084": "itaśca agnīndhanayoḥ parasparāpekṣayāpi siddhirasatī,",
  "SA10canprasu:3085": "siddhāsiddhayorapekṣābhāvāditi pratipādayannāha-",
  "SA10canprasu:3086": "yo 'pekṣya sidhyate bhāvaḥ so 'siddho 'pekṣate katham /",
  "SA10canprasu:3087": "athāpyapekṣate siddhastvapekṣāsya na yujyate // 11 //",
  "SA10canprasu:3088": "yo hi agnyākhyo bhāvaḥ indhanākhyaṃ bhāvamapekṣya sidhyati,",
  "SA10canprasu:3089": "saḥ asiddho vā indhanamapekṣate siddho vā?",
  "SA10canprasu:3090": "yadi asiddhaḥ, tadā asiddhatvāt kharaviṣāṇavannendhanamapekṣeta /",
  "SA10canprasu:3091": "atha siddhaḥ, siddhatvāt kimasyendhanāpekṣayā? na hi siddhaṃ punarapi sādhyate vaiyarthyāt /",
  "SA10canprasu:3092": "evamindhane 'pi vācyam /",
  "SA10canprasu:3093": "tasmānnāgnīndhanayoḥ parasparāpekṣayā yaugapadyena vā siddhiriti // 11 //",
  "SA10canprasu:3094": "yataścaivam, tasmāt-",
  "SA10canprasu:3095": "apekṣyendhanamagnirna",
  "SA10canprasu:3096": "atha syāt- anapekṣyāgnistarhi bhaviṣyatīti / etadapi na yuktamityāha-",
  "SA10canprasu:3097": "[Pp_90]",
  "SA10canprasu:3098": "nānapekṣyāgnirindhanam /",
  "SA10canprasu:3099": "anyatvapratiṣedhādahetukatvaprasaṅgācca /",
  "SA10canprasu:3100": "yathā ca agnirapekṣya vā anapekṣya vā indhanaṃ saṃbhavati, evamindhanamapītyāha-",
  "SA10canprasu:3101": "apekṣyendhanamagniṃ na nānapekṣyāgnimindhanam // 12 //",
  "SA10canprasu:3102": "etacca anantarameva gatārthatvānna punarucyate // 12 //",
  "SA10canprasu:3103": "atrāha- kimanayā asmākamatisūkṣmekṣikayā prayojanam,",
  "SA10canprasu:3104": "ye vayaṃ brūmaḥ- yasmādagninā idhyamānamindhanaṃ pratyakṣata upalabhyate,",
  "SA10canprasu:3105": "tasmātte eva agnīndhane iti /",
  "SA10canprasu:3106": "ucyate /",
  "SA10canprasu:3107": "syādetadevam, yadi agnirindhanaṃ dahet /",
  "SA10canprasu:3108": "yadi indhane 'gniḥ saṃbhavet, sa indhanaṃ dahet /",
  "SA10canprasu:3109": "na tu saṃbhavatītyāha-",
  "SA10canprasu:3110": "āgacchatyanyato nāgnirindhane 'gnirna vidyate /",
  "SA10canprasu:3111": "indhanavyatiriktāttāvatkutaścidanyato 'gnerāgamanaṃ nāsti, tasya adṛṣṭatvāt /",
  "SA10canprasu:3112": "nirindhanasya cāhetukasyāgnerāgamanābhāvāt,",
  "SA10canprasu:3113": "sendhanasya cāgamane prayojanābhāvāt,",
  "SA10canprasu:3114": "tatrāpi cendhane tulyaparyanuyogāt,",
  "SA10canprasu:3115": "anavasthāprasaṅgācca āgacchatyanyato nāgniḥ /",
  "SA10canprasu:3116": "tathā indhane 'pyagnirna saṃbhavati tatrānupalabhyamānatvāt /",
  "SA10canprasu:3117": "atha syāt- vidyamānasyāpi mūlodakādivadabhivyañjakapratyayavaikalyātpūrvamanupalabhyamānatvam,",
  "SA10canprasu:3118": "araṇinigharṣaṇādabhivyañjakapratyayasaṃbhavāttu paścādupalabdhiriti /",
  "SA10canprasu:3119": "idameva tāvatsaṃpradhāryate- kiṃ punarmūlodakādīnāmabhivyañjakaiḥ pratyayaiḥ kriyata iti /",
  "SA10canprasu:3120": "tatra svarūpaṃ tāvanna kriyate vidyamānatvāt abhivyaktiḥ kriyata iti cet, keyamabhivyaktirnāma?",
  "SA10canprasu:3121": "prakāśateti cet, evaṃ tarhi saiva kriyate pūrvamavidyamānatvādasyāḥ /",
  "SA10canprasu:3122": "satkāryavādatyāgaścaivaṃ jāyate abhivyakteḥ pūrvamavidyamānatvātpaścācca bhāvāt /",
  "SA10canprasu:3123": "svarūpasya cotpattipratyayanirapekṣatvātkhapuṣpavadabhivyaktipratyayasāpekṣatāpi na syāt /",
  "SA10canprasu:3124": "api ca iyamabhivyaktirabhivyaktasya vā bhāvasya parikalpyeta anabhivyaktasya vā?",
  "SA10canprasu:3125": "tatra tāvad yadabhivyaktaṃ tannābhivyajyate, tasyābhivyaktivaiyarthyāt aniṣṭadoṣaprasaṅgācca /",
  "SA10canprasu:3126": "anabhivyaktamapi nābhivyajyate khapuṣpavadanabhivyaktatvāt /",
  "SA10canprasu:3127": "ityevamabhivyaktirna saṃbhavati //",
  "SA10canprasu:3128": "athāpi syāt- vidyamānasyaiva pratyayaiḥ sthaulyaṃ kriyate iti,",
  "SA10canprasu:3129": "evamapi yadeva sthaulyaṃ pūrvaṃ nāstīti tadeva kriyata iti kutaḥ sthaulyāpādanamabhivyaktiḥ?",
  "SA10canprasu:3130": "saukṣmyasya ca nirhetukasyāsaṃbhavāt kasya sthūlatāpādanādabhivyaktiḥ syāditi /",
  "SA10canprasu:3131": "tadevaṃ sarvathā indhane agnerna saṃbhava iti indhane 'gnirna vidyate /",
  "SA10canprasu:3132": "na cāvidyamānāgninā indhanasya dahanamupajāyate ityasatyamevaitadupalabhate bhavān /",
  "SA10canprasu:3133": "api ca / yathā pūrvaṃ gatāgatagamyamānānāṃ dūṣaṇamuktam-",
  "SA10canprasu:3134": "atrendhane śeṣamuktaṃ gamyamānagatāgataiḥ // 13 //",
  "SA10canprasu:3135": "agninā indhanaṃ dahyamānamupalabhyate ityatra indhanaprastāve śeṣaṃ dūṣaṇaṃ gamyamānagatāgatadūṣaṇena veditavyam,",
  "SA10canprasu:3136": "uktapāṭhaviparyayeṇa-",
  "SA10canprasu:3137": "[Pp_91]",
  "SA10canprasu:3138": "dagdhaṃ na dahyate tāvadadagdhaṃ naiva dahyate /",
  "SA10canprasu:3139": "dagdhādagdhavinirmuktaṃ dahyamānaṃ na dahyate //",
  "SA10canprasu:3140": "ityādinā / yata evam, ato nāstyagninā indhanasya dahanamiti veditavyam // 13 //",
  "SA10canprasu:3141": "idānīṃ yathopapāditamarthaṃ nigamayannāha-",
  "SA10canprasu:3142": "indhanaṃ punaragnirna nāgniranyatra cendhanāt /",
  "SA10canprasu:3143": "nāgnirindhanavānnāgnāvindhanāni na teṣu saḥ // 14 //",
  "SA10canprasu:3144": "tatra",
  "SA10canprasu:3145": "yadindhanaṃ sa cedagnirekatvaṃ kartṛkarmaṇoḥ /",
  "SA10canprasu:3146": "bhavet, ityanena agnīndhanayorakatvapratiṣedhāt",
  "SA10canprasu:3147": "indhanaṃ punaragnirna,",
  "SA10canprasu:3148": "anyaścedindhanādagnirindhanādapyṛte bhavet /",
  "SA10canprasu:3149": "ityādinā anyatvasya pratiṣedhāt",
  "SA10canprasu:3150": "nāgniranyatra cendhanāt /",
  "SA10canprasu:3151": "tattvānyatvobhayapakṣapratiṣedhādeva tadvatpakṣādhārādheyapakṣāṇāmapyarthataḥ pratiṣiddhatvāttānapi nigamayannāha-",
  "SA10canprasu:3152": "nāgnirindhanavānnāgnāvindhanāni na teṣu saḥ /",
  "SA10canprasu:3153": "iti /",
  "SA10canprasu:3154": "tatrāgnirindhanavānna bhavati /",
  "SA10canprasu:3155": "indhanamasyāsmin vā vidyata iti vyatirekeṇa vā vyutpādena avyatirekeṇa vā /",
  "SA10canprasu:3156": "tatra vyatirekeṇa- tadyathā gomān devadattaḥ /",
  "SA10canprasu:3157": "avyatirekeṇa- buddhimān devadatto rūpavānityādi /",
  "SA10canprasu:3158": "agnīndhanayośca pakṣadvayasyāpi pratiṣiddhatvādindhanavānagniriti pratiṣedho vihitaḥ /",
  "SA10canprasu:3159": "anyacca /",
  "SA10canprasu:3160": "kuṇḍaṃ dadhna ādhāratāṃ pratipadyate /",
  "SA10canprasu:3161": "na cendhanādanyatvamagnerastīti nāgnāvindhanānīti yujyate /",
  "SA10canprasu:3162": "nāpi indhane 'styagniḥ, anyatvapratiṣedhāditi /",
  "SA10canprasu:3163": "evamādhārādheyatāpratiṣedho 'pyarthata upapādita eva // 14 //",
  "SA10canprasu:3164": "yathā cāgniḥ pañcadhā vicāryamāṇo na saṃbhavati, evamātmāpi, ityatidiśannāha-",
  "SA10canprasu:3165": "agnīndhanābhyāṃ vyākhyāta ātmopādānayoḥ kramaḥ /",
  "SA10canprasu:3166": "sarvo niravaśeṣeṇa",
  "SA10canprasu:3167": "tatra upādīyate ityupādānaṃ pañcopādānaskandhāḥ /",
  "SA10canprasu:3168": "yastānupādāya prajñapyate, sa upādātā grahītā niṣpādaka ātmetyucyate /",
  "SA10canprasu:3169": "ahaṃkāraviṣayatvādāhita utpādito 'haṃmāno 'sminniti /",
  "SA10canprasu:3170": "tadasyātmana upādānasya ca yaḥ kramaḥ siddhiḥ,",
  "SA10canprasu:3171": "sa sarvo 'gnīndhanābhyāṃ vyākhyāto 'vagantavyo niravaśeṣeṇa //",
  "SA10canprasu:3172": "[Pp_92]",
  "SA10canprasu:3173": "kaḥ punaḥ sarvasya niravaśeṣasya ca bhedaḥ?",
  "SA10canprasu:3174": "sarvagrahaṇenaiva pañca pakṣāḥ samanantaraprakrānta abhisaṃbadhyante /",
  "SA10canprasu:3175": "sarve ete pañcāpi pakṣāḥ agnīndhanavadātmopādānayorapyavikalā ḍhaukanīyāḥ /",
  "SA10canprasu:3176": "yaścaiyā pratipādane upapattikramaḥ prāgupavarṇitaḥ,",
  "SA10canprasu:3177": "tena niravaśeṣeṇa ātmopādānayoḥ pratiṣedho veditavyaḥ ityanena sarvātmanā pratiṣedhasāmyamagnīndhanābhyāmātmopādānayorveditavyamityupadarśanārthaṃ sarvo nirava śeṣeṇetyāha /",
  "SA10canprasu:3178": "tatra yadevopādānaṃ sa eva ātmā,",
  "SA10canprasu:3179": "ityevaṃ kartṛkarmaṇorekatvaprasaṅgānna yujyate nāpyanyadupādānamanya upādātā,",
  "SA10canprasu:3180": "skandhavyatirekeṇāpyātmopalabdhiprasaṅgāt,",
  "SA10canprasu:3181": "paratra nirapekṣatvādityādiprasaṅgācca /",
  "SA10canprasu:3182": "ekatvānyatvapratiṣedhācca skandhavānaṣyātmā na bhavati /",
  "SA10canprasu:3183": "anyatvābhāvācca nātmani skandhā na skandheṣvātmā /",
  "SA10canprasu:3184": "yata evaṃ pañcasu prakāreṣu ātmano na sattvam,",
  "SA10canprasu:3185": "tasmātkarmakārakavadeva ātmopādānayoḥ parasparāpekṣikī siddhiriti sthitam //",
  "SA10canprasu:3186": "yaścāyamātmopādānayoḥ kramaḥ, sa nānayoreva, kiṃ tarhi-",
  "SA10canprasu:3187": "sārdhaṃ ghaṭapaṭādibhiḥ // 15 //",
  "SA10canprasu:3188": "niravaśeṣaiḥ padārthaiḥ sarvathā vyākhyāto veditavyaḥ /",
  "SA10canprasu:3189": "ghaṭādayo hi kāryakāraṇabhūta avayavāvayavibhūtā lakṣaṇalakṣyabhūtā guṇnaguṇibhūtā vā syuḥ /",
  "SA10canprasu:3190": "tatra mṛddaṇḍacakrasūtrasalilakulālakaravyāyāmādayo ghaṭasya kāraṇabhūtāḥ, ghaṭaḥ kāryabhūtaḥ /",
  "SA10canprasu:3191": "kapālādayo nīlādayo vā avayavabhūtāḥ ghaṭo 'vayavī /",
  "SA10canprasu:3192": "pṛthubudhnalambauṣṭhadīrghagrīvatvādīni lakṣaṇāni ghaṭo lakṣyaḥ/",
  "SA10canprasu:3193": "śyāmatvādayo guṇāḥ, ghaṭo guṇī /",
  "SA10canprasu:3194": "ityevaṃ vyavasthāpya agnīndhanavat kramo yojyaḥ /",
  "SA10canprasu:3195": "eṣāṃ ca ghaṭādīnāmātmopādānayośca madhyamakāvatāraprakaraṇād vyākhyānamavaseyam // 15 //",
  "SA10canprasu:3196_0": "tadevaṃ karmakārakavadātmopādānayorghaṭādīnāṃ ca parasparāpekṣikyāṃ siddhau vyavasthitāyāṃ",
  "SA10canprasu:3196_1": "tathāgatavacanāviparītārthāvabodhābhimānitayā tīrthyamatopakalpitapadārthavyavasthāṃ",
  "SA10canprasu:3196_2": "saugatapravacanārthatvenopanīya atimūḍhatayā-",
  "SA10canprasu:3197": "ātmanaśca satattvaṃ ye bhāvānāṃ ca pṛthakpṛthak /",
  "SA10canprasu:3198": "nirdiśanti na tānmanye śāsanasyārthakovidān // 16 //",
  "SA10canprasu:3199": "tatra saha tena vartata iti satat,",
  "SA10canprasu:3200": "satato bhāvaḥ satattvam,",
  "SA10canprasu:3201": "apṛthaktvam,",
  "SA10canprasu:3202": "ananyatvam ekatvamityarthaḥ /",
  "SA10canprasu:3203": "tadetat satattvaṃ ye varṇayanti, na tānācāryaḥ śāsanārthapaṇḍitān manyate /",
  "SA10canprasu:3204": "tadyathā- ātmā upādānena prajñapyate yena, sahaiva tenopādānena saṃbhavati /",
  "SA10canprasu:3205": "sa na pṛthak /",
  "SA10canprasu:3206": "avyatirekeṇaiva bhavatītyarthaḥ /",
  "SA10canprasu:3207": "evaṃ yena kāraṇena mṛdādinā ghaṭaḥ prajñapyate, tadavyatirekeṇaiva sa bhavati, na pṛthak /",
  "SA10canprasu:3208": "evamātmano bhāvānāṃ ca satattvaṃ ye varṇayanti,",
  "SA10canprasu:3209": "na te paramagambhīrasya pratītyasamutpādastha śāśvatocchedarahitasya upādāyaprajñaptyabhidhānasya tattvaṃ paśyanti /",
  "SA10canprasu:3210": "pṛthak pṛthak ca ye nirdiśanti,",
  "SA10canprasu:3211": "pṛthagityātmānam,",
  "SA10canprasu:3212": "pṛthagupādānam,",
  "SA10canprasu:3213": "pṛthak kāryam,",
  "SA10canprasu:3214": "pṛthak kāraṇam,",
  "SA10canprasu:3215": "ityādinā anyatvaṃ paśyanti,",
  "SA10canprasu:3216": "amūnapi na śāsanasyārthakovidānācāryo manyate / yathoktam-",
  "SA10canprasu:3217": "[Pp_93]",
  "SA10canprasu:3218": "ekatvānyatvarahitaṃ pratiśrutkopamaṃ jagat /",
  "SA10canprasu:3219": "saṃkrāntimāsādya gataṃ buddhavāṃstvamaninditaḥ //",
  "SA10canprasu:3220": "evaṃ ca agnīndhanaparīkṣayā adhigatadharmatattvaparamasya yoginaḥ kalpenākālālipsitairapi naiva vapurdahyate rāgadveṣamohahutāśanairapi vā iti /",
  "SA10canprasu:3221": "yathoktaṃ bhagavatā-",
  "SA10canprasu:3222": "yatha gagaṇu na jātu dagdhapūrvaṃ subahubhi kalpaśatairhi dahyamānam /",
  "SA10canprasu:3223": "gaganasama vijānamāna dharmān so 'pi na dahyati jātu sāgnimadhye //",
  "SA10canprasu:3224": "sarvi hi jvalamāṇi buddhakṣetre praṇidhi karoti samādhiye sthihitvā /",
  "SA10canprasu:3225": "jvalata ayu praśāmyatāmaśeṣa pṛthivi vinaśyipi naivasyānyathātvam //",
  "SA10canprasu:3226": "tathā",
  "SA10canprasu:3227": "araṇiṃ yatha cottarāraṇiṃ hastavyāyāmu trayebhi saṃgatiḥ /",
  "SA10canprasu:3228": "iti pratyayato 'gni jāyate jātu kṛtu kārya laghū nirudhyate //",
  "SA10canprasu:3229": "atha paṇḍitu kaści mārgate kuta ayamāgatu kutra yāti vā /",
  "SA10canprasu:3230": "vidiśo diśa sarvi mārgato nāgatirnāsya gatiśca labhyati //",
  "SA10canprasu:3231": "skandhāyatanāni dhātavaḥ śūnya ādhyātmika śūnya bāhirāḥ /",
  "SA10canprasu:3232": "sarvātmaviviktanālayā dharma ākāśasabhāvalakṣaṇāḥ //",
  "SA10canprasu:3233": "imu īdṛśa dharmalakṣaṇā buddha dīpaṃkaradarśane tvayā //",
  "SA10canprasu:3234": "[Pp_94]",
  "SA10canprasu:3235": "anubuddha yatha tvayātmanā tatha bodhehi sadevamānuṣān //",
  "SA10canprasu:3236": "viparītaabhūtakalpitai rāgadoṣaiḥ paridahyate jagat /",
  "SA10canprasu:3237": "kṛpameghaśamāmbuśītalāṃ muñca dhārāmamṛtasya nāyaka //",
  "SA10canprasu:3238": "iti vistaraḥ //",
  "SA10canprasu:3239": "ityācāryacandrakīrtipādoparacitāyāṃ prasannapadāyāṃ madhyamakavṛttau agnīndhanaparīkṣā nāma daśamaṃ prakaraṇam //",
  "SA10canprasu:3240": "[Pp_95]",
  "SA10canprasu:3241": "11",
  "SA10canprasu:3242": "pūrvāparakoṭiparīkṣā ekādaśamaṃ prakaraṇam /",
  "SA10canprasu:3243": "atrāha- vidyata eva ātmā, saṃsārasadbhāvāt /",
  "SA10canprasu:3244": "yadi hi ātmā na syāt, kasya pañcagatike ājavaṃjavībhāvena janmamaraṇaparaṃparayā saṃsaraṇaṃ syāt?",
  "SA10canprasu:3245": "uktaṃ hi bhagavatā- anavarāgro hi bhikṣavo jātijarāmaraṇasaṃsāraḥ iti /",
  "SA10canprasu:3246": "avidyānīvaraṇānāṃ sattvānāṃ tṛṣṇāsaṃyojanānāṃ tṛṣṇāgaṇḍurabaddhānāṃ saṃsaratāṃ saṃdhāvatāṃ pūrvā koṭirna prajñāyata iti /",
  "SA10canprasu:3247": "yadā ca bhagavadupadeśātsaṃsāro 'sti, tadā saṃsartāpyasti /",
  "SA10canprasu:3248": "sa ca ātmā ucyata iti /",
  "SA10canprasu:3249": "ucyate /",
  "SA10canprasu:3250": "syādātmā, yadā saṃsāra eva syāt /",
  "SA10canprasu:3251": "katham? yasmādasya-",
  "SA10canprasu:3252": "pūrvā prajñāyate koṭirnetyuvāca mahāmuniḥ /",
  "SA10canprasu:3253": "saṃsāro 'navarāgro hi nāsyādirnāpi paścimam // 1 //",
  "SA10canprasu:3254": "koṭirbhāgo deśa iti paryāyāḥ /",
  "SA10canprasu:3255": "pūrvā koṭiḥ pūrvo deśa ityarthaḥ /",
  "SA10canprasu:3256": "yadi hi saṃsāro nāma kaścit syāt, niyataṃ tasya pūrvamapi syāt, paścimamapi, ghaṭādīnāmiva /",
  "SA10canprasu:3257": "uktaṃ ca bhagavatā- anavarāgro hi bhikṣavo jātijarāmaraṇasaṃsāra iti /",
  "SA10canprasu:3258": "yadeva avarāgre na staḥ,",
  "SA10canprasu:3259": "saṃsārasya anavarāgravacanāt,",
  "SA10canprasu:3260": "saṃsāra eva nāstīti nanu spaṣṭamādeśayāmāsa bhagavān /",
  "SA10canprasu:3261": "tasmānnāsti saṃsāraḥ, pūrvāparakoṭayanupalambhāt, alātacakravat, iti sthitam //",
  "SA10canprasu:3262": "atredaṃ vicāryate- yadi pūrvaṃ cāparaṃ ca saṃsārasya niṣiddhaṃ bhagavatā,",
  "SA10canprasu:3263": "kathaṃ punaridamāha- tasmāttarhi saṃsārakṣayāya pratipatsyāmaha ityevaṃ vo bhikṣavaḥ śikṣitavyam, iti? ucyate /",
  "SA10canprasu:3264": "avidyānīvaraṇānāṃ sattvānāmityādiviśeṣaṇopādānātteṣāmevāyamanavarāgraḥ saṃsāra iti pratīyate,",
  "SA10canprasu:3265": "na punastattvajñānānilabalāt samunmūlitāvidyānīvaraṇatarūṇām /",
  "SA10canprasu:3266": "teṣāṃ tu lokottaramārgajñānāgninā dagdhāśeṣakleśavāsanāmūlaniḥśeṣapādapānāṃ bhavatyeva antaḥ iti vijñeyam //",
  "SA10canprasu:3267": "kathaṃ punarādirahitānāmantopadeśa iti yāvat /",
  "SA10canprasu:3268": "dṛṣṭametad bāhyeṣu vrīhyādiṣu ādyabhāve 'pi dahanādisaṃparkādantasadbhāvaḥ /",
  "SA10canprasu:3269": "yathoktamāryadevapādaiḥ-",
  "SA10canprasu:3270": "yathā bījasya dṛṣṭo 'nto na cādistasya vidyate /",
  "SA10canprasu:3271": "tathā kāraṇavaikalyājjanmano 'pi na saṃbhavaḥ // iti /",
  "SA10canprasu:3272": "sa ca antopadeśo laukika eva vyavahāre sthitvā saṃsāracārakāvabaddhānāmutsāhanārthaṃ sattvānāṃ deśito laukikajñānāpekṣayā /",
  "SA10canprasu:3273": "vastukacintāyāṃ tu saṃsāra eva nāsti, tatkuto 'sya parikṣayaḥ?",
  "SA10canprasu:3274": "pradīpāvasthāyāṃ rajjūragaparikṣayavat //",
  "SA10canprasu:3275": "[Pp_96]",
  "SA10canprasu:3276": "atrāha- yadyevaṃ laukikajñānāpekṣayā antavad ādirapi kiṃ nocyate? ucyate /",
  "SA10canprasu:3277": "ahetukadoṣaprasaṅgāt laukikajñānāpekṣayāpi saṃsārasyāderabhāva ityubhayathāpyāderabhāva eveti vijñeyam // 1 //",
  "SA10canprasu:3278": "atrāha- yadyāpi avarāgre na staḥ saṃsārasya, tathāpi madhyamasti, apratiṣedhāt /",
  "SA10canprasu:3279": "tataśca asti saṃsāro madhyasadbhāvāt /",
  "SA10canprasu:3280": "iha yannāsti, na tasya madhyamasti tadyathā kūrmaromaprāvaraṇasyeti /",
  "SA10canprasu:3281": "hāsyaḥ khalvasi / nanu ca bhoḥ,",
  "SA10canprasu:3282": "naivāgraṃ nāvaraṃ yasya tasya madhyaṃ kuto bhavet /",
  "SA10canprasu:3283": "agramiti ādiḥ, pūrvam, prathamam ucyate /",
  "SA10canprasu:3284": "avaramiti avasānam, antaḥ, vyavaccheda ucyate /",
  "SA10canprasu:3285": "yasya saṃsārasya ādirantaśca pratiṣiddhaḥ, tasya kuto madhyaṃ bhaviṣyati?",
  "SA10canprasu:3286": "tataśca saṃjñāmātrakameva viparyāsaparavaśamānasānāṃ saṃsāraḥ ādimadhyāvasānavirahitatvādākāśavadalātacakrādivaditi bhāvaḥ /",
  "SA10canprasu:3287": "saṃsārābhāvācca nāsti ātmeti /",
  "SA10canprasu:3288": "yata evaṃ saṃsārasyādimadhyāvasānāni na santi,",
  "SA10canprasu:3289": "ata eva saṃsārābhāvājjātijarāmaraṇādīnāṃ pūrvāparasahakramā api naiva santītyāha-",
  "SA10canprasu:3290": "tasmānnātropapadyante pūrvāparasahakramāḥ // 2 //",
  "SA10canprasu:3291": "yathā ca nopapadyante tathā pratipādayannāha-",
  "SA10canprasu:3292": "pūrvaṃ jātiryadi bhavejjarāmaraṇamuttaram /",
  "SA10canprasu:3293": "nirjarāmaraṇā jātirbhavejjāyeta cāmṛtaḥ // 3 //",
  "SA10canprasu:3294": "yadi pūrvaṃ jātirbhavet, tadā maraṇasahitā syāt /",
  "SA10canprasu:3295": "na ca jarādirahitā jātiryujyate, asaṃskṛtatvaprasaṅgāt /",
  "SA10canprasu:3296": "jarāmaraṇarahitasya bhāvasya jātau parikalpyamānāyāmanyatra amṛtasyaiva devadattasya prathamamiha jātiḥ parikalpyamānā syāt /",
  "SA10canprasu:3297": "tataśca ādimān saṃsāraḥ syādahetukadoṣaśca /",
  "SA10canprasu:3298": "abhūvamatītamadhvānam, ityevaṃ pūrvāntakalpanā ca na syāt /",
  "SA10canprasu:3299": "abhūtvā ca pūrvaṃ paścādihotpādaḥ syāt //",
  "SA10canprasu:3300": "atha syāt- āmrādīnāṃ yathā pūrvaṃ vināpi jarāmaraṇasaṃbandhāt prathamameva utpādo dṛṣṭaḥ, evamātmāno 'pīti /",
  "SA10canprasu:3301": "naivam /",
  "SA10canprasu:3302": "sādhyasamatvāt /",
  "SA10canprasu:3303": "āmrādīnāmapi hi svabījanirodhe samutpadyamānatvāt nānyatrāvinaṣṭānāmutpāda iti samametat pūrveṇa //",
  "SA10canprasu:3304": "atha syāt- anyadeva vṛkṣādbījam, ato 'nyatrāvināśapūrvaka eva vṛkṣasyotpāda iti naivam /",
  "SA10canprasu:3305": "kāryakāraṇayoranyatvasyāsiddhatvāt / tathā ca vakṣyati-",
  "SA10canprasu:3306": "pratītya yadyadbhavati na hi tāvattadeva tat /",
  "SA10canprasu:3307": "na cānyadapi tattasmānnocchinnaṃ nāpi śāśvatam //",
  "SA10canprasu:3308": "na ca bījādvṛkṣasyānyatvam /",
  "SA10canprasu:3309": "ataḥ sādhyasamametat /",
  "SA10canprasu:3310": "yataśca anyatrāmṛtasya ihotpādo nāsti, na pūrvaṃ jātirabhyupeyā // 3 //",
  "SA10canprasu:3311": "[Pp_97]",
  "SA10canprasu:3312": "atha pūrvaṃ jarāmaraṇam, paścājjātiḥ, evamapi-",
  "SA10canprasu:3313": "paścājjātiryadi bhavejjarāmaraṇamāditaḥ /",
  "SA10canprasu:3314": "ahetukamajātasya syājjarāmaraṇaṃ katham // 4 //",
  "SA10canprasu:3315": "jātipratyayaṃ jarāmaraṇamiti vacanājjātihetukaṃ jarāmaraṇamuktaṃ bhagavatā /",
  "SA10canprasu:3316": "yadi etatpūrvaṃ syāttadā nirhetukaṃ syāt /",
  "SA10canprasu:3317": "tasmānna yuktametat / yato 'pyuktam-",
  "SA10canprasu:3318": "yatha ukkhitte loḍhammi ukkheve atthi kāraṇaṃ /",
  "SA10canprasu:3319": "ṣaḍane kāraṇaṃ ṇatthi aṇṇaṃ ukkhevakāraṇā // iti /",
  "SA10canprasu:3320": "yathāṣyatrotkṣepaḥ patanakāraṇaṃ nānyat,",
  "SA10canprasu:3321": "evamihāpi jātimevakāraṇatvena vināśasya varṇayāmo nānyat,",
  "SA10canprasu:3322": "iti nāstyahetukatā vināśasya /",
  "SA10canprasu:3323": "jātihetukatvāccāsyodgamanameva vināśasya heturiti kṛtvā eṣāpi gāthā sunītā bhavati-",
  "SA10canprasu:3324": "evime saṃkhatā dhammā saṃbhavanti sakāraṇā /",
  "SA10canprasu:3325": "sa bhāva eva dhammāṇaṃ yaṃ vibhonti samuggatā //",
  "SA10canprasu:3326": "iti // 4 //",
  "SA10canprasu:3327": "idānīṃ sahabhāvenāpi jātijarāmaraṇānāmasadbhāvaṃ pratipādayannāha-",
  "SA10canprasu:3328": "na jarāmaraṇenaiva jātiśca saha yujyate /",
  "SA10canprasu:3329": "mriyeta jāyamānaśca syāccāhetukatobhayoḥ // 5 //",
  "SA10canprasu:3330": "yadi sahabhāvo jātijarāmaraṇānāṃ syāt, tadā jāyamānasya maraṇaṃ syāt /",
  "SA10canprasu:3331": "na caitadyuktam /",
  "SA10canprasu:3332": "na ca parasparaviruddhatvādālokāndhakāravadekakālatā yuktā /",
  "SA10canprasu:3333": "na caivaṃ loke dṛṣṭaṃ yajjāyamāna eva mriyate iti /",
  "SA10canprasu:3334": "api ca /",
  "SA10canprasu:3335": "ahetukatvaṃ jātyādīnāṃ sahabhāvakalpanāyāṃ syāt /",
  "SA10canprasu:3336": "na hi sahabhūtayoḥ savyetaragoviṣāṇayoranyonyahetukatā dṛṣṭeti na yuktametat // 5 //",
  "SA10canprasu:3337": "tadevam-",
  "SA10canprasu:3338": "yatra na prabhavantyete pūrvāparasahakramāḥ /",
  "SA10canprasu:3339": "prapañcayanti tāṃ jātiṃ tajjarāmaraṇaṃ ca kim // 6 //",
  "SA10canprasu:3340": "yasyāṃ jātau yatra jarāmaraṇe ete pūrvāparasahakramāḥ na santi,",
  "SA10canprasu:3341": "tāṃ jātimanupalabhamānā āryāḥ kiṃ prapañcayanti?",
  "SA10canprasu:3342": "kiṃśabdo 'saṃbhave /",
  "SA10canprasu:3343": "naiva prapañcayantītyarthaḥ /",
  "SA10canprasu:3344": "athavā /",
  "SA10canprasu:3345": "evamavidyamāneṣu jātyādiṣu tāṃ jātibhavidyamānāṃ bālāḥ kiṃ prapañcayanti tacca jarāmaraṇaṃ yanna saṃvidyate?",
  "SA10canprasu:3346": "tasmādavastuka eva bālānāṃ prapañca ityabhiprāyaḥ // 6 //",
  "SA10canprasu:3347": "[Pp_98]",
  "SA10canprasu:3348": "yathā ca saṃsārasya pūrvā koṭirnāsti, evamanyeṣāmapi bhāvānāmityāha-",
  "SA10canprasu:3349": "kāryaṃ ca kāraṇaṃ caiva lakṣyaṃ lakṣaṇameva ca /",
  "SA10canprasu:3350": "vedanā vedakaścaiva santyarthā ye ca kecana // 7 //",
  "SA10canprasu:3351": "pūrvā na vidyate koṭiḥ saṃsārasya na kevalam /",
  "SA10canprasu:3352": "sarveṣāmapi bhāvānāṃ pūrvā koṭirna vidyate // 8 //",
  "SA10canprasu:3353": "tatra yadi pūrvaṃ kāraṇaṃ paścātkāryaṃ syāt, akāryakaṃ kāraṇaṃ nirhetukaṃ syāt /",
  "SA10canprasu:3354": "atha pūrvaṃ kāryaṃ paścātkāraṇam, evamapi kāraṇātpūrvaṃ kāryaṃ nirhetukameva syāt /",
  "SA10canprasu:3355": "atha yugapatkāryakāraṇe syātām, evamubhayamapyahetukaṃ syāt /",
  "SA10canprasu:3356": "evaṃ lakṣyalakṣaṇe vedanāvedakau ca yojyau /",
  "SA10canprasu:3357": "na ca kevalaṃ saṃsārasya vyākhyānena kāryakāraṇādikaṃ vyākhyātaṃ veditavyam,",
  "SA10canprasu:3358": "api ca ye 'pyante padārthā jñānajñeyapramāṇaprameyasādhanasādhyāvayavāvayaviguṇaguṇyādayaḥ,",
  "SA10canprasu:3359": "teṣāmapi pūrvā koṭirna vidyata iti yojyam //",
  "SA10canprasu:3360": "ata eva āryaratnameghasūtre āryasarvanīvaraṇaviṣkambhiṇā mahābodhisattvena bhagavān stutaḥ-",
  "SA10canprasu:3361": "ādiśāntā hyanutpannāḥ prakṛtyaiva ca nirvṛtāḥ /",
  "SA10canprasu:3362": "dharmāste vivṛtā nātha dharmacakrapravartane // iti",
  "SA10canprasu:3363": "tathā-",
  "SA10canprasu:3364": "ādita śūnya anāgata dharmā no gata asthita sthānaviviktāḥ /",
  "SA10canprasu:3365": "nityamasāraka māyasabhāvāḥ śuddha viśuddha nabhopama sarvi //",
  "SA10canprasu:3366": "yaṃ ca pabhāṣati dharma jinasya taṃ ca na paśyati so 'kṣayatāya /",
  "SA10canprasu:3367": "ādinirātma nisattvimi dharmāstāṃśca ca pabhāṣati no ca kṣapeti /",
  "SA10canprasu:3368": "kalpita buccati kalpitamātraṃ antu na labhyati saṃsaramāṇe /",
  "SA10canprasu:3369": "koṭi alakṣaṇa yā puri āsīdeti anāgati pratyayatāye //",
  "SA10canprasu:3370": "karma kriyā ca pravartati evaṃ hīnautkṛṣṭatayā samudenti /",
  "SA10canprasu:3371": "[Pp_99]",
  "SA10canprasu:3372": "jaḍḍaka dharma sadā prakṛtīye śūnya nirātma vijānatha sarvān //",
  "SA10canprasu:3373": "ityādi // /",
  "SA10canprasu:3374": "ityācāryacandrakīrtipādoparacitāyāṃ prasannapadāyāṃ madhyamakavṛttau pūrvāparakoṭiparīkṣā nāmaikādaśamaṃ prakaraṇam //",
  "SA10canprasu:3375": "[Pp_100]",
  "SA10canprasu:3376": "12",
  "SA10canprasu:3377": "duḥkhaparīkṣā dvādaśamaṃ prakaraṇam /",
  "SA10canprasu:3378": "atrāha- vidyata eva ātmā, tatsaṃbandhiduḥkhasadbhāvāt /",
  "SA10canprasu:3379": "iha hi pañcopādānaskandhā duḥkhamityucyate,",
  "SA10canprasu:3380": "tacca asti,",
  "SA10canprasu:3381": "tena ca duḥkhena kasyacidbhavitavyaṃ na nirāśrayeṇeti,",
  "SA10canprasu:3382": "ato vidyata eva duḥkhasyāśrayaḥ, sa cātmeti /",
  "SA10canprasu:3383": "ucyate /",
  "SA10canprasu:3384": "syādātmā yadi duḥkhameva syāt /",
  "SA10canprasu:3385": "taddhi bhavet svayaṃ kṛtaṃ vā parakṛtaṃ vā ubhayakṛtaṃ vā heturahitaṃ vā /",
  "SA10canprasu:3386": "sarvathā ca iṣyamāṇaṃ tatkāryameva nāstīti pratipādayannāha-",
  "SA10canprasu:3387": "svayaṃ kṛtaṃ parakṛtaṃ dvābhyāṃ kṛtamahetukam /",
  "SA10canprasu:3388": "duḥkhamityeka icchanti tacca kāryaṃ na yujyate // 1 //",
  "SA10canprasu:3389": "tatraike vādinaḥ svayaṃ kṛtaṃ duḥkhamiti pratipannāḥ /",
  "SA10canprasu:3390": "apare punaḥ parakṛtam, anye ca ubhayakṛtam/",
  "SA10canprasu:3391": "kecidahetusamutpannameva duḥkhamiti pratipannāḥ /",
  "SA10canprasu:3392": "sarvathā ca tadduḥkhamiṣyamāṇaṃ kāryaṃ kartavyaṃ na yujyate, tadetatpratijñāmātrakamiti // 1 //",
  "SA10canprasu:3393": "tatpratipādayannāha-",
  "SA10canprasu:3394": "svayaṃ kṛtaṃ yadi bhavetpratītya na tato bhavet /",
  "SA10canprasu:3395": "skandhānimānamī skandhāḥ saṃbhavanti pratītya hi // 2 //",
  "SA10canprasu:3396": "yasmādimān maraṇāntikān skandhān pratītya ime aupapattyāṃśikāḥ skandhā utpadyante tasmātsvayaṃ kṛtaṃ duḥkhamiti nopapadyate // 2 //",
  "SA10canprasu:3397": "idānīṃ parakṛtamapi duḥkhaṃ yathā na saṃbhavati, tathā pratipādayannāha-",
  "SA10canprasu:3398": "yadyamībhya ime 'nye syurebhyo vāmī pare yadi /",
  "SA10canprasu:3399": "bhavetparakṛtaṃ duḥkhaṃ parairebhiramī kṛtāḥ // 3 //",
  "SA10canprasu:3400": "yadā amībhyo maraṇāntikebhyaḥ skandhebhyaḥ ime aupapattyāṃśikāḥ skandhā anye syuḥ,",
  "SA10canprasu:3401": "ebhyo vā aupapattyāṃśikebhyaḥ amī maraṇāntikā skandhāḥ pare syuḥ,",
  "SA10canprasu:3402": "syāttadānīṃ parakṛtaṃ duḥkham /",
  "SA10canprasu:3403": "na caiṣāmanyatvaṃ dṛṣṭaṃ hetuphalasaṃbandhāvasthānāt / vakṣyati hi-",
  "SA10canprasu:3404": "pratītya yadyadbhavati na hi tāvattadeva tat /",
  "SA10canprasu:3405": "na cānyadapi tattasmānnocchinnaṃ nāpi śāśvatam // iti /",
  "SA10canprasu:3406": "[Pp_101]",
  "SA10canprasu:3407": "ataḥ parakṛtamapi duḥkhaṃ na saṃbhavati /",
  "SA10canprasu:3408": "yadi hi anyatvaṃ syāt,",
  "SA10canprasu:3409": "tadā sati anyatve etaiḥ parabhūtaiḥ skandhairamī parabhūtāḥ kṛtā iti yuktaṃ vaktuṃ syāt /",
  "SA10canprasu:3410": "na caitadevam/",
  "SA10canprasu:3411": "iti parakṛtamapi duḥkhaṃ na saṃbhavati // 3 //",
  "SA10canprasu:3412": "atha syāt- na brūmo yasmādduḥkhenaiva duḥkhaṃ kṛtam, ataḥ svayaṃ kṛtamiti /",
  "SA10canprasu:3413": "kiṃ tarhi svapudgalena yasmātsvayameva kṛtam,",
  "SA10canprasu:3414": "nāpareṇa kṛtvā dattam,",
  "SA10canprasu:3415": "ityataḥ svayaṃ kṛtaṃ duḥkhamiti brūmaḥ / ucyate-",
  "SA10canprasu:3416": "svapudgalakṛtaṃ duḥkhaṃ yadi duḥkhaṃ punarvinā /",
  "SA10canprasu:3417": "svapudgalaḥ sa katamo yena duḥkhaṃ svayaṃ kṛtam // 4 //",
  "SA10canprasu:3418": "yadetanmanuṣyaduḥkhaṃ pañcopādānaskandhalakṣaṇaṃ svayaṃ pudgalena kṛtamiti parikalpyate,",
  "SA10canprasu:3419": "kalpyatāmasau pudgalo yena tadduḥkhaṃ svayaṃ kṛtam /",
  "SA10canprasu:3420": "yadi tāvadyena duḥkhena svapudgalaḥ prajñapyate,",
  "SA10canprasu:3421": "tadeva duḥkhaṃ tena kṛtamiti,",
  "SA10canprasu:3422": "sa bhedena kathyatāmidaṃ tadduḥkhamayamasya karteti /",
  "SA10canprasu:3423": "athāpi manuṣyaduḥkhopādānena pudgalena tadeva duḥkhaṃ kṛtaṃ syāt,",
  "SA10canprasu:3424": "na tarhi svapudgalakṛtaṃ tat,",
  "SA10canprasu:3425": "parapudgalakṛtameva syāt /",
  "SA10canprasu:3426": "athopādānabhede 'pi pudgalābheda iṣyate,",
  "SA10canprasu:3427": "etacca nāsti,",
  "SA10canprasu:3428": "upādānavyatiriktasya bhinnasya pudgalasya darśayitumaśakyatvāt /",
  "SA10canprasu:3429": "evaṃ tāvat svapudgalakṛtaṃ duḥkhaṃ na bhavati // 4 //",
  "SA10canprasu:3430": "atrāha- ka evamāha svapudgalakṛtaṃ duḥkhamiti? kiṃ tarhi parapudgalajaṃ duḥkham /",
  "SA10canprasu:3431": "anya eva devaduḥkhānmanuṣyapudgalaḥ,",
  "SA10canprasu:3432": "manuṣyapudgalaśca devaduḥkhaṃ kṛtvā yasmāddevapudgalāya dadāti,",
  "SA10canprasu:3433": "tena ca devaduḥkhena devapudgalaḥ prajñapyate,",
  "SA10canprasu:3434": "tasmāttasya pudgalasya tadduḥkhaṃ parapudgalajameva bhavati / ucyate-",
  "SA10canprasu:3435": "parapudgalajaṃ duḥkhaṃ yadi yasmai pradīyate /",
  "SA10canprasu:3436": "pareṇa kṛtvā tadduḥkhaṃ sa duḥkhena vinā kutaḥ // 5 //",
  "SA10canprasu:3437": "yadi devaduḥkhaṃ manuṣyapudgalakṛtam,",
  "SA10canprasu:3438": "tena ca manuṣyapudgalena tadduḥkhaṃ kṛtvā parasmai devapudgalāya pradīyata iti sa devapudgalo devaduḥkhavinirmuktaḥ kuto yasmai pradīyeteti /",
  "SA10canprasu:3439": "evaṃ tāvadaparapudgalajasya duḥkhasya pratigrāhaka eva nāsti // 5 //",
  "SA10canprasu:3440": "idānīṃ yaśca dadāti, asāvapi nāstītyāha-",
  "SA10canprasu:3441": "parapudgalajaṃ duḥkhaṃ yadi kaḥ parapudgalaḥ /",
  "SA10canprasu:3442": "vinā duḥkhena yaḥ kṛtvā parasmai prahiṇoti tat // 6 //",
  "SA10canprasu:3443": "yenopādānena sa manuṣyapudgalaḥ prajñapyate,",
  "SA10canprasu:3444": "sa manuṣyopādānavyatiriktaḥ katamo yo devapudgalāya devaduḥkhaṃ kṛtvā praheṣyati?",
  "SA10canprasu:3445": "tasmātparapudgalajamapi duḥkhaṃ na saṃbhavati // 6 //",
  "SA10canprasu:3446": "tataśca-",
  "SA10canprasu:3447": "svayaṃkṛtasyāprasiddherduḥkhaṃ parakṛtaṃ kṛtaḥ /",
  "SA10canprasu:3448": "paro hi duḥkhaṃ yatkuryāttattasya syātsvayaṃ kṛtam // 7 //",
  "SA10canprasu:3449": "[Pp_102]",
  "SA10canprasu:3450": "yadi devapudgaladuḥkhaṃ manuṣyapudgalena kṛtatvātparakṛtaṃ bhavati,",
  "SA10canprasu:3451": "nanu,",
  "SA10canprasu:3452": "manuṣyapudgalasya svayaṃkṛtameva tadbhavati /",
  "SA10canprasu:3453": "etacca nāstītyuktam /",
  "SA10canprasu:3454": "tataḥ svayaṃkṛtasyāprasiddheryadā manuṣyapudgalena svayaṃ tadduḥkhaṃ na kṛtam,",
  "SA10canprasu:3455": "tadā kutaḥ parapudgalasya devākhyasya tadduḥkhaṃ parakṛtaṃ bhaviṣyatīti /",
  "SA10canprasu:3456": "ato 'pi parakṛtaṃ duḥkhaṃ na saṃbhavati // 7 //",
  "SA10canprasu:3457": "idānīṃ prakaraṇāntareṇāpi pakṣadvayāsaṃbhavaṃ pratipādayannāha-",
  "SA10canprasu:3458": "na tāvatsvakṛtaṃ duḥkhaṃ na hi tenaiva tatkṛtam /",
  "SA10canprasu:3459": "paro nātmakṛtaścetsyādduḥkhaṃ parakṛtaṃ katham // 8 //",
  "SA10canprasu:3460": "itaśca svaparābhyāṃ duḥkhasya karaṇaṃ na yujyate, yasmānna tāvatsvakṛtaṃ duḥkham /",
  "SA10canprasu:3461": "kiṃ kāraṇam? yasmānna tenaiva hi tat kṛtam, svātmani vṛttivirodhāt, ataḥ svakṛtaṃ nāsti /",
  "SA10canprasu:3462": "na parakṛtamapi,",
  "SA10canprasu:3463": "yasmādyo 'sau paraḥ karotīti parikalpyate,",
  "SA10canprasu:3464": "sa eva tāvannātmanā kṛto nātmanā niṣpannaḥ tasyāpi hetvantarāpekṣaṇāt /",
  "SA10canprasu:3465": "yaśca svātmanā na niṣpannaḥ,",
  "SA10canprasu:3466": "sa kathamavidyamānasvabhāvaḥ san paraṃ kariṣyatīti na yuktametat // 8 //",
  "SA10canprasu:3467": "idānīmubhayakṛtamapi duḥkhamasadityāha-",
  "SA10canprasu:3468": "syādubhābhyāṃ kṛtaṃ duḥkhaṃ syādekaikakṛtaṃ yadi /",
  "SA10canprasu:3469": "yadi hi ekaikena duḥkhasya karaṇaṃ syāt syāttadānīmubhābhyāṃ kṛtaṃ duḥkham /",
  "SA10canprasu:3470": "na caikaikakṛtaṃ tat, uktadoṣāt /",
  "SA10canprasu:3471": "na caikaikena prāṇātipāte kṛte dvābhyāṃ kṛta iti vyapadeśo dṛṣṭaḥ //",
  "SA10canprasu:3472": "idānīṃ nirhetukamapi duḥkhaṃ yathā nāsti, tathā pratipadayannāha-",
  "SA10canprasu:3473": "parākārāsvayaṃkāraṃ duḥkhamahetukaṃ kutaḥ // 9 //",
  "SA10canprasu:3474": "pareṇa akāro akaraṇaṃ yasyeti parākāram /",
  "SA10canprasu:3475": "na svayaṃkāro 'syetyasvayaṃkāram /",
  "SA10canprasu:3476": "yadi duḥkhaṃ svayaṃkṛtaṃ nāsti,",
  "SA10canprasu:3477": "parakṛtamapi nāsti yathoktena nyāyena,",
  "SA10canprasu:3478": "tadidānīṃ kuta eva nirhetukaṃ bhaviṣyati khapuṣpasaugandhyavat?",
  "SA10canprasu:3479": "duḥkhābhāvātkutastasyāśrayabhūta ātmā // 9 //",
  "SA10canprasu:3480": "yathā ca caturdhā vicāryamāṇaṃ duḥkhamasat,",
  "SA10canprasu:3481": "evaṃ bāhyā api bījāṅkuraghaṭapaṭādayo bhāvā veditavyāḥ,",
  "SA10canprasu:3482": "iti pratipādayannāha-",
  "SA10canprasu:3483": "na kevalaṃ hi duḥkhasya cāturvidhyaṃ na vidyate /",
  "SA10canprasu:3484": "sarveṣāṃ",
  "SA10canprasu:3485": "bāhyānāmapi bhāvānāṃ cāturvidhyaṃ na vidyate // 10 //",
  "SA10canprasu:3486": "pūrvavatsarva samaṃ yojyam /",
  "SA10canprasu:3487": "yadi khalveṣāṃ duḥkhādīnāṃ cāturvidhyāsaṃbhavaḥ,",
  "SA10canprasu:3488": "tatkatamena tarhi idānīṃ prakāreṇa eṣāṃ siddhiriti /",
  "SA10canprasu:3489": "ucyate /",
  "SA10canprasu:3490": "svabhāvato yadi etāni duḥkhādīni syuḥ,",
  "SA10canprasu:3491": "niyatameṣāṃ caturṇāṃ prakārāṇāmanyatamena prakāreṇa siddhiḥ syāt /",
  "SA10canprasu:3492": "na tvasti /",
  "SA10canprasu:3493": "tasmātsvabhāvato na santi duḥkhādīnītyavasīyate /",
  "SA10canprasu:3494": "atha viparyāsamātralabdhātmasattākāyā duḥkhādisaṃvṛteḥ pratītyasamutpādavyavasthā [Pp_103] mṛgyate,",
  "SA10canprasu:3495": "tadā karmakārakaparīkṣāprakaraṇavihitavidhinā yathoditapakṣacatuṣṭayatiraskāreṇa idaṃpratyayatāmātrārthapratītyasamutpādasiddhayā siddhirabhyupeyā / yathoktam-",
  "SA10canprasu:3496": "svayaṃkṛtaṃ parakṛtaṃ dvābhyāṃ kṛtamahetukam /",
  "SA10canprasu:3497": "tārkikairiṣyate duḥkhaṃ tvayā tūktaṃ pratītyajam // iti //",
  "SA10canprasu:3498": "uktaṃ ca bhagavatā āryopālipṛcchāyām-",
  "SA10canprasu:3499": "tathā",
  "SA10canprasu:3500": "saṃvṛti bhāṣitu dharma jinena saṃskṛta 'saṃskṛta paśyatha eva /",
  "SA10canprasu:3501": "nāstiha bhūtatu ātma naro vā ettaku lakṣaṇa sarvajagasya //",
  "SA10canprasu:3502": "kṛṣṇaśubhaṃ ca na naśyati karma ātmana kṛtva ca vedayitavyam /",
  "SA10canprasu:3503": "no 'pi tu saṃkrama karmaphalasya no ca ahetuka pratyanubhoti //",
  "SA10canprasu:3504": "sarvi bhavā alikā vasikāśca riktaka tucchaka phenasamāśca /",
  "SA10canprasu:3505": "māyamarīcisamā sada śūnyā deśituḥ saṃvṛtu te ca viviktāḥ //",
  "SA10canprasu:3506": "śailaguhāgiridurganadīṣu yadva pratiśruka jāyi pratītya /",
  "SA10canprasu:3507": "evimu saṃskṛta sarvi vijāna māyamarīcisamaṃ jagu sarvam //",
  "SA10canprasu:3508": "ityādi // 10 //",
  "SA10canprasu:3509": "ityācāryacandrakīrtipādoparacitāyāṃ prasannapadāyāṃ madhyamakavṛttau duḥkhaparīkṣā nāma dvādaśamaṃ prakaraṇam //",
  "SA10canprasu:3510": "[Pp_104]",
  "SA10canprasu:3511": "13",
  "SA10canprasu:3512": "saṃskāraparīkṣā trayodaśamaṃ prakaraṇam /",
  "SA10canprasu:3513": "yataścaivaṃ samanantarātikrāntaprakaraṇavidhinā svaparobhayakṛtatvamahetusamutpanatvaṃ ca nirūpyamāṇaṃ bhāvānāmasat,",
  "SA10canprasu:3514": "anyaścotpādako vidhirasan,",
  "SA10canprasu:3515": "utpannarūpatvena caite bhāvā avidyātimiropahatamatinayanānāṃ bālapṛthagjanānāṃ khyānti,",
  "SA10canprasu:3516": "tasmānniḥsvabhāvā eva santo bālānāṃ visaṃvādakā māyākarituragādivat tadanabhijñānāṃ na tu vijñānām /",
  "SA10canprasu:3517_0": "ata eva sarvadharmasvābhāvāvyāparokṣadhīnayanaḥ samunmūlitāśeṣāvidyāvāsanaḥ caturviparyāsaviparyastātrāṇasattvaparitrāṇāya",
  "SA10canprasu:3517_1": "aviparītanaiḥ svābhāvyopadeśatatparo buddho jagadvibodhako mahākāruṇikaḥ-",
  "SA10canprasu:3518": "tanmṛṣā moṣadharma yadbhagavānityabhāṣata /",
  "SA10canprasu:3519": "sarve ca moṣadharmāṇaḥ saṃskārāstena te mṛṣā // 1 //",
  "SA10canprasu:3520": "sūtre uktam- tanmṛṣā moṣadharma yadidaṃ saṃskṛtam /",
  "SA10canprasu:3521": "etaddhi khalu bhikṣavaḥ paramaṃ satyaṃ yadidamamoṣadharma nirvāṇam /",
  "SA10canprasu:3522": "sarvasaṃskārāśca mṛṣā moṣadharmāṇaḥ iti /",
  "SA10canprasu:3523": "tathā- nāstyatra tathatā avitathatā vā /",
  "SA10canprasu:3524": "moṣadharmakamapyetat /",
  "SA10canprasu:3525": "pralopadharmakamapyetat iti /",
  "SA10canprasu:3526": "tadanena nyāyena yanmoṣadharma tanmṛṣetyevaṃ yasmāduktavāṃstathāgato bhagavān,",
  "SA10canprasu:3527": "sarve ca moṣadharmāṇaḥ saṃskārāḥ,",
  "SA10canprasu:3528": "tasmānmoṣadharmakatvena te saṃskārā mṛṣā bhavanti citrakarayantradārikāvat,",
  "SA10canprasu:3529": "lakṣaṇopetayantramayavāraṇavañcitodayanavatsarājavat /",
  "SA10canprasu:3530": "tatra visaṃvādakaṃ moṣadharmakaṃ vitathakhyātyālātacakravat /",
  "SA10canprasu:3531": "ato niḥsvabhāvatvena mṛṣā sarvasaṃskārāḥ moṣadharmakatvāt marīcikādijalavat /",
  "SA10canprasu:3532": "yattu satyaṃ na tanmoṣadharmakam, tadyathā nirvāṇamekam /",
  "SA10canprasu:3533": "tataśca vihitayā upapattyā asmāccāgamāt siddhaṃ sarvabhāvānāṃ naiḥsvābhāvyam /",
  "SA10canprasu:3534": "śūnyāḥ sarvadharmā niḥsvabhāvayogena iti ca prajñāpāramitā- ardhaśatikāpāṭhāt // 1 //",
  "SA10canprasu:3535": "atrāha- yadyevaṃ moṣadharmakatvena sarvasaṃskārāṇāṃ mṛṣātvaṃ pratipāditaṃ bhavatā,",
  "SA10canprasu:3536": "nanvevaṃ sati na santi sarve bhāvā iti sarvapadārthāpavādinī mithyādṛṣṭireva syāt /",
  "SA10canprasu:3537": "ucyate /",
  "SA10canprasu:3538": "satyaṃ moṣadharmakāḥ sarvasaṃskārāḥ, ye 'dyāpi bhavantaṃ muṣṇanti / nanu ca bhoḥ,",
  "SA10canprasu:3539": "tanmṛṣā moṣadharma yadyadi kiṃ tatra muṣyate /",
  "SA10canprasu:3540": "yadā asmābhiḥ tanmṛṣā moṣadharmakam ityuktam, tadā kiṃ tatra muṣyate?",
  "SA10canprasu:3541": "kiṃ tatrābhāvo bhavati?",
  "SA10canprasu:3542": "kaścidyadi padārtho 'bhaviṣyat, syāttasyāpavādādabhāvadarśanānmithyādṛṣṭiḥ /",
  "SA10canprasu:3543": "yadā tu padārthameva kaṃcinna paśyāmaḥ, tadā kiṃ tatra muṣyate?",
  "SA10canprasu:3544": "naiva kiṃcidabhāvo bhavatītyayukto 'yamupālambho bhavataḥ /",
  "SA10canprasu:3545": "atrāha- yadi abhāvadarśanamapi na pratipādyate, kiṃ punaranenāgamena pratipādyata iti? ucyate-",
  "SA10canprasu:3546": "etattūktaṃ bhagavatā śūnyatāparidīpakam // 2 //",
  "SA10canprasu:3547": "yadetaduktaṃ bhagavatā,",
  "SA10canprasu:3548": "tanna bhāvānāmabhāvaparidīpakam kiṃ tarhi śūnyatāparidīpakam svabhāvānutpādaparidīpakamityarthaḥ /",
  "SA10canprasu:3549": "yathoktamanavataptahradāpasaṃkramaṇasūtre-",
  "SA10canprasu:3550": "[Pp_105]",
  "SA10canprasu:3551": "yaḥ pratyayairjāyati sa hyajāto no tasya utpādu sabhāvato 'sti /",
  "SA10canprasu:3552": "yaḥ pratyayādhīnu sa śūnya ukto yaḥ śūnyatāṃ jānati so 'pramattaḥ //",
  "SA10canprasu:3553": "iti // 2 //",
  "SA10canprasu:3554": "atrāha- nāyamāgamo bhāvasvabhāvānutpādaṃ paridīpayati,",
  "SA10canprasu:3555": "kiṃ tarhi niḥsvabhāvatvam,",
  "SA10canprasu:3556": "svabhāvasyānavasthāyitvam,",
  "SA10canprasu:3557": "vināśitvam,",
  "SA10canprasu:3558": "iti / kuta etaditi cet,",
  "SA10canprasu:3559": "bhāvānāṃ niḥsvabhāvatvamanyathābhāvadarśanāt /",
  "SA10canprasu:3560": "vicāryamāṇānāmanyathātvaṃ vipariṇāmadarśanāt ityarthaḥ /",
  "SA10canprasu:3561": "etaduktaṃ bhavati- yadi bhāvānāṃ svabhāvo na syāt, tadānīṃ naivaiṣāmanyathātvamupalabhyeta /",
  "SA10canprasu:3562": "upalabhyate ca pariṇāmaḥ /",
  "SA10canprasu:3563": "tasmātsvabhāvānava sthāyitvameva sūtrārtha iti vijñeyam //",
  "SA10canprasu:3564": "itaścaitadevam / yasmāt-",
  "SA10canprasu:3565": "asvabhāvo bhāvo nāsti bhāvānāṃ śūnyatā yataḥ // 3 //",
  "SA10canprasu:3566": "yo hyasvabhāvo bhāvaḥ, sa nāsti /",
  "SA10canprasu:3567": "bhāvānāṃ ca śūnyatā dharma iṣyate /",
  "SA10canprasu:3568": "na ca asati dharmiṇi tadāśrito dharma upapadyate /",
  "SA10canprasu:3569": "na hi asati vandhyātanaye tacchayāmatopapadyata iti /",
  "SA10canprasu:3570": "tasmādastyeva bhāvānāṃ svabhāva iti // 3 //",
  "SA10canprasu:3571": "api ca-",
  "SA10canprasu:3572": "kasya syādanyathābhāvaḥ svabhāvaścenna vidyate /",
  "SA10canprasu:3573": "yadi bhāvānāṃ svabhāvo na syāt,",
  "SA10canprasu:3574": "yo 'yaṃ vipariṇāmalakṣaṇaḥ anyathābhāvaḥ,",
  "SA10canprasu:3575": "sa kasya syāditi? atrocyate /",
  "SA10canprasu:3576": "evamapi parikalpyamāne",
  "SA10canprasu:3577": "kasya syādanyathābhāvaḥ svabhāvo yadi vidyate // 4 //",
  "SA10canprasu:3578": "iha yo dharmo yaṃ padārthaṃ na vyabhicarati,",
  "SA10canprasu:3579": "sa tasya svabhāva iti vyapadiśyate,",
  "SA10canprasu:3580": "aparapratibaddhatvāt /",
  "SA10canprasu:3581": "agnerauṣṇyaṃ hi loke tadavyabhicāritvāt svabhāva ityucyate /",
  "SA10canprasu:3582": "tadeva auṣṇyamapsūpalabhyamānaṃ parapratyayasaṃbhūtatvātkṛtrimatvānna svabhāva iti /",
  "SA10canprasu:3583": "yadā caivamavyabhicāriṇā svabhāvena bhavitavyam,",
  "SA10canprasu:3584": "tadā asya avyabhicāritvādanyathābhāvaḥ syādabhāvaḥ /",
  "SA10canprasu:3585": "na hi agniḥ śaityaṃ pratipadyate /",
  "SA10canprasu:3586": "evaṃ bhāvānāṃ sati svabhāvābhyupagame 'nyathātvameva na saṃbhavet /",
  "SA10canprasu:3587": "upalabhyate caiṣāmanyathātvam /",
  "SA10canprasu:3588": "ato nāsti svabhāvaḥ // 4 //",
  "SA10canprasu:3589": "api ca /",
  "SA10canprasu:3590": "ayamanyathābhāvo bhāvānāṃ naiva saṃbhavati, yaddarśanātsasvabhāvatā syāt /",
  "SA10canprasu:3591": "yathā ca na saṃbhavati, tathā pratipādayannāha-",
  "SA10canprasu:3592": "[Pp_106]",
  "SA10canprasu:3593": "tasyaiva nānyathābhāvo nāpyanyasyaiva yujyate /",
  "SA10canprasu:3594": "yuvā na jīryate yasmādyasmājjīrṇo na jīryate // 5 //",
  "SA10canprasu:3595": "tasyaiva tāvat prāgvat prāgavasthāyāṃ vartamānasya bhāvasyānyathātvaṃ nopapadyate /",
  "SA10canprasu:3596": "tathā hi yūno yuvāvasthāyāmeva vartamānasya nāsti anyathātvam /",
  "SA10canprasu:3597": "athāpi avasthāntaraprāptasyaiva anyathātvaṃ parikalpyate, tadapi nopapadyate /",
  "SA10canprasu:3598": "anyathātvaṃ nāma jarāyāḥ paryāyaḥ /",
  "SA10canprasu:3599": "tadyadi yūno neṣyate, anyasyaiva jīrṇasya bhavatīti, tadapi na yujyate /",
  "SA10canprasu:3600": "yasmānna hi jīrṇasya punarjarayā saṃbandhaḥ, niṣprayojanatvāt /",
  "SA10canprasu:3601": "kiṃ hi jīrṇasya punarjarayā saṃbandhaḥ kuryāt?",
  "SA10canprasu:3602": "tadāgamanāntareṇa jīrṇatābhāvājjīrṇo jīryata iti na yujyate /",
  "SA10canprasu:3603": "atha yūna evānyathābhāvaḥ,",
  "SA10canprasu:3604": "tadayuktam,",
  "SA10canprasu:3605": "aprāptajarāvasthasya yuveti vyapadeśāt,",
  "SA10canprasu:3606": "avasthādvayasya ca parasparaviruddhatvāt // 5 //",
  "SA10canprasu:3607": "api ca /",
  "SA10canprasu:3608": "tasya cedanyathābhāvaḥ kṣīrameva bhaveddadhi /",
  "SA10canprasu:3609": "atha syāt- kṣīrāvasthāparityāgena dadhyavasthā bhavati, ataḥ na kṣīrameva dadhi bhavatīti /",
  "SA10canprasu:3610": "ucyate /",
  "SA10canprasu:3611": "yadi kṣīraṃ dadhi bhavatīti neṣyate parasparavirodhāt-",
  "SA10canprasu:3612": "kṣīrādanyasya kasyātha dadhibhāvo bhaviṣyati // 6 //",
  "SA10canprasu:3613": "kimudakasya dadhibhāvo bhavatu? tasmādasaṃbaddhameva tadanyasya dadhibhāvo bhaviṣyatīti /",
  "SA10canprasu:3614": "tadevamanyathātvāsaṃbhavāt kutastaddarśanāt sasvabhāvatā bhāvānāṃ prasetsyatīti na yuktametat /",
  "SA10canprasu:3615": "yathoktamāryaratnākaramahāyānasūtre-",
  "SA10canprasu:3616": "yo na pi jāyati no cupapadyī no cyavate na pi jīryati dharmaḥ /",
  "SA10canprasu:3617": "taṃ jinu darśayatī narasiṃha tatra nideśayi sattva maharṣī //",
  "SA10canprasu:3618": "yasya svabhāva na vidyati kaści no 'parabhāvatu kenaci labdhaḥ /",
  "SA10canprasu:3619": "nāntarato na pi bāhirato vā labhyati tatra niveśayi nāthaḥ //",
  "SA10canprasu:3620": "śānta gatī kathitā sugatena no ca gatī upapadyati kāci /",
  "SA10canprasu:3621": "tatra ca vyoharasī gatimukto muktaku mocayasī bahusattvān //",
  "SA10canprasu:3622": "[Pp_107]",
  "SA10canprasu:3623": "sarvi vadesi nirātmaka dharmān sattvatu grāhatu mocasi lokam /",
  "SA10canprasu:3624": "mukta svayaṃ gatito gatimukto tenasi pāragato na ca tīrṇaḥ //",
  "SA10canprasu:3625": "pāragato 'si bhavārṇavatīrṇaḥ pāragato na ca labhyati kaści /",
  "SA10canprasu:3626": "pāru na vidyati nāpi apāru pāragato 'smi vadesi ca vākyam //",
  "SA10canprasu:3627": "vāca na vidyati yāṃ ca vadesi yaṃ pi vadesi na vidyati taṃ pi /",
  "SA10canprasu:3628": "yasya vadesi na vidyati so 'pi yo 'pi vijānati so 'pi asanto //",
  "SA10canprasu:3629": "tatra praṇaṣṭu jagaṃ imu sarvaṃ vitathavikalpaniveśavaśena /",
  "SA10canprasu:3630": "śānta vijānati yo naru dharmāṃ stehi tathāgatu dṛṣṭa svayaṃbhūḥ //",
  "SA10canprasu:3631": "śānta prajānati dharma praṇītān prīti sa vindati toṣati sattvān /",
  "SA10canprasu:3632": "so bhavatī jinu jitvena kleśān ātma ............ /",
  "SA10canprasu:3633": "tena vijānita bodhi jinānāṃ buddhiya bodhayate sa jagaṃ pi /",
  "SA10canprasu:3634": "ityādi // 6 //",
  "SA10canprasu:3635": "yaccoktam- asvabhāvo bhāvo naivāsti,",
  "SA10canprasu:3636": "śūnyatā ca bhāvānāmiṣyate,",
  "SA10canprasu:3637": "tasmādasti śūnyatāaśrayo bhāvasvabhāva iti,",
  "SA10canprasu:3638": "etadapi na yujyate ityāha-",
  "SA10canprasu:3639": "yadyaśūnyaṃ bhavetkiṃcitsyācchūnyamiti kiṃcana /",
  "SA10canprasu:3640": "na kiṃcidastyaśūnyaṃ ca kutaḥ śūnyaṃ bhaviṣyati // 7 //",
  "SA10canprasu:3641": "yadi śūnyatā nāma kācit syāt, tadā tadāśrayo bhāvasvabhāvaḥ syāt /",
  "SA10canprasu:3642": "na tvevam /",
  "SA10canprasu:3643": "iha hi śūnyatā nāmeti sarvadharmāṇāṃ sāmānyalakṣaṇamityabhyupagamāt aśūnyadharmābhāvādaśūnyataiva nāsti /",
  "SA10canprasu:3644": "yadā ca aśūnyāḥ padārthā na santi,",
  "SA10canprasu:3645": "aśūnyatā ca nāsti,",
  "SA10canprasu:3646": "tadā pratipakṣanirapekṣatvācchūnyatāpi [Pp_108] khapuṣpamālāvannāstītyavasīyatām /",
  "SA10canprasu:3647": "yadā ca śūnyatā nāsti, tadātadāśrayā api padārthā na santīti sthitamavikalam // 7 //",
  "SA10canprasu:3648": "atrāha- trīṇi vimokṣamukhāni śūnyatānimittāpraṇihitākhyāni vimuktaye vineyebhyo bhagavatā nirdiṣṭāni sarvatīrthikasamayāsādhāraṇāni saugata eva pravacane samupalabhyante /",
  "SA10canprasu:3649": "yeṣāmupadeśārthameva buddhā bhagavanto 'śeṣatīrthyavādamahāmohāndhakārānugatajagati jagadekapradīpā nairātmyopadeśāvicchinnaśikhā utpadyante /",
  "SA10canprasu:3650": "sa bhavāṃstathāgatapravacanavyākhyānavyājena idānīṃ tāmeva śūnyatāṃ pratikṣeptumārabdhavān,",
  "SA10canprasu:3651": "ityalaṃ bhavatā svargāpavargamārgasamucchedakeneti /",
  "SA10canprasu:3652": "ucyate /",
  "SA10canprasu:3653": "aho vata bhavānatyunmukha iva atyantaviparyāsānnirvāṇapuragāminaṃ śivamṛjuṃ paramaṃ panthānamavadhūya bhāvābhiniveśavyā,",
  "SA10canprasu:3654": "kulitaṃ saṃsārakāntārānugameva mārgaṃ mokṣapuragāmitvena samāśrito nirmumukṣuḥ san saṃsārāṭavīkāntāraḥ sadbhirupālabhya eva san abhimānābhiniveśagrahapavaraśatayā tānevopālabhate /",
  "SA10canprasu:3655": "nanu bhoḥ, niravaśeṣakleśavyādhicikitsakairmahāvaidyarājaiḥ-",
  "SA10canprasu:3656": "śūnyatā sarvadṛṣṭīnāṃ proktā niḥsaraṇaṃ jinaiḥ /",
  "SA10canprasu:3657": "yeṣāṃ tu śūnyatā dṛṣṭistānasādhyān babhāṣire // 8 //",
  "SA10canprasu:3658": "iha sarveṣāmeva dṛṣṭikṛtānāṃ sarvagrahābhiniveśānāṃ yaniḥsaraṇamapravṛttiḥ sā śūnyatā /",
  "SA10canprasu:3659": "na ca dṛṣṭikṛtānāṃ nivṛttimātraṃ bhāvaḥ /",
  "SA10canprasu:3660": "ye tu tasyāmapi śūnyatāyāṃ bhāvābhiniveśinaḥ,",
  "SA10canprasu:3661": "tān prati avācakā vayamiti kuto 'smadupadeśāt sakalakalpanāvyāvṛttyā mokṣo bhaviṣyati?",
  "SA10canprasu:3662": "yaḥ nakiṃcidapi te paṇyaṃ dāsyāmītyuktaḥ,",
  "SA10canprasu:3663": "sa cet 'dehi bhostadeva mahyaṃ nakiṃcinnāma paṇyam,",
  "SA10canprasu:3664": "'; iti brūyāt,",
  "SA10canprasu:3665": "sa kenopāyena śakyaḥ paṇyābhāvaṃ grāhayitum?",
  "SA10canprasu:3666": "evaṃ yeṣāṃ śūnyatāyāmapi bhāvābhiniveśaḥ, kenedānīṃ sa teṣāṃ tasyāṃ bhāvābhiniveśo niṣidhyatāmiti?",
  "SA10canprasu:3667": "ato mahābhaiṣajye 'pi doṣasaṃjñitvāt paramacikitsakairmahāvaidyaistathāgataiḥ pratyākhyātā eva te /",
  "SA10canprasu:3668": "yathoktaṃ bhagavatā āryaratnakūṭasūtre-",
  "SA10canprasu:3669": "yanna śūnyatayā dharmān śūnyān karoti, api tu dharmā eva śūnyāḥ /",
  "SA10canprasu:3670": "yannānimittena dharmānanimittān karoti, api tu dharmā evānimittāḥ /",
  "SA10canprasu:3671": "yannāpraṇihitena dharmānapraṇihitān karoti, api tu dharmā evāpraṇihitāḥ /",
  "SA10canprasu:3672": "yaivaṃ pratyavekṣā, iyamucyate kāśyapa madhyamā pratipaddharmāṇāṃ bhūtapratyavekṣā /",
  "SA10canprasu:3673": "ye hi kāśyapa śūnyatopalambhena śūnyatāṃ pratisaranti, tānahaṃ naṣṭapraṇaṣṭāniti vadāmi //",
  "SA10canprasu:3674": "iti pravacanāt //",
  "SA10canprasu:3675": "tathā-",
  "SA10canprasu:3676": "varaṃ khalu kāśyapa sumerumātrā pudgaladṛṣṭirāśritā, na tveva abhāvābhiniveśikasya śūnyatādṛṣṭiḥ /",
  "SA10canprasu:3677": "tatkasya hetoḥ? sarvadṛṣṭikṛtānāṃ hi kāśyapa śūnyatā niḥsaraṇam /",
  "SA10canprasu:3678": "yasya khalu punaḥ śūnyataiva dṛṣṭiḥ, tamahamacikitsyamiti vadāmi /",
  "SA10canprasu:3679": "tadyathā kāśyapa glānaḥ puruṣaḥ syāt /",
  "SA10canprasu:3680": "tasmai [Pp_109] vaidyo bhaiṣajyaṃ dadyāt /",
  "SA10canprasu:3681": "tasya tadbhaiṣajyaṃ sarvadoṣānuccārya svayaṃ koṣṭhagataṃ na niḥsaret /",
  "SA10canprasu:3682": "tatkiṃ manyase kāśyapa api tu sa puruṣastato glānyānmukto bhavet? no hīdaṃ bhagavan /",
  "SA10canprasu:3683": "gāḍhataraṃ tasya puruṣasya glānyaṃ bhavet,",
  "SA10canprasu:3684": "yasya tadbhaiṣajyaṃ sarvadoṣānuccārya koṣṭhagataṃ na niḥsaret /",
  "SA10canprasu:3685": "bhagavānāha- evameva kāśyapa sarvadṛṣṭikṛtānāṃ śūnyatā niḥsaraṇam /",
  "SA10canprasu:3686": "yasya khalu punaḥ śūnyataiva dṛṣṭiḥ, tamahamacikitsyamiti vadāmi // iti // 8 //",
  "SA10canprasu:3687": "ityācāryacandrakīrtipādoparacitāyāṃ prasannapadāyāṃ madhyamakavṛttau saṃskāraparīkṣā nāma trayodaśamaṃ prakaraṇam //",
  "SA10canprasu:3688": "[Pp_110]",
  "SA10canprasu:3689": "14",
  "SA10canprasu:3690": "saṃsargaparīkṣā caturdaśamaṃ prakaraṇam /",
  "SA10canprasu:3691": "atrāha- astyeva bhāvasvabhāvaḥ, tatsaṃsargopadeśāt /",
  "SA10canprasu:3692": "iha yannāsti, na tasya saṃsargaḥ, tadyathā vandhyāsutaduhitroḥ /",
  "SA10canprasu:3693": "asti ca saṃskārāṇāṃ saṃsargopadeśaḥ /",
  "SA10canprasu:3694": "cakṣuḥ pratītya rūpāṇi cotpadyate cakṣurvijñānam,",
  "SA10canprasu:3695": "trayāṇāṃ saṃnipātaḥ sparśaḥ,",
  "SA10canprasu:3696": "sparśasahajā vedaneti vistaraḥ /",
  "SA10canprasu:3697": "tathā saṃjñā ca vedanā ca saṃsṛṣṭāvetau dharmau nāsaṃsṛṣṭāviti saṃskārāṇāṃ saṃsargopadeśaḥ /",
  "SA10canprasu:3698": "tadevaṃ saṃsargopadeśādvidyata eva bhāvasvabhāva iti /",
  "SA10canprasu:3699": "ucyate /",
  "SA10canprasu:3700": "syādetadevam, yadi saṃsarga eva bhavato bhavet, na tvasti, yasmāt-",
  "SA10canprasu:3701": "draṣṭavyaṃ darśanaṃ draṣṭā trīṇyetāni dviśo dviśaḥ /",
  "SA10canprasu:3702": "sarvaśaśca na saṃsargamanyonyena brajantyuta // 1 //",
  "SA10canprasu:3703": "tatra draṣṭavyaṃ rūpam,darśanaṃ cakṣuḥ, draṣṭā vijñānam /",
  "SA10canprasu:3704": "eṣāṃ trayāṇāṃ dviśo dviśaḥ saṃsargo nāsti /",
  "SA10canprasu:3705": "cakṣuṣo rūpasya ca, cakṣuṣo vijñānasya ca, vijñānasya rūpasya ca saṃsargo nāsti /",
  "SA10canprasu:3706": "ityevaṃ dviśo dviśaḥ saṃsargo na bhavati /",
  "SA10canprasu:3707": "sarvaśo 'pi trayāṇāmapyeṣāṃ yugapacca saṃsargo nāsti // 1 //",
  "SA10canprasu:3708": "yathā ca draṣṭavyadarśanadraṣṭaṇāṃ dviśo dviśaḥ sarvaśaśca saṃsargābhāvaḥ,",
  "SA10canprasu:3709": "evaṃ rāgaśca raktaśca rañjanīyaṃ ca dṛśyatām /",
  "SA10canprasu:3710": "rāgasya raktasya ca saṃsargo nāsti, rāgasya rañjanīyasya ca, trayāṇāmapi yugapatsaṃsargo nāsti /",
  "SA10canprasu:3711": "yathā caiṣām, evam-",
  "SA10canprasu:3712": "traidhena śeṣāḥ kleśāśca śeṣāṇyāyatanāni ca // 2 //",
  "SA10canprasu:3713": "anyonyena saṃsargaṃ na vrajanti /",
  "SA10canprasu:3714": "trayaḥ prakārāstridhā, tridhābhāvastraidham /",
  "SA10canprasu:3715": "tena traidhena śeṣāḥ kleśā dveṣamohādayaḥ,",
  "SA10canprasu:3716": "te ete dveṣadviṣṭadveṣaṇīyādinā traidhena śrotraśrotṛśrotavyādinā ca // 2 //",
  "SA10canprasu:3717": "kasmātpunareteṣāṃ saṃsargo nāstītyāha-",
  "SA10canprasu:3718": "anyenānyasya saṃsargastaccānyatvaṃna vidyate /",
  "SA10canprasu:3719": "draṣṭavyaprabhṛtīnāṃ yanna saṃsargaṃ vrajantyataḥ // 3 //",
  "SA10canprasu:3720": "yadityayaṃ yasmādarthe /",
  "SA10canprasu:3721": "yadi draṣṭavyādīnāṃ parasparamanyatvaṃ syāt, tadā kṣīrodakayoriva anyena anyasya saṃsargaḥ syāt /",
  "SA10canprasu:3722": "taccānyatvaṃ yasmādeṣāṃ draṣṭavyaprabhṛtīnāṃ na saṃbhavati, ato naite saṃsarga brajanti // 3 //",
  "SA10canprasu:3723": "api ca /",
  "SA10canprasu:3724": "na ca kevalamanyatvaṃ draṣṭavyāderna vidyate /",
  "SA10canprasu:3725": "kasyacitkenacitsārdhaṃ nānyatvamupapadyate // 4 //",
  "SA10canprasu:3726": "na ca kevalaṃ kāryakāraṇabhāvasthitānāṃ draṣṭavyādīnāmanyatvaṃ na saṃbhavati,",
  "SA10canprasu:3727": "ghaṭapaṭādīnāmapi padārthānāṃ sarveṣāṃ naiva saṃbhavatītyavasīyatām // 4 //",
  "SA10canprasu:3728": "[Pp_111]",
  "SA10canprasu:3729": "yathā caiṣāṃ draṣṭavyaprabhṛtīnāṃ parasparato 'nyatvamasat, tathā pratipādayannāha-",
  "SA10canprasu:3730": "anyadanyatpratītyānyannānyadanyadṛte 'nyataḥ /",
  "SA10canprasu:3731": "yatpratītya ca yattasmāttadanyannopapadyate // 5 //",
  "SA10canprasu:3732": "iha yadetad ghaṭākhyaṃ vastu paṭādanyaditi vyapadiśyate, tadetadanyadanyatpratītya anyadbhavati /",
  "SA10canprasu:3733": "anyavastunaḥ ṛte, ṛte 'nyataḥ, vinā anyat, anyadanyanna bhavati /",
  "SA10canprasu:3734": "yacca paṭākhyaṃ vastu anyad ghaṭākhyaṃ vastu pratītya anyadbhavati,",
  "SA10canprasu:3735": "tasmātpaṭākhyādvastunaḥ tad ghaṭākhyaṃ vastu nānyadbhavatītyavasīyatām /",
  "SA10canprasu:3736": "yasmāt,",
  "SA10canprasu:3737": "yatpratītya yadbhavati,",
  "SA10canprasu:3738": "tasmāttadanyanna bhavati,",
  "SA10canprasu:3739": "sāpekṣatvād bījāṅkuravat hrasvadīrghavacceti / tathā ca vakṣyati-",
  "SA10canprasu:3740": "pratītya yadyadbhavati na hi tāvattadeva tat /",
  "SA10canprasu:3741": "na cānyadapi tattasmānnocchinnaṃ nāpi śāśvatat //",
  "SA10canprasu:3742": "iti // 5 //",
  "SA10canprasu:3743": "atrāha- yadi ghaṭādanyaḥ paṭaḥ syāt,",
  "SA10canprasu:3744": "taṃ ca pṛthagbhūtaṃ paṭamapekṣya anyo ghaṭaḥ syāt,",
  "SA10canprasu:3745": "tadā ko doṣa iti / ucyate-",
  "SA10canprasu:3746": "yadyanyadanyadanyasmādanyasmādapyṛte bhavet /",
  "SA10canprasu:3747": "tadanyadanyadanyasmādṛte nāsti ca nāstyataḥ // 6 //",
  "SA10canprasu:3748": "eko 'tra anyaśabda upadarśane,",
  "SA10canprasu:3749": "aparaśca arthāntaraparāmarśī,",
  "SA10canprasu:3750": "anyaśca prasiddhoccāraṇam,",
  "SA10canprasu:3751": "iti anyaśabdatrayopādānam /",
  "SA10canprasu:3752": "yadi hi etad ghaṭākhyaṃ vastu paṭādanyasmādanyat syāt,",
  "SA10canprasu:3753": "tad ghaṭākhyaṃ vastu anyasmādapi paṭākhyādṛte anyadbhavet,",
  "SA10canprasu:3754": "tadā ca paṭanirapekṣasyaiva ekaikasya ghaṭasya anyatvaṃ bhavet /",
  "SA10canprasu:3755": "yaddhi yasmādanyat, tattena vināpi siddhayati /",
  "SA10canprasu:3756": "tadyathā /",
  "SA10canprasu:3757": "sa eva ghaṭo na svarūpaniṣpattāvanyaṃ paṭamapekṣate /",
  "SA10canprasu:3758": "evamanyatvamapi yadi ghaṭasya anyasmātpaṭādṛte bhavet,",
  "SA10canprasu:3759": "tadānīṃ paṭanirapekṣasya ghaṭasya paratvaṃ syāt /",
  "SA10canprasu:3760": "na tu ekaikasya paṭanirapekṣasya ghaṭasyānyatvaṃ dṛṣṭam/",
  "SA10canprasu:3761": "tasmādanyadbhavatīti bruvatā yadapekṣya yadanyat,",
  "SA10canprasu:3762": "tatastadanyanna bhavatīti sphuṭamabhyupetaṃ bhavati //",
  "SA10canprasu:3763": "atrāha- yadi khalu anyatvamevaṃ kutaścitkasyacinnāsti,",
  "SA10canprasu:3764": "nanu idamapi tadā na saṃbhavati vaktum- yasmādanyatpratītya anyadanyadbhavatīti,",
  "SA10canprasu:3765": "tasmādeva tadanyadanyanna bhavatīti /",
  "SA10canprasu:3766": "ucyate /",
  "SA10canprasu:3767": "yata eva hi parasparāpekṣikī bhāvānāmanyatvasiddhiḥ,",
  "SA10canprasu:3768": "ata eva anyadityucyate laukike vyavahāre sthitvā /",
  "SA10canprasu:3769": "vastutastu parīkṣyamāṇamanyatvaṃ na saṃbhavatīti brūmaḥ //",
  "SA10canprasu:3770": "yadi tarhi evamapyavidyamāne 'pyanyatve lokasaṃvṛtyā paṭādanyo ghaṭa iti vyapadiśyate,",
  "SA10canprasu:3771": "atha kasmād bījāṅkurayorapi evamanyatvaṃ na vyapadiśyate? ucyate /",
  "SA10canprasu:3772": "naiva hi loko ghaṭapaṭayoriva bījāṅkurayoranyatvaṃ pratipadyate,",
  "SA10canprasu:3773": "ghaṭapaṭayoriva janyajanakatvābhāvaprasaṅgāt,",
  "SA10canprasu:3774": "yaugapadyabhāvaprasaṅgāt /",
  "SA10canprasu:3775": "api ca /",
  "SA10canprasu:3776": "yasmādbījamātramu tvā bījakāryaṃ vṛkṣamupadarśayati pumān loke- ayaṃ vṛkṣo mayopta iti,",
  "SA10canprasu:3777": "tasmālloke 'pi kāryakāraṇabhūtānāṃ nāstyeva paratvamiti vyavasthāpyate // 6 //",
  "SA10canprasu:3778": "[Pp_112]",
  "SA10canprasu:3779": "atrāha- yadi padārthāntare padārthāntarasāpekṣā parabuddhiḥ syāt,",
  "SA10canprasu:3780": "syādeṣa doṣaḥ- tasmāttadanyanna bhavatīti /",
  "SA10canprasu:3781": "na tvevaṃ brūmaḥ /",
  "SA10canprasu:3782": "kiṃ tarhi iha anyatvaṃ nāma sāmānyaviśeṣo 'sti,",
  "SA10canprasu:3783": "tadyatra samavetam sa padārthaḥ padārthāntaranirapekṣayāpi para ityucyate,",
  "SA10canprasu:3784": "tasmāduktadoṣānavasaro 'smatpakṣe iti /",
  "SA10canprasu:3785": "ucyate syādetadevam, yadi anyatvameva syāt, na tvasti /",
  "SA10canprasu:3786": "ihedamanyatvaṃ kalpyamānamanyasmin vā kalpyeta ananyasmin vā?",
  "SA10canprasu:3787": "ubhayathā ca nopapadyata iti pratipādayannāha-",
  "SA10canprasu:3788": "nānyasmin vidyate 'nyatvamananyasminna vidyate /",
  "SA10canprasu:3789": "tatra anyasminnanyatvamastīti kalpyate, kiṃ tadānīmanyatvaparikalpanayā?",
  "SA10canprasu:3790": "anyavyapadeśasiddhayarthaṃ hi bhavatā anyatvaṃ parikalpyate /",
  "SA10canprasu:3791": "sa ca anyavyapadeśo vināpyanyatvena siddha eva,",
  "SA10canprasu:3792": "yasmāllabdhānyavyapadeśa eva padārthe 'nyasmin anyatvaṃ kalpyate,",
  "SA10canprasu:3793": "ityevaṃ tāvadanyasminnanyatvaṃ na saṃbhavati idānīmananyasminnapi anyatvaṃ nāsti,",
  "SA10canprasu:3794": "yasmādananya ucyate ekaḥ,",
  "SA10canprasu:3795": "tatra ca anyatvaviruddhamekatvamastīti yataḥ virodhādananyasminnapi anyatvaṃ na saṃbhavati /",
  "SA10canprasu:3796": "yacca idānīṃ nānyasminnananyasmin vidyate tadvayatiriktasya padārthāntarasyāsaṃbhavād etadvayatirikte 'pi padārthe na saṃbhavati, tatraivāsti /",
  "SA10canprasu:3797": "yadā caivamanyatvameva nāsti,",
  "SA10canprasu:3798": "tadā anyatvasamavāyanibandhanaḥ anyabuddhidhvanipravṛttiheturanyo 'pi padārtho nāstīti siddham //",
  "SA10canprasu:3799": "atrāha- yadyapi anyatvaṃ nāsti, tathāpi anyastāvadasti /",
  "SA10canprasu:3800": "na ca asati anyatve anyo bhavitumarhati, ato 'nyatvaṃ bhaviṣyatīti / ucyate-",
  "SA10canprasu:3801": "avidyamāne cānyatve nāstyanyadvā tadeva vā // 7 //",
  "SA10canprasu:3802": "yadā anyatvameva nāstīti prāk pratipāditam, tadā kutaḥ asati anyatve anyadvā tadeva vā bhaviṣyati?",
  "SA10canprasu:3803": "tadeveti ananyatvamityarthaḥ /",
  "SA10canprasu:3804": "tasmānnāsti anyadvā tadeva vā // 7 //",
  "SA10canprasu:3805": "atrāha- vidyanta eva darśanādayaḥ, saṃsargasadbhāvāt /",
  "SA10canprasu:3806": "iha darśanādīnāṃ yadyapi anyatvaṃ nāstīti pratipāditam,",
  "SA10canprasu:3807": "tathāpi trayāṇāṃ saṃnipātaḥ saṃgatiḥ sparśa iti saṃsargo 'sti /",
  "SA10canprasu:3808": "tataśca saṃsargasadbhāvād vidyanta eva darśanādaya iti /",
  "SA10canprasu:3809": "ucyate /",
  "SA10canprasu:3810": "syurevam, yadi teṣāṃ saṃsarga eva syāt /",
  "SA10canprasu:3811": "na tvasti /",
  "SA10canprasu:3812": "yathā ca nāsti, tathā pratipādayannāha-",
  "SA10canprasu:3813": "na tena tasya saṃsargo nānyenānyasya yujyate /",
  "SA10canprasu:3814": "iha yadi darśanādīnāṃ saṃsargaḥ syāt, sa ekatvena vā parikalpyeta anyatvena vā?",
  "SA10canprasu:3815": "tatra ekatve nāsti saṃsargaḥ /",
  "SA10canprasu:3816": "na hi ekakaṃ kṣīramudakanirapekṣamudakena saṃsṛjyata ityucyate /",
  "SA10canprasu:3817": "pṛthaktve 'pi saṃsargo nāsti /",
  "SA10canprasu:3818": "na hi udakātpṛthagavasthitaṃ kṣīramudakena saṃsṛjyata iti kathyate /",
  "SA10canprasu:3819": "evaṃ darśanādīnāṃ yadi ekatve sati saṃsargaḥ parikalpyate, so 'nupapannaḥ /",
  "SA10canprasu:3820": "ekakasyāpi cakṣuṣaḥ saṃsṛṣṭiprasaṅgāt /",
  "SA10canprasu:3821": "atha pṛthaktvam, evamapyanupapannaḥ /",
  "SA10canprasu:3822": "ekakasyāpi cakṣuṣo rūpādibhyaḥ pṛthagbhūtasya saṃsṛṣṭiprasaṅgāt /",
  "SA10canprasu:3823": "asati saṃsarge nāsti darśanādikamiti siddham //",
  "SA10canprasu:3824": "atrāha- yadyapi saṃsargo nāsti, tathāpi saṃsṛjyamānaṃ saṃsṛṣṭaṃ saṃsraṣṭā cāsti, tadapratiṣedhāt /",
  "SA10canprasu:3825": "na ca saṃsargamantareṇa saṃsṛjyamānaṃ saṃsṛṣṭaṃ saṃsraṣṭā ca saṃbhavati /",
  "SA10canprasu:3826": "tasmātsaṃsargo 'pi bhaviṣyatīti /",
  "SA10canprasu:3827": "ucyate /",
  "SA10canprasu:3828": "etadapi na yuktam /",
  "SA10canprasu:3829": "yasmādyadā saṃsarga eva nāstīti pratipāditam,",
  "SA10canprasu:3830": "asati ca [Pp_113] saṃsarge tadā kutaḥ saṃsṛjyamānādikam?",
  "SA10canprasu:3831": "tatra vartamānasaṃsargakriyāsādhanakarmabhūtaṃ saṃsṛjyamānam,",
  "SA10canprasu:3832": "saṃsṛṣṭaṃ niṣpannasaṃsargakriyam,",
  "SA10canprasu:3833": "saṃsraṣṭā kartā kriyāniṣpattau svātantryeṇāvasthitaḥ /",
  "SA10canprasu:3834": "tadatra saṃsargābhāvādeva saṃsṛjyamānādikamapaśyaṃstatpratiṣedhaṃ nigamayannāha-",
  "SA10canprasu:3835": "saṃsṛjyamānaṃ saṃsṛṣṭaṃsaṃsraṣṭā ca na vidyate // 8 //",
  "SA10canprasu:3836": "iti / yathoktaṃ bhagavatā [upāliparipṛcchāyām]",
  "SA10canprasu:3837": "sarvasayogi tu paśyati cakṣustatra na paśyati pratyayahīnam /",
  "SA10canprasu:3838": "[naiva ca] cakṣu papaśyati [rūpaṃ] tena sayogaviyogavikalpaḥ //",
  "SA10canprasu:3839": "ālokasamāśrita paśyati cakṣu rūpa manorama citravicitram /",
  "SA10canprasu:3840": "yena ca yogasamāśrita cakṣustena na paśyati cakṣu kadāci //",
  "SA10canprasu:3841": "te parinirvṛta laukika śūrā yehi svabhāvata jñātibhi dharmāḥ /",
  "SA10canprasu:3842": "kāmaguṇairhi caranti asaṅgāḥ saṅga vivarjiya sattva vinenti //",
  "SA10canprasu:3843": "no pi ca sattva na jīviha kaści sattvahitaṃ ca karonti jinendrāḥ /",
  "SA10canprasu:3844": "............. sattvu na asti karonti ca artham //",
  "SA10canprasu:3845": "saṅgu na vidyati atra kadāci .............. /",
  "SA10canprasu:3846": "............. tasya na vidyati vedana loke //",
  "SA10canprasu:3847": "tathā-",
  "SA10canprasu:3848": "bhāvitu mārga pavartitu jñāna śūnyaka dharma nirātmaka sarvi /",
  "SA10canprasu:3849": "yena vibhāvita bhontimi dharmāstasya bhavetpratibhānamanantam //",
  "SA10canprasu:3850": "ityācāryacandrakīrtipādoparacitāyāṃ prasannapadāyāṃ madhyamakavṛttau saṃsargaparīkṣā nāma caturdaśamaṃ prakaraṇam //",
  "SA10canprasu:3851": "[Pp_114]",
  "SA10canprasu:3852": "15",
  "SA10canprasu:3853": "svabhāvaparīkṣā pañcadaśamaṃ prakaraṇam /",
  "SA10canprasu:3854": "atrāha- vidyata eva bhāvānāṃ svabhāvaḥ, tanniṣpādakahetupratyayopādānāt /",
  "SA10canprasu:3855": "iha yannāsti na tasya niṣpādakahetupratyayopādānamasti yathā khapuṣpasya /",
  "SA10canprasu:3856": "upādīyante ca bījāvidyādayo hetupratyayā aṅkarasaṃskārādīnāṃ niṣpādakāḥ,",
  "SA10canprasu:3857": "ityato vidyata eva bhāvasvabhāva iti /",
  "SA10canprasu:3858": "ucyate /",
  "SA10canprasu:3859": "yadi bhāvānāṃ saṃskārāṅkurādīnāṃ svabhāvo 'sti, kimidānīṃ vidyamānānāṃ hetupratyayaiḥ prayojanam /",
  "SA10canprasu:3860": "yathā vartamānībhūtānāṃ saṃskārāṅkurādīnāṃ bhūyoniṣpattaye avidyābījādīnāmupādānaṃ kriyate evamanyadapi tadutpattaye na kartavyaṃ syāt,",
  "SA10canprasu:3861": "tatsvabhāvasya vidyamānatvāditi pratipādayannāha-",
  "SA10canprasu:3862": "na saṃbhavaḥ svabhāvasya yuktaḥ pratyayahetubhiḥ /",
  "SA10canprasu:3863": "atha syāt- naivotpādātpūrvaṃ kasyacidbhāvasya svabhāvo 'sti yato 'sya vidyamānatvādutpattivaiyarthyaṃ syāt,",
  "SA10canprasu:3864": "kiṃ tarhi utpādātpūrvamavidyamānasyaiva svabhāvasya hetupratyayān pratītya paścādutpādo bhavatīti / evamapīḥyamāṇe-",
  "SA10canprasu:3865": "hetupratyayasaṃbhūtaḥ svabhāvaḥ kṛtako bhavet // 1 //",
  "SA10canprasu:3866": "atha syāt- iṣyata eva hetupratyayasaṃbhūtatvātsvabhāvasya kṛtakatvam,",
  "SA10canprasu:3867": "tasmātkṛtakasyaiva svabhāvasyābhyupagamāt kṛtakatvaprasaṅgo nāsmākaṃ bādhaka iti,",
  "SA10canprasu:3868": "etadapi na yuktamityāha-",
  "SA10canprasu:3869": "svabhāvaḥ kṛtako nāma bhaviṣyati punaḥ katham /",
  "SA10canprasu:3870": "kṛtakaśceti svabhāvaśceti parasparaviruddhatvādasaṃgatārthametat /",
  "SA10canprasu:3871": "iha hi svo bhāvaḥ svabhāva iti vyutpatteḥ,",
  "SA10canprasu:3872": "yaḥ kṛtakaḥ padārthaḥ,",
  "SA10canprasu:3873": "sa loke naiva svabhāva iti vyapadiśyate,",
  "SA10canprasu:3874": "tadyathā apāmauṣpyaṃ dhātupiśācapratyayaniṣpāditaḥ karkeṭanādīnāṃ padmarāgādibhāvaśca /",
  "SA10canprasu:3875": "yastu akṛtakaḥ sa svabhāvaḥ, tadyathā agnerauṣṇyaṃ jātānāṃ padmarāgādīnāṃ padmarāgādisvabhāvaśca /",
  "SA10canprasu:3876": "sa hi teṣāṃ padārthāntarasaṃparkājanitatvātsvabhāva ityucyate /",
  "SA10canprasu:3877": "tadevamakṛtakaḥ svabhāva iti lokavyavahāre vyavasthite vayamidānīṃ brūmaḥ- yadetadauṣṇyaṃ tadaṣyagneḥ svabhāvo na bhavatīti gṛhyatāṃ kṛtakatvāt,",
  "SA10canprasu:3878": "iha maṇīndhanādityasamāgamādaraṇinirdharṣaṇādeśca agnerhetupratyayasāpekṣataiva upalabhyate /",
  "SA10canprasu:3879": "na ca agnivyatiriktamauṣṇyaṃ saṃbhavati /",
  "SA10canprasu:3880": "tasmādauṣṇyamapi hetupratyayajanitam,",
  "SA10canprasu:3881": "tataśca kṛtakam,",
  "SA10canprasu:3882": "kṛtakatvāccāpāmauṣṇyavat svabhāvo naiva bhavatīti sphuṭamavasīyate //",
  "SA10canprasu:3883": "nanu ca gopālāṅganājanaprasiddhametad agnerauṣṇyaṃ svabhāva iti /",
  "SA10canprasu:3884": "kiṃ khalu asmābhiruktaṃ na prasiddhamiti?",
  "SA10canprasu:3885": "etattu vayaṃ brūmaḥ- nāyaṃ svabhāvo bhavitumarhati svabhāvalakṣaṇaviyuktatvāt /",
  "SA10canprasu:3886": "avidyāviparyāsānugamāttu loko niḥsvabhāvameva bhāvajātaṃ sasvabhāvatvena pratipannaḥ /",
  "SA10canprasu:3887": "yathā hi [Pp_115] taimirikāḥ timirapratyayādasantameva keśādisvabhāvaṃ sasvabhāvatvenābhiniviṣṭāḥ,",
  "SA10canprasu:3888": "evamavidyātimiropahatamatinayanatayā bālā niḥsvabhāvaṃ bhāvajātaṃ sasvabhāvatvenābhiniviṣṭā yathābhiniveśaṃ lakṣaṇamācakṣate agnerauṣṇyaṃ svalakṣaṇam /",
  "SA10canprasu:3889": "tato 'nyatrānupalambhādasādhāraṇatvena svameva lakṣaṇamiti kṛtvā /",
  "SA10canprasu:3890": "bālajanaprasiddhayaiva ca bhagavatā tadevaiṣāṃ sāṃvṛtaṃ svarūpamabhidharme vyavasthāpitam /",
  "SA10canprasu:3891": "sādhāraṇaṃ tvanityatvādikaṃ sāmānyalakṣaṇamiti coktam /",
  "SA10canprasu:3892": "yadā tu vigatāvidyātimirāvadātaprajñācakṣuṣāṃ darśanamapekṣyate,",
  "SA10canprasu:3893": "tadā vitimiraiḥ taimirikopalabdhakeśādarśanavat bālajanamatiparikalpitānupalabdhasvabhāvairāryaiḥ pura ucyate parahitavyāpāraiḥ,",
  "SA10canprasu:3894": "nāyaṃ svabhāvo bhāvānāmiti /",
  "SA10canprasu:3895": "yathoktamāryalaṅkāvatārasūtre-",
  "SA10canprasu:3896": "keśoṇḍukaṃ yathā mithyā gṛhyate taimirikairjanaiḥ /",
  "SA10canprasu:3897": "tathā bhāvavikalpo 'yaṃ mithyā bālairvikalpyate //",
  "SA10canprasu:3898": "na svabhāvo na vijñaptirna ca vastu na cālayaḥ /",
  "SA10canprasu:3899": "bālairvikalpitā hyete śavabhūtaiḥ kutārkikaiḥ // iti /",
  "SA10canprasu:3900": "tathā-",
  "SA10canprasu:3901": "svabhāvānutpattiṃ saṃdhāya mahāmate mayā sarvadharmā anutpannā ityuktāḥ // iti vistaraḥ //",
  "SA10canprasu:3902": "atrāha- yadi khalu idamagnyāderauṣṇyādikaṃ hetupratyayasaṃbhūtatvena kṛtakatvānniḥsvabhāvamityucyate,",
  "SA10canprasu:3903": "kimidānīṃ tatsvabhāvasya lakṣaṇaṃ kaścāsau svabhāva iti vaktavyam / ucyate-",
  "SA10canprasu:3904": "akṛtrimaḥ svabhāvo hi nirapekṣaḥ paratra ca // 2 //",
  "SA10canprasu:3905": "iha svo bhāvaḥ svabhāva iti yasya padārthasya yadātmīyaṃ rūpaṃ tattasya svabhāva iti vyapadiśyate /",
  "SA10canprasu:3906": "kiṃ ca kasyātmīyaṃ yadyasyākṛtrimam, yattu kṛtrimaṃ na tattasyātmīyaṃ tadyathā apāmauṣṇyam /",
  "SA10canprasu:3907": "yacca yasyāyattaṃ tadapi tadātmīyaṃ tadyathā sve bhṛtyāḥ, svāni dhanāni /",
  "SA10canprasu:3908": "yattu yasya parāyattaṃ na tattasyātmīyaṃ tadyathā tāvatkālikāyācitakamasvatantram /",
  "SA10canprasu:3909": "yataścaivaṃ kṛtrimasya parasāpekṣasya ca svabhāvatvaṃ neṣṭam,",
  "SA10canprasu:3910": "ata eva auṣṇyamagnerhetupratyayapratibaddhatvātpūrvaṃmabhūtvā paścādutpādena kṛtakatvānna svabhāva iti yujyate /",
  "SA10canprasu:3911": "yataścaitadevam,",
  "SA10canprasu:3912": "ato yadevāgneḥ kālatraye 'pyavyabhicāri nijaṃ rūpamakṛtrimam,",
  "SA10canprasu:3913": "pūrvamabhūtvā paścādyanna bhavati,",
  "SA10canprasu:3914": "yacca hetupratyayasāpekṣaṃ na bhavati apāmauṣṇyavat pārāvāravat dīrghahrasvavadvā,",
  "SA10canprasu:3915": "tat svabhāva iti vyapadiśyate /",
  "SA10canprasu:3916": "kiṃ khalu agneḥ taditthaṃ svarūpamasti? na tadasti, na cāpi nāsti svarūpataḥ /",
  "SA10canprasu:3917": "yadyapi evam, tathāpi śrotṛṇāmuttrāsaparivarjanārthaṃ saṃvṛtyā samāropya tadastīti brūmaḥ /",
  "SA10canprasu:3918": "yathoktaṃ bhagavatā-",
  "SA10canprasu:3919": "anakṣarasya dharmasya śrutiḥ kā deśanā ca kā /",
  "SA10canprasu:3920": "śrūyate deśyate cāpi samāropādanakṣaraḥ // iti /",
  "SA10canprasu:3921": "ihāpi ca vakṣyati-",
  "SA10canprasu:3922": "[Pp_116]",
  "SA10canprasu:3923": "śūnyamiti na vaktavyamaśūnyamiti vā bhavet /",
  "SA10canprasu:3924": "ubhayaṃ nobhayaṃ ceti prajñaptyarthaṃ tu kathyate //",
  "SA10canprasu:3925": "yadi khalu tadadhyāropādbhavadbhirastītyucyate, kīdṛśaṃ tat?",
  "SA10canprasu:3926": "yā sā dharmāṇāṃ dharmatā nāma, saiva tatsvarūpam /",
  "SA10canprasu:3927": "atha keyaṃ dharmāṇāṃ dharmatā? dharmāṇāṃ svabhāvaḥ /",
  "SA10canprasu:3928": "ko 'yaṃ svabhāvaḥ? prakṛtiḥ /",
  "SA10canprasu:3929": "kā ceyaṃ prakṛtiḥ? yeyaṃ śūnyatā /",
  "SA10canprasu:3930": "keyaṃ śūnyatā? naiḥsvābhāvyam /",
  "SA10canprasu:3931": "kimidaṃ naiḥsvābhāvyam? tathatā /",
  "SA10canprasu:3932": "keyaṃ tathatā? tathābhāvo 'vikāritvaṃ sadaiva sthāyitā /",
  "SA10canprasu:3933": "sarvathānutpāda eva hyagnyādīnāṃ paranirapekṣatvādakṛtrimatvātsvabhāva ityucyate //",
  "SA10canprasu:3934": "etaduktaṃ bhavati- avidyātimiraprabhāvopalabdhaṃ bhāvajātaṃ yenātmanā vigatāvidyātimirāṇāmāryāṇāmadarśanayogena viṣayatvamupayāti,",
  "SA10canprasu:3935": "tadeva svarūpameṣāṃ svabhāva iti vyavasthāpyate /",
  "SA10canprasu:3936": "tasya cedaṃ lakṣaṇam-",
  "SA10canprasu:3937": "akṛtrimaḥ svabhāvo hi nirapekṣaḥ paratra ca /",
  "SA10canprasu:3938": "iti vyavasthāpayāṃbabhūvurācāryā iti vijñeyam /",
  "SA10canprasu:3939": "sa caiṣa bhāvānāmanutpādātmakaḥ svabhāva akiṃcittvena abhāvamātratvādasvabhāva eveti kṛtvā nāsti bhāvasvabhāva iti vijñeyam /",
  "SA10canprasu:3940": "yathoktaṃ bhagavatā-",
  "SA10canprasu:3941": "bhāvānabhāvāniti yaḥ prajānati sa sarvabhāveṣu na jātu sajjate /",
  "SA10canprasu:3942": "yaḥ sarvabhāveṣu na jātu sajjate sa ānimittaṃ spṛśate samādhim //",
  "SA10canprasu:3943": "iti // 2 //",
  "SA10canprasu:3944": "atrāha- yadyapi svabhāvo nāsti bhāvānām,",
  "SA10canprasu:3945": "tathāpi parabhāvastāvadasti,",
  "SA10canprasu:3946": "tadapratiṣedhāt sati ca parabhāve svabhāvo 'pi bhaviṣyati /",
  "SA10canprasu:3947": "svabhāvamantareṇa parabhāvāprasiddheriti / ucyate-",
  "SA10canprasu:3948": "kutaḥ svabhāvasyābhāve parabhāvo bhaviṣyati /",
  "SA10canprasu:3949": "svabhāvaḥ parabhāvasya parabhāvo hi kathyate // 3 //",
  "SA10canprasu:3950": "iha svabhāva eva hi loke kaścitsvabhāvāntarāpekṣayā para iti vyapadiśyate /",
  "SA10canprasu:3951": "yadi hi agnerauṣṇyaṃ svabhāvaḥ syāt, dravasvabhāvasalilasāpekṣayā parabhāva iti vyapadiśyeta /",
  "SA10canprasu:3952": "yadā tu mumukṣubhirvicāryamāṇasya kasyacitsvabhāva eva nāsti, tadā kutaḥ paratvaṃ syāt?",
  "SA10canprasu:3953": "parabhāvācca svabhāvo 'pi nāsti iti siddham // 3 //",
  "SA10canprasu:3954": "atrāha- yadyapi svabhāvaparabhāvau na staḥ, tathāpi bhāvastāvadasti, apratiṣedhāt /",
  "SA10canprasu:3955": "sa ca bhāvo bhavan svabhāvo vā bhavet, parabhāvo vā /",
  "SA10canprasu:3956": "tasmātsvabhāvaparabhāvāvapi bhaviṣyata iti / ucyate-",
  "SA10canprasu:3957": "svabhāvaparabhāvābhyāmṛte bhāvaḥ kutaḥ punaḥ /",
  "SA10canprasu:3958": "svabhāve parabhāve vā sati bhāvo hi sidhyati // 4 //",
  "SA10canprasu:3959": "[Pp_117]",
  "SA10canprasu:3960": "bhāvo hi parikalpyamānaḥ svabhāvo vā bhavet, parabhāvo vā /",
  "SA10canprasu:3961": "tau ca pūrvoktavidhinā na staḥ, iti tayorabhāvādbhāvo 'pi nāstītyavadhāryatām // 4 //",
  "SA10canprasu:3962": "atrāha- yadyapi bhavatā bhāvaḥ pratiṣiddhaḥ, tathāpyabhāvo 'sti, pratiṣedhābhāvāt /",
  "SA10canprasu:3963": "tataśca bhāvo 'pi bhaviṣyati pratidvandvisadbhāvāt, abhāvavaditi /",
  "SA10canprasu:3964": "ucyate /",
  "SA10canprasu:3965": "syādbhāvaḥ, yadi abhāva eva syāt / na tvastītyāha-",
  "SA10canprasu:3966": "bhāvasya cedaprasiddhirabhāvo naiva sidhyati /",
  "SA10canprasu:3967": "bhāvasya hyanyathābhāvamabhāvaṃ vruvate janāḥ // 5 //",
  "SA10canprasu:3968": "iha hi yadi bhāvo nāma kaścidabhaviṣyat, syāttasyānyathābhāvādabhāvaḥ /",
  "SA10canprasu:3969": "ghaṭādayo hi vartamānāvasthāyāḥ pracyutāḥ santaḥ anyathābhāvamāpannāḥ abhāvadhvanivācyā bhavanti loke /",
  "SA10canprasu:3970": "yadā tvamī ghaṭādayo bhāvarūpatvenaivāsiddhāḥ, tadā kuto 'vidyamānasvabhāvānāmanyathātvamiti /",
  "SA10canprasu:3971": "ataḥ abhāvo 'pi nāsti // 5 //",
  "SA10canprasu:3972": "tadevaṃ sarvathā svabhāvaparabhāvabhāvābhāveṣu anupapadyamāneṣu avidyātimiropahatamatinayanatayā viparītam-",
  "SA10canprasu:3973": "svabhāvaṃ parabhāvaṃ ca bhāvaṃ cābhāvameva ca /",
  "SA10canprasu:3974": "ye paśyanti na paśyanti te tattvaṃ buddhaśāsane // 6 //",
  "SA10canprasu:3975": "ye hi tathāgatapravacanāviparītavyākhyānābhimānitayā pṛthivyāḥ kāṭhinyaṃ svabhāvaḥ,",
  "SA10canprasu:3976": "vedanāyā viṣayānubhavaḥ,",
  "SA10canprasu:3977": "vijñānasya viṣayaprativijñaptiḥ svabhāvaḥ,",
  "SA10canprasu:3978": "ityevaṃ svabhāvaṃ bhāvānāṃ varṇayanti,",
  "SA10canprasu:3979": "anyadvijñānam,",
  "SA10canprasu:3980": "anyadrūpam,",
  "SA10canprasu:3981": "anyaiva ca vedanā,",
  "SA10canprasu:3982": "ityevaṃ parabhāvaṃ varṇayanti,",
  "SA10canprasu:3983": "vartamānāvasthaṃ ca vijñānādikaṃ bhāvatvena ye varṇayanti,",
  "SA10canprasu:3984": "vijñānādikameva ca atītatāmāpannamabhāva iti,",
  "SA10canprasu:3985": "na te paramagambhīrasya pratītyasamutpādasya tattvaṃ varṇayanti /",
  "SA10canprasu:3986": "yasmādyathoditopapattiviruddhaṃ svabhāvaparabhāvādīnāmastitvam,",
  "SA10canprasu:3987": "na copapattiviruddhaṃ padārthasvabhāvamanuvarṇayanti tathāgatāḥ /",
  "SA10canprasu:3988": "svayamaviparītāśeṣapadārthatattvasaṃbodhāt /",
  "SA10canprasu:3989": "ata eva buddhānāmeva bhagavatāṃ vacanaṃ pramāṇamityupavarṇayanti vicakṣaṇāḥ,",
  "SA10canprasu:3990": "sopapattikatvenāvisaṃvādakatvāt /",
  "SA10canprasu:3991": "ata eva ca āptebhyaḥ prahīṇāśeṣadoṣebhya āgatatvāt,",
  "SA10canprasu:3992": "āgamayatīti samantāt tattvaṃ gamayatīti vā,",
  "SA10canprasu:3993": "āmimukhyādgamanādvā tadāśrayeṇa lokasya nirvāṇagamanāt saṃbuddhavacanasyaiva āgamatvaṃ vyavasthāpyate /",
  "SA10canprasu:3994": "tadanyamatānāṃ tu upapattiviyuktatvānna prāmāṇyam, āgamābhāsatvaṃ ca vyavasthāpyate // 6 //",
  "SA10canprasu:3995": "yasmācca etāni svabhāvaparabhāvabhāvābhāvadarśanāni yuktividhuratvānna tattvāni,",
  "SA10canprasu:3996": "ata eva mumukṣūṇāṃ vineyajanānām-",
  "SA10canprasu:3997": "kātyāyanāvavāde cāstīti nāstīti cobhayam /",
  "SA10canprasu:3998": "pratiṣiddhaṃ bhagavatā bhāvābhāvavibhāvinā // 7 //",
  "SA10canprasu:3999": "uktaṃ hi bhagavatā āryakātyāyanāvavādasūtre-",
  "SA10canprasu:4000": "[Pp_118]",
  "SA10canprasu:4001": "yadbhūyasā kātyāyana ayaṃ loko 'stitāṃ vā abhiniviṣṭo nāstitāṃ ca /",
  "SA10canprasu:4002": "tena na parimucyate /",
  "SA10canprasu:4003": "jātijarāvyādhimaraṇaśokaparidevaduḥkhadaurmanasyopāyāsebhyo na parimucyate /",
  "SA10canprasu:4004": "pāñcagatikātsaṃsāracārakāgārabandhanānna parimucyate /",
  "SA10canprasu:4005": "mātṛmaraṇasaṃtāpaduḥkhānna parimucyate /",
  "SA10canprasu:4006": "pitṛmaraṇasaṃtāpaduḥkhāditi vistaraḥ //",
  "SA10canprasu:4007": "idaṃ ca sūtraṃ sarvanikāyeṣu paṭhayate /",
  "SA10canprasu:4008": "tadasmādāgamāt yathopavarṇitāyāścopapatternārhati prājñasvabhāvaparabhāvabhāvābhāvadarśanaṃ tathāgatavacanādatyantaviruddhamāsthātum /",
  "SA10canprasu:4009": "bhagavatā pratiṣiddhatvāt /",
  "SA10canprasu:4010": "kiṃviśiṣṭena bhagavatā? bhāvābhāvavibhāvinā /",
  "SA10canprasu:4011": "bhāvābhāvau vibhāvayituṃ śīlamasyeti bhāvābhāvavibhāvī /",
  "SA10canprasu:4012": "yathāvasthitabhāvābhāvāviparītasvabhāvaparijñānād bhāvābhāvavibhāvīti bhagavānevocyate /",
  "SA10canprasu:4013": "tena bhagavatā bhāvābhāvavibhāvinā yasmādastitvaṃca nāstitvaṃ ca ubhayametat pratiṣiddham,",
  "SA10canprasu:4014": "tasmānna yuktaṃ bhāvābhāvadarśanaṃ tattvamityāsthātum //",
  "SA10canprasu:4015": "tathā-",
  "SA10canprasu:4016": "astīti kāśyapa ayameko 'ntaḥ /",
  "SA10canprasu:4017": "nāstīti kāśyapa ayameko 'ntaḥ /",
  "SA10canprasu:4018": "yadenayorantayormadhyam, tadarūpyamanidarśanamapratiṣṭhamanābhāsamaniketamavijñaptikam /",
  "SA10canprasu:4019": "iyamucyate kāśyapa madhyamāṃ pratipad bhūtapratyavekṣā iti //",
  "SA10canprasu:4020": "tathā-",
  "SA10canprasu:4021": "astīti nāstīti ubhe 'pi antā śuddhī aśuddhīti ime 'pi antā /",
  "SA10canprasu:4022": "tasmādubhe anta vivarjayitvā madhye 'pi sthānaṃ na karoti paṇḍitaḥ //",
  "SA10canprasu:4023": "astīti nāstīti vivāda eṣaḥ śuddhī aśuddhīti ayaṃ vivādaḥ /",
  "SA10canprasu:4024": "vivādaprāptyā na duḥkhaṃ praśāmyati avivādaprāptyā ca duḥkhaṃ nirudhyate // iti /",
  "SA10canprasu:4025": "atrāha- yadi punarevamagnyādīnāṃ svabhāvata evāstitvaṃ syāt, ko doṣaḥ syāt? uktadoṣaḥ-",
  "SA10canprasu:4026": "hetupratyayasaṃbhūtaḥ svabhāvaḥ kṛtako bhavet /",
  "SA10canprasu:4027": "ityādinā // 7 //",
  "SA10canprasu:4028": "api ca /",
  "SA10canprasu:4029": "yadi ayameṣāmagnyādīnāṃ svabhāvaḥ syāt,",
  "SA10canprasu:4030": "tasya vidyamānasya sato na syāt punaranyathātvamiti pratipādayannāha-",
  "SA10canprasu:4031": "yadyastitvaṃ prakṛtyā syānna bhavedasya nāstitā /",
  "SA10canprasu:4032": "[Pp_119]",
  "SA10canprasu:4033": "yadi agnyāderbhāvasya prakṛtyā svabhāvato 'stitvam,",
  "SA10canprasu:4034": "tadā asya svabhāvasya prakṛtyā vidyamānasya punaranyathātvaṃ na syāt / yasmāt-",
  "SA10canprasu:4035": "prakṛteranyathābhāvo na hi jātūpapadyate // 8 //",
  "SA10canprasu:4036": "yadi eṣāmagnyādīnāmiyameva prakṛtiḥ syāt,",
  "SA10canprasu:4037": "svabhāvaḥ syāt,",
  "SA10canprasu:4038": "tadā prakṛteravikāriṇītvānna kadācitpunaranyathābhāva upapadyeta /",
  "SA10canprasu:4039": "na hi ākāśasyānāvaraṇatvaṃ kadācidapyanyathātvaṃ pratipadyate /",
  "SA10canprasu:4040": "evamagnyādīnāmapi prakṛtyā vidyamānānāṃ punaranyathātvaṃ na syāt /",
  "SA10canprasu:4041": "upalabhate ca bhavāneṣāmanyathātvaprabandhoparamalakṣaṇaṃ vināśam /",
  "SA10canprasu:4042": "tasmādvipariṇāmadharmitvādapāmauṣṇyavat nāyameṣāṃ svabhāva iti pratīyatām // 8 //",
  "SA10canprasu:4043": "atrāha- yadi prakṛtyā vidyamānasyānyathātvāsaṃbhavādanyathātvasya ca upalabhyamānatvāt prakṛtireṣāṃ bhāvānāṃ nāstītyucyate, nanu ca evamapi-",
  "SA10canprasu:4044": "prakṛtau kasya cāsatyāmanyathātvaṃ bhaviṣyati /",
  "SA10canprasu:4045": "kasya idānīṃ prakṛtyā svarūpeṇāvidyamānasya khapuṣpasyeva anyathātvaṃ bhaviṣyati?",
  "SA10canprasu:4046": "tasmādavidyamānaprakṛtikasya anyathātvānupalambhāt,",
  "SA10canprasu:4047": "anyathātvasya ca darśanāt,",
  "SA10canprasu:4048": "astyeva svabhāva iti /",
  "SA10canprasu:4049": "ucyate /",
  "SA10canprasu:4050": "yadi tāvakena matena prakṛtyā svabhāvena asaṃvidyamānasya anyathātvābhāvād anyathātvasya ca darśanātprakṛtirityucyate, evamapi-",
  "SA10canprasu:4051": "prakṛtau kasya ca satyāmanyathātvaṃ bhaviṣyati // 9 //",
  "SA10canprasu:4052": "kasyedānīṃ prakṛtyā svabhāvena vidyamānasya vartamānasyaiva anyathātvaṃ bhaviṣyati?",
  "SA10canprasu:4053": "tasmāt prakṛtyā vidyamānasya anyathātvaṃ nāstīti sarvathā anyathātvāsaṃbhava eva /",
  "SA10canprasu:4054": "tataśca nāsti prakṛtirbhāvānāmioti vijñeyam // 9 //",
  "SA10canprasu:4055": "yaccāpyuktam- anyathātvasya darśanānnāsti prakṛtiriti,",
  "SA10canprasu:4056": "tadapi paraprasiddhayā anyathātvadarśanamadhikṛtyoktam,",
  "SA10canprasu:4057": "na tvasmābhiḥ kadācidapi kasyacidanyathātvamabhyupetam /",
  "SA10canprasu:4058": "tadevamatyantataḥ prakṛtāvasaṃvidyamānāyāṃ sarvadharmeṣu asaṃvidyamāneṣu asvabhāveṣu tadanyathātve ca asaṃvidyamāne yo hi idānīmastitvaṃ nāstitvaṃ ca bhāvānāṃ parikalpayati,",
  "SA10canprasu:4059": "tasya evaṃ parikalpayato niyatameva-",
  "SA10canprasu:4060": "astīti śāśvatagrāho nāstītyucchedadarśanam /",
  "SA10canprasu:4061": "prasajyata iti vākyaśeṣaḥ /",
  "SA10canprasu:4062": "taccaitat śāśvatocchedadarśanaṃ svargāpavargamārgāntarāyakaratvād yasmānmahānarthakaram,",
  "SA10canprasu:4063": "tasmādastitvanāstitve nāśrīyeta vicakṣaṇaḥ // 10 //",
  "SA10canprasu:4064": "kasmātpunarbhāvābhāvadarśane sati śāśvatocchedadarśanaprasaṅgo bhavatīti? yasmāt-",
  "SA10canprasu:4065": "asti yaddhi svabhāvena na tannāstīti śāśvatam /",
  "SA10canprasu:4066": "nāstīdānīmabhūtpūrvamityucchedaḥ prasajyate // 11 //",
  "SA10canprasu:4067": "[Pp_120]",
  "SA10canprasu:4068": "yat svabhāvena astītyucyate,",
  "SA10canprasu:4069": "svabhāvasyānapāyitvānna tat kadācidapi nāstīti,",
  "SA10canprasu:4070": "evaṃ bhāvasyāstitvābhyupagame sati śāśvatadarśanamāpadyate /",
  "SA10canprasu:4071": "pūrvaṃ ca vartamānāvasthāyāṃ bhāvasvarūpamabhyupetya idānīṃ tadvinaṣṭatvānnāstiti paścādabhyupagacchataḥ ucchedadarśanaṃ prasajyate /",
  "SA10canprasu:4072": "yasya tu bhāvasvabhāva eva nopapadyate,",
  "SA10canprasu:4073": "na tasya śāśvatocchedadarśanaprasaṅgaḥ,",
  "SA10canprasu:4074": "bhāvasvabhāvānupalambhāt //",
  "SA10canprasu:4075": "nanu ca bhāvānāṃ svabhāvo nāstītyabhyupagacchato mā bhūdbhāvadarśanābhāvācchāśvatadarśanam,",
  "SA10canprasu:4076": "ucchedadarśanaṃ tu niyataṃ prasajyate iti /",
  "SA10canprasu:4077": "naivamabhāvadarśanaṃ bhavati /",
  "SA10canprasu:4078": "yo hi pūrvaṃ bhāvasvabhāvamabhyupetya paścāt tannivṛttimālambate,",
  "SA10canprasu:4079": "tasya pūrvopalabdhasvabhāvāpavādāt syādabhāvadarśanam /",
  "SA10canprasu:4080": "yastu taimirikopalabdhakeśeṣviva vitaimiriko na kiṃcidupalabhate,",
  "SA10canprasu:4081": "sa nāstīti bruvan kiṃcinnāstīti brūyāt pratiṣedhyābhāvāt /",
  "SA10canprasu:4082": "viparyastānāṃ tu mithyābhiniveśanivṛttyarthamataimirikā iva vayaṃ brūmaḥ- na santi sarvabhāvāḥ iti /",
  "SA10canprasu:4083": "na caivaṃ bruvatāmasmākaṃ parahitavyāpāraparāyaṇānāmucchedadarśanaprasaṅgaḥ / yathoktaṃ sūtre-",
  "SA10canprasu:4084": "yo hi bhagavan pūrvaṃ rāgadveṣamohabhāvābhyupagamaṃ kṛtvā paścānna santi rāgadveṣamohabhāvā iti bravīti,",
  "SA10canprasu:4085": "sa bhagavan vai nāstiko bhavati / iti vistaraḥ //",
  "SA10canprasu:4086": "yastu paratantracittacaittavastumātramabhyupetya tasya parikalpitasvabhāvābhāvādastitvadarśanaṃ pariharati,",
  "SA10canprasu:4087": "saṃkleśavyavadānanibandhanasya ca paratantravastumātrasadbhāvānnāstitvadarśanaṃ pariharati,",
  "SA10canprasu:4088": "tasya parikalpitasyāvidyamānatvāt paratantrasya ca vidyamānatvād astitvanāstitvadarśanadvayasyāpi upanipātāt kuto 'ntadvayaparihāraḥ?",
  "SA10canprasu:4089": "hetupratyayajanitasya ca sasvabhāvenāyuktatvapratipādanādayuktamevāsya vyākhyānam /",
  "SA10canprasu:4090": "tadevaṃ madhyamakadarśane eva astitvanāstitvadvayadarśanasyāprasaṅgaḥ,",
  "SA10canprasu:4091": "na vijñānavādidarśanādiṣviti /",
  "SA10canprasu:4092": "vijñeyam /",
  "SA10canprasu:4093": "ata evoktamāryaratnāvalyām-",
  "SA10canprasu:4094": "sasāṃkhyaullūkyanirgranthapudgalaskandhavādinam /",
  "SA10canprasu:4095": "pṛccha lokaṃ yadi vadatyastināstivyatikramam //",
  "SA10canprasu:4096": "dharmayautakamityasmādastināstivyatikramam /",
  "SA10canprasu:4097": "viddhi gambhīramityukta buddhānāṃ śāsanāmṛtam // iti //",
  "SA10canprasu:4098": "tathāvidhavineyajanabodhānurodhāttu paramārthadarśanasya upāyabhūtatvāt neyārthatvena bhagavatā mahākaruṇāparatantratayā vijñānādivādo deśitaḥ sāṃmitīyapudgalavādavat,",
  "SA10canprasu:4099": "na nītārthaḥ iti vijñeyam /",
  "SA10canprasu:4100": "yathoktamāryasamādhirājabhaṭṭārake-",
  "SA10canprasu:4101": "nītārthasūtrāntaviśeṣa jānati yathopadiṣṭā sugatena śūnyatā /",
  "SA10canprasu:4102": "yasmin punaḥ pudgala sattva pūruṣo neyārthato jānati sarvadharmān //",
  "SA10canprasu:4103": "[Pp_121]",
  "SA10canprasu:4104": "etacca āryākṣayamatinirdeśādiṣu vistareṇa boddhavyamiti /",
  "SA10canprasu:4105": "bhāvābhāvadarśanadvayaprasaṅgo yāvat tāvatsaṃsāra ityavetya mumukṣubhiretaddarśanadvayanirāsena sadbhirmadhyamā pratipad bhāvanīyā yathāvaditi /",
  "SA10canprasu:4106": "etaccoktaṃ bhagavatā-",
  "SA10canprasu:4107": "bhāva abhāva vibhāvayi jñānaṃ sarvi acintiya sarvi abhūtaṃ /",
  "SA10canprasu:4108": "ye puna cittavaśānuga bālāḥ te dukhitā bhavakoṭiśateṣu //",
  "SA10canprasu:4109": "bhāvānabhāvāniti yaḥ prajānatī sa sarvabhāveṣu na jātu sajjate /",
  "SA10canprasu:4110": "yaḥ sarvabhāveṣu na jātu sajjate sa ānimittaṃ spṛśate samādhim // iti /",
  "SA10canprasu:4111": "tathā-",
  "SA10canprasu:4112": "smarāmyahaṃ pūrvamatīta adhvani acintiye kalpi narāṇamuttamaḥ /",
  "SA10canprasu:4113": "utpannu lokārthakaro maharṣī nāmena so 'bhāvasamudgato 'bhūt //",
  "SA10canprasu:4114": "sa jātamātro gagane sthihitvā sarvāṇa dharmāṇabhāva deśayi /",
  "SA10canprasu:4115": "tadānurūpaṃ kṛta nāmadheyaṃ śabdena sarvaṃ trisahasra vijñayī //",
  "SA10canprasu:4116": "devāpi sarve pramumocu śabdaṃ abhāvanāmeti jino bhaviṣyati /",
  "SA10canprasu:4117": "yo jātamātraḥ pada sapta prakraman abhāva dharmāṇa samaṃ prakāśayī //",
  "SA10canprasu:4118": "buddho yadā bheṣyati dharmarājaḥ sarvāṇa dharmāṇa prakāśako muniḥ /",
  "SA10canprasu:4119": "tṛṇagulmavṛkṣauṣadhiśailaparvate abhāva dharmāṇa ravo bhaviṣyati //",
  "SA10canprasu:4120": "[Pp_122]",
  "SA10canprasu:4121": "yāvanti śabdāstahi lokadhātau sarve hyabhāvā na hi kaści bhāvaḥ /",
  "SA10canprasu:4122": "tāvanti kho tasya tathāgatasya ravu niścarī lokavināyakasya // iti /",
  "SA10canprasu:4123": "bhavatīti bhāvaḥ sattā /",
  "SA10canprasu:4124": "na vidyate sattā svabhāvaḥ sarvabhāvānāmityabhāvāḥ sarvadharmāḥ,",
  "SA10canprasu:4125": "śūnyāḥ sarvadharmā niḥsvabhāvayogeneti prajñāpāramitāpāṭhāt bhāvasvabhāvasyānupapatteḥ /",
  "SA10canprasu:4126": "abhāva dharmāṇa ravo bhaviṣyati",
  "SA10canprasu:4127": "ityādinā sūtrārtho 'vagantavyaḥ //",
  "SA10canprasu:4128": "yāvanti śabdāstahi lokadhātau",
  "SA10canprasu:4129": "sarve hyabhāvā na hi kaści bhāvaḥ / ityādi /",
  "SA10canprasu:4130": "bhūtvā abhāvapratiṣedhavivakṣitatvād bhāvābhāvārtha eva svabhāvābhāvārthaḥ //",
  "SA10canprasu:4131": "ityācāryacandrakīrtipādoparacitāyāṃ prasannapadāyāṃ madhyamakavṛttau svabhāvaparīkṣā nāma pañcadaśamaṃ prakaraṇam //",
  "SA10canprasu:4132": "[Pp_123]",
  "SA10canprasu:4133": "16",
  "SA10canprasu:4134": "bandhamokṣaparīkṣā ṣoḍaśamaṃ prakaraṇam /",
  "SA10canprasu:4135": "atrāha- vidyata eva bhāvānāṃ svabhāvaḥ, saṃsārasadbhāvāt /",
  "SA10canprasu:4136": "iha saṃsaraṇaṃ saṃsṛtiḥ gatergatyantaragamanaṃ saṃsāra ityucyate /",
  "SA10canprasu:4137": "yadi bhāvānāṃ svabhāvo na syāt, kasya gatergatyantaragamanaṃ saṃsāraḥ syāt?",
  "SA10canprasu:4138": "na hi avidyamānānāṃ vandhyāsūnusaṃskārāṇāṃ saṃsaraṇaṃ dṛṣṭam /",
  "SA10canprasu:4139": "tasmāt saṃsārasadbhāvāt vidyata eva bhāvānāṃ svabhāva iti /",
  "SA10canprasu:4140": "ucyate /",
  "SA10canprasu:4141": "syādbhāvānāṃ svabhāvaḥ, yadi saṃsāra eva bhavet /",
  "SA10canprasu:4142": "na tvasti /",
  "SA10canprasu:4143": "iha yadi saṃsāraḥ syāt, sa niyataṃ saṃskārāṇāṃ vā bhavet sattvasya vā?",
  "SA10canprasu:4144": "kiṃ cātaḥ?",
  "SA10canprasu:4145": "ubhayathā ca doṣa ityāha-",
  "SA10canprasu:4146": "saṃskārāḥ saṃsaranti cenna nityāḥ saṃsaranti te /",
  "SA10canprasu:4147": "saṃsaranti ca nānityāḥ sattve 'pyeṣa samaḥ kramaḥ // 1 //",
  "SA10canprasu:4148": "tatra yadi saṃskārāḥ saṃsarantīti parikalpyate, kiṃ te nityāḥ saṃsaranti uta anityāḥ?",
  "SA10canprasu:4149": "tatra na nityāḥ saṃsaranti niṣkriyatvāt, anityānāṃ ca ghaṭādīnāṃ sakriyatvopalambhāt /",
  "SA10canprasu:4150": "atha anityāḥ, ye hi akriyāḥ, te utpādasamanantarameva vinaṣṭāḥ /",
  "SA10canprasu:4151": "ye ca vinaṣṭāḥ, kutasteṣāmavidyamānatvādvandhyāsūnusaṃskārāṇāmiva kvacid gamanam?",
  "SA10canprasu:4152": "ityevamanityānāmapi nāsti saṃsāraḥ //",
  "SA10canprasu:4153": "athāpi syāt- anityā eva santo hetuphalasaṃbandhaparaṃparayā avicchinnakramāḥ saṃtānena ca pravartamānāḥ saṃskārāḥ saṃsarantīti /",
  "SA10canprasu:4154": "etadapi nopapadyate /",
  "SA10canprasu:4155": "kutaḥ? yat tāvadutpadyate kāryam, tasya saṃsāro nāsti, kutaścidanāgamanāt kvaciccāgamanāt /",
  "SA10canprasu:4156": "yacca kāraṇaṃ naṣṭam, tasyāpi saṃsāro nāsti, kutaścidanāgamanāt kvaciccāgamanāt /",
  "SA10canprasu:4157": "saṃskāramātravyatirekeṇa atītānāgatayorasiddhatvāt, naṣṭājātatvena avidyamānatvāt //",
  "SA10canprasu:4158": "uttarasmin kṣaṇe utpanne pūrvaḥ saṃsaratīti cet,",
  "SA10canprasu:4159": "yadi pūrvottarayoḥ kṣaṇayorekatvaṃ syāt, syādetadevam /",
  "SA10canprasu:4160": "na tu ekatvamasti kāryakāraṇabhāvāt, cakṣūrūpacakṣurvijñānānāṃ nāsti ca /",
  "SA10canprasu:4161": "kiṃ ca ekatve sati pūrvottarakṣaṇavācyataiva na syāt /",
  "SA10canprasu:4162": "na hi eko devadattaḥ ekadā pūrvaścottaraśceti vyapadiśyate /",
  "SA10canprasu:4163": "evamihāpi ekatvāt pūrvottarakṣaṇavyapadeśa eva na syāt /",
  "SA10canprasu:4164": "api ca pūrvakṣaṇo naṣṭa iti na syāduttarakṣaṇavadavyatiriktatvāt /",
  "SA10canprasu:4165": "uttarakṣaṇa utpanna iti na syāt, pūrvakṣaṇavadavyatiriktatvāt /",
  "SA10canprasu:4166": "atha anyatve sati saṃsaraṇaṃ syāt, evaṃ sati arhatāmapi saṃsaraṇaṃ syāt /",
  "SA10canprasu:4167": "anyasya pṛthagjanasya saṃsārotpattisadbhāvāt /",
  "SA10canprasu:4168": "nirvṛtaśca pradīpaḥ pradīpāntare jvalatīti syāt /",
  "SA10canprasu:4169": "kiṃ cānyat /",
  "SA10canprasu:4170": "naṣṭādvā pūrvakṣaṇāduttarasya kṣaṇasyodayaḥ syādanaṣṭānnaśyamānādvā?",
  "SA10canprasu:4171": "tatra yadi naṣṭādiṣyate, vahnidagdhādapi bījādaṅkurodayaḥ syāt, tataśca nirhetukaḥ syāt /",
  "SA10canprasu:4172": "atha anaṣṭāt,",
  "SA10canprasu:4173": "evamapi avikṛte 'pi bīje 'ṅkurodayaḥ syāt,",
  "SA10canprasu:4174": "kāryakāraṇayośca yaugapadyaṃ syāt,",
  "SA10canprasu:4175": "nirhetukaścotpādaḥ syāt /",
  "SA10canprasu:4176": "naśyamānāditi cet /",
  "SA10canprasu:4177": "naṣṭānaṣṭavyatirekeṇa naśyamānābhāvāt,",
  "SA10canprasu:4178": "naṣṭānaṣṭayośca [Pp_124] vihitadoṣatvānnaśyamānādapi nāstyutpattiriti,",
  "SA10canprasu:4179": "kutaḥ kāryakāraṇavyavasthā pūrvottarakṣaṇavyavasthā vā bhaviṣyati?",
  "SA10canprasu:4180": "yadā ca pūrvottarakṣaṇavyavasthā kāryakāraṇavyavasthā ca nāsti,",
  "SA10canprasu:4181": "tadā saṃtāno 'pi nāsti,",
  "SA10canprasu:4182": "tadabhāvānnāsti bhavatāṃ saṃsāra iti anityānāmapi saṃskārāṇāṃ nāsti saṃsāra iti //",
  "SA10canprasu:4183": "atraike varṇayanti- satyaṃ saṃskārā na saṃsaranti utpattividhuratvāt,",
  "SA10canprasu:4184": "kiṃ tarhi sattvaḥ saṃsaratīti /",
  "SA10canprasu:4185": "ucyate /",
  "SA10canprasu:4186": "sattve 'pyeṣa samaḥ kramaḥ /",
  "SA10canprasu:4187": "sattvaḥ saṃsaratītyucyamāne kimasau nityaḥ saṃsarati,",
  "SA10canprasu:4188": "uta anityaḥ,",
  "SA10canprasu:4189": "iti vicāryamāṇe ya eva saṃskārāṇāṃ saṃsaraṇānupapattikramaḥ,",
  "SA10canprasu:4190": "sa samatvātsattve 'pi samo nipatati /",
  "SA10canprasu:4191": "tasmātsattvo 'pi na saṃsarati // 1 //",
  "SA10canprasu:4192": "atrāha- naiva hi sattvasaṃskārāṇāṃ saṃsārānupapattikramaḥ samo bhavitumarhati,",
  "SA10canprasu:4193": "yasmādiha saṃskārāṇāṃ nityānityabhūtānāṃ saṃsaraṇaṃ nāstītyuktam /",
  "SA10canprasu:4194": "na caivamātmā nityānityabhūtaḥ /",
  "SA10canprasu:4195": "tasya hi skandhebhyastattvānyatvāvaktavyatāvat nityatvenānityatvenāpyavaktavyatā vyavasthāpyate /",
  "SA10canprasu:4196": "tasmādātmaiva saṃsaratīti na coktadoṣaprasaṅga iti / ucyate-",
  "SA10canprasu:4197": "pudgalaḥ saṃsarati cetskandhāyatanadhātuṣu /",
  "SA10canprasu:4198": "pañcadhā mṛgyamāṇo 'sau nāsti kaḥ saṃsariṣyati // 2 //",
  "SA10canprasu:4199": "yadi pudgalo nāma kaścit syāt, sa saṃsaret /",
  "SA10canprasu:4200": "na tvasti /",
  "SA10canprasu:4201": "yasmāt skandhāyatanadhātuṣu pañcadhā mṛgyamāṇo nāsti / kathaṃ kṛtvā?",
  "SA10canprasu:4202": "indhanaṃ punaragnirna nāgniranyatra cendhanāt /",
  "SA10canprasu:4203": "nāgnirindhanavānnāgnāvindhanāni na teṣu saḥ //",
  "SA10canprasu:4204": "agnīndhanābhyāṃ vyākhyāta ātmopādānayoḥ kramaḥ //",
  "SA10canprasu:4205": "ityevaṃ skandhāyatanadhātusvabhāva ātmā na bhavati /",
  "SA10canprasu:4206": "nāpi tebhyo vyatiriktaḥ /",
  "SA10canprasu:4207": "na skandhāyatanadhātumān /",
  "SA10canprasu:4208": "na skandhāyatanadhātuṣvātmā /",
  "SA10canprasu:4209": "nātmani skandhāyatanadhātavaḥ /",
  "SA10canprasu:4210": "ityevaṃ pañcadhā mṛgyamāṇa ātmā na saṃbhavati pūrvoditena nyāyena /",
  "SA10canprasu:4211": "yaścedānīṃ skandhāyatanadhātuṣvevaṃ vicāryamāṇaḥ pañcadhā na saṃbhavati,",
  "SA10canprasu:4212": "sa kathamavidyamānaḥ san saṃsariṣyatīti?",
  "SA10canprasu:4213": "evamātmano 'pi nāsti saṃsāraḥ, vandhyāsutasyeva avidyamānatvāt // 2 //",
  "SA10canprasu:4214": "api ca / ayamātmā-",
  "SA10canprasu:4215": "upādānādupādānaṃ saṃsaran vibhavo bhavet /",
  "SA10canprasu:4216": "vibhavaścānupādānaḥ kaḥ sa kiṃ saṃsariṣyati // 3 //",
  "SA10canprasu:4217": "[Pp_125]",
  "SA10canprasu:4218": "bhavatu kāmamātmanaḥ saṃsāraḥ, yadi anupādānasya sato 'sya saṃsāro yuktaḥ syāt /",
  "SA10canprasu:4219": "kathaṃ punarasya anupādānatā prasajyata iti pratipādayannāha-",
  "SA10canprasu:4220": "upādānādupādānaṃ saṃsaran vibhavo bhavet iti /",
  "SA10canprasu:4221": "iha hi manuṣyopādānāddevopādānaṃ gacchan parityajya vā manuṣyopādānaṃ devopādānaṃ gacchedaparityajya vā?",
  "SA10canprasu:4222": "yadi tāvatparityajya gacchatītyucyate,",
  "SA10canprasu:4223": "tadā pūrvopādānasya parityāgāduttarasya cānupādānāttadantarāle vibhavaḥ syāt /",
  "SA10canprasu:4224": "vigato bhavo vibhavaḥ /",
  "SA10canprasu:4225": "bhavaḥ pañcopādānaskandhāḥ, tadrahitaḥ syāt /",
  "SA10canprasu:4226": "yaśca vibhavo 'nupādānaḥ, sa skandharahitatvāt prajñaptyupādānakāraṇarahitatvānnirhetukaḥ syāt /",
  "SA10canprasu:4227": "yaśca anupādāno nirañjano 'vyakto nirhetukaḥ, kaḥ saḥ? na kaścit saḥ /",
  "SA10canprasu:4228": "nāstyeva sa ityarthaḥ /",
  "SA10canprasu:4229": "tasmiṃścāsati tadabhāvādeva upādānamapi nirupādātṛkaṃ nāstīti kiṃ saṃsariṣyati?",
  "SA10canprasu:4230": "nāstyeva tat, yatsaṃsariṣyatītyarthaḥ /",
  "SA10canprasu:4231": "athavā, kimityetat saṃsaraṇakriyāviśeṣaṇam /",
  "SA10canprasu:4232": "tataśca avidyamānatvāt naiva saṃsaraṇakriyāṃ kariṣyati /",
  "SA10canprasu:4233": "evaṃ tāvatpūrvopādānaparityāgena saṃsaraṇamayuktam /",
  "SA10canprasu:4234": "atha aparityāgena, tathāpi nopapadyate /",
  "SA10canprasu:4235": "kiṃ kāraṇam? pūrvasyāparityāgāduttarasya ca grahaṇād yasmādekasyātmano dvayātmakatā syāt /",
  "SA10canprasu:4236": "na caitadiṣyata iti /",
  "SA10canprasu:4237": "tasmādaparityāgenāpi saṃsaraṇaṃ nāsti //",
  "SA10canprasu:4238": "atha pūrvottarayorbhavayormadhye āntarābhavikaskandhasaṃbhavāt,",
  "SA10canprasu:4239": "taiśca sopādānatvāt sopādānaṃ saṃsarato 'pi na vibhavatāprasaṅga iti /",
  "SA10canprasu:4240": "tadapi na yuktam,",
  "SA10canprasu:4241": "pūrvabhavaparityāgāparityāgābhyāmāntarāmavikaskandhasaṃsāre 'pi tulyaprasaṅgatvāt //",
  "SA10canprasu:4242": "yugapattyāgopādānādadoṣa iti cet, ucyate /",
  "SA10canprasu:4243": "kimekadeśena pūrvopādānaṃ tyajate ekadeśenāntarābhavopādānaṃ saṃcarati, atha sarvātmanā?",
  "SA10canprasu:4244": "tatra yadi avayaveneti parikalpyate, tadā dvayātmakatāprasaṅgādityuktadoṣaḥ /",
  "SA10canprasu:4245": "atha sarvātmanā, evamapi sa eva vibhavatāprasaṅga āpadyate /",
  "SA10canprasu:4246": "etāvāṃstu viśeṣaḥ yadantarābhavasaṃcāre 'tisāmīpyāt sūkṣmaṃ kālamanupādānaḥ syāt /",
  "SA10canprasu:4247": "na ca sarvātmanā ekasya padārthasya abhinnapadārthasya viṣaye yugapat tyāgopādāne dṛṣṭe /",
  "SA10canprasu:4248": "na hi ekasya devadattasya sarvātmanā gṛhādgṛhaṃ saṃcarataḥ ekadā tyāgopādānakriye dve saṃbhavataḥ /",
  "SA10canprasu:4249": "atha ekena pādena ekasya parityāgādaparasya copādānād yugapattyāgopādāne parikalpyete,",
  "SA10canprasu:4250": "nanu evaṃ sati pādadvayavad dvayātmakatā ātmanaḥ syāt /",
  "SA10canprasu:4251": "aṃśena pūrvatrāvasthānādaṃśena cottaratrāvasthānādanekāvayavatā prasajyeta /",
  "SA10canprasu:4252": "tasmād yaugapadyenāpi tyāgopādāne na saṃbhavataḥ ityaparihāra evāyam /",
  "SA10canprasu:4253": "tasmādantarābhavopādāne 'pi sa eva doṣaprasaṅga iti sarvathā ātmano 'pi nāsti saṃsāraḥ //",
  "SA10canprasu:4254": "yadā ca saṃskārāṇāmātmanaśca saṃsāro nāsti, tadā nāstyeva saṃsāra iti sthitam // 3 //",
  "SA10canprasu:4255": "atrāha- vidyata eva saṃsāraḥ, pratidvandvisadbhāvāt /",
  "SA10canprasu:4256": "iha yo nāsti, na tasya pratidvandvī vidyate, tadyathā vandhyāsūnoriti /",
  "SA10canprasu:4257": "asti ca saṃsārasya pratidvandvi nirvāṇam /",
  "SA10canprasu:4258": "tasmādasti saṃsāra iti /",
  "SA10canprasu:4259": "ucyate /",
  "SA10canprasu:4260": "syātsaṃsāraḥ, yadi tatpratidvandvi nirvāṇaṃ syāt / na tvastītyāha-",
  "SA10canprasu:4261": "[Pp_126]",
  "SA10canprasu:4262": "saṃskārāṇāṃ na nirvāṇaṃ kathaṃcidupapadyate /",
  "SA10canprasu:4263": "sattvasyāpi na nirvāṇaṃ kathaṃcidupapadyate // 4 //",
  "SA10canprasu:4264": "yadi nirvāṇaṃ nāma kiṃcit syāt,",
  "SA10canprasu:4265": "tat parikalpyamānaṃ saṃskārāṇāṃ nityānāṃ vā parikalpyeta anityānāṃ vā?",
  "SA10canprasu:4266": "tatra nityānāmavikāriṇāṃ kiṃ nirvāṇaṃ kuryāt?",
  "SA10canprasu:4267": "anityānāmapi asaṃvidyamānānāṃ kiṃ nirvāṇaṃ kuryāditi sarvaṃ pūrveṇa tulyam /",
  "SA10canprasu:4268": "na kathaṃciditi na kenāpi prakāreṇetyarthaḥ //",
  "SA10canprasu:4269": "atha sattvasya nirvāṇaṃ parikalpyate, tadapi nityasya vā anityasya vā pūrvavannopapadyate //",
  "SA10canprasu:4270": "atha nityānityatvenāvācyasya parikalpyate,",
  "SA10canprasu:4271": "nanvevaṃ sati nirvāṇe 'pyātmāstītyabhyupeta bhavati saṃsāra iva /",
  "SA10canprasu:4272": "api ca /",
  "SA10canprasu:4273": "sopādānasyaivātmanaḥ avācyatā yujyate /",
  "SA10canprasu:4274": "na ca nirvāṇe upādānamastīti kuto 'sya avācyatā?",
  "SA10canprasu:4275": "bhavatu vā tattvānyatvāvācyatā ātmanaḥ, api tu kimasau nirvāṇe 'sti uta nāsti?",
  "SA10canprasu:4276": "yadi asti, tadā mokṣe 'pi tasya sadbhāvānnityatā syāt /",
  "SA10canprasu:4277": "atha nāsti, tadā anitya ātmā syāt /",
  "SA10canprasu:4278": "tataśca tattvānyatvāvācyatāvannityānityatvenāpi ātmanaḥ avaktavyateti na syāt /",
  "SA10canprasu:4279": "atha nirvāṇe 'pi ātmanaḥ astitvanāstitvenāvācyataiva iṣyate, evamapi kimasau vijñeyaḥ, atha na?",
  "SA10canprasu:4280": "yadi vijñeyaḥ, na tarhi nirupādāno 'sāvātmā nirvāṇe vijñeyatvāt saṃsāra iva /",
  "SA10canprasu:4281": "atha na vijñāyate, tatrāsau avijñeyasvarūpatvāt khapuṣpavannāstyeveti kuto 'sya avācyatā?",
  "SA10canprasu:4282": "tadevaṃ nirvāṇamapi nāsti /",
  "SA10canprasu:4283": "tadabhāvānnāsti saṃsāra iti /",
  "SA10canprasu:4284": "ata evoktaṃ bhagavatyāmaṣṭasāhasrikāyām-",
  "SA10canprasu:4285": "nirvāṇamapyāyuṣman subhūte māyopamaṃ svapnopamam /",
  "SA10canprasu:4286": "buddhadharmā āyuṣman subhūte māyopamāḥ svapnopamā ityādi /",
  "SA10canprasu:4287": "saceta kulaputra nirvāṇādapyadhikataro 'nyo dharmo 'bhaviṣyat,",
  "SA10canprasu:4288": "tamapyahaṃ māyopamaṃ svapnopamamiti vadāmi //",
  "SA10canprasu:4289": "tathā āryasamādhirājabhaṭṭārake-",
  "SA10canprasu:4290": "paramārthasatya supinena samaṃ nirvāṇaṃ svapnasamotaratī /",
  "SA10canprasu:4291": "mana evamotarati yena vidu manasaṃvaraḥ kathitu śreṣṭhu ayam //",
  "SA10canprasu:4292": "tathā-",
  "SA10canprasu:4293": "nirodhasatyaṃ supinaṃ yathaiva svapnasvabhāvāmatha nirvṛtiṃ ca /",
  "SA10canprasu:4294": "yeneha vācottari bodhisattvo ayaṃ khu so vuccati vācasaṃvaraḥ //",
  "SA10canprasu:4295": "[Pp_127]",
  "SA10canprasu:4296": "atrāha- yadyapi tvayā saṃsāranirvāṇe pratiṣiddhe, tathāpi bandhamokṣau vidyete /",
  "SA10canprasu:4297": "na cāvidyamānasya bhāvasvabhāvasya bandhamokṣau saṃbhavataḥ /",
  "SA10canprasu:4298": "tasmād bandhamokṣasadbhāvād vidyata eva bhāvānāṃ svabhāva iti /",
  "SA10canprasu:4299": "ucyate /",
  "SA10canprasu:4300": "syādbhāvānāṃ svabhāvaḥ, yadi bandhamokṣāveva syātām / na tu staḥ ityāha-",
  "SA10canprasu:4301": "na badhyante na mucyante udayavyayadharmiṇaḥ /",
  "SA10canprasu:4302": "saṃskārāḥ pūrvavatsattvo badhyate na na mucyate // 5 //",
  "SA10canprasu:4303": "iha ya ime rāgādayaḥ kleśāḥ baddhānāmasvatantrīkaraṇe bandhanamiti vyapadiśyate,",
  "SA10canprasu:4304": "yaiśca baddhāḥ pṛthagjanāḥ traidhātukaṃ nātikramantīti vyavasthāpyate,",
  "SA10canprasu:4305": "tadetadrāgādikaṃ bandhanatvena parikalpyamānamudayavyayadharmiṇāṃ tāvat kṣaṇikānāṃ saṃskārāṇāmutpādānantaradhvaṃsināṃ naṣṭānāmasattvānna saṃbhavati /",
  "SA10canprasu:4306": "rāgādibandhanavicchedalakṣaṇo 'pi mokṣaḥ anityānāṃ saṃskārāṇāmavidyamānatvānnaiva saṃbhavati /",
  "SA10canprasu:4307": "pūrvavat pūrvoktavidhinetyarthaḥ /",
  "SA10canprasu:4308": "yathā ca pūrvoktavidhinā saṃskārāṇāṃ bandhamokṣau na saṃbhavataḥ,",
  "SA10canprasu:4309": "evaṃ pūrvavadeva sattvo 'pi na badhyate nāpi mucyate,",
  "SA10canprasu:4310": "ityevaṃ bandhamokṣāvapi na staḥ // 5 //",
  "SA10canprasu:4311": "atrāha- yadyapi saṃskārāṇāṃ sattvasya vā bandho nāsti,",
  "SA10canprasu:4312": "tathāpi rāgādikamupādānākhyaṃ bandhanabhūtamasti,",
  "SA10canprasu:4313": "tatsadbhāvādbandho 'pi bhaviṣyatīti /",
  "SA10canprasu:4314": "ucyate /",
  "SA10canprasu:4315": "syādupādānam, bandhanaṃ yadi kaṃcitpadārthaṃ badhnīyāt, na tu badhnāti /",
  "SA10canprasu:4316": "yathā ca na badhnāti, tathā pratipādayannāha-",
  "SA10canprasu:4317": "bandhanaṃ cedupādānaṃ sopādāno na badhyate /",
  "SA10canprasu:4318": "badhyate nānupādānaḥ kimavastho 'tha badhyate // 6 //",
  "SA10canprasu:4319": "tatra vidyamānopādānaḥ sopādānaḥ, sa tāvadbhāvo na badhyate /",
  "SA10canprasu:4320": "yo hi sopādānaḥ, sa baddha eva /",
  "SA10canprasu:4321": "tasya punarapi bandhanayogaḥ kiṃ kuryāt?",
  "SA10canprasu:4322": "yaścāpi anupādānaḥ bandhanarahitaḥ, asāvapi bandhanarahitatvāt tathāgatavanna badhyate /",
  "SA10canprasu:4323": "anupādānaḥ bandhanarahitaḥ badhyata iti parasparaviruddhatvāccāyuktametat /",
  "SA10canprasu:4324": "yaścaivaṃ nirūpyamāṇaḥ sopādāno nirupādāno vā na badhyate, sa idānīṃ kimavastho badhyatām?",
  "SA10canprasu:4325": "nāstyevāsau kācidaparā asyāvasthā, yasyāṃ badhyetetyabhiprāyaḥ /",
  "SA10canprasu:4326": "yadā caivaṃ nirūpyamāṇaṃ bandhanaṃ na kaṃcidapi badhnāti,",
  "SA10canprasu:4327": "tadā kaṃcidapyabadhnata upādānasya rāgādeḥ kuto bandhanatvamiti /",
  "SA10canprasu:4328": "tasmād bandhanamapi nāsti // 6 //",
  "SA10canprasu:4329": "api ca /",
  "SA10canprasu:4330": "badhnīyādbandhanaṃ kāmaṃ bandhyātpūrvaṃ bhavedyadi /",
  "SA10canprasu:4331": "na cāsti tat",
  "SA10canprasu:4332": "iha bandhyavyatirekeṇa bandhanaṃ nigaḍādikaṃ pūrvasiddhaṃ sat bandhyaṃ devadattaṃ badhnātīti dṛṣṭam /",
  "SA10canprasu:4333": "evaṃ yadi bandhyebhyaḥ saṃskārebhyaḥ pudgalādvā bandhyātpūrvaṃ rāgādikaṃ bandhanaṃ siddhaṃ syāt,",
  "SA10canprasu:4334": "tena pūrvasiddhena bandhanaṃ syāt saṃskārāṇāṃ pudgalasya vā /",
  "SA10canprasu:4335": "taccaitanna saṃbhavati nirāśrayasya rāgādikasya asiddhatvāt /",
  "SA10canprasu:4336": "pūrvasiddhasya ca bandhanasya paścād bandhyena saha saṃbandhasya niṣprayojanatvāt /",
  "SA10canprasu:4337": "[Pp_128] bandhyasya ca bandhanātpṛthaksiddhasya pūvabandhanāpekṣāniṣprayojanatvācca nāsti bandhyādbandhanasya pūrvasiddhiḥ /",
  "SA10canprasu:4338": "tasmānnaiva bandhanaṃ kaṃcidapi badhnāti /",
  "SA10canprasu:4339": "na ca kaṃcidapyabadhnato bandhanatvaṃ yuktamiti nāsti bandhanam/",
  "SA10canprasu:4340": "bandhanābhāvācca bandhyo 'pi nāstīti siddham /",
  "SA10canprasu:4341": "yatpunaratra śeṣaṃ dūṣaṇaṃ tat-",
  "SA10canprasu:4342": "śeṣamuktaṃ gamyamānagatāgataiḥ // 7 //",
  "SA10canprasu:4343": "iti veditavyam / ślokapāṭhaparivartanena-",
  "SA10canprasu:4344": "baddho na badhyate tāvadabaddho naiva badhyate /",
  "SA10canprasu:4345": "baddhābaddhavinirmukto badhyamāno na badhyate //",
  "SA10canprasu:4346": "ityādinā yojyam // 7 //",
  "SA10canprasu:4347": "atrāha- yadyapi bhavatā bandhanaṃ pratiṣiddham,",
  "SA10canprasu:4348": "tathāpi saṃsāracārakāgārāvabaddhānāmatrāṇānāṃ sattvānāṃ mahākāruṇikaistathāgataiḥ śīlasamādhiprajñātmakarakandhatrayopadeśo yadarthamuktaḥ,",
  "SA10canprasu:4349": "sa tāvanmokṣo 'sti /",
  "SA10canprasu:4350": "na ca abaddhasya puṃso mokṣaḥ /",
  "SA10canprasu:4351": "tasmād bandho 'pyastīti /",
  "SA10canprasu:4352": "ucyate /",
  "SA10canprasu:4353": "syādbandhayadi mokṣa eva syāt /",
  "SA10canprasu:4354": "ihāyaṃ mokṣaḥ parikalpyamānaḥ baddhasya vā parikalpyeta abaddhasya vā?",
  "SA10canprasu:4355": "kicātaḥ?",
  "SA10canprasu:4356": "ubhayathā ca na yujyata ityāha-",
  "SA10canprasu:4357": "baddho na mucyate tāvadabaddho naiva mucyate /",
  "SA10canprasu:4358": "syātāṃ baddhe mucyamāne yugapadbandhamokṣaṇe // 8 //",
  "SA10canprasu:4359": "tatra baddhasya mokṣo na saṃbhavati baddhatvāt /",
  "SA10canprasu:4360": "atha baddhasya paścādupāyena mokṣa iti kṛtvā baddha eva mucyate iti syāt,",
  "SA10canprasu:4361": "na tarhi baddho mucyata iti vaktavyam,",
  "SA10canprasu:4362": "kiṃ tarhi mokṣyata iti /",
  "SA10canprasu:4363": "vartamānasāmīpyādeva mucyata iti cet,",
  "SA10canprasu:4364": "yadi kadācidapi mokṣaḥ saṃbhavet,",
  "SA10canprasu:4365": "tadā samīpe syāt yadā tu kasyāṃcidapyavasthāyāṃ mokṣe iṣyamāṇe baddhasya mokṣāsaṃbhavena mokṣābhāvaḥ pratipipādayiṣita tadā kuto vartamānasamīpatā?",
  "SA10canprasu:4366": "evaṃ tāvad baddho na mucyate iti sthitam //",
  "SA10canprasu:4367": "idānīmabaddho 'pi na mucyate /",
  "SA10canprasu:4368": "sa hi mukta eva /",
  "SA10canprasu:4369": "tasya punarapi mokṣaḥ kiṃ kuryāt /",
  "SA10canprasu:4370": "muktānāṃ cārhatāṃ punarapi mokṣāpekṣatvād baddhataiva syāt, tataścārhato 'pi bandhaḥ syāt //",
  "SA10canprasu:4371": "atha syāt- abaddhasya mokṣāsaṃbhavād baddha eva mucyate iti,",
  "SA10canprasu:4372": "evaṃ sati baddhe mucyamāne parikalpyamāne baddhatvānmucyamānatvācca yaugapadyena bandhamokṣaṇe syātām /",
  "SA10canprasu:4373": "na ca parasparaviruddhatvādālokāndhakāravadekasmin kāle bandhamokṣaṇe upapadyete /",
  "SA10canprasu:4374": "yataścaivaṃ baddhābaddhayormokṣāsaṃbhava,",
  "SA10canprasu:4375": "tasmānmokṣo 'pi nāsti,",
  "SA10canprasu:4376": "tadabhāvācca bandhanamapi nāstīti siddham //",
  "SA10canprasu:4377": "atrāha- yadi bhavataiva saṃsāranirvāṇe niṣiddhe,",
  "SA10canprasu:4378": "bandhamokṣau ca pratiṣiddhau,",
  "SA10canprasu:4379_0": "ya eṣa saṃsāravinirmumukṣūṇāmavidyāsāndrāndhakāravividhakudarśanakaṭhinātidīrghalatāsaṃchāditasatpathaṃ",
  "SA10canprasu:4379_1": "jātyādivividhā paryantavyasanāniṣṭataravipulavipākaphaladānuśayaviṣavṛkṣasaṃkulaṃ",
  "SA10canprasu:4379_2": "viṃśatiśikharasamunnatatarātipṛthusatkāyadṛṣṭimahāśailapariveṣṭitasarvadiṅmukhaṃ",
  "SA10canprasu:4379_3": "[Pp_129] viṣayasukhāśātipicchilavipulamahātaṭavivaravāhitṛṣṇānadīmahāparikhaṃ saṃsāramahāṭavīkāntāraṃ",
  "SA10canprasu:4379_4": "nistitīrṣūṇāṃ paramāśvāsakaraḥ kuśalo mahādharmacchandaḥ,",
  "SA10canprasu:4380": "kadā nu khalvahamanupādāno nirvāsyāmi,",
  "SA10canprasu:4381": "kadā nu me nirvāṇaṃ bhaviṣyatīti,",
  "SA10canprasu:4382": "nanu sa vyarthaka eva saṃjāyate,",
  "SA10canprasu:4383": "yaścāpyevamutpāditakuśalāmalavipuladharmacchandānāṃ kalyāṇamitrasaṃsevādānaśīlaśrutacintābhāvanādikramo nirvāṇaprāptaye,",
  "SA10canprasu:4384": "nanu tamyāpi vaiyarthyaṃ syāditi ucyate /",
  "SA10canprasu:4385_0": "yo hyevaṃ niḥsvabhāveṣu sarvabhāveṣu pratibimbamarīcikājalālātacakrasvapnamāyendrajālasadṛśeṣu",
  "SA10canprasu:4385_1": "ātmātmīyasvabhāvarahiteṣu viparyāsamātrānugamāt tāmeva satkāyadṛṣṭim ahaṃ mametyahaṃkāramamakārasamudācāraparigraheṇotpādya manyate-",
  "SA10canprasu:4386": "nirvāsyāmyanupādāno nirvāṇaṃ me bhaviṣyati /",
  "SA10canprasu:4387": "iti yeṣāṃ grahasteṣāmupādānamahāgrahaḥ // 9 //",
  "SA10canprasu:4388": "ahamanupādānaḥ sarvopādānarahito nirvāsyāmi,",
  "SA10canprasu:4389": "mama caivaṃ pratipannasya nirvāṇaṃ bhaviṣyatīti,",
  "SA10canprasu:4390": "evaṃ yeṣāṃ mumukṣūṇāṃ grāho bhavati,",
  "SA10canprasu:4391": "nanu tadeva ahaṃkāramamakārākhyaṃ satkāyadṛṣṭayupādānameṣāṃ mahāgraho bhavati,",
  "SA10canprasu:4392": "na caivaṃvidhamahāgrahābhiniviṣṭānāṃ śāntiḥ saṃbhāvyate /",
  "SA10canprasu:4393": "niravaśeṣagrahaprahāṇenaiva mokṣāvāptaye yāvadahaṃmameti grāhābhiniveśaḥ,",
  "SA10canprasu:4394": "yāvacca nirvāṇaṃ nāma astīti grāhābhiniveśaḥ,",
  "SA10canprasu:4395": "yāvacca upādānatyāgābhiniveśaḥ,",
  "SA10canprasu:4396": "tāvanniyatameva anupāyena nirvāṇaṃ prārthayatāṃ sarva evārambhā vyarthā bhavanti /",
  "SA10canprasu:4397": "tasmānmumukṣuṇā sarvametat parityājyam /",
  "SA10canprasu:4398": "yathoktaṃ bhagavatā āryadhyāyitamuṣṭisūtre-",
  "SA10canprasu:4399_0": "atha khalu bhagavān mañjuśriyaṃ kumārabhūtametadavocat- caturṇāmāryasatyānāṃ yathābhūtārthādarśanāccaturbhirviparyāsairviparyastacittāḥ",
  "SA10canprasu:4399_1": "satvāḥ evamimamabhūtaṃ saṃsāraṃ nātikrāmanti /",
  "SA10canprasu:4400": "evamukte mañjuśrīḥ kumārabhūto bhagavantametadavocat- deśayatu bhagavān kasyopalambhataḥ sattvāḥ saṃsāraṃ nātikrāmanti /",
  "SA10canprasu:4401": "bhagavānāha- ātmātmīyopalambhānmañjuśrīḥ sattvāḥ saṃsāraṃ nātikrāmanti /",
  "SA10canprasu:4402": "tat kasya hetoḥ? yo hi mañjuśrīrātmānaṃ paraṃ ca samanupaśyati, tasya karmābhisaṃskārā bhavanti /",
  "SA10canprasu:4403": "bālo mañjuśrīraśrutavān pṛthagjanaḥ atyantāparinirvṛtān sarvadharmānaprajānānaḥ ātmānaṃ paraṃ ca upalabhate /",
  "SA10canprasu:4404": "upalabhya abhiniviśate /",
  "SA10canprasu:4405": "abhiniviṣṭaḥ san rajyate duṣyate muhyate /",
  "SA10canprasu:4406": "sa rakto duṣṭo mūḍhaḥ san trividhaṃ karma abhisaṃskaroti kāyena vācā manasā /",
  "SA10canprasu:4407": "saḥ asatsamāropeṇa vikalpayati- ahaṃ raktaḥ, ahaṃ dviṣṭaḥ, ahaṃ mūḍhaḥ iti /",
  "SA10canprasu:4408": "tasya tathāgataśāsane pravrajitasya evaṃ bhavati- ahaṃ śīlavān, ahaṃ brahmacārīti /",
  "SA10canprasu:4409": "ahaṃ saṃsāraṃ samatikramiṣyāmi /",
  "SA10canprasu:4410": "ahaṃ nirvāṇamanuprāpsyāmi /",
  "SA10canprasu:4411": "ahaṃ duḥkhebhyo mokṣyāmi /",
  "SA10canprasu:4412": "sa vikalpayati- ime kuśalā dharmāḥ,",
  "SA10canprasu:4413": "ime 'kuśalā dharmāḥ,",
  "SA10canprasu:4414": "ime dharmāḥ prahātavyāḥ,",
  "SA10canprasu:4415": "ime dharmāḥ sākṣātkartavyāḥ,",
  "SA10canprasu:4416": "duḥkhaṃ parijñātavyam,",
  "SA10canprasu:4417": "samudayaḥ prahātavyaḥ,",
  "SA10canprasu:4418": "nirodhaḥ sākṣātkartavyaḥ,",
  "SA10canprasu:4419": "mārgo bhāvayitavyaḥ /",
  "SA10canprasu:4420": "sa vikalpayati- anityāḥ sarvasaṃskārāḥ,",
  "SA10canprasu:4421": "ādīptāḥ sarvasaṃskārāḥ,",
  "SA10canprasu:4422": "yannvahaṃ sarvasaṃskārebhyaḥ palāyeyam /",
  "SA10canprasu:4423": "tasya evamavekṣamāṇasya utpadyate nirvitsahagato manasikāraḥ animittapurogataḥ /",
  "SA10canprasu:4424": "tasyaivaṃ bhavati- eṣā sā duḥkhaparijñā",
  "SA10canprasu:4425": "[Pp_130] yeyameṣāṃ dharmāṇāṃ parijñā /",
  "SA10canprasu:4426": "tasyaivaṃ bhavati- yannvahaṃ samudayaṃ prajaheyam /",
  "SA10canprasu:4427": "sa ebhyo dharmebhya ārtīyate jehrīyate vitarati vijugupsate uttrasyati saṃtrasyati saṃtrāsamāpadyate /",
  "SA10canprasu:4428": "tasyaivaṃ bhavati- iyameṣāṃ dharmāṇāṃ sākṣātkriyā /",
  "SA10canprasu:4429": "idaṃ samudayaprahāṇaṃ yadidamebhyo dharmebhyo 'rtīyanā vijugupsanā /",
  "SA10canprasu:4430": "tasyaiva bhavati- nirodhaḥ sākṣātkartavyaḥ /",
  "SA10canprasu:4431": "samudayaṃ kalpayitvā nirodhe saṃjānāti /",
  "SA10canprasu:4432": "tasyaivaṃ bhavati- eṣā sā nirodhasākṣātkriyā /",
  "SA10canprasu:4433": "tasyaivaṃ bhavati- yannūnamahaṃ mārgaṃ bhāvayeyam /",
  "SA10canprasu:4434": "sa eko rahogataḥ tān dharmān manasi kurvan śamathaṃ pratilabhate /",
  "SA10canprasu:4435": "tasya tena nirvitsahagatena manasikāreṇa śamatha utpadyate /",
  "SA10canprasu:4436": "tasya sarvadharmeṣu cittaṃ pratilīyate prativahati pratyudāvartate,",
  "SA10canprasu:4437": "tebhyaścārtīyate jehrīyate,",
  "SA10canprasu:4438": "anabhinandanācittamutpadyate /",
  "SA10canprasu:4439": "tasyaivaṃ bhavati- mukto 'smi sarvaduḥkhebhyaḥ /",
  "SA10canprasu:4440": "na mama bhūya uttariṃ kiṃcitkaraṇīyam /",
  "SA10canprasu:4441": "arhannasmi /",
  "SA10canprasu:4442": "ityātmānaṃ saṃjānāti /",
  "SA10canprasu:4443": "samaraṇakālasamaye utpattimātmanaḥ samanupaśyati /",
  "SA10canprasu:4444": "tasya kāṅkṣā ca vicikitsā ca bhavati buddhabodhau /",
  "SA10canprasu:4445": "sa vicikitsāpatitaḥ kālagato mahānirayeṣu prapatati /",
  "SA10canprasu:4446": "tatkasya hetoḥ?",
  "SA10canprasu:4447": "yathāpīdamanutpannān sarvadharmān vikalpayitvā tathāgate vicikitsāṃ vimatiṃ cotpādayati //",
  "SA10canprasu:4448": "atha khalu mañjuśrīḥ kumārabhūto bhagavantametadavocat- kathaṃ punarbhagavaṃścatvāri āryasatyāni draṣṭavyāni?",
  "SA10canprasu:4449": "bhagavānāha- yena mañjuśrīranutpannāḥ sarvasaṃskārā dṛṣṭāḥ, tena duḥkhaṃ parijñātam /",
  "SA10canprasu:4450": "yena asamutthitāḥ sarvadharmā dṛṣṭāḥ, tasya samudayaḥ prahīṇaḥ /",
  "SA10canprasu:4451": "yena atyantaparinirvṛtāḥ sarvadharmā dṛṣṭāḥ, tena nirodhaḥ sākṣātkṛtaḥ /",
  "SA10canprasu:4452": "yena atyantaśūnyāḥ sarvadharmā dṛṣṭāḥ, tena mārgo bhāvitaḥ /",
  "SA10canprasu:4453": "yena mañjuśrīrevaṃ catvāri āryasatyāni dṛṣṭāni,",
  "SA10canprasu:4454": "sa na kalpayati na vikalpayati- ime kuśalā dharmāḥ,",
  "SA10canprasu:4455": "ime 'kuśalā dharmāḥ /",
  "SA10canprasu:4456": "ime dharmāḥ prahātavyāḥ, ime dharmāḥ sākṣātkartavyāḥ /",
  "SA10canprasu:4457": "duḥkhaṃ parijñātavyam /",
  "SA10canprasu:4458": "samudayaḥ prahātavyaḥ, nirodhaḥ sākṣātkartavyaḥ, mārgo bhāvayitavya iti /",
  "SA10canprasu:4459": "tatkasya heto? tathāhi sa taṃ dharmaṃ na samanupaśyati yaṃ parikalpayet /",
  "SA10canprasu:4460": "bālapṛthagjanāstu etān dharmān kalpayanto rajyanti ca dviṣanti ca muhyanti ca /",
  "SA10canprasu:4461": "sa na kaṃciddharmamāvyūhati nirvyūhati /",
  "SA10canprasu:4462": "tasya evamanāvyūhato 'nirvyūhataḥ traidhātuke citta na sajjati,",
  "SA10canprasu:4463": "ajāta sarvatraidhātukaṃ samanupaśyati //",
  "SA10canprasu:4464": "iti vistaraḥ // 9 //",
  "SA10canprasu:4465": "ata eva asmādāgamāt paramārthasatya ucyate-",
  "SA10canprasu:4466": "na nirvāṇasamāropo na saṃsārāpakarṣaṇam /",
  "SA10canprasu:4467": "yatra kastatra saṃsāro nirvāṇaṃ kiṃ vikalpyate // 10 //",
  "SA10canprasu:4468": "yatra hi nāma paramārthasatye naivaṃ na nirvāṇasamāropaḥ na nirvāṇādhyāropaḥ saṃbhavati,",
  "SA10canprasu:4469": "anupalabhyamānatvāt,",
  "SA10canprasu:4470": "nāpi saṃsārāpakarṣaṇaṃ saṃsāraparikṣayo na saṃbhavati,",
  "SA10canprasu:4471": "kastatra saṃsāraḥ yo vikalpyate kṣayārtham,",
  "SA10canprasu:4472": "kiṃ vā tatra nirvāṇaṃ yatprāpyarthaṃ vikalpyate? athavā /",
  "SA10canprasu:4473": "yatra nirvāṇe kasyacit sattvasya saṃsārādapakarṣaṇamapanayanaṃ nirvāṇe ca samāropaṇaṃ prayatnavatāpi na śakyate kartuṃ saṃsāranirvāṇayorapyanupalabhyamānatvāt,",
  "SA10canprasu:4474": "tatra kiṃ nirvāṇaṃ vikalpyate?",
  "SA10canprasu:4475": "naiva hi kiṃcidvikalpayituṃ [Pp_131] yuktam /",
  "SA10canprasu:4476": "avikalpayataśca niyataṃ yathoditasaṃsārāṭavīkāntārātikramo nirvāṇapuraprāptiśca bhaviṣyatīti /",
  "SA10canprasu:4477": "ata evoktamāryamāradamanasūtre-",
  "SA10canprasu:4478": "atha mañjuśrīḥ kumārabhūtaḥ tasyāṃ velāyāṃ tathārūpaṃ samanvāhāraṃ samanvāharati sma,",
  "SA10canprasu:4479": "yanmāraḥ pāpīyānindrakīlabandhanabaddho dharaṇītalaprapatitaḥ utkrośati sma- gāḍhabandhanabaddho 'smi /",
  "SA10canprasu:4480": "mañjuśrīrāha- asti pāpīyannetasmādbandhanādgāḍhataraṃ bandhanaṃ yena tvaṃ nityabaddho na punarbadhyase?",
  "SA10canprasu:4481": "tatpunaḥ katamat?",
  "SA10canprasu:4482": "yadidamasmimānaviparyāsabandhanaṃ tṛṣṇādṛṣṭibandhanam, idaṃ pāpīyan bandhanam /",
  "SA10canprasu:4483": "ato bandhanād gāḍhataraṃ bandhanaṃ na saṃvidyate /",
  "SA10canprasu:4484": "tena tvaṃ nityabaddho na punarbadhyase /",
  "SA10canprasu:4485": "peyālam /",
  "SA10canprasu:4486": "āha- kiṃ tvaṃ pāpīyannāttamanā bhūyāḥ yadi mucyethāḥ /",
  "SA10canprasu:4487": "āha- āttamanā bhaveyam, paramāttamanā bhaveyam //",
  "SA10canprasu:4488": "atha khalu suyāmo devaputro mañjuśriyaṃ kumārabhūtametadavocat- utsṛja mañjuśrīrmāraṃ pāpīyāṃsam /",
  "SA10canprasu:4489": "gacchatu svabhavanam /",
  "SA10canprasu:4490": "atha khalu mañjuśrīḥ kumārabhūto māraṃ pāpīyāṃsametadavocat- kenāsi pāpīyan baddho yadātmānamutsṛjasi?",
  "SA10canprasu:4491": "āha- na jāne mañjuśrīḥ- kenāsmi baddhaḥ iti /",
  "SA10canprasu:4492": "āha- yathā tvaṃ pāpīyan abaddho baddhasaṃjñī,",
  "SA10canprasu:4493": "evameva sarvabālapṛthagjanā anitye nityasaṃjñinaḥ,",
  "SA10canprasu:4494": "duḥkhe 'duḥkha saṃjñinaḥ,",
  "SA10canprasu:4495": "aśubhe śubhasaṃjñinaḥ,",
  "SA10canprasu:4496": "anātmani ātmasaṃjñinaḥ,",
  "SA10canprasu:4497": "arūpe rūpasaṃjñinaḥ,",
  "SA10canprasu:4498": "avedanāyāṃ vedanāsaṃjñinaḥ,",
  "SA10canprasu:4499": "asaṃjñāyāṃ saṃjñāsaṃjñinaḥ,",
  "SA10canprasu:4500": "asaṃskāre saṃskārasaṃjñinaḥ,",
  "SA10canprasu:4501": "avijñāne vijñānasaṃjñinaḥ /",
  "SA10canprasu:4502": "api tu khalu punaḥ pāpīyan, yastvaṃ mokṣyase, kuto mokṣyase? āha- nāhaṃ jāne kutaścinmokṣye /",
  "SA10canprasu:4503": "āha- evameva pāpīyan ye 'pi mokṣyante, nate kutaścidvimokṣyante, anyatra yā asau asadbhūtasaṃjñā /",
  "SA10canprasu:4504": "tāṃ parijānanti, tāṃ parijñāya vimuktā ityucyante // iti //",
  "SA10canprasu:4505": "ata eva āgamād asadviparyāsakalpanāmātralatābandhanavicchedo vimokṣo nirvāṇamityucyate svapnopalabdhadahanajvālānirvāpaṇavat tadanilasalilairiti // 10 //",
  "SA10canprasu:4506": "ityācāryacandrakīrtipādoparacitāyāṃ prasannapadāyāṃ madhyamakavṛttau bandhamokṣaparīkṣā nāma ṣoḍaśamaṃ prakaraṇam //",
  "SA10canprasu:4507": "[Pp_132]",
  "SA10canprasu:4508": "17",
  "SA10canprasu:4509": "karmaphalaparīkṣā saptadaśamaṃ prakaraṇam /",
  "SA10canprasu:4510": "atrāha- vidyata eva saṃsāraḥ, karmaphalasaṃbandhāśrayatvāt /",
  "SA10canprasu:4511": "yadi iha saṃtānāvicchedakrameṇa janmamaraṇaparaṃparayā hetuphalabhāvapravṛttyā saṃskārāṇāmātmano vā saṃsaraṇaṃ syāt,",
  "SA10canprasu:4512": "syāttadānīṃ karmaphalasaṃbandhaḥ /",
  "SA10canprasu:4513": "yathāvarṇite saṃsārābhāve tu utpattyanantaravināśitvāccittasya karmākṣepakāle ca vipākasyāsadbhāvāt karmaphalasaṃbandhābhāva eva syāt /",
  "SA10canprasu:4514": "saṃsārasadbhāve tu sati iha kṛtasya karmaṇe janmāntare 'pi vipākaphalasaṃbandhāt karmaṇāṃ phalasaṃbandho na virodhito bhavati /",
  "SA10canprasu:4515": "tasmādvidyata eva saṃsāraḥ karmaphalasaṃbandhāśrayatvāditi /",
  "SA10canprasu:4516": "kāni punastāni karmāṇi kiṃ vā tatphalamiti tatprabheda vivakṣayedamucyate-",
  "SA10canprasu:4517": "ātmasaṃyamakaṃ cetaḥ parānugrāhakaṃ ca yat /",
  "SA10canprasu:4518": "maitraṃ sa dharmastadbījaṃ phalasya pretya ceha ca // 1 //",
  "SA10canprasu:4519": "tatra āhitaḥ utpāditaḥ ahaṃmāno 'sminnityātmā /",
  "SA10canprasu:4520": "skandhānupādāya prajñapyamānaḥ pudgalaātmetyucyate /",
  "SA10canprasu:4521": "cinoti upacinoti śubhamaśubhaṃ karma vipākadānasāmarthye niyamayatīti cetaḥ /",
  "SA10canprasu:4522": "cittaṃ manaḥ vijñānamiti tasyaiva paryāyāḥ /",
  "SA10canprasu:4523": "ātmānaṃ saṃyamayati viṣayeṣvasvatantrayati rāgādikleśavaśena pravṛttiṃ nivārayatītyātmasaṃyamakam /",
  "SA10canprasu:4524": "tadetadātmasaṃyamakaṃ kuśalaṃ cetaḥ prāṇātipātādiṣu pravṛttividhārakaṃ durgatigamanāddhārayatīti dharma ityucyate //",
  "SA10canprasu:4525": "dharmaśabdo 'yaṃ pravacane tridhā vyavasthāpitaḥ /",
  "SA10canprasu:4526": "svalakṣaṇadhāraṇārthena kugatigamanavidhāraṇārthena pāñcagatikasaṃsāravidhāraṇārthena /",
  "SA10canprasu:4527": "tatra svalakṣaṇadhāraṇārthena sarve sāsravā anāsravāśca dharmā ityucyante /",
  "SA10canprasu:4528": "kugatigamanavidhāraṇārthena daśakuśalādayo dharmā ityucyante /",
  "SA10canprasu:4529": "dharmacārī sukhaṃ śete asmiṃlloke paratra ca //",
  "SA10canprasu:4530": "pāñcagatikasaṃsāragamanavidhāraṇārthena nirvāṇe dharma ityucyate, dharmaṃ śaraṇaṃ gacchatītyatra/",
  "SA10canprasu:4531": "iha tu kugatigamanavidhāraṇārthenaiva dharmaśabdo 'bhipretaḥ //",
  "SA10canprasu:4532": "kiṃ punarātmasaṃyamakamevaikaṃ cetaḥ dharma iti? netyāha /",
  "SA10canprasu:4533": "kiṃ tarhi parānugrāhakaṃ ca maitraṃ ca yaccetaḥ, asāvapi dharmaḥ /",
  "SA10canprasu:4534": "maitramityatra caśabdo luptanirdiṣṭo veditavyaḥ /",
  "SA10canprasu:4535": "tatra paramanugṛhṇātīti parānugrāhakaṃ cetaḥ,",
  "SA10canprasu:4536": "catuḥsaṃgrahavastupravṛttaṃ bhayaparitrāṇapravṛttaṃ ca yaccetaḥ, asāvapi dharmaḥ /",
  "SA10canprasu:4537": "mitre bhavamaviruddhaṃ sattveṣu yaccetaḥ, tanmaitraṃ cetaḥ /",
  "SA10canprasu:4538": "maitraṃ yaccetaḥ, tanmaitracetaḥ, maitramevaṃ vā /",
  "SA10canprasu:4539": "yaccaitat trividhaṃ ceto nirdiṣṭam, sa dharma ityucyate/",
  "SA10canprasu:4540": "viparyayādadharmo yojyaḥ //",
  "SA10canprasu:4541": "[Pp_133]",
  "SA10canprasu:4542": "yaccaitannirdiṣṭaprabhedaṃ cetaḥ, tadbījaṃ phalasya /",
  "SA10canprasu:4543": "asādhāraṇaṃ phalābhinirvṛttau yatkāraṇam, tadeva bījamityucyate /",
  "SA10canprasu:4544": "tadyathā śālyaṅkurasya śālibījam /",
  "SA10canprasu:4545": "yattu sādhāraṇaṃ kṣityādi na tadbījaṃ kāraṇametat /",
  "SA10canprasu:4546": "yathaitadevam, ihāpi iṣṭasya vipākasyābhinirvṛttau trividhaṃ ceto bhavati bījam /",
  "SA10canprasu:4547": "puruṣakārādayastu kāraṇameva //",
  "SA10canprasu:4548": "kasmin punaḥ kāle bījasya phalaniṣpattirityāha- pretya ceha ca /",
  "SA10canprasu:4549": "pretyeti adṛṣṭe janmani, iheti dṛṣṭe janmanītyarthaḥ /",
  "SA10canprasu:4550": "etacca āgamādvistareṇa boddhavyam // 1 //",
  "SA10canprasu:4551": "evaṃ tāvat cittātmakamevaikaṃ dharmaṃ vyavasthāpya punarapi dvividhaṃ bhagavatā-",
  "SA10canprasu:4552": "cetanā cetayitvā ca karmoktaṃ paramarṣiṇā /",
  "SA10canprasu:4553": "paramārthadarśanādṛṣiḥ /",
  "SA10canprasu:4554": "paramaścāsau ṛṣiśceti paramarṣiḥ sarvākāratayā paramārthagamanāt śrāvakapratyekabuddhabhyo 'pi utkṛṣṭatvāt paramarṣiḥ saṃbuddho bhagavān /",
  "SA10canprasu:4555": "tena paramarṣiṇā cetanā karma, cetayitvā ca karmetyuktaṃ sūtre //",
  "SA10canprasu:4556": "yaccaitad dvividhaṃ karmoktam-",
  "SA10canprasu:4557": "tasyānekavidho bhedaḥ karmaṇaḥ parikīrtitaḥ // 2 //",
  "SA10canprasu:4558": "kathaṃ kṛtvā?",
  "SA10canprasu:4559": "tatra yaccetanetyuktaṃ karma tanmānasaṃ smṛtam /",
  "SA10canprasu:4560": "cetayitvā ca yattūktaṃ tattu kāyikavācikam // 3 //",
  "SA10canprasu:4561": "manasi bhavaṃ mānasam /",
  "SA10canprasu:4562": "manodvāreṇaiva niṣṭhāgamanāt kāyavākpravṛttinirapekṣatvācca manovijñānasaṃprayuktaiva cetanā mānasaṃ karmetyucyate /",
  "SA10canprasu:4563": "tatraśabdo nirdhāraṇe /",
  "SA10canprasu:4564": "yattu dvitīyaṃ cetayitvā ca karmetyuktam, tatpunaḥ kāyikaṃ vācikaṃ ca veditavyam /",
  "SA10canprasu:4565": "evaṃ ca evaṃ ca kāyavāgbhyāṃ pravartiṣye ityevaṃ cetasā saṃcintya yat kriyate,",
  "SA10canprasu:4566": "taccetayitvā karmetyucyate /",
  "SA10canprasu:4567": "tatpunardvividham, kāyikaṃ vācikaṃ ca /",
  "SA10canprasu:4568": "kāyavācorbhavatvāt taddvāreṇa ca niṣṭhāgamanāt /",
  "SA10canprasu:4569": "evaṃ ca trividham- kāyikaṃ vācikaṃ mānasaṃ ca // 3 //",
  "SA10canprasu:4570": "etadapi trividhaṃ karma punarbhidyamānaṃ saptavidhaṃ saṃjāyate,",
  "SA10canprasu:4571": "ityevaṃ tasya karmaṇo bhagavatā bahuprakāro bhedo 'nuvarṇitaḥ / kathaṃ kṛtvā?",
  "SA10canprasu:4572": "vāgviṣpando 'viratayo yāścāvijñaptisaṃjñitāḥ /",
  "SA10canprasu:4573": "avijñaptaya evānyāḥ smṛtā viratayastathā // 4 //",
  "SA10canprasu:4574": "paribhogānvayaṃ puṇyamapuṇyaṃ ca tathāvidham /",
  "SA10canprasu:4575": "cetanā ceti saptaite dharmāḥ karmāñjanāḥ smṛtāḥ // 5 //",
  "SA10canprasu:4576": "tatra vyaktavarṇoccāraṇaṃ vāk /",
  "SA10canprasu:4577": "viṣpandaḥ śarīraṃceṣṭā /",
  "SA10canprasu:4578": "tatra kuśalākuśalā vā vāk sarvaiva viratyaviratilakṣaṇā vijñaptisamutthāpikā sāmānyena vāgiti gṛhyate /",
  "SA10canprasu:4579": "evaṃ kuśalo 'kuśalo vā viratyaviratilakṣaṇo vijñaptisamutthāpako viṣpandaḥ sāmānyena gṛhyate //",
  "SA10canprasu:4580": "yathā caitadvijñapterdvidhā bhedaḥ, [Pp_134] evamavijñapterapi /",
  "SA10canprasu:4581": "aviratilakṣaṇā avijñaptayaḥ viratilakṣaṇāśceti kṛtvā /",
  "SA10canprasu:4582_0": "tatra aviratilakṣaṇā avijñaptayaḥ tadyathā adyaprabhṛti mayā prāṇinaṃ hatvā cauryaṃ",
  "SA10canprasu:4582_1": "kṛtvā jīvikā parikalpayitavyeti pāpakarmābhyupagamātprabhṛti tadakāriṇo 'pi akuśalakarmābhyupagamahetukāḥ",
  "SA10canprasu:4582_2": "satatasamitamavijñaptayaḥ samupajāyante /",
  "SA10canprasu:4583": "kaivartādīnāṃca jālādiparikarmakālātprabhṛti tadakāriṇāmapi yā avijñaptaya upajāyante,",
  "SA10canprasu:4584": "tā etā aviratilakṣaṇā avijñaptaya ityucyante /",
  "SA10canprasu:4585": "yathā caitāstathā anyāḥ viratilakṣaṇāḥ kuśalasvabhāvā avijñaptayaḥ /",
  "SA10canprasu:4586_0": "tadyathā- adyaprabhṛti prāṇātipātādibhyaḥ prativiramāmīti kāyavāgvijñaptiparisamāptikālakṣaṇātprabhṛti",
  "SA10canprasu:4586_1": "taduttarakālaṃ pramattādyavasthasyāpi yāḥ kuśalopacayasvabhāvā avijñaptaya upajāyante,",
  "SA10canprasu:4587": "tā etā viratilakṣaṇā avijñaptaya ityucyante /",
  "SA10canprasu:4588": "etā rūpakriyāsvabhāvā api satyo vijñaptivat parānna vijñāpayantītyavijñaptayaḥ //",
  "SA10canprasu:4589": "tathā paribhogānvayaṃ puṇyam, kuśalamityarthaḥ /",
  "SA10canprasu:4590": "paribhogena anvayaḥ asyeti paribhogānvayam /",
  "SA10canprasu:4591": "paribhogaḥ parityaktasya vastunaḥ saṃghādibhirupabhogaḥ /",
  "SA10canprasu:4592": "anvayaḥ anugamaḥ /",
  "SA10canprasu:4593": "dāyakasaṃtānajaḥ kuśalopacaya ityarthaḥ //",
  "SA10canprasu:4594": "apuṇyaṃ ca tathāvidham, paribhogānvayamityarthaḥ /",
  "SA10canprasu:4595": "tadyathā devakulādipratiṣṭhāpanam, yatra sattvā hanyante /",
  "SA10canprasu:4596": "yathā yathā hi tatkīrtau prāṇino hanyante,",
  "SA10canprasu:4597": "tathā tathā taddevakulādyupabhogāt tatkartṛṇāṃ saṃtāne paribhogānvayamapuṇyamapi jāyate,",
  "SA10canprasu:4598": "ityevamapuṇyaṃ ca tathāvidhaṃ bhavati //",
  "SA10canprasu:4599": "cittābhisaṃskāramanaskarmalakṣaṇā cetanā ceti //",
  "SA10canprasu:4600": "saṃkṣepeṇa etatsaptavidhaṃ karma bhavati- kuśalākuśalā vāk,",
  "SA10canprasu:4601": "kuśalākuśalo viṣpandaḥ,",
  "SA10canprasu:4602": "kuśalamavijñaptilakṣaṇam,",
  "SA10canprasu:4603": "akuśalamavijñaptilakṣaṇam,",
  "SA10canprasu:4604": "paribhogānvayaṃ puṇyam,",
  "SA10canprasu:4605": "paribhogānvayamapuṇyam, cetanā ceti //",
  "SA10canprasu:4606": "ete ca sapta dharmāḥ karmāñjanāḥ karmatvenābhivyaktāḥ karmalakṣaṇāḥ smṛtāḥ // 5 //",
  "SA10canprasu:4607": "atraike paricodayanti- yadetat karma bahuvidhamuktam,",
  "SA10canprasu:4608": "tat kimā vipākakālādavatiṣṭhate,",
  "SA10canprasu:4609": "atha na tiṣṭhati utpattyanantaravināśitvāt? yadi tāvat-",
  "SA10canprasu:4610": "tiṣṭhatyā pākakālāccetkarma tannityatāmiyāt /",
  "SA10canprasu:4611": "niruddhaṃ cenniruddhaṃ satkiṃ phalaṃ janayiṣyati // 6 //",
  "SA10canprasu:4612": "yadi utpannaṃ sat karma āvipākakālaṃ svarūpeṇāvatiṣṭhate iti parikalpyate,",
  "SA10canprasu:4613": "tad iyantaṃ kālamasya nityatā āpadyate vināśarahitatvāt /",
  "SA10canprasu:4614": "paścādvināśasadbhāvānna nityatvamiti cet,",
  "SA10canprasu:4615": "naitadevam,",
  "SA10canprasu:4616": "pūrvaṃ vināśarahitasya ākāśādivat paścādapi vināśena saṃbandhābhāvāt /",
  "SA10canprasu:4617": "vināśarahitasya ca asaṃskṛtatvaprasaṅgāt,",
  "SA10canprasu:4618": "asaṃskṛtānāṃ ca vipākādarśanāt,",
  "SA10canprasu:4619": "avipākatvena sadaivāvasthānāt nityatābhyupagama eva karmaṇāmupapadyate /",
  "SA10canprasu:4620": "ityevaṃ tāvannityatve doṣaḥ /",
  "SA10canprasu:4621": "atha utpādānantaravināśitvameva karmaṇāmabhyupetam, nanu evaṃ sati-",
  "SA10canprasu:4622": "niruddhaṃ cenniruddhaṃ sat kiṃ phalaṃ janayiṣyati /",
  "SA10canprasu:4623": "abhāvībhūtaṃ sat karma avidyamānasvabhāvatvānnaiva phalaṃ janayiṣyatītyabhiprāyaḥ // 6 //",
  "SA10canprasu:4624": "[Pp_135]",
  "SA10canprasu:4625": "tatraike nikāyāntarīyāḥ parihāraṃ varṇayanti- utpattyanantaravināśitvātsaṃskārāṇām,",
  "SA10canprasu:4626": "anityatvadoṣastāvadasmākaṃ nopapadyate / yaccāpyuktam-",
  "SA10canprasu:4627": "niruddhaṃ cenniruddhaṃ sat kiṃ phalaṃ janayiṣyati /",
  "SA10canprasu:4628": "iti, atrāpi parihāraṃ brūmaḥ-",
  "SA10canprasu:4629": "yo 'ṅkuraprabhṛtirbījātsaṃtāno 'bhipravartate /",
  "SA10canprasu:4630": "tataḥ phalamṛte bījātsa ca nābhipravartate // 7 //",
  "SA10canprasu:4631": "iha bījaṃ kṣaṇikamapi sat svajātīyabhāviphalaviśeṣaniṣpattisāmarthyaviśeṣayuktasyaiva saṃtānasya aṅkurakāṇḍanālapatrādyabhidhānasya hetubhāvamapyupagamya nirudhyate /",
  "SA10canprasu:4632": "yaścāyamaṅkuraprabhṛtirbījātsaṃtānaḥ pravartate,",
  "SA10canprasu:4633": "tasmāt krameṇa sahakārikāraṇavaikalye sati svalpādapi hetorvipulaphalapracaya upajāyate /",
  "SA10canprasu:4634": "ṛte bījāt vinā bījāt sa ca aṅkurādisaṃtānaḥ nābhipravartate /",
  "SA10canprasu:4635": "tadevaṃ tadbhāve bhāvitvena tadabhāve ca abhāvitvena bījahetukatvamaṅkurādisaṃtānasya phalasyopadarśitaṃ bhavati // 7 //",
  "SA10canprasu:4636": "tadevam-",
  "SA10canprasu:4637": "bījācca yasmātsaṃtānaḥ saṃtānācca phalodbhavaḥ /",
  "SA10canprasu:4638": "bījapūrvaṃ phalaṃ tasmānnocchinnaṃ nāpi śāśvatam // 8 //",
  "SA10canprasu:4639": "yadi iha bījamaprasūya aṅkurādisaṃtānaṃ jvālāṅgārādivirodhipratyayasāṃnidhyānnirudhyeta,",
  "SA10canprasu:4640": "tadā tatra kāryasaṃtānapravṛttyadarśanāt syāducchedadarśanam /",
  "SA10canprasu:4641": "yadi ca bījaṃ na nirudhyeta,",
  "SA10canprasu:4642": "aṅkurādisaṃtānaśca pravarteta,",
  "SA10canprasu:4643": "tadā bījasyānirodhābhyupagamācchāśvatadarśanaṃ syāt,",
  "SA10canprasu:4644": "na caitadevam,",
  "SA10canprasu:4645": "ityato nāsti bījasya śāśvatocchedadarśanaprasaṅgaḥ // 8 //",
  "SA10canprasu:4646": "yathā ca bīje ayaṃ kramo 'nuvarṇitaḥ, evam-",
  "SA10canprasu:4647": "yastasmāccittasaṃtānaścetaso 'bhipravartate /",
  "SA10canprasu:4648": "tataḥ phalamṛte cittātsa ca nābhipravartate // 9 //",
  "SA10canprasu:4649": "tasmāt kuśalākuśalacetanāviśeṣasaṃprayuktāccittād yaḥ cittasaṃtānastaddhetukaḥ pravartate,",
  "SA10canprasu:4650": "tasmāt kuśalākuśalacetanāparibhāvitāccittasaṃtānāt sahakārikāraṇasaṃnidhānāvaikalye sati iṣṭamaniṣṭaṃ phalamupajāyate sugatidurgatiṣu /",
  "SA10canprasu:4651": "ṛte tu taccitāt cittamantareṇa sa ca nābhipravartate // 9 //",
  "SA10canprasu:4652": "tadevam-",
  "SA10canprasu:4653": "cittācca yasmātsaṃtānaḥ saṃtānācca phalodbhavaḥ /",
  "SA10canprasu:4654": "karmapūrvaṃ phalaṃ tasmānnocchinnaṃ nāpi śāśvatam // 10 //",
  "SA10canprasu:4655": "yadi arhaccaramacittamiva taddhetuphalapāraṃparyāvicchinnakramavartino bhāvinaścittasaṃtānasya hetubhāvamanupagamya kuśalaṃ cittaṃ nirudhyeta,",
  "SA10canprasu:4656": "tadā ucchinnaṃ tatkarma syāt /",
  "SA10canprasu:4657": "athāpi anāgatasaṃtānasya hetubhāvamupagamya svarūpādapracyutaṃ syāt, syāttadānīṃ karma śāśvatam /",
  "SA10canprasu:4658": "na caitadevamiti /",
  "SA10canprasu:4659": "tasmāt kṣaṇikakarmābhyupagame 'pi nāsti ucchedaśāśvatadarśanadvayaprasaṅga iti // 10 //",
  "SA10canprasu:4660": "[Pp_136]",
  "SA10canprasu:4661": "tadatra yathoditakarmaprabhedavyākhyāne daśa kuśalāḥ karmapathā vyākhyātāḥ / te ca-",
  "SA10canprasu:4662": "dharmasya sādhanopāyāḥ śuklāḥ karmapathā daśa /",
  "SA10canprasu:4663": "phalaṃ kāmaguṇāḥ pañca dharmasya pretya ceha ca // 11 //",
  "SA10canprasu:4664": "ta ete daśa kuśalāḥ karmapathā dharmasya sādhanopāyā niṣpattihetubhūtā ityarthaḥ //",
  "SA10canprasu:4665": "kaḥ punarasau kuśalakarmapathavyatirikto dharmo nāma,",
  "SA10canprasu:4666": "yasyaite sādhanopāyatvena vyavasthāpyante? ucyate /",
  "SA10canprasu:4667": "cittaviśeṣa eva kaścit dharmaśabdenoktaḥ //",
  "SA10canprasu:4668": "ātmasaṃyamakaṃ cetaḥ parānugrāhakaṃ ca yat /",
  "SA10canprasu:4669": "maitraṃ sa dharmaḥ",
  "SA10canprasu:4670": "ityanena /",
  "SA10canprasu:4671": "athavā /",
  "SA10canprasu:4672": "pariniṣṭhitarūpā ete daśa kuśalāḥ karmapathā dharmaśabdavācyā bhavanti,",
  "SA10canprasu:4673": "kriyamāṇarūpāstu kuśalakarmapathavācyā bhavanti /",
  "SA10canprasu:4674": "tadasya uktalakṣaṇasya ete daśa kuśalāḥ karmapathā niṣpattau hetutvena vyavasthāpyante /",
  "SA10canprasu:4675": "kathaṃ punaratra prakrānte karmavibhāge daśa kuśalāḥ karmapathā iti? ucyate-",
  "SA10canprasu:4676": "vāgviṣpando 'viratayo yāścāvijñaptisaṃjñitāḥ /",
  "SA10canprasu:4677": "ityādinā kāyikāsrayaḥ karmapathāḥ vācikāścatvāro vyākhyātāḥ/",
  "SA10canprasu:4678": "cetanā cetyanena abhidhyāvyāpādasamyagdṛṣṭayākhyāsrayo mānasā vyākhyātāḥ /",
  "SA10canprasu:4679": "ityevaṃ daśāpi kuśalāḥ karmapathā atra vyākhyātāḥ /",
  "SA10canprasu:4680": "te ca yathoditasya dharmasya niṣpattihetavo bhavanti /",
  "SA10canprasu:4681": "asya ca dharmasya rūpaśabdagandharasaspraṣṭavyalakṣaṇāḥ pañca kāmaguṇāḥ /",
  "SA10canprasu:4682": "pretya ca adṛṣṭe paraloke ityarthaḥ, iha ceti ihaloke ityarthaḥ, phalamupabhujyate iti // 11 //",
  "SA10canprasu:4683": "evaṃ tāvadaikanikāyikairākṣepaparihāre varṇite sati,",
  "SA10canprasu:4684": "tān prati apare doṣamudbhāvya anyākṣepaparihāraṃ varṇayantaḥ āhuḥ-",
  "SA10canprasu:4685": "bahavaśca mahāntaśca doṣāḥ syurapi kalpanā /",
  "SA10canprasu:4686": "yadyeṣā tena naivaiṣā kalpanātropapadyate // 12 //",
  "SA10canprasu:4687": "yadi bījāṅkurasādharmyeṇa cittasaṃtāne śāśvatocchedadarśanadvayadoṣaprasaṅgaparihāraḥ syāt,",
  "SA10canprasu:4688": "tadā bahavaśca doṣāḥ saṃkhyābahutvena mahāntaśca dṛṣṭādṛṣṭavirodhena parapakṣe prāpruvanti /",
  "SA10canprasu:4689": "kathaṃ kṛtvā?",
  "SA10canprasu:4690": "yadi hi bījasaṃtānadṛṣṭāntena śālibījāt śālyaṅkurādisaṃtāna eva pravartate,",
  "SA10canprasu:4691": "na vijātīyaḥ,",
  "SA10canprasu:4692": "śālyaṅkurādisaṃtānācca śāliphalameva upajāyate,",
  "SA10canprasu:4693": "na bilvaphalam,",
  "SA10canprasu:4694": "bhinnajātīyatvāt,",
  "SA10canprasu:4695": "evamihāpi kuśalacittāt kuśalacittasaṃtāna eva syāt,",
  "SA10canprasu:4696": "samānajātīyatvāt,",
  "SA10canprasu:4697": "na akuśalāvyākṛtacittasaṃtānaḥ, vijātīyatvāt /",
  "SA10canprasu:4698": "evamakuśalāvyākṛtacittādakuśalāvyākṛtacittasaṃtāna eva syānnānyaḥ, bhinnajātīyatvāt /",
  "SA10canprasu:4699": "kāmarūpārūpyāvacarānāsravacittebhyaḥ sadṛśānāmeva cittānāṃ kāmarūpārūpyāvacarānāsravāṇāmutpādaḥ [Pp_137] syāt,",
  "SA10canprasu:4700": "na bhinnajātīyānām /",
  "SA10canprasu:4701": "manuṣyacittānmanuṣyacittameva syānna devanārakatiryagādyanyacittam /",
  "SA10canprasu:4702": "tataśca yo devaḥ sa deva eva syāt, yo manuṣyaḥ sa manuṣya eva syādityādi /",
  "SA10canprasu:4703": "tataśca akuśalamapi kurvatāṃ devamanuṣyāṇāṃ gatiyonivarṇabuddhīndriyabalarūpabhogādi vaicitryaṃ na syādapāyapatanaṃ ca /",
  "SA10canprasu:4704": "iṣyate caitatsarvamiti /",
  "SA10canprasu:4705": "evaṃ bahavaśca mahāntaśca doṣā yasmādbījasaṃtānasādharmyakalpanāyāṃ prasajyante,",
  "SA10canprasu:4706": "tasmānnaiṣā kalpanā atropapadyate // 12 //",
  "SA10canprasu:4707": "imāṃ punaḥ pravakṣyāmi kalpanāṃ yātra yojyate /",
  "SA10canprasu:4708": "buddhaiḥ pratyekabuddhaiśca śrāvakaiścānuvarṇitām // 13 //",
  "SA10canprasu:4709": "kā cāsau kalpanetyāha-",
  "SA10canprasu:4710": "patraṃ yathāvipraṇāśastatharṇamiva karma ca /",
  "SA10canprasu:4711": "caturvidho dhātutaḥ sa prakṛtyāvyākṛtaśca saḥ // 14 //",
  "SA10canprasu:4712": "iha kuśalaṃ karma kṛtaṃ sat utpādānantarameva nirudhyate, na ca tasminniruddhe phalābhāvaprasaṅgaḥ /",
  "SA10canprasu:4713": "yasmād yadaiva tatkarma utpadyate,",
  "SA10canprasu:4714": "tadā etasya karmaṇo 'vipraṇāśo nāma viprayukto dharmaḥ kartuḥ saṃtāne samupajāyate ṛṇapatrasthānīyaḥ /",
  "SA10canprasu:4715": "tadevaṃ patraṃ yathā avipraṇāśaḥ tathā veditavyaḥ /",
  "SA10canprasu:4716": "yasya ca asau avipraṇāśākhyo dharma utpadyate, ṛṇamiva tatkarma veditavyam /",
  "SA10canprasu:4717": "yathā ca ṛṇapatrāvasthānāt prayukte 'pi dhane dhanino na dhananāśo bhavati,",
  "SA10canprasu:4718": "saṃbadhyata eva sa kālāntareṇa pañcamena dhanaskandhena,",
  "SA10canprasu:4719": "tathā vinaṣṭe 'pi karmaṇi avipraṇāśākhyadharmāntarāvasthānāt tannimittakena phalena abhisaṃbadhyata eva kartā /",
  "SA10canprasu:4720": "yathā ca ṛṇapatraṃ dāturdhanābhyāgamaṃ kṛtvā nirmuktaṃ sat punarapi vidyamānaṃ vā avidyamānaṃ vā na dhanābhyāgame samartham,",
  "SA10canprasu:4721": "evamavipraṇāśo 'pi dattavipākaḥ san vidyamāno vā avidyamāno vā na śaknoti nirmuktapatravat kartuḥ punarapi vipākasaṃbandhaṃ kartum //",
  "SA10canprasu:4722": "yaścāyamavipraṇāśo 'smābhiruktaḥ sūtrāntaroktaḥ,",
  "SA10canprasu:4723": "caturvidho dhātutaḥ sa kāmarūpārūpyāvacarānāsravabhedāt,",
  "SA10canprasu:4724": "prakṛtyā avyākṛtaśca saḥ /",
  "SA10canprasu:4725": "kuśalākuśalatvena avyākaraṇādavyākṛta evāvipraṇāśaḥ /",
  "SA10canprasu:4726": "yadi asau akuśalānāṃ karmaṇāmakuśalaḥ syāt, tadā kāmaṃ vītarāgāṇāṃ na syāt /",
  "SA10canprasu:4727": "yadi ca kuśalānām, kuśalaḥ syāt, samucchinnakuśalamūlānāṃ sa na syāt /",
  "SA10canprasu:4728": "tasmāt prakṛtyavyākṛta evāsau // 14 //",
  "SA10canprasu:4729": "kiṃ ca /",
  "SA10canprasu:4730": "prahāṇato na praheyo bhāvanāheya eva vā /",
  "SA10canprasu:4731": "sa cāyamavipraṇāśaḥ prahāṇato na praheyaḥ /",
  "SA10canprasu:4732": "pārthagjanikāni karmāṇi darśanamārgeṇaiva prahīyante mā bhūdāryaḥ pṛthagjanakarmasamanvāgata iti /",
  "SA10canprasu:4733": "avipraṇāśastu tatkarmaprahāṇe 'pi darśanamārgeṇa na prahīyate,",
  "SA10canprasu:4734": "kiṃ tu bhāvanāmārgeṇa vā tasyā prahāṇaṃ bhavati /",
  "SA10canprasu:4735": "dhātusamatikramaṇapraheya eveti vāśabdo vikalpārthaḥ //",
  "SA10canprasu:4736": "yataścaivamavipraṇāśaḥ karmavināśe 'pi na naśyati, karmaprahāṇe 'pi na prahīyate,",
  "SA10canprasu:4737": "tasmādavipraṇāśena jāyate karmaṇāṃ phalam // 15 //",
  "SA10canprasu:4738": "[Pp_138]",
  "SA10canprasu:4739": "yadi punarapi asya avipraṇāśasya karmaṇaḥ prahāṇena prahāṇātprahāṇataḥ prahāṇaṃ syāt karmaṇaśca saṃkrameṇa karmaṇo vināśena karmāntarasaṃmukhībhāvena vināśaḥ syāt,",
  "SA10canprasu:4740": "ko doṣaḥ syāditi? ucyate-",
  "SA10canprasu:4741": "prahāṇataḥ praheyaḥ syātkarmaṇaḥ saṃkrameṇa vā /",
  "SA10canprasu:4742": "yadi doṣāḥ prasajyeraṃstatra karmavadhādayaḥ // 16 //",
  "SA10canprasu:4743": "yadi darśanamārgeṇa pārthagjanikakarmavadavipraṇāśaḥ prahīyeta, tadā karmaṇo vināśa eva syāt /",
  "SA10canprasu:4744": "karmavināśācca āryāṇāmiṣṭāniṣṭakarmaphalavipākaḥ pūrvakarmaphalahetuko na syāt /",
  "SA10canprasu:4745": "akṛtasyaiva karmaṇaḥ phalodayaḥ syāt /",
  "SA10canprasu:4746": "karmaphalābhāvadarśanācca mithyādarśanaṃ syāditi /",
  "SA10canprasu:4747": "evaṃ karmavadhādayo doṣāḥ prasajyante prahāṇataḥ praheyatvābhyupagame sati avipraṇāśasya /",
  "SA10canprasu:4748": "evaṃ karmaṇaḥ saṃkrame 'pi yojyam // 16 //",
  "SA10canprasu:4749": "sarveṣāṃ viṣabhāgānāṃ sabhāgānāṃ ca karmaṇām /",
  "SA10canprasu:4750": "pratisaṃdhau sadhātūnāmeka utpadyate tu saḥ // 17 //",
  "SA10canprasu:4751": "bhinnajātīyāni karmāṇi viṣabhāgāni /",
  "SA10canprasu:4752": "sadṛśāni sabhāgāni /",
  "SA10canprasu:4753": "teṣāṃ sarveṣāmeva sabhāgānāṃ ca viṣabhāgānāṃ ca karmaṇāṃ kāmarūpārūpyadhātupratisaṃdhiṣu sarvakarmāpamardanaḥ eka eva avipraṇāśa utpadyate /",
  "SA10canprasu:4754": "sa cāpi sadhātūnāṃ samānadhātukānāmeva utpadyate na viṣabhāgadhātukānām // 17 //",
  "SA10canprasu:4755": "karmaṇaḥ karmaṇo dṛṣṭe dharma utpadyate tu saḥ /",
  "SA10canprasu:4756": "dviprakārasya sarvasya vipakke 'pi ca tiṣṭhati // 18 //",
  "SA10canprasu:4757_0": "sa cāyamavipraṇāśākhyo dharmaḥ sarvasyaiva karmaṇaḥ cetanācetayitvāsvabhāvasya sāsravānāsravabhedena",
  "SA10canprasu:4757_1": "vā dviprakārabhinnasya dṛṣṭe dharme ihaiva janmani karmaṇaḥ karmaṇaḥ ekaiko 'vipraṇāśa utpadyate /",
  "SA10canprasu:4758": "sa cāyamavipraṇāśo vipakke 'pi vipāke nāvaśyaṃ nirudhyate,",
  "SA10canprasu:4759": "nirbhuktapatravacca vidyamāno 'pi san na śaknoti punarapi vipaktum // 18 //",
  "SA10canprasu:4760": "phalavyatikramādvā sa maraṇādvā nirudhyate /",
  "SA10canprasu:4761": "anāsravaṃ sāsravaṃ ca vibhāgaṃ tatra lakṣayet // 19 //",
  "SA10canprasu:4762": "tatra phalavyatikramānnirudhyate / yathoktam- bhāvanāheya eveti / maraṇānnirudhyate / yathoktam-",
  "SA10canprasu:4763": "pratisaṃdhau sadhātūnāmeka utpadyate tu saḥ / iti /",
  "SA10canprasu:4764": "sa cāyaṃ sāsravāṇāṃ sāsravaḥ, anāsravāṇāmanāsravaḥ ityevaṃ vibhāgaṃ lakṣayet // 19 //",
  "SA10canprasu:4765": "tadevam-",
  "SA10canprasu:4766": "śūnyatā ca na cocchedaḥ saṃsāraśca na śāśvatam /",
  "SA10canprasu:4767": "karmaṇo 'vipraṇāśaśca dharmo buddhena deśitaḥ // 20 //",
  "SA10canprasu:4768": "yasmāt karma kṛtaṃ sat nirudhyate,",
  "SA10canprasu:4769": "na svabhāvenāvatiṣṭhate,",
  "SA10canprasu:4770": "tasmāt karmaṇaḥ svabhāvenāvasthānāt śūnyatā copapadyate /",
  "SA10canprasu:4771": "na caivaṃ karmaṇo 'navasthānāducchedadarśanaprasaṅgaḥ, avipraṇāśaparigraheṇa karmavipākasadbhāvāt /",
  "SA10canprasu:4772": "vipākābhāve hi karmaṇaḥ ucchedadarśanaṃ syāt /",
  "SA10canprasu:4773": "avipraṇāśadharmasadbhāvāt [Pp_139] bījasaṃtānasādharmyaparikalpanābhāvācca nānāgatijātiyonidhātubhedabhinnaśca pāñcagatikaḥ saṃsāro vicitraḥ siddho bhavati /",
  "SA10canprasu:4774": "na ca śāśvatavādaprasaṅgaḥ, karmaṇaḥ svarūpeṇāvasthānānabhyupagamāt /",
  "SA10canprasu:4775": "karmaṇāṃ ca avipraṇāśaḥ, avipraṇāśasadbhāvāt, iti /",
  "SA10canprasu:4776": "evaṃ niravaśeṣāvidyānidrāpagamādvibuddhena bhagavatā yasmādayaṃ dharmo deśitaḥ,",
  "SA10canprasu:4777": "tasmād yatpūrvaṃmuktaṃ pareṇa-",
  "SA10canprasu:4778": "tiṣṭhatyā pākakālāccet karma tannityatāmiyāt /",
  "SA10canprasu:4779": "niruddhaṃ cenniruddhaṃ sat kiṃ phalaṃ janayiṣyati // iti,",
  "SA10canprasu:4780": "tadasmatpakṣe nopapadyate iti / tasmādasmābhirupavarṇitakalpanaiva nyāyyā iti // 20 //",
  "SA10canprasu:4781": "atrocyate- kimiha bhavanto gandharvanagaraprākārapatanātiśaṅkitayā atīvodvignāḥ tatparirakṣāpariśramāyāsamāpannāḥ,",
  "SA10canprasu:4782": "ye nāma yūyaṃ karmaṇyanupapadyamāne tatphalanimittaṃ vipravadadhvam?",
  "SA10canprasu:4783": "yadi hi karmaṇaḥ svarūpeṇaivotpādaḥ syāt,",
  "SA10canprasu:4784": "tasya āvipākamavasthānānnityatvaṃ syāt,",
  "SA10canprasu:4785": "vināśāducchedaḥ syāt /",
  "SA10canprasu:4786": "yadā tu karma naivotpadyate svabhāvaśūnyatvāt,",
  "SA10canprasu:4787": "tadā tasya kuto 'vasthānaṃ vināśo vā,",
  "SA10canprasu:4788": "yata eṣā cintā syāt? atrāha-",
  "SA10canprasu:4789": "karma notpadyate kasmāt",
  "SA10canprasu:4790": "ācārya āha-",
  "SA10canprasu:4791": "niḥsvabhāvaṃ yatastataḥ /",
  "SA10canprasu:4792": "yasmānniḥsvabhāvaṃ karma tasmānnotpadyate /",
  "SA10canprasu:4793": "yadi khalvevaṃ niḥsvabhāvatvātkarma notpadyate, tat kathamevamuktaṃ bhagavatā-",
  "SA10canprasu:4794": "na praṇaśyanyi karmāṇi kalpakoṭiśatairapi /",
  "SA10canprasu:4795": "sāmagrīṃ prāpya kālaṃ ca phalanti khalu dehinām // iti?",
  "SA10canprasu:4796": "ucyate-",
  "SA10canprasu:4797": "yasmācca tadanutpannaṃ na tasmādvipraṇaśyati // 21 //",
  "SA10canprasu:4798": "ityevaṃ bhagavato 'bhiprāya iti / ato nāyamasmākaṃ bādhako vidhiriti /21 //",
  "SA10canprasu:4799": "avaśyaṃ caitadevaṃ vijñeyam- niḥsvabhāvaṃ karmeti / anyathā hi-",
  "SA10canprasu:4800": "karma svabhāvataścetsyācchāśvataṃ syādasaṃśayam /",
  "SA10canprasu:4801": "akṛtaṃ ca bhavetkarma kriyate na hi śāśvatam // 22 //",
  "SA10canprasu:4802": "yadi hi karma svabhāvataḥ syāt, muktasaṃśayaṃ tacchāśvataṃ syāt, svabhāvasyānyathābhāvābhāvāt /",
  "SA10canprasu:4803": "tataśca akṛtameva karma bhavet /",
  "SA10canprasu:4804": "kartuḥ svatantrasya kriyayā yadīpsitatamaṃ tatkarma /",
  "SA10canprasu:4805": "etacca na yujyate /",
  "SA10canprasu:4806": "kiṃ kāraṇam? yasmāt kriyate na hi śāśvatam /",
  "SA10canprasu:4807": "śāśvataṃ hi nāma tad yadvidyamānasattākam /",
  "SA10canprasu:4808": "yacca vidyamānaṃ tasya karaṇānupapatteḥ tannaiva kāraṇamapekṣata iti // 22 //",
  "SA10canprasu:4809": "śubhāśubhe karmaṇi akṛta eva sakalasya lokasya vipāko yasmāt, tataśca-",
  "SA10canprasu:4810": "[Pp_140]",
  "SA10canprasu:4811": "akṛtābhyāgamabhayaṃ syātkarmākṛtakaṃ yadi /",
  "SA10canprasu:4812": "abrahmacaryavāsaśca doṣastatra prasajyate // 23 //",
  "SA10canprasu:4813": "yadi hi akṛtaṃ karma bhavet, tadā akṛtābhyāgamabhayaṃ syāt /",
  "SA10canprasu:4814": "yenāpi hi prāṇātipātādikaṃ na kṛtam,",
  "SA10canprasu:4815": "tasyāpi akṛtamapi sat tat karma astyeveti tenāpyasya saṃbandhādakṛtābhyāgamabhayaṃ syāt /",
  "SA10canprasu:4816": "abrahmacaryavāsaśca tatra pakṣe prāpnoti /",
  "SA10canprasu:4817": "kiṃ kāraṇam? pariśuddhabrahmacaryavāsānna kasyacinnirvāṇena bhavitavyaṃ syāt // 23 //",
  "SA10canprasu:4818": "kiṃ cātaḥ?",
  "SA10canprasu:4819": "vyavahārā virudhyante sarva eva na saṃśayaḥ /",
  "SA10canprasu:4820": "puṇyapāpakṛtornaiva pravibhāgaśca yujyate // 24 //",
  "SA10canprasu:4821": "ye hi ete kṛṣivāṇijyagorakṣādayaḥ kriyārambhāḥ phalārthamārabhyante,",
  "SA10canprasu:4822": "teṣāṃ sarveṣāmakṛtānāmeva vidyamānatvāt prārambhavaiyarthyaṃ syāt /",
  "SA10canprasu:4823": "ghaṭaṃ kuru,",
  "SA10canprasu:4824": "paṭaṃ kuru,",
  "SA10canprasu:4825": "ityevamādayaśca sarva eva laukikavyavahārā virudhyante,",
  "SA10canprasu:4826": "ghaṭādīnāṃ sarveṣāmeva vidyamānatvāt /",
  "SA10canprasu:4827": "puṇyakṛdayam,",
  "SA10canprasu:4828": "pāpakṛdayam,",
  "SA10canprasu:4829": "iti ca pravibhāgo na prāpnoti,",
  "SA10canprasu:4830": "ubhayorapi puṇyapāpakṛtoḥ akṛtayorapi puṇyapāpayoḥ pratyekaṃ vidyamānatvāt // 24 //",
  "SA10canprasu:4831": "kiṃ ca-",
  "SA10canprasu:4832": "tadvipakvavipākaṃ ca punareva vipakṣyati /",
  "SA10canprasu:4833": "karma vyavasthitaṃ yasmāttasmātsvābhāvikaṃ yadi // 25 //",
  "SA10canprasu:4834": "vipakvavipākasyāpi karmaṇaḥ punarvipākadānamāpadyate svarūpādapracyutatvāt,",
  "SA10canprasu:4835": "avipakvavipākāvasthāyāmiva /",
  "SA10canprasu:4836": "tadevaṃ yadi karma svābhāvikamiti manyase,",
  "SA10canprasu:4837": "yasmāt tatkarma vyavasthitamasti tasmānniḥsaṃśayaṃ yathopavarṇitā doṣāḥ prāpnuvanti sasvabhāvatve /",
  "SA10canprasu:4838": "tasmānniḥsvabhāvaṃ karma,",
  "SA10canprasu:4839": "yataśca niḥsvabhāvaṃ karma,",
  "SA10canprasu:4840": "tasmācchāśvatocchedadarśanaprasaṅgo naivāsmākamevaṃ vyācakṣamāṇānāmāpadyate iti // 25 //",
  "SA10canprasu:4841": "atrāha- vidyata eva svabhāvataḥ karma, tatkāraṇasadbhāvāt /",
  "SA10canprasu:4842": "iha yannāsti, na tasya kāraṇamasti [kūrma] romakūpaprāvārasyeva /",
  "SA10canprasu:4843": "asti ca karmaṇaḥ kāraṇaṃ kleśāḥ /",
  "SA10canprasu:4844": "avidyāpratyayāḥ saṃskārāḥ, ..... upādānapratyayo bhavaḥ, iti vacanāt /",
  "SA10canprasu:4845": "tasmādvidyata eva karma svabhāvataḥ iti /",
  "SA10canprasu:4846": "ucyate /",
  "SA10canprasu:4847": "ayuktameva /",
  "SA10canprasu:4848": "kiṃ kāraṇam? yasmāt-",
  "SA10canprasu:4849": "karma kleśātmakaṃ cedaṃ te ca kleśā na tattvataḥ /",
  "SA10canprasu:4850": "na cette tattvataḥ kleśāḥ karma syāttattvataḥ katham // 26 //",
  "SA10canprasu:4851": "ihedaṃ karma kleśātmakaṃ kleśahetukam / te ca kleśāstattvato na santi / vakṣyati hi-",
  "SA10canprasu:4852": "śubhāśubhaviparyāsān saṃbhavanti pratītya ye /",
  "SA10canprasu:4853": "te svabhāvānna vidyante tasmātkleśā na tattvataḥ // iti /",
  "SA10canprasu:4854": "tadevaṃ tāvat na tattvataḥ kleśāḥ, taddhetukaṃ karma tadānīṃ kutastattvato bhaviṣyati?",
  "SA10canprasu:4855": "tasmānnāsti karma svabhāvataḥ // 26 //",
  "SA10canprasu:4856": "[Pp_141]",
  "SA10canprasu:4857": "atrāha- vidyanta eva kleśā karmāṇi ca, tatkāryasadbhāvāt /",
  "SA10canprasu:4858": "iha hi kleśakarmaṇāṃ dehākhyaṃ kāryamupalabhyate /",
  "SA10canprasu:4859": "yasya ca kāryamupalabhyate tadasti, avidyamānasya khapuṣpādeḥ kāryādarśanāt iti /",
  "SA10canprasu:4860": "ucyate /",
  "SA10canprasu:4861": "syuḥ kleśāḥ karmāṇi ca, yadi tatkāryaṃ dehā vidyeran /",
  "SA10canprasu:4862": "na tu vidyante ityāha-",
  "SA10canprasu:4863": "karma kleśāśca dehānāṃ pratyayāḥ samudāhṛtāḥ /",
  "SA10canprasu:4864": "karma kleśāśca te śūnyā yadi deheṣu kā kathā // 27 //",
  "SA10canprasu:4865": "yathā karma kleśāśca śūnyāḥ, tathā pratipāditam /",
  "SA10canprasu:4866": "tataśca karma kleśā yadā na santi, tadā tatkāryāṇāṃ dehānāmasattve kā kathā bhaviṣyati?",
  "SA10canprasu:4867": "nāstitvaṃ teṣāṃ pūrvameva siddhaṃ yasmāt,",
  "SA10canprasu:4868": "tasmānnānna kaścidvaktavyaviśeṣo 'stītyabhiprāyaḥ // 27 //",
  "SA10canprasu:4869": "atrāha- vidyata eva svabhāvataḥ karma, tatphalabhoktṛsadbhāvāt /",
  "SA10canprasu:4870": "yannāsti, na tasya phalopabhoktāsti, tadyathā gaganacūtaphalasyeti /",
  "SA10canprasu:4871": "asti ca karmaṇaḥ phalopabhoktā-",
  "SA10canprasu:4872": "avidyānivṛto jantustṛṣṇāsaṃyojanaśca saḥ /",
  "SA10canprasu:4873": "sa bhoktā sa ca na karturanyo na ca sa eva saḥ // 28 //",
  "SA10canprasu:4874": "tatra avidyā ajñānaṃ tamaḥ saṃmoha iti paryāyāḥ /",
  "SA10canprasu:4875": "avidyayā nivṛtaśchāditaḥ /",
  "SA10canprasu:4876": "pāñcagatikasaṃsāre punaḥ punarjāyata iti jantuḥ /",
  "SA10canprasu:4877": "sattvaḥ pudgalaḥ prāṇīti tasyaiva paryāyāḥ /",
  "SA10canprasu:4878": "tṛṣṇā rāgaḥ saktirvisaktiśceti paryāyāḥ /",
  "SA10canprasu:4879": "saṃyojanaṃ bandhanam /",
  "SA10canprasu:4880": "tṛṣṇā saṃyojanamasyeti tṛṣṇāsaṃyojanaḥ tṛṣṇābandhana ityarthaḥ /",
  "SA10canprasu:4881": "yathoktaṃ sūtre- avidyānivṛtāḥ sattvāstṛṣṇāsaṃyojanāḥ iti /",
  "SA10canprasu:4882": "atha ca punaridaṃ pāpaṃ karma svayameva kṛtam,",
  "SA10canprasu:4883": "asya svayameva vipākaḥ pratyanubhavitavyaḥ iti vacanāt /",
  "SA10canprasu:4884": "sa ca bhoktā karmaphalasya /",
  "SA10canprasu:4885": "sa ca na karturanyaḥ, na ca sa eva saḥ /",
  "SA10canprasu:4886": "tattvānyatvāvācyatvāt /",
  "SA10canprasu:4887": "tasmāt phalopabhoktṛsadbhāvādastyeva karmeti // 28 //",
  "SA10canprasu:4888": "atrocyate- syātkarmaṇaḥ kartā karmaphalasya copabhoktā yadi karmaiva syāt /",
  "SA10canprasu:4889": "na tvasti / kathaṃ kṛtvā?",
  "SA10canprasu:4890": "na pratyayasamutpannaṃ nāpratyayasamutthitam /",
  "SA10canprasu:4891": "asti yasmādidaṃ karma tasmātkartāpi nāstyataḥ // 29 //",
  "SA10canprasu:4892": "karma cennāsti kartā ca kutaḥ syātkarmajaṃ phalam /",
  "SA10canprasu:4893": "asatyatha phale bhoktā kuta eva bhaviṣyati // 30 //",
  "SA10canprasu:4894": "yadi karma nāma kiṃcitsyāt, tat pratyayasamutpannaṃ vā bhavet, apratyayasamutpannaṃ vā?",
  "SA10canprasu:4895": "yadi tāvat pratyayasamutpannamiṣyate, tanna yuktam, pratyayaparīkṣāyāmuktadoṣatvāt /",
  "SA10canprasu:4896": "atha apratyayajanitaṃ nirhetukam,",
  "SA10canprasu:4897": "tadapi- hetāvasati kāryaṃ ca kāraṇaṃ ca ityādinā karmakārakaparīkṣāyāṃ vistareṇa pratipāditam /",
  "SA10canprasu:4898": "yataścaivaṃ pratyayasamutpannaṃ vā apratyayasamutpannaṃ vā karmedaṃ na saṃbhavati,",
  "SA10canprasu:4899": "tasmādasya karmaṇaḥ kartāpi na saṃbhavati /",
  "SA10canprasu:4900": "yadā caivaṃ karma ca kartā ca nāsti,",
  "SA10canprasu:4901": "tadā nirhetukaṃ karmajaṃ phalaṃ kuto bhaviṣyatīti,",
  "SA10canprasu:4902": "asati ca phale kuta eva phalabhoktā bhaviṣyatīti,",
  "SA10canprasu:4903": "sarvametat svabhāvato 'saṃvidyamānameveti vijñeyam //",
  "SA10canprasu:4904": "[Pp_142]",
  "SA10canprasu:4905": "atrāha- yadi evaṃ naiḥsvābhāvyaṃ bhāvānāṃ vyavasthāpitaṃ bhavati,",
  "SA10canprasu:4906": "yattarhi etaduktaṃ bhagavatā- svayaṃ kṛtasya karmaṇaḥ svayameva vipākaḥ pratyanubhavitavyaḥ iti,",
  "SA10canprasu:4907": "tadetat sarvamamunā nyāyena apākṛtaṃ bhavati /",
  "SA10canprasu:4908": "karmaphalāpavādācca pradhānanāstiko bhavāniti /",
  "SA10canprasu:4909": "ucyate /",
  "SA10canprasu:4910": "na vayaṃ nāstikāḥ /",
  "SA10canprasu:4911": "astitvanāstitvadvayavādanirāsena tu vayaṃ nirvāṇapuragāminamadvayapathaṃ vidyotayāmaḥ /",
  "SA10canprasu:4912": "na ca karmakartṛphalādikaṃ nāstīti brūma, kiṃ tarhi niḥsvabhāvametaditi vyavasthāpayāmaḥ /",
  "SA10canprasu:4913": "atha manyase- niḥsvabhāvānāṃ bhāvānāṃ vyāpārakaraṇānupapatteḥ tadavastha eva doṣa iti, etadapi nāsti /",
  "SA10canprasu:4914": "sasvabhāvānāmeva vyāpārādarśanāt /",
  "SA10canprasu:4915": "niḥsvabhāvānāmeva vyāpāradarśanāt /",
  "SA10canprasu:4916": "tathāhi niḥsvabhāvā eva santo ghaṭādayaḥ loke svakāryakṛt upalabhyante // 30 //",
  "SA10canprasu:4917": "api ca / amuṣmād dṛṣṭāntāt spaṣṭatarādayamartho 'vasīyatām-",
  "SA10canprasu:4918": "yathā nirmitakaṃ śāstā nirmimītarddhisaṃpadā /",
  "SA10canprasu:4919": "nirmito nirmimītānyaṃ sa ca nirmitakaḥ punaḥ // 31 //",
  "SA10canprasu:4920": "tadyathā- ekaṃ nirmitakaṃ śāstā buddho bhagavān ṛddhisaṃpadā ṛddhiprabhāveṇa nirmimīta,",
  "SA10canprasu:4921": "sa cāpi nirmitakaḥ punaḥ yo 'yaṃ buddhena bhagavatā nirmitaḥ,",
  "SA10canprasu:4922": "sa punarbhūyo 'nyamaparaṃ nirmitakaṃ nirmimīta /",
  "SA10canprasu:4923": "tatra ya eṣa nirmitakaḥ aparasya nirmitakasya nirmātā,",
  "SA10canprasu:4924": "sa śūnyaḥ niḥsvabhāvaḥ,",
  "SA10canprasu:4925": "tathāgatasvabhāvarahita ityarthaḥ /",
  "SA10canprasu:4926": "yaścāyamaparo nirmitakaḥ,",
  "SA10canprasu:4927": "yonirmitakena nirmitaḥ,",
  "SA10canprasu:4928": "asāvapi śūnyo nisvabhāvaḥ,",
  "SA10canprasu:4929": "tathāgatasvabhāvarahita ityarthaḥ /",
  "SA10canprasu:4930": "yathātra niḥsvabhāvānāṃ nisvabhāvakāryakṛttvaṃ karmakartṛvyapadeśaśca bhavati,",
  "SA10canprasu:4931": "tathā nirmitakākāraḥ kartā karma ca tatkṛtam /",
  "SA10canprasu:4932": "tadyathā nirmitenānyo nirmito nirmitastathā // 32 //",
  "SA10canprasu:4933": "yo hyatra karmaṇaḥ kartā sa nirmitakākāraḥ svabhāvaśūnyaḥ /",
  "SA10canprasu:4934": "tena ca svabhāvaśūnyena svatantrakartrā yat kiṃcit karma kriyate, tadapi svabhāvaśūnyam /",
  "SA10canprasu:4935": "tadyathā nirmitakena anyo nirmitako nirmitaḥ tathā veditavyam / yathoktamāgame-",
  "SA10canprasu:4936": "ekasya bhāṣamāṇasya sarve bhāṣanti nirmitāḥ /",
  "SA10canprasu:4937": "ekasya tūṣṇīṃbhūtasya sarve tūṣṇīṃbhavanti hi //",
  "SA10canprasu:4938": "tasmādadvayavādināṃ mādhyamikānāṃ kuto mithyādarśanam? uktaṃ ca āryasamādhirāje-",
  "SA10canprasu:4939": "yada sugatu kathāṃ katheti nātho vīthigatān manujān kṛpāyamānaḥ /",
  "SA10canprasu:4940": "nirmita jinu tatra nirminitva vicarati teṣu praṇītabuddhadharmān //",
  "SA10canprasu:4941": "prāṇiśatasahasra taṃ śruṇitvā praṇidadhayiṃsu varāgrabuddhajñāne /",
  "SA10canprasu:4942": "[Pp_143]",
  "SA10canprasu:4943": "kada vaya labhi jñānamevarūpaṃ āśaya jñātva jino 'sya vyākaroti //",
  "SA10canprasu:4944": "raśmi śatasahasra aprameyān avasiri pādatalehi dharmarājā /",
  "SA10canprasu:4945": "sarvi niraya śītalā bhavanti dukhamapanīya sukhaṃ ca vedayanti //",
  "SA10canprasu:4946": "dharma daśabalaprabhāṣite 'tra marumanujāna viśuddha bhoti cakṣuḥ /",
  "SA10canprasu:4947": "ityādi /",
  "SA10canprasu:4948": "keci spṛha janenti tatra kāle parama acintya tehi labdhalābhā /",
  "SA10canprasu:4949": "yehi jinu nimantrito narendro na ca pariyanta teṣu dakṣiṇāyā //",
  "SA10canprasu:4950": "ityādi vistaraḥ //",
  "SA10canprasu:4951": "tathā āryavimalakīrtinirdeśe-",
  "SA10canprasu:4952_0": "tannirmitabodhisattvena gandhasugandhāyāṃ lokadhātau samantabhadratathāgatopabhuktaśeṣaṃ",
  "SA10canprasu:4952_1": "bhojanamānītaṃ nānāvyañjanakhādyādisaṃprayuktaṃ pṛthakpṛthagvividharasamekabhojanena",
  "SA10canprasu:4952_2": "sarvaṃ tacchrāvakabodhisattvasaṃgharājarājāmātyapurohitāntaḥ puradauvārikasārthavāhādijanapadaṃ",
  "SA10canprasu:4952_3": "saṃtarpya prītyākāraṃ nāma mahāsamādhiṃ lambhayāmāsa / iti //",
  "SA10canprasu:4953": "vinaye ca paṭhayate-",
  "SA10canprasu:4954": "pāpabhikṣurapratirūpako bhagavatā bhikṣurabhinirmitaḥ /",
  "SA10canprasu:4955": "tadvacanena śīlavato 'pi viśuddhipratijñāsaṃvāsaḥ prajñaptaḥ iti // 32 //",
  "SA10canprasu:4956": "na ca kevalaṃ nirmāṇadṛṣṭāntena naiḥsvabhāvyadarśanamupapadyamānarūpam,",
  "SA10canprasu:4957": "api ca amībhyo dṛṣṭāntebhyaḥ sphuṭaṃ naiḥsvabhāvyaṃ bhāvānāṃ pratīyatāmiti pratipādayannāha-",
  "SA10canprasu:4958": "kleśāḥ karmāṇi dehāśca kartāraśca phalāni ca /",
  "SA10canprasu:4959": "gandharvanagarākārā marīcisvapnasaṃnibhāḥ // 33 //",
  "SA10canprasu:4960": "tatra kleśā rāgādayaḥ, kliśnanti sattvacittasaṃtānānīti kṛtvā /",
  "SA10canprasu:4961": "karmāṇi kuśalākuśalāneñjyāni /",
  "SA10canprasu:4962": "dehāḥ śarīrāṇi /",
  "SA10canprasu:4963": "kartāraḥ ātmānaḥ /",
  "SA10canprasu:4964": "phalāni vipākādhipatyaniṣyandādīni /",
  "SA10canprasu:4965": "ta ete kleśādayo 'rthāḥ gandharvanagarādivanniḥsvabhāvāḥ veditavyāḥ /",
  "SA10canprasu:4966": "tasmānmādhyamikānāmeva bhāvānāṃ svabhāvānabhyupagamācchāśvatocchedadarśanadvayaprasaṅgo nāstīti vijñeyam //",
  "SA10canprasu:4967": "atra ca karmaphalasaṃbandhavicāre kucodyaśeṣākṣepaparihāro madhyamakāvatārādvistareṇāvaseyaḥ //",
  "SA10canprasu:4968": "[Pp_144]",
  "SA10canprasu:4969": "yathoktamāryaratnakūṭasūtre-",
  "SA10canprasu:4970": "pañca ca bhikṣuśatāni dhyānalābhīni utthāyāsanebhyaḥ prakrāntāni imāṃ gambhīrāṃ dharmadeśanāmanavabudhyamānāni anavataranti anavagāhamānāni anadhimucyamānāni /",
  "SA10canprasu:4971": "bhagavānāha- tathā hyete kāśyapa bhikṣavaḥ ābhimānikāḥ imāmanāsravāṃ śīlaviśuddhiṃ nāvataranti nāvagāhante nādhimucyante uttrasyanti saṃtrasyanti saṃtrāsamāpadyante /",
  "SA10canprasu:4972": "gambhīraḥ kāśyapa gāthābhinirhāro gambhīrā ca buddhānāṃ bhagavatāṃ bodhiḥ /",
  "SA10canprasu:4973": "sā na śakyā anavaropitakuśalamūlaiḥ sattvaiḥ pāpamitraparigṛhītairanadhimuktibahulairadhimoktum /",
  "SA10canprasu:4974": "api ca /",
  "SA10canprasu:4975": "etāni kāśyapa pañca bhikṣuśatāni kāśyapasya tathāgatasya pravacane 'nyatīrthikaśrāvakā abhūvan /",
  "SA10canprasu:4976": "taireva tasya kāśyapasya tathāgatasyāntikādupālambhābhiprāyaireṣā dharmadeśanā śrutā /",
  "SA10canprasu:4977": "śrutvā ca ekacittaprasādo labdhaḥ /",
  "SA10canprasu:4978": "evaṃtairvāg bhāṣitā- āścaryaṃ yāvat madhurapriyamāṇī kāśyapastathāgato 'rhan samyaksaṃbuddha iti /",
  "SA10canprasu:4979": "ta etenaikacittaprasādena pratilabdhena kālagatāḥ trāyastriṃśeṣu deveṣūpapannāḥ /",
  "SA10canprasu:4980": "te tataścyutāḥ samānāḥ ihopapannāḥ /",
  "SA10canprasu:4981": "tenaiva ca hetunā iha mama śāsane pravrajitāḥ /",
  "SA10canprasu:4982_0": "tānyetāni kāśyapa pañca bhikṣuśatāni dṛṣṭipraskandhāni imāṃ gambhīrāṃ dharmadeśanāṃ",
  "SA10canprasu:4982_1": "nāvataranti nāvagāhante nādhimucyante uttrasyanti saṃtrasyanti saṃtrāsamāpadyante",
  "SA10canprasu:4982_2": "kṛtaṃ punareṣāmanayā dharmadeśanayā parikarma /",
  "SA10canprasu:4983": "na bhūyo durgativinipātaṃ gamiṣyanti /",
  "SA10canprasu:4984": "ebhireva ca skandhaiḥ parinirvāsyanti //",
  "SA10canprasu:4985": "atha khalu bhagavānāyuṣmantaṃ subhūtimāmantrayate sma- gaccha subhūte, etān bhikṣūn saṃjñapatha /",
  "SA10canprasu:4986": "subhūtirāha- bhagavata eva tāvadete bhāṣitaṃ vilomayanti, kaḥ punarvādo mama?",
  "SA10canprasu:4987": "atha bhagavāṃstasyāṃ velāyāṃ yena mārgeṇaite bhikṣāvo gacchanti sma,",
  "SA10canprasu:4988": "tasmin mārge drau bhikṣū nirmimīte sma /",
  "SA10canprasu:4989": "atha tāni pañca bhikṣuśatāni yena mārgeṇa tau dvau bhikṣū nirmitakau tenopasaṃkrāmanti sma /",
  "SA10canprasu:4990": "upasaṃkramya etadavocan- kutra āyuṣmantau gamiṣyathaḥ? tāvavocatām- gamiṣyāva āvāmaraṇyāyataneṣu /",
  "SA10canprasu:4991": "tatra dhyānasukhasaṃsparśavihārairvihariṣyāvaḥ //",
  "SA10canprasu:4992": "..... tānyapi pañca bhikṣuśatānyetadavocan- vayamapyāyuṣmantau bhagavato dharmadeśanāṃ nāvatarāmo nāvagāhāmahe nādhimucyāmahe uttrasyāmaḥ saṃtrasyāmaḥ saṃtrāsamāpadyāmahe /",
  "SA10canprasu:4993": "tena vayamaraṇyāyataneṣu dhyānasukhasaṃsparśavihārairvihariṣyāma iti /",
  "SA10canprasu:4994": "nirmitakāvavocatām- tena hi āyuṣmantaḥ saṃgāsyāmo na vivadiṣyāmaḥ /",
  "SA10canprasu:4995": "avivādaparamo hi śramaṇadharmaḥ /",
  "SA10canprasu:4996": "yadidamāyuṣmanta ucyate parinirvāṇamiti, katamaḥ sa dharmo yaḥ parinirvāsyati?",
  "SA10canprasu:4997": "kaścitpunaratra kāyaḥ ātmā vā sattvo vā jīvo vā janturvā poṣo vā puruṣo vā pudgalo vā manujo vā mānavo va,",
  "SA10canprasu:4998": "yaḥ parinirvāsyati?",
  "SA10canprasu:4999": "kasya vā kṣayāt parinirvāṇam?",
  "SA10canprasu:5000": "te 'vocan rāgadveṣamohakṣayāt parinirvāṇam /",
  "SA10canprasu:5001": "nirmitakāvavocatām- kiṃ punarāyuṣmatāṃ saṃvidyante rāgadveṣamohā yān kṣayiṣyatha?",
  "SA10canprasu:5002": "te 'vocan- na te adhyātmaṃ na bahirdhā nobhayamantareṇopalabhyante,",
  "SA10canprasu:5003": "nāpi te aparikalpitā utpadyante .... /",
  "SA10canprasu:5004": "ityācāryacandrakīrtipādoparacitāyāṃ prasannapadāyāṃ madhyamakavṛttau karmaphalaparīkṣā nāma saptadaśamaṃ prakaraṇam //",
  "SA10canprasu:5005": "[Pp_145]",
  "SA10canprasu:5006": "18",
  "SA10canprasu:5007": "ātmaparīkṣā aṣṭādaśamaṃ prakaraṇam /",
  "SA10canprasu:5008": "atrāha- yadi kleśāḥ karmāṇi ca dehāśca kartāraśca phalāni ca sarvametanna tattvam,",
  "SA10canprasu:5009": "kevalaṃtu gandharvanagarādivadattatvameva sat tattvākāreṇa pratibhāsate bālānām,",
  "SA10canprasu:5010": "kiṃ punaratra tattvam,",
  "SA10canprasu:5011": "kathaṃ vā tattvasyāvatāraḥ iti? ucyate /",
  "SA10canprasu:5012": "ādhyātmikabāhyāśeṣavastvanupalambhena adhyātmaṃ bahiśca yaḥ sarvathā ahaṃkāramamakāraparikṣayaḥ, idamatra tattvam /",
  "SA10canprasu:5013": "tattvāvatāraḥ punaḥ-",
  "SA10canprasu:5014": "satkāyadṛṣṭiprabhavānaśeṣān kleśāṃśca doṣāṃśca dhiyā vipaśyan /",
  "SA10canprasu:5015": "ātmānamasyā viṣayaṃ ca buddhā yogī karotyātmaniṣedhameva //",
  "SA10canprasu:5016": "ityādinā madhyamakāvatārādvistareṇāvaseyaḥ /",
  "SA10canprasu:5017": "kāyadṛṣṭimūlakameva saṃsāramanupaśyan ātmānupalambhācca satkāyadṛṣṭiprahāṇaṃ tatprahāṇācca sarvakleśavyāvṛttiṃ samanupaśyan prathamataramātmānamevopaparīkṣate,",
  "SA10canprasu:5018": "ko 'yamātmā nāmeti,",
  "SA10canprasu:5019": "yo 'haṃkāraviṣayaḥ /",
  "SA10canprasu:5020": "sa cāyamahaṃkārasya viṣayaḥ parikalpyamānaḥ skandhasvabhāvo vā bhavetskandhavyatirikto vā?",
  "SA10canprasu:5021": "ādhārādheyatadvatpakṣāṇāmapi ekatvānyatvapakṣe eva antarbhāvāt saṃkṣepeṇaiva ca vivakṣitatvādekatvānyatvapakṣadvayapratiṣedhenaiva ātmaniṣedhamārabdhukāma ācārya āha-",
  "SA10canprasu:5022": "ātmā skandhā yadi bhavedudayavyayabhāgbhavet /",
  "SA10canprasu:5023": "skandhebhyo 'nyo yadi bhavedbhavedaskandhalakṣaṇaḥ // 1 //",
  "SA10canprasu:5024": "kimartha punaranyatra tathāgataparīkṣāyāmagnīndhanaparīkṣāyāṃ ca pañca pañca pakṣā upanyastāḥ,",
  "SA10canprasu:5025": "iha tu punaḥ pakṣadvayameveti? ucyate /",
  "SA10canprasu:5026": "yenaiva tatra prakaraṇadvaye pañca pañca pakṣā nirdiṣṭāḥ,",
  "SA10canprasu:5027": "ata eva anyatra nirdiṣṭatvānna punariha nirdiśyante /",
  "SA10canprasu:5028": "saṃkṣepeṇa tu pakṣadvayamupanyasyate iti //",
  "SA10canprasu:5029": "tatra yadi skandhā ātmeti parikalpyate,",
  "SA10canprasu:5030": "tadā udayavyayabhāg utpādī ca vināśī ca ātmā prāpnoti,",
  "SA10canprasu:5031": "skandhānāmudayavyayabhāktvāt /",
  "SA10canprasu:5032": "na caivamiṣyate, ātmāneka[tva]doṣaprasaṅgāt vakṣyati hi-",
  "SA10canprasu:5033": "nāpyabhūtvā samutpanno doṣo hyatra prasajyate /",
  "SA10canprasu:5034": "kṛtako vā bhavedātmā saṃbhūto vāpyahetukaḥ // iti /",
  "SA10canprasu:5035": "tathā-",
  "SA10canprasu:5036": "na copādānamevātmā vyeti tatsamudeti ca /",
  "SA10canprasu:5037": "kathaṃ hi nāmopādānamupādātā bhaviṣyati // iti /",
  "SA10canprasu:5038": "[Pp_146]",
  "SA10canprasu:5039": "kiṃ ca-",
  "SA10canprasu:5040": "skandhā ātmā cedatastadbahutvāt ātmānaḥ syuste 'pi bhūyāṃsa eva /",
  "SA10canprasu:5041": "dravyaṃ cātmā prāpnuyāttādṛśaśca dravye vṛttau vaiparītye ca na syāt //",
  "SA10canprasu:5042": "ātmocchedo nirvṛtau syādavaśyaṃ nāśotpādau nirvṛteḥ prāk kṣaṇeṣu /",
  "SA10canprasu:5043": "karturnāśāttatphalābhāva eva bhuñjītānyenārjitaṃ karma cānyaḥ //",
  "SA10canprasu:5044": "ityādinā madhyamakāvatāre vistareṇa vihitavicārādapi pakṣo boddhavya iti neha punarvistaraprapañca ārabhyate //",
  "SA10canprasu:5045": "evaṃ tāvat skandhā ātmā na bhavati /",
  "SA10canprasu:5046": "skandhavyatirikto 'pi na yujyate /",
  "SA10canprasu:5047": "yadi hi skandhebhyo 'nya ātmā bhavet, askandhalakṣaṇo bhavet /",
  "SA10canprasu:5048": "yathā hi goranyo 'śvaḥ na golakṣaṇe bhavati,",
  "SA10canprasu:5049": "evamātmāpi skandhavyatiriktaḥ parikalpyamānaḥ askandhalakṣaṇo bhavet /",
  "SA10canprasu:5050": "tatra skandhāḥ saṃskṛtatvād hetupratyayasaṃbhūtā utpādasthitibhaṅgalakṣaṇāḥ /",
  "SA10canprasu:5051": "tatra askandhalakṣaṇa ātmā bhavan bhavanmatena utpādasthitibhaṅgalakṣaṇāyuktaḥ syāt /",
  "SA10canprasu:5052": "yaścaivaṃ bhavati,",
  "SA10canprasu:5053": "saḥ avidyamānatvādasaṃskṛtatvādvā khapuṣpavannirvāṇabadvā naiva ātmavyapadeśaṃ pratilabhate,",
  "SA10canprasu:5054": "nāpyahaṃkāraviṣayatvena yujyate,",
  "SA10canprasu:5055": "iti skandhavyatirikto 'pyātmā na yujyate //",
  "SA10canprasu:5056": "athavā /",
  "SA10canprasu:5057": "ayamanyo 'rthaḥ- yadi ātmā skandhavyatiriktaḥ syāt, saḥ askandhalakṣaṇa syāt /",
  "SA10canprasu:5058": "rūpaṇānubhavanimittodgahaṇābhisaṃskaraṇaviṣayaprativijñaptilakṣaṇāḥ pañca skandhāḥ /",
  "SA10canprasu:5059": "ātmā ca rūpādiva vijñānaṃ skandhebhyo vyatirikta iṣyamāṇaḥ pṛthaglakṣaṇasiddhaḥ syāt,",
  "SA10canprasu:5060": "pṛthaglakṣaṇasiddhaśca gṛhyeta rūpādiva cittam/",
  "SA10canprasu:5061": "na ca gṛhyate /",
  "SA10canprasu:5062": "tasmāt skandhavyatirikto 'pi nāsti //",
  "SA10canprasu:5063": "nanu ca tīrthikāḥ skandhebhyo vyatiriktamātmānaṃ pratipannā bhinnalakṣaṇamācakṣate,",
  "SA10canprasu:5064": "tasmātteṣāmabādhaka evāyaṃ vidhiriti /",
  "SA10canprasu:5065": "yathā ca tīrthikā ātmano bhinnalakṣaṇamācakṣate tathoktaṃ madhyamakāvatāre-",
  "SA10canprasu:5066": "ātmā tīrthyaiḥ kalpyate nityarūpo 'kartā bhoktā nirguṇo niṣkriyaśca /",
  "SA10canprasu:5067": "kaṃcitkaṃcidvedamāśritya tasya bhedaṃ yātā prakriyā tīrthikānām //",
  "SA10canprasu:5068": "[Pp_147]",
  "SA10canprasu:5069": "ityanena /",
  "SA10canprasu:5070": "ucyate /",
  "SA10canprasu:5071": "satyaṃ bruvanti tīrthikāḥ skandhavyatiriktasya lakṣaṇam,",
  "SA10canprasu:5072": "na punaste svarūpata ātmānamupalabhya tasya lakṣaṇamācakṣate,",
  "SA10canprasu:5073_0": "kiṃ tarhi yathāvadupādāyaprajñaptyanavagamena nāmamātrakamevātmānaṃ trāsādapratipadyamānāḥ",
  "SA10canprasu:5073_1": "saṃvṛtisatyādapi paribhraṣṭā mithyākalpanayaiva kevalamanumānābhāsamātravipralabdhāḥ",
  "SA10canprasu:5073_2": "santaḥ mohāt parikalpayanti ātmānam,",
  "SA10canprasu:5074": "tasya ca lakṣaṇamācakṣate /",
  "SA10canprasu:5075": "teṣāṃ ca karmakārakaparīkṣādiṣu ātmopādānayoḥ parasparāpekṣikīṃ siddhiṃ bruvatā saṃvṛtyāpi pratiṣedho vihita eva / uktaṃ ca-",
  "SA10canprasu:5076": "yathādarśamupādāya svamukhapratibimbakam /",
  "SA10canprasu:5077": "dṛśyate nāma taccaiva na kiṃcidapi tattvataḥ //",
  "SA10canprasu:5078": "ahaṃkārastathā skandhānupādāyopalabhyate /",
  "SA10canprasu:5079": "na ca kaścitsa tattvena svamukhapratibimbavat //",
  "SA10canprasu:5080": "yathādarśamanādāya svamukhapratibimbakam /",
  "SA10canprasu:5081": "na dṛśyate tathā skandhānanādāyāhamityapi //",
  "SA10canprasu:5082": "evaṃvidhārthaśravaṇāddharmacakṣuravāptavān /",
  "SA10canprasu:5083": "āryānandaḥ svayaṃ caiva bhikṣubhyo 'bhīkṣṇamuktavān // iti //",
  "SA10canprasu:5084": "ato na punastatpratipādanārthaṃ yatna ārabhyate /",
  "SA10canprasu:5085": "upādāya prajñapyamāna eva avidyāviparyāsānugatānāmātmābhiniveśāspadabhūto mumukṣubhirvicāryate,",
  "SA10canprasu:5086": "yasyedaṃ skandhapañcakamupādānatvena pratibhāsate kimasau skandhalakṣaṇaḥ uta askandhalakṣaṇaḥ iti /",
  "SA10canprasu:5087": "sarvathā ca vicārayanto mumukṣavo nainamupalabhante bhāvasvabhāvataḥ / tadā eṣām-",
  "SA10canprasu:5088": "ātmanyasati cātmīyaṃ kuta eva bhaviṣyati /",
  "SA10canprasu:5089": "ātmānupalambhādātmaprajñaptyupādānaṃ skandhapañcakamātmīyamiti sutarāṃ nopalabhante /",
  "SA10canprasu:5090": "yathaiva hi dagdhe rathe tadaṅgānyapi dagdhatvānnopalabhyante,",
  "SA10canprasu:5091": "evaṃ yogino yadaiva ātmanairātmyaṃ pratipadyante,",
  "SA10canprasu:5092": "tadaiva ātmīyaskandhavastunairātmyamapi niyataṃ pratipadyante /",
  "SA10canprasu:5093": "yathoktaṃ ratnāvalyām-",
  "SA10canprasu:5094": "ahaṃkārodbhavāḥ skandhāḥ so 'haṃkāro 'nṛto 'rthataḥ /",
  "SA10canprasu:5095": "bījaṃ yasyānṛtaṃ tasya prarohaḥ satyataḥ kutaḥ //",
  "SA10canprasu:5096": "skandhānasatyān dṛṣṭvaivamahaṃkāraḥ prahīyate /",
  "SA10canprasu:5097": "ahaṃkāraprahāṇācca na punaḥ skandhasaṃbhavaḥ // iti //",
  "SA10canprasu:5098_0": "yathaiva hi grīṣme madhyāhnakālāvasānamāsāditasya vidhananabhomadhyadeśamācikraṃsorīṣatparibhramyamānapaṭutarahutabhugvitatasphuliṅgāniva",
  "SA10canprasu:5098_1": "virūkṣataramahīmaṇḍalottāpanaparān pradīptakiraṇasya kiraṇān pratītya virūkṣataramavanideśaṃ",
  "SA10canprasu:5098_2": "cāsādya viparītaṃ ca darśanamapekṣya salilākārā marīcaya upalabhyamānā vidūradeśāvasthitānāṃ",
  "SA10canprasu:5098_3": "janmavatāmatiprasannābhinīlajalākāraṃ pratyayamādadhati [Pp_148] na tu tatsamīpagatānām,",
  "SA10canprasu:5099_0": "evamihāpi yathāvasthitātmātmīyapadārthatattvadarśanavidūradeśāntarasthitānāṃ saṃsārādhvani",
  "SA10canprasu:5099_1": "vartamānānāmavidyāviparyāsānugamānmṛṣārtha eva skandhasamāropaḥ satyataḥ pratibhāsamānaḥ",
  "SA10canprasu:5099_2": "padārthatattvadarśanasamīpasthānāṃ na pratibhāsate /",
  "SA10canprasu:5100": "yathoktamācāryapādaiḥ-",
  "SA10canprasu:5101": "dūrādālokitaṃ rūpamāsannairdṛśyate sphuṭam /",
  "SA10canprasu:5102": "marīciryadi vāri syādāsannaiḥ kiṃ na gṛhyate //",
  "SA10canprasu:5103": "dūrībhūtairyathābhūto loko 'yaṃ dṛśyate yathā /",
  "SA10canprasu:5104": "na dṛśyate tadāsannairānimitto marīcivat //",
  "SA10canprasu:5105": "marīcistoyasadṛśī yathā nāmbhona cārthataḥ /",
  "SA10canprasu:5106": "skandhāstathātmasadṛśā nātmāno nāpi te 'rthataḥ // iti //",
  "SA10canprasu:5107": "ata eva ca ātmātmīyānupalambhātparamārthadarśanasamīpastho yogī niyataṃ bhavati-",
  "SA10canprasu:5108": "nirmamo nirahaṃkāraḥ śamādātmātmanīnayoḥ // 2 //",
  "SA10canprasu:5109": "ātmani hitamātmanīnam, skandhapañcakam, ātmīyamityarthaḥ /",
  "SA10canprasu:5110": "ātmano 'haṃkāraviṣayasya ātmanīnasya ca skandhādervastunaḥ mamakāraviṣayasya śamādanutpādādanupalambhānnirmamo nirahaṃkāraśca jāyate yogī // 2 //",
  "SA10canprasu:5111": "nanu ca yo 'sāvevaṃ nirmamo nirahaṃkāraśca yogī bhavati, sa tāvadasti /",
  "SA10canprasu:5112": "sati ca tasmin siddha ātmā skandhāśceti naitadevam / yasmāt-",
  "SA10canprasu:5113": "nirmamo nirahaṃkāro yaśca so 'pi na vidyate /",
  "SA10canprasu:5114": "nirmamaṃ nirahaṃkāraṃ yaḥ paśyati na paśyati // 3 //",
  "SA10canprasu:5115": "ātmani skandheṣu ca sarvathānupalabhyamānasvarūpeṣu kutastadvayatirikto 'parapadārtho bhaviṣyati yo 'sau nirmamo nirahaṃkāraśceti /",
  "SA10canprasu:5116": "yastu evamasaṃvidyamānasvarūpaṃ nirmamaṃ nirahaṃkāraṃ ca paśyati, sa tattvaṃ na paśyatīti vijñeyam /",
  "SA10canprasu:5117": "yathoktaṃ bhagavatā-",
  "SA10canprasu:5118": "śūnyamādhyātmikaṃ paśya paśya śūnyaṃ bahirgatam /",
  "SA10canprasu:5119": "na vidyate so 'pi kaścidyo bhāvayati śūnyatām //",
  "SA10canprasu:5120": "tathā-",
  "SA10canprasu:5121": "yo 'pi ca cintayi śūnyaka dharmān so 'pi kumārgapapannaku bālaḥ /",
  "SA10canprasu:5122": "akṣara kīrtita śūnyaka dharmāḥ te ca anakṣara akṣara uktāḥ //",
  "SA10canprasu:5123": "[Pp_149]",
  "SA10canprasu:5124": "śānta paśānta ya cintayi dharmān so 'pi ca cittu na jātu na bhūtaḥ /",
  "SA10canprasu:5125": "cittavitarkiṇa sarvi papañcāḥ tasya acintiya budhyatha dharmān // iti /",
  "SA10canprasu:5126": "tathā-",
  "SA10canprasu:5127": "skandha sabhāvatu śūnya vivikta bodhi sabhāvatu śūnya vivikta /",
  "SA10canprasu:5128": "yo 'pi caretsa pi śūnyasabhāvo jñānavato na tu bālajanasya //",
  "SA10canprasu:5129": "iti // 3 //",
  "SA10canprasu:5130": "tadevam-",
  "SA10canprasu:5131": "mametyahamiti kṣīṇe bahirdhādhyātmameva ca /",
  "SA10canprasu:5132": "nirudhyata upādānaṃ tatkṣayājjanmanaḥ kṣayaḥ // 4 //",
  "SA10canprasu:5133": "satkāyadṛṣṭimūlakāḥ satkāyadṛṣṭisamudayāḥ satkāyadṛṣṭihetukāḥ sarvakleśāḥ sūtre uktāḥ /",
  "SA10canprasu:5134": "sā ca satkāyadṛṣṭirātmātmīyānupalambhātprahīyate,",
  "SA10canprasu:5135": "tatprahāṇācca kāmadṛṣṭiśīlavratātmavādopādānacatuṣṭayaṃ prahīyate,",
  "SA10canprasu:5136": "upādānakṣayācca janmanaḥ punarbhavalakṣaṇasya kṣayo bhavati // 4 //",
  "SA10canprasu:5137": "yataśca ayaṃ janmanivṛttikramaḥ evaṃ vyavasthāpitaḥ, tasmāt-",
  "SA10canprasu:5138": "karmakleśakṣayānmokṣaḥ",
  "SA10canprasu:5139": "iti sthitam /",
  "SA10canprasu:5140": "upādāne hi kṣīṇe tatpratyayo bhavo na bhavati /",
  "SA10canprasu:5141": "bhave niruddhe kuto jātijarāmaraṇādikasya saṃbhava iti /",
  "SA10canprasu:5142": "evaṃ karmakleśakṣayānmokṣo bhavatīti sthitam /",
  "SA10canprasu:5143": "karmakleśānāṃ tarhi kasya kṣayātparikṣaya iti vaktavyam // ucyate-",
  "SA10canprasu:5144": "karmakleśā vikalpataḥ /",
  "SA10canprasu:5145": "te prapañcātprapañcastu śūnyatāyāṃ nirudhyate // 5 //",
  "SA10canprasu:5146": "ayoniśo hi rūpādikaṃ vikalpayato bālapṛthagjanasya kleśa upajāyate rāgādikaḥ vakṣyati hi-",
  "SA10canprasu:5147": "saṃkalpaprabhavo rāgo dveṣo mohaśca kathyate /",
  "SA10canprasu:5148": "śubhāśubhaviparyāsān saṃbhavanti pratītya hi //",
  "SA10canprasu:5149": "uktaṃ ca sūtre-",
  "SA10canprasu:5150": "kāma jānāmi te mūlaṃ saṃkalpātkila jāyase /",
  "SA10canprasu:5151": "na tvāṃ saṃkalpayiṣyāmi tato me na bhaviṣyasi // iti //",
  "SA10canprasu:5152": "[Pp_150]",
  "SA10canprasu:5153": "evaṃ tāvat karmakleśā vikalpataḥ pravartante /",
  "SA10canprasu:5154_0": "te ca vikalpāḥ anādimatsaṃsārābhyastād jñānajñeyavācyavācakakartṛkarmakaraṇakriyāghaṭapaṭamukuṭaratharūpavedanāstrīpuruṣalābhālābhasukhaduḥkhayaśo",
  "SA10canprasu:5154_1": "'yaśonindāpraśaṃsādilakṣaṇādvicitrātprapañcādupajāyate /",
  "SA10canprasu:5155": "sa cāyaṃ laukikaḥ prapañco niravaśeṣa śūnyatāyāṃ sarvasvabhāvaśūnyatādarśane sati nirudhyate /",
  "SA10canprasu:5156": "kathaṃ kṛtvā? yasmātsati hi vastunaṃ upalambhe syād yathoditaprapañcajālam /",
  "SA10canprasu:5157": "na hi anupalabhya vandhyāduhitaraṃ rūpalāvaṇyayauvanavatīṃ tadviṣayaṃ prapañcamavatārayanti rāgiṇaḥ /",
  "SA10canprasu:5158": "na ca anavatārya prapañcaṃ tadviṣayamayoniśo vikalpamavatārayanti /",
  "SA10canprasu:5159": "na ca anavatārya kalpanājālam ahaṃmametyabhiniveśāt satkāyadṛṣṭimūlakān kleśagaṇānutpādayanti /",
  "SA10canprasu:5160": "na ca anutpādya satkāyadṛṣṭayātmakān kleśagaṇān karmāṇi śubhāśubhāniñjyāni kurvanti /",
  "SA10canprasu:5161": "na ca akurvāṇāḥ karmāṇi jātijarāmaraṇaśokaparidevaduḥkhadaurmanasya[upāyāsādirūpaṃ] ekajālībhūtaṃ saṃsārakāntāramanubhavanti /",
  "SA10canprasu:5162": "evaṃ yogino 'pi śūnyatādarśanāvasthā niravaśeṣaskandhadhātvāyatanāni svarūpato nopalabhante /",
  "SA10canprasu:5163": "na ca anupalabhamānā vastusvarūpaṃ tadviṣayaṃ prapañcamavatārayanti /",
  "SA10canprasu:5164": "na ca anavatārya tadviṣayaṃ prapañcaṃ vikalpamavatārayanti /",
  "SA10canprasu:5165": "na ca anavatārya vikalpam ahaṃmametyabhiniveśāt satkāyadṛṣṭimūlakaṃ kleśagaṇamutpādayanti /",
  "SA10canprasu:5166": "na ca anutpādya satkāyadṛṣṭayādikaṃ kleśagaṇaṃ karmāṇi kurvanti /",
  "SA10canprasu:5167": "na ca akurvāṇāḥ jātijarāmaraṇākhyaṃ saṃsāramanubhavanti /",
  "SA10canprasu:5168": "tadevam aśeṣaprapañcopaśamaśivalakṣaṇāṃ śūnyatāmāgamya yasmādaśeṣakalpanājālaprapañcavigamo bhavati,",
  "SA10canprasu:5169": "prapañcavigamācca vikalpanivṛtiḥ,",
  "SA10canprasu:5170": "vikalpanivṛttyā ca aśeṣakarmakleśanivṛtti,",
  "SA10canprasu:5171": "karmakleśanivṛttyā ca janmanivṛttiḥ,",
  "SA10canprasu:5172": "tasmāt śūnyataiva sarvaprapañcanivṛttilakṣaṇatvānnirvāṇamityucyate yathoktaṃ śatake-",
  "SA10canprasu:5173": "dharmaṃ samāsato 'hiṃsāṃ varṇayanti tathāgatāḥ /",
  "SA10canprasu:5174": "śūnyatāmeva nirvāṇaṃ kevalaṃ tadihobhayam // iti //",
  "SA10canprasu:5175_0": "ācāryabhāvavivekastu śrāvakapratyekabuddhānāṃ yathoditaśūnyatādhigamamapratipadyamānaḥ",
  "SA10canprasu:5175_1": "evaṃ varṇayati- aparotpannapratikṣaṇavinaśvarasaṃskārakalāpamātramanātmānātmīyamavalokayataḥ",
  "SA10canprasu:5175_2": "āryaśrāvakasyāpi ātmātmīyavastvabhāvād dharmamātramidaṃ jāyate mriyate ceti darśanamutpadyate /",
  "SA10canprasu:5176": "ahaṃkāraviṣayo hyātmā,",
  "SA10canprasu:5177": "[tadabhāvāttasyāpyabhāvaḥ],",
  "SA10canprasu:5178": "tadabhāvādeva na kvacidādhyātmikaṃ bāhyaṃ vā vastu astīti mamakārānutpatteḥ nirmamo nirahaṃkāro 'hamiti na svarūpaviniścitirupajāyate,",
  "SA10canprasu:5179": "anyatra vyavahārasaṃketāt /",
  "SA10canprasu:5180": "prāgeva ajātasarvasaṃskāradarśināṃ nirvikalpaprajñācāravihāriṇāṃ mahābodhisattvānāmiti / ata āha-",
  "SA10canprasu:5181": "nirmamo nirahaṃkāro yaśca so 'pi na vidyate // iti //",
  "SA10canprasu:5182": "[Pp_151]",
  "SA10canprasu:5183": "tadayamācāryo yathaivaṃvidhe viṣaye nācāryapādamatānuvartī tathā pratipāditaṃ madhyamakāvatāre-",
  "SA10canprasu:5184": "dūraṃgamāyāṃ tu dhiyādhikaḥ",
  "SA10canprasu:5185": "ityatreti na punastaddūṣaṇe yatna āsthīyate /",
  "SA10canprasu:5186": "ata evoktaṃ bhagavatā āryāṣṭasāhasrikāyāṃ bhagavatyām-",
  "SA10canprasu:5187": "śrāvakabodhimabhisaṃboddhukrāmena subhūte asyāmeva prajñāpāramitāyāṃ śikṣitavyam /",
  "SA10canprasu:5188": "pratyeka bodhimabhisaṃboddhukāmena subhūte asyāmeva prajñāpāramitāyāṃ śikṣitavyam /",
  "SA10canprasu:5189": "anuttarāṃ samyaksaṃbodhimabhisaṃboddhukāmena subhūte bodhisattvena mahāsattvena asyāmeva prajñāpāramitāyāṃ śikṣitavyamityādi //",
  "SA10canprasu:5190": "āha ca-",
  "SA10canprasu:5191": "yo icchatī sugataśrāvaku haṃ bhaveyaṃ pratyekabuddhu bhavijā tatha dharmarājo /",
  "SA10canprasu:5192": "imu kṣānti nāgatya na śakyati pāpuṇotuṃ yatha ārapāragamanīyaṃ atīradarśī //",
  "SA10canprasu:5193": "iti // 5 //",
  "SA10canprasu:5194": "atrāha- yadyevamādhyātmikabāhyavastvanupalambhādadhyātmaṃ bahiśca ahaṃmametikalpanājālānāmanutpādastattvamiti vyavasthāpitam,",
  "SA10canprasu:5195": "yattarhi etaduktaṃ bhagavatā-",
  "SA10canprasu:5196": "ātmā hi ātmano nāthaḥ ko nu nāthaḥ paro bhavet /",
  "SA10canprasu:5197": "ātmanā hi sudāntena svargaṃ prāpnoti paṇḍitaḥ //",
  "SA10canprasu:5198": "ātmā hi ātmano nāthaḥ ko nu nāthaḥ paro bhavet /",
  "SA10canprasu:5199": "ātmā hi ātmanaḥ sākṣī kṛtasyāpakṛtasya ca //",
  "SA10canprasu:5200": "tathā āryasamādhirāje-",
  "SA10canprasu:5201": "kṛṣṇaśubhaṃ ca na naśyati karma ātmana kṛtva ca vedayitavyam /",
  "SA10canprasu:5202": "no pi ca saṃkrama karmaphalasya no ca ahetuka pratyanubhoti //",
  "SA10canprasu:5203": "iti vistaraḥ / tatkathaṃ na virudhyata iti? ucyate / idamapi kiṃ noktaṃ bhagavatā-",
  "SA10canprasu:5204": "nāstīha sattva ātmā vā dharmāstvete sahetukāḥ / iti?",
  "SA10canprasu:5205": "tathā hi- rūpaṃ nātmā rūpavānnāpi cātmā rūpe nātmā nātmani rūpaṃ .... /",
  "SA10canprasu:5206": "evaṃ yāvat vijñānaṃ nātmā, vijñānavānnātmā vijñāne nātmā nātmani vijñānam iti /",
  "SA10canprasu:5207": "tathā- anātmānaḥ sarvadharmā iti /",
  "SA10canprasu:5208": "tatkathamidānīmanenāgamena pūrvakasyāgamasya virodho na syāt?",
  "SA10canprasu:5209": "tasmāddeśanābhiprāyo bhagavato 'nveṣyaḥ /",
  "SA10canprasu:5210_0": "[Pp_152] sāmānyena tu bhagavadbhirbuddhaiḥ pravacane neyanītārthavistaraprabhede",
  "SA10canprasu:5210_1": "'śeṣajagadvineyabuddhipadmākaravibodhana parairādityakalpairanastaṃgatairmahākaruṇopāyavijñānagabhastivistaraiḥ-",
  "SA10canprasu:5211": "ātmetyapi prajñapitamanātmetyapi deśitam /",
  "SA10canprasu:5212": "buddhairnātmā na cānātmā kaścidityapi deśitam // 6 //",
  "SA10canprasu:5213_0": "atra cāyamabhiprāyaḥ- iha ye [ātmābhāvaviparyāsa] kudarśanadhanatimirapaṭalāvacchāditāśeṣabuddhinayanatayā",
  "SA10canprasu:5213_1": "laukikāvadātadarśanaviṣayānatikrāntamapi bhāvajātamapaśyanto vyavahārasatyāvasthitā",
  "SA10canprasu:5213_2": "eva santaḥ kṣitisalilajvalanapavanābhidhānatattvamātrānuvarṇanaparā mūlaudanodakakiṇvādidravyaviśeṣaparipākamātrapratyayotpannamadamurcchādisāmarthyaviśeṣānugatamadyapānopalambhavat",
  "SA10canprasu:5213_3": "kalalādimahābhūtaparipākamātrasaṃbhūtā eva buddhīranuvarṇayantaḥ pūrvāntāparāntāpavādapravṛttāḥ",
  "SA10canprasu:5213_4": "santaḥ paralokamātmānaṃ cāpavadante- nāstyayaṃ lokaḥ,",
  "SA10canprasu:5214": "nāsti paralokaḥ,",
  "SA10canprasu:5215": "nāsti sukṛtaduṣkṛtānāṃ karmaṇāṃ phalavipākaḥ,",
  "SA10canprasu:5216": "nāsti sattva upapādukaḥ, ityādinā /",
  "SA10canprasu:5217": "tadapavādācca svargāpavargaviśiṣṭeṣṭaphalaviśeṣākṣepaparāṅmukhāḥ satatasamitamakuśalakarmābhisaṃskaraṇapravṛttā narakādimahāprapātapatanābhimukhāḥ /",
  "SA10canprasu:5218_0": "teṣāṃ tadasadṛṣṭinivṛttyartha caturaśīticittacaritasahasrabhedabhinnasya sattvadhātoryathāśayānuvartakairaśeṣasattvadhātūttāraṇākṣiptapratijñāsaṃpādanatatparaiḥ",
  "SA10canprasu:5218_1": "prajñopāyamahākaruṇāsaṃbhārapuraḥ sarairnirupamairekajagadbandhubhirniravaśeṣakleśamahāvyādhicikitsakairmahāvaidyarājabhūtairhīnamadhyotkṛṣṭavineyajanānujidhṛkṣayā",
  "SA10canprasu:5218_2": "hīrnānāṃ vineyānāmakuśalakarmakāriṇāmakuśalādi nivartayituṃ buddhairbhagavadbhiḥ",
  "SA10canprasu:5218_3": "kvacidātmetyapi prajñapitaṃ loke vyavasthāpitam /",
  "SA10canprasu:5219": "ahetuvādapratiṣedhopapattiśca karmakārakaparīkṣātaḥ,",
  "SA10canprasu:5220": "nāpyahetutaḥ ityataḥ,",
  "SA10canprasu:5221": "madhyamakāvatārācca vistareṇa veditavyeti tatpratiṣedhārtha neha punaryatna āsthīyate //",
  "SA10canprasu:5222_0": "ye tu sadbhūtātmadṛṣṭikaṭhinātidīrghaśithilamahāsūtrabaddhā vihaṃgamā iva sudūramapi",
  "SA10canprasu:5222_1": "gatāḥ kuśalakarmakāriṇo 'kuśalakarmapathavyāvṛttā api na śaknuvanti traidhātukabhavopapattimativāhya",
  "SA10canprasu:5222_2": "śivamajaramamaraṇaṃ nirvāṇapuramabhigantum,",
  "SA10canprasu:5223": "teṣāṃ madhyānāṃ vineyānāṃ satkāyadarśanābhiniveśaśithilīkaraṇāya nirvāṇābhilāṣasaṃjananārthaṃ buddhairbhagavadbhirvineyajanānugrahacikīrṣubhiranātmetyapi deśitam //",
  "SA10canprasu:5224_0": "ye tu pūrvābhyāsaviśeṣānugatagambhīradharmādhimokṣalabdhabījaparipākāḥ pratyāsannavartini",
  "SA10canprasu:5224_1": "nirvāṇe teṣāmutkṛṣṭānāṃ vineyānāṃ vigatātmasnehānāṃ paramagambhīramaunīndrapravacanārthatattvāvagāhanasamarthānāmadhimuktiviśeṣamavadhārya-",
  "SA10canprasu:5225": "buddhairātmā na cānātmā kaścidityapi deśitam //",
  "SA10canprasu:5226": "yathaiva hi ātmadarśanamatattvam, evaṃ tatpratipakṣabhūtamapi anātmadarśanaṃ naiva tattvamiti /",
  "SA10canprasu:5227": "evaṃ nāstyātmā kaścit, na cāpyanātmā kaścidastīti deśitam /",
  "SA10canprasu:5228": "yathoktamāryaratnakūṭe-",
  "SA10canprasu:5229": "[Pp_153]",
  "SA10canprasu:5230": "ātmeti kāśyapa ayameko 'ntaḥ /",
  "SA10canprasu:5231": "nairātmyamityayaṃ dvitīyo 'ntaḥ /",
  "SA10canprasu:5232": "yadetadanayorantayormadhyaṃ tadarūpyamanidarśanamapratiṣṭhamanābhāsamavijñaptikamaniketam /",
  "SA10canprasu:5233": "iyamucyate /",
  "SA10canprasu:5234": "kāśyapa madhyamā pratipada dharmāṇāṃ bhūtapratyavekṣā iti //",
  "SA10canprasu:5235": "uktaṃ cāryaratnāvalyām-",
  "SA10canprasu:5236": "naivamātmā na cānātmā yathābhūtena labhyate /",
  "SA10canprasu:5237": "ātmānātmakṛte dṛṣṭī vavārāsmānmahāmuniḥ //",
  "SA10canprasu:5238": "dṛṣṭaśrutādyaṃ muninā na satyaṃ na mṛṣoditam /",
  "SA10canprasu:5239": "pakṣāddhi pratipakṣaḥ syādubhayaṃ tacca nārthataḥ // iti /",
  "SA10canprasu:5240": "yataścaivaṃ hīnamadhyotkṛṣṭavineyajanāśayanānātvena ātmānātmatadubhayapratiṣedhena buddhānāṃ bhagavatāṃ dharmadeśanā pravṛttā,",
  "SA10canprasu:5241": "tasmānnāsti āgamabādho mādhyamikānām /",
  "SA10canprasu:5242": "ata evoktamāryadevapādaiḥ-",
  "SA10canprasu:5243": "vāraṇaṃ prāgapuṇyasya madhye vāraṇamātmanaḥ /",
  "SA10canprasu:5244": "sarvasya vāraṇaṃ paścādyo jānīte sa buddhimān // iti //",
  "SA10canprasu:5245": "tathā ācāryapādairuktam-",
  "SA10canprasu:5246": "yathaiva vaiyākaraṇo mātṛkāmapi pāṭhayet /",
  "SA10canprasu:5247": "buddho 'vadattathā dharma vineyānāṃ yathākṣamam //",
  "SA10canprasu:5248": "keṣāṃcidavadaddharmaṃ pāpebhyo vinivṛttaye /",
  "SA10canprasu:5249": "keṣāṃcitpuṇyasiddhayarthaṃ keṣāṃcid dvayaniścitam //",
  "SA10canprasu:5250": "dvayāniśritamekeṣāṃ gambhīraṃ bhīrubhīṣaṇam /",
  "SA10canprasu:5251": "śūnyatākaruṇāgarbhaṃ keṣāṃcid bodhisādhanam // iti //",
  "SA10canprasu:5252": "athavā- ayamanyo 'rthaḥ- ātmetyapi prajñapitaṃ sāṃkhyādibhiḥ pratikṣaṇavinaśvarāṇāṃ saṃskārāṇāṃ karmaphalasaṃbandhābhāvamutprekṣya /",
  "SA10canprasu:5253": "anātmetyapi prajñapitaṃ lokāyatikaiḥ upapattyā ātmānaṃ saṃsartāramapaśyadbhiḥ-",
  "SA10canprasu:5254": "etāvāneva puruṣo yāvānindriyagocaraḥ /",
  "SA10canprasu:5255": "bhadre vṛkapadaṃ hyetad yadvadanti bahuśrutāḥ //",
  "SA10canprasu:5256": "ityādinā /",
  "SA10canprasu:5257": "taimirikopalabdhakeśamaśakādiṣviva vitaimirikairiva bālajanaparikalpitātmānātmādivastusvarūpaṃ sarvathaivāpaśyadbhiḥ-",
  "SA10canprasu:5258": "buddhairnātmā na cānātmā kaścidityapi deśitam //",
  "SA10canprasu:5259": "yathoktamāryatathāgataguhyasūtre-",
  "SA10canprasu:5260": "atha khalu śāntamatirbodhisattvo bhagavantametadavocat- upaśama upaśama iti bhagavannucyate,",
  "SA10canprasu:5261": "ka eṣa upaśamo nāma?",
  "SA10canprasu:5262": "kasya copaśamādupaśama ityucyate?",
  "SA10canprasu:5263": "bhagavānāha- upaśama iti kulaputra [Pp_154] ucyate, kleśopaśamasyaitadadhivacanam /",
  "SA10canprasu:5264": "kleśopaśama iti saṃkalpavikalpaparikalpopaśamasyaitadadhivacanam /",
  "SA10canprasu:5265": "saṃkalpavikalpaparikalpopaśama iti saṃjñāmanasikāropaśamasyaitadadhivacanam /",
  "SA10canprasu:5266": "saṃjñāmanasikāropaśama iti viparyāsopaśamasyaitadadhivacanam /",
  "SA10canprasu:5267": "viparyāsopaśama iti hetvārambaṇopaśamasyaitadadhivacanam /",
  "SA10canprasu:5268": "hetvārambaṇopaśama iti avidyābhavatṛṣṇopaśamasyaitadadhivacanam /",
  "SA10canprasu:5269": "avidyābhavatṛṣṇopaśama iti ahaṃkāramamakāropaśamasyaitadadhivacanam /",
  "SA10canprasu:5270": "ahaṃkāramamakāropaśama iti ucchedaśāśvatadṛṣṭayupaśamasyaitadadhivacanam /",
  "SA10canprasu:5271": "ucchedaśāśvatadṛṣṭayupaśama iti satkāyadṛṣṭayupaśamasyaitadadhivacanam iti śāntamate ye kecidārambaṇahetudṛṣṭisaṃyuktāḥ saṃkleśāḥ pravartante,",
  "SA10canprasu:5272": "sarve te satkāyadṛṣṭerutpadyante,",
  "SA10canprasu:5273": "satkāyadṛṣṭayupaśamātsarvadṛṣṭayupaśama iti /",
  "SA10canprasu:5274": "sarvadṛṣṭayupaśamātsarvapraṇidhānopaśama iti /",
  "SA10canprasu:5275": "sarvaprāṇi dhānopaśamātsarvakleśopaśamaḥ /",
  "SA10canprasu:5276": "tadyathāpi nāma śāntamate vṛkṣasya mūle chinne sarvaśākhāpatraphalāni śuṣyanti,",
  "SA10canprasu:5277": "evameva śāntamate satkāyadṛṣṭayupaśamātsarvakleśā upaśāmyante /",
  "SA10canprasu:5278": "satkāyadṛṣṭau śāntamate aparijñātāyāṃ sarvopādānopakleśā utpadyante /",
  "SA10canprasu:5279": "satkāyadṛṣṭiparijñāto 'pi sarvopādānopakleśā notpadyante na bādhante //",
  "SA10canprasu:5280": "śāntamatirāha- kā punarbhagavan satkāyadṛṣṭiparijñā?",
  "SA10canprasu:5281_0": "bhagavānāha- ātmāsamutthānaṃ śāntamate satkāyadṛṣṭiparijñā sattvāsamutthānaṃ jivāsamutthānaṃ",
  "SA10canprasu:5281_1": "pudgalāsamutthānaṃ dṛṣṭayasamutthānaṃ satkāyadṛṣṭiparijñā na khalu punaḥ śāntamate",
  "SA10canprasu:5281_2": "sā dṛṣṭiradhyātmaṃ pratiṣṭhitā,",
  "SA10canprasu:5282": "na bahirdhā pratiṣṭhitā /",
  "SA10canprasu:5283": "sā dṛṣṭiḥ sarvato 'pratiṣṭhitā /",
  "SA10canprasu:5284": "yattasyā apratiṣṭhitāyā dṛṣṭerapratiṣṭhiteti jñānam, iyaṃ śāntamate satkāyadṛṣṭiparijñā /",
  "SA10canprasu:5285": "satkāyadṛṣṭiparijñeti śāntamate śunyatāyā etadadhivacanam /",
  "SA10canprasu:5286": "yacchūnyatānulomikyā kṣāntyā tāṃ dṛṣṭi nodgṛhṇāti, iyamapi śāntamate satkāyadṛṣṭiparijñā /",
  "SA10canprasu:5287": "satkāya iti śāntamate śūnyatānimittāpraṇihitānabhisaṃskārājātānutpādadṛṣṭayā tāṃ dṛṣṭiṃ nodgṛhṇāti,",
  "SA10canprasu:5288": "iyamapi śāntamate satkāyadṛṣṭiparijñā /",
  "SA10canprasu:5289": "satkāya iti śāntamate akāya eṣaḥ,",
  "SA10canprasu:5290": "na kasati na vikasati na cinoti nopacinoti,",
  "SA10canprasu:5291": "ādita eva tadabhūtaṃ parikalpitam /",
  "SA10canprasu:5292": "yacca abhūtaṃ parikalpitam,",
  "SA10canprasu:5293": "tanna parikalpitaṃ na parikalpyate na vikalpyate,",
  "SA10canprasu:5294": "tanna kriyate na viṭhapyate,",
  "SA10canprasu:5295": "notthāpyate nādhyavasyate /",
  "SA10canprasu:5296": "taducyate upaśama iti //",
  "SA10canprasu:5297": "śāntamatirāha- upaśānta upaśānta iti bhagavannucyate, kasyopaśamādupaśānta ityucyate /",
  "SA10canprasu:5298": "bhagavānāha- ārambaṇataḥ śāntamate cittaṃ jvalati /",
  "SA10canprasu:5299": "yanna bhūya ālambanīkaroti tanna jvalati, ajvalan upaśānta ityucyate /",
  "SA10canprasu:5300": "tadyathāpi nāma śāntamate agnirupādānato jvalati,",
  "SA10canprasu:5301": "anupādānataḥ śāmyati,",
  "SA10canprasu:5302": "evameva ālambanataścittaṃ jvalati anālambanataḥ śāmyati /",
  "SA10canprasu:5303": "tatra śāntamate upāyakuśalo 'yaṃ bodhisattvaḥ prajñāpāramitāpariśuddhaḥ ālambanasamatāṃ ca prajānāti,",
  "SA10canprasu:5304": "kuśalamūlālambanaṃ ca śamayati / ityādi // 6 //",
  "SA10canprasu:5305": "atrāha- yadi buddhairbhagavadbhirnātmeti deśitam, nānātmeti, kiṃ tarhi deśitamiti? ucyate-",
  "SA10canprasu:5306": "nivṛttamabhidhātavyaṃ nivṛtte cittagocare /",
  "SA10canprasu:5307": "anutpannāniruddhā hi nirvāṇamiva dharmatā // 7 //",
  "SA10canprasu:5308": "[Pp_155]",
  "SA10canprasu:5309": "iha yadi kiṃcidabhidhātavyaṃ vastu syāt, taddeśyeta /",
  "SA10canprasu:5310": "yadā tu abhidhātavyaṃ nivṛttam, vācāṃ viṣayo nāsti, tadā kiṃcidapi naiva deśyate buddhaiḥ /",
  "SA10canprasu:5311": "kasmātpunarabhidhātavyaṃ nāstītyāha- nivṛtte cittagocare iti /",
  "SA10canprasu:5312": "cittasya gocaraḥ cittagocaraḥ /",
  "SA10canprasu:5313": "gocaro viṣayaḥ /",
  "SA10canprasu:5314": "ārambaṇamityarthaḥ /",
  "SA10canprasu:5315": "yadi cittasya kaścid gocaraḥ syāt, tatra kiṃcinnimittamadhyāropya syād vācāṃ pravṛttiḥ /",
  "SA10canprasu:5316": "yadā tu cittasya viṣaya evānupapannaḥ, tadā kva nimittādhyāropaḥ, yena vācāṃ pravṛttiḥ syāt?",
  "SA10canprasu:5317": "kasmāt punaścittaviṣayo nāstīti pratipādayannāha-",
  "SA10canprasu:5318": "anutpannāniruddhā hi nirvāṇamiva dharmatā /",
  "SA10canprasu:5319": "yasmādanutpannāniruddhā nirvāṇamiva dharmatā dharmasvabhāvaḥ dharmaprakṛtiḥ vyavasthāpitā,",
  "SA10canprasu:5320": "tasmānna tatra cittaṃ pravartate /",
  "SA10canprasu:5321": "cittasyāpravṛttau ca kuto nimittādhyāropaḥ?",
  "SA10canprasu:5322": "tadabhāvāt kuto vācāṃ pravṛttiḥ?",
  "SA10canprasu:5323": "ataśca na kiṃcid buddhairbhagavadbhirdeśitamiti sthitamavikalam /",
  "SA10canprasu:5324": "ata eva ca vakṣyati-",
  "SA10canprasu:5325": "sarvopalambhopaśamaḥ prapañcopaśamaḥ śivaḥ /",
  "SA10canprasu:5326": "na kvacitkasyacitkaściddharmo buddhena deśitaḥ // iti /",
  "SA10canprasu:5327": "evaṃ caitat //",
  "SA10canprasu:5328": "athavā /",
  "SA10canprasu:5329": "ayamanyaḥ pūrvapakṣaḥ- yaduktaṃ prapañcaḥ śūnyatāyāṃ nirudhyate iti,",
  "SA10canprasu:5330": "kathaṃ punaḥ prapañcasya śūnyatāyāṃ nirodha iti? ucyate /",
  "SA10canprasu:5331": "yasmānnivṛttamabhidhātavyamityādi pūrvavad vyākhyeyam //",
  "SA10canprasu:5332": "athavā yadetaduktaṃ prāgādhyātmikabāhyavastvanupalambhena adhyātmaṃ bahiśca yaḥ sarvadā ahaṃkāramamakāraparikṣayaḥ,",
  "SA10canprasu:5333": "idamatra tattvamiti /",
  "SA10canprasu:5334": "kīdṛśaṃ tat kiṃvat, vaktuṃ vā śakyate, tasmāt",
  "SA10canprasu:5335": "nivṛttamabhidhātavyaṃ nivṛtte cittagocare /",
  "SA10canprasu:5336": "tatra tattvataḥ iti vākyaśeṣaḥ /",
  "SA10canprasu:5337": "kiṃ punaḥ kāraṇaṃ tatra tattve nivṛttamabhidhātavyaṃ nivṛtte cittagocare ityāha-",
  "SA10canprasu:5338": "anutpannāniruddhā hi nirvāṇamiva dharmatā //",
  "SA10canprasu:5339": "iti pūrvakameva vyākhyānaṃ yojyam // ata evoktamāryatathāgataguhyasūtre-",
  "SA10canprasu:5340": "yāṃ ca śāntamate rātriṃ tathāgato 'nuttarāṃ samyaksaṃbodhimabhisaṃbuddhaḥ,",
  "SA10canprasu:5341": "yāṃ ca rātrimanupādāya parinirvāsyati,",
  "SA10canprasu:5342": "asminnantare tathāgatena ekākṣaramapi nodāhṛtaṃ na pravyāhṛtaṃ na pravyāhariṣyati /",
  "SA10canprasu:5343": "kathaṃ tarhi bhagavatā sakalasurāsuranarakiṃnarasiddhavidyādharoragaprabhṛtivineyajanebhyo vividhaprakārebhyo dharmadeśanā deśitā?",
  "SA10canprasu:5344": "ekakṣaṇavāgudāhāreṇaiva tattajjanamanastamoharaṇī bahuvidhabuddhinalinīvanavibodhinī jarāmaraṇasaritsāgarocchoṣiṇī kalpakālānalasaptārkaraśmivisarahrepiṇī śaradaruṇamahāprabheti //",
  "SA10canprasu:5345": "tadevaṃ sūtre-",
  "SA10canprasu:5346": "yathā yantrakṛtaṃ tūryaṃ vādyate pavaneritam /",
  "SA10canprasu:5347": "na cātra vādakaḥ kaścinniścarantyatha ca svarāḥ //",
  "SA10canprasu:5348": "[Pp_156]",
  "SA10canprasu:5349": "evaṃ pūrvasuśuddhatvātsarvasattvāśayeritā /",
  "SA10canprasu:5350": "vāgniścarati buddhasya na cāsyāstīha kalpanā /",
  "SA10canprasu:5351": "pratiśrutkādayaḥ śabdā nādhyātmaṃ na bahiḥ sthitāḥ /",
  "SA10canprasu:5352": "vāgapyevaṃ narendrasya nādhyātmaṃ na bahiḥ sthitāḥ // iti /",
  "SA10canprasu:5353": "tathā-",
  "SA10canprasu:5354": "devata codani dundubhi divya karmavipāka nivṛtta marūṇaṃ /",
  "SA10canprasu:5355": "deva pamattavihāriṇa ñātvā dundubhighoṣa pamuñci nabhāto //",
  "SA10canprasu:5356": "sarva anitya aśāśvata kāmā itvara adhruva phenasabhāvāḥ /",
  "SA10canprasu:5357": "māyamarīcisamā dakacandrāḥ sarvi bhavāḥ supināntasabhāvāḥ /",
  "SA10canprasu:5358": "dundubhi vādita śakramarudbhiḥ sārddhaya saṃkrami dharmasabhāyām /",
  "SA10canprasu:5359": "dharmakathāṃ pakaroti marūṇāṃ yā katha śānta virāganukūlā //",
  "SA10canprasu:5360": "tathā āryasamādhirāje-",
  "SA10canprasu:5361": "buddho yadā bheṣyati dharmarājaḥ sarvāṇa dharmāṇa pakāśako muniḥ /",
  "SA10canprasu:5362": "tṛṇagulmavṛkṣauṣadhi śaila parvata abhāva dharmāṇa ravo bhaviṣyati //",
  "SA10canprasu:5363": "yāvanti śabdāstahi lokadhātau sarve hyabhāvā na hi kaści bhāvaḥ /",
  "SA10canprasu:5364": "tāvantu kho tasya tathāgatasya svaru niścarī lokavināyakasya //",
  "SA10canprasu:5365": "iti vistaraḥ //",
  "SA10canprasu:5366": "tathā-",
  "SA10canprasu:5367": "ekasvarā tu tava lokahito nānādhimukti svaru niścarati /",
  "SA10canprasu:5368": "ekaikamanvimamabhāṣi jino brūhi smitaṃ prakṛtakasya kṛte // iti //",
  "SA10canprasu:5369": "atraike paricodayanti- nāstikāviśiṣṭā mādhyamikāḥ,",
  "SA10canprasu:5370": "yasmāt kuśalākuśalaṃ karma kartāraṃ ca phalaṃ ca sarvaṃ ca lokaṃ bhāvasvabhāvaśūnyamiti bruvate /",
  "SA10canprasu:5371": "nāstikā api hi etannāstīti bruvate /",
  "SA10canprasu:5372": "tasmānnāstikāviśiṣṭā mādhyamikā iti /",
  "SA10canprasu:5373": "naivam /",
  "SA10canprasu:5374": "kutaḥ?",
  "SA10canprasu:5375": "pratītyasamutpādavādino hi mādhyamikāḥ hetupratyayān prāpya pratītya samutpannatvāt sarvameva ihalokaparalokaṃ niḥsvabhāvaṃ varṇayanti /",
  "SA10canprasu:5376": "yathāsvarūpavādino naiva nāstikāḥ pratītyasamutpannatvād bhāvasvabhāvaśunyatvena na paralokādyabhāvaṃ [Pp_157] pratipannāḥ /",
  "SA10canprasu:5377": "kiṃ tarhi aihalaukikaṃ vastujātamupalabhya svabhāvataḥ tasya paralokādihāgamanam,",
  "SA10canprasu:5378": "ihalokācca paralokagamanapaśyantuḥ ihalokopalabdhapadārthasadṛśapadārthāntarāpavādaṃ kurvanti /",
  "SA10canprasu:5379": "tathāpi vastusvarūpeṇa avidyamānasyaiva te nāstitvaṃ pratipannāḥ ityamunā tāvaddarśanena sāmyamastīti cet, na hi /",
  "SA10canprasu:5380": "kutaḥ? saṃvṛtyā mādhyamikairastitvenābhyupagamānna tulyatā /",
  "SA10canprasu:5381": "vastutastulyateti cet, yadyapi vastuto 'siddhistulyā, tathāpi pratipatṛbhedādatulyatā /",
  "SA10canprasu:5382": "yathā hi kṛtacaurya puruṣamekaḥ samyagaparijñāyaiva tadamitrapreritaḥ taṃ mithyā vyācaṣṭe cauryamanena kṛtamiti,",
  "SA10canprasu:5383": "aparastu sākṣād dṛṣṭvā dūṣayati,",
  "SA10canprasu:5384": "tatra yadyapi vastuto nāsti bhedaḥ,",
  "SA10canprasu:5385": "tathāpi parijñātṛbhedādekastatra mṛṣāvādītyucyate,",
  "SA10canprasu:5386": "aparastu satyavādīti,",
  "SA10canprasu:5387": "ekaśca ayaśasā ca apuṇyena ca samyak parīkṣyamāṇo yujyate nāparaḥ,",
  "SA10canprasu:5388": "evamihāpi yathāvadviditavastusvarūpāṇāṃ mādhyamikānāṃ bruvatāmavagacchatāṃ ca vastusvarūpābhede 'pi yathāvadaviditavastusvarūpairnāstikaiḥ saha jñānābhidhānayornāsti sāmyam /",
  "SA10canprasu:5389": "yathaiva hi upekṣāsāmānye 'pi apratisaṃkhyāya pratisaṃkhyāya upekṣakayoriva pṛthagjanārhatoḥ jātyandhacakṣuṣmatośca viṣamaprapātapradeśaviniścitasāmānye 'pi yathāsti mahān viśeṣaḥ,",
  "SA10canprasu:5390": "tathā nāstikānāṃ mādhyamikānāṃ ca viśeṣo bhaviṣyatīti pūrvācāryāḥ /",
  "SA10canprasu:5391": "ityalaṃ prasaṅgenaḥ prakṛtameva vyākhyāsyāmaḥ // 7 //",
  "SA10canprasu:5392": "atrāha- yadyapi evam",
  "SA10canprasu:5393": "anutpannāniruddhā hi nirvāṇamiva dharmatā /",
  "SA10canprasu:5394": "tasyāṃ ca nāsti vākcittayoḥ pravṛttiḥ,",
  "SA10canprasu:5395": "tathāpi naivāsau adeśyamānā śakyā janairvijñātumiti avaśyaṃ tasyāmavatāraṇārthaṃ vineyajanānāṃ saṃvṛtisatyāpekṣayā kadāciddeśanānupūrvyā bhavitavyam,",
  "SA10canprasu:5396": "ityataḥ sā kathyatāmiti /",
  "SA10canprasu:5397": "ucyate /",
  "SA10canprasu:5398": "iyamatra buddhānāṃ bhagavatāṃ tattvāmṛtāvatāradeśanānupūrvī vijñeyā, yaduta-",
  "SA10canprasu:5399": "sarvaṃ tathyaṃ na vā tathyaṃ tathyaṃ cātathyameva ca /",
  "SA10canprasu:5400": "naivātathyaṃ naiva tathyametadbuddhānuśāsanam // 8 //",
  "SA10canprasu:5401": "tatra-",
  "SA10canprasu:5402": "yadyadyasya priyaṃ pūrvaṃ tattattasya samācaret /",
  "SA10canprasu:5403": "na hi pratihataḥ pātraṃ saddharmasya kathaṃcana // iti /",
  "SA10canprasu:5404": "tathā ca bhagavatoktam-",
  "SA10canprasu:5405": "loko mayā sārdhaṃ vivadati /",
  "SA10canprasu:5406": "nāhaṃ lokena sārdhaṃ vivadāmi /",
  "SA10canprasu:5407": "yalloke 'sti saṃmatam, tanmamāpyasti saṃmatam /",
  "SA10canprasu:5408": "yalloke nāsti saṃmatam, mamāpi tannāsti saṃmatam /",
  "SA10canprasu:5409": "ityāgamācca //",
  "SA10canprasu:5410": "nānyayā bhāṣayā mlecchaḥ śakyo grāhayituṃ yathā /",
  "SA10canprasu:5411": "na laukikamṛte lokaḥ śakyo grāhayituṃ tathā //",
  "SA10canprasu:5412": "[Pp_158]",
  "SA10canprasu:5413_0": "ityādita eva tāvadbhagavatā svaprasiddhapadārthamedasvarūpavibhāgaśravaṇasaṃjātābhilāṣasya",
  "SA10canprasu:5413_1": "vineyajanasya yadetat skandhadhātvāyatanādikamavidyātaimirikaiḥ satyataḥ parikalpitamupalabdham,",
  "SA10canprasu:5414": "tadeva tāvat satyamityupavarṇitaṃ bhagavatā taddarśanāpekṣayā,",
  "SA10canprasu:5415": "ātmani lokasya gauravotpādanārtham /",
  "SA10canprasu:5416": "viditaniravaśeṣalokavṛttānto 'yaṃ bhagavān sarvajñaḥ sarvadarśī,",
  "SA10canprasu:5417_0": "yaḥ evaṃ bhavāgraparyantasya vāyumaṇḍalāderākāśadhātuparyavasānasya bhājanalokasya",
  "SA10canprasu:5417_1": "sattvalokasya ca aviparītaṃ sthityutpādapralayādikaṃ sātivicitraprabhedaṃ sahetukaṃ",
  "SA10canprasu:5417_2": "saphalaṃ sāsvādaṃ sādīnavaṃ copadiṣṭavāniti /",
  "SA10canprasu:5418": "tadevaṃ bhagavati utpannasarvajñabuddhivineyajanasya uttarakālaṃ tadeva sarvaṃ na vā tathyamityupadeśitam /",
  "SA10canprasu:5419": "tatra tathyaṃ nāma yasya anyathātvaṃ nāsti /",
  "SA10canprasu:5420": "vidyate ca pratikṣaṇavināśitvāt saṃskārāṇāmanyathābhāvaḥ, tasmādanyathābhāvasadbhāvānna vā tathyam /",
  "SA10canprasu:5421": "vāśabdaścakārārtho deśanāsamuccaye draṣṭavyaḥ /",
  "SA10canprasu:5422": "sarvaṃ tathyaṃ na ca tathyamiti //",
  "SA10canprasu:5423": "keṣāṃcit sarvametat tathyaṃ ca atathyaṃ ceti deśitam /",
  "SA10canprasu:5424": "tatra bālajanāpekṣayā sarvametat tathyam /",
  "SA10canprasu:5425": "āryajñānāpekṣayā tu sarvametanmṛṣā, tairevamanupalambhāditi //",
  "SA10canprasu:5426": "keṣāṃcittu aticirābhyastatattvadarśanānāṃ kiṃcinmātrānutkhātāvaraṇatarūmūlānāṃ naivātathyaṃ naiva tathyaṃtaditi deśitam /",
  "SA10canprasu:5427": "tasyāpi kiṃcinmātrasyāvaraṇasya prahāṇārthaṃ vandhyāsutasya avadātaśyāmatāpratiṣedhavadubhayametat pratiṣiddham //",
  "SA10canprasu:5428": "etacca buddhānāṃ bhagavatāmanuśāsanam- unmārgādapanīya samyaṅmārgapratiṣṭhāpanaṃ śāsanam /",
  "SA10canprasu:5429": "evamānupūrvyā śāsanamanuśāsanam /",
  "SA10canprasu:5430": "vineyajananurūpyeṇa vā śāsanamanuśāsanam //",
  "SA10canprasu:5431": "sarvāścaitā deśanā buddhānāṃ bhagavatāṃ mahākaruṇopāyajñānavatāṃ tattvāmṛtāvatāropāyatvena vyavasthitāḥ /",
  "SA10canprasu:5432": "na hi tathāgatāḥ tattvāmṛtāvatārānupāyabhūtavākyamudāharanti /",
  "SA10canprasu:5433": "vyādhyanurūpabhaiṣajyopasaṃhāravat te vineyajanānujighṛkṣayā yathānurūpaṃ dharmaṃ deśayanti / yathoktaṃ śatake-",
  "SA10canprasu:5434": "sadasatsadasacceti nobhayaṃ ceti kathyate /",
  "SA10canprasu:5435": "nanu vyādhivaśātpathyamauṣadhaṃ nāma jāyate //",
  "SA10canprasu:5436": "iti // 8 //",
  "SA10canprasu:5437": "kiṃlakṣaṇaṃ punaḥ tat tattvaṃ yasyaitā deśanā avatārārthamupadiśante bhagavantaḥ? uktametadasmābhiḥ-",
  "SA10canprasu:5438": "nivṛttamabhidhātavyaṃ nivṛtte cittagocare / iti /",
  "SA10canprasu:5439": "yadā caitadevam, tadā kimaparaṃ pṛcchayate?",
  "SA10canprasu:5440": "yadyapyevam,",
  "SA10canprasu:5441": "tathāpi vyavahārasatyānurodhena laukikatathyādyabhyupagamavat tasyāpi samāropato lakṣaṇamucyatāmiti / taducyate-",
  "SA10canprasu:5442": "aparapratyayaṃ śāntaṃ prapañcairaprapañcitam /",
  "SA10canprasu:5443": "nirvikalpamanānārthametattattvasya lakṣaṇam // 9 //",
  "SA10canprasu:5444": "[Pp_159]",
  "SA10canprasu:5445": "tatra nāsmin parapratyayo 'stīti aparapratyayam /",
  "SA10canprasu:5446": "paropadeśāgamyam /",
  "SA10canprasu:5447": "svayamevādhigantavyamityarthaḥ /",
  "SA10canprasu:5448_0": "yathā hi taimirikā vitathaṃ keśamaśakamakṣikādirūpaṃ paśyanto vitimiropadeśenāpi",
  "SA10canprasu:5448_1": "na śaknuvanti keśānāṃ yathāvadavasthitaṃ svarūpamadarśananyāyena adhigantavyamataimirikā ivādhigantum,",
  "SA10canprasu:5449": "kiṃ tarhi ataimirikopadeśānmithyaitadityetāvanmātrakameva pratipadyante /",
  "SA10canprasu:5450": "yadā tu timiropaghātyaviparītaśūnyatādarśanāñjanāñjitabuddhinayanāḥ santaḥ samutpannatattvajñānā bhavanti,",
  "SA10canprasu:5451": "tadā tat tattvamanadhigamanayogena svayamadhigacchantīti /",
  "SA10canprasu:5452": "evamaparapratyayaṃ bhāvānāṃ yat svarūpaṃ tat tattvam /",
  "SA10canprasu:5453": "etacca śāntasvabhāvamataimirikakeśādarśanavat svabhāvavirahitamityarthaḥ /",
  "SA10canprasu:5454": "ata eva tat prapañcairaprapañcitam/",
  "SA10canprasu:5455": "prapañco hi vāk, prapañcayati arthāniti kṛtvā /",
  "SA10canprasu:5456": "prapañcairaprapañcitaṃ vāgbhiravyāhṛtamityarthaḥ //",
  "SA10canprasu:5457": "nirvikalpaṃ ca tat /",
  "SA10canprasu:5458": "vikalpaścittapracāraḥ /",
  "SA10canprasu:5459": "tadrahitatvāt tat tattvaṃ nirvikalpam / yathoktaṃ sūtre-",
  "SA10canprasu:5460": "paramārthasatyaṃ katamat? yatra jñānasyāpyapracāraḥ, kaḥ punarvādo 'kṣarāṇāmiti /",
  "SA10canprasu:5461": "evaṃ nirvikalpam //",
  "SA10canprasu:5462": "nānārtho 'syeti nānārthaṃ bhinnārtham, na nānārthaḥ anānārtham, abhinnārthamityarthaḥ /",
  "SA10canprasu:5463": "yathoktamāryasatyadvayāvatārasūtre-",
  "SA10canprasu:5464": "devaputra āha- katamaḥ punarmañjuśrīḥ samyakprayogaḥ?",
  "SA10canprasu:5465": "mañjuśrīrāha- yatsamā devaputra paramārthatastathatā dharmadhātuḥ atyantājātiśca,",
  "SA10canprasu:5466": "tatsamāni paramārthataḥ pañcānantaryāṇi,",
  "SA10canprasu:5467": "yatsamāni pañcānantaryāṇi tatsamāni dṛṣṭikṛtāni,",
  "SA10canprasu:5468": "yatsamāni dṛṣṭikṛtāni tatsamāḥ pṛthagjanadharmāḥ,",
  "SA10canprasu:5469": "yatsamāḥ pṛthagjanadharmāḥ tatsamāḥ śaikṣadharmāḥ,",
  "SA10canprasu:5470": "yatsamāḥ śaikṣadharmāḥ tatsamā aśaikṣadharmāḥ,",
  "SA10canprasu:5471": "yatsamā aśaikṣadharmāḥ tatsamāḥ samyaksaṃbuddhadharmāḥ,",
  "SA10canprasu:5472": "yatsamāḥ samyaksaṃbuddhadharmāḥ tatsamaṃ nirvāṇam,",
  "SA10canprasu:5473": "yatsamaṃ nirvāṇaṃ tatsamaḥ saṃsāraḥ,",
  "SA10canprasu:5474": "yatsamaḥ saṃsāraḥ tatsamaḥ paramārthataḥ saṃkleśaḥ,",
  "SA10canprasu:5475": "yatsamaḥ paramārthataḥ saṃkleśaḥ tatsamaṃ paramārthato vyavadānam,",
  "SA10canprasu:5476": "yatsamaṃ paramārthato vyavadānaṃ tatsamāḥ paramārthataḥ sarvadharmāḥ /",
  "SA10canprasu:5477": "evaṃ paramārthataḥ sarvadharmasamatāprayukto devaputra bhikṣuḥ samyakprayukta ityucyate //",
  "SA10canprasu:5478": "devaputra āha- katamayā punarmañjuśrīḥ samatayā yāvat paramārthato yatsamaṃ vyavadānaṃ tatsamāḥ sarvadharmāḥ paramārthata iti?",
  "SA10canprasu:5479": "mañjuśrīrāha- paramārthataḥ sarvadharmānutpādasamatayā paramārthataḥ sarvadharmātyantājātisamatayā paramārthataḥ samāḥ sarvadharmāḥ /",
  "SA10canprasu:5480": "tat kasmāddhetoḥ?",
  "SA10canprasu:5481": "paramārthato nirvāṇānānākaraṇā hi devaputra sarvadharmā atyantanirutpādatāmupādāya /",
  "SA10canprasu:5482": "tadyathāpi nāma devaputra yacca mṛddhājanasyāmyantaramākāśam,",
  "SA10canprasu:5483": "yacca ratnabhājanasyākāśam,",
  "SA10canprasu:5484": "ākāśadhātureva eṣaḥ /",
  "SA10canprasu:5485": "tat paramārthato na kiṃcinnānākaraṇam /",
  "SA10canprasu:5486": "evameva devaputra yaḥ saṃkleśaḥ, sa paramārthato 'tyantānutpādatā /",
  "SA10canprasu:5487": "yadapi vyavadānaṃ tadapi paramārthato 'tyantānutpādatā /",
  "SA10canprasu:5488": "saṃsāro 'pi paramārthato 'tyantānutpādatā /",
  "SA10canprasu:5489": "yāvannirvāṇamapi [Pp_160] paramārthato 'tyantānutpādatā /",
  "SA10canprasu:5490": "nātra kiṃcitparamārthato nānākaraṇam /",
  "SA10canprasu:5491": "tat kasmāddhetoḥ? paramārthato 'tyantānutpādatvātsarvadharmāṇāmiti //",
  "SA10canprasu:5492": "tadevamanānārthatā tattvasya lakṣaṇaṃ veditavyam, śūnyataikarasatvāt /",
  "SA10canprasu:5493": "uttarottaravyākhyānaṃ cātra veditavyam // 9 //",
  "SA10canprasu:5494": "evaṃ tāvadāryāṇāṃ jātijarāmaraṇasaṃsāraparikṣayāya kṛtakāryāṇāṃ tattvalakṣaṇam /",
  "SA10canprasu:5495": "laukikaṃ tu tattvalakṣaṇamadhikṛtyocyate-",
  "SA10canprasu:5496": "pratītya yadyadbhavati na hi tāvattadeva tat /",
  "SA10canprasu:5497": "na cānyadapi tattasmānnocchinnaṃ nāpi śāśvatam // 10 //",
  "SA10canprasu:5498": "yat kāraṇaṃ pratītya yat kāryamutpadyate,",
  "SA10canprasu:5499": "tadyathā śālibījaṃ pratītya pṛthivyādisāmagrīṃ ca śālyaṅkura upajāyate,",
  "SA10canprasu:5500": "na hi tāvat tadeva taditi śakyate vaktum /",
  "SA10canprasu:5501": "naiva yadeva bījaṃ sa eva aṅkuraḥ, janyajanakayorekatvaprasaṅgāt /",
  "SA10canprasu:5502": "tataśca pitāputrayorapi ekatvaṃ syāt /",
  "SA10canprasu:5503": "ananyatvācca aṅkurāvasthāyāmaṅkuravadbījagrahaṇamapi syāt, bījavacca aṅkurasyāpi grahaṇaṃ syāt /",
  "SA10canprasu:5504": "nityatvaṃ caivaṃ bījasya syāt, avināśābhyupagamāt /",
  "SA10canprasu:5505": "tataśca śāśvatavādaprasaṅgānmahādoṣarāśiḥ syāt karmaphalādyabhāvaprasaṅgāt /",
  "SA10canprasu:5506": "evaṃ tāvad yadeva bījaṃ sa eva aṅkuraḥ iti na yujyate /",
  "SA10canprasu:5507": "na ca anyadapi tattasmāt /",
  "SA10canprasu:5508": "nāpi bījādaṅkurasyānyatvam, bījamantareṇāpi aṅkurodayaprasaṅgāt /",
  "SA10canprasu:5509": "yadyanyadanyadanyasmādanyasmādapyṛte bhavet /",
  "SA10canprasu:5510": "iti vacanādaṅkurāvasthāne'pi bījānucchedaprasaṅgāt /",
  "SA10canprasu:5511": "tataśca satkāryavādadoṣaḥ syāt /",
  "SA10canprasu:5512": "yataścaivaṃ yat kāraṇaṃ pratītya yat kāryamutpadyate,",
  "SA10canprasu:5513": "naiva tat kāraṇaṃ kāryaṃ bhavati,",
  "SA10canprasu:5514": "na ca tasmātkāraṇāttat kāryamanyat /",
  "SA10canprasu:5515": "tasmānna kāraṇamucchinnaṃ nāpi śāśvatamiti śakyate vyavasthāpayitum /",
  "SA10canprasu:5516": "yathoktamāryadevapādaiḥ-",
  "SA10canprasu:5517": "yasmātpravartate bhāvastenocchedo na jāyate /",
  "SA10canprasu:5518": "yasmānnivartate bhāvastena nityo na jāyate // iti /",
  "SA10canprasu:5519": "uktaṃ ca āryalalitavistarasūtre-",
  "SA10canprasu:5520": "bījasya sato yathāṅkuro na ca yo bīja sa caiva aṅkuro /",
  "SA10canprasu:5521": "na ca anyu tato na caiva tadevamanuccheda aśāśvata dharmatā //",
  "SA10canprasu:5522": "iti // 10 //",
  "SA10canprasu:5523": "tadevaṃ yathopavarṇitena nyāyena-",
  "SA10canprasu:5524": "anekārthamanānārthamanucchedamaśāśvatam /",
  "SA10canprasu:5525": "etattallokanāthānāṃ buddhānāṃ śāsanāmṛtam // 11 //",
  "SA10canprasu:5526": "[Pp_161]",
  "SA10canprasu:5527_0": "mahākaruṇopāyamahāmeghapaṭalanirantarāvacchāditākāśadhātuparyantadiṅmaṇḍalānāṃ rāgādikleśagaṇasamudācārātitīkṣṇatarādityamaṇḍalopatāpitajagajjātijarāmaraṇaduḥkhadahanasaṃtāpopaśamatatparāṇāṃ",
  "SA10canprasu:5527_1": "satatāviratayathānurūpacaritapratipakṣasaddharmadeśanāmṛtadhārāpātaiḥ yathānurūpavineyajanakuśalamūlaśasyauṣadhiphalaphullalatotpannātivṛddhayanujidhṛkṣūṇāṃ",
  "SA10canprasu:5527_2": "saddharmāmṛtamahāvarṣavarṣiṇāṃ samyaksaṃbuddhamahānāgānāmatrāṇālaukikatrāṇānāmanāthanāthānāṃ",
  "SA10canprasu:5527_3": "sakalalokanāthānāmetat tatsaddharmāmṛtaṃ sakalatraidhātukabhavaduḥkhakṣayasvabhāvaṃ",
  "SA10canprasu:5527_4": "yathopavarṇitena nyāyena ekatvānyatvarahitaṃ śāśvatocchedavādavigataṃ ca vijñeyam /",
  "SA10canprasu:5528_0": "etaddharmatattvāmṛtapratipannānāṃ śrāvakāṇāṃ śrutacintābhāvanākramāt pravartamānānāṃ",
  "SA10canprasu:5528_1": "śīlasamādhiprajñātmakaskandhatrayāmṛtarasasya upayogānniyatameva jarāmaraṇakṣayasvabhāvanirvāṇādhigamo bhavati /",
  "SA10canprasu:5529": "athāpi kathaṃcidiha aparipakvakuśalamūlatayā śrutvāpyetat saddharmāmṛtam,",
  "SA10canprasu:5530": "dṛṣṭa eva dharme na mokṣamāsādayanti,",
  "SA10canprasu:5531": "tathāpi janmāntare 'pi avaśyameṣāṃ pūrvahetubalādeva niyatā siddhiḥ saṃpadyate / yathoktaṃ śatake-",
  "SA10canprasu:5532": "iha yadyapi tattvajño nirvāṇaṃ nādhigacchati /",
  "SA10canprasu:5533": "prāpnotyayatnato 'vaśyaṃ punarjanmani karmavat //",
  "SA10canprasu:5534": "iti // 11 //",
  "SA10canprasu:5535": "athāpi kathaṃcit-",
  "SA10canprasu:5536": "saṃbuddhānāmanutpāde śrāvakāṇāṃ punaḥ kṣaye /",
  "SA10canprasu:5537": "sati,",
  "SA10canprasu:5538": "āryamārgopadeśakakalyāṇamitrapratyayavaikalyāt na syād dharmatattvāmṛtādhigamaḥ,",
  "SA10canprasu:5539": "tathāpi pūrvajanmāntaradharmatattvaśravaṇahetubalādeva aihalaukikopadeśanirapekṣāṇāmapi pravivekasevāmātropanatapratyayānāṃ svāyaṃbhuvaṃ-",
  "SA10canprasu:5540": "jñānaṃ pratyekabuddhānāmasaṃsargātpravartate // 12 //",
  "SA10canprasu:5541": "kāyacetasoḥ praviveko 'saṃsargaḥ, kalyāṇamitrāparyeṣaṇaṃ vā /",
  "SA10canprasu:5542": "tasmādasaṃsargāddhetoḥ pratyekabuddhānāmasaṃbuddhake 'pi kāle yasmādbhavatyeva dharmatattvādhigamaḥ,",
  "SA10canprasu:5543": "tasmādabandhyā siddhirasya saṃbuddhamahāvaidyarājapraṇītasya saddharmatattvāmṛtabhaiṣajyasyeti vijñeyam /",
  "SA10canprasu:5544": "yataśca etadevam, ato 'rhati prājñaḥ prāṇānapi parityajya saddharmatattvaṃ paryeṣitumiti /",
  "SA10canprasu:5545": "yathoktaṃ bhagavatā āryāṣṭasāhasrikāyāṃ bhagavatyām-",
  "SA10canprasu:5546": "kathaṃ ca bhagavan sadāpraruditena bodhisattvena mahāsattvena iyaṃ prajñāpāramitā paryeṣitā?",
  "SA10canprasu:5547_0": "evamukto bhagavānāyuṣmantaṃ subhūtiṃ sthavirametadavocat- sadāpraruditena bodhisattvena",
  "SA10canprasu:5547_1": "mahāsattvena pūrvaṃ prajñāpāramitāṃ paryeṣamāṇena kāye 'narthikena jīvitanirapekṣeṇa",
  "SA10canprasu:5547_2": "lābhasatkāraślokeṣvaniśritena paryeṣamāṇena paryeṣitā /",
  "SA10canprasu:5548": "tena prajñāpāramitāṃ paryeṣamāṇena araṇyagatena antarīkṣānnirghoṣaḥ śruto 'bhūt- gaccha kulaputra pūrvasyāṃ diśi /",
  "SA10canprasu:5549": "tatra prajñāpāramitāṃ śroṣyasi /",
  "SA10canprasu:5550": "tathā ca gaccha yathā na kāyaklamathamanasikāramutpādayasi,",
  "SA10canprasu:5551": "na styānamiddhamanasikāramutpādayasi,",
  "SA10canprasu:5552": "na bhojanamanasikāramutpādayasi,",
  "SA10canprasu:5553": "yāvat mā kvaciccittaṃ praṇidhā adhyātmaṃ vā bahirdhā vā /",
  "SA10canprasu:5554": "mā ca kulaputra vāmenāvalokayan [Pp_162] gāḥ,",
  "SA10canprasu:5555": "mā dakṣiṇena,",
  "SA10canprasu:5556": "[mā pūrveṇa],",
  "SA10canprasu:5557": "mā paścimena,",
  "SA10canprasu:5558": "mā uttareṇa,",
  "SA10canprasu:5559": "mā urdhvaṃ mā adhaḥ,",
  "SA10canprasu:5560": "mā ca anuvidiśamavalokayan gāḥ /",
  "SA10canprasu:5561": "tathā ca kulaputra gaccha yathā [nātmato] na satkāyataścalasi na rūpato na vedanāto na saṃjñāto na saṃskārebhyo na vijñānataścalasi /",
  "SA10canprasu:5562": "yo hi ataścalati sa vitiṣṭhate /",
  "SA10canprasu:5563": "[kuto vitiṣṭhate?] buddhadharmebhyo vitiṣṭhate /",
  "SA10canprasu:5564": "yo buddhadharmebhyo vitiṣṭhate, sa saṃsāre carati /",
  "SA10canprasu:5565": "yaḥ saṃsāre carati, sa prajñāpāramitāyāṃ na carati, na ca tāmanuprāpnotīti //",
  "SA10canprasu:5566": "yāvanmāreṇa pāpīyasā udake 'ntardhāpite athāsyaitadabhūt- yannvahamātmanaḥ kāyaṃ viddhā ime pṛthivīpradeśaṃ rudhireṇa siñceyam /",
  "SA10canprasu:5567": "tatkasya hetoḥ?",
  "SA10canprasu:5568": "ayaṃ pṛthivīpradeśa uddhatarajaskaḥ,",
  "SA10canprasu:5569": "mā rajodhāturito dharmodgatasya bodhisattvasya mahāsattvasya śarīre nipatet /",
  "SA10canprasu:5570": "kimahamātmabhāvena kariṣyāmi avaśyaṃ bhedanadharmiṇā?",
  "SA10canprasu:5571": "varaṃ khalu punarmama evaṃrūpayā kriyayā ātmabhāvasya vināśaḥ kṛto bhavet,",
  "SA10canprasu:5572": "na tvevaṃ niḥsāmarthyakriyayā /",
  "SA10canprasu:5573": "bahūni ca mama ātmabhāvasahasrāṇi kāmahetoḥ kāmanidānaṃ bhinnāni punaḥ punaḥ saṃsāre saṃsarataḥ,",
  "SA10canprasu:5574": "na punarevaṃbhūteṣu sthāneṣu ..... /",
  "SA10canprasu:5575": "atha khalu sadāprarudito bodhisattvo mahāsattvaḥ tīkṣṇaṃ śastraṃ gṛhītvā samantādātmānaṃ viddhā samantatastaṃ pṛthivīpradeśaṃ svakena rudhireṇāsiñcadityādi //",
  "SA10canprasu:5576_0": "atha khalu sadāprarudito bodhisattvo mahāsattvaḥ sahadarśanādeva dharmodgatasya bodhisattvasya",
  "SA10canprasu:5576_1": "mahāsattvasya evaṃrūpaṃ sukhaṃ pratyalabhata- tadyathāpi nāma prathamadhyānasamāpannasya",
  "SA10canprasu:5576_2": "bhikṣorekāgramanasikārasya bhikṣoḥ /",
  "SA10canprasu:5577": "tatreyaṃ dharmodgatasya bodhisattvasya mahāsattvasya prajñāpāramitādeśanā yaduta sarvadharmasamatayā prajñāpāramitāsamatā,",
  "SA10canprasu:5578": "sarvadharmaviviktatayā prajñāpāramitāviviktatā,",
  "SA10canprasu:5579": "sarvadharmācalatayā prajñāpāramitācalatā,",
  "SA10canprasu:5580": "sarvadharmāmananatayā prajñāpāramitāmananatā,",
  "SA10canprasu:5581": "sarvadharmāstambhitatayā prajñāpāramitāstambhitatā,",
  "SA10canprasu:5582": "sarvadharmaikarasatayā prajñāpāramitaikarasatā,",
  "SA10canprasu:5583": "sarvadharmāparyantatayā prajñāpāramitāparyantatā,",
  "SA10canprasu:5584": "sarvadharmānutpādatayā prajñāpāramitānutpādatā,",
  "SA10canprasu:5585": "sarvadharmānirodhatayā prajñāpāramitānirodhatā,",
  "SA10canprasu:5586": "gaganāparyantatayā prajñāpāramitāparyantatā,",
  "SA10canprasu:5587": "yāvat sarvadharmāsaṃbhedanatayā prajñāpāramitāsaṃbhedanatā,",
  "SA10canprasu:5588": "sarvadharmānupalabdhitayā prajñāpāramitānupalabdhitā,",
  "SA10canprasu:5589": "sarvadharmābhibhāvanāsamatayā prajñāpāramitābhibhāvanāsamatā,",
  "SA10canprasu:5590": "sarvadharmaniśceṣṭatayā prajñāpāramitāniśceṣṭatā,",
  "SA10canprasu:5591": "sarvadharmācintyatayā prajñāpāramitācintyatā veditavyeti //",
  "SA10canprasu:5592": "ityācāryacandrakīrtipādoparacitāyāṃ prasannapadāyāṃ madhyamakavṛttau ātmaparīkṣā nāma aṣṭādaśamaṃ prakaraṇam //",
  "SA10canprasu:5593": "[Pp_163]",
  "SA10canprasu:5594": "19",
  "SA10canprasu:5595": "kālaparīkṣā ekonaviṃśatitamaṃ prakaraṇam /",
  "SA10canprasu:5596": "atrāha- vidyata eva bhāvānāṃ svabhāvaḥ, kālatrayavijñaptihetutvāt /",
  "SA10canprasu:5597": "iha atītānāgatapratyutpannāsrayaḥ kālā bhagavatā upadiṣṭāḥ /",
  "SA10canprasu:5598": "te ca bhāvāśrayāḥ /",
  "SA10canprasu:5599": "yasmādutpanno niruddho hi bhāvasvabhāvaḥ atīta iti vyapadiśyate,",
  "SA10canprasu:5600": "utpanno 'niruddho hi vartamānaḥ,",
  "SA10canprasu:5601": "alabdhātmabhāvo 'nāgata iti /",
  "SA10canprasu:5602": "evaṃ bhāvasvabhāvanibandhanāsrayaḥ kālā upadiṣṭāḥ /",
  "SA10canprasu:5603": "te ca santi /",
  "SA10canprasu:5604": "tasmāt tannibandhano 'pi bhāvasvabhāvo 'stīti /",
  "SA10canprasu:5605": "ucyate /",
  "SA10canprasu:5606": "syāt kālatrayaprajñaptiheturbhāvasvabhāvaḥ, yadi kālatrayameva bhavadabhimataṃ bhavet /",
  "SA10canprasu:5607": "na tvasti /",
  "SA10canprasu:5608": "yathā ca nāsti, tathā pratipādayannāha-",
  "SA10canprasu:5609": "pratyutpanno 'nāgataśca yadyatītamapekṣya hi /",
  "SA10canprasu:5610": "pratyutpanno 'nāgataśca kāle 'tīte bhaviṣyataḥ // 1 //",
  "SA10canprasu:5611": "iha tāvat yadi vartamānānāgatau syātām, tāvapekṣya atītaṃ kālaṃ bhavetām, anapekṣya vā?",
  "SA10canprasu:5612": "tatra yadi atītamapekṣya sidhyete, tathā niyatamatīte kāle bhaviṣyataḥ /",
  "SA10canprasu:5613": "yasmāt, yasya hi yatra asattvam, tat tena nāpekṣyate/",
  "SA10canprasu:5614": "tadyathā vandhyā srī svatanayena, gaganamālatīlatā svakusumena, sikatā svatailena /",
  "SA10canprasu:5615": "avidyamānamapyandhakāraṃ pradīpena,",
  "SA10canprasu:5616": "pradīpo 'pi andhakāreṇa pratidvandvitvena apekṣyate iti cet, naitadevam /",
  "SA10canprasu:5617": "asyāpi sādhyasamatvāt /",
  "SA10canprasu:5618": "tadatra yadi atīte kāle vartamānānāgatau kālau iṣyete,",
  "SA10canprasu:5619": "apekṣāsiddhayarthamevaṃ sati atīte kāle vidyamānatvāt atītakālātmavat tayorapyatītatvaṃ syāt /",
  "SA10canprasu:5620": "tataśca atīto 'pi na syāt /",
  "SA10canprasu:5621": "yasmāt vartamānāvasthātikrānto hi atītaḥ asaṃprāptaḥ anāgata iti syāt /",
  "SA10canprasu:5622": "yadā tu vartamānānāgatayorasaṃbhava eva, tadā kutaḥ kasyacidatītatvaṃ syāt?",
  "SA10canprasu:5623": "ityataḥ atīto 'pi na syāt // 1 //",
  "SA10canprasu:5624": "atha yathoktadoṣaparijihīrṣayā-",
  "SA10canprasu:5625": "pratyutpanno 'nāgataśca na stastatra punaryadi /",
  "SA10canprasu:5626": "pratyutpanno 'nāgataśca syātāṃ kaśramapekṣya tam // 2 //",
  "SA10canprasu:5627": "tatra atīte kāle yadi vartamānānāgatau kālau na staḥ iti parikalpyate,",
  "SA10canprasu:5628": "evamapi tatra avidyamānatvāt gaganendīvaravannāstyapekṣā // 2 //",
  "SA10canprasu:5629": "athāpi syāt- kālavādināṃ vidyate eva kālaḥ, tatra kimapekṣayā prayojanamiti? ucyate / evamapi-",
  "SA10canprasu:5630": "anapekṣya punaḥ siddhirnātītaṃ vidyate tayoḥ /",
  "SA10canprasu:5631": "pratyutpanno 'nāgataśca tasmātkālo na vidyate // 3 //",
  "SA10canprasu:5632": "pratyutpannānāgatayorasattvam, atītānapekṣatvāt, kharaviṣāṇavat /",
  "SA10canprasu:5633": "yataścaivam pratyutpanno 'nāgataśca tasmātkālo na vidyate iti vijñeyam // 3 //",
  "SA10canprasu:5634": "[Pp_164]",
  "SA10canprasu:5635": "yadā caivam atītamapekṣya vā anapekṣya vā pratyutpannānāgatayornāsti siddhiḥ,",
  "SA10canprasu:5636_0": "evaṃ pratyutpannāpekṣayā vā anapekṣayā vā atītānāgatayoḥ anāgatāpekṣayā vā anapekṣayā",
  "SA10canprasu:5636_1": "vā pratyutpannātītayoḥ asiddhau iṣyamāṇāyāṃ tenaiva pratyutpannāgatayoḥ atītāpekṣayā",
  "SA10canprasu:5636_2": "vā anapekṣayā asiddhikrameṇa dūṣaṇasāmyamatidiśannāha-",
  "SA10canprasu:5637": "etenaivāvaśiṣṭau dvau krameṇa parivartakau /",
  "SA10canprasu:5638": "uttamādhamamadhyādīnekatvādīṃśca lakṣayet // 4 //",
  "SA10canprasu:5639": "kathaṃ kṛtvā?",
  "SA10canprasu:5640": "yadyatīto 'nāgataśca pratyutpannamapekṣya hi /",
  "SA10canprasu:5641": "kālo 'tīto 'nāgataśca pratyutpanne bhaviṣyataḥ //",
  "SA10canprasu:5642": "kālo 'tīto 'nāgataśca na stastatra punaryadi /",
  "SA10canprasu:5643": "kālo 'tīto 'nāgataśca syātāṃ kathamapekṣya tam //",
  "SA10canprasu:5644": "anapekṣya punaḥ siddhirna jātaṃ vidyate tayoḥ /",
  "SA10canprasu:5645": "tenātīto 'nāgataśca kālo nāma na vidyate //",
  "SA10canprasu:5646": "eṣa tāvadekaḥ kālaparivartaḥ /",
  "SA10canprasu:5647": "atīto vartamānaśca yadyajātamapekṣya hi /",
  "SA10canprasu:5648": "atīto vartamānaśca kāle 'jāte bhaviṣyataḥ //",
  "SA10canprasu:5649": "atīto vartamānaśca na stastatra punaryadi /",
  "SA10canprasu:5650": "atīto vartamānaśca syātāṃ kathamapekṣya tam //",
  "SA10canprasu:5651": "anapekṣya punaḥ siddhirnājātaṃ vidyate tayoḥ /",
  "SA10canprasu:5652": "atīto vartamānaśca tasmātkālo na vidyate //",
  "SA10canprasu:5653": "eṣa dvitīyaḥ kālaparivarta iti vyākhyānakārikā iti / evaṃdvau kālaparivartau boddhavyau //",
  "SA10canprasu:5654": "yataśca evaṃ vicāraṇe kālatrayaṃ nāsti,",
  "SA10canprasu:5655": "tasmāt kālo na vidyate,",
  "SA10canprasu:5656": "kālābhāvācca bhāvasadbhāvo 'pi nāsti iti siddham //",
  "SA10canprasu:5657": "yathā caitatkālatrayaṃ vicāritam, evam",
  "SA10canprasu:5658": "uttamādhamamadhyādīnekatvādīṃśca lakṣayet /",
  "SA10canprasu:5659": "uttamādhamamadhyamān iti ādiśabdena kuśalākuśalāvyākṛtāni,",
  "SA10canprasu:5660": "utpādasthitibhaṅgāḥ,",
  "SA10canprasu:5661": "pūrvāntāparāntamadhyāntāḥ,",
  "SA10canprasu:5662": "kāmarūpārūpyadhātavaḥ,",
  "SA10canprasu:5663": "śaikṣāśaikṣanaivaśaikṣanaivāśaikṣādayo yāvantaḥ padārthāḥ tripadārthasaṃbandhavyavasthitāḥ,",
  "SA10canprasu:5664": "te sarve gṛhyante /",
  "SA10canprasu:5665": "ekatvādīṃśca ityanena ādiśabdena dvitvabahutvayo grahaṇāt te eva uttamādayaḥ ekatvādayaśca kālatrayavyākhyānena vyākhyātā veditavyāḥ // 4 //",
  "SA10canprasu:5666": "[Pp_165]",
  "SA10canprasu:5667": "atrāha- vidyata eva kālaḥ parimāṇavattvāt /",
  "SA10canprasu:5668": "iha yannāsti, na tasya parimāṇavattvaṃ vidyate tadyathā kharaviṣāṇasya /",
  "SA10canprasu:5669": "asti ca kālasya parimāṇavattvaṃ kṣaṇalavamuhūrtadivasarātryahorātrapakṣamāsasaṃvatsarādibhedena /",
  "SA10canprasu:5670": "tasmāt, parimāṇavattvād vidyata eva kālaḥ iti /",
  "SA10canprasu:5671": "ucyate /",
  "SA10canprasu:5672": "yadi kālo nāma kaścit syāt, syāttasya parimāṇavattvam /",
  "SA10canprasu:5673": "na tvasti / yasmāt-",
  "SA10canprasu:5674": "nāsthito gṛhyate kālaḥ sthitaḥ kālo na vidyate /",
  "SA10canprasu:5675": "yo gṛhyetāgṛhītaśca kālaḥ prajñapyate katham // 5 //",
  "SA10canprasu:5676": "iha yadi kālo nāma kaścidavasthitaḥ kṣaṇādivyatiriktaḥ syāt,",
  "SA10canprasu:5677": "sa kṣaṇādibhiḥ parimāṇavattvād gṛhyeta /",
  "SA10canprasu:5678": "na tu avasthitaḥ kūṭasthaḥ kaścit kālo nāma asti, yaḥ kṣaṇādibhirgṛhyeta /",
  "SA10canprasu:5679": "tadevaṃ nāsthito gṛhyate kālaḥ, asthitatvānna gṛhyate ityarthaḥ //",
  "SA10canprasu:5680": "athāpi syāt- nitya eva avasthitasvabhāvaḥ kālo nāma asti, kṣaṇādibhirabhivyajyate / tathāhi-",
  "SA10canprasu:5681": "kālaḥ pacati bhūtāni kālaḥ saṃharate prajāḥ /",
  "SA10canprasu:5682": "kālaḥ supteṣu jāgarti kālo hi duratikramaḥ // iti /",
  "SA10canprasu:5683": "yaścaivaṃlakṣaṇaḥ so 'vasthitasvabhāvo 'stīti /",
  "SA10canprasu:5684": "ucyate /",
  "SA10canprasu:5685": "evamapi sthitaḥ kālo na vidyate yaḥ kṣaṇādibhirabhivyajyamāno gṛhyeta /",
  "SA10canprasu:5686": "kasmāt punaḥ sthitaḥ kālo nāstīti cet, kṣaṇādivyatirekeṇāgṛhyamāṇatvāt //",
  "SA10canprasu:5687": "api ca /",
  "SA10canprasu:5688": "ayaṃ kālaḥ saṃskṛtasvabhāvaḥ san astīti, asaṃskṛtasvabhāvo vā?",
  "SA10canprasu:5689": "ubhayaṃ ca saṃskṛtaparīkṣāyāṃ pratiṣiddham-",
  "SA10canprasu:5690": "utpādasthitibhaṅgānāmasiddhau nāsti saṃskṛtam /",
  "SA10canprasu:5691": "saṃskṛtasyāpyasiddhau ca kathaṃ setsyatyasaṃskṛtam //",
  "SA10canprasu:5692": "ityanena /",
  "SA10canprasu:5693": "tadevaṃ nāsti vyavasthitaḥ kālaḥ, yo gṛhyeta /",
  "SA10canprasu:5694": "yaśca idānīṃ kālo na gṛhyate asthitatvādavidyamānasvarūpatvāt,",
  "SA10canprasu:5695": "so 'gṛhyamāṇaḥ san kathaṃ kṣaṇādibhiḥ prajñapayituṃ bhāvataḥ pāryata ityāha- agṛhītaśca kālaḥ prajñapyate kathamiti /",
  "SA10canprasu:5696": "tasmānnāstyeva kālaḥ // 5 //",
  "SA10canprasu:5697": "atrāha- satyaṃ nāsti nityaḥ kālo nāma kaścid rūpādivyatiriktaḥ svabhāvasiddhaḥ,",
  "SA10canprasu:5698": "kiṃ tarhi rūpādīneva sa saṃskārānupādāya prajñaptaḥ kālaḥ kṣaṇādivācyo bhavati,",
  "SA10canprasu:5699": "tasmādadoṣa iti / ucyate / evamapi-",
  "SA10canprasu:5700": "bhāvaṃ pratītya kālaścetkālo bhāvādṛte kutaḥ /",
  "SA10canprasu:5701": "yadyevaṃ bhāvaṃ pratītya kālo bhavatīti bhavatā vyavasthāpyate,",
  "SA10canprasu:5702": "yadā khalu bhāvo nāsti,",
  "SA10canprasu:5703": "tadā niyataṃ taddhetuko 'pi kālo nāstīti pratipādayannāha-",
  "SA10canprasu:5704": "[Pp_166]",
  "SA10canprasu:5705": "na ca kaścana bhāvo 'sti",
  "SA10canprasu:5706": "iti pūrvaṃ vistareṇa pratipāditatvādvakṣyamāṇapratiṣedhācca /",
  "SA10canprasu:5707": "yadā caivaṃ na kaścidbhāvo 'sti bhāvataḥ, tadā-",
  "SA10canprasu:5708": "kutaḥ kālo bhaviṣyati // 6 //",
  "SA10canprasu:5709": "kālābhāvācca na santi kṣaṇalavamuhūrtādayaḥ kālabhedāḥ tatpariṇāmabhūtāḥ,",
  "SA10canprasu:5710": "ityataḥ kutaḥ pariṇāmavattvena kālasiddhirbhaviṣyati?",
  "SA10canprasu:5711": "tasmānnāstyeva bhāvānāṃ svabhāvaḥ iti //",
  "SA10canprasu:5712": "uktaṃ hi bhagavatā āryahastikakṣyasūtre-",
  "SA10canprasu:5713": "yadi koci dharmāṇa bhavetsvabhāvaḥ tatraiva gaccheya jinaḥ saśrāvako /",
  "SA10canprasu:5714": "kūṭasthadharmāṇa siyā na nirvṛtī na niṣprapañco bhavi jātu paṇḍitaḥ // iti /",
  "SA10canprasu:5715": "tathā-",
  "SA10canprasu:5716": "buddhasahasraśatā ya atītā dharmasahasraśatāni bhaṇitvā /",
  "SA10canprasu:5717": "naiva ca dharma na cākṣara kṣīṇā nāsti samudbhavu tena akṣīṇā // iti /",
  "SA10canprasu:5718": "tathā-",
  "SA10canprasu:5719": "utpādakāle hi tathāgatasya maitreyanāmā tviha yo bhaviṣyati /",
  "SA10canprasu:5720": "bhaviṣyatīyaṃ kanakāvṛtā mahī tasyā idānīṃ kuta āgamo 'sau //",
  "SA10canprasu:5721": "ullāpanāḥ kāmaguṇā hi pañca vibhrāmaṇā mohana moṣadharmiṇaḥ /",
  "SA10canprasu:5722": "madhyāhnakāle hi yathaiva grīṣme jalaṃ marīcyāṃ hi tathaiva kāmāḥ //",
  "SA10canprasu:5723": "ekena kalpena bhaveddhi loko ākāśabhūto gaganasvabhāvo /",
  "SA10canprasu:5724": "[Pp_167]",
  "SA10canprasu:5725": "dāhaṃ vināśaṃ ca payānti bhe[bhī?]ravaḥ kuta āgamaḥ kutra gatiśca teṣām // iti //",
  "SA10canprasu:5726": "tadyathā-",
  "SA10canprasu:5727": "pañcemāni bhikṣavaḥ saṃjñāmātraṃ pratijñāmātraṃ vyavahāramātraṃ saṃvṛtimātraṃ yaduta atīto 'dhvā anāgato 'dhvā ākāśaṃ nirvāṇaṃ pudgalaśceti //",
  "SA10canprasu:5728": "//",
  "SA10canprasu:5729": "ityācāryacandrakīrtipādoparacitāyāṃ prasannapadāyāṃ madhyamakavṛttau kālaparīkṣā nāma ekonaviṃśaṃ prakaraṇam //",
  "SA10canprasu:5730": "[Pp_168]",
  "SA10canprasu:5731": "20",
  "SA10canprasu:5732": "sāmagrīparīkṣā viṃśatitamaṃ prakaraṇam /",
  "SA10canprasu:5733": "atrāha- vidyate kālaḥ, phalapravṛttau sahakārikāraṇabhāvāt /",
  "SA10canprasu:5734": "yo nāsti, nāsau sahakārikāraṇabhāvena pratipadyate, vandhyātanayavat /",
  "SA10canprasu:5735": "tasmādasti kālaḥ, sahakārikāraṇabhāvāt /",
  "SA10canprasu:5736": "iha bījāvanisalilajvalanapavanagaganābhidhānahetupratyayasāmagrīṃ pratītya ayamaṅkura upajāyamānaḥ satyāmapi bījādipratyayasāmagryām,",
  "SA10canprasu:5737": "ṛtuviśeṣāsaṃnidhānānnopajāyate /",
  "SA10canprasu:5738": "yathā ca bāhyeṣu, evamādhyātmikeṣvapi /",
  "SA10canprasu:5739": "yathoktaṃ bhagavatā-",
  "SA10canprasu:5740": "na praṇaśyanti karmāṇi kalpakoṭiśatairapi /",
  "SA10canprasu:5741": "sāmagrīṃ prāpya kālaṃ ca phalanti khalu dehinām // iti //",
  "SA10canprasu:5742": "yasmācca evamasti kālāpekṣā,",
  "SA10canprasu:5743": "tasmādastyasau kālo nāma,",
  "SA10canprasu:5744": "yaḥ aṅkurādipravṛttau sahakārikāraṇaṃ bhavatīti /",
  "SA10canprasu:5745": "ucyate /",
  "SA10canprasu:5746": "syāt sahakārikāraṇatā kālasya, yadi aṅkurādiphalasya pravṛttireva syāt /",
  "SA10canprasu:5747": "na tvasti /",
  "SA10canprasu:5748": "kathaṃ kṛtvā?",
  "SA10canprasu:5749": "iha bījādihetupratyayasāmagrīto 'ṅkurādiphalodaye parikalpyamāne vyavasthitasya vā phalasya sāmagryāṃ satyāṃtata utpādaḥ parikalpyeta avyavasthitasya vā?",
  "SA10canprasu:5750": "kiṃ cātaḥ?",
  "SA10canprasu:5751": "yadi tāvad vyavasthitasya parikalpyate, tanna yujyate iti pratipādayannāha-",
  "SA10canprasu:5752": "hetośca pratyayānāṃ ca sāmagryā jāyate yadi /",
  "SA10canprasu:5753": "phalamasti ca sāmagryāṃ sāmagryā jāyate katham // 1 //",
  "SA10canprasu:5754": "yadi hetupratyayasāmagryāṃ tvanmatena phalamasti,",
  "SA10canprasu:5755": "nanu evaṃ sati yasmāt sāmagryāmasti,",
  "SA10canprasu:5756": "kathaṃ tayā tajjanyate?",
  "SA10canprasu:5757": "na hi kuṇḍe dadhi vidyamānaṃ kuṇḍena janyate /",
  "SA10canprasu:5758": "api ca /",
  "SA10canprasu:5759": "yadvidyate tanniṣpannatvāt niṣpannapurovasthitaghaṭavat na punarjanmāpekṣate /",
  "SA10canprasu:5760": "abhivyaktiḥ sthaulyaṃ vā sūkṣmātmanā vidyamānasya kriyata iti cet, tasyāpi pakṣasya pūrvameva-",
  "SA10canprasu:5761": "āgacchatyanyato nāgnirindhane 'gnirna vidyate /",
  "SA10canprasu:5762": "ityatroktamuttaram // 1 //",
  "SA10canprasu:5763": "atha nāstyeva sāmagryāṃ phalamiti parikalpyate, etadapi nopapadyate iti pratipādayannāha-",
  "SA10canprasu:5764": "hetośca pratyayānāṃ ca sāmagryā jāyate yadi /",
  "SA10canprasu:5765": "phalaṃ nāsti ca sāmagryāṃ sāmagryā jāyate katham // 2 //",
  "SA10canprasu:5766": "yadi hetośca pratyayānāṃ ca sāmagryāṃ nāsti tatphalam,",
  "SA10canprasu:5767": "kathaṃ tarhi hetupratyayasāmagryā phalaṃ janyate?",
  "SA10canprasu:5768": "tatra avidyamānatvāt sikatābhiriva tailam /",
  "SA10canprasu:5769": "ata eva asaṃbhāvayannāha-",
  "SA10canprasu:5770": "phalaṃ nāsti ca sāmagryāṃ sāmagryā jāyate katham /",
  "SA10canprasu:5771": "na tatphalaṃ sāmagrīto jāyate ityabhiprāyaḥ // 2 //",
  "SA10canprasu:5772": "kiṃ cānyat-",
  "SA10canprasu:5773": "[Pp_169]",
  "SA10canprasu:5774": "hetośca pratyayānāṃ ca sāmagryāmasti cetphalam /",
  "SA10canprasu:5775": "gṛhyeta nanu sāmagryāṃ sāmagryāṃ ca na gṛhyate // 3 //",
  "SA10canprasu:5776": "yad yatra asti, tat tatra gṛhyate, tadyathā kuṇḍe dadhi /",
  "SA10canprasu:5777": "yacca yatra nāsti na tattatra gṛhyate tadyathā sikatāsu tailam, maṇḍūkajaṭāyāṃ śiromaṇiḥ //",
  "SA10canprasu:5778": "atha syāt- vidyamānā api padārthāḥ atisaukṣmyāt,",
  "SA10canprasu:5779": "atisaṃnikarṣāt,",
  "SA10canprasu:5780": "ativiprakarṣāt,",
  "SA10canprasu:5781": "indriyopaghātāt,",
  "SA10canprasu:5782": "mūrtivaddravyavyavadhānāt,",
  "SA10canprasu:5783": "mūrtyantardhānāt,",
  "SA10canprasu:5784": "manonavasthānāt,",
  "SA10canprasu:5785_0": "paramāṇuvat akṣasthāñjanaśalākāvat ādityagativat taimirikaikaikakeśavat andhabadhirādirūpaśabdādivat",
  "SA10canprasu:5785_1": "kuḍayādivyavahitaghaṭādivat siddhadevapiśācādiśarīravat viṣayāntaravyāpṛtasya viṣayāntaravanna gṛhyate iti cet,",
  "SA10canprasu:5786": "kiṃ khalu eṣāmagṛhyamāṇānāmastitve liṅgam,",
  "SA10canprasu:5787": "yena eṣāmastitve sati anupalabdhiriti syāt?",
  "SA10canprasu:5788": "anumānopamānāgamairgrahaṇādeṣāmastitvamiti cet,",
  "SA10canprasu:5789": "na tarhi teṣāmanupalabdhiriti vaktavyam,",
  "SA10canprasu:5790": "anumānādibhirupalabhyamānatvāt /",
  "SA10canprasu:5791": "yad rūpīndriyagrāhyaṃ tad ebhiḥ kāraṇairvidyamānamapi sanna gṛhyate, iti cet, ucyate /",
  "SA10canprasu:5792": "kimasmābhirevamuktam- rūpīndriyairvidyamānaṃ sad gṛhyeteti?",
  "SA10canprasu:5793": "kiṃ tarhi sāmānyenaiva yad brūmaḥ- gṛhyeta nanu sāmagryāmiti //",
  "SA10canprasu:5794": "athāpi manyase- yad yatra nāsti, na tat tasmādutpadyate sikatābhyastailavat /",
  "SA10canprasu:5795": "utpadyate ca sāmagrītaḥ phalam, tasmādanumānataḥ sāmagryāṃ phalasyāstitvamiti /",
  "SA10canprasu:5796": "ucyate /",
  "SA10canprasu:5797": "yad yatra asti, na tat tasmādutpadyate, tadyathā kuṇḍād dadhi iti /",
  "SA10canprasu:5798": "asmādapyanumānādastitvamasya ayuktamiti kṛtvā nāstyeva sāmagryāṃ phalamiti kiṃ na gṛhyate?",
  "SA10canprasu:5799": "athāpi syāt- ubhyorapi pakṣayoranumānavirodhād yathā astitvaṃ na yuktam, evaṃ nāstitvamapīti /",
  "SA10canprasu:5800": "ucyate /",
  "SA10canprasu:5801": "na vayamasyāsattvaṃ pratipādayāmaḥ, kiṃ tarhi paraparikalpitaṃ sattvamasya nirākurmaḥ /",
  "SA10canprasu:5802": "evaṃ na vayamasya sattvaṃ pratipādayāmaḥ, kiṃ tarhi paraparikalpitamasattvamasya apākurmaḥ /",
  "SA10canprasu:5803": "antadvayaparihāreṇa madhyamāyāḥ pratipadaḥ pratipādayitumiṣṭatvāditi /",
  "SA10canprasu:5804": "uktaṃ ca āryadevapādīye śatake-",
  "SA10canprasu:5805": "stambhādīnāmalaṃkāro gṛhasyārthe nirarthakaḥ /",
  "SA10canprasu:5806": "satkāryameva yasyeṣṭaṃ yasyāsatkāryameva ca // iti /",
  "SA10canprasu:5807": "tadevaṃ na sāmagrītaḥ phalamutpadyate vidyamānasya grahaṇaprasaṅgāt, iti vyavasthitam // 3 //",
  "SA10canprasu:5808": "atha manyase- nāstyeva sāmagryāṃ phalamiti, evamapi-",
  "SA10canprasu:5809": "hetośca pratyayānāṃ ca sāmagryāṃ nāsti cetphalam /",
  "SA10canprasu:5810": "hetavaḥ pratyayāśca syurahetupratyayaiḥ samāḥ // 4 //",
  "SA10canprasu:5811": "yathā hi jvālāṅgārādiṣu aṅkuro nāstīti kṛtvā tasya te hetupratyayā na bhavanti,",
  "SA10canprasu:5812": "eva vivakṣitānāmapi bījādīnāṃ hetupratyayatā na syāt teṣu aṅkuro nāstīti kṛtvā /",
  "SA10canprasu:5813": "na ca ahetu pratyayebhyaḥ phalapravṛttiryukteti nāsti svabhāvataḥ phalapravṛttiḥ //",
  "SA10canprasu:5814": "[Pp_170]",
  "SA10canprasu:5815": "atrāha- naiva hi sāmagryāḥ phalotpādanasāmarthyamasti yataḥ iyaṃ cintā syāt- kiṃ sāmagryāṃ phalamasti utāho nāstīti /",
  "SA10canprasu:5816": "kiṃ tarhi hetoḥ phalotpādanasāmarthyam /",
  "SA10canprasu:5817": "sāmagrī tu hetoranugrahamātraṃ karoti /",
  "SA10canprasu:5818": "sa hetuḥ phalasyotpattyarthaṃ hetuṃ datvā nirudhyate,",
  "SA10canprasu:5819": "tena ca hetunā anugṛhyamāṇaṃ phalamutpadyate iti /",
  "SA10canprasu:5820": "ucyate /",
  "SA10canprasu:5821": "naiva hi ajātasya phalasya hetoranugrahaṇamasti /",
  "SA10canprasu:5822": "na cāpyajātasya bandhyātanayasyeva kenacitkiṃcinmātraṃ kartuṃ śakyamityayuktaiṣā kalpanā // 4 //",
  "SA10canprasu:5823": "api ca-",
  "SA10canprasu:5824": "hetukaṃ phalasya datvā yadi heturnirudhyate /",
  "SA10canprasu:5825": "yaddattaṃ yanniruddhaṃ ca hetorātmadvayaṃ bhavet // 5 //",
  "SA10canprasu:5826": "yadi hetuḥ phalasyotpattyarthaṃ hetukaṃ kāraṇaṃ datvā nirudhyata iti parikalpyate,",
  "SA10canprasu:5827": "evaṃ sati yaddattaṃ yanniruddhaṃ ca tadātmabhāvadvayaṃ hetoḥ syāt /",
  "SA10canprasu:5828": "na caitad yuktam, ardhaśāśvataprasaṅgāt nityānityayośca parasparaviruddhayorekatvābhāvāt // 5 //",
  "SA10canprasu:5829": "atha hetorātmabhāvadvayaprasaṅgaparihārārthaṃ sarvātmanā nirodha iṣyate phalasyotpattyarthaṃ kiṃcidapyadatvā, evamapi-",
  "SA10canprasu:5830": "hetuṃ phalasyādatvā ca yadi heturnirudhyate /",
  "SA10canprasu:5831": "hetau niruddhe jātaṃ tatphalamāhetukaṃ bhavet // 6 //",
  "SA10canprasu:5832": "yadi phalasya kiṃcidapyadatvā sarvātmanā heturnirudhyate,",
  "SA10canprasu:5833": "nanu tasmin hetau niruddhe yatphalamutpadyate tat āhetukaṃ syāt /",
  "SA10canprasu:5834": "na ca āhetukamasti /",
  "SA10canprasu:5835": "ityayuktaiṣā kalpanā // 6 //",
  "SA10canprasu:5836": "atrāha- yadi evaṃ phalasya hetorutpattau doṣaḥ,",
  "SA10canprasu:5837": "evaṃ sati sahotpannaiva sāmagrī phalasya janikā astu,",
  "SA10canprasu:5838": "tadyathā pradīpaprabhāyā iti /",
  "SA10canprasu:5839": "eṣāpi kalpanā nopapadyate iti pratipādayannāha-",
  "SA10canprasu:5840": "phalaṃ sahaiva sāmagryā yadi prādurbhavetpunaḥ /",
  "SA10canprasu:5841": "ekakālau prasajyete janako yaśca janyate // 7 //",
  "SA10canprasu:5842": "na caikakālayoḥ savyetaragoviṣāṇayorjanyajanakatvaṃ dṛṣṭam,",
  "SA10canprasu:5843": "vāmadakṣiṇakarayoścaraṇayorvā,",
  "SA10canprasu:5844": "ityayuktaiṣā kalpanā ityayuktametat // 7 //",
  "SA10canprasu:5845": "atrāhureke- naiva hi abhūtvā bhāvānāmutpattiryuktā ākasmikatvaprasaṅgāt /",
  "SA10canprasu:5846": "tasmād hetupratyayasāmagrītaḥ pūrvameva tat phalamanāgatāvasthāyāṃ vyavasthitamanāgatātmanā /",
  "SA10canprasu:5847": "tasya hetupratyaya sāmagryā vartamānāvasthā janyate, dravyaṃ tu vyavasthitameveti / tān pratyucyate-",
  "SA10canprasu:5848": "pūrvameva ca sāmagryāḥ phalaṃ prādurbhavedyadi /",
  "SA10canprasu:5849": "hetupratyayanirmuktaṃ phalamāhetukaṃ bhavet // 8 //",
  "SA10canprasu:5850": "yadi bhavatāmabhīpsitaṃ sāmagrītaḥ pūrvameva phalaṃ svarūpataḥ syāditi,",
  "SA10canprasu:5851": "tad hetupratyayanirapekṣaṃ syāt,",
  "SA10canprasu:5852": "tataśca āhetukaṃ syāt /",
  "SA10canprasu:5853": "na ca āhetukānāṃ padārthānāmastitvaṃ yuktam,",
  "SA10canprasu:5854": "kharaturagoragaviṣāṇādīnāmapyastitvaprasaṅgāt,",
  "SA10canprasu:5855": "pūrvasiddhasya ca punaḥ hetupratyayāpekṣayā niṣprayojanatvādityayuktametat // 8 //",
  "SA10canprasu:5856": "[Pp_171]",
  "SA10canprasu:5857": "anye punarvarṇayanti- hetureva phalaṃ janayati na sāmagrī /",
  "SA10canprasu:5858": "na ca uktadoṣaprasaṅgaḥ /",
  "SA10canprasu:5859": "yasmāt na hi anyohetuḥ anyat phalam /",
  "SA10canprasu:5860": "yataḥ, kiṃ hetuṃ datvā phalasya heturnirudhyate uta adatvaiveti vicāraḥ syāt /",
  "SA10canprasu:5861": "api tu hetureva niruddhaḥ phalātmanā vyavasthitaḥ iti / ucyate / evamapi-",
  "SA10canprasu:5862": "niruddhe cetphalaṃ hetau hetoḥ saṃkramaṇaṃ bhavet /",
  "SA10canprasu:5863": "pūrvajātasya hetośca punarjanma prasajyate // 9 //",
  "SA10canprasu:5864": "yadi niruddhe hetau bhavanmatena phalamutpadyate,",
  "SA10canprasu:5865": "tacca phalaṃ hetvātmakameva bhavatīti parikalpyate,",
  "SA10canprasu:5866": "evaṃ sati hetoḥ saṃkramaṇaṃ bhavet,",
  "SA10canprasu:5867": "naṭasya veṣāntaraparityāgena veṣāntarasaṃcāravat hetoḥ saṃkramaṇa mātrameva syāt,",
  "SA10canprasu:5868": "na tu apūrvasya phalasyotpādaḥ /",
  "SA10canprasu:5869": "tataśca hetornityataiva syāt /",
  "SA10canprasu:5870": "na ca nityānāmastitvaṃ kvacidasti / yathoktaṃ śatake-",
  "SA10canprasu:5871": "apratītyāstitā nāsti kadācitkasyacitkvacit /",
  "SA10canprasu:5872": "na kadācitkvacitkaścidvidyate tena śāśvataḥ // iti //",
  "SA10canprasu:5873": "kiṃ ca /",
  "SA10canprasu:5874": "etasyāṃ kalpanāyāṃ pūrvajātasya ca hetoḥ punarjanma prāpnoti /",
  "SA10canprasu:5875": "na ca jātasya punarapi [janma] yujyate niṣprayojanatvāt, anavasthāprasaṅgācca //",
  "SA10canprasu:5876": "atha manyase- yenātmanā vidyamāno na tenaivātmanā jāyate,",
  "SA10canprasu:5877": "yena cātmanā avidyamānaḥ tenaiva jāyata iti /",
  "SA10canprasu:5878": "etadapi na yuktam /",
  "SA10canprasu:5879": "aparityaktahetusvabhāvasya hetusvarūpasya phalamiti saṃjñāmātrabhedādavasthābhedācca dravyābhedasya sādhayitumaśakyatvāt /",
  "SA10canprasu:5880": "phalāvasthāyāṃ ca parityaktahetusvabhāvasya phalaśabdavācyatvād hetuḥ phalātmanā tiṣṭhatīti yatkiṃcidetat // 9 //",
  "SA10canprasu:5881": "kiṃ cānyat- yadi hetuḥ phalaṃ janayet, niruddho vā janayedaniruddho vā?",
  "SA10canprasu:5882": "phalamapi utpannaṃ vā janayedanutpannaṃ vā?",
  "SA10canprasu:5883": "ubhayathā ca nopapadyate iti pratipādayannāha-",
  "SA10canprasu:5884": "janayetphalamutpannaṃ niruddho 'staṃgataḥ katham /",
  "SA10canprasu:5885": "tiṣṭhannapi kathaṃ hetuḥ phalena janayeddhṛtaḥ // 10 //",
  "SA10canprasu:5886": "[yadi tāvata niruddhaḥ astaṃgataḥ hetuḥ utpannaṃ sat vidyamānaṃ phalaṃ janayatīti parikalpyate, tannopapadyate /",
  "SA10canprasu:5887": "kasmāditi cet, kathaṃ niruddhaḥ asaṃvidyamānaḥ hetuḥ phalaṃ janayet?",
  "SA10canprasu:5888": "yadi janayati, vandhyāputro 'pi putraṃ janayiṣyati /",
  "SA10canprasu:5889": "phalaṃ ca sad vidyamānamapi janmanirapekṣamapi kathaṃ heturjanayi ṣyati?",
  "SA10canprasu:5890": "atha manyase- śaktyabhāvānniruddho na janayati, kiṃ tu tiṣṭhanneva hetuḥ phalaṃ janayiṣyatīti /",
  "SA10canprasu:5891": "ucyate /",
  "SA10canprasu:5892": "] tiṣṭhannapi heturavikṛtarūpo vidyamānena phalena vṛtaḥ saṃbaddhaḥ kathaṃ janayet? iha hi-",
  "SA10canprasu:5893": "kāraṇaṃ vikṛtiṃ gacchajjāyate 'nyasya kāraṇam /",
  "SA10canprasu:5894": "iti kāraṇābhāvaṃ pratipadyamānasya hetoravaśyaṃ vikāreṇa bhavitavyam /",
  "SA10canprasu:5895": "yastu na vikriyate, sa hetulakṣaṇayukta eva na bhavatīti /",
  "SA10canprasu:5896": "phalena ca saṃbaddhaḥ kathaṃ janayet? phalasya vidyamānatvāt // 10 //",
  "SA10canprasu:5897": "[Pp_172]",
  "SA10canprasu:5898": "atha manyase- vidyamānasya phalasya punarjanayitumaśakyatvāt avṛta eva asaṃbaddha eva hetuḥ phalena phalaṃ janayiṣyatīti,",
  "SA10canprasu:5899": "etadapyayuktamityāha-",
  "SA10canprasu:5900": "athāvṛtaḥ phalenāsau katamajjanayetphalam /",
  "SA10canprasu:5901": "yadi hetuḥ phalena asaṃbaddha eveṣyate, tadā katamadidānīṃ phalaṃ janayet?",
  "SA10canprasu:5902": "sarvameva vā phalaṃ janayedasaṃbaddhatvāt, na vā kiṃcijjanayedasaṃbaddhatvādevetyabhiprāyaḥ //",
  "SA10canprasu:5903": "kiṃ cānyat /",
  "SA10canprasu:5904": "yadi hetuḥ phalaṃ janayet, sa dṛṣṭvā phalaṃ janayedadṛṣṭvā vā? ubhayathā ca na yujyate ityāha-",
  "SA10canprasu:5905": "na hyadṛṣṭvā vā dṛṣṭvā vā heturjanayate phalam // 11 //",
  "SA10canprasu:5906": "tatra yadi heturdṛṣṭvā janayatīti parikalpyate, tanna yujyate /",
  "SA10canprasu:5907": "yasmādvidyamānameva draṣṭuṃ pāryate nāvidyamānam /",
  "SA10canprasu:5908": "vidyamānaṃ cet, tanna janyate vidyamānatvāditi /",
  "SA10canprasu:5909": "evaṃ tāvad hetuḥ phalaṃ dṛṣṭvā na janayati,",
  "SA10canprasu:5910": "adṛṣṭvāpi na janayati,",
  "SA10canprasu:5911": "sarvasya phalasya hetorjanakatvaprasaṅgāt //",
  "SA10canprasu:5912": "atha kimidaṃ darśanaṃ kiṃ vā adarśanamiti? ucyate / prasiddhametalloke- upalabdhirdarśanamiti //",
  "SA10canprasu:5913": "nanu etad bījādiṣu nirindriyeṣu na saṃbhavati /",
  "SA10canprasu:5914": "saṃbhavatu mā vā /",
  "SA10canprasu:5915": "nāsmākamayaṃ paryanuyogaḥ kiṃ tarhi tasyotpādavādinaḥ /",
  "SA10canprasu:5916": "tatra yaḥ utpādavādī brūyāt- dṛṣṭvā janayatīti,",
  "SA10canprasu:5917": "sa vaktavyaḥ- na dṛṣṭametalloke yadbījādikaṃ paśyatīti /",
  "SA10canprasu:5918": "tasmādayuktā eṣā kalpanā /",
  "SA10canprasu:5919": "atha adṛṣṭvā kalpayet,",
  "SA10canprasu:5920": "evamapi yatkiṃcidadṛṣṭaṃ saṃbhavati tatsarvamutpādayet,",
  "SA10canprasu:5921": "na cotpādayati,",
  "SA10canprasu:5922": "tasmāt na adṛṣṭvāpi janayati /",
  "SA10canprasu:5923": "aniṣṭāpattyā hi vayaṃ parakalpanāṃ vicārayāmaḥ saṃsārāṭavīkāntāragiridarīprapātaduḥkhamālāsamākulāmā tāmīva /",
  "SA10canprasu:5924": "buddhipūrvakartṛkaṃ ca puruṣādikāraṇino jagadabhyupagacchanto nirgranthāścaikendriyaṃ bījādikaṃ pratipannāḥ prasaṅgānna vyativartanta iti /",
  "SA10canprasu:5925": "tasmānnāsti doṣaḥ // 11 //",
  "SA10canprasu:5926": "kiṃ cānyat- yadi yuṣmadabhimataṃ hetoḥ phalasya ca anyonyaḍhaukanalakṣaṇaṃ saṃgamanaṃ syāt,",
  "SA10canprasu:5927": "syāttadānīṃ tayorjanyajanakabhāvaḥ /",
  "SA10canprasu:5928": "yasmāt na hi parasparāsaṃgatayorālokāndhakārayoḥ saṃsāranirvāṇa yorjanyajanakabhāvo dṛṣṭa iti /",
  "SA10canprasu:5929": "ataḥ avaśyaṃ hetuphalabhāvayorjanyajanakabhāvamicchatā pareṇa saṃgatirabhyupeyā /",
  "SA10canprasu:5930": "sā ca kālatraye 'pi vicāryamāṇā na saṃbhavati /",
  "SA10canprasu:5931": "ato hetuḥ phalaṃ na janayati /",
  "SA10canprasu:5932": "yathā ca saṃgatirnāsti tathā pratipādayannāha-",
  "SA10canprasu:5933": "nātītasya hyatītena phalasya saha hetunā /",
  "SA10canprasu:5934": "nājātena na jātena saṃgatirjātu vidyate // 12 //",
  "SA10canprasu:5935": "atītasya tāvat phalasya atītena hetunā saha jātu kadācidapi saṃgatirnāsti,",
  "SA10canprasu:5936": "atītatvenobhayorapyavidyamānatvāt /",
  "SA10canprasu:5937": "nāpi ajātena hetunā atītasya phalasya saṃgatirjātu vidyate,",
  "SA10canprasu:5938": "naṣṭājātatvena ubhayorapyavidyamānatvāt, bhinnakālatvācca /",
  "SA10canprasu:5939": "nāpi jātena vartamānena hetunā saha atītasya phalasya saṃgatiḥ saṃbhavati,",
  "SA10canprasu:5940": "bhinnakālatvāt,",
  "SA10canprasu:5941": "naṣṭasya ca phalasya avidyamānatvādvandhyāputreṇeva devadattasyetyabhiprāyaḥ // 12 //",
  "SA10canprasu:5942": "[Pp_173]",
  "SA10canprasu:5943": "yathā ca atītasya phalasya atītena anāgatavartamānena hetunā saha na kadācit saṃgatirasti,",
  "SA10canprasu:5944": "evaṃ vartamānasyāpi phalasya traikālikena hetunā saha nāsti saṃgatiriti tat pratipādayannāha-",
  "SA10canprasu:5945": "na jātasya hyajātena phalasya saha hetunā /",
  "SA10canprasu:5946": "nātītena na jātena saṃgatirjātu vidyate // 13 //",
  "SA10canprasu:5947": "jātasya phalasya bhinnakālatvādajātena ca atītena ca hetunā saha saṃgamanaṃ nāsti /",
  "SA10canprasu:5948": "nāpi vartamānasya vartamānena hetunā saha saṃgatirasti,",
  "SA10canprasu:5949": "hetuphalayoryaugapadyābhāvāt,",
  "SA10canprasu:5950": "tayośca saṃgatirvaiyarthyāt /",
  "SA10canprasu:5951": "kiṃ hi vidyamānayoḥ parasparanirapekṣayoḥ punaḥ saṃgatyā prayojanamiti nāsti saṃgatiḥ // 13 //",
  "SA10canprasu:5952": "idānīmanāgatasyāpi phalasya yathā atītānāgatapratyutpannena hetunā saha saṃgamanaṃ nāsti tathā pratipādayannāha-",
  "SA10canprasu:5953": "nājātasya hi jātena phalasya saha hetunā /",
  "SA10canprasu:5954": "nājātena na naṣṭena saṃgatirjātu vidyate // 14 //",
  "SA10canprasu:5955": "ajātaṃ hi phalamasaṃvidyamānam /",
  "SA10canprasu:5956": "tasya bhinnakālena vartamānena atītena ca hetunā saha nāsti saṃgamanaṃ bhinnakālatvāt /",
  "SA10canprasu:5957": "anāgatenāpi hetunā saha nāsti saṃgamanam, ubhayoravidyamānatvāt // 14 //",
  "SA10canprasu:5958": "yadā caivaṃ sarvathā hetuphalayoḥ saṃgatirnāsti, tadā-",
  "SA10canprasu:5959": "asatyāṃ saṃgatau hetuḥ kathaṃ janayate phalam /",
  "SA10canprasu:5960": "naiva hetuḥ phalaṃ janayati saṃgateravidyamānatvāt vandhyāputramivetyabhiprāyaḥ //",
  "SA10canprasu:5961": "athāpi syāt- satyāmeva saṃgatau hetuḥ phalaṃ janayatīti,",
  "SA10canprasu:5962": "tadapi na yuktam,",
  "SA10canprasu:5963": "kālatraye 'pi saṃgatyanupalabdheḥ /",
  "SA10canprasu:5964": "athāpi kathaṃcid hetuphalayoḥ saṃgatiḥ parikalpyate, evamapi-",
  "SA10canprasu:5965": "satyāṃ vā saṃgatau hetuḥ kathaṃ janayate phalam // 15 //",
  "SA10canprasu:5966": "saṃnihitasya phalasya punarjanmavaiyarthyāt,",
  "SA10canprasu:5967": "asaṃhitānāṃ ca saṃgaterayuktatvāt ityabhiprāyaḥ // 15 //",
  "SA10canprasu:5968": "kiṃ cānyat-",
  "SA10canprasu:5969": "hetuḥ phalena śūnyaścetkathaṃ janayate phalam /",
  "SA10canprasu:5970": "hetuḥ phalenāśūnyaścetkathaṃ janayate phalam // 16 //",
  "SA10canprasu:5971": "yo 'yaṃ phalasya hetuḥ phalasya janaka iṣyate, sa tena śūnyo vā bhavan phalamutpādayet, aśūnyo vā?",
  "SA10canprasu:5972": "tatra hetuḥ śūnyaḥ phalena rahitaḥ phalaṃ na janayati, ahetuvat phalaśūnyatvāt /",
  "SA10canprasu:5973": "phalena aśūnyo 'pi hetuḥ phalaṃ na janayati, vidyamānatvāt phalasya, vidyamānaputraṃ devadatta iva /",
  "SA10canprasu:5974": "evaṃ tāvat phalaśūnyo vā phalāśūnyo vā hetuḥ phalaṃ na janayati // 16 //",
  "SA10canprasu:5975": "yaccāpi phalamutpadyate, taccāpyaśūnyaṃ vā samutpadyate, śūnyaṃ vā? tatra tāvat-",
  "SA10canprasu:5976": "[Pp_174]",
  "SA10canprasu:5977": "phalaṃ notpatsyate 'śūnyamaśūnyaṃ na nirotsyate /",
  "SA10canprasu:5978": "aniruddhamanutpannamaśūnyaṃ tadbhaviṣyati // 17 //",
  "SA10canprasu:5979": "aśūnyaṃ hi phalamapratītyasamutpannaṃ svabhāvavyavasthitam,",
  "SA10canprasu:5980": "tadevaṃvidhaṃ phalaṃ naivotpatsyate svabhāvasyānapāyitvācca na nirotsyate /",
  "SA10canprasu:5981": "tataśca aśūnyaṃ tadiṣyamāṇamaniruddhamanutpannaṃ ca syāt /",
  "SA10canprasu:5982": "na caitadiṣṭam, ityataḥ aśūnyaṃ tatphalaṃ na bhavati, utpādanirodhābhyupagamāt // 17 //",
  "SA10canprasu:5983": "idānīṃ śūnyamapi tatphalaṃ na saṃbhavati, anudayāvyayavattvaprasaṅgāt iti pratipādayannāha-",
  "SA10canprasu:5984": "kathamutpatsyate śūnyaṃ kathaṃ śūnyaṃ nirotsyate /",
  "SA10canprasu:5985": "śūnyamapyaniruddhaṃ tadanutpannaṃ prasajyate // 18 //",
  "SA10canprasu:5986": "tatra śūnyamucyate yatsvabhāvena nāsti /",
  "SA10canprasu:5987": "yacca vastu svabhāvena nāsti, tat kathamutpatsyate, kathaṃ vā nirotsyate?",
  "SA10canprasu:5988": "na hi svabhāvena avidyamānasya ākāśādeḥ udayavyayau dṛṣṭau /",
  "SA10canprasu:5989": "tasmācchūnyamapi tatphalamiṣyamāṇamaniruddhamanutpannaṃ ca prasajyate // 18 //",
  "SA10canprasu:5990": "kiṃ cānyat- yadi hetuḥ phalaṃ janayet, sa phalādavyatirikto vā janayet, vyatirikto vā?",
  "SA10canprasu:5991": "ubhayathā ca nopapadyate ityāha-",
  "SA10canprasu:5992": "hetoḥ phalasya caikatvaṃ na hi jātūpapadyate /",
  "SA10canprasu:5993": "hetoḥ phalasya cānyatvaṃ na hi jātūpapadyate // 19 //",
  "SA10canprasu:5994": "tadetat pratijñāmātrakamiti pratipādayannāha-",
  "SA10canprasu:5995": "ekatve phalahetvoḥ syādaikyaṃ janakajanyayoḥ /",
  "SA10canprasu:5996": "pṛthaktve phalahetvoḥ syāttulyo heturahetunā // 20 //",
  "SA10canprasu:5997": "yadi hetoḥ phalasya ca ekatvaṃ syāt, tadā janyajanakayorekatvamabhyupetaṃ syāt /",
  "SA10canprasu:5998": "na cānayorekatvam, pitāputrayoścakṣuścakṣurvijñānayorbījāṅkurayoścaikyaprasaṅgāt /",
  "SA10canprasu:5999": "evaṃ tāvad hetoḥ phalasya ca ekatvaṃ nāsti //",
  "SA10canprasu:6000": "idānīmanyatvamapi nāsti /",
  "SA10canprasu:6001": "kiṃ kāraṇam?",
  "SA10canprasu:6002": "yadi hetoḥ phalasya ca bhavanmatenābhimatamanyatvaṃ syāt,",
  "SA10canprasu:6003": "tadā paratra nirapekṣatvād hetunirapekṣameva phalaṃ syāt /",
  "SA10canprasu:6004": "na caitadevam, ityataḥ anyatvamapi hetoḥ phalasya ca na saṃbhavati /",
  "SA10canprasu:6005": "yayośca evaṃ vicāryamāṇayostattvānyatve na staḥ, tayorna kadācijjanyajanakabhāvaḥ iṣyate /",
  "SA10canprasu:6006": "ato naiva hetuḥ phalaṃ janayati // 20 //",
  "SA10canprasu:6007": "kiṃ cānyat- yadi hetuḥ phalaṃ janayet, sa tatphalaṃ svabhāvena sadbhūtaṃ vā janayet, asadbhūtaṃ vā?",
  "SA10canprasu:6008": "ubhayathā ca na yujyate ityāha-",
  "SA10canprasu:6009": "phalaṃ svabhāvasadbhūtaṃ kiṃ heturjanayiṣyati /",
  "SA10canprasu:6010": "phalaṃ svabhāvāsadbhūtaṃ kiṃ heturjanayiṣyati // 21 //",
  "SA10canprasu:6011": "tatra yat phalaṃ svabhāvena sadbhūtaṃ svabhāvena vidyamānam,",
  "SA10canprasu:6012": "tanna punarjanyate vidyamānatvāt,",
  "SA10canprasu:6013": "vidyamānaghaṭavat /",
  "SA10canprasu:6014": "yadapi svabhāvena asadbhūtaṃ phalam,",
  "SA10canprasu:6015": "tadapi heturna janayati,",
  "SA10canprasu:6016": "svabhāvena asadbhūtatvāt, kharaviṣāṇavat //",
  "SA10canprasu:6017": "[Pp_175]",
  "SA10canprasu:6018": "pratibimbenānaikāntikateti cet, bhavatu anaikāntikatā, naiḥsvābhāvyaṃ tu siddhaṃ bhāvānām /",
  "SA10canprasu:6019": "tataśca sasvabhāvavādatyāgaḥ syāt, asmadvādānuvarṇanameva syāt /",
  "SA10canprasu:6020": "sasvabhāvaśca na kaścit padārtho nāma astīti pratidvandvayabhāvāt niḥsvabhāvo 'pi padārtho nāstīti kuto 'naikāntikatā?",
  "SA10canprasu:6021": "na hi asmākaṃ pratibimbakaṃ sasvabhāvaṃ nāpi niḥsvabhāvam,",
  "SA10canprasu:6022": "dharmiṇamantareṇa taddharmayorapyabhāvāt /",
  "SA10canprasu:6023": "na hi āryāḥ pratibimbakaṃ nāma kiṃcit niḥsvabhāvaṃ sasvabhāvaṃ vā upalabhanta iti //",
  "SA10canprasu:6024": "tatra pūrvaṃ phalaṃ notpatsyate ityādinā ślokadvayena sākṣādutpattikriyākartṛtvaṃ phalasya niṣiddham /",
  "SA10canprasu:6025": "idānīṃ hetoḥ phalotpattikriyāprayojakatvaṃ pratiṣiddhamiti /",
  "SA10canprasu:6026": "ayamasya pūrvakādviśeṣa iti vijñeyam // 21 //",
  "SA10canprasu:6027": "atrāha- yadyapi hetoḥ phalotpattikriyāprayojakatvaṃ niṣiddham,",
  "SA10canprasu:6028": "tathāpi hetustāvat svabhāvato 'sti,",
  "SA10canprasu:6029": "na ca asati phale hetorhetutvaṃ sidhyati,",
  "SA10canprasu:6030": "tasmāt phalamapi bhaviṣyatīti /",
  "SA10canprasu:6031": "ucyate- syāddhetuḥ, yadi ajanayato 'sya hetutvaṃ syāt /",
  "SA10canprasu:6032": "na cājanayamānasya hetutvamupapadyate /",
  "SA10canprasu:6033": "atha syāt- yadyapi evaṃ hetorhetutvaṃ nāsti, tathāpi phalaṃ tāvadasti /",
  "SA10canprasu:6034": "na ca hetumantareṇa phalaṃ yuktamiti phalasadbhāvād heturapi bhaviṣyatīti /",
  "SA10canprasu:6035": "ucyate /",
  "SA10canprasu:6036": "yadā ajanayamānasya hetorhetutvaṃ nāstītyuktam, tadā-",
  "SA10canprasu:6037": "hetutvānupapattau ca phalaṃ kasya bhaviṣyati // 22 //",
  "SA10canprasu:6038": "iti / tasmāt phalamapi nāstīti // 22 //",
  "SA10canprasu:6039": "atrāha- naiva hi kevalasya hetoḥ phalotpattikriyāyāḥ prayojakatvam,",
  "SA10canprasu:6040": "kiṃ tarhi hetupratyayasāmagryā phalaṃ janyate iti /",
  "SA10canprasu:6041": "ucyate /",
  "SA10canprasu:6042": "uktadoṣatvāt na yuktametat /",
  "SA10canprasu:6043": "api ca,",
  "SA10canprasu:6044": "iyaṃ hetupratyayasāmagrī yadi phalasya janiketi kalpyate,",
  "SA10canprasu:6045": "kiṃ sāsvayameva tāvadātmānaṃ janayati, utāho na?",
  "SA10canprasu:6046": "yadi janayatīti kalpyate, tanna yujyate /",
  "SA10canprasu:6047": "na hi alabdhātmabhāvasya prayojakatvaṃ dṛṣṭamityataḥ sāmagryā avaśyaṃ labdhātmabhāvayā bhavitavyam /",
  "SA10canprasu:6048": "na ca labdhātmabhāvāyāḥ punaḥ svātmotpāde prayojakatvaṃ yuktam,",
  "SA10canprasu:6049": "ityataḥ na sāmagrī svātmānamutpādayati /",
  "SA10canprasu:6050": "yā ca ātmānaṃ notpādayati, sā kathaṃ phalamutpādayituṃ śaknotīti pratipādayannāha-",
  "SA10canprasu:6051": "na ca pratyayahetūnāmiyamātmānamātmanā /",
  "SA10canprasu:6052": "yā sāmagrī janayate sā kathaṃ janayetphalam /23 //",
  "SA10canprasu:6053": "pratyayānāṃ hetūnāṃ ca yeyaṃ sāmagrī sā tāvadātmanaiva ātmānaṃ notpādayati,",
  "SA10canprasu:6054": "svātmani vṛttivirodhāt,",
  "SA10canprasu:6055": "satyāḥ punarutpādavaiyarthyācca /",
  "SA10canprasu:6056": "yā ca evamātmānameva tāvanna janayati, sā kathaṃ phalaṃ janayiṣyati?",
  "SA10canprasu:6057": "na hi bandhyāduhitā ātmānaṃ janayitumaśaktā satī putraṃ janayiṣyatīti yujyate /",
  "SA10canprasu:6058": "evaṃ sāmagryapi svātmājanikā phalaṃ janayatīti na yujyate // 23 //",
  "SA10canprasu:6059": "[Pp_176]",
  "SA10canprasu:6060": "tasmāt-",
  "SA10canprasu:6061": "na sāmagrīkṛtaṃ phalaṃ",
  "SA10canprasu:6062": "athāpi syāt- yadi sāmagrīkṛtaṃ phalaṃ na saṃbhavati,",
  "SA10canprasu:6063": "evaṃ tarhi asāmagrīkṛtaṃ bhaviṣyatīti cet, ucyate-",
  "SA10canprasu:6064": "nāsāmagrīkṛtaṃ phalam /",
  "SA10canprasu:6065": "yadā sāmagrīkṛtaṃ phalaṃ na saṃbhavati, tadā kathamatyantaviruddhamasāmagrīkṛtaṃ bhaviṣyati?",
  "SA10canprasu:6066": "asāmagrīkṛtaṃ phalaṃ na saṃbhavati //",
  "SA10canprasu:6067": "atha syāt- yadyapi nāsti phalaṃ svabhāvataḥ, tathāpi hetupratyayasāmagrī tāvadasti /",
  "SA10canprasu:6068": "na ca phalamantareṇa hetupratyayasāmagrī saṃbhavatīti phalamapi saṃbhaviṣyatīti /",
  "SA10canprasu:6069": "ucyate /",
  "SA10canprasu:6070": "syāddhetupratyayasāmagrī, yadi phalameva bhavet /",
  "SA10canprasu:6071": "yadā tu yathoditena nyāyena phalameva nāsti, tadā-",
  "SA10canprasu:6072": "asti pratyayasāmagrī kuta eva phalaṃ vinā // 24 //",
  "SA10canprasu:6073": "phalābhāve sati nirhetukā hetupratyayasāmagrī api nāstītyabhiprāyaḥ /",
  "SA10canprasu:6074": "uktaṃ hi āryalalitavistarasūtre-",
  "SA10canprasu:6075": "kaṇṭhoṣṭha pratītya tālukaṃ jihvaparivarti ravanti akṣarāḥ /",
  "SA10canprasu:6076": "na ca kaṇṭhagatā na tāluke akṣaraikaikaśa nopalabhyate //",
  "SA10canprasu:6077": "sāmagri pratītyataśca sā vāca manabuddhivaśena niścarī /",
  "SA10canprasu:6078": "mana vāca adṛśyarūpiṇī bāhyato 'bhyantari nopalabhyate //",
  "SA10canprasu:6079": "utpādavyayaṃ vipaśyato vācarutaghoṣasvarasya paṇḍitaḥ /",
  "SA10canprasu:6080": "kṣaṇikāṃ vaśikāṃ tadā dṛśī sarva vāca pratiśrutakopamā //",
  "SA10canprasu:6081": "tathā āryopāliparipṛcchāyāmuktaṃ bhagavatā-",
  "SA10canprasu:6082": "iha śāsani sūramaṇīye pravrajathā gṛhiliṅga jahitvā /",
  "SA10canprasu:6083": "phalavantu bhaviṣyatha śreṣṭhā eṣu nideśitu kāruṇikena /",
  "SA10canprasu:6084": "[Pp_177]",
  "SA10canprasu:6085": "pravrajitva gṛhiliṅga jahitvā sarvaphalasya bhaviṣyati prāptiḥ /",
  "SA10canprasu:6086": "puna dharmasabhāva tulitvā sarvaphalāna phalāna ca prāptiḥ //",
  "SA10canprasu:6087": "alabhanta phalaṃ tatha prāptiṃ āścariyaṃ puna jāyati teṣām /",
  "SA10canprasu:6088": "aho 'tikāruṇiko narasiṃho suṣṭupadeśita yukti jinena // iti /",
  "SA10canprasu:6089": "tathā āryaprajñāpāramitāyāmaṣṭasāhasrikāyām-",
  "SA10canprasu:6090": "tena hi kauśika bodhisattvena mahāsattvena mahāsaṃnāhasaṃnaddhena na rūpe sthātavyaṃ na vedanāyāṃ na saṃjñāyāṃ na saṃskāreṣu na vijñāne sthātavyam /",
  "SA10canprasu:6091": "na srotaāpattiphale na sakṛdāgāmiphale na anāgāmiphale na arhattve na pratyekabuddhatve na samyaksaṃbuddhatve sthātavyam // iti //",
  "SA10canprasu:6092": "ityācāryacandrakīrtipādoparacitāyāṃ prasannapadāyāṃ madhyamakavṛttau sāmagrīparīkṣā nāma viṃśatitamaṃ prakaraṇam //",
  "SA10canprasu:6093": "[Pp_178]",
  "SA10canprasu:6094": "21",
  "SA10canprasu:6095": "saṃbhavavibhavaparīkṣā ekaviṃśatitamaṃ prakaraṇam /",
  "SA10canprasu:6096": "atrāha- vidyata eva svabhāvataḥ kālaḥ, saṃbhavavibhavanimittatvāt /",
  "SA10canprasu:6097": "iha kaṃcit kālaviśeṣamapekṣya aṅkurotpattiḥ bhāvānāmutpādo bhavati,",
  "SA10canprasu:6098": "kaṃcitkālaviśeṣamapekṣya vibhavo vināśo bhavati,",
  "SA10canprasu:6099": "na sarvadā,",
  "SA10canprasu:6100": "vidyamānāyāmapi hetupratyayasāmagryām- ityato vidyata eva kālaḥ,",
  "SA10canprasu:6101": "saṃbhavavibhava nimittattvāt /",
  "SA10canprasu:6102": "ucyate /",
  "SA10canprasu:6103": "syāt saṃbhavavibhavanimittatā kālasya yadi saṃbhavavibhavāveva syātām /",
  "SA10canprasu:6104": "na tu staḥ /",
  "SA10canprasu:6105": "yathā ca na staḥ, tathā pratipādayannāha-",
  "SA10canprasu:6106": "vinā vā saha vā nāsti vibhavaḥ saṃbhavena vai /",
  "SA10canprasu:6107": "vinā vā saha vā nāsti saṃbhavo vibhavena vai // 1 //",
  "SA10canprasu:6108": "iha yadi saṃbhavavibhavau syātām, tau anyonyaṃ sahabhāvena vā syātām, vinābhāvena vā /",
  "SA10canprasu:6109": "ubhayathā ca vicāryamāṇau na saṃbhavataḥ /",
  "SA10canprasu:6110": "kathaṃ kṛtvā?",
  "SA10canprasu:6111": "tatra tāvad yathā vinā saṃbhavena utpādena vibhavo vināśo nāsti, tathā pratipādayannāha-",
  "SA10canprasu:6112": "bhaviṣyati kathaṃ nāma vibhavaḥ saṃbhavaṃ vinā /",
  "SA10canprasu:6113": "vinaiva janma maraṇaṃ vibhavo nodbhavaṃ vinā // 2 //",
  "SA10canprasu:6114": "saṃbhavaṃ vinā kathaṃ nāma vibhavo vināśo bhaviṣyati?",
  "SA10canprasu:6115": "kathaṃ nāmetyanena prasiddhamatyantāsaṃbhavaṃ darśayati /",
  "SA10canprasu:6116": "kathaṃ nāma bhaviṣyati, naiva etatsaṃbhavatītyabhiprāyaḥ /",
  "SA10canprasu:6117": "yadi punarvinaiva saṃbhavaṃ vibhavaḥ syāt, ko doṣaḥ syāt? ucyate /",
  "SA10canprasu:6118": "vinaiva janma maraṇaṃ syāt, ajātasya maraṇaṃ syāt /",
  "SA10canprasu:6119": "na ca ajātasya maraṇaṃ dṛṣṭamiti /",
  "SA10canprasu:6120": "tasmādvibhavo nodbhavaṃ vinā bhavitumarhati /",
  "SA10canprasu:6121": "ādyenātra ślokasyārdhena pratijñā,",
  "SA10canprasu:6122": "madhyena pādena prasaṅgāpādanam,",
  "SA10canprasu:6123": "antyena nigamanamiti vijñeyam // 2 //",
  "SA10canprasu:6124": "evaṃ tāvadvinā saṃbhavena vibhavo na yuktaḥ iti pratipādya idānīṃ saha saṃbhavenāpi vibhavo na saṃbhavati tathā pratipādayannāha-",
  "SA10canprasu:6125": "saṃbhavenaiva vibhavaḥ kathaṃ saha bhaviṣyati /",
  "SA10canprasu:6126": "na janmamaraṇaṃ caivaṃ tulyakālaṃ hi vidyate // 3 //",
  "SA10canprasu:6127": "yadi hi saṃbhavena saha yugapat tulyakālaṃ vibhavaḥ syāt, evaṃ sati janmamaraṇe yugapat syātām /",
  "SA10canprasu:6128": "na caivaṃ parasparaviruddhe ālokāndhakāravadekasmin kāle vidyete iti /",
  "SA10canprasu:6129": "tasmāt sahāpi saṃbhavena vibhavasya nāsti siddhiriti sthitam // 3 //",
  "SA10canprasu:6130": "yadā caivaṃ saṃbhavena vinā vā saha vā vibhavasya nāsti siddhiḥ,",
  "SA10canprasu:6131": "evaṃ saṃbhavasyāpi vinā vā saha vā vibhavena nāsti siddhiriti pratipādayannāha-",
  "SA10canprasu:6132": "bhaviṣyati kathaṃ nāma saṃbhavo vibhavaṃ vinā",
  "SA10canprasu:6133": "anityatā hi bhāveṣu na kadācinna vidyate // 4 //",
  "SA10canprasu:6134": "naiva hi saṃbhavo vibhavena vinā yujyate /",
  "SA10canprasu:6135": "yasmādanityatā hi bhāveṣu bhavanadharmakeṣu utpāda dharmakeṣu na kadācinna vidyate,",
  "SA10canprasu:6136": "kiṃ tarhi sarvadaiva vidyate / uktaṃ hi-",
  "SA10canprasu:6137": "[Pp_179]",
  "SA10canprasu:6138": "jarāmaraṇadharmeṣu sarvabhāveṣu sarvadā /",
  "SA10canprasu:6139": "tiṣṭhanti katame bhāvā ye jarāmaraṇaṃ vinā // iti /",
  "SA10canprasu:6140": "yadā caivaṃ nityamanityatānugatāḥ sarve bhāvāḥ, tadā kutaḥ sā kācidavasthā yā vināśarahitā syāditi?",
  "SA10canprasu:6141": "ato nāsti vibhavena vinā utpāda iti /",
  "SA10canprasu:6142": "evaṃ tāvadvinā vibhavena nāsti saṃbhavaḥ /",
  "SA10canprasu:6143": "śeṣamatra saṃskṛtaparīkṣāyāṃ vicāritattvānna vicāryate //",
  "SA10canprasu:6144": "yastu sahetuko vināśaḥ,",
  "SA10canprasu:6145": "saṃskṛtalakṣaṇatvāt,",
  "SA10canprasu:6146": "utpādavat,",
  "SA10canprasu:6147": "iti sādhanamutkṣipya antyacittacaittakṣaṇairanaikāntikatāmāha,",
  "SA10canprasu:6148": "sa na yuktamāha,",
  "SA10canprasu:6149": "tadvināśasyāpi jātipratyayatvena sahetukatvāt sādhyasamatvācca anaikāntikatābhāvāt /",
  "SA10canprasu:6150": "yadapi nirdiṣṭam- bhāvātmabhāva eva abhūtvā bhāvādutpāda ucyate,",
  "SA10canprasu:6151": "tasmād dravyasadutpādasiddhervyavahārato dṛṣṭāntabhāva iti,",
  "SA10canprasu:6152": "tadapi na yuktam,",
  "SA10canprasu:6153": "adravyasatāṃ pratibimbādīnāṃ sahetukatvābhyupagamāt /",
  "SA10canprasu:6154": "yathoktamācāryapādaiḥ-",
  "SA10canprasu:6155": "hetutaḥ saṃbhavo yeṣāṃ tadabhāvānna santi ye /",
  "SA10canprasu:6156": "kathaṃ nāma na te spaṣṭaṃ pratibimbasamā matāḥ // iti /",
  "SA10canprasu:6157": "asmādā[gamāt] kuto vyavahārato dṛṣṭāntāsiddhiḥ?",
  "SA10canprasu:6158": "yadi ca bhāvāt, yat tattvānyatvena na śakyate vaktum, tat saṃvṛtyāpi nāstītyucyate /",
  "SA10canprasu:6159": "nīlādikamapi nāstītyucyate /",
  "SA10canprasu:6160": "yathoktaṃ ratnāvalyām-",
  "SA10canprasu:6161": "rūpasyābhāvamātratvādākāśaṃ nāmamātrakam /",
  "SA10canprasu:6162": "bhūtairvinā kuto rūpaṃ nāmamātrakamapyataḥ // iti //",
  "SA10canprasu:6163": "api ca /",
  "SA10canprasu:6164": "kuto mādhyamikānāṃ svabhāvarūpaṃ siddhasattākaṃ yasya avasthāviśeṣa utpādaḥ syāt?",
  "SA10canprasu:6165": "ataḥ ayuktameva dṛṣṭāntāsiddhatodbhāvanam /",
  "SA10canprasu:6166": "yaccoktam- na sahetuko vināśaḥ,",
  "SA10canprasu:6167": "avināśavattvāt,",
  "SA10canprasu:6168": "yathā asaṃskṛtamiti,",
  "SA10canprasu:6169": "tasyaivaṃ bruvato mahāntaṃ virodhamayaṃ heturābhavati /",
  "SA10canprasu:6170": "yathā hi ayaṃ heturvināśasya nirhetukatvaṃ sādhayati, evaṃ saṃskṛtalakṣaṇatvābhāvamapi sādhayati /",
  "SA10canprasu:6171": "tathā saṃskāraskandhasaṃgrahapratītyasamutpādāṅgasaṃgrahādikamapi sarvaṃ virodhayatīti na yuktametanmatam /",
  "SA10canprasu:6172": "tathā /",
  "SA10canprasu:6173": "na vijñānaṃ viṣayasvarūpacchedakam,",
  "SA10canprasu:6174": "avijñānavattvāt,",
  "SA10canprasu:6175": "asaṃskṛtavat,",
  "SA10canprasu:6176": "ityādinā sarvaniṣedhānmahatī aniṣṭāpattirupapadyate 'sya,",
  "SA10canprasu:6177": "iti nāstheyametat // 4 //",
  "SA10canprasu:6178": "idānīṃ vibhavena saha yathā saṃbhavasya nāsti siddhiḥ, tathā pratipādayannāha-",
  "SA10canprasu:6179": "saṃbhavo vibhavenaiva kathaṃ saha bhaviṣyati /",
  "SA10canprasu:6180": "na janmamaraṇaṃ caiva tulyakālaṃ hi vidyate // 5 //",
  "SA10canprasu:6181": "yadi hi saṃbhavo vibhavenaiva saha syāt, tadā janmamaraṇayostulyakālatā syāt /",
  "SA10canprasu:6182": "na ca [sā] saṃbhavati /",
  "SA10canprasu:6183": "tasmāt sahabhāvenāpi saṃbhavavibhavayornāsti siddhiḥ // 5 //",
  "SA10canprasu:6184": "[Pp_180]",
  "SA10canprasu:6185": "atha syāt- yadyapi janmamaraṇayorekībhāvena vā nānābhāvena vā nāsti siddhiḥ,",
  "SA10canprasu:6186": "tathāpi vidyete eva saṃbhavavibhavau,",
  "SA10canprasu:6187": "vācyatvāt, vijñānavat, iti /",
  "SA10canprasu:6188": "ucyate /",
  "SA10canprasu:6189": "yadi vācyatvena anayoḥ siddhiriṣyate, vandhyāputrasyāpi iṣyatām //",
  "SA10canprasu:6190": "api ca-",
  "SA10canprasu:6191": "sahānyonyena vā siddhirvinānyonyena vā yayoḥ /",
  "SA10canprasu:6192": "na vidyate, tayoḥ siddhiḥ kathaṃ nu khalu vidyate // 6 //",
  "SA10canprasu:6193": "sahabhāvāsahabhāvarahitaṃ nāsti pakṣāntaraṃ yataḥ saṃbhavavibhavayoḥ siddhiḥ syāt /",
  "SA10canprasu:6194": "avācyatayā siddhirbhaviṣyatīti cet, keyamavācyatā nāma?",
  "SA10canprasu:6195": "yadi miśrībhāvaḥ, so 'nupapannaḥ, pṛthakpṛthagasiddhayo miśrībhāvābhāvāt /",
  "SA10canprasu:6196": "anirdhāryamāṇau svarūpatvāt bandhyāputraśyāmagauratādivanna staḥ eva saṃbhavavibhavāviti /",
  "SA10canprasu:6197": "yadā caivaṃ saṃbhavavibhavau na staḥ, tadā taddheturapi kālo nāstīti siddham // 6 //",
  "SA10canprasu:6198": "kiṃ cānyat- ihemau saṃbhavavibhavau parikalpyamānau kṣayadharmiṇo vā bhāvasya parikalpyeyātāmakṣayadharmiṇo vā?",
  "SA10canprasu:6199": "ubhayathā ca nopapadyate iti pratipādayannāha-",
  "SA10canprasu:6200": "kṣayasya saṃbhavo nāsti nākṣayasyāpi saṃbhavaḥ /",
  "SA10canprasu:6201": "kṣayasya vibhavo nāsti vibhavo nākṣayasya ca // 7 //",
  "SA10canprasu:6202": "tatra kṣayasya kṣayalakṣaṇasya bhāvasya virodhidharmasadbhāvāt saṃbhavo na yuktaḥ /",
  "SA10canprasu:6203": "akṣayasyāpi bhāvalakṣaṇaviyuktatvāt kharaviṣāṇasyeva saṃbhavo na yuktaḥ /",
  "SA10canprasu:6204": "evaṃ kṣayasya vibhavo nāsti /",
  "SA10canprasu:6205": "kṣayadharmo hi avidyamānaḥ, tasya nirāśrayo vibhavo na yuktaḥ /",
  "SA10canprasu:6206": "tathā vibhavo nākṣayasya ca /",
  "SA10canprasu:6207": "akṣayadharmo hi bhāvābhāvalakṣaṇavilakṣaṇaḥ /",
  "SA10canprasu:6208": "tasya avidyamānasya kuto vibhavo bhaviṣyati?",
  "SA10canprasu:6209": "yau ca saṃbhavavibhavau na kṣayadharmiṇo nākṣayadharmiṇo bhāvasya saṃbhavataḥ, tau na saṃbhavataḥ /",
  "SA10canprasu:6210": "iti na staḥ saṃbhavavibhavau /7 //",
  "SA10canprasu:6211": "atrāha- vidyete eva bhāvānāṃ saṃbhavavibhavau, tadāśrayidharmisadbhāvāt /",
  "SA10canprasu:6212": "iha bhāvāśrayau saṃbhavavibhavau,",
  "SA10canprasu:6213": "sa ca tāvad bhāvo 'sti,",
  "SA10canprasu:6214": "tatsadbhāvāt tadāśritāvapi dharmau bhaviṣyataḥ iti /",
  "SA10canprasu:6215": "ucyate /",
  "SA10canprasu:6216": "syātāṃ bhāvāśritāvetau dharmau, yadi bhāvaḥ syāt /",
  "SA10canprasu:6217": "yadā tu bhāvo nāsti, tadā-",
  "SA10canprasu:6218": "saṃbhavo vibhavaścaiva vinā bhāvaṃ na vidyate /",
  "SA10canprasu:6219": "kasmātpunarbhāvo nāstīti cet, yasmāt-",
  "SA10canprasu:6220": "saṃbhavaṃ vibhavaṃ caiva vinā bhāvo na vidyate // 8 //",
  "SA10canprasu:6221": "bhāvasya hi lakṣaṇabhūtau saṃbhavavibhavau, tau ca svarūpato na staḥ iti pratiṣiddhau /",
  "SA10canprasu:6222": "yadā ca tau bhāvataḥ pratiṣiddhau,",
  "SA10canprasu:6223": "tadā bhāvalakṣaṇaṃ saṃbhavaṃ vibhavaṃ ca vinā kuto bhāvalakṣaṇavilakṣaṇo bhāvo bhaviṣyati?",
  "SA10canprasu:6224": "bhāvaṃ ca vinā na staḥ saṃbhavavibhavau //",
  "SA10canprasu:6225": "apare tu pūrvārdhaṃ paścimaṃ kṛtvā vyācakṣate /",
  "SA10canprasu:6226": "staḥ eva saṃbhavavibhavau, bhāvadharmatvāt /",
  "SA10canprasu:6227": "iha yannāsti, na tasyāsti bhāvadharmatvam, tadyathā maṇḍūkajaṭāśiromaṇeḥ /",
  "SA10canprasu:6228": "bhāvadharmau ca saṃbhavavibhavau, [Pp_181] tasmāt staḥ eva tau iti /",
  "SA10canprasu:6229": "yadi kasyacit paramārthataḥ saṃbhavavibhavau syātām, sa bhāva iti yuktaṃ syādabhidhātum /",
  "SA10canprasu:6230": "tau ca na staḥ, iti",
  "SA10canprasu:6231": "saṃbhavaṃ vibhavaṃ caiva vinā bhāvo na vidyate /",
  "SA10canprasu:6232": "bhāvasya saṃbhavavibhavasattve vidyamānatvāt, iti bhāvaḥ /",
  "SA10canprasu:6233": "tadasattve ca hetorasiddhārthatā / tathā-",
  "SA10canprasu:6234": "saṃbhavo vibhavaścaiva vinā bhāvaṃ na vidyate //",
  "SA10canprasu:6235": "āśrayasyābhāvādāśritasya asiddhiḥ ityabhisaṃdhiriti // 8 //",
  "SA10canprasu:6236": "kiṃ cānyat- ihemau saṃbhavavibhavau parikalpamānau śūnyasya vā bhāvasya parikalpyeyātāmaśūnyasya vā?",
  "SA10canprasu:6237": "ubhayathā ca nopapadyate iti pratipādayannāha-",
  "SA10canprasu:6238": "saṃbhavo vibhavaścaiva na śūnyasyopapadyate /",
  "SA10canprasu:6239": "avidyamānāśrayatvādākāśacitravadityabhiprāyaḥ / tathā-",
  "SA10canprasu:6240": "saṃbhavo vibhavaścaiva nāśūnyasyopapadyate // 9 //",
  "SA10canprasu:6241": "aśūnyasya asattvāt nirāśrayau saṃbhavavibhavau nopapadyataḥ // 9 //",
  "SA10canprasu:6242": "kiṃ cānyat- iha yadi saṃbhavavibhavau syātām, tau ekatvena vā syātāmanyatvena vā?",
  "SA10canprasu:6243": "ubhayathā ca nopapadyate ityāha-",
  "SA10canprasu:6244": "saṃbhavo vibhavaścaiva naika ityupapadyate /",
  "SA10canprasu:6245": "parasparaviruddhayorālokāndhakārayorivaikatvānupapatteḥ /",
  "SA10canprasu:6246": "saṃbhavo vibhavaścaiva na nānetyupapadyate // 10 //",
  "SA10canprasu:6247": "ubhayoḥ parasparamavyabhicāritvāt /",
  "SA10canprasu:6248": "na hi saṃbhavarahitasya vināśaḥ, na vibhavarahitasya saṃbhavo dṛṣṭa iti /",
  "SA10canprasu:6249": "evamubhayoḥ parasparamavyabhicāritvāt",
  "SA10canprasu:6250": "saṃbhavo vibhavaścaiva na nānetyupapadyate //",
  "SA10canprasu:6251": "atha syāt- kimanayā sūkṣmekṣikayā?",
  "SA10canprasu:6252": "āgopālāṅganādiko hi janaḥ yasmāt saṃbhavaṃ vibhavaṃ ca paśyati, tasmāt staḥ saṃbhavavibhavau /",
  "SA10canprasu:6253": "na hi avidyamāno vandhyātanayaḥ śakyo draṣṭumiti / evamapi-",
  "SA10canprasu:6254": "dṛśyate saṃbhavaścaiva vibhavaścaiva te bhavet /",
  "SA10canprasu:6255": "ucyate / anaikāntikametat / na hi yad yad lokenopalabhyate tasya tasya astitvam /",
  "SA10canprasu:6256": "tathā hi āgopālāṅganādiko jano gandharvanagaramāyāsvapnālātacakramarīcikāsalilādikamavidyamānamapi paśyati indriyopaghātāt,",
  "SA10canprasu:6257": "evamimāvapi saṃbhavavibhavau asantau mohādeva paśyatītyāha-",
  "SA10canprasu:6258": "dṛśyate saṃbhavaścaiva mohādvibhava eva ca // 11 //",
  "SA10canprasu:6259": "atha kasmāt punaretadevaṃ niścīyate- avidyamānasvarūpāvimau saṃbhavavibhavau mohādeva vāralokena dṛśyete iti /",
  "SA10canprasu:6260": "yuktyā hyetadevaṃ niścīyate /",
  "SA10canprasu:6261": "kā punaratra yuktiḥ? iha yadi kaścid bhāvo nāma bhavet, niyataṃ sa bhāvādvā jāyeta abhāvādvā /",
  "SA10canprasu:6262": "tathā yadi abhāvo nāma kaścit, so 'pi bhāvādvā jāyeta abhāvādvā /",
  "SA10canprasu:6263": "ubhayathā ca ubhayorapyasaṃbhavaḥ ityāha-",
  "SA10canprasu:6264": "[Pp_182]",
  "SA10canprasu:6265": "na bhāvājjāyate bhāvo bhāvo 'bhāvānna jāyate /",
  "SA10canprasu:6266": "nābhāvājjāyate 'bhāvo 'bhāvo bhāvānna jāyate // 12 //",
  "SA10canprasu:6267": "bhāvāt tāvat saṃbhavākhyād bhāvasya saṃbhavākhyasya utpādo na vidyate,",
  "SA10canprasu:6268": "kāryakāraṇayoryaugapadyābhāvāt,",
  "SA10canprasu:6269": "utpādasya ca labdhajanmanaḥ punarutpādavaiyarthyāt /",
  "SA10canprasu:6270": "abhāvādapi bhāvo na jāyate /",
  "SA10canprasu:6271": "kiṃ kāraṇam? abhāvo hi nāma vibhavo vināśaḥ /",
  "SA10canprasu:6272": "sa ca bhāvaviruddhaḥ /",
  "SA10canprasu:6273": "tasmādbhāvaviruddhāt kathaṃ bhāvaḥ syāt? yadi syāt, tadā vandhyāduhiturapi putraḥ syāt /",
  "SA10canprasu:6274": "na caitadevamiti /",
  "SA10canprasu:6275": "tasmādabhāvādapi bhāvo na bhavati /",
  "SA10canprasu:6276": "idānīmabhāvo 'pyabhāvānna bhavati /",
  "SA10canprasu:6277": "bhāvanivṛttirūpo hi abhāvaḥ, tata kuto 'sya kāryakaraṇasāmarthyam?",
  "SA10canprasu:6278": "yadi syāt, nirvāṇasyāpi kāryakaraṇasāmarthyaṃ syāt /",
  "SA10canprasu:6279": "yadi ca abhāvādabhāvaḥ syāt, tadā vandhyāduhiturapi putraḥ syāt /",
  "SA10canprasu:6280": "na caitadevamiti /",
  "SA10canprasu:6281": "tasmādabhāvādapyabhāvo na bhavati /",
  "SA10canprasu:6282": "idānīṃ bhāvādapyabhāvo na bhavati /",
  "SA10canprasu:6283": "bhāvaviruddho hyabhāvaḥ /",
  "SA10canprasu:6284": "sa kathaṃ bhāvādbhavet /",
  "SA10canprasu:6285": "yadi bhavet, pradīpādandhakāraḥ syāt /",
  "SA10canprasu:6286": "yataścaivaṃ vicāryamāṇau saṃbhavavibhavau na staḥ, tasmānmohādeva lokena dṛśyete iti vijñeyam //",
  "SA10canprasu:6287": "athavā /",
  "SA10canprasu:6288": "ayamanyaḥ pūrvapakṣaḥ- iha hi yadi saṃbhavavibhavau syātām,",
  "SA10canprasu:6289": "tau bhāvāśrayau vā syātāmabhāvāśrayau vā /",
  "SA10canprasu:6290": "tau ca bhāvābhāvau sarvathā vicāryamāṇau na saṃbhavataḥ /",
  "SA10canprasu:6291": "tataśca kuto nirāśrayau saṃbhavavibhavāviti? ataḥ-",
  "SA10canprasu:6292": "dṛśyate saṃbhavaścaiva mohādvibhava eva ca /",
  "SA10canprasu:6293": "iti vijñeyam / yathā ca bhāvābhāvau na saṃbhavataḥ, tathā pratipādayannāha-",
  "SA10canprasu:6294": "na bhāvājjāyate bhāvo bhāvo 'bhāvānna jāyate /",
  "SA10canprasu:6295": "nābhāvājjāyate 'bhāvo 'bhāvo bhāvānna jāyate //",
  "SA10canprasu:6296": "asyārthaḥ pūrvavat // 12 //",
  "SA10canprasu:6297": "api ca /",
  "SA10canprasu:6298": "yadi kaścid bhāvo nāma syāt, tasya udayavyayavattvāt saṃbhavavibhavau syātām /",
  "SA10canprasu:6299": "na ca kaścid bhāvaḥ svarūpato 'sti kharaviṣāṇavat svabhāvānutpannatvāt /",
  "SA10canprasu:6300": "anutpannatvamasiddhamiti cet, tat siddham, yasmāt-",
  "SA10canprasu:6301": "na svato jāyate bhāvaḥ parato naiva jāyate /",
  "SA10canprasu:6302": "na svataḥ parataścaiva jāyate, jāyate kutaḥ // 13 //",
  "SA10canprasu:6303": "etacca ādya eva prakaraṇe vyākhyātattvānna punarvyākhyāyate /",
  "SA10canprasu:6304": "yaścaivaṃ yathoktaprakāreṇa jāyate sa idānīṃ kuto jāyate? naiva kutaścijjāyate ityabhiprāyaḥ /",
  "SA10canprasu:6305": "avaśyaṃ caitadevamabhyupeyam- sarvathā nāsti bhāvasyotpāda iti // 13 //",
  "SA10canprasu:6306": "bhāvasadbhāvatābhyupagame ca bhavataḥ śāśvatocchedadarśanamāpadyate bauddhamatānugasyetyāha-",
  "SA10canprasu:6307": "bhāvamabhyupapannasya śāśvatocchedadarśanam /",
  "SA10canprasu:6308": "prasajyate",
  "SA10canprasu:6309": "yasmāt,",
  "SA10canprasu:6310": "[Pp_183]",
  "SA10canprasu:6311": "sa bhāvo hi nityo 'nityo 'tha vā bhavet // 14 //",
  "SA10canprasu:6312": "yo hi yathoditapadārthavyavasthāmatikramya bhāvasadbhāvadarśanamabhyupaiti,",
  "SA10canprasu:6313": "tasya avaśyaṃ pravacanātyantaviruddhaṃ śāśvatocchedadarśanadvayamāpadyate /",
  "SA10canprasu:6314": "kiṃ kāraṇam? yasmāt sa bhāvaḥ parikalpyamānaḥ nityo vā bhavedanityo vā /",
  "SA10canprasu:6315": "yadi nityaḥ, tadā niyataṃ śāśvatavādaḥ /",
  "SA10canprasu:6316": "atha anityaḥ, tadā niyatamuccheda iti // 14 //",
  "SA10canprasu:6317": "atrāha-",
  "SA10canprasu:6318": "bhāvamabhyupapannasya naivocchedo na śāśvatam /",
  "SA10canprasu:6319": "kiṃ kāraṇam? yasmāt-",
  "SA10canprasu:6320": "udayavyayasaṃtānaḥ phalahetvorbhavaḥ sa hi // 15 //",
  "SA10canprasu:6321": "yo hi hetuphalayorudayavyayānuprabandhaḥ, sa hi asmākaṃ bhavaḥ saṃsāraḥ /",
  "SA10canprasu:6322": "tatra yadi heturnirudhyeta, taddhetukaṃ phalaṃ notpadyeta, tadā syāducchedavādadoṣaḥ /",
  "SA10canprasu:6323": "yadi ca heturna nirudhyeta, svarūpeṇāvatiṣṭhet, tadā syācchāśvatavādadarśanadoṣaḥ /",
  "SA10canprasu:6324": "na caitadevamiti /",
  "SA10canprasu:6325": "tasmād bhāvābhyupagame 'pi nāsti śāśvatocchedadarśanadoṣadvayaprasaṅgaḥ /",
  "SA10canprasu:6326": "sa eva saṃsāraḥ yo 'yaṃ hetuphalāvicchinnakramavartī utpādavyayānuprabandhaḥ saṃskārāṇāmiti /",
  "SA10canprasu:6327": "ato nāsti asmākamayaṃ doṣa iti // 15 //",
  "SA10canprasu:6328": "ucyate-",
  "SA10canprasu:6329": "udayavyayasaṃtānaḥ phalahetvorbhavaḥ sa cet /",
  "SA10canprasu:6330": "nanu evamapi-",
  "SA10canprasu:6331": "vyayasyāpunarutpatterhetūcchedaḥ prasajyate // 16 //",
  "SA10canprasu:6332": "yo hi hetukṣaṇaḥ phalasyotpattau hetubhāvamupetya nirudhyate,",
  "SA10canprasu:6333": "nanu tasya vyayavato hetukṣaṇasya punaranutpādāducchedadarśanamāpadyate /",
  "SA10canprasu:6334": "tavāyaṃ kathaṃ na doṣa iti cet, bhāvamabhyupapannasya ayaṃ doṣaḥ /",
  "SA10canprasu:6335": "na ca mayā bhāvo 'bhyupagataḥ, svabhāvānutpannatvāt sarvadharmāṇām / yatrāpi mayā-",
  "SA10canprasu:6336": "pratītya yadyadbhavati na hi tāvattadeva tat /",
  "SA10canprasu:6337": "na cānyadapi tattasmānnocchedo nāpi śāśvatam //",
  "SA10canprasu:6338": "ityuktam, tatrāpi amunā nyāyena naiḥsvābhāvyameva bhāvānāṃ pratipāditam /",
  "SA10canprasu:6339": "anyathā hi sati bhāvasvarūpe bījāṅkurayoḥ kathamanyatvaṃ na syāt?",
  "SA10canprasu:6340": "tasmānnāyaṃ prasaṅgo 'smākaṃ bādhaka iti // 16 //",
  "SA10canprasu:6341": "evaṃ tāvad bhāvamabhyupapannasya hetoḥ punaranutpādāducchedadarśanaprasaṅgamudbhāvya idānīṃ śāśvatavāde doṣaprasaṅgamudbhāvayannāha-",
  "SA10canprasu:6342": "sadbhāvasya svabhāvena nāsadbhāvaśca yujyate /",
  "SA10canprasu:6343": "yadi hi hetoḥ sadbhāvaḥ svabhāvataḥ syāt, tasya paścādasadbhāvo na syāt svabhāvasyā napāyitvāt /",
  "SA10canprasu:6344": "tataśca śāśvatadarśanaprasaṅgaḥ tadavastha eva //",
  "SA10canprasu:6345": "[Pp_184]",
  "SA10canprasu:6346": "kiṃ cānyat-",
  "SA10canprasu:6347": "nirvāṇakāle cocchedaḥ praśamādbhavasaṃtateḥ // 17 //",
  "SA10canprasu:6348": "yadyapi hetuphalayorudayavyayasaṃtānapravṛttyā śāśvatocchedadarśanaprasaṅgaḥ parihriyate,",
  "SA10canprasu:6349": "tathāpi yatrāsya saṃtānasya punarapyapravṛttiḥ,",
  "SA10canprasu:6350": "tatra nirvāṇe niyatamucchedadarśanamāpadyate /",
  "SA10canprasu:6351": "ucchedadarśanaṃ ca prahātavyamityuktaṃ bhagavatā /",
  "SA10canprasu:6352": "evaṃvidhamucchedadarśanaṃ na bhaviṣyatīti cet,",
  "SA10canprasu:6353": "anyadapi kimarthaṃ bhavatā bhaviṣyatīti bhāvavicchedālambanatvāt,",
  "SA10canprasu:6354": "nirvāṇakāle bhāvavicchedālambanavadityabhiprāyaḥ //",
  "SA10canprasu:6355": "yaccoktam-",
  "SA10canprasu:6356": "udayavyayasaṃtānaḥ phalahetvorbhavaḥ sa hi /",
  "SA10canprasu:6357": "iti, tadapi nopapadyate /",
  "SA10canprasu:6358": "kathaṃ kṛtvā? iha hi caramo bhavo nivṛttilakṣaṇaḥ, prathamo gatipratisaṃdhilakṣaṇaḥ /",
  "SA10canprasu:6359": "tatra caramo bhavo nirudhyamāno hetutvenāvatiṣṭhate /",
  "SA10canprasu:6360": "upapattilakṣaṇastu prathamo bhavaḥ phalarūpatvena vyavatiṣṭhate /",
  "SA10canprasu:6361": "anayośca bhavayoḥ saṃsāra iti saṃjñā kṛtā // 17 //",
  "SA10canprasu:6362": "atra ca idaṃ vicāryate- ya eṣa prathamo bhavaḥ phalarūpatvena vyavasthāpyate,",
  "SA10canprasu:6363": "sa kiṃ carame bhave niruddhe upajāyate,",
  "SA10canprasu:6364": "athāniruddhe,",
  "SA10canprasu:6365": "uta nirudhyamāne,",
  "SA10canprasu:6366": "yato hetuphalānuprabandhāt saṃsāraḥ syāt?",
  "SA10canprasu:6367": "sarvathā ca vicāryamāṇo na saṃbhavatīti pratipādayannāha-",
  "SA10canprasu:6368": "carame na niruddhe ca prathamo yujyate bhavaḥ /",
  "SA10canprasu:6369": "carame nāniruddhe ca prathamo yujyate bhavaḥ // 18 //",
  "SA10canprasu:6370": "tatra yadi carame bhave niruddhe prathamo bhavo jāyate iti parikalpyate, tadā nirhetuka syāt /",
  "SA10canprasu:6371": "dahanadagdhabījādapi aṅkurodayaḥ syāt /",
  "SA10canprasu:6372": "na caitadiṣṭam /",
  "SA10canprasu:6373": "tasmāccarame niruddhe prathamo bhavo na yujyate //",
  "SA10canprasu:6374": "idānīmaniruddhe 'pi carame bhave prathamo bhavo na yujyate /",
  "SA10canprasu:6375": "yadi syāt,",
  "SA10canprasu:6376": "nirhetukaḥ syāt,",
  "SA10canprasu:6377": "dvirūpatā ca ekasya sattvasya syāt,",
  "SA10canprasu:6378": "apūrvasattvaprādurbhāvaśca,",
  "SA10canprasu:6379": "pūrvasya ca nityatā syāt,",
  "SA10canprasu:6380": "avinaṣṭe ca bīje aṅkurodayaḥ syāt /",
  "SA10canprasu:6381": "na caitadevamiṣṭamiti / ataḥ-",
  "SA10canprasu:6382": "carame nāniruddhe ca prathamo yujyate bhavaḥ /",
  "SA10canprasu:6383": "iti sthitam // 18 //",
  "SA10canprasu:6384": "idānīṃ nirudhyamāne 'pi carame bhave prathamo bhavo yathā nopapadyate tathā pratipādayannāha-",
  "SA10canprasu:6385": "nirudhyamāne carame prathamo yadi jāyate /",
  "SA10canprasu:6386": "nirudhyamāna ekaḥ syājjāyamāno 'paro bhavet // 19 //",
  "SA10canprasu:6387": "tatra nirudhyamāno vartamāno vartamānapratyayāntavācyatvāt,",
  "SA10canprasu:6388": "jāyate ityapi vartamāna evocyate vartamānaśabdavācyatvāt /",
  "SA10canprasu:6389": "athavā nirudhyamāno nirodhakriyākārakaḥ /",
  "SA10canprasu:6390": "yaścāpi jāyate, asāvapi janikriyākārakaḥ, tau ca ekakālāviṣyamāṇau yaugapadyenaiva staḥ /",
  "SA10canprasu:6391": "tataśca nirudhyamānaḥ eko bhavaḥ syāt, jāyamānaścāpara iti yaugapadyenaiva dvau bhavau prāpnutaḥ /",
  "SA10canprasu:6392": "na caikasya yugapad dvau bhavau saṃbhavataḥ ityuktametat // 19 //",
  "SA10canprasu:6393": "[Pp_185]",
  "SA10canprasu:6394": "tadevaṃ yathoktena vicārakameṇa-",
  "SA10canprasu:6395": "na cennirudhyamānaśca jāyamānaśca yujyate /",
  "SA10canprasu:6396": "sārdhaṃ ca mriyate yeṣu teṣu skandheṣu jāyate // 20 //",
  "SA10canprasu:6397": "caśabdaḥ samuccayārthaḥ /",
  "SA10canprasu:6398": "pṛthakpṛthak ceti etatsaṃnidhāpayati /",
  "SA10canprasu:6399": "yadā evaṃ yathoditanyāyena niruddhe carame prathamo bhavo na saṃbhavati,",
  "SA10canprasu:6400": "aniruddhe 'pi carame prathamo bhavo na saṃbhavati,",
  "SA10canprasu:6401": "sārdhaṃ caikasmiśca kāle caramena bhavena saha prathamo bhavo na saṃbhavati,",
  "SA10canprasu:6402": "tat kimidānīṃ yeṣu eva skandheṣu mriyate teṣu eva jāyate iti syāt /",
  "SA10canprasu:6403": "yeṣu skandheṣu sthito mriyate, teṣveva jāyate iti atyantaviruddhametat /",
  "SA10canprasu:6404": "na hi mriyamāṇo jāyate iti dṛṣṭam // 20 //",
  "SA10canprasu:6405": "tat-",
  "SA10canprasu:6406": "evaṃ triṣvapi kāleṣu na yuktā",
  "SA10canprasu:6407": "bhavadabhimatā",
  "SA10canprasu:6408": "bhavasaṃtatiḥ /",
  "SA10canprasu:6409": "carame bhave niruddhe 'niruddhe nirudhyamāne yasmāt prathamo bhavo na saṃbhavati,",
  "SA10canprasu:6410": "tasmāt triṣvapi kāleṣu bhavasaṃtirnāsti /",
  "SA10canprasu:6411": "triṣu kāleṣu yā nāsti sā kathaṃ bhavasaṃtatiḥ // 21 //",
  "SA10canprasu:6412": "yā ca idānīṃ triṣu kāleṣu nāsti,",
  "SA10canprasu:6413": "kutaḥ sā anyenātmanā bhaviṣyatīti sarvathā nāsti bhavanmatā bhavasaṃtatiḥ / tataśca yaduktam-",
  "SA10canprasu:6414": "udayavyayasaṃtānaḥ phalahetvorbhavaḥ sa hi /",
  "SA10canprasu:6415": "iti, tanna yuktam /",
  "SA10canprasu:6416": "tataśca bhāvābhyupagame sati sa eva śāśvatocchedavādaprasaṅgo durnivāro bhavatām,",
  "SA10canprasu:6417": "ityato nāstyeva bhāvānāṃ svabhāvata utpattiriti siddham /",
  "SA10canprasu:6418": "yathoktamāryasamādhirājabhaṭṭārake-",
  "SA10canprasu:6419": "tathā-",
  "SA10canprasu:6420": "bījasya sato yathāṅkuro na ca yo bīju sa caiva aṅkuro /",
  "SA10canprasu:6421": "na ca anyu tato na caiva tadevamanuccheda aśāśvata dharmatā //",
  "SA10canprasu:6422": "mudrātpratimudra dṛśyate mudrasaṃkrānti na copalabhyate /",
  "SA10canprasu:6423": "na ca tatra na caiva sānyato evaṃ saṃskāra anucchedaśāśvatāḥ //",
  "SA10canprasu:6424": "[Pp_186]",
  "SA10canprasu:6425": "ata evoktamāryanāgārjunapādaiḥ",
  "SA10canprasu:6426": "svādhyāyadīpamudrādarpaṇaghoṣārkakāntabījāmraiḥ /",
  "SA10canprasu:6427": "skandhapratisaṃdhirasaṃkramaśca vidvadbhiravadhāryau // iti /",
  "SA10canprasu:6428": "tathā bhagavān-",
  "SA10canprasu:6429": "jāyate cyavate cāpi na ca jātirna ca cyutiḥ /",
  "SA10canprasu:6430": "yasya vijānata eṣa samādhirnāsya durlabhaḥ // iti/",
  "SA10canprasu:6431": "tathā-",
  "SA10canprasu:6432": "sūsukhitā sada te nara loke yehi acintiya jñātibhi dharmāḥ /",
  "SA10canprasu:6433": "na ca dharma adharma vikalpo cittapapañca vibhāvita sarvi //",
  "SA10canprasu:6434": "bhāva abhāva vibhāvayi jñānaṃ sarvamacintayi sarvamabhūtam /",
  "SA10canprasu:6435": "ye puna cittavaśānuga bālāste dukhitā bhavakoṭiśateṣu //",
  "SA10canprasu:6436": "yo 'pi ca cintayi śūnyakadharmān so 'pi kumārgapapannaku bālaḥ /",
  "SA10canprasu:6437": "akṣara kīrtita śūnyaka dharmāste ca anakṣara akṣara uktāḥ //",
  "SA10canprasu:6438": "śānta paśānta ya cintayi dharmān so 'pi ca cittu na jātu na bhūtaḥ /",
  "SA10canprasu:6439": "cittavitarkaṇa sarvi papañcāḥ sūkṣma acintiya budhyatha dharmān //",
  "SA10canprasu:6440": "iti // 21 //",
  "SA10canprasu:6441": "ityācāryacandrakīrtipādoparacitāyāṃ prasannapadāyāṃ madhyamakavṛttau saṃbhavavibhavaparīkṣā nāma ekaviṃśatitamaṃ prakaraṇam //",
  "SA10canprasu:6442": "[Pp_187]",
  "SA10canprasu:6443": "22",
  "SA10canprasu:6444": "tathāgataparīkṣā dvāviṃśatitamaṃ prakaraṇam /",
  "SA10canprasu:6445": "atrāha- vidyata eva bhavasaṃtatiḥ, tathāgatasadbhāvāt /",
  "SA10canprasu:6446_0": "iha hi bhagavatā mahākaruṇopāyaprajñādvayadhāriṇā sakalatraidhātukāśeṣasattvajātyādiduḥkhavyupaśamaikamanasā",
  "SA10canprasu:6446_1": "tribhiḥ kalpāsaṃkhyeyaiḥ saptabhirvā nairantaryakrameṇodyacchatā taistairniratiśayairativicitraiḥ",
  "SA10canprasu:6446_2": "puṇyakriyāprārambhaiḥ sakalajagaddhitodayaikakriyālakṣaṇaiḥ priyaikaputrādapyadhikataraniravaśeṣajagadanugrahatatpareṇa",
  "SA10canprasu:6446_3": "mahākaruṇāparavaśena tatratatropapattyāyatane kṣitisalilajvalanapavanasādhāraṇabhaiṣajyamahāmahīruhavajjanānāṃ",
  "SA10canprasu:6446_4": "svecchāta upabhogyatāmātmānamupagamayatā mahākālena sārvajñaṃ sarvākāraparicchedi padamadhigatam /",
  "SA10canprasu:6447": "sa evamadhigatasarvajñajñāno bhagavān yathā dharmāṇāṃ tattvaṃ vyavasthitaṃ tathaiva aśeṣato gatatvād buddhatvāt tathāgata ityucyate /",
  "SA10canprasu:6448": "yadi bhavasaṃtatirna syāt, tadā tathāgato 'pi na syāt /",
  "SA10canprasu:6449": "na hi ekena janmanā śakyaṃ tathāgatatvamanuprāptum /",
  "SA10canprasu:6450": "tasmādvidyata eva bhavasaṃtatiḥ, tathāgatasadbhāvāditi /",
  "SA10canprasu:6451": "ucyate /",
  "SA10canprasu:6452": "bhavadīyameva hi idamatimahadajñānaṃ bhavasaṃtānasya avicchedavartitāṃ ca atidīrghakālaṃ ca gamayati,",
  "SA10canprasu:6453_0": "yasya nāma bhavataḥ atimahadajñānadhanāndhakārameva vicitrairupapattiśaraccandrajñānālokairvidhvasyamānamapi",
  "SA10canprasu:6453_1": "aticiratarakālābhyāsavāsanāvistarābhivṛddhamadyāpi na vidhvasyate na nivartate /",
  "SA10canprasu:6454": "yadi hi tathāgato nāma kaścit syāt svabhāvataḥ,",
  "SA10canprasu:6455": "tadā tasya mahatā kālenābhiniṣpatterbhavasaṃtatiḥ syāt /",
  "SA10canprasu:6456": "na ca tathāgato nāma kaścid bhāvasvabhāvata upalabhyate /",
  "SA10canprasu:6457": "kevalaṃ tu bhavānavidyātimiropahatamatinayanatayā dvicandrakeśamaśakādivanmithyā tathāgataṃ nāma svabhāvata upalabhate /",
  "SA10canprasu:6458": "yathā ca tathāgato nāsti svabhāvataḥ, tathā pratipādayannāha-",
  "SA10canprasu:6459": "skandhā na nānyaḥ skandhebhyo nāsmin skandhā na teṣu saḥ /",
  "SA10canprasu:6460": "tathāgataḥ skandhavānna katamo 'tra tathāgataḥ // 1 //",
  "SA10canprasu:6461": "yadi hi tathāgato nāma kaścit padārtho 'malo niṣprapañcaḥ syāt,",
  "SA10canprasu:6462": "sa skandhasvabhāvo vā bhavet,",
  "SA10canprasu:6463": "rūpavedanāsaṃjñāsaṃskāravijñānākhyaskandhapañcakasvabhāvo vā bhavet /",
  "SA10canprasu:6464": "yadi vā śīlasamādhiprajñāvimuktivimuktijñānadarśanākhyapañcaskandhasvabhāvaḥ,",
  "SA10canprasu:6465": "tadvayatirikto vā bhavet /",
  "SA10canprasu:6466": "pūrvakā eva pañca skandhāḥ sattvaprajñaptinimittatvādiha vicāre parigṛhyante nottare,",
  "SA10canprasu:6467": "avyāpakatvādeṣāṃ pūrvakairantarbhāvita tvāditi //",
  "SA10canprasu:6468": "yadi vā pañcaskandhavyatirikto bhavet,",
  "SA10canprasu:6469": "tatra tathāgate vā skandhāḥ syuḥ,",
  "SA10canprasu:6470": "skandheṣu vā sa bhavet,",
  "SA10canprasu:6471": "tathāgato vā skandhavān bhavet dhanavāniva devadattaḥ?",
  "SA10canprasu:6472": "sarvathā ca vicāryamāṇo na saṃbhavati /",
  "SA10canprasu:6473": "kathaṃ kṛtvā? tatra tāvat skandhā eva na tathāgataḥ /",
  "SA10canprasu:6474": "kiṃ kāraṇam? uktaṃ hi-",
  "SA10canprasu:6475": "yadindhanaṃ sa cedagnirekatvaṃ kartṛkarmaṇoḥ /",
  "SA10canprasu:6476": "[Pp_188]",
  "SA10canprasu:6477": "bhavediti, tadihāpi yojyam,",
  "SA10canprasu:6478": "sa buddho yo hyupādānamekatvaṃ kartṛkarmaṇoḥ /",
  "SA10canprasu:6479": "bhavediti / tathā-",
  "SA10canprasu:6480": "ātmā skandhā yadi bhavedudayavyayabhāgbhavet /",
  "SA10canprasu:6481": "ityuktam, tadihāpi yojyam,",
  "SA10canprasu:6482": "buddhaḥ skandhā yadi bhavedudayavyayabhāgbhavet / iti /",
  "SA10canprasu:6483": "evaṃ tāvat skandhā na tathāgataḥ //",
  "SA10canprasu:6484": "idānīṃ nānyaḥ skandhebhyastathāgata iti /",
  "SA10canprasu:6485": "kiṃ kāraṇam? uktaṃ hi-",
  "SA10canprasu:6486": "anyaścedindhanādagnirindhanādaṣyṛte bhavet /",
  "SA10canprasu:6487": "tathā-",
  "SA10canprasu:6488": "paratra nirapekṣatvādapradīpanahetukaḥ /",
  "SA10canprasu:6489": "punarārambhavaiyarthyamevaṃ cākarmakaḥ sati // iti,",
  "SA10canprasu:6490": "tathā ihāpi yojyam,",
  "SA10canprasu:6491": "buddho 'nyaścedupādānādupādānaṃ vinā bhavet /",
  "SA10canprasu:6492": "tathā-",
  "SA10canprasu:6493": "paratra nirapekṣatvādanupādānahetukaḥ /",
  "SA10canprasu:6494": "punarārambhavaiyarthyamevaṃ cākarmakaḥ sati //",
  "SA10canprasu:6495": "tathā-",
  "SA10canprasu:6496": "skandhebhyo 'nyo yadi bhavedbhavedaskandhalakṣaṇaḥ /iti /",
  "SA10canprasu:6497": "anyatvābhāvācca skandhādīnāṃ tathāgatasya ca, tathāgate skandhā nopapadyante //",
  "SA10canprasu:6498": "nāpi skandheṣu tathāgata iti upapadyate / uktaṃ caitanmadhyamakāvatāre pakṣadvayavyākhyānam-",
  "SA10canprasu:6499": "skandheṣvātmā vidyate naiva cāmī santi skandhā ātmanītīha yasmāt /",
  "SA10canprasu:6500": "satyanyatve syādiyaṃ kalpanā vai taccānyatvaṃ nāstyataḥ kalpanaiṣā //",
  "SA10canprasu:6501": "skandhavānapi tathāgato yathā na bhavati, tathā tatraivoktam-",
  "SA10canprasu:6502": "iṣṭo nātmā rūpavānnāsti yasmādātmā vattvārthopayogo hi nātaḥ /",
  "SA10canprasu:6503": "[Pp_189]",
  "SA10canprasu:6504": "bhede gomān rūpavānaṣyabhede tattvānyatve 'rūpato nātmanaḥ staḥ //",
  "SA10canprasu:6505": "tattvānyatvapakṣe eva tu pañcāpi pakṣā antargatā vastutaḥ /",
  "SA10canprasu:6506": "satkāyadṛṣṭipravṛttyapekṣayā tu pañca pakṣāḥ samupavarṇyante ācāryeṇeti vijñeyam /",
  "SA10canprasu:6507": "yaścaivaṃ skandheṣu pañcadhā vicāryamāṇo nāsti tathāgataḥ,",
  "SA10canprasu:6508": "sa kenānyena ātmanā bhaviṣyatīti,",
  "SA10canprasu:6509": "sarvathā na saṃbhavatyeva tathāgata iti bhāvasvabhāvādapaśyanta ācāryapādāḥ prāhuḥ- katamo 'tra tathāgata iti /",
  "SA10canprasu:6510": "nāstyeva sa kaścit sakalatrailokyavastuvipaścidbhāvasvabhāva ityabhiprāyaḥ /",
  "SA10canprasu:6511": "tathāgatābhāvācca bhavasaṃtatirapi dravyasaṃtatirnāstīti siddham // 1 //",
  "SA10canprasu:6512": "atraike vadanti- naiva hi skandhāstathāgata iti brūmaḥ, yathoktadoṣaprasaṅgāt /",
  "SA10canprasu:6513": "nāpi skandhavyatiriktaḥ /",
  "SA10canprasu:6514": "nāpi tathāgate anāsravān skandhān varṇayāmaḥ, himavati parvate iva tarukhaṇḍam /",
  "SA10canprasu:6515": "nāpi skandheṣu, tarukhaṇḍe eva siṃham /",
  "SA10canprasu:6516": "nāpi skandhavantaṃ varṇayāmaḥ, lakṣaṇavantamiva cakravartinam, ekatvānyatvānabhyupagamādeva /",
  "SA10canprasu:6517": "kiṃ tarhi skandhānamalānupādāya tattvānyatvādyavācyaṃ tathāgataṃ vyavasthāpayāmaḥ /",
  "SA10canprasu:6518": "tasmānnāyaṃ vidhirasmākaṃ bādhaka iti / atrocyate-",
  "SA10canprasu:6519": "buddhaḥ skandhānupādāya yadi nāsti svabhāvataḥ /",
  "SA10canprasu:6520": "svabhāvataśca yo nāsti kutaḥ sa parabhāvataḥ // 2 //",
  "SA10canprasu:6521": "yadi hi buddho bhagavānamalān skandhānupādāya tattvānyatvenāvaktavyaḥ prajñapyate,",
  "SA10canprasu:6522": "na tarhi svabhāvataḥ so 'stīti vyaktamāpadyate,",
  "SA10canprasu:6523": "pratibimbavadupādāya prajñapyamānatvāt /",
  "SA10canprasu:6524": "yaśca idānīṃ svabhāvato nāsti ātmīyena svarūpeṇa,",
  "SA10canprasu:6525": "sa kathamavidyamānaḥ svabhāvataḥ skandhānupādāya parabhāvato bhaviṣyatīti?",
  "SA10canprasu:6526": "na hi avidyamāno vandhyātanayaḥ parabhāvamapekṣya bhavatīti yujyate // 2 //",
  "SA10canprasu:6527": "atha syāt- yathaiva hi pratibimbakaṃ svabhāvato 'saṃvidyamānamapi parabhāvaṃ mukhādarśādikamapekṣya bhavati,",
  "SA10canprasu:6528": "evaṃ ca tathāgato 'pi svabhāvato 'saṃvidyamānaḥ anāsravān pañca skandhānupādāya parabhāvato bhaviṣyatīti, evamapi-",
  "SA10canprasu:6529": "pratītya parabhāvaṃ yaḥ so 'nātmetyupapadyate /",
  "SA10canprasu:6530": "yaścānātmā sa ca kathaṃ bhaviṣyati tathāgataḥ // 3 //",
  "SA10canprasu:6531": "yadi pratibimbavat parabhāvaṃ pratītya tathāgataḥ iṣyate,",
  "SA10canprasu:6532": "evaṃ sati pratibimbavadeva sa tathāgato 'nātmetyupapadyate /",
  "SA10canprasu:6533": "na tu svabhāvata iti yujyate /",
  "SA10canprasu:6534": "ātmaśabdo 'yaṃ svabhāvaśabdaparyāyaḥ /",
  "SA10canprasu:6535": "yaśca anātmā niḥsvabhāvaḥ pratibimbavadeva, sa kathaṃ tathāgataḥ svabhāvarūpato bhaviṣyati?",
  "SA10canprasu:6536": "aviparītamārgagato na bhaviṣyatītyabhiprāyaḥ // 3 //",
  "SA10canprasu:6537": "kiṃ cānyat- iha yadi tathāgatasya kaścit svabhāvaḥ syāt,",
  "SA10canprasu:6538": "tadā tatsvabhāvāpekṣayā skandhasvabhāvaḥ parabhāva iti syāt,",
  "SA10canprasu:6539": "taṃ ca parabhāvaṃ pratītya tathāgataḥ syāt /",
  "SA10canprasu:6540": "yadā tu tathāgatasya svabhāva eva nāsti, tadā kutaḥ skandhānāṃ paratvaṃ syāditi pratipādayannāha-",
  "SA10canprasu:6541": "[Pp_190]",
  "SA10canprasu:6542": "yadi nāsti svabhāvaśca parabhāvaḥ kathaṃ bhavet /",
  "SA10canprasu:6543": "yadā caivaṃ svabhāvaparabhāvau na staḥ, tadā",
  "SA10canprasu:6544": "svabhāvaparabhāvābhyāmṛte kaḥ sa tathāgataḥ // 4 //",
  "SA10canprasu:6545": "padārtho hi bhavan svabhāvo bhavet, parabhāvo vā /",
  "SA10canprasu:6546": "tābhyāṃ tu vinā ko 'sau aparaḥ padārtho 'sti, yastathāgata iti vyavasthāpyate?",
  "SA10canprasu:6547": "tasmānnāsti svabhāvatastathāgata iti // 4 //",
  "SA10canprasu:6548": "kiṃ cānyat-",
  "SA10canprasu:6549": "skandhān yadyanupādāya bhavetkaścittathāgataḥ /",
  "SA10canprasu:6550": "sa idānīṃmupādadyādupādāya tato bhavet // 5 //",
  "SA10canprasu:6551": "yadi manyase- skandhebhyastattvānyatvena avaktavyastathāgataḥ skandhānupādāya prajñapyate iti, tat kadā yujyate?",
  "SA10canprasu:6552": "yadi skandhānanupādāya agṛhītvā pūrvaṃ kaścittathāgato nāma bhavet, sa skandhānupādadyāt /",
  "SA10canprasu:6553": "vyatirikta eva hi pūrvasiddho dhanād devadatto dhanasyopādānaṃ kurute,",
  "SA10canprasu:6554": "tadvadetān skandhānanupādāya yadi kaścit tathāgataḥ syāt,",
  "SA10canprasu:6555": "sa idānīṃ skandhānupādadyāt,",
  "SA10canprasu:6556": "tataśca tān skandhānupādāya tato bhavet // 5 //",
  "SA10canprasu:6557": "vicāryamāṇastu sarvathā-",
  "SA10canprasu:6558": "skandhāṃścāpyanupādāya nāsti kaścittathāgataḥ /",
  "SA10canprasu:6559": "nirhetukatvaprasaṅgāt /",
  "SA10canprasu:6560": "yaśca nāstyanupādāya sa upādāsyate katham // 6 //",
  "SA10canprasu:6561": "avidyamānatvādityabhiprāyaḥ /",
  "SA10canprasu:6562": "yadā caivaṃ na kiṃcidapyupādatte,",
  "SA10canprasu:6563": "tadā skandhānupādāya tathāgato nāma bhaviṣyatīti nopapadyate // 6 //",
  "SA10canprasu:6564": "yadā caivaṃ tathāgataḥ upādānātpūrvamavidyamānatvāt na kiṃcidupādatte,",
  "SA10canprasu:6565": "tadā tadupādānasyāpi kenacidapi anupādīyamānasya upādānatvaṃ na saṃbhavatyeveti pratipādayannāha-",
  "SA10canprasu:6566": "na bhavatyanupādattamupādānaṃ ca kiṃcana /",
  "SA10canprasu:6567": "yadā caivamupādānaṃ kenacidapyanupādīyamānatvādupādānaṃ na bhavatīti,",
  "SA10canprasu:6568": "tadā upādānābhāvādupādātāpi kaścinnāstīti pratipādayannāha-",
  "SA10canprasu:6569": "na cāsti nirupādānaḥ kathaṃcana tathāgataḥ // 7 //",
  "SA10canprasu:6570": "iti // 7 //",
  "SA10canprasu:6571": "tadevaṃ yathopapāditanyāyena-",
  "SA10canprasu:6572": "tattvānyatvena yo nāsti mṛgyamāṇaśca pañcadhā /",
  "SA10canprasu:6573": "upādānena sa kathaṃ prajñapyeta tathāgataḥ // 8 //",
  "SA10canprasu:6574": "yo hi tathāgato vicāryamāṇo mṛgyamāṇaḥ tattvenaskandhebhya ekatvena nāsti,",
  "SA10canprasu:6575": "anyatvena skandhebhyaḥ pṛthaktvena ca yo nāsti,",
  "SA10canprasu:6576": "evaṃ tattvānyatvāsatvādādhārādheyatadvatpakṣapañcaprakārairmṛgyamāṇo [Pp_191] yo nāsti,",
  "SA10canprasu:6577": "sa kathamatyanto 'saṃvidyamānastathāgataḥ upādānena śakyaḥ prajñapayitum?",
  "SA10canprasu:6578": "ityato 'pi nāsti tathāgato nāma svabhāvataḥ // 8 //",
  "SA10canprasu:6579": "na kevalamanena vicāreṇa tathāgata eva nāsti,",
  "SA10canprasu:6580": "yadapīdamupādānaṃ tatsvabhāvatvānna vidyate /",
  "SA10canprasu:6581": "yadapi idamupādānaṃ rūpavedanāsaṃjñāsaṃskāravijñānākhyaṃ skandhapañcakam,",
  "SA10canprasu:6582": "tadapi svabhāvena na vidyate,",
  "SA10canprasu:6583": "pratītyasamutpannatvāt,",
  "SA10canprasu:6584": "skandhaparīkṣāyāṃ ca vistareṇa pratiṣiddhatvāt //",
  "SA10canprasu:6585": "athāpi syāt- yadyapi svabhāvataḥ upādānaṃ nāsti,",
  "SA10canprasu:6586": "tathāpi hetupratyayātmakāt parabhāvā dbhaviṣyatīti,",
  "SA10canprasu:6587": "tadāpi nopapadyate iti pratipādayannāha-",
  "SA10canprasu:6588": "svabhāvataśca yannāsti kutastatparabhāvataḥ // 9 //",
  "SA10canprasu:6589": "na hi bandhyāsūnuḥ svabhāvato 'saṃvidyamānaḥ śakyaḥ parabhāvena prajñapayitumiti /",
  "SA10canprasu:6590": "ataḥ upādānamapi nāsti //",
  "SA10canprasu:6591": "athavā-",
  "SA10canprasu:6592": "yadapīdamupādānaṃ tatsvabhāvānna vidyate /",
  "SA10canprasu:6593": "upādātṛsāpekṣatvādupādātṛnirapekṣasya ca upādānatvābhāvānnāsti svabhāvasiddhamupādānam /",
  "SA10canprasu:6594": "atha yadyapi upādātṛnirapekṣamupādānaṃ svabhāvasiddhaṃ na saṃbhavati,",
  "SA10canprasu:6595": "evaṃ tadupādātrapekṣameva bhavatviti / ucyate / evamapi-",
  "SA10canprasu:6596": "svabhāvataśca yannāsti kutastatparabhāvataḥ //",
  "SA10canprasu:6597": "svabhāvato yadupādānaṃ na siddham, tadavidyamānasvabhāvaṃ kathamupādātuḥ parabhāvato bhaviṣyatīti /",
  "SA10canprasu:6598": "tasmādupādānamapi nāstīti // 9 //",
  "SA10canprasu:6599": "idānīṃ yathāprasādhitamevārthamupadarśayannāha-",
  "SA10canprasu:6600": "evaṃ śūnyamupādānamupādātā ca sarvaśaḥ /",
  "SA10canprasu:6601": "sarveṇa prakāreṇa vicāryamāṇaṃ śūnyamupādānaṃ niḥsvabhāvam, upādātā ca śūnyaḥ svabhāvarahitaḥ /",
  "SA10canprasu:6602": "tenedānīmupādānena-",
  "SA10canprasu:6603": "prajñapyate ca śūnyena kathaṃ śūnyastathāgataḥ // 10 //",
  "SA10canprasu:6604": "naiva tatsaṃbhavati yadavidyamānena avidyamānasya tathāgatasya prajñaptiḥ syāditi /",
  "SA10canprasu:6605": "tasmāt skandhānupādāya tathāgataḥ prajñapyate iti nopapadyate //",
  "SA10canprasu:6606": "atrāhuḥ- aho vata hatā pratyāśā asmākam,",
  "SA10canprasu:6607_0": "ye hi nāma vayaṃ svavikalpavikalpitātikaṭhinakudarśanamālutālatājālāvabaddheṣu nirvāṇapuragāmyaviparītamārgagamanaparibhraṣṭeṣu",
  "SA10canprasu:6607_1": "anatikrāntasaṃsārāṭavīkāntāradurgeṣu kaṇabhakṣākṣapādadigambarajaimininaiyāyikaprabhṛtiṣu",
  "SA10canprasu:6607_2": "tīrthakareṣu aviparītasvargāpavargamārgopadeśābhimāniṣu spṛhāṃ parityajya niravaśeṣānyatīrthyamatāndhakāropaghātakaṃ",
  "SA10canprasu:6607_3": "svargāpavargānugāmyaviparītamārgasaṃprakāśakaṃ saddharmadeśanātipaṭutarakiraṇavyāptāśeṣāśāmukhaṃ",
  "SA10canprasu:6607_4": "vividhavineyajanamatikamalakuṅmalavibodhanatatparaṃ [Pp_192] yathāvadavasthitapadārthatattvārthabhājanānāmamalaikacakṣurbhūtaṃ",
  "SA10canprasu:6607_5": "sakalajagaccharaṇyabhūtamadvitīyaṃ daśabalavaiśāradyāveṇikabuddhadharmāmalamaṇḍalaṃ",
  "SA10canprasu:6607_6": "mahāyānamahānayasārathivaraṃ saptabodhyaṅgottuṅgaturaṃgapadātiyojitaṃ sakalatribhuvanajanajātijarāmaraṇasaṃsārakāntārasariducchoṣaṇatatparaṃ",
  "SA10canprasu:6607_7": "caturasamamārārātisamaraśarasaṃpātavijayinaṃ sakalajagadasadgrāharāhugrahavigrahodgrahanirāsinaṃ",
  "SA10canprasu:6607_8": "tathāgatasavitāramajñānadhanagahanāndhakāranirākaraṇāya mokṣārthino 'tuttarasamyaksaṃbodhyarthinaḥ",
  "SA10canprasu:6607_9": "śaraṇaṃ pratipannāḥ, tasya ca tvayā-",
  "SA10canprasu:6608": "evaṃ śūnyamupādānamupādātā ca sarvaśaḥ /",
  "SA10canprasu:6609": "prajñapyate ca śūnyena kathaṃ śūnyastathāgataḥ //",
  "SA10canprasu:6610": "ityādinā svabhāvato 'sattvaṃ vruvatā bhavatā hatā asmākaṃ mokṣapratyāśā anuttarasamyaksaṃbodhyāgamābhilāṣaḥ iti /",
  "SA10canprasu:6611": "tadalaṃ bhavatā tathāgatamahādityapracchādakena ākālikadhanadhanāvalīvisaraṇena jagadandhakāropameneti /",
  "SA10canprasu:6612": "ucyate /",
  "SA10canprasu:6613_0": "asmākameva hatā pratyāśā bhavadvidheṣvabudhajaneṣu ye hi nāma bhavantaḥ mokṣakāmatayā",
  "SA10canprasu:6613_1": "anyatīrthyamatāni parityajya bhagavantaṃ tathāgatamapi aviparītaṃ paramaśāstāraṃ",
  "SA10canprasu:6613_2": "pratipadya paramagambhīramanuttaraṃ sarvatīrthyavādāsādhāraṇaṃ nairātmyasiṃhanādamasahamānāḥ",
  "SA10canprasu:6613_3": "kuraṅgamā iva svādhimuktidaridratayā vividhakudṛṣṭivyālamālākulaṃ viparyastajanānuyātaṃ",
  "SA10canprasu:6613_4": "tameva mahāghorasaṃsārāṭavīkāntāracārakānugamārgamavagāhante /",
  "SA10canprasu:6614": "na hi tathāgatāḥ kadācidapyātmanaḥ skandhānāṃ vā astitvaṃ prajñapayanti /",
  "SA10canprasu:6615": "yathoktaṃ bhagavatyām-",
  "SA10canprasu:6616": "buddho 'pyāyuṣman subhūte māyopamaḥ svapnopamaḥ /",
  "SA10canprasu:6617": "buddhadharmā apyāyuṣman subhūte māyopamāḥ svapnopamāḥ // iti //",
  "SA10canprasu:6618": "tathā-",
  "SA10canprasu:6619": "dharma svabhāvatu śūnya vivikto bodhi svabhāvatu śūnya viviktā /",
  "SA10canprasu:6620": "yo hi caretsa pi śūnyasvabhāvo jñānavato na tu bālajanasya // iti /",
  "SA10canprasu:6621": "na ca vayaṃ sarvathaiva niṣprapañcānāṃ tathāgatānāṃ nāstitvaṃ brūmaḥ,",
  "SA10canprasu:6622": "yadasmākaṃ tadapavādakṛto doṣaḥ syāt // 10 //",
  "SA10canprasu:6623": "api ca / niḥsvabhāvaṃ hi tathāgataṃ vyācakṣāṇena aviparītārthābhidhitsunā yogināṃ satā sarvathā-",
  "SA10canprasu:6624": "śūnyamiti na vaktavyamaśūnyamiti vā bhavet /",
  "SA10canprasu:6625": "ubhayaṃ nobhayaṃ ceti",
  "SA10canprasu:6626": "sarvametanna vaktavyamasmābhiḥ /",
  "SA10canprasu:6627_0": "kiṃ tu anukte yathāvadavasthitaṃ svabhāvaṃ pratipattā pratipattuṃ na samartha ityato",
  "SA10canprasu:6627_1": "vayamapi āropato vyavahārasatye eva sthitvā vyavahārārthaṃ vineyajanānurodhena [Pp_193]",
  "SA10canprasu:6627_2": "śūnyamityapi brūmaḥ,",
  "SA10canprasu:6628": "aśūnyamityapi,",
  "SA10canprasu:6629": "śūnyāśūnyamityapi,",
  "SA10canprasu:6630": "naiva śūnyaṃ nāśūnyamityapi brūmaḥ / ata evāha",
  "SA10canprasu:6631": "prajñaptyarthaṃ tu kathyate // 11 //",
  "SA10canprasu:6632": "iti / yathoktaṃ bhagavatā-",
  "SA10canprasu:6633": "śūnyāḥ sarvadharmā niḥsvabhāvayogena /",
  "SA10canprasu:6634": "nirnimittāḥ sarvadharmā nirnimittatāmupādāya /",
  "SA10canprasu:6635": "apraṇihitāḥ sarvadharmā apraṇidhānayogena /",
  "SA10canprasu:6636": "prakṛtiprabhāsvarāḥ sarvadharmāḥ prajñāpāramitāpariśuddhayā / iti //",
  "SA10canprasu:6637": "anyatra aśūnyamuktam-",
  "SA10canprasu:6638": "atītaṃ cedbhikṣavo rūpaṃ nābhaviṣyanna śrutavānāryaśrāvako 'tītaṃ rūpamabhyanandiṣyat /",
  "SA10canprasu:6639": "yasmāttarhi bhikṣavaḥ asti atītaṃ rūpam, tasmādāryaśrāvakaḥ śrutavānatītaṃ rūpamabhinandatīti /",
  "SA10canprasu:6640": "anāgataṃ cedbhikṣavaḥ- ityādi /",
  "SA10canprasu:6641": "evaṃ yāvat atītaṃ cedbhikṣavo vijñānaṃ nābhaviṣyat- ityādi pūrvavat //",
  "SA10canprasu:6642": "tathā sautrāntikamate atītānāgataṃ śūnyam, anyadaśūnyam / viprayuktā vijñaptiḥ śūnyā /",
  "SA10canprasu:6643": "vijñānavāde 'pi kalpitasvabhāvasya śūnyatvam,",
  "SA10canprasu:6644": "apratītyasamutpannatvāt,",
  "SA10canprasu:6645": "taimirikadvicandrādi darśanavat /",
  "SA10canprasu:6646": "na śūnyaṃ nāpi cāśūnyaṃ tasmātsarvaṃ vidhīyate /",
  "SA10canprasu:6647": "[tathā] sattvādasattvācca madhyamā pratipacca sā // iti //",
  "SA10canprasu:6648": "yena tvabhiprāyeṇa śūnyatvādikamupadiśyate, sa ātmaparīkṣāto boddhavyaḥ /",
  "SA10canprasu:6649": "yathoktaṃ sūtre-",
  "SA10canprasu:6650": "māyopamaṃ jagadidaṃ bhavatā naṭaraṅgasvapnasadṛśaṃ vihitam /",
  "SA10canprasu:6651": "nātmā na sattva na ca jīvagatī dharmā marīcidakacandrasamāḥ //",
  "SA10canprasu:6652": "śūnyaṃ ca śāntamanupādamayaṃ avijānadeva jagadudbhramatī /",
  "SA10canprasu:6653": "teṣāmupāyanayayuktiśatairavatārayasyapi kṛpālutayā //",
  "SA10canprasu:6654": "rāgādibhiśca bahurogaśataiḥ saṃtrāsitaṃ sakalamīkṣi jagat /",
  "SA10canprasu:6655": "vaidyopamo vicarase 'pratimo parimocayaṃ sugata sattvaśatān //",
  "SA10canprasu:6656": "[Pp_194]",
  "SA10canprasu:6657": "rathacakravad bhramati sarvajagat tiryakṣu pretanirayeṣu gatāḥ /",
  "SA10canprasu:6658": "mūḍhā adeśika anāthagatāḥ teṣāṃ pradarśayasi mārgavaram // iti /",
  "SA10canprasu:6659": "sarvāstvetāḥ kalpanā niṣprapañce tathāgate na saṃbhavanti // 11 //",
  "SA10canprasu:6660": "na ca kevalaṃ śūnyatvādikameva catuṣṭayaṃ tathāgate na saṃbhavati, api ca-",
  "SA10canprasu:6661": "śāśvatāśāśvatādyā kutaḥ śānte catuṣṭayam /",
  "SA10canprasu:6662": "antānantādi cāpyatra kuntaḥ śānte catuṣṭayam // 12 //",
  "SA10canprasu:6663": "iha caturdaśa avyākṛtavastūni bhagavatā nirdiṣṭāni /",
  "SA10canprasu:6664": "tadyathā- śāśvato lokaḥ,",
  "SA10canprasu:6665": "aśāśvato lokaḥ,",
  "SA10canprasu:6666": "śāśvataśca aśāśvataśca lokaḥ,",
  "SA10canprasu:6667": "naiva śāśvato nāśāśvataśca lokaḥ, iti catuṣṭayam /",
  "SA10canprasu:6668": "antavān lokaḥ,",
  "SA10canprasu:6669": "anantavān lokaḥ,",
  "SA10canprasu:6670": "antavāṃśca anantavāṃśca lokaḥ,",
  "SA10canprasu:6671": "naiva antavān na anantavāṃśca lokaḥ, iti dvitīyam /",
  "SA10canprasu:6672": "bhavati tathāgataḥ paraṃ maraṇāt,",
  "SA10canprasu:6673": "na bhavati tathāgataḥ paraṃ maraṇāt,",
  "SA10canprasu:6674": "bhavati ca na bhavati ca tathāgataḥ paraṃ maraṇāt,",
  "SA10canprasu:6675": "naiva bhavati na na bhavati ca tathāgataḥ paraṃ maraṇāt, iti tṛtīyam /",
  "SA10canprasu:6676": "sa jīvastaccharīram, anyo jīvo 'nyaccharīram, iti /",
  "SA10canprasu:6677": "tānyetāni caturdaśa vastūni avyākṛtatvādavyākṛtavastūni ityucyante /",
  "SA10canprasu:6678": "tatra yathopavarṇitena nyāyena yathā śūnyatvādikaṃ catuṣṭayaṃ prakṛtyā śānte niḥsvabhāve tathāgate na saṃbhavati,",
  "SA10canprasu:6679": "evaṃ śāśvatāśāśvatādikamapi catuṣṭayamatra na saṃbhavati /",
  "SA10canprasu:6680": "asaṃbhavādeva ca catuṣṭayaṃ vandhyāputrasya śyāmagauratvādivat na vyākṛtaṃ bhagavatā lokasya /",
  "SA10canprasu:6681": "yathā ca etaccatuṣṭayaṃ tathāgate na saṃbhavati,",
  "SA10canprasu:6682": "evamantānantādikamapi śānte tathāgate na saṃbhavati // 12 //",
  "SA10canprasu:6683": "idānīṃ bhavati tathāgataḥ paraṃ maraṇāt ityādikasyāpi kalpanācatuṣṭayasya pravṛttyasaṃbhava mudbhāvayannāha-",
  "SA10canprasu:6684": "yena grāho gṛhītastu ghano 'stīti tathāgataḥ /",
  "SA10canprasu:6685": "nāstīti sa vikalpayannirvṛtasyāpi kalpayet // 13 //",
  "SA10canprasu:6686": "yena hi ghanataro mahatābhiniveśena asti tathāgataḥ iti grāho gṛhītaḥ,",
  "SA10canprasu:6687": "parikalpa utpāditaḥ,",
  "SA10canprasu:6688": "saḥ niyataṃ parinirvṛte tathāgate,",
  "SA10canprasu:6689": "na bhavati tathāgataḥ paraṃ maraṇāt,",
  "SA10canprasu:6690": "maraṇāduttarakālaṃ na bhavati,",
  "SA10canprasu:6691": "ucchinnastathāgataḥ,",
  "SA10canprasu:6692": "na saṃvidyate, iti parikalpayet /",
  "SA10canprasu:6693": "tasya evaṃ vikalpayataḥ syād dṛṣṭikṛtam // 13 //",
  "SA10canprasu:6694": "yasya tu na kasyāṃcidapyavasthāyāṃ svabhāvaśūnyatvāt tathāgatasya astitvanāstitvam, tasya pakṣe-",
  "SA10canprasu:6695": "svabhāvataśca śūnye 'smiṃścintā naivopapadyate /",
  "SA10canprasu:6696": "paraṃ nirodhādbhavati buddho na bhavatīti vā // 14 //",
  "SA10canprasu:6697": "ākāśe citrarūpakalpanāvadeṣā kalpanā nāstītyabhiprāyaḥ // 14 //",
  "SA10canprasu:6698": "[Pp_195]",
  "SA10canprasu:6699": "tadevaṃ prakṛtiśānte niḥsvabhāve tathāgate sarvaprapañcātīte mandabuddhitayā śāśvatāśāśvatādikayā nityānityāstināstiśūnyāśūnyasarvajñāsarvajñādikayā kalpanayā-",
  "SA10canprasu:6700": "prapañcayanti ye buddhaṃ prapañcātītamavyayam /",
  "SA10canprasu:6701": "te prapañcahatāḥ sarve na paśyanti tathāgatam // 15 //",
  "SA10canprasu:6702": "vastunibandhanā hi prapañcāḥ syuḥ, avastukaśca tathāgataḥ /",
  "SA10canprasu:6703": "kutaḥ prapañcānāṃ pravṛttisaṃbhava iti? ataḥ prapañcātītastathāgataḥ /",
  "SA10canprasu:6704": "anutpādasvabhāvāvācca svabhāvāntarāgamanādavyayaḥ /",
  "SA10canprasu:6705": "tamitthaṃvidhaṃ tathāgataṃ svotprekṣitamithyāparikalpamalamalinamānasatayā vividhairabhūtaiḥ parikalpaviśeṣaiḥ ye buddhaṃ bhagavantaṃ prapañcayanti,",
  "SA10canprasu:6706": "te svakaireva prapañcairhatāḥ santaḥ tathāgataguṇasamṛddheratyantaparokṣavartino bhavanti /",
  "SA10canprasu:6707": "tataśca śavabhūtāḥ etasmin pravacane na paśyanti tathāgataṃ jātyandhā ivādityam /",
  "SA10canprasu:6708": "ata evāha bhagavān-",
  "SA10canprasu:6709": "ye māṃ rūpeṇa adrākṣurye māṃ ghoṣeṇa anvayuḥ /",
  "SA10canprasu:6710": "mithyāprahāṇaprasṛtā na māṃ drakṣyanti te janāḥ //",
  "SA10canprasu:6711": "dharmato buddhā draṣṭavyā dharmakāyā hi nāyakāḥ /",
  "SA10canprasu:6712": "dharmatā cāpyavijñeyā na sā śakyā vijānitum //",
  "SA10canprasu:6713": "iti // 15 //",
  "SA10canprasu:6714": "tadatra tathāgataparīkṣāyāṃ sattvalokaḥ sakalaḥ sasurāsuranarādiḥ parīkṣitaḥ /",
  "SA10canprasu:6715": "yathā cāyaṃ sattvaloko niḥsvabhāvaḥ,",
  "SA10canprasu:6716": "tathā bhājanalokasyāpi vāyumaṇḍalāderakaniṣṭhavitānabhavanaparyantasya naiḥsvābhāvyamudbhāvayannāha-",
  "SA10canprasu:6717": "tathāgato yatsvabhāvastatsvabhāvamidaṃ jagat /",
  "SA10canprasu:6718": "idaṃ jagaditi ayaṃ bhājanaloka ityarthaḥ / kiṃsvabhāvastathāgataḥ punarityāha-",
  "SA10canprasu:6719": "tathāgato niḥsvabhāvo niḥsvabhāvamidaṃ jagat // 16 //",
  "SA10canprasu:6720": "iti / yathā ca jagato naiḥsvābhāvyam, tathā pratyayaparīkṣādibhiḥ pratipāditam / ata evoktaṃ sūtre-",
  "SA10canprasu:6721": "anupādadharmaḥ satataṃ tathāgataḥ sarve ca dharmāḥ sugatena sādṛśāḥ /",
  "SA10canprasu:6722": "nimittagrāheṇa tu bālabuddhayaḥ asatsu dharmeṣu caranti loke //",
  "SA10canprasu:6723": "tathāgato hi pratibimbabhūtaḥ kuśalasya dharmasya anāsravasya /",
  "SA10canprasu:6724": "naivātra tathatā na tathāgato 'sti bimbaṃ ca saṃdṛśyati sarva loke // iti /",
  "SA10canprasu:6725": "[Pp_196]",
  "SA10canprasu:6726": "uktaṃ ca bhagavatyāṃ prajñāpāramitāyām-",
  "SA10canprasu:6727": "atha khalu te devaputrāḥ āyuṣmantaṃ subhūtiṃ sthavirametadavocan- kiṃ punarāryasubhūte māyopamāste sattvāḥ, na te māyā?",
  "SA10canprasu:6728": "evamukte āyuṣmān subhūtistān devaputrānetadavocat- māyopamāste devaputrāḥ sattvāḥ,",
  "SA10canprasu:6729": "svapnopamāste devaputrāḥ sattvāḥ /",
  "SA10canprasu:6730": "iti hi māyā ca sattvāśca advayameta dadvaidhīkāram /",
  "SA10canprasu:6731": "iti hi svapnaśca sattvāśca advayametadadvaidhīkāram /",
  "SA10canprasu:6732": "sarvadharmā api devaputrā māyopamāḥ svapnopamāḥ /",
  "SA10canprasu:6733": "strotaāpanno 'pi māyopamaḥ svapnopamaḥ /",
  "SA10canprasu:6734": "strotaāpattiphalamapi māyopamaṃ svapnopamam /",
  "SA10canprasu:6735": "evaṃ sakṛdāgāmyapi sakṛdāgāmiphalamapi /",
  "SA10canprasu:6736": "anāgāmyapi anāgāmiphalamapi /",
  "SA10canprasu:6737": "arhannapi māyopamaḥ svapnopamaḥ /",
  "SA10canprasu:6738": "arhattvaphalamapi māyopamaṃ svapnopamam /",
  "SA10canprasu:6739": "pratyekabuddho 'pi māyopamaḥ svapnopamaḥ /",
  "SA10canprasu:6740": "pratyekabuddhatvamapi māyopamaṃ svapnopamam /",
  "SA10canprasu:6741": "samyaksaṃbuddho 'pi māyopamaḥ svapnopamaḥ iti /",
  "SA10canprasu:6742": "samyaksaṃbuddhatvamapi māyopamaṃ svapnopamamiti vadāmi //",
  "SA10canprasu:6743": "atha khalu devaputrā āyuṣmantaṃ subhūtimetadavocan- samyaksaṃbuddho 'pi māyopamaḥ svapnopama iti,",
  "SA10canprasu:6744": "samyaksaṃbuddhatvamapi māyopamaṃ svapnopamamiti āryasubhūte vadasi?",
  "SA10canprasu:6745": "subhūtirāha- nirvāṇamapi devaputrā māyopamaṃ svapnopamamiti vadāmi, kiṃ punaranyaṃ dharmam?",
  "SA10canprasu:6746": "devaputrā āhuḥ- nirvāṇamapyāryasubhūte māyopamaṃ svapnopamamiti vadasi?",
  "SA10canprasu:6747": "subhūtirāha- yadyapi devaputrā nirvāṇādapyanyaḥ kaściddharmo viśiṣṭataraḥ syāt,",
  "SA10canprasu:6748": "tamapyahaṃ māyopamaṃ svapnopamamiti vadeyam /",
  "SA10canprasu:6749": "iti hi māyā ca nirvāṇaṃ ca advayametadadvaidhīkāramiti //",
  "SA10canprasu:6750": "ityācāryacandrakīrtipādoparacitāyāṃ prasannapadāyāṃ madhyamakavṛttau tathāgataparīkṣā nāma dvāviṃśatitamaṃ prakaraṇam //",
  "SA10canprasu:6751": "[Pp_197]",
  "SA10canprasu:6752": "23",
  "SA10canprasu:6753": "viparyāsaparīkṣā trayoviṃśatitamaṃ prakaraṇam /",
  "SA10canprasu:6754": "atrāha- vidyata eva bhavasaṃtatiḥ, tatkāraṇasadbhāvāt /",
  "SA10canprasu:6755": "iha hi kleśebhyaḥ karma pravartate /",
  "SA10canprasu:6756": "karmakleśahetukā janmamaraṇaparaṃparā upajāyate /",
  "SA10canprasu:6757": "sā ca bhavasaṃtatirvyapadiśyate /",
  "SA10canprasu:6758": "tasyāśca pradhānaṃ kāraṇaṃ kleśāḥ, prahīṇakleśānāṃ bhavasaṃtaterabhāvāt /",
  "SA10canprasu:6759": "te ca rāgādayaḥ kleśāḥ santi /",
  "SA10canprasu:6760": "tasmāt kāryabhūtāpi janmamaraṇaparaṃparā avicchedaprabandhena bhavasaṃtatirapi bhaviṣyatīti /",
  "SA10canprasu:6761": "ucyate /",
  "SA10canprasu:6762": "syād bhavasaṃtatiḥ, yadi taddhetubhūtāḥ kleśāḥ syuḥ /",
  "SA10canprasu:6763": "na tu santi /",
  "SA10canprasu:6764": "kathaṃ kṛtvā?",
  "SA10canprasu:6765": "iha bhagavadbhirbuddhaiḥ sakalatribhuvanajanasaṃkleśaśatruvidhvaṃsibhiścaturmārārātisamaraparājayaiḥ-",
  "SA10canprasu:6766": "saṃkalpaprabhavo rāgo dveṣo mohaśca kathyate /",
  "SA10canprasu:6767": "śubhāśubhaviparyāsān saṃbhavanti pratītya hi // 1 //",
  "SA10canprasu:6768": "saṃkalpo vitarkaḥ / saṃkalpāt prabhavatīti saṃkalpaprabhavaḥ /",
  "SA10canprasu:6769": "kāma jānāmi te mūlaṃ saṃkalpātkila jāyase /",
  "SA10canprasu:6770": "na tvāṃ saṃkalpayiṣyāmi tato me na bhaviṣyasi //",
  "SA10canprasu:6771": "iti gāthābhidhānāt",
  "SA10canprasu:6772": "saṃkalpaprabhavo rāgo dveṣo mohaśca kathyate /",
  "SA10canprasu:6773": "etanmūlakatvādanyeṣāṃ kleśānāṃ mukhyatvādeṣāmevopādānaṃ trayāṇām / ete ca trayaḥ kleśāḥ-",
  "SA10canprasu:6774": "śubhāśubhaviparyāsān saṃbhavanti pratītya hi /",
  "SA10canprasu:6775": "tatra hi śubhamākāraṃ pratītya rāga utpadyate,",
  "SA10canprasu:6776": "aśubhaṃ pratītya dveṣaḥ,",
  "SA10canprasu:6777": "viparyāsān pratītya moha utpadyate /",
  "SA10canprasu:6778": "saṃkalpastu eṣāṃ trayāṇāmapi sādhāraṇakāraṇamutpattau /",
  "SA10canprasu:6779": "kathaṃ punarmohaḥ saṃkalpaprabhavaḥ? ucyate /",
  "SA10canprasu:6780": "uktaṃ hi pratītyasamutpāde bhagavatā-",
  "SA10canprasu:6781": "avidyāpi bhikṣavaḥ sahetukā sapratyayā sanidānā /",
  "SA10canprasu:6782": "kaśca bhikṣavaḥ avidyāyā hetuḥ? ayoniśo bhikṣavo manaskāro 'vidyāyā hetuḥ /",
  "SA10canprasu:6783": "āvilo mohajo manaskāro bhikṣavo 'vidyāyā hetuḥ //",
  "SA10canprasu:6784": "ityataḥ avidyā saṃkalpaprabhavā bhavati // 1 //",
  "SA10canprasu:6785": "tataśca-",
  "SA10canprasu:6786": "śubhāśubhaviparyāsān saṃbhavanti pratītya ye /",
  "SA10canprasu:6787": "te svabhāvānna vidyante tasmāt kleśā na tattvataḥ // 2 //",
  "SA10canprasu:6788": "iti /",
  "SA10canprasu:6789": "yadi rāgādayaḥ svabhāvasiddhāḥ syuḥ,",
  "SA10canprasu:6790": "naiva te śubhāśubhaviparyāsān pratītya saṃbhaveyuḥ,",
  "SA10canprasu:6791": "svabhāvasya akṛtrimatvāt paranirapekṣatvācca /",
  "SA10canprasu:6792": "bhavanti ca śubhāśubhaviparyāsān pratītya, tasmānniḥsvabhāvā eva te /",
  "SA10canprasu:6793": "tattvato na vidyante, paramārthataḥ svabhāvato na vidyante ityarthaḥ // 2 //",
  "SA10canprasu:6794": "[Pp_198]",
  "SA10canprasu:6795": "api ca-",
  "SA10canprasu:6796": "ātmano 'stitvanāstitvena kathaṃcicca sidhyataḥ /",
  "SA10canprasu:6797": "taṃ vināstitvanāstitve kleśānāṃ sidhyataḥ katham // 3 //",
  "SA10canprasu:6798": "ātmano yathā astitvanāstitve na staḥ, tathā uktaṃ vistareṇa /",
  "SA10canprasu:6799": "tataśca- tadāśritasya dharmasya kuto 'stitvanāstitve bhaviṣyataḥ? // 3 //",
  "SA10canprasu:6800": "atha syāt- yadi astitvanāstitve ātmano na staḥ,",
  "SA10canprasu:6801": "tadā kimatra kleśānāmāyātam,",
  "SA10canprasu:6802": "yatasteṣāmapi astitvanāstitve na staḥ iti? ucyate-",
  "SA10canprasu:6803": "kasyaciddhi bhavantīme kleśāḥ sa ca na sidhyati /",
  "SA10canprasu:6804": "kaścidāho vinā kaṃcitsanti kleśā na kasyacit // 4 //",
  "SA10canprasu:6805": "iha amī rāgādayaḥ kuḍayaṃ citravat phalaṃ pakvatādivacca utpattau āśrayamapekṣante /",
  "SA10canprasu:6806": "tataśca kasyacidete bhavanti, na vinā kaṃcidāśrayam /",
  "SA10canprasu:6807": "sa ca āśrayaḥ parikalpyamānaḥ ātmā vā cittaṃ vā bhavet /",
  "SA10canprasu:6808": "sa caiṣāmāśrayaḥ pūrvameva pratiṣiddhatvānnāsti /",
  "SA10canprasu:6809": "taṃ ca kaṃcidāśrayaṃ vinā kasya kleśā bhavantu?",
  "SA10canprasu:6810": "naiva kasyacidbhavanti, tasyāvidyamānatvāt, āho vinā kaṃcit santi kleśā na kasyacit // 4 //",
  "SA10canprasu:6811": "atrāha- naiva hi kleśānāṃ kaścidāśrayaḥ pūrvaṃ siddho 'bhyupagamyate /",
  "SA10canprasu:6812": "na ca ātmā nāma kaścidasti, yaḥ āśrayatvena vyavasthāpyeta, nirhetukatvād vyomacūtataruvat /",
  "SA10canprasu:6813": "kiṃ tarhi kliṣṭaṃ cittaṃ pratītya kleśā upajāyante, tacca cittaṃ sahaiva kleśairupajāyata iti /",
  "SA10canprasu:6814": "etadapi na yuktamityāha-",
  "SA10canprasu:6815": "svakāyadṛṣṭivat kleśāḥ kliṣṭe santi na pañcadhā /",
  "SA10canprasu:6816": "svakāyadṛṣṭivat kliṣṭaṃ kleśeṣvapi na pañcadhā // 5 //",
  "SA10canprasu:6817": "svakāyo hi nāma rūpādilakṣaṇasaṃhatiḥ /",
  "SA10canprasu:6818": "svakāyadṛṣṭiḥ svakāye ātmadṛṣṭiḥ ātmīyākāragrahaṇapravṛttā /",
  "SA10canprasu:6819": "yatheyaṃ pañcadhā vicāryamāṇā svakāye na saṃbhavati,",
  "SA10canprasu:6820": "skandhā na nānyaḥ skandhebhyo nāsmin skandhā na teṣu saḥ /",
  "SA10canprasu:6821": "tathāgataḥ skandhavānna katamo 'tra tathāgataḥ //",
  "SA10canprasu:6822": "ityanena /",
  "SA10canprasu:6823": "evaṃ kliṣṭe 'pi kleśā vicāryamāṇāḥ pañcadhā na saṃbhavanti /",
  "SA10canprasu:6824": "tatra kliśyantīti kleśā kliśyate iti kliṣṭam /",
  "SA10canprasu:6825": "tatra yadeva kliṣṭaṃ tadeva kleśā iti na yujyate dagdhṛdāhyayorapyekatvaprasaṅgāt /",
  "SA10canprasu:6826": "anyat kliṣṭam, anye kleśā iti na yujyate /",
  "SA10canprasu:6827": "paratra nirapekṣatvāt, akliṣṭahetuka kleśaprasaṅgāt /",
  "SA10canprasu:6828": "ata eva ca ekatvānyatvābhāvādādhārādheyatadvatpakṣāṇāṃ ca abhāvānna kleśeṣu kliṣṭam,",
  "SA10canprasu:6829": "na kliṣṭe kleśāḥ,",
  "SA10canprasu:6830": "nāpi kleśavat kliṣṭam /",
  "SA10canprasu:6831": "ityevaṃ kliṣṭe pañcadhā vicāryamāṇāḥ kleśā na saṃbhavanti /",
  "SA10canprasu:6832": "yathā ca kliṣṭahetukāḥ kleśā na saṃbhavanti,",
  "SA10canprasu:6833": "evaṃ kleśahetukamapi kliṣṭaṃ kleśeṣu vicāryamāṇaṃ pañcadhā na saṃbhavati /",
  "SA10canprasu:6834": "na hi kleśā eva kliṣṭam,",
  "SA10canprasu:6835": "kartṛkarmaṇorekatvaprasaṅgāt,",
  "SA10canprasu:6836": "nānye kleśā anyat kliṣṭam,",
  "SA10canprasu:6837": "nirapekṣatvaprasaṅgāt,",
  "SA10canprasu:6838": "na ca kliṣṭe kleśāḥ na ca kleśeṣu kliṣṭam,",
  "SA10canprasu:6839": "na kliṣṭavantaḥ [Pp_199] kleśāḥ /",
  "SA10canprasu:6840": "ityevaṃ svakāyadṛṣṭivadeva kliṣṭaṃ kleśeṣvapi pañcadhā nāsti /",
  "SA10canprasu:6841": "yataścaivam, ataḥ parasparāpekṣayāpi kleśākliṣṭayornāsti siddhiḥ // 5 //",
  "SA10canprasu:6842": "atrāha- yadyapi tvayā kleśāḥ pratiṣiddhāḥ,",
  "SA10canprasu:6843": "tathāpi kleśahetavaḥ śubhāśubhaviparyāsāstāvat santi,",
  "SA10canprasu:6844": "tatsadbhāvācca kleśāḥ santīti /",
  "SA10canprasu:6845": "ucyate /",
  "SA10canprasu:6846": "syuḥ kleśāḥ,",
  "SA10canprasu:6847": "yadi śubhāśubhaviparyāsā eva syuḥ,",
  "SA10canprasu:6848": "yāvatā ete 'pi pratītya sasutpannatvādvakṣyamāṇapratiṣedhācca /",
  "SA10canprasu:6849": "yadā ca te na santi svabhāvataḥ, tadā-",
  "SA10canprasu:6850": "svabhāvato na vidyante śubhāśubhaviparyayāḥ /",
  "SA10canprasu:6851": "pratītyasamutpannatvādvakṣyamāṇapratiṣedhācca / yadā ca te na santi svabhāvataḥ, tadā-",
  "SA10canprasu:6852": "pratītya katamān kleśāḥ śubhāśubhaviparyayān // 6 //",
  "SA10canprasu:6853": "naiva santi kleśāḥ, taddhetuśubhāśubhaviparyayābhāvādityabhiprāyaḥ // 6 //",
  "SA10canprasu:6854": "atrāha- vidyanta eva kleśāḥ, tadālambanasadbhāvāt /",
  "SA10canprasu:6855": "iha hi yannāsti, na tasyālambana masti, tadyathā vandhyāsūnoḥ /",
  "SA10canprasu:6856": "asti ca rūpaśabdagandharasaspraṣṭavyadharmākhyaṃ ṣaḍvidhamālambanam /",
  "SA10canprasu:6857": "tasmādālambanasadbhāvādvidyanta eva kleśā iti /",
  "SA10canprasu:6858": "ucyate /",
  "SA10canprasu:6859": "astyetat, yad bhavadbhiḥ-",
  "SA10canprasu:6860": "rūpaśabdarasasparśā gandhā dharmāśca ṣaḍvidham /",
  "SA10canprasu:6861": "vastu rāgasya dveṣasya mohasya ca vikalpyate // 7 //",
  "SA10canprasu:6862": "tatra vastu ālambanam, vasatīti vā asmin rāgādikam, tadutpatteḥ iti kṛtvā /",
  "SA10canprasu:6863": "tacca tadālambanaṃ ṣoḍhā bhavati, indriyāṇāṃ ṣaṇṇāṃ paricchedakarāṇāmanyonyabhedāt /",
  "SA10canprasu:6864": "rūpaṃ śabdā gandhā rasāḥ spraṣṭavyāni dharmāśceti /",
  "SA10canprasu:6865": "tatra idamihāmutreti nirūpaṇāt, rūpaṇācca rūpam /",
  "SA10canprasu:6866": "tena śabdena śabdyante prakāśyante padārthā iti śabdaḥ /",
  "SA10canprasu:6867": "gandhyante hiṃsyante yatra prāptāḥ tato 'nyatrāgamanād gandhāḥ /",
  "SA10canprasu:6868": "rasyate āsvādyate iti rasaḥ /",
  "SA10canprasu:6869": "spṛśyate iti sparśaḥ /",
  "SA10canprasu:6870": "svalakṣaṇāsādhāraṇānnirvāṇāgradharmādhāraṇāddharmāḥ /",
  "SA10canprasu:6871": "tadetat ṣaḍvidhaṃ vastu bhavati /",
  "SA10canprasu:6872": "kasya? rāgasya dveṣasya mohasya /",
  "SA10canprasu:6873": "tatra rañjanaṃ rāgo raktiradhyavasānam /",
  "SA10canprasu:6874": "rajyate vā anena cittamiti rāgaḥ /",
  "SA10canprasu:6875": "dūṣaṇaṃ doṣaḥ, āghātaḥ sattvaviṣayo 'sattvaviṣayo vā dūṣyate vā anena citamiti doṣaḥ /",
  "SA10canprasu:6876": "mohanaṃ mohaḥ saṃmohaḥ padārthasvarūpāparijñānam /",
  "SA10canprasu:6877": "muhyate vā anena cittamiti mohaḥ /",
  "SA10canprasu:6878": "tadeṣāṃ kleśānāṃ rūpādikaṃ ṣaḍvidhaṃ vastu ālambanaṃ bhavati /",
  "SA10canprasu:6879": "tatra śubhākārādhyāropeṇa yathā rūpādibhyo rāga upajāyate,",
  "SA10canprasu:6880": "aśubhākārādhyāropeṇa dveṣaḥ,",
  "SA10canprasu:6881": "nityātmādyadhyāropeṇa mohaḥ saṃbhavatīti // 7 //",
  "SA10canprasu:6882": "satyaṃ vikalpyate etadbālajanaiḥ ṣaḍvidhaṃ vastu /",
  "SA10canprasu:6883": "kiṃ tu avidyamānasvabhāvasattākametad rāgādīnāmālambanatvena parikalpyate bhavatā taimirikairiva asatkeśamaśakamakṣikādvicandrādikamiti pratipādayannāha-",
  "SA10canprasu:6884": "rūpaśabdarasasparśā gandhā dharmāśca kevalāḥ /",
  "SA10canprasu:6885": "[Pp_200]",
  "SA10canprasu:6886": "kevalā iti parikalpitamātrā niḥsvabhāvā ityarthaḥ /",
  "SA10canprasu:6887": "yadi niḥsvabhāvāḥ, kathaṃ tarhi upalabhyante iti? ucyate-",
  "SA10canprasu:6888": "gandharvanagarākārā marīcisvapnasaṃnibhāḥ // 8 //",
  "SA10canprasu:6889": "iti ete upalabhyante // 8 //",
  "SA10canprasu:6890": "yathā gandharvanagarādiprakhyā ete kevalaṃ viparyāsādupalabhyante, tadā-",
  "SA10canprasu:6891": "aśubhaṃ vā śubhaṃ vāpi kutasteṣu bhaviṣyati /",
  "SA10canprasu:6892": "māyāpuruṣakalpeṣu pratibimbasameṣu ca // 9 //",
  "SA10canprasu:6893": "tadanena mithyāśrayasamutpannatvācchubhāśubhayorapi nimittayormṛṣātvameva bhavati / yathoktam-",
  "SA10canprasu:6894": "ahaṃkārodbhavāḥ skandhāḥ so 'haṃkāro 'nṛto 'rthataḥ /",
  "SA10canprasu:6895": "bījaṃ yasyānṛtaṃ tasya prarohaḥ satyataḥ kutaḥ //",
  "SA10canprasu:6896": "skandhānasatyān dṛṣṭvaivamahaṃkāraḥ prahīyate /",
  "SA10canprasu:6897": "ahaṃkāraprahāṇācca na punaḥ skandhasaṃbhavaḥ //",
  "SA10canprasu:6898": "iti // 9 //",
  "SA10canprasu:6899": "na ca kevalamāśrayamithyātve śubhāśubhayornimittayormithyātvam,",
  "SA10canprasu:6900": "api ca anayāpyupapattyā anayormithyātvamiti pratipādayannāha-",
  "SA10canprasu:6901": "anapekṣya śubhaṃ nāstyaśubhaṃ prajñapayemahi /",
  "SA10canprasu:6902": "yatpratītya śubhaṃ tasmācchubhaṃ naivopapadyate // 10 //",
  "SA10canprasu:6903": "iha yadi śubhaṃ nāma kiṃcit syāt,",
  "SA10canprasu:6904": "niyataṃ tadaśubhamapekṣya bhavet,",
  "SA10canprasu:6905": "pārāvāravat,",
  "SA10canprasu:6906": "bījāṅkuravat,",
  "SA10canprasu:6907": "hrasvadīrghavadvā,",
  "SA10canprasu:6908": "śubhasya saṃbandhyantarapadārthasāpekṣatvāt /",
  "SA10canprasu:6909": "taccāpyapekṣaṇīyamaśubhaṃ śubhena vinā nāsti /",
  "SA10canprasu:6910": "[anapekṣya śubhaṃ nāstyaśubhaṃ] śubhaṃ nirapekṣyāśubhaṃ nāstītyabhiprāyaḥ /",
  "SA10canprasu:6911": "yadaśubhaṃ pratītya yadaśubhamapekṣya śubhaṃ prajñapayemahi vyavasthāpayemahi /",
  "SA10canprasu:6912": "yacchabdena anantarasyāśubhasya parāmarśaḥ /",
  "SA10canprasu:6913": "prajñapayemahītyanena uttarasya śubhasya saṃbandhaḥ /",
  "SA10canprasu:6914": "yataśca evaṃ śubhasya prajñaptau saṃbandhyantaramapekṣaṇīyamaśubhākhyaṃ padārthāntaraṃ nāsti,",
  "SA10canprasu:6915": "tasmācchubhaṃ naivopapadyate hrasvāsaṃbhavādiva dīrgham,",
  "SA10canprasu:6916": "pārāsaṃbhavādiva avāramityabhiprāyaḥ // 10 //",
  "SA10canprasu:6917": "idānīmaśubhamapi yathā na saṃbhavati, tathā pratipādayannāha-",
  "SA10canprasu:6918": "anapekṣyāśubhaṃ nāsti śubhaṃ prajñapayemahi /",
  "SA10canprasu:6919": "yatpratītyāśubhaṃ tasmādaśubhaṃ naiva vidyate // 11 //",
  "SA10canprasu:6920": "yadi hi aśubhaṃ nāma kiṃcit syāt,",
  "SA10canprasu:6921": "niyatameva tacchubhamapekṣya bhavet,",
  "SA10canprasu:6922": "pārāvāravat,",
  "SA10canprasu:6923": "hrasvadīrghavadvā,",
  "SA10canprasu:6924": "aśubhasya saṃbandhyantarapadārthasāpekṣatvāt /",
  "SA10canprasu:6925": "taccāpyapekṣaṇīyaṃ śubhamaśubhena vinā nāsti, anapekṣyāśubhaṃ nāsti śubham /",
  "SA10canprasu:6926": "aśubhaṃ nirapekṣya śubhaṃ na saṃbhavatītyabhiprāyaḥ /",
  "SA10canprasu:6927": "yacchubhaṃ pratītya yacchubhamapekṣya aśubhaṃ prajñapayemahi, aśubhaṃ vyavasthāpayemahi /",
  "SA10canprasu:6928": "atrāpi yacchabdena anantarasya [Pp_201] śubhasya parāmarśaḥ /",
  "SA10canprasu:6929": "prajñapayemahītyanena ca uttarasyāśubhasya saṃbandhaḥ /",
  "SA10canprasu:6930": "yataścaivamaśubhasya prajñaptau saṃbandhyantaramapekṣaṇīyaṃ śubhākhyaṃ padārthāntaraṃ nāsti,",
  "SA10canprasu:6931": "tasmādaśubhaṃ naiva vidyate // 11 //",
  "SA10canprasu:6932": "yataścaivaṃ śubhāśubhayorasaṃbhavaḥ, ataḥ-",
  "SA10canprasu:6933": "avidyamāne ca śubhe kuto rāgo bhaviṣyati /",
  "SA10canprasu:6934": "aśubhe 'vidyamāne ca kuto dveṣo bhaviṣyati // 12 //",
  "SA10canprasu:6935": "śubhāśubhanimittakayo rāgadveṣayoḥ śubhāśubhanimittābhāve sati nirhetukatvānnāsti saṃbhava ityabhiprāyaḥ // 12 //",
  "SA10canprasu:6936": "tadevaṃ śubhāśubhanimittābhāvena rāgadveṣayorabhāvamupapādya viparyāsasvabhāvābhāvapratipādanena mohasyāpyadhunā svabhāvābhāvaṃ pratipādayannāha-",
  "SA10canprasu:6937": "anitye nityamityevaṃ yadi grāho viparyayaḥ /",
  "SA10canprasu:6938": "nānityaṃ vidyate śūnye kuto grāho viparyayaḥ // 13 //",
  "SA10canprasu:6939": "iha catvāro viparyāsā ucyante /",
  "SA10canprasu:6940": "tadyathā- anitye pratikṣaṇavināśini skandhapañcake yo nityamiti grāhaḥ, sa viparyāsaḥ / tathā-",
  "SA10canprasu:6941": "anityasya dhruvā pīḍā pīḍā yasya na tatsukham /",
  "SA10canprasu:6942": "tasmādanityaṃ yatsarvaṃ duḥkhaṃ taditi jāyate //",
  "SA10canprasu:6943": "ityamunā nyāyena yadanityaṃ tadduḥkham,",
  "SA10canprasu:6944": "sarvasaṃskārāśca anityāḥ,",
  "SA10canprasu:6945": "tasmādduḥkhātmake skandhapañcake yaḥ sukhamiti viparīto grāhaḥ,",
  "SA10canprasu:6946": "so 'paro viparyāsaḥ / tathā-",
  "SA10canprasu:6947": "śukraśoṇitasaṃparkabījaṃ viṇmūtravardhitam /",
  "SA10canprasu:6948": "amedhyarūpamājānan rajyase 'tra kayecchayā //",
  "SA10canprasu:6949": "amedhyapuñjapracchanne tatkledārdreṇa carmaṇā /",
  "SA10canprasu:6950": "yaḥ śayīta sa nārīṇāṃ śayīta jaghanodare // ityādi /",
  "SA10canprasu:6951": "evamidaṃ śarīraṃ sarvātmanā satatamaśucisvabhāvam /",
  "SA10canprasu:6952": "tatra yo mohācchucitvena grāho 'bhiniveśaḥ, sa viparyāsaḥ /",
  "SA10canprasu:6953": "tathā pañcaskandhakamātmalakṣaṇavilakṣaṇamasthiratvādudayavyayadharmitvācca nirātmakamātmasvabhāvaśūnyam,",
  "SA10canprasu:6954": "tasmin ya ātmagrāho 'bhiniveśaḥ anātmani ātmābhiniveśaḥ, sa viparyāsaḥ /",
  "SA10canprasu:6955": "ityete catvāro viparyāsāḥ saṃmohasya hetubhūtāḥ //",
  "SA10canprasu:6956": "atredānīṃ vicāryate- yadi nityatvaṃ nityadarśanaṃ svabhāvaśūnyeṣu nityagrāho viparyāsa ityevaṃ vyavasthāpyate,",
  "SA10canprasu:6957": "nanu ca svabhāvaśūnyeṣu skandheṣu anityatvamapi nāsti, iti",
  "SA10canprasu:6958": "nānityaṃ vidyate śūnye kuto grāho viparyayaḥ /",
  "SA10canprasu:6959": "anityatvaṃ hi viparītamapekṣya nityatvaṃ viparyāsa iti vyavasthāpyate /",
  "SA10canprasu:6960": "na ca anityatvaṃ vidyate śūnye /",
  "SA10canprasu:6961": "yadā anityatvasyābhāvaḥ, tadā kutastadvirodhi nityatvaṃ nityadarśanaviparyāso bhaviṣyatīti bhāvaḥ /",
  "SA10canprasu:6962": "[Pp_202] tasmānnāsti viparyāsaḥ /",
  "SA10canprasu:6963": "yathā ca anityatvaṃ śūnye na saṃbhavati bhāvasvabhāvarahite sasvabhāvena anutpanne,",
  "SA10canprasu:6964": "evaṃ duḥkhatvamapi na saṃbhavati,",
  "SA10canprasu:6965": "aśucitvamapi nāsti /",
  "SA10canprasu:6966": "anātmakatvamapi nāsti /",
  "SA10canprasu:6967": "yadā ca svabhāvaśūnyatvādduḥkhatvādikaṃ nāsti,",
  "SA10canprasu:6968": "tadā kutastadvipakṣabhūtā nityasukhaśucyātmaviparyāsā bhaviṣyanti?",
  "SA10canprasu:6969": "tasmāt santi viparyāsāḥ svarūpataḥ /",
  "SA10canprasu:6970": "tadabhāve kuto bhaviṣyatyavidyā? hetvabhāvāt /",
  "SA10canprasu:6971": "yathoktaṃ bhagavatā-",
  "SA10canprasu:6972": "avidyayā naiva kadāci vidyate avidyata pratyayasaṃbhavaśca /",
  "SA10canprasu:6973": "avidyamāneyamavidya loke tasmānmayā ukta avidya eṣā //",
  "SA10canprasu:6974": "tathā-",
  "SA10canprasu:6975": "kathaṃ bhagavan moho dhāraṇīpadam? bhagavānāha- atyantamukto hi mañjuśrīḥ mohaḥ, tenocyate mohaḥ /",
  "SA10canprasu:6976": "ityādinā viparyaya iti vyavasthāpyate // 13 //",
  "SA10canprasu:6977": "nanu evaṃ sati svabhāvena avidyamāne padārthe anityamityapi grāho na saṃbhavati iti asāvapi kasmānna viparyāsa iti vyavasthāpyate iti pratipādayannāha-",
  "SA10canprasu:6978": "anitye nityamityevaṃ yadi grāho viparyayaḥ /",
  "SA10canprasu:6979": "anityamityapi grāhaḥ śūnye kiṃ na viparyayaḥ // 14 //",
  "SA10canprasu:6980": "yadā ca ubhayasyāpi vaiparītyaṃ nityasya anityasya ca,",
  "SA10canprasu:6981": "tadā tadvayatiriktaṃ tṛtīyamaparaṃ nāsti yanna viparyayaḥ syāt /",
  "SA10canprasu:6982": "yadā ca aviparyāso nāsti, tadā kimapekṣo viparyāsaḥ syāditi /",
  "SA10canprasu:6983": "tasmādamunāpi nyāyena nāsti viparyayaḥ /",
  "SA10canprasu:6984": "tasyābhāvācca nāstyavidyā svarūpataḥ /",
  "SA10canprasu:6985": "yathā ca anitye nityamityevaṃ grāho viparyāso na saṃbhavati, evaṃ śeṣaviparyāsāsaṃbhave 'pi yojyam /",
  "SA10canprasu:6986": "ata evoktaṃ bhagavatā āryadṛḍhāśayaparipṛcchāyām-",
  "SA10canprasu:6987": "bhagavānāha- kimetat kulaputra tasya bhavati yo mārgeṇa niḥsaraṇaṃ paryeṣate?",
  "SA10canprasu:6988": "na kulaputra tathāgatena rañjanīyān dharmān parivarjya rāgaprahāṇaṃ prajñaptam,",
  "SA10canprasu:6989": "evaṃ na doṣaṇīyān mohanīyāna dharmān parivarjya tathāgatena doṣamohaprahāṇaṃ prajñaptam /",
  "SA10canprasu:6990": "tat kasmāddhetoḥ?",
  "SA10canprasu:6991_0": "na kulaputra tathāgatāḥ kasyaciddharmasya utsargāya vā pratilambhāya vā dharmaṃ deśayanti",
  "SA10canprasu:6991_1": "na parijñāyai na prahāṇāya na sākṣātkriyāyai nābhisamayāya na saṃsāracaraṇatāyai",
  "SA10canprasu:6991_2": "na nirvāṇagamanatāyai notkṣepāya na prabhedāya /",
  "SA10canprasu:6992": "na hi kulaputra dvayaprabhāvitā tathāgatadharmatā /",
  "SA10canprasu:6993": "tatra ye dvaye caranti, na te samyakprayuktāḥ /",
  "SA10canprasu:6994": "mithyāprayuktāste vaktavyāḥ /",
  "SA10canprasu:6995": "katamacca kulaputra dvayam? ahaṃ rāgaṃ prahāsyāmīti dvayametat /",
  "SA10canprasu:6996": "ahaṃ dveṣaṃ prahāsyāmīti dvayametat /",
  "SA10canprasu:6997": "ahaṃ mohaṃ prahāsyāmīti dvayametat /",
  "SA10canprasu:6998": "ye evaṃprayuktāḥ, na te samyakprayuktā /",
  "SA10canprasu:6999": "mithyāprayuktāste veditavyāḥ //",
  "SA10canprasu:7000": "[Pp_203]",
  "SA10canprasu:7001": "tadyathāpi nāma kulaputra kaścideva puruṣo māyākāranāṭake pratyupasthite māyākāranirmitāṃ striyaṃ dṛṣṭvā rāgacittamutpādayet /",
  "SA10canprasu:7002": "sa rāgaparītacittaḥ parṣacchāradyabhayena utthāyāsanādapakramet /",
  "SA10canprasu:7003": "so 'pakramya tāmeva striyamaśubhato manasi kuryādanityato duḥkhataḥ śūnyato 'nātmato manasi kuryāt /",
  "SA10canprasu:7004": "bhagavānāha- evameva kulaputra ihaike bhikṣubhikṣuṇyupāsakopāsikā draṣṭavyāḥ,",
  "SA10canprasu:7005": "ye 'nutpannān dharmānajātānaśubhato manasi kurvanti,",
  "SA10canprasu:7006": "anityato duḥkhato 'nātmato manasi kurvanti /",
  "SA10canprasu:7007": "nāhaṃ teṣāṃ mohapuruṣāṇāṃ mārgabhāvanāṃ vadāmi /",
  "SA10canprasu:7008": "mithyāprayuktāste veditavyāḥ //",
  "SA10canprasu:7009": "tadyathāpi nāma kulaputra kaścideva puruṣaḥ suptaḥ svapnāntare svagṛhe rājabhāryāṃ paśyet /",
  "SA10canprasu:7010": "sa tayā sārdhaṃ śayyāṃ kalpayet /",
  "SA10canprasu:7011": "smṛtisaṃmoṣāccaivaṃ kalpayet- viruddho 'smīti /",
  "SA10canprasu:7012": "sa bhītasrastaḥ palāyet, mā māṃ rājā vidhyet, sa mā māṃ jīvitād vyavaropayet /",
  "SA10canprasu:7013": "tat kiṃ manyase kulaputra api nu sa puruṣo bhītasrastaḥ palāyamānastato rājabhāryānidānabhayātparimucyeta? āha- no bhagavan /",
  "SA10canprasu:7014": "tatkasya hetoḥ?",
  "SA10canprasu:7015": "tathā hi bhagavaṃstena puruṣeṇa astriyāṃ strīsaṃjñā utpāditā, abhūtaṃ ca parikalpitam /",
  "SA10canprasu:7016": "bhagavānāha- evameva kulaputra ihaike bhikṣubhikṣuṇyupāsakopāsikā draṣṭavyāḥ,",
  "SA10canprasu:7017": "ye arāge rāgasaṃjñāmutpādya rāgabhayabhītā rāganiḥsaraṇaṃ paryeṣante /",
  "SA10canprasu:7018": "evamadoṣe doṣasaṃjñāmutpādya doṣabhayabhītā doṣaniḥsaraṇaṃ paryeṣante /",
  "SA10canprasu:7019": "amohe mohasaṃjñāmutpādya mohabhayabhītā mohaniḥsaraṇaṃ paryeṣante /",
  "SA10canprasu:7020": "nāhaṃ teṣāṃ mohapuruṣāṇāṃ mārgabhāvanāṃ vadāmi /",
  "SA10canprasu:7021": "mithyāprayuktāste veditavyāḥ //",
  "SA10canprasu:7022": "tadyathāpi nāma kulaputra sa puruṣaḥ abhaye bhayasaṃjñāmutpādayedasatsamāropeṇa /",
  "SA10canprasu:7023": "evameva kulaputra sarvabālapṛthagjanā rāgakoṭiṃ virāgakoṭimaprajānanto rāgakoṭibhayabhītā virāgakoṭiṃ niḥsaraṇaṃ paryeṣante /",
  "SA10canprasu:7024": "doṣakoṭimakiṃcanakoṭimaprajānanto doṣakoṭibhayabhītā akiṃcanakoṭiṃ niḥsaraṇaṃ paryeṣante /",
  "SA10canprasu:7025": "mohakoṭiṃ śūnyatākoṭimaprajānanto mohakoṭibhayabhītāḥ śūnyatākoṭiṃ niḥsaraṇaṃ paryeṣante /",
  "SA10canprasu:7026": "nāhaṃ teṣāṃ kulaputra mohapuruṣāṇāṃ mārgabhāvanāṃ vadāmi /",
  "SA10canprasu:7027": "mithyāprayuktāste veditavyāḥ //",
  "SA10canprasu:7028": "iti vistaraḥ // 14 //",
  "SA10canprasu:7029": "atrāha- yadyapi anitye nityamityevaṃ grāho viparyayo na saṃbhavati, tathāpi eṣa tāvat grāho 'sti /",
  "SA10canprasu:7030": "grāhaśca nāma saṃgrahaṇaṃ bhāvarūpaḥ /",
  "SA10canprasu:7031": "tasya ca avaśyaṃ sādhanena karaṇena bhavitavyaṃ sādhakatamena nityatvādinā /",
  "SA10canprasu:7032": "kartrā ca bhavitavyaṃ svatantreṇa nityātmanā cittena vā /",
  "SA10canprasu:7033": "karmaṇā ca karturīpsitatamena viṣayeṇa rūpādinā /",
  "SA10canprasu:7034": "satyāṃ ca bhāvakaraṇakartṛkarmaṇāṃ siddhau sarvasiddheriṣṭasiddhiḥ syādasmākamiti /",
  "SA10canprasu:7035": "ucyate /",
  "SA10canprasu:7036": "alīkeyaṃ pratyāśā /",
  "SA10canprasu:7037": "nanu ca yathopavarṇitena nyāyena-",
  "SA10canprasu:7038": "yena gṛhṇāti yogrāho grahītā yacca gṛhyate /",
  "SA10canprasu:7039": "upaśāntāni sarvāṇi tasmādgrāho na vidyate // 15 //",
  "SA10canprasu:7040": "iha hi kaścid grahītā yena viśeṣeṇa nityatvādinā karaṇabhūtena kiṃcit karmabhūtaṃ rūpaśabdādikaṃ vastu gṛhṇāti,",
  "SA10canprasu:7041": "tadyathā na saṃbhavati tathā pūrvaṃ pratipāditam / kathaṃ kṛtvā?",
  "SA10canprasu:7042": "anitye nityamityevaṃ yadi grāho viparyayaḥ /",
  "SA10canprasu:7043": "[Pp_204]",
  "SA10canprasu:7044": "ityādinā yathā nityatvādikaṃ karaṇaṃ na saṃbhavati, tathā pratipāditam /",
  "SA10canprasu:7045": "grahītāpi yathā nāsti, tathā-",
  "SA10canprasu:7046": "ātmano 'stitvanāstitve na kathaṃcicca sidhyataḥ /",
  "SA10canprasu:7047": "ityanena pratipāditam/ yacca gṛhyate tadapi nāsti tathā-",
  "SA10canprasu:7048": "rūpaśabdarasasparśā gandhā dharmāśca kevalāḥ /",
  "SA10canprasu:7049": "ityanena pratipāditam /",
  "SA10canprasu:7050": "yadā caivaṃ kartṛkaraṇakarmāṇi na siddhāni, tadā kuto nirhetuko grāho bhaviṣyati? tataśca-",
  "SA10canprasu:7051": "yena gṛhṇāti yo grāho grahītā yacca gṛhyate /",
  "SA10canprasu:7052": "upaśāntāni sarvāṇi",
  "SA10canprasu:7053": "svabhāvena anutpannatvānirvṛtāni sarvāṇītyarthaḥ / yataśca evamevam-",
  "SA10canprasu:7054": "tasmād grāho na vidyate //",
  "SA10canprasu:7055": "athavā /",
  "SA10canprasu:7056": "pratyayaparīkṣādibhiḥ prakaraṇairyasmāt sarveṣāmeva karaṇakartṛkarmaṇāṃ sarvathānutpādaḥ pratipāditaḥ,",
  "SA10canprasu:7057": "tasmāt sarvāṇyetāni bhāvasvarūpavirahādupaśāntāni /",
  "SA10canprasu:7058": "ataśca grāho na vidyate // 15 //",
  "SA10canprasu:7059": "atrāha- vidyanta eva viparyayāḥ, viparītasadbhāvāt /",
  "SA10canprasu:7060": "iha hi viparyāsānugato devadatto nāma vidyate /",
  "SA10canprasu:7061": "na ca vinā viparyāsaiḥ sa viparyāsānugataḥ saṃbhavati /",
  "SA10canprasu:7062": "tasmāt santi viparyāsāḥ viparyastasadbhāvāditi /",
  "SA10canprasu:7063": "ucyate /",
  "SA10canprasu:7064": "iha asmābhiḥ karaṇakartṛkarmaṇāmabhāvāt sarvathā grāha eva nāstīti pratipāditam / tataśca-",
  "SA10canprasu:7065": "avidyamāne grāhe ca mithyā vā samyageva vā /",
  "SA10canprasu:7066": "bhavedviparyayaḥ kasya bhavetkasyāviparyayaḥ // 16 //",
  "SA10canprasu:7067": "samyagvā mithyā vā kasyacit kiṃcidapyagṛhṇataḥ kuto viparītatvamaviparītatvaṃ veti /",
  "SA10canprasu:7068": "tasmānna santi viparyayāḥ // 16 //",
  "SA10canprasu:7069": "api ca /",
  "SA10canprasu:7070": "ime viparyayāḥ kasyacidiṣyamāṇāḥ viparītasya parikalpyeran, aviparītasya vā, viparyasyamānasya vā?",
  "SA10canprasu:7071": "sarvathā ca nopapadyante iti pratipādayannāha-",
  "SA10canprasu:7072": "na cāpi viparītasya saṃbhavanti viparyayāḥ /",
  "SA10canprasu:7073": "na cāpyaviparītasya saṃbhavanti viparyayāḥ // 17 //",
  "SA10canprasu:7074": "na viparyasyamānasya saṃbhavanti viparyayāḥ /",
  "SA10canprasu:7075": "vimṛśasva svayaṃ kasya saṃbhavanti viparyayāḥ // 18 //",
  "SA10canprasu:7076": "tatra tāvadviparītasya viparyayā na saṃbhavanti /",
  "SA10canprasu:7077": "kiṃ kāraṇam? yasmāt, yo hi viparīta, sa viparīta eva /",
  "SA10canprasu:7078": "kiṃ tasya punarapi viparyayasaṃbandhaḥ kuryāt? niṣprayojanatvāt /",
  "SA10canprasu:7079": "aviparītasyāpi viparyayā na yujyante,",
  "SA10canprasu:7080": "vibuddhabuddhinayanānāmapi ajñānanidrātimiropaśamād buddhānāṃ viparyayaprasaṅgāt //",
  "SA10canprasu:7081": "[Pp_205] tathā viparyasyamānasyāpi na santi viparyayāḥ, viparyasyamānasya bhāvasya abhāvāt /",
  "SA10canprasu:7082": "ko hi nāma asāvaparaḥ padārthaḥ, yo viparītāviparītavinirmukto viparyasyamāno nāma bhaviṣyati?",
  "SA10canprasu:7083": "ardhaviparīto viparyasyamāna iti cet,",
  "SA10canprasu:7084": "ardhaviparīto hi nāma yasya kiṃcidviparītaṃ kiṃcidaviparītam /",
  "SA10canprasu:7085": "tatra yadasya kiṃcidviparītaṃ tadviparyāso na viparyāsayati, viparyastatvāt /",
  "SA10canprasu:7086": "yadapyasya aviparītam, tadapi viparyāso na viparyāsayati, aviparyastatvāt /",
  "SA10canprasu:7087": "tasmādviparyasyamānasyāpi kasyacidviparyāsā na saṃbhavanti /",
  "SA10canprasu:7088": "yadā caivaṃ viparītāviparītaviparyasyamānā na saṃbhavanti,",
  "SA10canprasu:7089": "bhavānidānīṃ vimṛśatu svayaṃ prajñayā madhyasthaḥ san kasya saṃbhavanti viparyāsā iti /",
  "SA10canprasu:7090": "tadevamāśrayasyābhāvānna santi viparyayāḥ // 17-18 //",
  "SA10canprasu:7091": "kiṃ cānyat-",
  "SA10canprasu:7092": "anutpannāḥ kathaṃ nāma bhaviṣyanti viparyayāḥ /",
  "SA10canprasu:7093": "viparyayeṣvajāteṣu viparyayagataḥ kutaḥ // 19 //",
  "SA10canprasu:7094": "tatra",
  "SA10canprasu:7095": "na svato jāyate bhāvaḥ parato naiva jāyate /",
  "SA10canprasu:7096": "na svataḥ parataśceti viparyayagataḥ kutaḥ // 20 //",
  "SA10canprasu:7097": "kuto viparīta ityarthaḥ /",
  "SA10canprasu:7098": "tataśca yaduktam- santi viparyayāḥ viparyayagatasadbhāvāditi, tanna yuktam // 19-20 //",
  "SA10canprasu:7099": "yasyāpi kathaṃcidviparyāsacatuṣṭayamastyevetyabhyupagamyate,",
  "SA10canprasu:7100": "tathāpi tasya viparītatvamaśakyamāsthātum /",
  "SA10canprasu:7101": "kiṃ kāraṇam? yasmāt-",
  "SA10canprasu:7102": "ātmā ca śuci nityaṃna sukhaṃ ca yadi vidyate /",
  "SA10canprasu:7103": "ātmā ca śuci nityaṃ ca sukhaṃ ca na viparyayaḥ // 21 //",
  "SA10canprasu:7104": "yadi etāni ātmaśucinityasukhāni viparyāsā iti vyavasthāpyante, kimetāni santi, atha na santi?",
  "SA10canprasu:7105": "yadi vidyante, na tarhi viparyāsāḥ, vidyamānatvādanātmādivat // 21 //",
  "SA10canprasu:7106": "atha na vidyante,",
  "SA10canprasu:7107": "tadā eṣāmavidyamānatvānna kevalaṃ nāsti viparyāsatvam,",
  "SA10canprasu:7108": "viparyāsapratibandhyabhāvādanātmādīnāmapi aviparyāsādīnāṃ nāsti sadbhāva iti pratipādayannāha-",
  "SA10canprasu:7109": "nātmā ca śuci nityaṃ ca sukhaṃ ca yadi vidyate /",
  "SA10canprasu:7110": "anātmāśucyanityaṃ ca naiva duḥkhaṃ ca vidyate // 22 //",
  "SA10canprasu:7111": "yadi ātmā ca śuci nityaṃ ca na vidyate iti manyase,",
  "SA10canprasu:7112": "viparyāsāsaṃbhavāt,",
  "SA10canprasu:7113": "evaṃ sati ātmādīnāmapyabhāvād yadi etadanātmādikamaviparyāsatvena gṛhītam,",
  "SA10canprasu:7114": "tadapi tarhi tyajyatām,",
  "SA10canprasu:7115": "pratiṣedhyābhāve pratiṣedhasyābhāvāt /",
  "SA10canprasu:7116": "yadā caivamanātmādikaṃ na saṃbhavati,",
  "SA10canprasu:7117": "tadā tadapi svarūpato 'vidyamānatvāt ātmādivat kathaṃ na viparyāsaḥ syāt?",
  "SA10canprasu:7118": "tasmāt jātijarāmaraṇasaṃsāracārakāgārabandhanānmumukṣubhiraṣṭāvapyete viparyāsāstyājyāḥ // 22 //",
  "SA10canprasu:7119": "asya ca yathopavarṇitaviparyāsavicārasya avidyādiprahāṇahetutvena mahārthatāṃ pratipādayannāha-",
  "SA10canprasu:7120": "[Pp_206]",
  "SA10canprasu:7121": "evaṃ nirudhyate 'vidyā viparyayanirodhanāt /",
  "SA10canprasu:7122": "avidyāyāṃ niruddhāyāṃ saṃskārādyaṃ nirudhyate // 23 //",
  "SA10canprasu:7123": "yadā ayaṃ yogī yathoditena nyāyena viparyāsān nopalabhate,",
  "SA10canprasu:7124": "tadā evaṃ viparyāsānupalambhanena taddhetukā avidyā nirudhyate /",
  "SA10canprasu:7125": "tannirodhācca saṃskārādayaḥ avidyāhetukā jarāmaraṇaśokaparidevaduḥkhadaurmanasyopāyāsaparyantā dharmā nirudhyante //",
  "SA10canprasu:7126": "avidyā hi sakalasyaiva saṃkleśagaṇasya jātyādiduḥkhasya ca hetubhūtā /",
  "SA10canprasu:7127": "yathā hi kāyendriyahetukāni sarvāṇi rūpīndriyāṇi kāyendriye nirudhyamāne nirudhyante,",
  "SA10canprasu:7128": "evamavidyāhetukāni saṃskārādīni bhavāṅgāni pravartamānāni niyatamavidyāyāṃ niruddhāyāṃ nirudhyante iti pratipādayannāha-",
  "SA10canprasu:7129": "avidyāyāṃ niruddhāyāṃ saṃskārādyaṃ nirudhyate /iti //",
  "SA10canprasu:7130": "atrāha- yadi viparyāsanirodhādavidyā nirudhyate,",
  "SA10canprasu:7131": "asti tarhi avidyā yasyā evaṃ viparyāsanirodhānnirodho bhavati /",
  "SA10canprasu:7132": "na tarhi avidyamānāyā gaganacūtalatāyāḥ prahāṇopāyānveṣamasti /",
  "SA10canprasu:7133": "tasmādvidyate eva avidyā, tannirodhopāyānveṣaṇasadbhāvāt /",
  "SA10canprasu:7134": "tataśca santi taddhetukā rāgādayaḥ kleśāḥ /",
  "SA10canprasu:7135": "kleśāsadbhāvācca astyeva saṃsāre bhavasaṃtatiḥ /",
  "SA10canprasu:7136": "ucyate /",
  "SA10canprasu:7137": "atra hi nāma atimahadanarthapāṇḍityaṃ parasya,",
  "SA10canprasu:7138_0": "yo hi nāma sarvātmanā atyantaduḥkhāyāsakleśāsamañjase saṃsāre nirantaraphullaphalapradasaṃkleśaviṣavṛkṣe",
  "SA10canprasu:7138_1": "parārthodayasaṃbaddhakakṣaiḥ sādhubhiḥ prajñopāyamahānilabalairniḥśeṣaṃ tadunmūlyamānairna",
  "SA10canprasu:7138_2": "kevalaṃ na sāhāyyenāvatiṣṭhante,",
  "SA10canprasu:7139_0": "api khalu tadunmūlakānāmatimahānilabalānāmiva bhāvasadbhāvavādamahāśailāyamāna ivātivirodhitayā",
  "SA10canprasu:7139_1": "avasthito bhavān āhopuruṣikayā tasyaiva kleśaviṣavṛkṣasya jātijarāmaraṇaśokāyāsavisaraduḥkhaikaphalasya",
  "SA10canprasu:7139_2": "sutarāṃ bhāvābhiniveśatoyāsravairāropaṇamādriyate //",
  "SA10canprasu:7140": "api ca /",
  "SA10canprasu:7141": "yadi avidyādīnāṃ saṃkleśānāṃ prahāṇaṃ saṃbhavet, syāt tatprahāṇopāyānveṣaṇam /",
  "SA10canprasu:7142": "na ca teṣāṃ prahāṇaṃ saṃbhavati /",
  "SA10canprasu:7143": "yadi syāt, tadā tattvarūpato vidyamānānāṃ vā syāt, avidyamānānāṃ vā?",
  "SA10canprasu:7144": "kiṃ cātaḥ?",
  "SA10canprasu:7145": "tatra yadi svarūpataḥ sadbhatānāṃ kleśānāṃ prahāṇamiṣyate, tannopapadyate/",
  "SA10canprasu:7146": "kiṃ kāraṇam? yasmāt-",
  "SA10canprasu:7147": "yadi bhūtāḥ svabhāvena kleśāḥ keciddhi kasyacit /",
  "SA10canprasu:7148": "kathaṃ nāma prahīyeran kaḥ svabhāvaṃ prahāsyati // 24 //",
  "SA10canprasu:7149": "svabhāvato vidyamānānāṃ bhāvānāṃ na śakyaḥ svabhāvo vinivartayitum /",
  "SA10canprasu:7150": "na hi kṣityādīnāṃ kaṭhinatvādisvabhāvo nivartate /",
  "SA10canprasu:7151": "evaṃ yadi ime kleśāḥ svabhāvataḥ sadbhūtāḥ syuḥ /",
  "SA10canprasu:7152": "kecidityavidyādayaḥ /",
  "SA10canprasu:7153": "kasyaciditi pudgalasya /",
  "SA10canprasu:7154": "kathaṃ nāma prahīyeran? naiva te kasyacit kathaṃcinnāma prahīyeran /",
  "SA10canprasu:7155": "kasmātpunaḥ na te prahīyante ityāha- kaḥ svabhāvaṃ prahāsyatīti /",
  "SA10canprasu:7156": "svabhāvasya vinivartayitumaśakyatvāt /",
  "SA10canprasu:7157": "ākāśānāvaraṇavinivartanāsaṃbhavavadityabhiprāyaḥ // 24 //",
  "SA10canprasu:7158": "atha svabhāvena asadbhūtā iti vikalpyate, evamapi prahāṇāsaṃbhava evetyāha-",
  "SA10canprasu:7159": "[Pp_207]",
  "SA10canprasu:7160": "yadyabhūtāḥ svabhāvena kleśāḥ keciddhi kasyacit /",
  "SA10canprasu:7161": "kathaṃ nāma prahīyeran ko 'sadbhāvaṃ prahāsyati // 25 //",
  "SA10canprasu:7162": "abhūtā api kleśāḥ svabhāvena avidyamānāḥ aśakyā eva prahātum /",
  "SA10canprasu:7163": "na hi agneḥ śaityamasaṃvidyamānaṃ śakyamapākartum /",
  "SA10canprasu:7164": "evamime 'pi kleśāḥ kecid yadi kasyacit svabhāvato na vidyante, kastān prahāsyati?",
  "SA10canprasu:7165": "naiva kaścit prahāsyati /",
  "SA10canprasu:7166": "tadevamubhayapakṣe 'pi prahāṇāsaṃbhavānnāsti prahāṇaṃ kleśānām /",
  "SA10canprasu:7167": "prahāṇābhāvācca kutaḥ kleśaprahāṇopāyānveṣaṇamiti /",
  "SA10canprasu:7168": "ato yaduktam- vidyanta eva avidyādayaḥ kleśāḥ, tatprahāṇopāyānveṣaṇāditi, tadayuktamiti /",
  "SA10canprasu:7169": "yathoktamāryasamādhirāje-",
  "SA10canprasu:7170": "yo rajyeta, yatra vā rajyeta, yena vā rajyeta /",
  "SA10canprasu:7171": "yo duṣyeta, yatra vā duṣyeta, yena vā duṣyeta /",
  "SA10canprasu:7172": "yo muhyeta yatra vā muhyeta, yena vā muhyeta /",
  "SA10canprasu:7173": "sa taṃ dharma na samanupaśyati, taṃ dharmaṃ nopalabhate /",
  "SA10canprasu:7174": "sa taṃ dharmamasamanupaśyan anupalabhamāno 'rakto 'duṣṭo 'mūḍho 'viparyastacittaḥ samāhita ityucyate /",
  "SA10canprasu:7175": "tīrṇaḥ pāraga ityucyate /",
  "SA10canprasu:7176": "kṣemaprāpta ityucyate // iti vistaraḥ /",
  "SA10canprasu:7177": "tathā-",
  "SA10canprasu:7178": "ādarśapṛṣṭhe tatha tailapātre nirīkṣate nārimukhaṃ svalaṃkṛtam /",
  "SA10canprasu:7179": "so tatra rāgaṃ janayitva bālo pradhāvito kāmi gaveṣamāṇo //",
  "SA10canprasu:7180": "mukhasya saṃkrānti yadā na vidyate bimbe mukhaṃ naiva kadāci labhyate /",
  "SA10canprasu:7181": "mūḍho yathā so janayeta rāgaṃ tathopamān jānatha sarvadharmān // ityādi /",
  "SA10canprasu:7182": "tathā-",
  "SA10canprasu:7183": "rūpeṇa darśitā bodhī bodhaye rūpa darśitam /",
  "SA10canprasu:7184": "viṣabhāgena śabdena uttaro dharmu deśitaḥ //",
  "SA10canprasu:7185": "śabdena uttaraṃ rūpaṃ gambhīraṃ ca svabhāvataḥ /",
  "SA10canprasu:7186": "samaṃ rūpaṃ ca bodhiśca nānātvaṃ na sa labhyate //",
  "SA10canprasu:7187": "yathā nirvāṇu gambhīraṃ śabdena saṃprakāśitam /",
  "SA10canprasu:7188": "labhyate na ca nirvāṇaṃ sa ca śabdo na labhyate /",
  "SA10canprasu:7189": "śabdaścāpi nirvāṇaṃ ca ubhayaṃ tanna labhyate /",
  "SA10canprasu:7190": "evaṃ śūnyeṣu dharmeṣu nirvāṇaṃ saṃprakāśitam //",
  "SA10canprasu:7191": "[Pp_208]",
  "SA10canprasu:7192": "nirvāṇaṃ nivṛttireva nirvāṇaṃ ca na labhyate /",
  "SA10canprasu:7193": "apravṛttirhi dharmāṇāṃ yathā paścāttathā purā //",
  "SA10canprasu:7194": "sarvadharmāḥ svabhāvena nirvāṇasamasādṛśāḥ /",
  "SA10canprasu:7195": "jñātā naiṣkramyasārehi ye yuktā buddhabodhaye //",
  "SA10canprasu:7196": "tathā-",
  "SA10canprasu:7197": "jñānena jānāmyahu skandhaśūnyatāṃ jñātvā ca kleśehi na saṃvasāmi /",
  "SA10canprasu:7198": "vyāhāramātreṇa hi vyāharāmi parinirvṛto lokamimaṃ carāmi //",
  "SA10canprasu:7199": "tathā-",
  "SA10canprasu:7200": "parinirvṛta loki te śūrā yehi svabhāvata jñātibhi dharmāḥ /",
  "SA10canprasu:7201": "kāmaguṇairhi caranti asaṅgāḥ saṅgu vivarjiya sattva vinenti //",
  "SA10canprasu:7202": "iti // 25 //",
  "SA10canprasu:7203": "ityācāryacandrakīrtipādoparacitāyāṃ prasannapadāyāṃ madhyamakavṛttau viparyāsaparīkṣā nāma trayoviṃśatitamaṃ prakaraṇam //",
  "SA10canprasu:7204": "[Pp_209]",
  "SA10canprasu:7205": "24",
  "SA10canprasu:7206": "āryasatyaparīkṣā caturviṃśatitamaṃ prakaraṇam /",
  "SA10canprasu:7207": "atrāha-",
  "SA10canprasu:7208": "yadi śūnyamidaṃ sarvamudayo nāsti na vyayaḥ /",
  "SA10canprasu:7209": "caturṇāmāryasatyānāmabhāvaste prasajyate // 1 //",
  "SA10canprasu:7210": "yadi yuktyā nopapadyate iti kṛtvā sarvamidaṃ bāhyamādhyātmikaṃ bhāvajātaṃ śūnyamiti pratipāditam,",
  "SA10canprasu:7211": "nanu ca evaṃ sati bahavaśca mahāntaśca doṣā bhavata āpadyante /",
  "SA10canprasu:7212": "kathaṃ kṛtvā?",
  "SA10canprasu:7213": "yadi sarvamidaṃ śūnyaṃ syāt,",
  "SA10canprasu:7214": "tadā yacchūnyaṃ tannāsti,",
  "SA10canprasu:7215": "yacca nāsti,",
  "SA10canprasu:7216": "tadavidyamānatvād vandhyāputravannaivotpadyate na cāpi nirudhyate,",
  "SA10canprasu:7217": "iti na kasyacitpadārthasya udayo vyayaśca /",
  "SA10canprasu:7218": "tadabhāvācca caturṇāmāryasatyānāmabhāvaḥ te śūnyavādinaḥ prasajyate /",
  "SA10canprasu:7219": "kathaṃ kṛtvā?",
  "SA10canprasu:7220": "iha hi pūrvahetujanitāḥ pratītyasamutpannāḥ pañcopādānaskandhāḥ duḥkhaduḥkhatayā vipariṇāmaduḥkhatayā saṃskāraduḥkhatayā ca pratikūlavartitvācca pīḍātmakatvena duḥkhamityucyate /",
  "SA10canprasu:7221": "etacca duḥkhamāryā eva viparyāsaprahāṇe sati duḥkhamiti saṃjānate,",
  "SA10canprasu:7222": "na anāryāḥ,",
  "SA10canprasu:7223": "viparyāsānugatatvāt,",
  "SA10canprasu:7224": "yathādarśanaṃ ca padārthasvabhāvavyavasthānāt /",
  "SA10canprasu:7225": "yathā hi viparyastendriyāṇāṃ madhurasvabhāvamapi guḍaśarkarādikaṃ tiktatayā upalabhamānānāṃ jvarādirogāturāṇāṃ tiktataiva satyaṃ tajjñānāpekṣayā,",
  "SA10canprasu:7226": "mādhuryam,",
  "SA10canprasu:7227": "tenātmanā tasya vastuno 'nupalabhyamānatvāt,",
  "SA10canprasu:7228": "evamihāpi yadyapi pañcopādānaskandhā duḥkhasvabhāvā bhavanti,",
  "SA10canprasu:7229": "tathāpi ye etān duḥkhātmakān paśyanti,",
  "SA10canprasu:7230": "teṣāmeva duḥkhaṃ vyavasthāpyate,",
  "SA10canprasu:7231": "na viparyāsānugamādanyathopalabhamānānāmiti /",
  "SA10canprasu:7232": "ataḥ āryāṇāmeva duḥkhātmatā satyamiti kṛtvā duḥkhamāryasatyamityucyate /",
  "SA10canprasu:7233": "nanu ca anāryairduḥkhā vedanā duḥkhamiti paricchidyate iti,",
  "SA10canprasu:7234": "evaṃ tatkathaṃ duḥkhamāryāṇāmeva satyam? satyam /",
  "SA10canprasu:7235": "na hi duḥkhaiva vedanā kevalaṃ duḥkhasatyam,",
  "SA10canprasu:7236": "kiṃ tarhi pañcāpyupādānaskandhāḥ,",
  "SA10canprasu:7237": "ityataḥ āryāṇāmeva tat satyamiti kṛtvā āryasatyamiti vyavasthāpyate / yathoktam-",
  "SA10canprasu:7238": "ūrṇāpakṣma yathaiva hi karatalasaṃsthaṃ na vi(ve?)dyate puṃbhiḥ /",
  "SA10canprasu:7239": "akṣigataṃ tu tadeva hi janayatyaratiṃ ca pīḍāṃ ca //",
  "SA10canprasu:7240": "karatalasadṛśo bālo na vetti saṃskāraduḥkhatāpakṣma /",
  "SA10canprasu:7241": "akṣisadṛśastu vidvān tenaivodvejate gāḍham // iti /",
  "SA10canprasu:7242": "tasmādāryāṇāmeva tadduḥkhasatyamiti duḥkhamāryasatyamiti vyavasthāpyate //",
  "SA10canprasu:7243": "kadā ca tadduḥkhamāryasatyaṃ yujyate? yadā saṃskārāṇāmudayavyayau saṃbhavataḥ /",
  "SA10canprasu:7244": "yadā tu śūnyatvānna kiṃcidutpadyate nāpi kiṃcinnirudhyate, tadā nāsti duḥkham //",
  "SA10canprasu:7245": "asati ca duḥkhe kutaḥ samudayasatyam?",
  "SA10canprasu:7246": "yato hi hetorduḥkham, samudeti samutpadyate sa hetuḥ tṛṣṇākarmakleśalakṣaṇaḥ samudaya ityucyate /",
  "SA10canprasu:7247": "yadā tu phalabhūtaṃ duḥkhasatyaṃ nāsti,",
  "SA10canprasu:7248": "tadā phalarahitasya hetukatvānupapatteḥ samudayo 'pi nāsti //",
  "SA10canprasu:7249": "[Pp_210]",
  "SA10canprasu:7250": "duḥkhasya ca vigamaḥ apunarutpādaḥ nirodha ityucyate /",
  "SA10canprasu:7251": "yadā tu duḥkhameva nāsti, tadā kasya nirodhaḥ syāditi? ato duḥkhanirodho 'pi na saṃbhavati /",
  "SA10canprasu:7252": "asati hi duḥkhe nirodhasatyasyāpyabhāvaḥ /",
  "SA10canprasu:7253": "asati ca duḥkhanirodhe kuto duḥkhanirodhagāminī āryāṣṭāṅgamārgānugā pratipad bhaviṣyatīti mārgasatyamapi nāstīti /",
  "SA10canprasu:7254": "tadevaṃ śūnyatvaṃ bhāvānāṃ bruvataḥ caturṇāmāryasatyānāmabhāvaḥ prasajyate // 1 //",
  "SA10canprasu:7255": "tataśca ko doṣa iti? ucyate-",
  "SA10canprasu:7256": "parijñā ca prahāṇaṃ ca bhāvanā sākṣikarma ca /",
  "SA10canprasu:7257": "caturṇāmāryasatyānāmabhāvānnopapadyate // 2 //",
  "SA10canprasu:7258_0": "caturṇāmāryasatyānāmabhāvaprasaṅge sati yadetadanityādibhirākārairduḥkhasatyaparijñānaṃ",
  "SA10canprasu:7258_1": "duḥkhasamudayasya ca prahāṇaṃ duḥkhanirodhagāminyāśca pratipado bhāvanā duḥkhanirodhasya",
  "SA10canprasu:7258_2": "ca sākṣikarma sākṣātkaraṇam,",
  "SA10canprasu:7259": "tannopapadyate // 2 //",
  "SA10canprasu:7260": "yadi duḥkhādīnāmāryasatyānāmabhāve sati parijñānādikaṃ nāsti, tadā ko doṣa iti? ucyate-",
  "SA10canprasu:7261": "tadabhāvānna vidyante catvāryāryaphalāni ca /",
  "SA10canprasu:7262": "phalābhāve phalasthā no na santi pratipannakāḥ // 3 //",
  "SA10canprasu:7263": "saṃgho nāsti na cetsanti te 'ṣṭau puruṣapudgalāḥ /",
  "SA10canprasu:7264": "abhāvāccāryasatyānāṃ saddharmo 'pi na vidyate // 4 //",
  "SA10canprasu:7265": "dharme cāsati saṃghe ca kathaṃ buddho bhaviṣyati /",
  "SA10canprasu:7266": "yadā caivaṃ duḥkhaparijñānādikaṃ nāsti,",
  "SA10canprasu:7267": "tadā,",
  "SA10canprasu:7268": "asminnasati srotaāpattisakṛdāgāmyanāgāmyarhatphalākhyaṃ phalacatuṣṭayaṃ nopapadyate /",
  "SA10canprasu:7269": "kathaṃ kṛtvā? iha kleśānāṃ prahāṇaṃ saṃpiṇḍitaṃ phalākhyaṃ pratilabhate /",
  "SA10canprasu:7270": "tadyathā- saṃyojanatrayaprahāṇe sati ṣoḍaśe mārge anvayajñānakṣaṇe yat kleśaprahāṇaṃ tat srotaāpattiphalam /",
  "SA10canprasu:7271": "kāmāvacarāṇāṃ bhāvanāprahātavyānāṃ kleśānāmadhimātramadhyamṛdūnāṃ prakārāṇāṃ punaradhimātramadhyamṛduprakārabhedena pratyekaṃ bhidyamānānāṃ nava prakārā bhavanti /",
  "SA10canprasu:7272": "tatra kāmāvacaraṣaṣṭhakleśaprakāraparikṣaye vimuktimārge yat prahāṇaṃ tat sakṛdāgāmiphalam /",
  "SA10canprasu:7273": "teṣāmeva kāmāvacarāṇāṃ navamaprakārakleśaparikṣaye vimuktimārge yat kleśaprahāṇaṃ tadanāgāmiphalam /",
  "SA10canprasu:7274_0": "rūpārūpyāvacarāṇāṃ kleśānāṃ bhāvanāprahātavyānāṃ bhūmau bhūmau navaprakārabhedabhinnānāṃ",
  "SA10canprasu:7274_1": "yāvannaivasaṃjñānāsaṃjñāyatanabhūmikanavamakleśaprakāraparikṣaye vimuktimārge yat",
  "SA10canprasu:7274_2": "prahāṇaṃ tadarhatphalam /",
  "SA10canprasu:7275": "ityetāni catvāri phalāni /",
  "SA10canprasu:7276": "tānyetāni kathaṃ yujyante?",
  "SA10canprasu:7277": "yadi duḥkhasya parijñānaṃ saṃbhavati,",
  "SA10canprasu:7278": "samudayasya prahāṇam,",
  "SA10canprasu:7279": "nirodhasya sākṣātkaraṇam,",
  "SA10canprasu:7280": "āryamārgasya ca bhāvanā bhavati /",
  "SA10canprasu:7281": "yadā tu duḥkhādīnāmāryasatyānāmabhāve sati duḥkhaparijñānādikaṃ nāsti,",
  "SA10canprasu:7282": "tadā na santi tāni catvāri phalāni /",
  "SA10canprasu:7283": "caturṇā ca phalānāmabhāve sati ye teṣu vyavasthitāḥ phalasthāścatvāra āryapudgalāḥ, te na santi /",
  "SA10canprasu:7284": "ata eva ca pratipannakā api catvāra āryapudgalā na saṃvidyante //",
  "SA10canprasu:7285": "[Pp_211]",
  "SA10canprasu:7286": "iha hi ṣoḍaśāt mārge 'nvayajñānakṣaṇāt pūrve ye pañcadaśa kṣāntijñānakṣaṇāḥ,",
  "SA10canprasu:7287": "tadyathā- traidhātukaduḥkhābhisamaye duḥkhasatyālambanāścatvāraḥ kṣāntijñānakṣaṇāḥ /",
  "SA10canprasu:7288": "tatra katame traidhātukaduḥkhābhisamaye catvāraḥ kṣāntijñānakṣaṇāḥ?",
  "SA10canprasu:7289_0": "tadyathā- kāmāvacaraduḥkhadarśanaprahātavyasatkāyāntagrāhamithyādṛṣṭidṛṣṭiparāmarśaśīlavrataparāmarśavicikitsārāgapratighamānāvidyākhyadaśānuśayapratipakṣaḥ",
  "SA10canprasu:7289_1": "anityaduḥkhaśūnyānātmākārotpannaḥ kāmāvacaraduḥkhasatyālambanaḥ ānantaryamārgalakṣaṇaḥ",
  "SA10canprasu:7289_2": "duḥkhe dharmajñānakṣāntikṣaṇaḥ ekaḥ /",
  "SA10canprasu:7290": "tadālambanākāra eva ca vimuktimārgalakṣaṇaḥ duḥkhe dharmajñānakṣaṇaḥ dvitīyaḥ /",
  "SA10canprasu:7291": "evaṃ rūpārūpyāvacaraduḥkhasatyālambanaḥ pratighavarjitānantaroktāṣṭādaśānuśayapratipakṣaḥ duḥkhādyākārotpannaḥ ānantaryamārgalakṣaṇaḥ duḥkhe anvayajñānakṣāntikṣaṇastṛtīyaḥ /",
  "SA10canprasu:7292": "tadālambanākāra eva ca vimuktimārgalakṣaṇaḥ duḥkhe 'nvayajñānakṣaṇaścaturthaḥ //",
  "SA10canprasu:7293": "yathā caite traidhātukāvacaraduḥkhasatyābhisamaye kṣāntijñānakṣaṇāścatvāraḥ,",
  "SA10canprasu:7294_0": "evaṃ kāmāvacarasamudayadarśanaprahātavyamithyādṛṣṭidṛṣṭiparāmarśavicikitsārāgapratighamānāvidyākhyasaptānuśayapratipakṣaḥ",
  "SA10canprasu:7294_1": "hetusamudayaprabhavapratyayākārotpannaḥ kāmāvacarasamudayasatyālambanaḥ ānantaryamārgalakṣaṇaḥ",
  "SA10canprasu:7294_2": "samudaye dharmajñānakṣāntikṣaṇaḥ ekaḥ /",
  "SA10canprasu:7295": "tadālambanākāra eva ca vimuktimārgalakṣaṇaḥ samudaye dharmajñānakṣayo dvitīyaḥ /",
  "SA10canprasu:7296_0": "evaṃ rūpārūpyāvacarasamudayasatyālambanaḥ pratighavarjitānantaroktadvādaśānuśayapratipakṣaḥ",
  "SA10canprasu:7296_1": "samudayasatyākārotpannaḥ ānantaryamārgalakṣaṇaḥ samudaye 'nvayajñānakṣāntikṣaṇastṛtīyaḥ /",
  "SA10canprasu:7297": "tadālambanākāra eva ca vimuktimārgalakṣaṇaḥ samudaye 'nvayajñānakṣaṇaścaturthaḥ /",
  "SA10canprasu:7298": "ityete traidhātukāvacaraduḥkhasamudayasatyābhisamaye catvāraḥ kṣaṇāḥ //",
  "SA10canprasu:7299": "yathā caite catvāraḥ kṣaṇāḥ traidhātukaduḥkhasamudayasatyābhisamaye,",
  "SA10canprasu:7300_0": "evaṃ kāmāvacaraduḥkhanirodhadarśanaprahātavyasamudayoktasaptānuśayapratipakṣaḥ nirodhaśāntapraṇītaniḥsaraṇākārotpannaḥ",
  "SA10canprasu:7300_1": "kāmāvacaraduḥkha nirodhasatyālambanaḥ ānantaryamārgalakṣaṇaḥ nirodhe dharmajñānakṣāntikṣaṇaḥ ekaḥ /",
  "SA10canprasu:7301": "tadālambanākāra eva ca vimuktimārgalakṣaṇaḥ nirodhe dharmajñānakṣaṇaḥ dvitīyaḥ /",
  "SA10canprasu:7302": "etaireva ākāraiḥ rūpārūpyāvacaraduḥkhanirodhasatyālambanaḥ pratighavarjitadvādaśānuśayapratipakṣaḥ ānantaryamārgalakṣaṇaḥ nirodhe anvayajñānakṣāntikṣaṇastṛtīyaḥ /",
  "SA10canprasu:7303": "tadālambanākāra eva ca vimuktimārgalakṣaṇaḥ nirodhe anvayajñānakṣaṇaścaturthaḥ /",
  "SA10canprasu:7304": "ityete traidhātukāvacaraduḥkhanirodhasatyābhisamaye catvāraḥ kṣaṇāḥ //",
  "SA10canprasu:7305_0": "evaṃ kāmāvacaraduḥkhanirodhagāmimārgadarśanaprahātavyanirodhoktānuśayeṣu śīlavrataparāmarśamaṣṭamaṃ",
  "SA10canprasu:7305_1": "prakṣipya aṣṭānuśayapratipakṣaḥ mārganyāyapratiopannairyāṇikākārotpannaḥ kāmāvacaraduḥkhanirodhagāmimārgālambanaḥ",
  "SA10canprasu:7305_2": "ānantaryamārgalakṣaṇaḥ mārge dharmajñānakṣāntikṣaṇaḥ ekaḥ /",
  "SA10canprasu:7306": "tadālambanākāra eva ca vimuktimārgalakṣaṇaḥ mārge dharmajñānakṣaṇaḥ dvitīyaḥ /",
  "SA10canprasu:7307": "etairevākāraiḥ rūpārūpyāvacaraduḥkhanirodhagāmimārgālambanaḥ pratighavarjitacaturdaśānuśayapratipakṣaḥ ānantaryamārgalakṣaṇo mārge 'nvayajñānakṣāntikṣaṇaḥ tṛtīyaḥ /",
  "SA10canprasu:7308": "ityete pañcadaśa kṣaṇāḥ darśanamārgābhidhānāḥ //",
  "SA10canprasu:7309": "evaṃ vyavasthitaḥ āryaḥ srotaāpattiphalasākṣātkriyāyai pratipannakaḥ ityucyate /",
  "SA10canprasu:7310": "ṣoḍaśe tu mārge 'nvayajñānasthitaḥ sa srotaāpanna ityucyate //",
  "SA10canprasu:7311": "[Pp_212]",
  "SA10canprasu:7312": "ta ete aṣṭāśītiranuśayāḥ satyānāṃ darśanamātreṇa bhāvanāmanapekṣyaiva prahīyante iti kṛtvā darśanaprahātavyā ityucyante /",
  "SA10canprasu:7313": "yathādṛṣṭasatyākārabhāvanayā tu ye paścātprahīyante te bhāvanāprahātavyāḥ /",
  "SA10canprasu:7314": "te ca daśānuśayā bhavanti /",
  "SA10canprasu:7315": "kāmāvacarā rāgapratighamānāvidyāḥ /",
  "SA10canprasu:7316": "rūpāvacarā eva pratighavarjitāsrayaḥ /",
  "SA10canprasu:7317": "ārūpyāvacarāśca trayaḥ ete eveti daśa bhavanti /",
  "SA10canprasu:7318": "ete ca yathoktena nyāyena bhūmau bhūmau navadhā bhidyante,",
  "SA10canprasu:7319": "kāmadhātau caturṣu dhyāneṣu, caturṣvārūpyeṣu /",
  "SA10canprasu:7320": "ekaikasya ca kleśaprakārasya prahāṇārthamānantaryavimuktimārgabhedena dvau dvau jñānakṣaṇau vyavasthāpyete kleśakṣaṇaviparyayeṇa /",
  "SA10canprasu:7321": "adhimātrādhimātro hi kleśaprakāraḥ mṛdumṛdubhyāmānantaryavimuktimārgābhyāṃ prahīyate /",
  "SA10canprasu:7322": "yāvanmṛdumṛdukleśaprakāro 'dhimātrādhimātrābhyāṃ jñānakṣaṇābhyāṃ prahīyate /",
  "SA10canprasu:7323": "sthūlaṃ hi malamalpaprayatnasādhyam,",
  "SA10canprasu:7324": "sūkṣmaṃ tu mahāyatnasādhyaṃ rajakavastradhāvanasādharmyeṇeti vijñeyam //",
  "SA10canprasu:7325": "tatra darśanamārgādūrdhvaṃ kāmāvacarabhāvanāprahātavyaṣaṣṭhakleśaprakārapratipakṣavimuktimārgākhyajñānakṣaṇādarvāg jñānakṣaṇāvasthitaḥ āryaḥ sakṛdāgāmiphalapratipannaka ityucyate /",
  "SA10canprasu:7326": "sakṛdimaṃ lokamāgatya parinirvāṇāt sakṛdāgāmītyucyate,",
  "SA10canprasu:7327": "tatphalārthaṃpratipannakaḥ prayogasthaḥ sakṛdāgāmiphalapratipannaka ityucyate /",
  "SA10canprasu:7328": "ṣaṣṭhe tu kṣaṇe sakṛdāgāmītyucyate //",
  "SA10canprasu:7329": "ṣaṣṭhāt kṣaṇādūrdhva navamakleśaprakāraprahāṇavimuktimārgakṣaṇādarvāgjñānakṣaṇeṣu vartamānaḥ āryaḥ anāgāmiphalapratipannaka ityucyate /",
  "SA10canprasu:7330": "anāgatya imaṃ lokaṃ tatraiva parinirvāṇādanāgāmītyucyate /",
  "SA10canprasu:7331": "tatphalārthaṃ pratipannakaḥ prayogasthaḥ anāgāmiphalapratipannaka ityucyate /",
  "SA10canprasu:7332": "navame tu kṣaṇe anāgāmītyucyate //",
  "SA10canprasu:7333_0": "kāmāvacaranavamavimuktimārgakṣaṇādūrdhvaṃ naivasaṃjñānāsaṃjñātayanabhūmikanavamakleśaprakāraprahāṇavimuktimārgakṣaṇādarvāgjñānakṣaṇeṣu",
  "SA10canprasu:7333_1": "vartamānaḥ āryaḥ arhatphalapratipannakaḥ ityucyate /",
  "SA10canprasu:7334": "sadevamānuṣāsurāllokāt pūjārhatvādarhannityucyate /",
  "SA10canprasu:7335": "tatphalārthaṃ pratipannakaḥ prayogasthaḥ arhatphalapratipannakaḥ ityucyate /",
  "SA10canprasu:7336": "bhavāgrikanavamakleśaprakāraprahāṇāttu navamavimuktimārge vyavasthitaḥ arhan bhavati //",
  "SA10canprasu:7337": "ta ete catvāraḥ pratipannakāḥ pudgalāḥ,",
  "SA10canprasu:7338": "catvāraśca phalasthāḥ ityete aṣṭau mahāpuruṣapudgalā bhavanti /",
  "SA10canprasu:7339": "paramadakṣiṇārhā uktā bhagavatā / yathoktaṃ sūtre-",
  "SA10canprasu:7340": "pṛṣṭaḥ sa devarājena śakreṇa vaśavartinā /",
  "SA10canprasu:7341": "kṛṣatāṃ yajamānānāṃ prāṇināṃ puṇyakāṅkṣiṇām //",
  "SA10canprasu:7342": "kurvatāṃ śraddhaddadhānānāṃ puṇyamaupadhikaṃ sadā /",
  "SA10canprasu:7343": "sukṣetraṃ te pravakṣyāmi yatra dattaṃ mahatphalam //",
  "SA10canprasu:7344": "pratipannakāścatvāraścatvāraśca phalasthitāḥ /",
  "SA10canprasu:7345": "eṣa saṃgho dakṣiṇīyo vidyācaraṇasaṃpadā // iti /",
  "SA10canprasu:7346": "yadi catvāri āryasatyāni na santi teṣāṃ ca parijñānāni,",
  "SA10canprasu:7347": "tadā satyadarśanabhāvanālabhyānāṃ phalānāmabhāvāt pratipannakaphalasthapudgalānāmabhāva eva /",
  "SA10canprasu:7348": "ataśca saṃgho nāsti /",
  "SA10canprasu:7349": "tatra [Pp_213] adhigamadharmeṇa pratyakṣadharmatayā sarvamārairapi buddhe bhagavati abhedyatvādavetya prasādalābhena saṃghaḥ, sa na syāt /",
  "SA10canprasu:7350": "na cet santi te 'ṣṭau puruṣapudgalāḥ //",
  "SA10canprasu:7351": "āryasatyānāṃ ca abhāvāt saddharmo 'pi na saṃbhavati /",
  "SA10canprasu:7352": "satāmāryāṇāṃ dharmaḥ saddharmaḥ /",
  "SA10canprasu:7353": "tatra nirodhasatyaṃ phaladharmaḥ, mārgasatyaṃ tu phalāvatāradharmaḥ /",
  "SA10canprasu:7354": "eṣa tāvadadhigamadharmaḥ /",
  "SA10canprasu:7355": "tatsaṃprakāśikā deśanā āgamadharmaḥ /",
  "SA10canprasu:7356": "sarva eṣa āryasatyānāmabhāve sati nāstīti-",
  "SA10canprasu:7357": "abhāvāccāryasatyānāṃ saddharmo 'pi na vidyate /",
  "SA10canprasu:7358": "dharme cāsati saṃghe ca kathaṃ buddhao bhaviṣyati //",
  "SA10canprasu:7359": "yadi hi yathokto dharmaḥ syāt,",
  "SA10canprasu:7360": "tadā taddharmapratipattyā sarvākārasarvadharmābhisaṃbodhād buddho bhavatīti yuktaṃ syāt /",
  "SA10canprasu:7361": "yadi ca saṃghaḥ syāt,",
  "SA10canprasu:7362": "tadā tadupadeśairupacīyamānajñānasaṃbhāraḥ taddānamānaśaraṇagamanādibhiśca upacīyamānapuṇyasaṃbhāraḥ kramād buddho bhavet //",
  "SA10canprasu:7363": "athavā /",
  "SA10canprasu:7364": "asati saṃghe srotaāpattiphalapratipannakādīnāmabhāvaḥ syāt /",
  "SA10canprasu:7365": "na ca pratipannakāditvamaprāpya buddhatvamāpyate /",
  "SA10canprasu:7366": "avaśyaṃ hi pūrvaṃ bhagavatā kasmiṃścit phale vyavasthātavyam /",
  "SA10canprasu:7367": "tatra ca phale vyavasthitaḥ saṃghāntaḥpātyeva bhagavān bhavati /",
  "SA10canprasu:7368": "saṃghe cāsati niyataṃ nāsti bhagavān buddhaḥ /",
  "SA10canprasu:7369": "atha bhagavānapi aśaikṣāntarbhāvāt saṃghāntargata eva /",
  "SA10canprasu:7370": "tathā ca buddhapramukho bhikṣusaṃghaḥ ityabhidhānāt saṃghāntargata eva bhagavān iti kecidvarṇayanti /",
  "SA10canprasu:7371": "teṣāṃ matena spaṣṭamevaitat-",
  "SA10canprasu:7372": "dharme cāsati saṃghe ca kathaṃ buddho bhaviṣyati /iti /",
  "SA10canprasu:7373": "madhyoddeśikāśca mahāvastūpadiṣṭabhūmivyavasthayā prathamabhūmisthitaṃ bodhisattvamutpannadarśanamārgaṃ vyācakṣāṇāḥ saṃghāntaḥpātinaṃ vyācakṣate /",
  "SA10canprasu:7374": "tadā saṃghe cāsati bodhisattvo 'pi nāstīti kathaṃ buddho bhaviṣyatīti spaṣṭamevaitat / tad-",
  "SA10canprasu:7375": "evaṃ trīṇyapi ratnāni bruvāṇaḥ pratibādhase // 5 //",
  "SA10canprasu:7376": "śūnyatāmityevaṃ vadan buddhadharmasaṃghākhyāni trīṇyapi durlabhatvāt kadācideva utpattitaḥ alpapuṇyānāṃ ca tadaprāpteḥ mahārghamūlyatvād ratnāni pratibādhase // 5 //",
  "SA10canprasu:7377": "kiṃ cānyat-",
  "SA10canprasu:7378": "śūnyatāṃ phalasadbhāvamadharmaṃ dharmameva ca /",
  "SA10canprasu:7379": "sarvasaṃvyavahārāṃśca laukikān pratibādhase // 6 //",
  "SA10canprasu:7380": "śūnyatāṃ bruvāṇa ityanena saṃbandhaḥ /",
  "SA10canprasu:7381": "yadi sarvamidaṃ śūnyam,",
  "SA10canprasu:7382": "yadā sarvameva nāsti,",
  "SA10canprasu:7383": "tadā sarvāntaḥ pātitvāt dharmādharmau saha taddhetukena iṣṭāniṣṭaphalena na saṃbhavataḥ /",
  "SA10canprasu:7384": "sarva eva cāmī laukikā vyavahārāḥ- kuru,",
  "SA10canprasu:7385": "paca,",
  "SA10canprasu:7386": "khāda,",
  "SA10canprasu:7387": "tiṣṭha,",
  "SA10canprasu:7388": "gaccha,",
  "SA10canprasu:7389": "āgaccha ityevamādayo 'pi sarvāntargatatvāt sarvadharmāṇāṃ ca śūnyatvānnaiva yujyante iti /",
  "SA10canprasu:7390": "ato nāyaṃ yathopavarṇito nyāyo jyāyāniti // 6 //",
  "SA10canprasu:7391": "atra brūmaḥ śūnyatāyāṃ na tvaṃ vetsi prayojanam /",
  "SA10canprasu:7392": "śūnyatāṃ śūnyatārthaṃ ca tata evaṃ vihanyase // 7 //",
  "SA10canprasu:7393": "[Pp_214]",
  "SA10canprasu:7394_0": "sa bhavān svavikalpanayaiva nāstitvaṃ śūnyatārtha ityevaṃ viparītamadhyāropya \"yadi",
  "SA10canprasu:7394_1": "sarvamidaṃ śūnyamudayo nāsti na vyayaḥ\" ityādinopālambhaṃ bruvāṇo 'smāsu mahāntaṃ",
  "SA10canprasu:7394_2": "khedamāpanno 'tīva vihanyate vividhairbhūtaiḥ parikalpairhanyate ityarthaḥ /",
  "SA10canprasu:7395": "na tvayamasmābhiratra śāstre śūnyatārthaṃ upavarṇito yastvayā parigṛhītaḥ,",
  "SA10canprasu:7396": "śūnyatārthaṃ cājānānaḥ śūnyatāmapi na jānāsi /",
  "SA10canprasu:7397": "na cāpi śūnyatāyā yatprayojanaṃ tadvijānāsi /",
  "SA10canprasu:7398": "tataśca yathāvasthitavastusvarūpāparijñānena etat tvayā bahucāyuktamasmadvayākhyānāsaṃbaddhamevopavarṇitam //",
  "SA10canprasu:7399": "atha kiṃ punaḥ śūnyatāyāṃ prayojanam? uktameva tadātmaparīkṣāyām-",
  "SA10canprasu:7400": "karmakleśakṣayānmokṣaḥ karmakleśā vikalpataḥ /",
  "SA10canprasu:7401": "te prapañcātprapañcastu śūnyatāyāṃ nirudhyate // iti //",
  "SA10canprasu:7402": "ato niravaśeṣaprapañcopaśamārthaṃ śūnyatopadiśyate,",
  "SA10canprasu:7403": "tasmātsarvaprapañcopaśamaḥ śūnyatāyāṃ prayojanam /",
  "SA10canprasu:7404": "bhavāṃstu nāstitvaṃ śūnyatārthaṃ parikalpayan prapañcajālameva saṃvardhayamāno na śūnyatāyāṃ prayojanaṃ vetti //",
  "SA10canprasu:7405": "atha kā punaḥ śūnyatā? sāpi tatraivoktā /",
  "SA10canprasu:7406": "aparapratyayaṃ śāntaṃ prapañcairaprapañcitam //",
  "SA10canprasu:7407": "nirvikalpamanānārthametattatvasya lakṣaṇam // iti /",
  "SA10canprasu:7408": "ataḥ prapañcanivṛttisvabhāvāyāṃ śūnyatāyāṃ kuto nāstitvamiti śūnyatāmapina jānāti bhavān /",
  "SA10canprasu:7409": "yaṃ cārthamupādāya śūnyatāśabdaḥ pravartate, tamapīhaiva pratipādayiṣyāmaḥ-",
  "SA10canprasu:7410": "yaḥ pratītyasamutpādaḥ śūnyatāṃ tāṃ pracakṣmahe /",
  "SA10canprasu:7411": "sā prajñaptirupādāya pratipatsaiva madhyamā // iti //",
  "SA10canprasu:7412": "yaḥ pratyayairjāyati sa hyajāto na tasya utpādu svabhāvato 'sti /",
  "SA10canprasu:7413": "yaḥ pratyayādhīnu sa śūnyu ukto yaḥ śūnyatāṃ jānati so 'pramattaḥ //",
  "SA10canprasu:7414": "iti bhagavato gāthāvacanāt /",
  "SA10canprasu:7415": "evaṃ pratītyasamutpādaśabdasya yo 'rthaḥ,",
  "SA10canprasu:7416": "sa eva śūnyatāśabdasyārthaḥ,",
  "SA10canprasu:7417": "na punarabhāvaśabdasya yo 'rthaḥ sa śūnyatāśabdasyārthaḥ /",
  "SA10canprasu:7418": "abhāvaśabdārthaṃ ca śūnyatārthamityadhyāropya bhavānasmānupālabhate /",
  "SA10canprasu:7419": "tasmācchūnyatāśabdārthamapi na jānāti /",
  "SA10canprasu:7420": "ajānānaśca tvamevamupālambhaṃ kurvan niyataṃ vihanyase // 7 //",
  "SA10canprasu:7421": "kaścāsmākaṃ yathoktamupālambhaṃ karoti?",
  "SA10canprasu:7422": "yo bhagavatpravacanopadiṣṭāviparītasatyadvayavibhāgaṃ na jānāti,",
  "SA10canprasu:7423": "kevalaṃ granthamātrādhyayanapara eveti /",
  "SA10canprasu:7424": "ata ācāryaḥ karuṇayā parasya mithyāpravacanārthāvabodhanirāsārthaṃ bhagavatpravacanopadiṣṭāviparītasatyadvayavyavasthāmeva tāvadadhikṛtyāha-",
  "SA10canprasu:7425": "[Pp_215]",
  "SA10canprasu:7426": "dve satye samupāśritya buddhānāṃ dharmadeśanā /",
  "SA10canprasu:7427": "lokasaṃvṛtisatyaṃ ca satyaṃ ca paramārthataḥ // 8 //",
  "SA10canprasu:7428": "iha hi bhagavatāṃ buddhānāṃ satyadvayamāśritya dharmadeśanā pravartate /",
  "SA10canprasu:7429": "katamatsatyadvayam? lokasaṃvṛtisatyaṃ ca paramārthasatyaṃ ca / tatra",
  "SA10canprasu:7430": "skandhātmā loka ākhyātastatra loko hi niśritaḥ /",
  "SA10canprasu:7431": "iti vacanātpañca skandhānupādāya prajñapyamānaḥ pudgalo loka ityucyate /",
  "SA10canprasu:7432": "samantādvaraṇaṃ saṃvṛtiḥ /",
  "SA10canprasu:7433": "ajñānaṃ hi samantātsarvapadārthatattvāvacchādanātsaṃvṛtirityucyate /",
  "SA10canprasu:7434": "parasparasaṃbhavanaṃ vā saṃvṛtiranyonyasamāśrayeṇetyarthaḥ /",
  "SA10canprasu:7435": "athavā saṃvṛtiḥ saṃketo lokavyavahāra ityarthaḥ /",
  "SA10canprasu:7436": "sa cābhidhānābhidheyajñānajñeyādilakṣaṇaḥ /",
  "SA10canprasu:7437": "loke saṃvṛtirlokasaṃvṛtiḥ /",
  "SA10canprasu:7438": "kiṃ punaralokasaṃvṛtirapyasti yata evaṃ viśiṣyate lokasaṃvṛtiriti?",
  "SA10canprasu:7439": "yathāvasthitapadārthānuvāda eṣaḥ, nātraiṣā cintāvatarati /",
  "SA10canprasu:7440": "athavā /",
  "SA10canprasu:7441": "timirakāmalādyupahatendriyaviparītadarśanāvasthānāste 'lokāḥ, teṣāṃ yā saṃvṛtirasāvalokasaṃvṛtiḥ /",
  "SA10canprasu:7442": "ato viśiṣyate lokasaṃvṛtiriti /",
  "SA10canprasu:7443": "etacca madhyamakāvatāre vistareṇoktaṃ tato veditavyam /",
  "SA10canprasu:7444": "lokasaṃvṛtyā satyaṃ lokasaṃvṛtisatyam /",
  "SA10canprasu:7445": "sarva evāyamabhidhānābhidheyajñānajñeyādivyavahāro 'śeṣo lokasaṃvṛtisatyamityucyate /",
  "SA10canprasu:7446": "na hi paramārthata ete vyavahārāḥ saṃbhavanti / tatra hi-",
  "SA10canprasu:7447": "nivṛttamabhidhātavyaṃ nivṛtte cittagocare /",
  "SA10canprasu:7448": "anutpannāniruddhā hi nirvāṇamiva dharmatā //",
  "SA10canprasu:7449": "iti kṛtvā kutastatra paramārthe vācāṃ pravṛttiḥ kuto vā jñānasya?",
  "SA10canprasu:7450": "sa hi paramārtho 'parapratyayaḥ śāntaḥ pratyātmavedya āryāṇāṃ sarvaprapañcātītaḥ /",
  "SA10canprasu:7451": "sa nopadiśyate na cāpi jñāyate / uktaṃ hi pūrvam-",
  "SA10canprasu:7452": "aparapratyayaṃ śāntaṃ prapañcairaprapañcitam /",
  "SA10canprasu:7453": "nirvikalpamanānārthametattattvasya lakṣaṇam // iti /",
  "SA10canprasu:7454": "paramaścāsāvarthaśceti paramārthaḥ /",
  "SA10canprasu:7455": "tadeva satyaṃ paramārthasatyam /",
  "SA10canprasu:7456": "anayośca satyayorvibhāgo vistareṇa madhyamakāvatārādavaseyaḥ /",
  "SA10canprasu:7457": "tadetatsatyadvayamāśritya buddhānāṃ bhagavatāṃ dharmadeśanā pravartate /",
  "SA10canprasu:7458": "evaṃ vyavasthite deśanākrame-",
  "SA10canprasu:7459": "ye 'nayorna vijānanti vibhāgaṃ satyayordvayoḥ /",
  "SA10canprasu:7460": "te tattvaṃ na vijānanti gambhīraṃ buddhaśāsane // 9 //",
  "SA10canprasu:7461": "atrāha- yadi tarhi paramārtho niṣprapañcasvabhāvaḥ sa evāstu,",
  "SA10canprasu:7462": "tatkimanayā aparayā skandhadhātvāyatanāryasatyapratītyasamutpādādideśanayā prayojanamaparamārthayā?",
  "SA10canprasu:7463": "atatvaṃ hi parityājyam /",
  "SA10canprasu:7464": "yacca parityājyaṃ kiṃ tenopadiṣṭena? ucyate /",
  "SA10canprasu:7465": "satyametadevam /",
  "SA10canprasu:7466": "kiṃ tu laukikaṃ vyavahāramanabhyupagamya abhidhānābhidheyajñānajñeyādilakṣaṇam,",
  "SA10canprasu:7467": "aśakya eva paramārtho deśayitum,",
  "SA10canprasu:7468": "adeśitaśca na śakyo 'dhigantum,",
  "SA10canprasu:7469": "anadhigamya ca paramārthaṃ na śakyaṃ nirvāṇamadhigantumiti pratipādayannāha-",
  "SA10canprasu:7470": "[Pp_216]",
  "SA10canprasu:7471": "vyavahāramanāśritya paramārtho na deśyate /",
  "SA10canprasu:7472": "paramārthamanāgamya nirvāṇaṃ nādhigamyate // 10 //",
  "SA10canprasu:7473": "tasmānnirvāṇādhigamopāyatvādavaśyameva yathāvasthitā saṃvṛtirādāvevābhyupeyā bhājanamiva salilārthineti // 10 //",
  "SA10canprasu:7474": "tadevaṃ yaḥ saṃvṛtiparamārthalakṣaṇasatyadvayasya vyavasthāmapākṛtya śūnyatāṃ varṇayati,",
  "SA10canprasu:7475": "taṃ tathāvidhaṃ pudgalam-",
  "SA10canprasu:7476": "vināśayati durdṛṣṭā śūnyatā mandamedhasam /",
  "SA10canprasu:7477": "sarpo yathā durgṛhīto vidyā vā duṣprasādhitā // 19 //",
  "SA10canprasu:7478": "saṃvṛtisatyaṃ hi ajñānamātrasamutthāpitaṃ niḥsvabhāvaṃ buddhā tasya paramārthalakṣaṇāṃ śūnyatāṃ pratipadyamāno yogī nāntadvaye patati /",
  "SA10canprasu:7479": "kiṃ tadāsīdyadidānīṃ nāstītyevaṃ pūrvaṃ bhāvasvabhāvānupalambhāt paścādapi nāstitāṃ na pratipadyate /",
  "SA10canprasu:7480": "pratibimbākārāyāśca lokasaṃvṛterabādhanāt karmakarmaphaladharmādharmādikamapi na bādhate /",
  "SA10canprasu:7481": "na cāpi paramārthaṃ bhāvasvabhāvatvena samāropayati /",
  "SA10canprasu:7482": "niḥsvabhāvānāmeva padārthānāṃ karmaphalādidarśanāt sasvabhāvanāṃ cādarśanāt //",
  "SA10canprasu:7483": "yastu evaṃ satyadvayavibhāgamapaśyan śūnyatāṃ saṃskārāṇāṃ paśyati,",
  "SA10canprasu:7484": "sa śūnyatāṃ paśyan mumukṣurnāstitāṃ vā saṃskārāṇāṃ parikalpayed,",
  "SA10canprasu:7485": "yadi vā śūnyatāṃ kāṃcidbhāvataḥ satīm,",
  "SA10canprasu:7486": "tasyāścāśrayārthaṃ bhāvasvabhāvamapi parikalpayet /",
  "SA10canprasu:7487": "ubhayathā cāsya durdṛṣṭā śūnyatā niyataṃ vināśayet /",
  "SA10canprasu:7488": "kathaṃ kṛtvā?",
  "SA10canprasu:7489": "yadi tāvatsarvamidaṃ śūnyaṃ sarvaṃ nāstīti parikalpayet, tadāsya mithyādṛṣṭirāpadyate / yathoktam-",
  "SA10canprasu:7490": "vināśayati durdṛṣṭo dharmo 'yamavipaścitam /",
  "SA10canprasu:7491": "nāstitādṛṣṭisamale yasmādasminnimajjati //",
  "SA10canprasu:7492": "atha sarvāpavādaṃ kartuṃ necchati,",
  "SA10canprasu:7493": "tadā niyatamasya śūnyatāyāḥ pratikṣepa āpadyate- kathaṃ hi nāma amī bhāvāḥ sakalasurāsuranaralokairupalabhyamānā api śūnyā bhaviṣyanti?",
  "SA10canprasu:7494": "tasmānna niḥsvabhāvārthaḥ śūnyatārthaḥ,",
  "SA10canprasu:7495": "ityevaṃ pratikṣipya saddharmavyasanasaṃvartanīyena pāpakena karmaṇā niyatamapāyānvayāt /",
  "SA10canprasu:7496": "yathoktamāryaratnāvalyām-",
  "SA10canprasu:7497": "aparo 'pyasya durjñānānmūrkhaḥ paṇḍitamānikaḥ /",
  "SA10canprasu:7498": "pratikṣepavinaṣṭātmā yātyavīcimadhomukhaḥ // iti /",
  "SA10canprasu:7499": "evaṃ tāvadabhāvena gṛhyamāṇā śūnyatā grahītāraṃ vināśayati /",
  "SA10canprasu:7500": "athāyaṃ bhāvena śūnyatāṃ parikalpayet,",
  "SA10canprasu:7501": "tadāśrayāṇāṃ ca saṃskārāṇāmastitvam,",
  "SA10canprasu:7502": "evamapi nirvāṇagāmini mārge vipratipannatvācchūnyatopadeśavihvalo jāyeta /",
  "SA10canprasu:7503": "tadevaṃ bhāvarūpeṇāpi śūnyatā gṛhyamāṇā grahītāraṃ vināśayati //",
  "SA10canprasu:7504": "nanu ca yadupakārakaṃ tadanyathā [kriyamāṇamakāloptamiva bījaṃ na phalāya kalpate,",
  "SA10canprasu:7505": "kāloptaṃ ca mahate phalalābhāya jāyate,",
  "SA10canprasu:7506": "evameva maṇimantrauṣadhādibhi] rgṛhyamāṇaḥ [sarpaḥ] mahāntaṃ dhanaskandhamāvahati śiromaṇigrahaṇāt,",
  "SA10canprasu:7507": "tena ca vyālagrāhakāṇāṃ jīvikākalpanāt /",
  "SA10canprasu:7508": "yathoddeśatiraskāreṇa [Pp_217] tu gṛhyamāṇo grahītārameva vināśayati /",
  "SA10canprasu:7509": "yathā ca yathopadeśaṃ prasādhitā vidyā sādhakamanugṛhṇāti,",
  "SA10canprasu:7510": "upadeśaparibhraṣṭā tu sādhyamānā sādhakameva vināśayati,",
  "SA10canprasu:7511_0": "evamihāpi yathopadeśaṃ śūnyatā mahatī vidyā sādhyamānā gṛhyamāṇā bhāvābhāvādigrāhatiraskāreṇa",
  "SA10canprasu:7511_1": "madhyamayā pratipadā grahītāraṃ parameṇa jātijarāmaraṇādiduḥkhahutāśanaśamanaikarasena",
  "SA10canprasu:7511_2": "nirupadhiśeṣanirvāṇajaladharadhārāvarṣamukhena yojayati /",
  "SA10canprasu:7512": "yathopadeśaviśeṣavigamena tu gṛhyamāṇā niyataṃ yathoditena nyāyena grahītārameva vināśayati //",
  "SA10canprasu:7513": "yataścaivaṃ śūnyatā durgṛhītā grahītāraṃ vināśayati, mandaprajñaiśca aśakyā samyaggrahītum-",
  "SA10canprasu:7514": "ataśca pratyudāvṛttaṃ cittaṃ deśayituṃ muneḥ /",
  "SA10canprasu:7515": "dharmaṃ matvāsya dharmasya mandairduravagāhatām // 12 //",
  "SA10canprasu:7516": "yasmādayaṃ śūnyatālakṣaṇo dharmo mandamedhasamalpaprajñaṃ sattvaṃ viparyāsagrahaṇādvināśayati,",
  "SA10canprasu:7517": "ata eva asya dharmasya mandairduravagāhatāṃ matvā anuttarāṃ samyaksaṃbodhimabhisaṃbudhya sarvasattvadhātuṃ cāvalokya dharmasya cātigāmbhīryam,",
  "SA10canprasu:7518": "saddharmaṃ deśayituṃ cittaṃ pratinivṛttaṃ munerbuddhasya bhagavato mahopāyajñānaviśeṣaśālinaḥ / yathoktaṃ sūtre-",
  "SA10canprasu:7519": "atha bhagavato 'cirābhisaṃbuddhasyaitadabhavat- adhigato mayā dharmo gambhīro gambhīrāvabhāso 'tarko 'tarkāvacaraḥ sūkṣmaḥ paṇḍitavijñavedanīyaḥ /",
  "SA10canprasu:7520": "sacettamahaṃ pareṣāmārocayeyam,",
  "SA10canprasu:7521": "pare ca me na vibhāvayeyuḥ,",
  "SA10canprasu:7522": "sa mama vighātaḥ syāt,",
  "SA10canprasu:7523": "klamathaḥ syāt,",
  "SA10canprasu:7524": "cetaso 'nudayaḥ syāt /",
  "SA10canprasu:7525": "yannvahamekākyaraṇye pravivikte dṛṣṭadharmasukhavihāramanuprāpto vihareyam /",
  "SA10canprasu:7526": "iti vistaraḥ // 12 //",
  "SA10canprasu:7527": "tadevaṃ satyadvayāviparītavyavasthāmavijñāya-",
  "SA10canprasu:7528": "śūnyatāyāmadhilayaṃ yaṃ punaḥ kurute bhavān /",
  "SA10canprasu:7529": "doṣaprasaṅgo nāsmākaṃ sa śūnye nopapadyate // 13 //",
  "SA10canprasu:7530": "yo 'yaṃ bhavatā mahān doṣaprasaṅgo 'smāsu prakṣiptaḥ-",
  "SA10canprasu:7531": "yadi śūnyamidaṃ sarvamudayo nāsti na vyayaḥ /",
  "SA10canprasu:7532": "ityādinā,",
  "SA10canprasu:7533": "sa yasmāt satyadvayavyavasthānabhijñena satā śūnyatāṃ śūnyatārthaṃ śūnyatāprayojanaṃ ca yathāvadabuddhā upakṣiptaḥ,",
  "SA10canprasu:7534": "so 'smākaṃ śūnye śūnyatāvāde nopapadyate /",
  "SA10canprasu:7535": "yataśca nopapadyate,",
  "SA10canprasu:7536": "ato yaṃ bhavān doṣaprasaṅgaṃ śūnyatāyāmudbhāvayan śūnyatāyāmadhilayamadhikṣepaṃ nirākaraṇaṃ pratikṣepaṃ karoti,",
  "SA10canprasu:7537": "so 'dhilayo 'smākaṃ nopapadyate /",
  "SA10canprasu:7538": "abhāvārthaṃ hi śūnyatārthamadhyāropya prasaṅga udbhāvito bhavatā /",
  "SA10canprasu:7539": "na ca vayamabhāvārthaṃ śūnyatārthaṃ vyācakṣmahe, kiṃ tarhi pratītyasamutpādārtham /",
  "SA10canprasu:7540": "ityato na yuktametat śūnyatādarśanadūṣaṇam // 13 //",
  "SA10canprasu:7541": "na ca kevalaṃ yathoktadoṣaprasaṅgo 'smatpakṣe nāvatarati,",
  "SA10canprasu:7542": "api khalu sarvameva satyādi vyavasthānaṃ sutarāmupapadyate iti pratipādayannāha-",
  "SA10canprasu:7543": "[Pp_218]",
  "SA10canprasu:7544": "sarvaṃ ca yujyate tasya śūnyatā yasya yujyate /",
  "SA10canprasu:7545": "sarvaṃna yujyate tasya śūnyaṃ yasya na yujyate // 14 //",
  "SA10canprasu:7546": "yasya hi sarvabhāvasvabhāvaśūnyateyaṃ yujyate, tasya sarvametad yathopavarṇitaṃ yujyate /",
  "SA10canprasu:7547": "kathaṃ kṛtvā? yasmāt pratītyasamutpādaṃ hi vayaṃ śūnyateti vyācakṣmahe-",
  "SA10canprasu:7548": "yaḥ pratyayairjāyati sa hyajāto na tasya utpādu svabhāvato 'sti /",
  "SA10canprasu:7549": "yaḥ pratyayādhīnu sa śūnya ukto yaḥ śūnyatāṃ jānati so 'pramattaḥ //",
  "SA10canprasu:7550": "iti gāthāvacanāt / \"śūnyāḥ sarvadharmā niḥsvabhāvayogena\" iti prajñāpāramitābhidhānāt //",
  "SA10canprasu:7551": "tasmādyasyeyaṃ śūnyatā yujyate rocate kṣamate, tasya pratītyasamutpādo yujyate /",
  "SA10canprasu:7552": "yasya pratītyasamutpādo yujyate, tasya catvāryāryasatyāni yujyante /",
  "SA10canprasu:7553": "kathaṃ kṛtvā? yasmāt pratītyasamutpannaṃ hi duḥkhaṃ bhavati nāpratītyasamutpannam /",
  "SA10canprasu:7554": "tacca niḥsvabhāvatvācchūnyam /",
  "SA10canprasu:7555": "sati ca duḥkhe duḥkha samudayo duḥkhanirodho duḥkhanirodhagāminī ca pratipad yujyate /",
  "SA10canprasu:7556": "tataśca duḥkhaparijñānaṃ samudayaprahāṇaṃ nirodhasākṣātkaraṇaṃ mārgabhāvanā ca yujyate /",
  "SA10canprasu:7557": "sati ca duḥkhādisatyaparijñānādike phalāni yujyante /",
  "SA10canprasu:7558": "satsu ca phaleṣu phalasthā yujyante /",
  "SA10canprasu:7559": "satsu ca phalastheṣu pratipannakā yujyante /",
  "SA10canprasu:7560": "satsu ca pratipannakaphalastheṣu saṃgho yujyate /",
  "SA10canprasu:7561": "āryasatyānāṃ ca sadbhāve sati saddharmo 'pi yujyate /",
  "SA10canprasu:7562": "sati ca saddharme saṃghe ca buddho 'pi yujyate /",
  "SA10canprasu:7563": "tataśca trīṇyapi ratnāni yujyante /",
  "SA10canprasu:7564": "laukikalokottarāśca padārthāḥ sarve viśeṣādhigamā yujyante /",
  "SA10canprasu:7565": "dharmādharmaṃ tatphalaṃ sugatidurgatiḥ laukikāśca sarvasaṃvyavahārā yujyante / tadevam-",
  "SA10canprasu:7566": "sarvaṃ ca yujyate tasya śūnyatā yasya yujyate /",
  "SA10canprasu:7567": "yasya sarvabhāvasvabhāvaśūnyatā yujyate, tasya sarvametad yathoditaṃ yujyate, saṃpadyate ityarthaḥ /",
  "SA10canprasu:7568": "yasya tu śūnyatā yathoditā na yujyate, tasya pratītyasamutpādābhāvāt sarvaṃ na yujyate /",
  "SA10canprasu:7569": "yathā ca na yujyate, tathā vistareṇa pratipādayiṣyati // 14 //",
  "SA10canprasu:7570": "tadevamāsmākīne supariśuddhatare sarvavyavasthāsu aviruddhe vyavasthite,",
  "SA10canprasu:7571": "atisthūle atyāsanne tadviruddhe ca svakīye pakṣe doṣavati atimogho yathāvadavasthitau guṇadoṣāvapaśyan-",
  "SA10canprasu:7572": "sa tvaṃ doṣānātmanīnānasmāsu paripātayan /",
  "SA10canprasu:7573": "aśvamevābhiruḍhaḥ sannaśvamevāsi vismṛtaḥ // 15 //",
  "SA10canprasu:7574": "[Pp_219]",
  "SA10canprasu:7575": "yathā hi kaścid yamevāśvamārūḍhaḥ,",
  "SA10canprasu:7576": "tameva vismṛtaḥ san,",
  "SA10canprasu:7577": "tadapahāradoṣeṇa parānupālabhate,",
  "SA10canprasu:7578": "evameva bhavān pratītyasamutpādalakṣaṇaśūnyatādarśanāśvamārūḍha eva atyantavikṣepāttamanupalambhamāno 'smān parivadati // 15 //",
  "SA10canprasu:7579": "ke punaste parasya doṣāḥ, yānanupalabhamānaḥ śūnyatāvādinameva upālabhate iti, tān pratipādayannāha-",
  "SA10canprasu:7580": "svabhāvādyadi bhāvānāṃ sadbhāvamanupaśyasi /",
  "SA10canprasu:7581": "ahetupratyayān bhāvāṃstvamevaṃ sati paśyasi // 16 //",
  "SA10canprasu:7582": "yadi tvaṃ svabhāvena vidyamānān bhāvān paśyasi,",
  "SA10canprasu:7583": "tadā svabhāvasya hetupratyayanirapekṣatvāt ahetupratyayān avidyamānahetupratyayān padārthān bāhyādhyātmikabhedabhinnān nirhetukān tvamevaṃ sati paśyasi // 16 //",
  "SA10canprasu:7584": "sati ca ahetukatvābhyupagame-",
  "SA10canprasu:7585": "kāryaṃ ca kāraṇaṃ caiva kartāraṃ karaṇaṃ kriyām /",
  "SA10canprasu:7586": "utpādaṃ ca nirodhaṃ ca phalaṃ ca pratibādhase // 17 //",
  "SA10canprasu:7587": "kathaṃ kṛtvā?",
  "SA10canprasu:7588": "yadīha ghaṭaḥ svabhāvato 'stīti parikalpayasi,",
  "SA10canprasu:7589": "tadā asya svabhāvato vidyamānasya kiṃ mṛdādibhirhetupratyayaiḥ prayojanamiti teṣāmabhāvaḥ syāt /",
  "SA10canprasu:7590": "nirhetukaṃ ca kāryaṃ ghaṭākhyaṃ nopapadyate /",
  "SA10canprasu:7591": "asati cāsmiṃścakrādikasya karaṇasya,",
  "SA10canprasu:7592": "kartuḥ kumbhakārasya ghaṭakaraṇakriyāyāścābhāvā dutpādanirodhayorabhāvaḥ /",
  "SA10canprasu:7593": "asatoścotpādanirodhayoḥ kutaḥ phalam?",
  "SA10canprasu:7594": "iti sasvabhāvābhyupagame sati sarvametat kāryādikaṃ pratibādhase /",
  "SA10canprasu:7595": "tadevaṃ bhavataḥ sasvabhāvābhyupagame sati sarvameva na yujyate // 17 //",
  "SA10canprasu:7596": "asmākaṃ tu bhāvasvabhāvaśūnyatāvādināṃ sarvametadupapadyate / kiṃ kāraṇam? yasmādvayam-",
  "SA10canprasu:7597": "yaḥ pratītyasamutpādaḥ śūnyatāṃ tāṃ pracakṣmahe /",
  "SA10canprasu:7598": "sā prajñaptirupādāya pratipatsaiva madhyamā // 18 //",
  "SA10canprasu:7599": "yo 'yaṃ pratītyasamutpādo hetupratyayānapekṣya aṅkuravijñānādīnāṃ prādurbhāvaḥ,",
  "SA10canprasu:7600": "sa svabhāve nānutpādaḥ /",
  "SA10canprasu:7601": "yaśca svabhāvenānutpādo bhāvānāṃ sā śūnyatā /",
  "SA10canprasu:7602": "yathā bhagavatoktam-",
  "SA10canprasu:7603": "yaḥ pratyatyairjāyati sa hyajāto na tasya utpādu svabhāvato 'sti /",
  "SA10canprasu:7604": "yaḥ pratyayādhīnu sa śūnya ukto yaḥ śūnyatāṃ jānati so 'pramattaḥ // iti /",
  "SA10canprasu:7605": "tathā āryalaṅkāvatāre- \"svabhāvānutpattiṃ saṃdhāya mahāmate sarvadharmāḥ śūnyā iti mayā deśitāḥ\" //",
  "SA10canprasu:7606": "iti vistareṇoktam //",
  "SA10canprasu:7607": "dvayardhaśatikāyām- \"śūnyāḥ sarvadharmā niḥsvabhāvayogena\" // iti //",
  "SA10canprasu:7608": "yā ceyaṃ svabhāvaśūnyatā sā prajñaptirupādāya, saiva śūnyatā upādāya prajñaptiriti vyavasthāpyate /",
  "SA10canprasu:7609": "cakrādīnyupādāya rathāṅgāni rathaḥ prajñapyate /",
  "SA10canprasu:7610": "tasya yā svāṅgānyupādāya prajñaptiḥ,",
  "SA10canprasu:7611": "sā [Pp_220] svabhāvenānutpattiḥ,",
  "SA10canprasu:7612": "yā ca svabhāvenānutpattiḥ, sā śūnyatā /",
  "SA10canprasu:7613": "saiva svabhāvānutpattilakṣaṇā śūnyatā madhyamā pratipaditi vyavasthāpyate /",
  "SA10canprasu:7614": "yasya hi svabhāvenānutpattiḥ,",
  "SA10canprasu:7615": "tasya astitvābhāvaḥ,",
  "SA10canprasu:7616": "svabhāvena cānutpannasya vigamābhāvānnāstitvābhāva iti /",
  "SA10canprasu:7617": "ato bhāvābhāvāntadvayarahitatvāt sarvasvabhāvānutpattilakṣaṇā śūnyatā madhyamā pratipat,",
  "SA10canprasu:7618": "madhyamo mārga ityucyate /",
  "SA10canprasu:7619": "tadevaṃ pratītyasamutpādasyaivaitā viśeṣa saṃjñāḥ- śūnyatā,",
  "SA10canprasu:7620": "upādāya prajñaptiḥ,",
  "SA10canprasu:7621": "madhyamā pratipad iti // 18 //",
  "SA10canprasu:7622": "vicāryamāṇaśca sarvathā-",
  "SA10canprasu:7623": "apratītya samutpanno dharmaḥ kaścinna vidyate /",
  "SA10canprasu:7624": "yasmāttasmādaśūnyo hi dharmaḥ kaścinna vidyate // 19 //",
  "SA10canprasu:7625": "yo hi apratītyasamutpanno dharmaḥ, sa na saṃvidyate / yathoktaṃ śatake-",
  "SA10canprasu:7626": "apratītyāstitā nāsti kadācitkasyacitkvacit /",
  "SA10canprasu:7627": "na kadācitkvacitkaścidvidyate tena śāśvataḥ //",
  "SA10canprasu:7628": "ākāśādīni kalpyante nityānīti pṛthagjanaiḥ /",
  "SA10canprasu:7629": "laukikenāpi teṣvarthānna paśyanti vicakṣaṇāḥ // iti /",
  "SA10canprasu:7630": "uktaṃ ca bhagavatā-",
  "SA10canprasu:7631": "pratītya dharmānadhigacchate vidū na cāntadṛṣṭīya karoti niśrayam /",
  "SA10canprasu:7632": "sahetu sapratyaya dharma jānati ahetu apratyaya nāsti dharmatā //",
  "SA10canprasu:7633": "evam-",
  "SA10canprasu:7634": "apratītya samutpanno dharmaḥ kaścinna vidyate /",
  "SA10canprasu:7635": "apratīsamutpannaśca śūnyaḥ /",
  "SA10canprasu:7636": "tasmādaśūnyo dharmo nāsti /",
  "SA10canprasu:7637": "yata etadevam, ato 'smākaṃ sarvadharmāścaśūnyāḥ, na ca paroktadoṣaprasaṅgaḥ // 19 //",
  "SA10canprasu:7638": "bhavatastu sasvabhāvavādinaḥ-",
  "SA10canprasu:7639": "yadyaśūnyamidaṃ sarvamudayo nāsti na vyayaḥ /",
  "SA10canprasu:7640": "tadā niyatamudayavyayayorabhāve sati-",
  "SA10canprasu:7641": "caturṇāmāryasatyānāmabhāvaste prasajyate // 20 //",
  "SA10canprasu:7642": "kiṃ kāraṇam? yasmāt-",
  "SA10canprasu:7643": "apratītya samutpannaṃ kuto duḥkhaṃ bhaviṣyati /",
  "SA10canprasu:7644": "anityamuktaṃ duḥkhaṃ hi tatsvābhāvye na vidyate // 21 //",
  "SA10canprasu:7645": "yaddhi sasvabhāvam, na tatpratītyotpadyate /",
  "SA10canprasu:7646": "yacca apratītya samutpannam, na tadanityaṃ bhavati /",
  "SA10canprasu:7647": "na hi gaganakusumamavidyamānamanityam /",
  "SA10canprasu:7648": "anityaṃ ca duḥkhamuktaṃ bhavagatā- yadanityaṃ tadduḥkhamiti /",
  "SA10canprasu:7649": "tathā ca śatakaśāstre-",
  "SA10canprasu:7650": "[Pp_221]",
  "SA10canprasu:7651": "anityasya dhruvā pīḍā pīḍā yasya na tatsukham /",
  "SA10canprasu:7652": "tasmādanityaṃ yatsarvaṃ duḥkhaṃ taditi jāyate // iti /",
  "SA10canprasu:7653": "yacca anityaṃ svābhāvye sasvabhāvatve 'bhyupagamyamāne bhāvānām, tanna vidyata iti // 21 //",
  "SA10canprasu:7654": "evaṃ tāvat sasvabhāvatve sati bhāvānāṃ duḥkhaṃ na yujyate /",
  "SA10canprasu:7655": "na ca kevalaṃ duḥkhameva na yujyate,",
  "SA10canprasu:7656": "sati sasvabhāvābhyupagame samudayo 'pi na yujyate iti pratipādayannāha-",
  "SA10canprasu:7657": "svabhāvato vidyamānaṃ kiṃ punaḥ samudeṣyate /",
  "SA10canprasu:7658": "tasmātsamudayo nāsti śūnyatāṃ pratibādhataḥ // 22/",
  "SA10canprasu:7659": "iha samudetyasmādduḥkhamiti duḥkhasya hetu [taḥ] samudaya ityucyate /",
  "SA10canprasu:7660": "tadasya duḥkhasya śūnyatāṃ pratibādhamānasya sasvabhāvaṃ duḥkhamabhyupagacchataḥ tasya punarutpādavaiyarthyāt taddhetukalpanāvaiyarthyameva,",
  "SA10canprasu:7661": "ityevaṃ śūnyatāṃ pratibādhamānasya samudayo 'pi bhavato na yujyate // 22 //",
  "SA10canprasu:7662": "svābhāvikameva duḥkhamabhyupagacchato duḥkhanirodho 'pi na yujyate iti pratipādayannāha-",
  "SA10canprasu:7663": "na nirodhaḥ svabhāvena sato duḥkhasya vidyate /",
  "SA10canprasu:7664": "svabhāvaparyavasthānānnirodhaṃ pratibādhase // 23 //",
  "SA10canprasu:7665": "yadi hi svabhāvato duḥkhaṃ syāt, tadā svabhāvasyānapāyitvāt kuto 'sya nirodhatvamiti?",
  "SA10canprasu:7666": "evaṃ svabhāvaparyavasthānāt svabhāvaṃ gṛhītvā pratyavatiṣṭhamāno duḥkhanirodhamapi pratibādhase // 23 //",
  "SA10canprasu:7667": "idānīmāryamārgo 'pi sasvabhāvavādino yathā nopapadyate tathā pratipādayannāha-",
  "SA10canprasu:7668": "svābhāvye sati mārgasya bhāvanā nopapadyate /",
  "SA10canprasu:7669": "athāsau bhāvyate mārgaḥ svābhāvyaṃ te na vidyate // 24 //",
  "SA10canprasu:7670": "yadi hi sasvabhāvā bhāvā bhaveyuḥ, tadā mārgo 'pi sasvabhāva eveti kṛtvā abhāvita evāsāvasti /",
  "SA10canprasu:7671": "tasya kiṃ punarbhāvanayeti? evam-",
  "SA10canprasu:7672": "svābhāvye sati mārgasya bhāvanā nopapadyate /",
  "SA10canprasu:7673": "atha asya mārgasya bhāvanā abhyupagamyate bhavatā,",
  "SA10canprasu:7674": "evaṃ tarhi svabhāvatā āryamārgasya na syāt,",
  "SA10canprasu:7675": "kāryatvādityabhiprāyaḥ // 24 //",
  "SA10canprasu:7676": "api ca- duḥkhasya nirodhaprāptyarthaṃ samudayasya ca prahāṇārthaṃ bhāvanā mārgasyeṣyate /",
  "SA10canprasu:7677": "pūrvoktena tu nyāyena sasvabhāvavādino bhavataḥ-",
  "SA10canprasu:7678": "yadā duḥkhaṃ samudayo nirodhaśca na vidyate /",
  "SA10canprasu:7679": "mārgo duḥkhanirodhatvāt katamaḥ prāpayiṣyati // 25 //",
  "SA10canprasu:7680": "nāstyeva asau duḥkhanirodhaḥ, yannirodhānmārgo bhāvitaḥ san prāpayiṣyati /",
  "SA10canprasu:7681": "tasmādāryamārgo 'pyevaṃ nopapadyata iti /",
  "SA10canprasu:7682": "evaṃ sasvabhāvavādinaḥ caturṇāmāryasatyānāmabhāvaḥ prāpnoti // 25 //",
  "SA10canprasu:7683": "idānīṃ duḥkhādiparijñānādikamapi yathā parasya na saṃbhavati, tathā pratipādayannāha-",
  "SA10canprasu:7684": "[Pp_222]",
  "SA10canprasu:7685": "svabhāvenāparijñānaṃ yadi tasya punaḥ katham /",
  "SA10canprasu:7686": "parijñānaṃ nanu kila svabhāvaḥ samavasthitaḥ // 26 //",
  "SA10canprasu:7687": "yadi pūrvaṃ duḥkhamaparijñātasvabhāvaṃ tat paścāt parijñāyata iti kalpyate, tadayuktam /",
  "SA10canprasu:7688": "kiṃ kāraṇam? yasmānnanu kila svabhāvaḥ samavasthitaḥ /",
  "SA10canprasu:7689": "yo hi svabhāvaḥ, sa kila loke samavasthitaḥ, naivānyathātvamāpadyate, vahnerauṣṇyavat /",
  "SA10canprasu:7690": "yadā ca svabhāvasyānyathātvaṃ nāsti,",
  "SA10canprasu:7691": "tadā pūrvamaparijñātasvabhāvasya duḥkhasya paścādapi parijñānaṃ nopapadyata iti /",
  "SA10canprasu:7692": "ato duḥkhaparijñānamapi na saṃbhavati // 26 //",
  "SA10canprasu:7693": "yadā caitadduḥkhaparijñānamapi na saṃbhavati, tadā-",
  "SA10canprasu:7694": "prahāṇasākṣātkaraṇe bhāvanā caivameva te /",
  "SA10canprasu:7695": "parijñāvanna yujyante catvāryapi phalāni ca // 27 //",
  "SA10canprasu:7696": "yadetat samudayasya prahāṇaṃ nirodhasya ca sākṣātkaraṇam,",
  "SA10canprasu:7697": "te ete dve prahāṇasākṣātkaraṇe yā ca mārgasya bhāvanā, eṣāpi /",
  "SA10canprasu:7698": "evameva te duḥkhaparijñānāsaṃbhavānna yujyante /",
  "SA10canprasu:7699": "samudayasya svabhāvenāprahīṇasya svabhāvasyānapāyitvāt paścādapi prahāṇaṃ nopapadyate /",
  "SA10canprasu:7700": "evaṃ bhāvanāsākṣātkaraṇe 'pi yojyam /",
  "SA10canprasu:7701": "na ca kevalaṃ parijñānādikameva na saṃbhavati sasvabhāvavāde, api ca-",
  "SA10canprasu:7702": "parijñāvanna yujyante catvāryapi phalāni ca /",
  "SA10canprasu:7703": "yathā svabhāvenāparijñātasya duḥkhasya parijñānaṃ na yuktam,",
  "SA10canprasu:7704": "evaṃ svabhāvenāvidyamānasya pūrvaṃ srotaāpattiphalasya paścādastitvaṃ na saṃbhavati /",
  "SA10canprasu:7705": "yathā srotaāpattiphalasya, evaṃ sakṛdāgāmyanāgāmyarhatphalānāmabhāvo veditavyaḥ // 27 //",
  "SA10canprasu:7706": "na ca kevalametāni phalāni parijñāvanna yujyante,",
  "SA10canprasu:7707": "kiṃ tarhi adhigamo 'pyeṣāṃ na yujyata iti pratipādayannāha-",
  "SA10canprasu:7708": "svabhāvenānadhigataṃ yatphalaṃ tatpunaḥ katham /",
  "SA10canprasu:7709": "śakyaṃ samadhigantuṃ syātsvabhāvaṃ parigṛhṇataḥ // 28 //",
  "SA10canprasu:7710": "svabhāvasyāvijahanaprakṛtikatvādbhāvasvabhāvavādamabhyupagacchataḥ pūrvamanadhigatasvabhāvānāṃ paścādapyadhigamo nopapadyate // 28 //",
  "SA10canprasu:7711": "tataśca-",
  "SA10canprasu:7712": "phalābhāve phalasthā no na santi pratipannakāḥ /",
  "SA10canprasu:7713": "saṃgho nāsti na cetsanti te 'ṣṭau puruṣapudgalāḥ // 29 //",
  "SA10canprasu:7714": "abhāvāccāryasatyānāṃ saddharmo 'pi na vidyate /",
  "SA10canprasu:7715": "dharme cāsati saṃghe ca kathaṃ buddho bhaviṣyati // 30 //",
  "SA10canprasu:7716": "anayośca ślokayoḥ pūrvavadevārtho veditavyaḥ // 29-30 //",
  "SA10canprasu:7717": "api ca- sasvabhāvābhyupagame sati-",
  "SA10canprasu:7718": "[Pp_223]",
  "SA10canprasu:7719": "apratītyāpi bodhiṃ ca tava buddhaḥ prasajyate /",
  "SA10canprasu:7720": "apratītyāpi buddhaṃ ca tava bodhiḥ prasajyate // 31 //",
  "SA10canprasu:7721": "yadi hi svabhāvato buddho nāma kaścid bhāvaḥ syāt,",
  "SA10canprasu:7722": "sa bodhiṃ sarvajñajñānamapratītyāpi anapekṣyāpi syāt /",
  "SA10canprasu:7723": "akṛtrimaḥ svabhāvo hi nirapekṣaḥ paratra ca /",
  "SA10canprasu:7724": "iti vacanāt / tathā vināpi buddhena bodhiḥ syāt, anapekṣyāpi buddhaṃ nirāśrayā bodhiḥ syāt // 31 //",
  "SA10canprasu:7725": "kiṃ cānyat-",
  "SA10canprasu:7726": "yaścābuddhaḥ svabhāvena sa bodhāya ghaṭannapi /",
  "SA10canprasu:7727": "na bodhisattvacaryāyāṃ bodhiṃ te 'dhigamiṣyati // 32 //",
  "SA10canprasu:7728": "iha hi buddhatvātpūrvamabuddhasvabhāvasya sataḥ pudgalasya satyāmapi bodhisattvacaryāyāṃ bodhyarthaṃ ghaṭamānasyāpi naiva bodhiḥ syāt,",
  "SA10canprasu:7729": "abuddhasvabhāvasya vyāvartayitumaśakyatvāt // 32 //",
  "SA10canprasu:7730": "kiṃ cānyat-",
  "SA10canprasu:7731": "na ca dharmamadharmaṃ vā kaścijjātu kariṣyati /",
  "SA10canprasu:7732": "kimaśūnyasya kartavyaṃ svabhāvaḥ kriyate na hi // 33 //",
  "SA10canprasu:7733": "sati hi svabhāvavādābhyupagame dharmādharmayoḥ karaṇaṃ nopapadyate /",
  "SA10canprasu:7734": "kiṃ hi aśūnyasya kartavyam? na hi svabhāvasyāśūnyasya kāraṇamupapadyate vidyamānatvāt // 33 //",
  "SA10canprasu:7735": "kiṃ cānyat-",
  "SA10canprasu:7736": "vinā dharmamadharmaṃ ca phalaṃ hi tava vidyate /",
  "SA10canprasu:7737": "dharmādharmanimittaṃ ca phalaṃ tava na vidyate // 34 //",
  "SA10canprasu:7738": "yadetaddharmādharmanimittakamiṣṭāniṣṭaphalam,",
  "SA10canprasu:7739": "yadi tat svabhāvato 'sti,",
  "SA10canprasu:7740": "tad vināpi dharmādharmābhyāṃ syāt /",
  "SA10canprasu:7741": "yadā ca vinā dharmādharmaṃ phalaṃ tavāsti, tadā dharmādharmajaṃ phalaṃ tava na saṃbhavati /",
  "SA10canprasu:7742": "dharmādharmopārjanavaiyarthyaṃ syāt,",
  "SA10canprasu:7743": "dharmādharmanimittaṃ ca phalaṃ tava na vidyate / iti /",
  "SA10canprasu:7744": "atha dharmādharmanimittakaṃ phalaṃ bhavatīti parikalpyate,",
  "SA10canprasu:7745": "na tarhi tatphalamaśūnyamiti pratipādayannāha-",
  "SA10canprasu:7746": "dharmādharmanimittaṃ vā yadi te vidyate phalam /",
  "SA10canprasu:7747": "dharmādharmasamutpannamaśūnyaṃ te kathaṃ phalam // 35 //",
  "SA10canprasu:7748": "śūnyamevaitat, pratītyasamutpannatvāt, pratibimbavat, ityabhiprāyaḥ // 35 //",
  "SA10canprasu:7749": "api ca /",
  "SA10canprasu:7750": "sarva eva hyete 'gaccha,",
  "SA10canprasu:7751": "kuru,",
  "SA10canprasu:7752": "paca,",
  "SA10canprasu:7753": "paṭha,",
  "SA10canprasu:7754": "tiṣṭha'; ityevamādayo laukikā vyavahārāḥ pratītyasamutpannāḥ /",
  "SA10canprasu:7755": "tān yadi sasvabhāvānicchati bhavān, tadā bhavatā pratītyasamutpādo bādhito bhavati /",
  "SA10canprasu:7756": "tadbādhanācca sarva eva laukikā vyavahārā bādhitā bhavantīti pratipādayannāha-",
  "SA10canprasu:7757": "[Pp_224]",
  "SA10canprasu:7758": "sarvasaṃvyavahārāṃśca laukikān pratibādhase /",
  "SA10canprasu:7759": "yatpratītyasamutpādaśūnyatāṃ pratibādhase // 36 //",
  "SA10canprasu:7760": "yacchabdaḥ kriyāviśeṣaṇam / yadbādhase ityanena saṃbadhyate // 36 //",
  "SA10canprasu:7761": "kiṃ cānyat-",
  "SA10canprasu:7762": "na kartavyaṃ bhavetkiṃcidanārabdhā bhavetkriyā /",
  "SA10canprasu:7763": "kārakaḥ syādakurvāṇaḥ śūnyatāṃ pratibādhataḥ // 37 //",
  "SA10canprasu:7764": "yadi hi svarūpaśūnyāḥ padārthā na bhaveyuḥ,",
  "SA10canprasu:7765": "sasvabhāvā eva bhaveyuḥ,",
  "SA10canprasu:7766": "tadā svabhāvasya vidyamānatvānna kenacit kasyacit kiṃcit kartavyaṃ syāt /",
  "SA10canprasu:7767": "na hi nabhaso 'nāvaraṇatvaṃ kenacit kriyate /",
  "SA10canprasu:7768": "akriyamāṇā ca kriyā syāt /",
  "SA10canprasu:7769": "kriyāṃ cākurvāṇasya kārakatvaṃ syāt /",
  "SA10canprasu:7770": "na caitadevamiti /",
  "SA10canprasu:7771": "tasmānnāśūnyāḥ padārthāḥ // 37 //",
  "SA10canprasu:7772": "kiṃ cānyat-",
  "SA10canprasu:7773": "ajātamaniruddhaṃ ca kūṭasthaṃ ca bhaviṣyati /",
  "SA10canprasu:7774": "vicitrābhiravasthābhiḥ svabhāve rahitaṃ jagat // 38 //",
  "SA10canprasu:7775": "[vicitrābhiravasthāmiḥ svabhāvaracitaṃ svabhāvenaiva racitamapratītyasamutpannaṃ jagat svabhāvaśūnyavādinām /",
  "SA10canprasu:7776": "] svabhāvenaiva yadi bhāvāḥ [sasvabhāvāḥ] syuḥ,",
  "SA10canprasu:7777": "tadā svabhāvasyākṛtrimatvādavyāvartanatvācca sarvamidaṃ jagadajātamaniruddhaṃ ca syāt /",
  "SA10canprasu:7778": "ajātāniruddhatvājjagat kūṭasthaṃ syāt /",
  "SA10canprasu:7779": "hetupratyayānapekṣaṃ vicitrābhiravasthābhī rahitamapratītyasamutpannaṃ jagadaśūnyavādināṃ syāt /",
  "SA10canprasu:7780": "yathoktaṃ pitāputrasamāgame-",
  "SA10canprasu:7781": "syādyadi kiṃcidaśūnyaṃ na vadejjinu tasya vyākaraṇam /",
  "SA10canprasu:7782": "tathāhi sthitaṃ tat svake svake bhāve /",
  "SA10canprasu:7783": "kūṭasthamavikāraṃ na tasya vṛddhirna parihāṇiḥ // iti //",
  "SA10canprasu:7784": "tathā āryahastikakṣyasūtre-",
  "SA10canprasu:7785": "yadi koci dharmāṇa bhavetsvabhāvaḥ tatraiva gaccheya jinaḥ saśrāvakaḥ /",
  "SA10canprasu:7786": "kūṭasthadharmāṇa siyā na nirvṛtī na niṣprapañco bhavi jātu paṇḍitaḥ // iti // 38 //",
  "SA10canprasu:7787": "na ca kevalaṃ sasvabhāvavādābhyupagame laukikā eva vyavahārā nopapadyante,",
  "SA10canprasu:7788": "api ca lokottarā eva [api?",
  "SA10canprasu:7789": "] nopapadyante iti pratipādayannāha-",
  "SA10canprasu:7790": "[Pp_225]",
  "SA10canprasu:7791": "asaṃprāptasya ca prāptirduḥkhaparyantakarma ca /",
  "SA10canprasu:7792": "sarvakleśaprahāṇaṃ ca yadyaśūnyaṃ na vidyate // 39 //",
  "SA10canprasu:7793": "yadi hi aśūnyaṃ sasvabhāvaṃ sarvametat syāt,",
  "SA10canprasu:7794": "tadā yadasaṃprāptaṃ tadasaṃprāptameva,",
  "SA10canprasu:7795": "iti asaṃprāptasya ca phalasya prāptirna syāt /",
  "SA10canprasu:7796": "tadā duḥkhaparyantakāraṇaṃ ca pūrvaṃ nābhūditi sāṃpratamapi na syāt /",
  "SA10canprasu:7797": "sarveṣāṃ ca kleśānāṃ pūrvaṃ prahāṇaṃ nābhūditi paścādapi prahāṇaṃ na syāt // 39 //",
  "SA10canprasu:7798": "tadevaṃ yasmāt sasvabhāvavādābhyupagame sati sarvametanna yujyate, ataḥ-",
  "SA10canprasu:7799": "yaḥ pratītyasamutpādaṃ paśyatīdaṃ sa paśyati /",
  "SA10canprasu:7800": "duḥkhaṃ samudayaṃ caiva nirodhaṃ mārgameva ca // 40 //",
  "SA10canprasu:7801": "yo hi sarvadharmapratītyasamutpādalakṣaṇāṃ svabhāvaśūnyatāṃ samyak paśyati,",
  "SA10canprasu:7802": "sa catvāri āryasatyāni paśyati yathābhūtāni tattvataḥ /",
  "SA10canprasu:7803": "yathoktamāryamañjuśrīparipṛcchāyām-",
  "SA10canprasu:7804": "yena mañjuśrīranutpādaḥ sarvadharmāṇāṃ dṛṣṭaḥ, tena duḥkhaṃ parijñātam /",
  "SA10canprasu:7805": "yena nāstitā sarvadharmāṇāṃ dṛṣṭā, tasya samudayaḥ prahīṇaḥ /",
  "SA10canprasu:7806": "yena atyantaparinirvṛtāḥ sarvadharmā dṛṣṭāḥ, tena nirodhaḥ sākṣātkṛtaḥ /",
  "SA10canprasu:7807": "yena mañjuśrīrabhāvaḥ sarvadharmāṇāṃ dṛṣṭaḥ, tena mārgo bhāvitaḥ // iti vistaraḥ //",
  "SA10canprasu:7808": "uktaṃ ca āryadhyāyitamuṣṭisūtre-",
  "SA10canprasu:7809_0": "atha khalu bhagavān mañjuśriyaṃ kumārabhūtametadavocat- caturṇā mañjuśrīrāryasatyānāṃ",
  "SA10canprasu:7809_1": "yathābhūtādarśanāccaturbhirviparyāsairviparyastacittāḥ sattvā evabhimamabhūtaṃ saṃsāraṃ nātikrāmanti /",
  "SA10canprasu:7810": "evamukte mañjuśrīḥ kumārabhūto bhagavantametadavocat- deśayatu bhagavān kasyopalambhataḥ sattvāḥ saṃsāraṃ nātikrāmanti?",
  "SA10canprasu:7811": "bhagavānāha- ātmātmīyopalambhato mañjuśrīḥ sattvāḥ saṃsāraṃ nātikrāmanti /",
  "SA10canprasu:7812": "tat kasya hetoḥ? yo hi mañjuśrīrātmānaṃ paraṃ ca samanupaśyati, tasya karmābhisaṃskārā bhavanti /",
  "SA10canprasu:7813": "bālo mañjuśrīraśrutavān pṛthagjano 'tyantaparinirvṛtān sarvadharmānaprajānānaḥ ātmānaṃ paraṃ ca upalabhate,",
  "SA10canprasu:7814": "upalabhya abhiniviśate,",
  "SA10canprasu:7815": "abhiniviṣṭaḥ san rajyate duṣyate muhyate /",
  "SA10canprasu:7816": "sa rakto duṣṭo mūḍhaḥ san trividhaṃ karma abhisaṃskaroti kāyena vācā manasā /",
  "SA10canprasu:7817": "saḥ asatsamāropeṇa vikalpayati- ahaṃ raktaḥ, ahaṃ duṣṭaḥ, ahaṃ mūḍhaḥ iti /",
  "SA10canprasu:7818": "tasya tathāgataśāsane pravrajitasya evaṃ bhavati- ahaṃ śīlavān,",
  "SA10canprasu:7819": "ahaṃ brahmacārī,",
  "SA10canprasu:7820": "saṃsāraṃ samatikrāmiṣyāmi,",
  "SA10canprasu:7821": "ahaṃ nirvāṇamanuprāpsyāmi,",
  "SA10canprasu:7822": "ahaṃ duḥkhebhyo mokṣyāmi /",
  "SA10canprasu:7823": "sa kalpayati- ime dharmāḥ kuśalāḥ,",
  "SA10canprasu:7824": "ime dharmā akuśalā iti,",
  "SA10canprasu:7825": "ime dharmāḥ prahātavyāḥ,",
  "SA10canprasu:7826": "ime dharmāḥ sākṣātkartavyāḥ,",
  "SA10canprasu:7827": "duḥkhaṃ parijñātavyam,",
  "SA10canprasu:7828": "samudayaḥ prahātavyaḥ,",
  "SA10canprasu:7829": "nirodhaḥ sākṣātkartavyaḥ,",
  "SA10canprasu:7830": "mārgo bhāvayitavyaḥ /",
  "SA10canprasu:7831": "sa kalpayati anityāḥ sarvasaṃskārāḥ, ādīptāḥ sarvasaṃskārāḥ /",
  "SA10canprasu:7832": "yannvahaṃ sarvasaṃskārebhyaḥ palāyeyam /",
  "SA10canprasu:7833": "tasyaiva mavekṣamāṇasya utpadyate nirvitsahagato manasikāraḥ animittapurogataḥ /",
  "SA10canprasu:7834": "tasyaivaṃ bhavati- eṣā sā duḥkhaparijñā, yeyameṣāṃ dharmāṇāṃ parijñā /",
  "SA10canprasu:7835": "tasyaivaṃ bhavati- yannvahaṃ samudayaṃ prajaheyam /",
  "SA10canprasu:7836": "sa sarvadharmebhya artīyate jehrīyate vitarati vijugupsate uttrasyati saṃtrasyati saṃtrāsamāpadyate /",
  "SA10canprasu:7837": "tasyaivaṃ bhavati- iyameṣāṃ dharmāṇāṃ sākṣātkriyā,",
  "SA10canprasu:7838": "idaṃ samudayaprahāṇam,",
  "SA10canprasu:7839": "yadidamebhyo dharmebhyo 'rtīyanā /",
  "SA10canprasu:7840": "tasyaivaṃ bhavati- nirodhaḥ sākṣātkartavyaḥ /",
  "SA10canprasu:7841": "samudayaṃ kalpayitvā nirodhaṃ saṃjānāti /",
  "SA10canprasu:7842": "tasyaivaṃ [Pp_226] bhavati- eṣā sā nirodhasākṣātkriyā /",
  "SA10canprasu:7843": "tasyaivaṃ bhavati- yannūnamahaṃ mārgaṃ bhāvayeyam /",
  "SA10canprasu:7844": "sa eko rahogatastān dharmān manasi kurvan śamathaṃ pratilabhate /",
  "SA10canprasu:7845": "tasya tena nirvitsahagatena manasikāreṇa śamatha utpadyate /",
  "SA10canprasu:7846": "tasya sarvadharmeṣu cittaṃ na pralīyate prativahati pratyudāvartate /",
  "SA10canprasu:7847": "tebhyaścārtīyate jehrīyate, anabhinandanācittaṃ samutpadyate /",
  "SA10canprasu:7848": "tasyaivaṃ bhavati- mukto 'smi sarvaduḥkhebhyaḥ,",
  "SA10canprasu:7849": "na mama bhūyaḥ uttariṃ kiṃcitkaraṇīyam,",
  "SA10canprasu:7850": "arhannasmītyātmānaṃ saṃjānāti /",
  "SA10canprasu:7851": "sa maraṇakālasamaye utpattimātmano deveṣu paśyati /",
  "SA10canprasu:7852": "tasya kāṅkṣā vicikitsā ca bhavati buddhabodhau /",
  "SA10canprasu:7853": "sa vicikitsāmāpatitaḥ kālagato mahānirayeṣu prapatati /",
  "SA10canprasu:7854": "tatkasya hetoḥ?",
  "SA10canprasu:7855": "yathāpīdamanutpannān sarvadharmān vikalpayitvā tathāgate vicikitsāṃ vimatimutpādayati //",
  "SA10canprasu:7856": "atha khalu mañjuśrīḥ kumārabhūto bhagavantametadavocat- kathaṃ punarbhagavan catvāri āryasatyāni draṣṭavyāni?",
  "SA10canprasu:7857": "bhagavānāha- yena mañjuśrīranutpannāḥ sarvadharmā dṛṣṭāḥ, tena duḥkhaṃ parijñātam /",
  "SA10canprasu:7858": "yena asamutthitāḥ sarvadharmā dṛṣṭāḥ, tasya samudayaḥ prahīṇaḥ /",
  "SA10canprasu:7859": "yena atyantaparinirvṛtāḥ sarvadharmā dṛṣṭāḥ, tena nirodhaḥ sākṣātkṛtaḥ /",
  "SA10canprasu:7860": "yena atyantaśūnyāḥ sarvadharmā dṛṣṭāḥ, tena mārgo bhāvitaḥ /",
  "SA10canprasu:7861": "yena mañjuśrīrevaṃ catvāri āryasatyāni dṛṣṭāni,",
  "SA10canprasu:7862": "sa na kalpayati- ime dharmāḥ kuśalāḥ,",
  "SA10canprasu:7863": "ime dharmā akuśalāḥ,",
  "SA10canprasu:7864": "ime dharmāḥ prahātavyāḥ,",
  "SA10canprasu:7865": "ime dharmāḥ sākṣātkartavyāḥ,",
  "SA10canprasu:7866": "duḥkhaṃ parijñātavyam,",
  "SA10canprasu:7867": "samudayaḥ prahātavyaḥ,",
  "SA10canprasu:7868": "nirodhaḥ sākṣātkartavyaḥ,",
  "SA10canprasu:7869": "mārgo bhāvayitavyaḥ iti /",
  "SA10canprasu:7870": "tat kasya hetoḥ? tathāhi sa taṃ dharmaṃ na samanupaśyati nopalabhate yaṃ parikalpayet /",
  "SA10canprasu:7871": "bālapṛthagjanāstvetān dharmān kalpayanto rajyanti ca dviṣyanti ca muhyanti ca /",
  "SA10canprasu:7872": "sa na kaṃciddharmamāvyūhati nirvyūhati /",
  "SA10canprasu:7873": "tasyaivamanāvyūhato 'nirvyūhatastraidhātuke cittaṃ na sajjati /",
  "SA10canprasu:7874": "ajātaṃ sarvatraidhātukaṃ samanupaśyati māyopamaṃ svapnopamaṃ pratiśrutkopamam //",
  "SA10canprasu:7875": "evaṃsvabhāvān sarvadharmān paśyan anunayapratidhāpagato bhavati sarvasattveṣu /",
  "SA10canprasu:7876": "tat kasya hetoḥ? tathāhi sa tān dharmān nopalabhate yatrānunīyeta vā pratihanyeta vā /",
  "SA10canprasu:7877": "sa ākāśasamena cittena buddhamapi na samanupaśyati,",
  "SA10canprasu:7878": "dharmamapi na samanupaśyati,",
  "SA10canprasu:7879": "saṃdhamapi na samanupaśyati /",
  "SA10canprasu:7880": "sarvadharmān śūnyāniti samanupaśyan na kvaciddharme vicikitsāmutpādayati /",
  "SA10canprasu:7881": "avicikitsan nirupādāno bhavati /",
  "SA10canprasu:7882": "nirupādāno 'nupādāya parinirvātīti vistaraḥ // 40 //",
  "SA10canprasu:7883": "ityācāryacandrakīrtipādoparacitāyāṃ prasannapadāyāṃ madhyamakavṛttau āryasatyaparīkṣā nāma caturviṃśatitamaṃ prakaraṇam //",
  "SA10canprasu:7884": "[Pp_227]",
  "SA10canprasu:7885": "25",
  "SA10canprasu:7886": "nirvāṇaparīkṣā pañcaviṃśatitamaṃ prakaraṇam /",
  "SA10canprasu:7887": "atrāha-",
  "SA10canprasu:7888": "yadi śūnyamidaṃ sarvamudayo nāsti na vyayaḥ /",
  "SA10canprasu:7889": "prahāṇādvā nirodhādvā kasya nirvāṇamiṣyate // 1 //",
  "SA10canprasu:7890": "iha hi bhagavatā uṣitabrahmacaryāṇāṃ tathāgataśāsanapratipannānnāṃ dharmānudharmapratipattiyuktānāṃ pudgalānāṃ dvividhaṃ nirvāṇamupavarṇitaṃ sopadhiśeṣaṃ nirupadhiśeṣaṃ ca /",
  "SA10canprasu:7891": "tatra niravaśeṣasya avidyārāgādikasya kleśagaṇasya prahāṇāt sopadhiśeṣaṃ nirvāṇamiṣyate /",
  "SA10canprasu:7892": "tatra upadhīyate 'sminnātmasnehaḥ iti upadhiḥ /",
  "SA10canprasu:7893": "upadhiśabdena ātmaprajñaptinimittāḥ pañcopādānaskandhā ucyante /",
  "SA10canprasu:7894": "śiṣyata iti śeṣaḥ, upadhireva śeṣaḥ upadhiśeṣaḥ, saha upadhiśeṣeṇa vartate iti sopadhiśeṣam /",
  "SA10canprasu:7895": "kiṃ tat? nirvāṇam /",
  "SA10canprasu:7896": "tacca skandhamātrakameva kevalaṃ satkāyadṛṣṭayādikleśataskararahitamavaśiṣyate nihatāśeṣacauragaṇagrāmamātrāvasthānasādharmyeṇa /",
  "SA10canprasu:7897": "tat sopadhiśeṣaṃ nirvāṇam /",
  "SA10canprasu:7898": "yatra tu nirvāṇe skandhapañcakamapi nāsti, tannirupadhiśeṣaṃ nirvāṇam /",
  "SA10canprasu:7899": "nirgataḥ upadhiśeṣo 'sminniti kṛtvā /",
  "SA10canprasu:7900": "nihatāśeṣacauragaṇasya grāmamātrasyāpi vināśasādharmyeṇa /",
  "SA10canprasu:7901": "tadeva ca adhikṛtya ucyate-",
  "SA10canprasu:7902": "abhedi kāyo nirodhi saññā vedanā pi ti dahaṃsu sabbā /",
  "SA10canprasu:7903": "vūpasamiṃsu saṃkhārā viññāṇamatthamagamā ti //",
  "SA10canprasu:7904": "tathā-",
  "SA10canprasu:7905": "asaṃlīnena kāyena vedanāmadhyavāsayat /",
  "SA10canprasu:7906": "pradyotasyeva nirvāṇaṃ vimokṣastasya cetasaḥ // iti /",
  "SA10canprasu:7907": "tadevaṃ nirupadhiśeṣaṃ nirvāṇaṃ skandhānāṃ nirodhāllabhyate /",
  "SA10canprasu:7908": "etacca dvividhaṃ nirvāṇaṃ kathaṃ yujyate yadi kleśānāṃ skandhānāṃ ca nirodho bhavati?",
  "SA10canprasu:7909": "yadā tu sarvamidaṃ śūnyam,",
  "SA10canprasu:7910": "naiva kiṃcidutpadyate nāpi kiṃcinnirudhyate,",
  "SA10canprasu:7911": "tadā kutaḥ kleśāḥ,",
  "SA10canprasu:7912": "kuto vā skandhāḥ,",
  "SA10canprasu:7913": "yeṣāṃ nirodhe nirvāṇaṃ syāditi?",
  "SA10canprasu:7914": "tasmādvidyata eva bhāvānāṃ svabhāva iti // 1 //",
  "SA10canprasu:7915": "atrocyate / nanu evamapi sasvabhāvābhyupagame-",
  "SA10canprasu:7916": "yadyaśūnyamidaṃ sarvamudayo nāsti na vyayaḥ /",
  "SA10canprasu:7917": "prahāṇādvā nirodhādvā kasya nirvāṇamiṣyate // 2 //",
  "SA10canprasu:7918": "[Pp_228]",
  "SA10canprasu:7919": "svabhāvena hi vyavasthitānāṃ kleśānāṃ skandhānāṃ ca svabhāvasyānapāyitvāt kuto nivṛttiḥ,",
  "SA10canprasu:7920": "yatastannivṛttyā nirvāṇaṃ syāditi?",
  "SA10canprasu:7921": "tasmāt svabhāvavādināṃ naiva nirvāṇamupapadyate /",
  "SA10canprasu:7922": "na ca śūnyatāvādinaḥ skandhanivṛttilakṣaṇaṃ kleśanivṛttilakṣaṇaṃ vā nirvāṇamicchanti yatasteṣāmayaṃ doṣaḥ syāditi /",
  "SA10canprasu:7923": "ataḥ anupālambha evāyaṃ śūnyavādinām // 2 //",
  "SA10canprasu:7924": "yadi khalu śūnyatāvādinaḥ kleśānāṃ skandhānāṃ vā nivṛttilakṣaṇaṃ nirvāṇaṃ necchanti,",
  "SA10canprasu:7925": "kiṃlakṣaṇaṃ tarhi icchanti? ucyate-",
  "SA10canprasu:7926": "aprahīṇamasaṃprāptamanucchinnamaśāśvatam /",
  "SA10canprasu:7927": "aniruddhamanutpannametannirvāṇamucyate // 3 //",
  "SA10canprasu:7928": "yaddhi naiva prahīyate rāgādivat,",
  "SA10canprasu:7929": "nāpi prāpyate śrāmaṇyaphalavat,",
  "SA10canprasu:7930": "nāpyucchidyate skandhādivat,",
  "SA10canprasu:7931": "yaccāpi na nityamaśūnyavat,",
  "SA10canprasu:7932": "tat svabhāvato 'niruddhamanutpannaṃ ca sarvaprapañcopaśamalakṣaṇaṃ nirvāṇamuktam /",
  "SA10canprasu:7933": "tat kutastasminnitthaṃvidhe niṣprapañce kleśakalpanā yeṣāṃ kleśānāṃ prahāṇānnirvāṇaṃ bhavet?",
  "SA10canprasu:7934": "kuto vā skandhakalpanā tatra, yeṣāṃ skandhānāṃ nirodhāt tadbhavet?",
  "SA10canprasu:7935": "yāvaddhi etāḥ kalpanāḥ pravartante,",
  "SA10canprasu:7936": "tāvannāsti nirvāṇādhigamaḥ,",
  "SA10canprasu:7937": "sarvaprapañcaparikṣayādeva tadadhigamāt //",
  "SA10canprasu:7938": "atha syāt- yadyapi nirvāṇe na santi kleśāḥ, na cāpi skandhāḥ, tathāpi nirvāṇādarvāgvidyante /",
  "SA10canprasu:7939": "tatasteṣāṃ parikṣayānnirvāṇaṃ bhaviṣyatīti /",
  "SA10canprasu:7940": "ucyate /",
  "SA10canprasu:7941": "tyajyatāmayaṃ grāhaḥ, yasmānnirvāṇādarvāk svabhāvato vidyamānānāṃ na punarabhāvaḥ śakyate kartum /",
  "SA10canprasu:7942": "tasmānnirvāṇābhilāṣiṇā tyājyaiṣā kalpanā / vakṣyati hi-",
  "SA10canprasu:7943": "nivāṇasya ca yā koṭiḥ koṭiḥ saṃsaraṇasya ca /",
  "SA10canprasu:7944": "na tayorantaraṃ kiṃcitsusūkṣmamapi vidyate // iti /",
  "SA10canprasu:7945": "tadevaṃ nirvāṇe na kasyacit prahāṇaṃ nāpi kasyacinnirodha iti vijñeyam /",
  "SA10canprasu:7946": "tataśca niravaśeṣakalpanākṣayarūpameva nirvāṇam /",
  "SA10canprasu:7947": "uktaṃ ca bhagavatā-",
  "SA10canprasu:7948": "nirvṛtti dharmāṇa ca asti dharmā ye neha astī na te jātu asti /",
  "SA10canprasu:7949": "astīti nāstīti ca kalpanāvatāmevaṃ carantāna na duḥkha śāmyati // iti /",
  "SA10canprasu:7950": "asyā gāthāyā ayamarthaḥ- nivṛtau nirupadhiśeṣe nirvāṇadhātau dharmāṇāṃ kleśakarmajanmalakṣaṇānāṃ skandhānāṃ vā sarvathā astaṃgamādastitvaṃ nāsti,",
  "SA10canprasu:7951": "evaṃ ca sarvavādināmabhimatam /",
  "SA10canprasu:7952": "ye tarhi dharmā iha nirvṛtau na santi,",
  "SA10canprasu:7953": "pradīpodayādandhakāropalabdharajjusarpabhayādivat,",
  "SA10canprasu:7954": "na te jātu asti,",
  "SA10canprasu:7955": "na te dharmāḥ kleśakarmajanmādilakṣaṇāḥ kasmiṃścit kāle saṃsārāvasthāyāmapi tattvato [Pp_229] vidyante /",
  "SA10canprasu:7956": "na hi rajjuḥ andhakārāvasthāyāṃ svarūpataḥ sarpo 'sti,",
  "SA10canprasu:7957": "sadbhūtasarpavat andhakāre 'pi āloke 'pi kāyacakṣurbhyāmagrahaṇāt /",
  "SA10canprasu:7958": "kathaṃ tarhi saṃsāraḥ iti cet, ucyate /",
  "SA10canprasu:7959": "ātmātmīyāsadgrahagrastānāṃ bālapṛthagjanānāmasatsvarūpā api bhāvāḥ satyataḥ pratibhāsante taimirikāṇāmiva asatkeśamaśakādaya iveti / āha-",
  "SA10canprasu:7960": "astīti nāstīti ca kalpanāvatāmevaṃ carantāna na duḥkha śāmyati / iti /",
  "SA10canprasu:7961": "astīti bhāvasadbhāvakalpanāvatāṃ jaiminīyakāṇādakāpilādīnāṃ vaibhāṣikaparyantānām/",
  "SA10canprasu:7962": "nāstīti ca kalpanāvatāṃ nāstikānāmapāyagatiniṣṭhānām /",
  "SA10canprasu:7963": "tadanyeṣāṃ ca atītānāgatasaṃsthānāṃ vijñaptiviprayuktasaṃskārāṇāṃ nāstivādināṃ tadanyadastivādinām,",
  "SA10canprasu:7964": "parikalpitasvabhāvasya nāstivādinām,",
  "SA10canprasu:7965": "paratantrapariniṣpannasvabhāvayorastivādinām,",
  "SA10canprasu:7966": "evamastināstivādināmevaṃ caratāṃ na duḥkhaṃ saṃsāraḥ śāmyatīti / tathā-",
  "SA10canprasu:7967": "yatha śaṅkitena viṣasaṃjña abhyupeti no cāpi koṣṭha gantu āviṣṭa papadyate /",
  "SA10canprasu:7968": "evameva bālu 'pagato ..... jāyi mriyate sadā abhūto // iti /",
  "SA10canprasu:7969": "tadevaṃ na kasyacinnirvāṇe prahāṇaṃ nāpi kasyacinnirodha iti vijñeyam /",
  "SA10canprasu:7970": "tataśca sarvakalpanākṣayarūpameva nirvāṇam /",
  "SA10canprasu:7971": "yathoktamāryaratnāvalyām-",
  "SA10canprasu:7972": "na cābhāvo 'pi nirvāṇaṃ kuta evāsya bhāvanā /",
  "SA10canprasu:7973": "bhāvābhāvaparāmarśakṣayo nirvāṇamucyate //",
  "SA10canprasu:7974": "iti // 3 //",
  "SA10canprasu:7975": "ye tu sarvakalpanopaśamarūpaṃ nirvāṇamapratipadyamānāḥ bhāvābhāvatadubhayānubhayarūpaṃ nirvāṇaṃ parikalpayanti, tān prati ucyate-",
  "SA10canprasu:7976": "bhāvastāvanna nirvāṇaṃ jarāmaraṇalakṣaṇam /",
  "SA10canprasu:7977": "prasajyetāsti bhāvo hi na jarāmaraṇaṃ vinā // 4 //",
  "SA10canprasu:7978": "tatraike bhāvato nirvāṇamabhiniviṣṭā evamācakṣate- iha kleśakarmajanmasaṃtānapravṛttiniyatarodhabhūto jalapravāharodhabhūtasetusthānīyo nirodhātmakaḥ padārthaḥ, tannirvāṇam /",
  "SA10canprasu:7979": "na ca avidyamānasvabhāvo dharmaḥ evaṃ kāryakārī dṛśyate /",
  "SA10canprasu:7980": "nanu ca yo 'syā nandīrāgasahagatāyāstṛṣṇāyāḥ kṣayo virāgo nirodho nirvāṇamityuktam,",
  "SA10canprasu:7981": "na ca kṣayamātraṃ bhāvo bhavitumarhati / tathā-",
  "SA10canprasu:7982": "pradyotasyeva nirvāṇaṃ vimokṣastasya cetasaḥ /",
  "SA10canprasu:7983": "[Pp_230]",
  "SA10canprasu:7984": "ityuktam /",
  "SA10canprasu:7985": "na ca pradyotasya nivṛttirbhāva ityupapadyate /",
  "SA10canprasu:7986": "ucyate /",
  "SA10canprasu:7987": "naitadevaṃ vijñeyaṃ tṛṣṇāyāḥ kṣayaḥ tṛṣṇākṣayaḥ iti /",
  "SA10canprasu:7988": "kiṃ tarhi tṛṣṇāyāḥ kṣayo 'sminniti nirvāṇākhye dharme sati bhavati, sa tṛṣṇākṣaya iti vaktavyam /",
  "SA10canprasu:7989": "pradīpaśca dṛṣṭāntamātram /",
  "SA10canprasu:7990": "tatrāpi yasmin sati cetaso vimokṣo bhavatīti veditavyamiti //",
  "SA10canprasu:7991": "evaṃ bhāve nirvāṇa vyavasthāpite ācāryo nirūpayati- bhāvastāvanna nirvāṇam /",
  "SA10canprasu:7992": "kiṃ kāraṇam? yasmājjarāmaraṇalakṣaṇaṃ prasajyeta, bhāvasya jarāmaraṇalakṣaṇāvyabhicāritvāt /",
  "SA10canprasu:7993": "tataśca nirvāṇameva tanna syāt, jarāmaraṇalakṣaṇatvādvijñānavat, ityabhiprāyaḥ //",
  "SA10canprasu:7994": "tāmeva ca jarāmaraṇalakṣaṇavyabhicāritāṃ spaṣṭayannāha- asti bhāvo hi na jarāmaraṇaṃ vineti /",
  "SA10canprasu:7995": "yo hi jarāmaraṇarahitaḥ, sa bhāva eva na saṃbhavati, khapuṣpavat, jarāmaraṇarahitatvāt // 4 //",
  "SA10canprasu:7996": "kiṃ cānyat-",
  "SA10canprasu:7997": "bhāvaśca yadi nirvāṇaṃ nirvāṇaṃ saṃskṛtaṃ bhavet /",
  "SA10canprasu:7998": "nāsaṃskṛto hi vidyate bhāvaḥ kvacana kaścana // 5 //",
  "SA10canprasu:7999": "yadi nirvāṇaṃ bhāvaḥ syāt, tadā tannirvāṇaṃ saṃskṛtaṃ bhavet, vijñānādivat bhāvatvāt /",
  "SA10canprasu:8000": "yastu asaṃskṛtaḥ, nāsau bhāvaḥ, tadyathā kharaviṣāṇavaditi vyatirekamupadarśayannāha-",
  "SA10canprasu:8001": "nāsaṃskṛto hi vidyate bhāvaḥ kvacana kaścana /",
  "SA10canprasu:8002": "kvacanetyadhikaraṇe deśe kāle siddhānte vā /",
  "SA10canprasu:8003": "kaścanetyādheye /",
  "SA10canprasu:8004": "ādhyātmiko bāhyātmiko vetyarthaḥ // 5 //",
  "SA10canprasu:8005": "kiṃ cānyat-",
  "SA10canprasu:8006": "bhāvaśca yadi nirvāṇamanupādāya tatkatham /",
  "SA10canprasu:8007": "nirvāṇaṃ nānupādāya kaścid bhāvo hi vidyate // 6 //",
  "SA10canprasu:8008": "yadi bhavanmatena nirvāṇaṃ bhāvaḥ syāt,",
  "SA10canprasu:8009": "tadupādāya bhavet,",
  "SA10canprasu:8010": "svakāraṇasāmagrīmāśritya bhavedityarthaḥ /",
  "SA10canprasu:8011": "na caivamupādāya nirvāṇamiṣyate, kiṃ tarhi anupādāya /",
  "SA10canprasu:8012": "tadyadi bhāvo nirvāṇamanupādāya, tat kathaṃ nirvāṇaṃ syāt?",
  "SA10canprasu:8013": "naiva anupādāya syāt, bhāvatvāt, vijñānādivat /",
  "SA10canprasu:8014": "vyatirekakāraṇamāha- nānupādāya kaścidbhāvo hi vidyate iti // 6 //",
  "SA10canprasu:8015": "atrāha- yadi bhāvo hi na nirvāṇam,",
  "SA10canprasu:8016": "yathoditadoṣaprasaṅgāt,",
  "SA10canprasu:8017": "kiṃ tarhi abhāva eva nirvāṇam,",
  "SA10canprasu:8018": "kleśajanmanivṛttimātratvāditi? ucyate /",
  "SA10canprasu:8019": "etadapyayuktam, yasmāt-",
  "SA10canprasu:8020": "yadi bhāvo na nirvāṇamabhāvaḥ kiṃ bhaviṣyati /",
  "SA10canprasu:8021": "nirvāṇaṃ yatra bhāvo na nābhāvastatra vidyate // 7 //",
  "SA10canprasu:8022": "yadi bhāvo nirvāṇaṃ neṣyate, yadi nirvāṇaṃ bhāva iti neṣyate, tadā kimabhāvo bhaviṣyati nirvāṇam?",
  "SA10canprasu:8023": "abhāvo 'pi na bhaviṣyatītyarthaḥ /",
  "SA10canprasu:8024": "kleśajanmanorabhāvo nirvāṇamiti cet, evaṃ tarhi [Pp_231] kleśajanmanoranityatā nirvāṇamiti syāt /",
  "SA10canprasu:8025": "anityataiva hi kleśajanmanorabhāvo nānyat, ityataḥ anityataiva nirvāṇaṃ syāt /",
  "SA10canprasu:8026": "na caitadiṣṭam, ayatnenaiva mokṣaprasaṅgādityuktamevaitat // 7 //",
  "SA10canprasu:8027": "kiṃ cānyat-",
  "SA10canprasu:8028": "yadyabhāvaśca nirvāṇamanupādāya tatkatham /",
  "SA10canprasu:8029": "nirvāṇaṃ na hyabhāvo 'sti yo 'nupādāya vidyate // 8 //",
  "SA10canprasu:8030": "tatra abhāvaḥ anityatā vā bhāvamupādāya prajñapyate, kharaviṣāṇādīnāmanityatānupalambhāt /",
  "SA10canprasu:8031": "lakṣaṇamāśritya lakṣyaṃ prajñapyate, lakṣyamāśritya ca lakṣaṇam /",
  "SA10canprasu:8032": "ataḥ parasparāpekṣikyāṃ lakṣyalakṣaṇapravṛttau kuto lakṣyaṃ bhāvamapekṣya anityatā bhaviṣyati?",
  "SA10canprasu:8033": "tasmādabhāvo 'pyupādāya prajñapyate /",
  "SA10canprasu:8034": "tato yadi abhāvaśca nirvāṇam, tat kathamanupādāya nirvāṇaṃ bhavet?",
  "SA10canprasu:8035": "upādāyaiva tadbhavet, abhāvatvādvināśavat /",
  "SA10canprasu:8036": "etadeva spaṣṭayannāha- na hyabhāvo 'sti yo 'nupādāya vidyate iti //",
  "SA10canprasu:8037": "yadi tarhi abhāvaḥ anupādāya nāsti, kimidānīmupādāya bandhyāputrādayo 'bhāvā bhaviṣyanti?",
  "SA10canprasu:8038": "kenaitaduktaṃ vandhyāputrādayo 'bhāvā iti? uktaṃ hi pūrvam-",
  "SA10canprasu:8039": "bhāvasya cedaprasiddhirabhāvo naiva sidhyati /",
  "SA10canprasu:8040": "bhāvasya hyanyathābhāvamabhāvaṃ bruvate janāḥ // iti /",
  "SA10canprasu:8041": "tasmānna bandhyāputrādīnāmabhāvatvam / yaccāpyucyate-",
  "SA10canprasu:8042": "ākāśaṃ śaśaśṛṅgaṃ ca vandhyāyāḥ putra eva ca /",
  "SA10canprasu:8043": "asantaścābhilapyante tathā bhāveṣu kalpanā // iti,",
  "SA10canprasu:8044": "tatrāpi bhāvakalpanāpratiṣedhamātram, na abhāvakalpanā, bhāvatvāsiddhereveti vijñeyam /",
  "SA10canprasu:8045": "vandhyāputra iti śabdamātramevaitat,",
  "SA10canprasu:8046": "na asya arthaḥ upalabhyate,",
  "SA10canprasu:8047": "yasyārthasya bhāvatvamabhāvatvaṃ vā syāditi /",
  "SA10canprasu:8048": "kutaḥ anupalabhyamānasvabhāvasya bhāvābhāvakalpanā yokṣyate?",
  "SA10canprasu:8049": "tasmāt na bandhyāputro 'bhāva iti vijñeyam /",
  "SA10canprasu:8050": "tataśca sthitameva na hyabhāvo 'sti yo 'nupādāya vidyate iti // 8 //",
  "SA10canprasu:8051": "atrāha- yadi bhāvo nirvāṇaṃ na bhavati, abhāvo 'pi, kiṃ tarhi nirvāṇamiti? ucyate /",
  "SA10canprasu:8052": "iha hi bhagavadbhistathāgataiḥ-",
  "SA10canprasu:8053": "ya ājavaṃjavībhāva upādāya pratītya vā /",
  "SA10canprasu:8054": "so 'pratītyānupādāya nirvāṇamupadiśyate // 9 //",
  "SA10canprasu:8055": "tatra ājavaṃjavībhāvaḥ āgamanagamanabhāvajanmamaraṇaparaṃparetyarthaḥ /",
  "SA10canprasu:8056": "sa cāyamājavaṃjavībhāvaḥ kadāciddhetupratyayasāmagrīmāśritya astīti prajñapyate dīrghahrasvavat /",
  "SA10canprasu:8057": "kadācidutpadyata iti prajñapyate pradīpaprabhāvad bījāṅkuravat /",
  "SA10canprasu:8058": "sarvathā yadyayamupādāya prajñapyate,",
  "SA10canprasu:8059": "yadi vā pratītya jāyata iti vyavasthāpyate,",
  "SA10canprasu:8060": "sarvathāsya janmamaraṇaparaṃparāprabandhasya apratītya vā anupādāya vā apravṛttistannirvāṇamiti [Pp_232] vyavasthāpyate /",
  "SA10canprasu:8061": "na ca apravṛttimātraṃ bhāvo 'bhāvo veti parikalpitu pāryata iti /",
  "SA10canprasu:8062": "evaṃ na bhāvo nābhāvo nirvāṇam //",
  "SA10canprasu:8063": "athavā /",
  "SA10canprasu:8064": "yeṣāṃ saṃskārāḥ saṃsarantīti pakṣaḥ,",
  "SA10canprasu:8065": "teṣāṃ pratītya pratītya ya utpādaśca vināśaśca,",
  "SA10canprasu:8066": "so 'pratītyāpravartamāno nirvāṇamiti kathyate /",
  "SA10canprasu:8067": "yeṣāṃ tu pudgalaḥ saṃsarati,",
  "SA10canprasu:8068": "teṣāṃ tasya nityānityatvenāvācyasya tattadupādānamāśritya ya ājavaṃjavībhāvaḥ sa upādāya pravartate,",
  "SA10canprasu:8069": "sa evopādāyopādāya pravartayamānaḥ sannidānīmanupādāyāpravartayamāno nirvāṇamiti vyapadiśyate /",
  "SA10canprasu:8070": "na ca saṃskārāṇāṃ pudgalasya vā apravṛttimātrakaṃ bhāvo 'bhāvo veti śakyaṃ parikalpayitum /",
  "SA10canprasu:8071": "ityato 'pi na bhāvo nābhāvo nirvāṇamiti yujyate // 9 //",
  "SA10canprasu:8072": "kiṃ cānyat-",
  "SA10canprasu:8073": "prahāṇaṃ cābravīcchāstā bhavasya vibhavasya ca /",
  "SA10canprasu:8074": "tasmānna bhāvo nābhāvo nirvāṇamiti yujyate // 10 //",
  "SA10canprasu:8075": "tatra sūtra uktam- ye kecidbhikṣavo bhavena bhavasya niḥsaraṇaṃ paryeṣante vibhavena vā,",
  "SA10canprasu:8076": "aparijñānaṃ [taṃ?] tatteṣāmiti /",
  "SA10canprasu:8077": "ubhayaṃ hyetat parityājyaṃ bhave tṛṣṇā vibhave tṛṣṇā ca /",
  "SA10canprasu:8078": "na caitannirvāṇaṃ prahātavyamuktaṃ bhagavatā, kiṃ tarhi aprahātavyam /",
  "SA10canprasu:8079": "tadyadi nirvāṇaṃ bhāvarūpaṃ syādabhāvarūpaṃ vā, tadapi prahātavyaṃ bhavet /",
  "SA10canprasu:8080": "na ca prahātavyam /",
  "SA10canprasu:8081": "tasmānna bhāvo nābhāvo nirvāṇamiti yujyate //",
  "SA10canprasu:8082": "yeṣāmapi kleśajanmanostatrābhāvādabhāvarūpaṃ nirvāṇaṃ svayaṃ ca bhāvarūpatvādbhāvarūpamityubhayarūpam,",
  "SA10canprasu:8083": "teṣāmubhayarūpamiti nirvāṇaṃ nopapadyate,",
  "SA10canprasu:8084": "iti pratipādayannāha-",
  "SA10canprasu:8085": "bhavedabhāvo bhāvaśca nirvāṇamubhayaṃ yadi /",
  "SA10canprasu:8086": "bhavedabhāvo bhāvaśca mokṣastacca na yujyate // 11 //",
  "SA10canprasu:8087": "yadi bhāvābhāvobhayarūpaṃ nirvāṇaṃ syāt, tadā bhāvaśca abhāvaśca mokṣa iti syāt /",
  "SA10canprasu:8088": "tataśca yaḥ saṃskārāṇāmātmalābhaḥ tasya ca vigamaḥ, sa eva mokṣaḥ syāt /",
  "SA10canprasu:8089": "na ca saṃskārā eva mokṣa iti yujyate /",
  "SA10canprasu:8090": "ata evāha- tacca na yujyate iti // 11 //",
  "SA10canprasu:8091": "kiṃ cānyat-",
  "SA10canprasu:8092": "bhavedabhāvo bhāvaśca nirvāṇamubhayaṃ yadi /",
  "SA10canprasu:8093": "nānupādāya nirvāṇamupādāyobhayaṃ hi tat // 12 //",
  "SA10canprasu:8094": "yadi bhāvābhāvarūpaṃ nirvāṇaṃ syāt, tadā hetupratyayasāmagrīmupādāya āśritya bhavet, na anupādāya /",
  "SA10canprasu:8095": "kiṃ kāraṇam? yasmādupādāyobhayaṃ hi tat /",
  "SA10canprasu:8096": "bhāvamupādāya abhāvaḥ,",
  "SA10canprasu:8097": "abhāvaṃ copādāya bhāvaḥ,",
  "SA10canprasu:8098": "iti kṛtvā ubhayametad bhāvaṃ ca abhāvaṃ ca upādāyaiva bhavati, na anupādāya /",
  "SA10canprasu:8099": "evaṃ nirvāṇaṃ bhaved bhāvābhāvarūpam /",
  "SA10canprasu:8100": "na caitadevam, iti na yuktametat // 12 //",
  "SA10canprasu:8101": "[Pp_233]",
  "SA10canprasu:8102": "kiṃ cānyat-",
  "SA10canprasu:8103": "bhavedabhāvo bhāvaśca nirvāṇamubhayaṃ katham /",
  "SA10canprasu:8104": "asaṃskṛtaṃ ca nirvāṇaṃ bhāvābhāvau ca saṃskṛtau // 13 //",
  "SA10canprasu:8105": "bhāvo hi svahetupratyayasāmagrīsaṃbhūtatvāt saṃskṛtaḥ /",
  "SA10canprasu:8106": "abhāvo 'pi [bhāvaṃ] pratītya saṃbhūtatvāt, jātipratyayajarāmaraṇavacanācca saṃskṛtaḥ /",
  "SA10canprasu:8107": "tadyadi bhāvābhāvasvabhāvaṃ nirvāṇaṃ syāt, tadā na asaṃskṛtam, [kiṃ tu] saṃskṛtameva /",
  "SA10canprasu:8108": "yasmānna ca saṃskṛtamiṣyate, tasmānna bhāvābhāvasvarūpaṃ nirvāṇaṃ yujyate // 13 //",
  "SA10canprasu:8109": "athāpi syāt- naiva hi nirvāṇaṃ bhāvābhāvasvarūpam, kiṃ tarhi nirvāṇe bhāvābhāvāviti /",
  "SA10canprasu:8110": "evamapi na yuktam / kutaḥ? yasmāt-",
  "SA10canprasu:8111": "bhavedabhāvo bhāvaśca nirvāṇe ubhayaṃ katham /",
  "SA10canprasu:8112": "[tayorekatra nāstitvamālokatamasoryathā] // 14 //",
  "SA10canprasu:8113": "bhāvābhāvayorapi parasparaviruddhayorekatra nirvāṇe nāsti saṃbhava iti, ataḥ,",
  "SA10canprasu:8114": "bhavedabhāvo bhāvaśca nirvāṇe ubhayaṃ katham /",
  "SA10canprasu:8115": "naiva bhavedityabhiprāyaḥ // 14 //",
  "SA10canprasu:8116": "idānīṃ yathā naiva bhāvo naivābhāvo nirvāṇaṃ yujyate, tathā pratipādayannāha-",
  "SA10canprasu:8117": "naivābhāvo naiva bhāvo nirvāṇamiti yāñjanā /",
  "SA10canprasu:8118": "abhāve caiva bhāve ca sā siddhe sati sidhyati // 15 //",
  "SA10canprasu:8119": "yadi hi bhāvo nāma kaścit syāt,",
  "SA10canprasu:8120": "tadā tatpratiṣedhena naiva bhāvo nirvāṇamityeṣā kalpanā,",
  "SA10canprasu:8121": "yadi kaścidabhāvaḥ syāt,",
  "SA10canprasu:8122": "tadā tatpratiṣedhena naivābhāvo nirvāṇaṃ syāt /",
  "SA10canprasu:8123": "yadā ca bhāvābhāvāveva na staḥ, tadā tatpratiṣedho 'pi nāstīti /",
  "SA10canprasu:8124": "tasmānnaiva bhāvo naivābhāvo nirvāṇamiti yā kalpanā, sāpi nopapadyata eva /",
  "SA10canprasu:8125": "iti na yuktametat // 15 //",
  "SA10canprasu:8126": "kiṃ cānyat-",
  "SA10canprasu:8127": "naivābhāvo naiva bhāvo nirvāṇaṃ yadi vidyate /",
  "SA10canprasu:8128": "naivābhāvo naiva bhāva iti kena tadajyate // 16 //",
  "SA10canprasu:8129": "yadi etannirvāṇaṃ naivābhāvarūpaṃ naiva bhāvarūpamastīti kalpyate,",
  "SA10canprasu:8130": "kena tadānīṃ taditthaṃvidhaṃ nobhayarūpaṃ nirvāṇamastīti ajyate gṛhyate prakāśate vā?",
  "SA10canprasu:8131": "kiṃ tatra nirvāṇe kaścidevaṃvidhaḥ pratipattāsti, atha nāsti?",
  "SA10canprasu:8132": "yadi asti, evaṃ sati nirvāṇe 'pi tavātmā syāt /",
  "SA10canprasu:8133": "na ceṣṭam, nirupādānasyātmano 'stitvābhāvāt /",
  "SA10canprasu:8134": "atha nāsti, kenaitaditthaṃvidhaṃ nirvāṇamastīti paricchidyate?",
  "SA10canprasu:8135": "saṃsārāvasthitaḥ paricchinattīti cet,",
  "SA10canprasu:8136": "yadi saṃsārāvasthitaḥ paricchinatti,",
  "SA10canprasu:8137": "sa kiṃ vijñānena paricchinatti, utta jñānena?",
  "SA10canprasu:8138": "yadi vijñāneneti parikalpyate, tanna yujyate /",
  "SA10canprasu:8139": "kiṃ kāraṇam?",
  "SA10canprasu:8140": "[Pp_234] yasmānnimittālambanaṃ vijñānam,",
  "SA10canprasu:8141": "na ca nirvāṇe kiṃcinnimittamasti,",
  "SA10canprasu:8142": "tasmānna tattāvadvijñānenālambyate /",
  "SA10canprasu:8143": "jñānenāpi na jñāyate /",
  "SA10canprasu:8144": "kiṃ kāraṇam?",
  "SA10canprasu:8145": "yasmād jñānena hi śūnyatālambanena bhavitavyam,",
  "SA10canprasu:8146": "tacca anutpādarūpameveti,",
  "SA10canprasu:8147": "kathaṃ tenāvidyamānasvarūpeṇa naivābhāvo naiva bhāvo nirvāṇamiti gṛhyate,",
  "SA10canprasu:8148": "sarvaprapañcātītarūpatvād jñānasyeti /",
  "SA10canprasu:8149": "tasmānna kenacinnirvāṇaṃ naivābhāvo naiva bhāva ityajyate /",
  "SA10canprasu:8150": "anajyamānamaprakāśyamānamagṛhyamāṇaṃ tadevamastīti na yujyate // 16 //",
  "SA10canprasu:8151": "sarvathā yathā ca nirvāṇe etāścatasraḥ kalpanā na saṃbhavanti,",
  "SA10canprasu:8152": "evaṃ nirvāṇādhigantaryapi tathāgate etāḥ kalpanā naiva saṃbhavantīti pratipādayannāha-",
  "SA10canprasu:8153": "paraṃ nirodhādbhagavān bhavatītyeva nohyate /",
  "SA10canprasu:8154": "na bhavatyubhayaṃ ceti nobhayaṃ ceti nohyate // 17 //",
  "SA10canprasu:8155": "uktaṃ hi pūrvam-",
  "SA10canprasu:8156": "ghanagrāhagṛhītastu yenāstīti tathāgataḥ /",
  "SA10canprasu:8157": "nāstīti vā kalpayan sa nirvṛtasya vikalpayet /",
  "SA10canprasu:8158": "evaṃ tāvat paraṃ nirodhādbhavati tathāgato na bhavati ceti nohyate /",
  "SA10canprasu:8159": "etaddvayasyābhāvādubhayamityapi nohyate /",
  "SA10canprasu:8160": "ubhayasyābhāvādeva nobhayamiti nohyate na gṛhyate // 17/",
  "SA10canprasu:8161": "na ca kevalaṃ paraṃ nirodhāccaturbhiḥ prakārairbhagavānnohyate, api ca-",
  "SA10canprasu:8162": "tiṣṭhamāno 'pi bhagavān bhavatītyeva nohyate /",
  "SA10canprasu:8163": "na bhavatyubhayaṃceti nobhayaṃ ceti nohyate // 18 //",
  "SA10canprasu:8164": "yathā nājyaṃ na cohyaṃ tathā tathāgataparīkṣāyāṃ pratipāditam // 18 //",
  "SA10canprasu:8165": "ata eva-",
  "SA10canprasu:8166": "na saṃsārasya nirvāṇātkiṃcidasti viśeṣaṇam /",
  "SA10canprasu:8167": "na nirvāṇasya saṃsārātkiṃcidasti viśeṣaṇam // 19 //",
  "SA10canprasu:8168": "yasmāttiṣṭhannapi bhagavān bhavatītyevamādinā nohyate,",
  "SA10canprasu:8169": "parinirvṛto 'pi nohyate bhavatītyevamādinā,",
  "SA10canprasu:8170": "ata eva saṃsāranirvāṇayoḥ parasparato nāsti kaścidviśeṣaḥ,",
  "SA10canprasu:8171": "vicāryamāṇayostulyarūpatvāt /",
  "SA10canprasu:8172": "yaccāpīdamuktaṃ bhagavatā- anavarāgro hi bhikṣavo jātijarāmaraṇasaṃsāra iti,",
  "SA10canprasu:8173": "tadapi ata evopapannam,",
  "SA10canprasu:8174": "saṃsāranirvāṇayorviśeṣasyābhāvāt // 19 //",
  "SA10canprasu:8175": "[Pp_235]",
  "SA10canprasu:8176": "tathāhi-",
  "SA10canprasu:8177": "nirvāṇasya ca yā koṭiḥ koṭiḥ saṃsaraṇasya ca /",
  "SA10canprasu:8178": "na tayorantaraṃ kiṃcitsusūkṣmamapi vidyate // 20 //",
  "SA10canprasu:8179": "na ca kevalaṃ saṃsārasya nirvāṇenāviśiṣṭatvāt pūrvāparakoṭikalpanā na saṃbhavati, yā apyetāḥ-",
  "SA10canprasu:8180": "paraṃ nirodhādantādyāḥ śāśvatādyāśca dṛṣṭayaḥ /",
  "SA10canprasu:8181": "nirvāṇamaparāntaṃ ca pūrvāntaṃ ca samāśritāḥ // 21 //",
  "SA10canprasu:8182": "tā api ata eva nopapadyante, saṃsāranirvāṇayorubhayorapi prakṛtiśāntatvenaikarasatvāt //",
  "SA10canprasu:8183": "tatra paraṃ nirodhādityanenopalakṣaṇena catasro dṛṣṭayaḥ parigṛhyante /",
  "SA10canprasu:8184": "tadyathā- bhavati tathāgataḥ paraṃ maraṇāt,",
  "SA10canprasu:8185": "na bhavati tathāgataḥ paraṃ maraṇāta,",
  "SA10canprasu:8186": "bhavati ca na bhavati ca tathāgataḥ paraṃ maraṇāt,",
  "SA10canprasu:8187": "naiva bhavati na na bhavati tathāgataḥ paraṃ maraṇāditi /",
  "SA10canprasu:8188": "etāścatasro dṛṣṭayo nirvāṇaparāmarśena pravṛttāḥ //",
  "SA10canprasu:8189": "antādyā api dṛṣṭayaḥ /",
  "SA10canprasu:8190": "tadyathā- antavān lokaḥ, anantavāṃśca, antavāṃścānantavāṃśca, naivāntavān nānantavān lokaḥ iti /",
  "SA10canprasu:8191": "etāścatasro dṛṣṭayo 'parāntaṃ samāśritya pravṛttāḥ /",
  "SA10canprasu:8192": "tatra ātmano lokasya vā anāgatamutpādamapaśyan antavān loka ityevaṃ kalpayan aparāntamālambya pravartate/",
  "SA10canprasu:8193": "evamanāgatamutpādaṃ paśyan anantavān loka ioti pravartate/",
  "SA10canprasu:8194": "paśyaṃśca apaśyaṃśca ubhayathā prātipadyate/",
  "SA10canprasu:8195": "dvayapratiṣedhena naivāntavān nānantavāniti pratipadyate /",
  "SA10canprasu:8196": "śāśvato lokaḥ,",
  "SA10canprasu:8197": "aśāśvato lokaḥ,",
  "SA10canprasu:8198": "śāśvataścāśāśvataśca,",
  "SA10canprasu:8199": "naivaśāśvato naivāśāśvāto lokaḥ,",
  "SA10canprasu:8200": "ityetāścatasro dṛṣṭayaḥ pūrvāntaṃ samāśritya pravartante/",
  "SA10canprasu:8201": "tatra ātmano lokasya vā atītamutpādaṃ paśyan śāśvato loka iti pratipadyate,",
  "SA10canprasu:8202": "apaśyannaśāśvata iti pratipadyate,",
  "SA10canprasu:8203": "paśyaṃśca apaśyaṃśca śāśvataścāśāśvataśceti pratipadyate,",
  "SA10canprasu:8204": "naiva paśyannaivāpaśyan naivaśāśvato nāśāśvataśceti pratipadyate pūrvāntamāaśritya /",
  "SA10canprasu:8205": "tāścaitā dṛṣṭayaḥ kathaṃ yujyante?",
  "SA10canprasu:8206": "yadi kasyacitpadārthasya kaścit svabhāvo bhavet, tasya bhāvābhāvakalpanāt syuretā dṛṣṭayaḥ /",
  "SA10canprasu:8207": "yadā tu saṃsāranirvāṇayoraviśeṣaḥ pratipāditaḥ, tadā-",
  "SA10canprasu:8208": "śūnyeṣu sarvadharmeṣu kimanantaṃ kimantavat /",
  "SA10canprasu:8209": "kimanantamantavacca nānantaṃ nāntavacca kim // 22 //",
  "SA10canprasu:8210": "kiṃ tadeva kimanyatkiṃ śāśvataṃ kimaśāśvatam /",
  "SA10canprasu:8211": "aśāśvataṃ śāśvataṃ ca kiṃ vā nobhayamapyataḥ // 23 //",
  "SA10canprasu:8212": "caturdaśāpyetāni avyākṛtavastūni asati bhāvasvarūpe naiva yujyante/",
  "SA10canprasu:8213": "yastu bhāvasvarūpamadhyāropya tadvigamāvigamataḥ etā dṛṣṭīrutpādya abhiniviśate,",
  "SA10canprasu:8214": "tasyāyamabhiniveśo nirvāṇapuragāminaṃ panthānaṃ niruṇaddhi,",
  "SA10canprasu:8215": "sāṃsārikeṣu ca duḥkheṣu niyojayatīti vijñeyam // 23 //",
  "SA10canprasu:8216": "atrāha- yadi evaṃ bhavatā nirvāṇamapi pratiṣiddham,",
  "SA10canprasu:8217_0": "nanu ca ya eṣa bhavagatā anantacaritasattvarāśyanuvartakena viditāviparītasakalajagadāśayasvabhāvena",
  "SA10canprasu:8217_1": "mahākarūṇāparatantreṇa priyaikaputra kapremānugatāśeṣatribhuvanajanena caritapratipakṣānurūpo",
  "SA10canprasu:8217_2": "dharmo deśito lokasya nirvāṇādhigamārtham,",
  "SA10canprasu:8218": "[Pp_236] sa evaṃ sati vyartha eva jāyate/",
  "SA10canprasu:8219": "ucyate- yadi kaściddharmo nāma svabhāvarūpataḥ syāt,",
  "SA10canprasu:8220": "kecicca sattvāstasya dharmasya śrotāraḥ syuḥ,",
  "SA10canprasu:8221": "kaścidvā deśitā buddho bhagavānnāma bhāvasvabhāvaḥ syāt,",
  "SA10canprasu:8222": "syādetadevam / yadā tu-",
  "SA10canprasu:8223": "sarvopalambhopaśamaḥ prapañcopaśamaḥ śivaḥ /",
  "SA10canprasu:8224": "na kvacitkasyacitkaściddharmo buddhena deśitaḥ // 24 //",
  "SA10canprasu:8225": "tadā kuto 'smākaṃ yathoktadoṣaprasaṅgaḥ?",
  "SA10canprasu:8226": "iha hi sarveṣāṃ prapañcānāṃ nimittānāṃ ya upaśamo 'pravṛttistannirvāṇam /",
  "SA10canprasu:8227": "sa eva copaśamaḥ prakṛtyaivopaśāntatvācchivaḥ /",
  "SA10canprasu:8228": "vācāmapravṛttervā prapañcopaśamaścittasyāpravṛtteḥ śivaḥ /",
  "SA10canprasu:8229": "kleśānāmapravṛttyā vā janmano 'pravṛttyā śivaḥ /",
  "SA10canprasu:8230": "kleśaprahāṇena vā prapañcopaśamo niravaśeṣavāsanāprahāṇe śivaḥ /",
  "SA10canprasu:8231": "jñeyānupalabdhyā vā prapañcopaśamo jñānānupalabdhyā śivaḥ /",
  "SA10canprasu:8232_0": "yadā caivaṃ buddhā bhagavantaḥ sarvaprapañcopaśāntarūpe nirvāṇe śive 'sthānayogena",
  "SA10canprasu:8232_1": "nabhasīva haṃsarājāḥ sthitāḥ svapuṇyajñānasaṃbhārapakṣapātavāte vātagagane vā gaganasyākiṃcanatvāt,",
  "SA10canprasu:8233": "tadā sarvanimittānupalambhānna kvaciddeveṣu vā manuṣyeṣu vā na kasyaciddevasya vā manuṣyasya vā na kaściddharmaḥ sāṃkleśiko vā vaiyavadāniko vā deśita iti vijñeyam /",
  "SA10canprasu:8234": "yathoktamāryatathāgataguhyasūtre- \"yāṃ ca rātriṃ śāntamate tathāgato 'nuttarāṃ samyaksaṃbodhimabhisaṃbuddhaḥ,",
  "SA10canprasu:8235": "yāṃ ca rātrimanupādāya parinirvāsyati,",
  "SA10canprasu:8236": "atrāntare tathāgatenaikamapyakṣaraṃ nodāhṛtaṃ na vyāhṛtaṃ nāpi pravyāharati nāpi pravyāhariṣyati /",
  "SA10canprasu:8237": "atha ca yathādhimuktāḥ sarvasattvā nānādhātvāśayāstāṃ tāṃ vividhāṃ tathāgatavācaṃ niścarantīṃ saṃjānanti /",
  "SA10canprasu:8238": "teṣāmevaṃ pṛthak pṛthagbhavati- ayaṃ bhagavānasmabhyamimaṃ dharmaṃ deśayati,",
  "SA10canprasu:8239": "vayaṃ ca tathāgatasya dharmadeśanāṃ śṛṇumaḥ /",
  "SA10canprasu:8240": "tatra tathāgato na kalpayati na vikalpayati /",
  "SA10canprasu:8241": "sarvakalpavikalpajālavāsanāprapañcavigato hi śāntamate tathāgataḥ\" / iti vistaraḥ //",
  "SA10canprasu:8242": "tathā-",
  "SA10canprasu:8243": "avāca 'nakṣarāḥ sarvaśūnyāḥ śāntādinirmalāḥ /",
  "SA10canprasu:8244": "ya evaṃ jānati dharmān kumāro buddha socyate //",
  "SA10canprasu:8245": "yadi tarhyevaṃ na kvacitkasyacitkaściddharmo buddhena deśitaḥ,",
  "SA10canprasu:8246": "tatkathamime ete vicitrāḥ pravacanavyavahārāḥ prajñāyante? ucyate /",
  "SA10canprasu:8247": "avidyānidrānugatānāṃ dehināṃ svapnāyamānānāmiva svavikalpābhyudaya eṣaḥ- ayaṃ bhagavān sakalatribhuvanasurāsuranaranāthaḥ imaṃ dharmamasmabhyaṃ deśayatīti /",
  "SA10canprasu:8248": "yathoktaṃ bhagavatā-",
  "SA10canprasu:8249": "tathāgato hi pratibimbabhūtaḥ kuśalasya dharmasya anāsravasya /",
  "SA10canprasu:8250": "naivātra tathatā na tathāgato 'sti bimbaṃ ca saṃdṛśyati sarvaloke // iti /",
  "SA10canprasu:8251": "[Pp_237]",
  "SA10canprasu:8252": "etacca tathāgatavāgguhyaparivarte vistareṇa vyākhyātam /",
  "SA10canprasu:8253": "tataśca nirvāṇārthaṃ dharmadeśanāyā abhāvāt kuto dharmadeśanāyāḥ sadbhāvena nirvāṇasyāstitvaṃ bhaviṣyati?",
  "SA10canprasu:8254": "tasmānnirvāṇamapi nāstīti siddham /",
  "SA10canprasu:8255": "uktaṃ ca bhagavatā-",
  "SA10canprasu:8256": "anirvāṇaṃ hi nirvāṇaṃ lokanāthena deśitam /",
  "SA10canprasu:8257": "ākāśena kṛto granthirākāśenaiva mocitaḥ // iti /",
  "SA10canprasu:8258": "tathā- na teṣāṃ bhagavan saṃsārasamatikramo ye nirvāṇaṃ bhāvataḥ paryeṣante /",
  "SA10canprasu:8259": "tatkasya hetoḥ? nirvāṇamiti bhagavan yaḥ praśamaḥ sarvanimittānāmuparatiḥ sarveñjitasamiñjitānām /",
  "SA10canprasu:8260": "tadime bhagavan mohapuruṣā ye svākhyāte dharmavinaye pravrajya tīrthikadṛṣṭau nipatitā nirvāṇaṃ bhāvataḥ paryeṣante tadyathā tilebhyastailaṃ kṣīrātsarpiḥ /",
  "SA10canprasu:8261": "atyantaparinirvṛteṣu bhagavan sarvadharmeṣu ye nirvāṇaṃ mārganti tānahamābhimānikān tīrthikāniti vadāmi /",
  "SA10canprasu:8262": "na bhagavan yogācāraḥ samyak pratipannaḥ kasyaciddharmasyotpādaṃ vā nirodhaṃ vā karoti,",
  "SA10canprasu:8263": "nāpi kasyaciddharmasya prāptimicchati nābhisamayamiti vistaraḥ //",
  "SA10canprasu:8264": "ityācāryacandrakīrtipādoparacitāyāṃ prasannapadāyāṃ madhyamakavṛttau nirvāṇaparīkṣā nāma pañcaviṃśatitamaṃ prakaraṇam //",
  "SA10canprasu:8265": "[Pp_238]",
  "SA10canprasu:8266": "26",
  "SA10canprasu:8267": "dvādaśāṅgaparīkṣā ṣaḍviṃśatitamaṃ prakaraṇam /",
  "SA10canprasu:8268": "atrāha- yaduktam-",
  "SA10canprasu:8269": "yaḥ pratītyasamutpādaḥ śūnyatāṃ tāṃ pracakṣmahe /",
  "SA10canprasu:8270": "sā prajñaptirupādāya pratipatsaiva madhyamā // iti,",
  "SA10canprasu:8271": "kaḥ punarasau pratītyasamutpādaḥ, yaḥ śūnyatetyucyate?",
  "SA10canprasu:8272": "athavā / yadetaduktam-",
  "SA10canprasu:8273": "yaḥ pratītyasamutpādaṃ paśyatīdaṃ sa paśyati /",
  "SA10canprasu:8274": "duḥkhaṃ samudayaṃ caiva nirodhaṃ mārgameva ca // iti,",
  "SA10canprasu:8275": "tatkatamo 'sau pratītyasamutpādaḥ iti? atastadaṅgaprabhedavivakṣayedamucyate-",
  "SA10canprasu:8276": "punarbhavāya saṃskārānavidyānivṛtastridhā /",
  "SA10canprasu:8277": "abhisaṃskurute yāṃstairgatiṃ gacchati karmabhiḥ // 1 //",
  "SA10canprasu:8278": "tatra avidyā ajñānaṃ tamo yathābhūtārthapracchādakaṃ stimitatā /",
  "SA10canprasu:8279": "avidyayā nivṛtaḥ chāditaḥ pudgalaḥ punarbhavāya punarbhavārthaṃ punarbhavotpattyarthamabhisaṃskaroti utpādayati yān kuśalādicetanāviśeṣāṃste punarbhavābhisaṃskārāt saṃskārāḥ /",
  "SA10canprasu:8280": "te ca trividhāḥ- kuśalā akuśalā ānejyāśca, yadi vā- kāyikā vācikā mānasāśceti /",
  "SA10canprasu:8281": "tāṃstrividhān karmalakṣaṇān saṃskārānavidyānivṛtaḥ pudgalaḥ karoti /",
  "SA10canprasu:8282": "taiśca saṃskārairabhisaṃskṛtaiḥ karmabhiḥ karmasaṃjñitaiḥ taddhetukāṃ gatiṃ gacchati // 1 //",
  "SA10canprasu:8283": "tato 'sya-",
  "SA10canprasu:8284": "vijñānaṃ saṃniviśate saṃskārapratyayaṃ gatau /",
  "SA10canprasu:8285": "kṛtopacitasaṃskārasyāsya pudgalasya saṃskārānurūpāyāṃ gatau devādikāyāṃ saṃskārahetukaṃ vijñānaṃ saṃniviśate praviśati upapadyate saṃsārānarthabījabhūtam / tata uttarakālam-",
  "SA10canprasu:8286": "saṃniviṣṭe 'tha vijñāne nāmarūpaṃ niṣicyate // 2 //",
  "SA10canprasu:8287": "tatra karmakleśāviddhaṃ tasmiṃstasminnupapattyāyatane nāmayatīti nāma,",
  "SA10canprasu:8288": "saṃjñāvaśena vā artheṣu nāmayatīti nāma /",
  "SA10canprasu:8289": "catvāro 'rūpiṇaḥ skandhā nāmeti vyapadiśyate /",
  "SA10canprasu:8290": "rūpyata iti rūpam /",
  "SA10canprasu:8291": "bādhyata ityarthaḥ /",
  "SA10canprasu:8292": "idaṃ ca rūpaṃ pūrvakaṃ ca nāma, ubhayametadabhisaṃkṣipya nāmarūpamiti vyavasthāpyate /",
  "SA10canprasu:8293_0": "tatra bimbapratibimbanyāyena svādhyāyadīpamudrāpratimudrādinyāyena vā māraṇāntikeṣu",
  "SA10canprasu:8293_1": "skandheṣu nirudhyamāneṣu ekasminneva kṣaṇe tulādaṇḍanāmonnāmanyāyenaiva aupapattyāṃśikāḥ",
  "SA10canprasu:8293_2": "[Pp_239] skandhā yathākarmākṣepata upajāyante /",
  "SA10canprasu:8294": "evaṃ ca bimbapratibimbamudrāpratimudrānyāyena pratītyasamutpādaḥ sidhyati /",
  "SA10canprasu:8295": "tulādaṇḍanāmonnāmanyāyena tu yadvijñānaṃ saṃniviśate ityuktam,",
  "SA10canprasu:8296": "tad bālalokabodhānurodhena,",
  "SA10canprasu:8297": "samānakāla eva bhavapratisaṃdhiriti /",
  "SA10canprasu:8298": "tathā samānena samānakālaṃ lokasya duḥkhaṃ ca sukhodayaṃ ca /",
  "SA10canprasu:8299": "hartuṃ ca kartuṃ ca sadāstu śaktistamaḥ prakāśaṃ ca yathaiva bhānoḥ // iti /",
  "SA10canprasu:8300": "na tu punaḥ pratītyasamutpādasvarūpavicakṣaṇānāmevaṃ vaktuṃ yujyate sāhacaryāditvamekakṣaṇe tulādaṇḍanāmonnāmadṛṣṭānteneti /",
  "SA10canprasu:8301": "janmonmukhaṃ na sadidaṃ yadi jāyamānaṃnāśonmukhaṃ sadapi nāma nirudhyamānam /",
  "SA10canprasu:8302": "iṣṭaṃ tadā kathamidaṃ tulayā samānaṃ kartrā vinā janiriyaṃ na ca yuktarūpā //",
  "SA10canprasu:8303": "ityādivacanāt /",
  "SA10canprasu:8304": "yathā bimbapratibimbamudrāpratimudrādinyāyena kṣaṇikatvaṃ neṣyate bhavadbhiḥ,",
  "SA10canprasu:8305": "tathā anyasyāpi bhāvasya utpādasamanantaradhvaṃsinaḥ kṣaṇikatvaṃ na yuktam /",
  "SA10canprasu:8306": "yataḥ jātijarāsthityanityatākhyāni catvāri saṃskṛtalakṣaṇāni utpadyamānasya bhāvasya bāhyasya ādhyātmikasya vā ekasminneva kṣaṇe bhavantītyabhidharmapāṭhaḥ /",
  "SA10canprasu:8307": "tatra jātijarayoḥ parasparavirodhāt sthityanityatayośca ekasminneva bhāve na yugapatsaṃbhava iṣyate sadbhiḥ /",
  "SA10canprasu:8308": "kṣaṇike sarvathābhāvātkutaḥ kācitpurāṇatā /",
  "SA10canprasu:8309": "sthairyādakṣaṇike cāpi kutaḥ kācitpurāṇatā //",
  "SA10canprasu:8310": "yathānto 'sti kṣaṇasyaivamādimadhyaṃ ca kalpyatām /",
  "SA10canprasu:8311": "antakatvātkṣaṇasyaivaṃ na lokasya kṣaṇasthitiḥ //",
  "SA10canprasu:8312": "ādimadhyāvasānāni cintyāni kṣaṇavatpunaḥ /",
  "SA10canprasu:8313": "ādimadhyāvasānatvaṃ na svataḥ parato 'pi vā //",
  "SA10canprasu:8314": "iti madhyamakasiddhāntapāṭhāt kṣaṇikapadārthāsiddherasiddhiravaseyā /",
  "SA10canprasu:8315": "na ca jātimaraṇayoḥ parasparabhinnalakṣaṇayoḥ ekasmin kṣaṇe saṃbhavo bhavet,",
  "SA10canprasu:8316": "saṃśayaniścayajñānayorālokāndhakārayorjñānājñānayorbījāṅkurayormaraṇabhavopapattibhavayorbhinnalakṣaṇayorityādivat /",
  "SA10canprasu:8317": "parasparanirapekṣayoreva svahetupratyayasiddhayoḥ sahabhāvo yujyate savyetaragoviṣāṇayoryuvatistanayornarakarṇayorityādivat,",
  "SA10canprasu:8318": "na tu punaḥ kadācidapi parasparaviruddhayorvināśotpādayoḥ /",
  "SA10canprasu:8319": "yathoktaṃ rāgaraktaparīkṣāyām-",
  "SA10canprasu:8320": "[Pp_240]",
  "SA10canprasu:8321": "sahaiva punarudbhūtirna yuktā rāgaraktayoḥ /",
  "SA10canprasu:8322": "bhavetāṃ rāgaraktau hi nirapekṣau parasparam //",
  "SA10canprasu:8323": "naikatve sahabhāvo 'sti na tenaiva hi tatsaha /",
  "SA10canprasu:8324": "pṛthaktve sahabhāvo 'tha kuta eva bhaviṣyati //",
  "SA10canprasu:8325": "evaṃ raktena rāgasya siddhirna saha nāsaha /",
  "SA10canprasu:8326": "rāgavatsarvadharmāṇāṃ siddhirna saha nāsaha //",
  "SA10canprasu:8327": "iti pratiṣedhāt kutaḥ samānakālatā bhāvānāṃ maraṇabhavopapattibhavayoriti?",
  "SA10canprasu:8328": "ataḥ sahabhāvo vineyajanabodhānurodhapravṛtta eveti lakṣyate /",
  "SA10canprasu:8329": "tena naikasminneva kṣaṇe nāmonnāmau tulāyāḥ saṃbhavataḥ nāmonnāmayoḥ kālabhedāt /",
  "SA10canprasu:8330": "balavatpuruṣācchaṭāmātreṇa pañcaṣaṣṭiḥ kṣaṇā atikrāmantīti pāṭhāt,",
  "SA10canprasu:8331": "utpalapatraśatasahasravedhavat sūcyagreṇeti /",
  "SA10canprasu:8332": "tathāpi atra utpalapatraśatasahasravedhaḥ sūcyagreṇa kramaśo vedho 'vaseyaḥ kṣaṇānāmatisūkṣmatvāt /",
  "SA10canprasu:8333": "ekakṣaṇena ślokākṣarapadodāharaṇavat //",
  "SA10canprasu:8334": "kiṃ ca-",
  "SA10canprasu:8335": "anirodhamanutpādamanucchedamaśāśvatam /",
  "SA10canprasu:8336": "anekārthamanānārthamanāgamamanirgamam //",
  "SA10canprasu:8337": "yaḥ pratītyasamutpādaṃ prapañcopaśamaṃ śivam /",
  "SA10canprasu:8338": "iti pāṭhādutpādanirodhayorasaṃbhava eva pratipāditaḥ śāstre madhyamake / āgamasūtreṣu-",
  "SA10canprasu:8339": "avināśamanutpannaṃ dharmadhātusamaṃ jagat /",
  "SA10canprasu:8340": "sattvadhātuṃ ca deśeti eṣā lokānuvartanā //",
  "SA10canprasu:8341": "trīṣu adhvasu sattvānāṃ prakṛtiṃ nopalambhati /",
  "SA10canprasu:8342": "sattvadhātuṃ ca deśeti eṣā lokānuvartanā // ityādi /",
  "SA10canprasu:8343": "tathā-",
  "SA10canprasu:8344": "phenapiṇḍopamaṃ rūpaṃ vedanā budbudopamā /",
  "SA10canprasu:8345": "marīcisadṛśī saṃjñā saṃskārāḥ kadalīnibhāḥ /",
  "SA10canprasu:8346": "māyopamaṃ ca vijñānamuktamādityabandhunā //",
  "SA10canprasu:8347": "evaṃ dharmān vīkṣamāṇo bhikṣurārabdhavīryavān /",
  "SA10canprasu:8348": "divā vā yadi vā rātrau saṃprajānan pratismṛtaḥ /",
  "SA10canprasu:8349": "pratividhyetpadaṃ śāntaṃ saṃskāropaśamaṃ śivam // iti /",
  "SA10canprasu:8350": "etāśca gāthāḥ sarvanikāyaśāstrasūtreṣu paṭhayante /",
  "SA10canprasu:8351": "ataḥ phenapiṇḍādīnāṃ hetupratyayasāmagrīṃ prāpya pratītya samutpannānāṃ sāravastuvigatānāṃ kutaḥ kṣaṇikākṣaṇikacinteti?",
  "SA10canprasu:8352": "mahāyānasūtreṣu ca-",
  "SA10canprasu:8353": "supinopamā bhavagatī sakalā na hi kaści jāyati na co mriyate /",
  "SA10canprasu:8354": "[Pp_241]",
  "SA10canprasu:8355": "na ca karma naśyati kadāci kṛtaṃ phalu deti kṛṣṇaśubha saṃsarato //",
  "SA10canprasu:8356": "na ca śāśvataṃ na ca uccheda puno na ca karmasaṃcayu na cāpi sthitiḥ /",
  "SA10canprasu:8357": "na ca so 'pi kṛtva punarāspṛśatī na ca anyu kṛtva puna vedayate //",
  "SA10canprasu:8358": "yathā kumārī supināntarasmiṃ svaputra jātaṃ ca mṛtaṃca paśyati /",
  "SA10canprasu:8359": "jāte 'tituṣṭā mṛti daurmanasyitā tathopamān jānatha sarvadharmān //",
  "SA10canprasu:8360": "yathaiva grāmāntari lekhadarśanāt kriyāḥ pravartanti pṛthak śubhāśubhāḥ /",
  "SA10canprasu:8361": "na lekhasaṃkrānti girāya vidyate tathopamān jānatha sarvadharmān //",
  "SA10canprasu:8362": "mudrātpratimudra dṛśyate mudrasaṃkrānti na copalabhyate /",
  "SA10canprasu:8363": "na ca tatra na caiva sānyato evaṃ saṃskāra 'nucchedaśāśvatāḥ //",
  "SA10canprasu:8364": "bījasya sato yathāṅkuro na ca yo bīju sa caiva aṅkuro /",
  "SA10canprasu:8365": "na ca anyu tato na caiva tat evamanuccheda aśāśvata dharmatā //",
  "SA10canprasu:8366": "yatha muñja pratītya balbajaṃ rajju vyāyāmabalena vartitā /",
  "SA10canprasu:8367": "ghaṭiyantra sacakra vartate teṣu ekaikasu nāsti vartanā //",
  "SA10canprasu:8368": "tatha sarvabhavāṅgavartinī anyamanyopacayena niśritā /",
  "SA10canprasu:8369": "ekaikeṣu teṣu vartanī pūrvamaparāntatu nopalabhyate //",
  "SA10canprasu:8370": "[Pp_242]",
  "SA10canprasu:8371": "ata evoktamācāryanāgārjunapādaiḥ-",
  "SA10canprasu:8372": "svādhyāyadīpamudrādarpaṇaghoṣārkakāntabījāmlaiḥ /",
  "SA10canprasu:8373": "skandhapratisaṃdhirasaṃkramaśca vidvadbhirupadhāryau // iti /",
  "SA10canprasu:8374": "śatakaśāstre ca āryadevapādairmahābodhicaryāsthiraprasthānasthitaiḥ-",
  "SA10canprasu:8375": "alātacakranirmāṇasvapnamāyāmbucandrakaiḥ /",
  "SA10canprasu:8376": "dhūmikāntaḥ pratiśrutkāmarīcyabhraiḥ samo bhavaḥ // iti //",
  "SA10canprasu:8377": "tadevaṃ bimbapratibimbādinyāyena mātuḥ kukṣau vijñāne saṃmūrcchite vijñānapratyayaṃ nāmarūpaṃ niṣicyate,",
  "SA10canprasu:8378": "kṣarati prādurbhavatītyarthaḥ /",
  "SA10canprasu:8379": "yadi iha gatau vijñānaṃ na saṃmūrchitaṃ syāt, tadā nāmarūpaprādurbhāvo na syāt /",
  "SA10canprasu:8380": "sacedānanda vijñānaṃ mātuḥ kukṣiṃ nāvakrāmeta, na tat kalalaṃ kalalatvāya saṃvarteta /",
  "SA10canprasu:8381": "iti vacanāt // 2 //",
  "SA10canprasu:8382": "tadevam-",
  "SA10canprasu:8383": "niṣikte nāmarūpe tu ṣaḍāyatanasaṃbhavaḥ /",
  "SA10canprasu:8384": "duḥkhotpattyā āyadvārabhāvena darśanaśravaṇaghrāṇarasasparśamanaākhyaṃ ṣaḍāyatanaṃ nāmarūpahetukamupajāyate /",
  "SA10canprasu:8385": "sa cakṣuṣā rūpāṇi dṛṣṭvā saumanasyasthānīyānyabhiniviśate,",
  "SA10canprasu:8386": "abhiniviṣṭaḥ san rāgajaṃ dvevajaṃ mohajaṃ karma karotītyādinā duḥkhotpattāvāyadvāratvaṃ ṣaṇṇāmāyatanānām /",
  "SA10canprasu:8387": "tadevaṃ saṃbhūte ṣaḍāyatane uttarakālam-",
  "SA10canprasu:8388": "ṣaḍāyatanamāgamya saṃsparśaḥ saṃpravartate // 3 //",
  "SA10canprasu:8389": "kaḥ punarayaṃ saṃsparśaḥ, kathaṃ vā saṃpravartate iti pratipādayannāha-",
  "SA10canprasu:8390": "cakṣuḥ pratītya rūpaṃ ca samanvāhārameva ca /",
  "SA10canprasu:8391": "nāmarūpaṃ pratītyaivaṃ vijñānaṃ saṃpravartate // 4 //",
  "SA10canprasu:8392": "saṃnipātasrayāṇāṃ yo rūpavijñānacakṣuṣām /",
  "SA10canprasu:8393": "sparśaḥ saḥ",
  "SA10canprasu:8394": "cakṣurindriyaṃ pratītya rūpāṇi ca samanvāhāraṃ ca pratītya manaskāraṃ viṣayādivilakṣaṇaṃ samanantarapratyayaṃ vijñānabījabhūtaṃ cakṣurvijñānamutpadyate /",
  "SA10canprasu:8395": "tatra cakṣuśca rūpāyatanaṃ ca rūpam /",
  "SA10canprasu:8396": "samanvāhāraścatuḥskandhalakṣaṇaṃ nāma /",
  "SA10canprasu:8397": "tadetattrayaṃ pratītyotpadyamānaṃ cakṣurvijñānaṃ nāmarūpaṃ pratītyotpadyate /",
  "SA10canprasu:8398": "tadevameṣāmindriyaviṣayavijñānānāṃ trayāṇāṃ yaḥ saṃnipātaḥ sahotpādaḥ anyonyopakāreṇa tulyaṃ yā pravṛttiḥ,",
  "SA10canprasu:8399": "sa spṛṣṭilakṣaṇaḥ sparśaḥ / tata uttarakālam-",
  "SA10canprasu:8400": "tasmātsparśācca vedanā saṃpravartate // 5 //",
  "SA10canprasu:8401": "iṣṭāniṣṭobhayaviparītaviṣayānubhūtirviṣayānubhavo vedanaṃ vittirvedanetyucyate /",
  "SA10canprasu:8402": "duḥkhā sukhā aduḥkhāsukhā ca trividhā /",
  "SA10canprasu:8403": "yathā caiṣāṃ rūpavijñānacakṣuṣāṃ trayāṇāṃ saṃnipātalakṣaṇaṃ sparśamāgamya [Pp_243] vedanā uktā,",
  "SA10canprasu:8404": "evaṃ śeṣendriyaviṣayavijñānatrayasaṃnipātalakṣaṇasparśahetukā vedanā vyākhyeyā // 5 //",
  "SA10canprasu:8405": "tata uttarakālam-",
  "SA10canprasu:8406": "vedanāpratyayā tṛṣṇā",
  "SA10canprasu:8407": "saṃpravartate iti vartate /",
  "SA10canprasu:8408": "vedanā pratyayo yasyāstṛṣṇāyāḥ sā vedanāpratyayā /",
  "SA10canprasu:8409": "kiṃviṣayā punaḥ sā tṛṣṇā? vedanāviṣayaiva /",
  "SA10canprasu:8410": "kiṃ kāraṇam? yasmādasau tṛṣṇāluḥ",
  "SA10canprasu:8411": "vedanārthaṃ hi tṛṣyate /",
  "SA10canprasu:8412": "vedanānimittameva abhilāṣaṃ karotītyarthaḥ /",
  "SA10canprasu:8413": "kathaṃ kṛtvā? yadi tāvat sukhā vedanā asyopajāyate, sa tasyāḥ punaḥ punaḥ saṃyogārthaṃ paritṛṣyate /",
  "SA10canprasu:8414": "atha duḥkhā, tadā tasyā visaṃyogārthaṃ paritṛṣyate /",
  "SA10canprasu:8415": "atha aduḥkhāsukhā, tasyā api nityamaparibhraṃśārthaṃ paritṛṣyate / sa evam-",
  "SA10canprasu:8416": "tṛṣyamāṇa upādānamupādatte caturvidham // 6 //",
  "SA10canprasu:8417": "sa evaṃ vedanāsvabhiniviṣṭaḥ saktaḥ tṛṣṇāpratyayaṃ kāmadṛṣṭiśīlavratātmavādopādānākhyaṃ caturvidhaṃ karmākṣepakāraṇaṃ parigṛhṇāti /",
  "SA10canprasu:8418": "tadevamasya tṛṣṇāpratyayamupādānaṃ bhavati // 6 //",
  "SA10canprasu:8419": "tata uttarakālam-",
  "SA10canprasu:8420": "upādāne sati bhava upādātuḥ pravartate /",
  "SA10canprasu:8421": "syāddhi yadyanupādāno mucyeta na bhavedbhavaḥ // 7 //",
  "SA10canprasu:8422": "pañca skandhāḥ sa ca bhavaḥ",
  "SA10canprasu:8423": "caturvidhasya yathoktasya upādānasya upādātā grahītā utpādayitā /",
  "SA10canprasu:8424": "tasya upādātuḥ upādānapratyayo bhavaḥ upajāyate /",
  "SA10canprasu:8425": "kiṃ kāraṇam?",
  "SA10canprasu:8426": "yasmāt,",
  "SA10canprasu:8427": "yo hi anutpāditavedanātṛṣṇaḥ pratisaṃkhyānabalena tṛṣṇāmasvīkurvan,",
  "SA10canprasu:8428": "caturvidhamupādānaṃ pravihāya upādātā amalādvayajñānasaṃmukhībhāvāt syāddhi yadyanupādāno mucyeta saḥ /",
  "SA10canprasu:8429": "tadānīṃ tasya na bhavedbhavaḥ //",
  "SA10canprasu:8430": "kaḥ punarayaṃ bhavaḥ? pañca skandhāḥ sa ca bhavaḥ /",
  "SA10canprasu:8431": "yaḥ upādānāt pravartate, sa pañcaskandha svabhāvo veditavyaḥ /",
  "SA10canprasu:8432": "trividhamapi kāyikaṃ vācikaṃ mānasikaṃ ca karma bhavatyasmādanāgataṃ skandha pañcakaṃ bhavaḥ iti vyapadiśyate /",
  "SA10canprasu:8433": "tatra kāyikaṃ vācikaṃ karma rūpaskandhasvabhāvaṃ karmavijñaptitvāt /",
  "SA10canprasu:8434": "mānasaṃ tu catuḥskandhasvabhāvamiti /",
  "SA10canprasu:8435": "evaṃ sa bhavaḥ pañca skandhā iti vijñeyam / tasmāt-",
  "SA10canprasu:8436": "bhavājjātiḥ pravartate /",
  "SA10canprasu:8437": "anāgataskandhotpādo jātiḥ / sā ca bhavāt pravartate / tata uttarakālam-",
  "SA10canprasu:8438": "jarāmaraṇaduḥkhādi śokāḥ saparidevanāḥ // 8 //",
  "SA10canprasu:8439": "daurmanasyamupāyāsā jāteretatpravartate /",
  "SA10canprasu:8440": "jātihetukā ete jarāmaraṇādayaḥ pravartante /",
  "SA10canprasu:8441": "eṣāṃ ca yathāsūtrameva vyākhyānaṃ veditavyam /",
  "SA10canprasu:8442": "tatra skandhaparipāko jarā /",
  "SA10canprasu:8443": "jīrṇasya skandhabhedo maraṇam /",
  "SA10canprasu:8444": "mriyamāṇasya vigacchataḥ saṃmūḍhasya sāmiṣaṅgo hṛdayasaṃtāpaḥ śokaḥ /",
  "SA10canprasu:8445": "śokasamutthito vākpralāpaḥ paridevaḥ /",
  "SA10canprasu:8446": "pañcendriyāsātanipāto [Pp_244] duḥkham /",
  "SA10canprasu:8447": "manoniṣṭanipāto daurmanasyam /",
  "SA10canprasu:8448": "duḥkhadaurmanasyabahutvasaṃbhūtā upāyāsāḥ /",
  "SA10canprasu:8449": "iti /",
  "SA10canprasu:8450": "tadevaṃ yathopavarṇitena nyāyena",
  "SA10canprasu:8451": "kevalasyaivametasya duḥkhaskandhasya saṃbhavaḥ // 9 //",
  "SA10canprasu:8452": "kevalasyeti ātmātmīyasvabhāvavigatasya bālapṛthagjanaparikalpitamātrasya /",
  "SA10canprasu:8453": "duḥkhātmakasya sukhāvyāmiśrasyaivetyarthaḥ /",
  "SA10canprasu:8454": "evamiti hetupratyayamātrabalenaivetyarthaḥ /",
  "SA10canprasu:8455": "duḥkhaskandhasyeti duḥkhasamudāyasya duḥkhasamūhasya duḥkharāśerityarthaḥ // 9 //",
  "SA10canprasu:8456": "yataścaivaṃ yathopavarṇitādavidyādikādeva bhavāṅgānāṃ pravṛttiḥ, ataḥ-",
  "SA10canprasu:8457": "saṃsāramūlānsaṃskārānavidvān saṃskarotyataḥ /",
  "SA10canprasu:8458": "avidvān kārakastasmānna vidvāṃstattvadarśanāt // 10 //",
  "SA10canprasu:8459": "tatra saṃsārasya vijñānādipravṛttilakṣaṇasya mūlaṃ pradhānaṃ kāraṇaṃ saṃskārāḥ /",
  "SA10canprasu:8460": "tataśca saṃsāramūlān saṃskārānavidvān saṃskaroti //",
  "SA10canprasu:8461": "avidyānugato yaḥ pudgalo bhikṣavaḥ puṇyānapi saṃskārānabhisaṃskaroti,",
  "SA10canprasu:8462": "apuṇyānapi saṃskārānabhisaṃskaroti,",
  "SA10canprasu:8463": "āneñjyānapi saṃskārānabhisaṃskaroti //",
  "SA10canprasu:8464": "iti bhagavadvacanāt /",
  "SA10canprasu:8465": "yataścaivamavidvān kārakaḥ,",
  "SA10canprasu:8466": "tasmādavidvāneva pudgalaḥ kārako bhavati saṃskārāṇām,",
  "SA10canprasu:8467": "na vidvāṃstattvadarśī prahīṇāvidyaḥ /",
  "SA10canprasu:8468": "kiṃ kāraṇam?",
  "SA10canprasu:8469": "tattvadarśanāt tattvadarśane hi sarvapadārthanāmevānupalambhāt nāsti kiṃcid yadālambya karma kuryāditi // 10 //",
  "SA10canprasu:8470": "yataścaivamavidyāyāmeva satyāṃ saṃskārāḥ pravartante, asatyāṃ na pravartante, ataḥ-",
  "SA10canprasu:8471": "avidyāyāṃ niruddhāyāṃ saṃskārāṇāmasaṃbhavaḥ /",
  "SA10canprasu:8472": "hetuvaiyarthyāt / tasyāḥ punaravidyāyāḥ kuto nirodhaḥ ityāha-",
  "SA10canprasu:8473": "avidyāyā nirodhastu jñānenāsyaiva bhāvanāt // 11 //",
  "SA10canprasu:8474": "asyaiva pratītyasamutpādasya yathāvadaviparītabhāvanātaḥ avidyā prahīyate /",
  "SA10canprasu:8475": "yo hi pratītyasamutpādaṃ samyak paśyati, sa sūkṣmasyāpi bhāvasya na svarūpamupalabhate /",
  "SA10canprasu:8476": "pratibimbasvaprālātacakramudgādivattu svabhāvaśūnyatāṃ sarveṣāṃ bhāvānāmavatarati /",
  "SA10canprasu:8477": "sa eva svabhāvaśūnyatāṃ sarveṣāṃ bhāvānāmavatīrṇo na kiṃcidvastu upalabhate bāhyamādhyātmikaṃ vā /",
  "SA10canprasu:8478": "so 'nupalabhamāno na kvaciddharme muhyati, amūḍhaśca karma na karotīti /",
  "SA10canprasu:8479": "evaṃ pratītyasamutpādabhāvanayā tattvamavatarati /",
  "SA10canprasu:8480": "tattvadarśinoyogino niyatameva avidyā prahīyate /",
  "SA10canprasu:8481": "prahīṇāvidyasya saṃskārā nirudhyante // 11 //",
  "SA10canprasu:8482": "yathā caivamavidyānirodhāt saṃskārā nirudhyante, evam-",
  "SA10canprasu:8483": "tasya tasya nirodhena tattannābhipravartate /",
  "SA10canprasu:8484": "duḥkhaskandhaḥ kevalo 'yamevaṃ samyaṅ nirudhyate // 12 //",
  "SA10canprasu:8485": "[Pp_245]",
  "SA10canprasu:8486": "pūrvasya pūrvasya aṅgasya nirodhena utarasyottarasya aṅgasya nirodho bhavatīti vijñeyam /",
  "SA10canprasu:8487": "anayā cānupūrvyā ayaṃ yogī ātmātmīyādyadarśanāyāsanirastaḥ kārakavedakavirahitaṃ bhāvasvabhāvaśūnyaṃ duḥkharāśiṃ punaranutpattyā samyaṅnirodhayati /",
  "SA10canprasu:8488": "yathoktamāryaśālistambasūtre-",
  "SA10canprasu:8489": "evamādhyātmiko 'pi pratītyasamutpādo dvābhyāmeva kāraṇābhyāmutpadyate /",
  "SA10canprasu:8490": "katamābhyāṃ dvābhyām? hetūpanibandhataḥ pratyayopanibandhataśca /",
  "SA10canprasu:8491": "tatrādhyātmikasya pratītyasamutpādasya hetūpanibandhaḥ katamaḥ?",
  "SA10canprasu:8492": "yadidamavidyāpratyayāḥ saṃskārāḥ,",
  "SA10canprasu:8493": "saṃskārapratyayaṃ vijñānam,",
  "SA10canprasu:8494": "vijñānapratyayaṃ nāmarūpam,",
  "SA10canprasu:8495": "nāmarūpapratyayaṃ ṣaḍāyatanam,",
  "SA10canprasu:8496": "ṣaḍāyatanapratyayaḥ sparśaḥ,",
  "SA10canprasu:8497": "sparśapratyayā vedanā,",
  "SA10canprasu:8498": "vedanāpratyayā tṛṣṇā,",
  "SA10canprasu:8499": "tṛṣṇāpratyayamupādānam,",
  "SA10canprasu:8500": "upādānapratyayo bhavaḥ,",
  "SA10canprasu:8501": "bhavapratyayā jātiḥ,",
  "SA10canprasu:8502": "jātipratyayā jarāmaraṇaśokaparidevaduḥkhadaurmanasyopāyāsāḥ saṃbhavanti /",
  "SA10canprasu:8503": "evamasya kevalasya mahato duḥkhaskandhasya samudayo bhavati /",
  "SA10canprasu:8504": "avidyā cennābhaviṣyannaiva saṃskārāḥ prajñāsyante /",
  "SA10canprasu:8505": "evaṃ yāvajjātiścennābhaviṣyajjarāmaraṇaṃ na prajñāsyate /",
  "SA10canprasu:8506": "athavā, satyāmavidyāyāṃ saṃskārāṇāmabhinirvṛttirbhavati /",
  "SA10canprasu:8507": "evaṃ yāvajjātyāṃ satyāṃ jarāmaraṇasyābhinirvṛttirbhavati /",
  "SA10canprasu:8508": "atrāvidyāyā naivaṃ bhavati ahaṃ saṃskārānabhinirvartayāmīti /",
  "SA10canprasu:8509": "saṃskārāṇāmapi naivaṃ bhavati vayamavidyayābhinirvartitā iti /",
  "SA10canprasu:8510": "evaṃ yāvajjāterapi naivaṃ bhavati ahaṃ jarāmaraṇamabhinirvartayāmīti /",
  "SA10canprasu:8511": "jarāmaraṇasyāpi naivaṃ bhavatyahaṃ jātyābhinirvartitamiti /",
  "SA10canprasu:8512": "atha ca satyāmavidyāyāṃ saṃskārāṇābhinirvṛtti rbhavati prādurbhāvaḥ /",
  "SA10canprasu:8513": "evaṃ yāvajjātyāṃ satyāṃ jarāmaraṇasyābhinirvṛttirbhavati prādurbhāvaḥ /",
  "SA10canprasu:8514": "evamādhyātmikasya pratītyasamutpādasya hetūpanibandho draṣṭavyaḥ //",
  "SA10canprasu:8515": "kathamādhyātmikasya pratītyasamutpādasya pratyayopanibandho draṣṭavya iti?",
  "SA10canprasu:8516": "ṣaṇṇāṃ dhātūnāṃ samavāyāt /",
  "SA10canprasu:8517": "katameṣāṃ ṣaṇṇāṃ dhātūnāṃ samavāyāt?",
  "SA10canprasu:8518": "yadidaṃ pṛthivyaptejovāyvākāśavijñānadhātūnāṃ samavāyādādhyātmikasya pratītyasamutpādasya pratyayopanibandho draṣṭavyaḥ /",
  "SA10canprasu:8519": "tatrādhyātmikasya pratītyasamutpādasya pṛthivīdhātuḥ katamaḥ?",
  "SA10canprasu:8520": "yaḥ kāyasya saṃśleṣātkaṭhinabhāvamabhinirvartayati, ayamucyate pṛthivīdhātuḥ /",
  "SA10canprasu:8521": "yaḥ kāyasyānuparigrahakṛtyaṃ karoti, ayamucyate 'bdhātuḥ /",
  "SA10canprasu:8522": "yaḥ kāyasyāśitabhakṣitaṃ paripācayati, ayamucyate tejodhātuḥ /",
  "SA10canprasu:8523": "yaḥ kāyasya āśvāsapraśvāsakṛtyaṃ karoti, ayamucyate vāyudhātuḥ /",
  "SA10canprasu:8524": "yaḥ kāyasyāntaḥ śauṣīryamabhinirvartayati, ayamucyate ākāśadhātuḥ /",
  "SA10canprasu:8525": "yo nāmarūpamabhinirvartayati naḍakalāpayogena pañcavijñānakāyasaṃyuktaṃ sāsravaṃ ca manovijñānam,",
  "SA10canprasu:8526": "ayamucyate bhikṣavo vijñānadhātuḥ /",
  "SA10canprasu:8527": "tatra asatāmeṣāṃ pratyayānāṃ kāyasyotpattirna bhavati /",
  "SA10canprasu:8528": "yadā tvādhyātmikaḥ pṛthivīdhāturavikalo bhavati,",
  "SA10canprasu:8529": "evamaptejovāyvākāśavijñānadhātavaścāvikalā bhavanti,",
  "SA10canprasu:8530": "tataḥ sarveṣāṃ samavāyātkāyasyotpattirbhavati /",
  "SA10canprasu:8531": "tatra pṛthivīdhātornaivaṃ bhavati- ahaṃ kāyasya kaṭhinabhāvamabhinirvartayāmīti /",
  "SA10canprasu:8532": "abdhātornaivaṃ bhavati- ahaṃ kāyasyānuparigrahakṛtyaṃ karomīti /",
  "SA10canprasu:8533": "tejodhātornaivaṃ bhavati- ahaṃ kāyasyāśitapītakhāditaṃ paripācayāmīti /",
  "SA10canprasu:8534": "vāyudhātornaivaṃ bhavati- ahaṃ kāyasyāśvāsapraśvāsakṛtyaṃ karomīti /",
  "SA10canprasu:8535": "ākāśadhātornaivaṃ bhavati- ahaṃ kāyasyāntaḥśauṣīryamabhinirvartayāmīti /",
  "SA10canprasu:8536": "vijñānadhātornaivaṃ bhavati- ahaṃ kāyasya nāmarūpamabhinirvartayāmīti /",
  "SA10canprasu:8537": "kāyasyāpi naivaṃ bhavati ahamemiḥ pratyayairjanita iti /",
  "SA10canprasu:8538": "atha ca punaḥ satāmeṣāṃ pratyayānāṃ samavāyātkāyasyotpatti rbhavati /",
  "SA10canprasu:8539": "tatra pṛthivīdhāturnātmā na sattvo na jīvo na janturna manujo na mānavo na strī na pumān na napuṃsakaṃ na cāhaṃ na mama na cānyasya kasyacit /",
  "SA10canprasu:8540_0": "evamabdhātustejodhāturvāyudhāturākāśadhāturvijñānadhāturnātmā [Pp_246] na sattvo",
  "SA10canprasu:8540_1": "na jīvo na janturna manujo na mānavo na strī na pumān na napuṃsakaṃ na cāhaṃ na mama",
  "SA10canprasu:8540_2": "na cānyasya kasyacit //",
  "SA10canprasu:8541": "tatra avidyā katamā?",
  "SA10canprasu:8542_0": "yā eṣāmevaṃ ṣaṇṇāṃ dhātūnāyamaiksaṃjñā piṇḍasaṃjñā nityasaṃjñā dhruvasaṃjñā śāśvatasaṃjñā",
  "SA10canprasu:8542_1": "sukhasaṃjñā ātmasaṃjñā sattvasaṃjñā jīvapudgalamanujamānavasaṃjñā ahaṃkārasaṃjñā",
  "SA10canprasu:8542_2": "mamakārasaṃjñā evamādi vividhamajñānam /",
  "SA10canprasu:8543": "iyamucyate 'vidyeti /",
  "SA10canprasu:8544": "evamavidyāyāṃ satyāṃ viṣayeṣu rāgadveṣamohāḥ pravartante /",
  "SA10canprasu:8545": "tatra ye rāgadveṣamohā viṣayeṣu, amī saṃskārā ityucyante /",
  "SA10canprasu:8546": "vastuprativijñaptirvijñānam /",
  "SA10canprasu:8547": "vijñānasahabhuvaścatvāraḥ skandhā arūpiṇaḥ upādānākhyāḥ,",
  "SA10canprasu:8548": "tannāmarūpaṃ catvāri mahābhūtāni,",
  "SA10canprasu:8549": "tāni copādāya rūpam /",
  "SA10canprasu:8550": "tacca nāma rūpam /",
  "SA10canprasu:8551": "aikadhyamabhisaṃkṣipya tannāmarūpam /",
  "SA10canprasu:8552": "nāmarūpasaṃniśritānīndriyāṇi ṣaḍāyatanam /",
  "SA10canprasu:8553": "trayāṇāṃ dharmāṇāṃ saṃnipātaḥ sparśaḥ /",
  "SA10canprasu:8554": "sparśānubhavo vedanā /",
  "SA10canprasu:8555": "vedanādhyavasānaṃ tṛṣṇā /",
  "SA10canprasu:8556": "tṛṣṇāvaipulyamuipādānam /",
  "SA10canprasu:8557": "upādānanirjātaṃ punarbhavajanakaṃ karma bhavaḥ /",
  "SA10canprasu:8558": "bhavahetukaḥ skandhaprādurbhāvo jātiḥ /",
  "SA10canprasu:8559": "jātasya skandhasya paripāko jarā /",
  "SA10canprasu:8560": "jīrṇasya skandhasya vināśo maraṇam /",
  "SA10canprasu:8561": "mriyamāṇasya saṃmūḍhasya sābhiṣvaṅgasyāntardāhaḥ śokaḥ /",
  "SA10canprasu:8562": "śokotthamālapanaṃ paridevaḥ /",
  "SA10canprasu:8563": "pañcavijñānakāyasaṃyuktamasātamanubhavanaṃ duḥkham /",
  "SA10canprasu:8564": "manasā saṃyuktaṃ mānasaṃ duḥkhaṃ dārmanasyam /",
  "SA10canprasu:8565": "ye cāpyanye evamādaya upakleśāste upāyāsā iti //",
  "SA10canprasu:8566": "tatra mohāndhakārārthenāvidyā /",
  "SA10canprasu:8567": "abhisaṃskārārthena saṃskārāḥ /",
  "SA10canprasu:8568": "vijñāpanārthena vijñānam /",
  "SA10canprasu:8569": "anyonyopastambhanārthena nāmarūpam /",
  "SA10canprasu:8570": "āyadvārārthena ṣaḍāyatanam /",
  "SA10canprasu:8571": "sparśanārthena sparśaḥ /",
  "SA10canprasu:8572": "anubhavanārthena vedanā /",
  "SA10canprasu:8573": "paritarṣaṇārthena tṛṣṇā /",
  "SA10canprasu:8574": "upādānārthenopādānam /",
  "SA10canprasu:8575": "punarbhavārthena bhavaḥ /",
  "SA10canprasu:8576": "janmārthena jātiḥ /",
  "SA10canprasu:8577": "paripākārthena jarā /",
  "SA10canprasu:8578": "vināśārthena maraṇam /",
  "SA10canprasu:8579": "śocanārthena śokaḥ /",
  "SA10canprasu:8580": "paridevanārthena paridevaḥ kāyaparipīḍanārthena duḥkham /",
  "SA10canprasu:8581": "cittasaṃpīḍanārthena daurmanasyam /",
  "SA10canprasu:8582": "upakleśārthenopāyāsāḥ //",
  "SA10canprasu:8583": "athavā tattve 'pratipattirmithyāpratipattirajñānamavidyā /",
  "SA10canprasu:8584": "evamavidyāyāṃ satyāṃ trividhāḥ saṃskārā abhinirvartante puṇyopagā apuṇyopagā āneñjyopagāḥ /",
  "SA10canprasu:8585": "tatra puṇyopagānāṃ saṃskārāṇāṃ puṇyopagameva vijñānaṃ bhavati /",
  "SA10canprasu:8586": "apuṇyopagānāṃ saṃskārāṇāmapuṇyopagameva vijñānaṃ bhavati /",
  "SA10canprasu:8587": "āneñjyopagānāṃ saṃskārāṇāmāneñjyopagameva vijñānaṃ bhavati /",
  "SA10canprasu:8588": "idamucyate vijñānam /",
  "SA10canprasu:8589": "vijñānapratyayaṃ nāmarūpamiti vedanādayo 'rūpiṇaścatvāraḥ skandhāstatra tatra bhave nāmayantīti nāma /",
  "SA10canprasu:8590": "saharūpaskandhena ca nāma rūpaṃ ceti nāmarūpamucyate /",
  "SA10canprasu:8591": "nāmarūpavivṛddhayā ṣaḍbhirāyatanadvāraiḥ kṛtyakriyāḥ pravartante prajñāyante,",
  "SA10canprasu:8592": "tannāmarūpapratyayaṃ ṣaḍāyatanamityucyate /",
  "SA10canprasu:8593": "ṣaḍbhyaścāyataṃebhyaḥ ṣaṭ sparśakāyāḥ pravartante, ayaṃ ṣaḍāyatanapratyayaḥ sparśa ityucyate /",
  "SA10canprasu:8594": "yajjātīyaḥ sparśo bhavati tajjātīyā vedanā pravartate /",
  "SA10canprasu:8595": "iyamucyate bhikṣavaḥ sparśapratyayā vedaneti /",
  "SA10canprasu:8596": "yastāṃ vedanāṃ viśeṣeṇāsvādayati abhinandati adhyavasyati adhyavasāya tiṣṭhati,",
  "SA10canprasu:8597": "sā vedanāpratyayā tṛṣṇetyucyate /",
  "SA10canprasu:8598": "āsvādanābhinandanādhyavasānasthānādātmapriyarūpasātarūpairviyogo mā bhūnnityamaparityāgo bhavediti yaivaṃ prārthanā idamucyate bhikṣavastṛṣṇāpratyayamupādānam /",
  "SA10canprasu:8599": "yatra vastuni satṛṣṇastasya vastuno 'rjanāya viṭhapanāyopādānamupādatte,",
  "SA10canprasu:8600": "tatra tatra prārthayate,",
  "SA10canprasu:8601": "evaṃ prārthayamānaḥ punarbhavajanakaṃ karma samutthāpayati kāyena vācā manasā ca,",
  "SA10canprasu:8602": "sa upādānapratyayo bhava ityucyate /",
  "SA10canprasu:8603": "[Pp_247] tatkarmanirjātānāṃ skandhānāmabhinirvṛtiryā sā bhavapratyayā jātirityucyate /",
  "SA10canprasu:8604": "jātyābhinirvṛttānāṃ skandhānāmupacayanaparipākādvināśo bhavati /",
  "SA10canprasu:8605": "tadidaṃ jātipratyayaṃ jarāmaraṇamityucyate //",
  "SA10canprasu:8606_0": "evamayaṃ dvādaśāṅgaḥ pratītyasamutpādo 'nyonyahetuko 'nyonyapratyayo naivānityo naiva",
  "SA10canprasu:8606_1": "nityo na saṃskṛto nāsaṃskṛto nāhetuko nāpratyayo na vedayitā nāvedayitā na pratītyasamutpanno",
  "SA10canprasu:8606_2": "nāpratītyasamutpanno na kṣayadharmo nākṣayadharmo na vināśadharmo nāvināśadharmo",
  "SA10canprasu:8606_3": "na nirodhadharmo nānirodhadharmo 'nādikālapravṛtto 'nucchinno 'nupravartate nadīsrotavat //",
  "SA10canprasu:8607": "yadyapyayaṃ dvādaśāṅgaḥ pratītyasamutpādo 'nucchinno 'nupravartate nadīsrotavat,",
  "SA10canprasu:8608": "atha cemānyasya dvādaśāṅgasya pratītyasamutpādasya catvāryaṅgāni saṃghātakriyāyai hetutvena pravartante /",
  "SA10canprasu:8609": "katamāni catvāri? yaduta avidyā tṛṣṇā karma vijñānaṃ ca /",
  "SA10canprasu:8610": "tatra vijñānaṃ bījasvabhāvatvena hetuḥ /",
  "SA10canprasu:8611": "karma kṣetrasvabhāvatvena hetuḥ /",
  "SA10canprasu:8612": "avidyā tṛṣṇā ca kleśasvabhāvatvena hetuḥ /",
  "SA10canprasu:8613": "karmakleśā vijñānabījaṃ janayanti /",
  "SA10canprasu:8614": "tatra karma vijñānabījasya kṣetrakāryaṃ karoti /",
  "SA10canprasu:8615": "tṛṣṇā vijñānabījaṃ snehayati /",
  "SA10canprasu:8616": "avidyā vijñānabījamavakirati /",
  "SA10canprasu:8617": "asatāṃ teṣāṃ pratyayānāṃ vijñānabījasyabhinirvṛttirna bhavati /",
  "SA10canprasu:8618": "tatra karmaṇo naivaṃ bhavati- ahaṃ vijñānabījasya kṣetrakāryaṃ karomīti /",
  "SA10canprasu:8619": "tṛṣṇāyā api naivaṃ bhavati- ahaṃ vijñānasya snehakāryaṃ karomiti /",
  "SA10canprasu:8620": "avidyāyā api naivaṃ bhavati- ahaṃ vijñānabījamavakirāmīti /",
  "SA10canprasu:8621": "vijñānabījasyāpi naivaṃ bhavati- ahamebhiḥ pratyayairjanitamiti //",
  "SA10canprasu:8622": "atha ca vijñānabījaṃ karmakṣetrapratiṣṭhitaṃ tṛṣṇāsnehābhiṣyanditamavidyayā svavakīrṇaṃ vibhajyamānaṃ virohati /",
  "SA10canprasu:8623": "tatratatropapattyāṃyatanapratisaṃdhau mātuḥ kukṣau nāmarūpāṅkuramabhinirvartayati /",
  "SA10canprasu:8624": "sa ca nāmarūpāṅkuro na svayaṃ kṛtoa na parakṛto nobhayakṛto neśvarakṛto na kālapariṇāmito na prakṛtisaṃbhūto na caikakāraṇādhīno nāpyahetusamutpannaḥ /",
  "SA10canprasu:8625": "atha ca mātāpitṛsaṃyogād,",
  "SA10canprasu:8626": "ṛtusamavāyād,",
  "SA10canprasu:8627_0": "anyeṣāṃ pratyayānāṃ samavāyād āsvādānuviddhaṃ vijñānabījaṃ mātuḥ kukṣau nāmarūpāṅkuramabhinirvartayati",
  "SA10canprasu:8627_1": "asvāmikeṣu dharmeṣvaparigraheṣvamameṣvākāśasameṣu māyālakṣaṇasvabhāveṣu hetupratyayānāmavaikalyāt //",
  "SA10canprasu:8628": "tadyathā pañcabhiḥ kāraṇaiścakṣurvijñānamutpadyate /",
  "SA10canprasu:8629": "katamaiḥ pañcabhiḥ?",
  "SA10canprasu:8630": "yaduta cakṣuḥ pratītya rūpaṃ cālokaṃ cākāśaṃ ca tajjamanasikāraṃ ca pratītyotpadyate cakṣurvijñānam /",
  "SA10canprasu:8631": "tatra cakṣurvijñānasya cakṣurāśrayakṛtyaṃ karoti /",
  "SA10canprasu:8632": "rūpamālambanakṛtyaṃ karoti /",
  "SA10canprasu:8633": "āloko 'vabhāsakṛtyaṃ karoti /",
  "SA10canprasu:8634": "ākāśamanāvaraṇakṛtyaṃ karoti /",
  "SA10canprasu:8635": "tajjamanasikāraḥ samanvāharaṇakṛtyaṃ karoti /",
  "SA10canprasu:8636": "asatāmeṣāṃ pratyayānāṃ cakṣurvijñānaṃ notpadyate /",
  "SA10canprasu:8637": "yadā tu cakṣurādhyātmikamāyatanamavikalaṃ bhavati,",
  "SA10canprasu:8638": "evaṃ rūpālokākāśatajjamanasikārāścāvikalā bhavanti,",
  "SA10canprasu:8639": "tataḥ sarveṣāṃ samavāyāccakṣurvijñānamutpadyate /",
  "SA10canprasu:8640": "tatra cakṣuṣo naivaṃ bhavati- ahaṃ cakṣurvijñānasyāśrayakṛtyaṃ karomīti /",
  "SA10canprasu:8641": "ālokasyāpi naivaṃ bhavati- ahaṃ cakṣurvijñānasyāvabhāsakṛtyaṃ karomīti /",
  "SA10canprasu:8642": "ākāśasyāpi naivaṃ bhavati- ahaṃ cakṣurvijñānasyānāvaraṇakṛtyaṃ karomiti /",
  "SA10canprasu:8643": "tajjamanasikārasyāpi naivaṃ bhavati- ahaṃ cakṣurvijñānasya samanvāharaṇakṛtyaṃ karomīti /",
  "SA10canprasu:8644": "cakṣurvijñānasyāpi naivaṃ bhavati- ahamebhiḥ pratyayairjanitamiti /",
  "SA10canprasu:8645": "atha ca satāmeṣāṃ pratyayānāṃ samavāyāccakṣurvijñānasyotpattirbhavati /",
  "SA10canprasu:8646": "evaṃ śeṣāṇāmindriyāṇāṃ yathāyogaṃ karaṇīyam //",
  "SA10canprasu:8647": "[Pp_248]",
  "SA10canprasu:8648": "tatra na kaściddharmo 'smāllokātparalokaṃ saṃkrāmati /",
  "SA10canprasu:8649": "asti ca karmaphalaprativijñaptirhetupratyayānāmavaikalyāt /",
  "SA10canprasu:8650": "tadyathā bhikṣavaḥ supariśuddhe ādarśamaṇḍale mukhapratibimbakaṃ dṛśyate,",
  "SA10canprasu:8651": "na ca tatrādarśamaṇḍale mukhaṃ saṃkrāmati,",
  "SA10canprasu:8652": "asti ca mukhaprativijñaptirhetupratyayānāmavaikalyāt,",
  "SA10canprasu:8653": "evamasmāllokānna kaściccyuto nāpyanyatropapannaḥ,",
  "SA10canprasu:8654": "asti ca karmaphalaprativijñaptirhetupratyayānāmavaikalyāt /",
  "SA10canprasu:8655": "tadyathā bhikṣavaścandramaṇḍalaṃ catvāriṃśadyojanaśatamūrdhvaṃ vrajati,",
  "SA10canprasu:8656": "atha ca punaḥ parītte 'pyudakabhājane candrasya pratibimbaṃ dṛśyate,",
  "SA10canprasu:8657": "na ca tasmātsthānādūrdhvaṃ nabhasaścyutaṃ parītte udakasya bhājane saṃkrāntaṃ bhavati asti ca candramaṇḍalaprativijñaptirhetupratyayānāmavaikalyāt /",
  "SA10canprasu:8658": "evamasmāllokānna kaściccyuto nānyatropapannaḥ,",
  "SA10canprasu:8659": "asti ca karmaphalaprativijñaptirhetupratyayānāmavaikalyāt //",
  "SA10canprasu:8660": "tadyathā- agnirupādānapratyaye sati jvalati,",
  "SA10canprasu:8661": "upādānavaikalyānna jvalati,",
  "SA10canprasu:8662_0": "evameva bhikṣavaḥ karmakleśajanitaṃ vijñānabījaṃ tatratatropapattyāyatanapratisaṃdhau",
  "SA10canprasu:8662_1": "mātuḥ kukṣau nāmarūpāṅkuramabhinirvartayati asvāmikeṣu dharmeṣvaparigraheṣu māyālakṣaṇasvabhāveṣu",
  "SA10canprasu:8662_2": "amameṣu kṛtrimeṣu hetupratyayānāmavaikalyāt //",
  "SA10canprasu:8663": "tatrādhyātmikaḥ pratītyasamutpādaḥ pañcabhiḥ kāraṇairdraṣṭavyaḥ /",
  "SA10canprasu:8664": "katamaiḥ pañcabhiḥ?",
  "SA10canprasu:8665": "na śāśvatato nocchedato na saṃkrāntitaḥ parīttahetuvipulaphalābhinirvṛttitastatsadṛśānuprabandhataśceti /",
  "SA10canprasu:8666": "kathaṃ na śāśvatataḥ? yasmādanye māraṇāntikāḥ skandhāḥ, anye aupapattyaṃśikāḥ skandhāḥ /",
  "SA10canprasu:8667": "na tu ya eva māraṇāntikāḥ skandhāsta evaupapattyaṃśikāḥ /",
  "SA10canprasu:8668": "api tu māraṇāntikāḥ skandhā nirudhyante,",
  "SA10canprasu:8669": "tasminneva ca samaye aupapattyaṃśikāḥ skandhāḥ prādurbhavanti /",
  "SA10canprasu:8670": "ato na śāśvatataḥ /",
  "SA10canprasu:8671": "kathaṃ nocchedataḥ?",
  "SA10canprasu:8672": "na ca pūrvaniruddheṣu māraṇāntikeṣu skandheṣu aupapattyaṃśikāḥ skandhāḥ prādurbhavanti nāpyaniruddheṣu /",
  "SA10canprasu:8673": "api tu māraṇāntikāḥ skandhā nirudhyante,",
  "SA10canprasu:8674": "tasminneva ca samaye aupapattyaṃśikāḥ skandhāḥ prādurbhavanti tulādaṇḍonnābhāvanāmavat candrabimbapratibimbavat /",
  "SA10canprasu:8675": "ato nocchedataḥ /",
  "SA10canprasu:8676": "kathaṃ na saṃkrāntitaḥ? visadṛśāḥ sattvanikāyāḥ sabhāgāyāṃ jātyāṃ jātimabhinirvartayanti /",
  "SA10canprasu:8677": "ato na saṃkrāntitaḥ /",
  "SA10canprasu:8678": "kathaṃ parīttahetuto vipulaphalābhinirvṛttitaḥ /",
  "SA10canprasu:8679": "parīttaṃ karma kriyate, vipulaḥ phalavipāko 'nubhūyate /",
  "SA10canprasu:8680": "ataḥ parīttahetuto vipulaphalābhinirvṛttitaḥ /",
  "SA10canprasu:8681": "kathaṃ tatsadṛśānuprabandhataḥ? yathāvedanīyaṃ karma kriyate, tathāvedanīyo vipāko 'nubhūyate /",
  "SA10canprasu:8682": "atastatsadṛśānuprabandhataśca / iti vistaraḥ //",
  "SA10canprasu:8683": "ityācāryacandrakīrtipādoparacitāyāṃ prasannapadāyāṃ madhyamakavṛttau dvādaśāṅgaparīkṣā nāma ṣaḍviṃśatitamaṃ prakaraṇam //",
  "SA10canprasu:8684": "[Pp_249]",
  "SA10canprasu:8685": "27",
  "SA10canprasu:8686": "dṛṣṭiparīkṣā saptaviṃśatitamaṃ prakaraṇam /",
  "SA10canprasu:8687": "yaścaivaṃ pratītyasamutpādaṃ yathābhūtaṃ samyak paśyati,",
  "SA10canprasu:8688": "sa na pūrvāntaṃ pratisarati,",
  "SA10canprasu:8689": "nāparāntaṃ pratisarati,",
  "SA10canprasu:8690": "- ityādi sūtre paṭhayate,",
  "SA10canprasu:8691": "tatra katamaḥ pūrvāntaḥ,",
  "SA10canprasu:8692": "katamo 'parāntaḥ,",
  "SA10canprasu:8693": "kathaṃ na pratisaratīti?",
  "SA10canprasu:8694": "tadvayutpatyarthamidamārabhyate /",
  "SA10canprasu:8695": "tatra vartamānamātmabhāvamapekṣya atītā ātmabhāvāḥ pūrvānta ityucyate /",
  "SA10canprasu:8696": "pūrvo hi janmaparaṃparāṃśaḥ pūrvāntaḥ /",
  "SA10canprasu:8697": "taṃ na pratisarati, dṛṣṭiprakārairnālambate /",
  "SA10canprasu:8698": "pratītyasamutpādasya yathāvadavasthitatattvadarśanāt nānyathāvasthitaṃ vastu anyathā abhiniviśate /",
  "SA10canprasu:8699": "tatra aṣṭau dṛṣṭayaḥ pūrvāntamālambya anyathā pravṛttāḥ / tadyathā-",
  "SA10canprasu:8700": "abhūmatītamadhvānaṃ nābhūmiti ca dṛṣṭayaḥ /",
  "SA10canprasu:8701": "yāstāḥ śāśvatalokādyāḥ pūrvāntaṃ samupāśritāḥ // 1 //",
  "SA10canprasu:8702": "tatra itiśabdaḥ ādyarthaḥ /",
  "SA10canprasu:8703": "athavā dṛṣṭidvayopādānamupalakṣaṇārtham /",
  "SA10canprasu:8704": "catastrastvetā dṛṣṭayaḥ /",
  "SA10canprasu:8705": "tadyathā- kiṃ nvahamabhūvamatītamadhvānam,",
  "SA10canprasu:8706": "nābhūvamatītamadhvānam,",
  "SA10canprasu:8707": "abhūvaṃ ca nābhūvaṃ ca,",
  "SA10canprasu:8708": "naivābhūvaṃ na nābhūvam, iti /",
  "SA10canprasu:8709": "etāścatasro dṛṣṭayaḥ pūrvāntaṃ samāśritāḥ /",
  "SA10canprasu:8710": "aparā api catasra ityāha-",
  "SA10canprasu:8711": "yāstāḥ śāśvatalokādyāḥ",
  "SA10canprasu:8712": "pūrvaṃ prasaṅgena upavarṇitāḥ, tā api",
  "SA10canprasu:8713": "pūrvāntaṃ samupāśritāḥ //",
  "SA10canprasu:8714": "tatra yadyapi pūrvāntād dṛṣṭicatuṣṭayāduttaraṃ dṛṣṭicatuṣṭayaṃ nātibhidyate,",
  "SA10canprasu:8715": "tathāpi tāvanmātraviśeṣamāśritya pṛthagupādīyate /",
  "SA10canprasu:8716": "tacca uttaratra vyākhyāsyāmaḥ /",
  "SA10canprasu:8717": "tatra śāśvato lokaḥ ityetat, abhūvamatītamadhvānam, ityetasmānnātibhidyate /",
  "SA10canprasu:8718": "athavā ayaṃ viśeṣaḥ- yacchāśvato lokaḥ ityeṣāṃ dṛṣṭiḥ sāmānyena pūrvāntamāśritā /",
  "SA10canprasu:8719": "abhūvamatītamadhvānam, ityeṣā tu ātmana eva pūrvāntaparāmarśena pravṛttā, na sāmānyeneti /",
  "SA10canprasu:8720": "evamanyāsvapi dṛṣṭiṣu viśeṣo vaktavyaḥ /",
  "SA10canprasu:8721": "ityevaṃ tāvat aṣṭāvetā dṛṣṭayaḥ pūrvāntaṃ samupāśritāḥ // 1 //",
  "SA10canprasu:8722": "uktaḥ pūrvāntastadālambikābhirdṛṣṭibhiḥ sārdham /",
  "SA10canprasu:8723": "idānīmaparānta ucyate /",
  "SA10canprasu:8724": "tatra vartamānamātmabhāvamapekṣya bhāvinaḥ ātmabhāvāḥ aparānta ityucyate /",
  "SA10canprasu:8725": "aparo hi janmaparaṃparāṃśo 'parāntaḥ, taṃ na pratisarati, dṛṣṭiprakārairnālambate /",
  "SA10canprasu:8726": "pratītyasamutpādasya yathāvadavasthitatattvadarśanāt, nānyathāvasthitaṃ vastu anyathābhiniviśate /",
  "SA10canprasu:8727": "tatra aṣṭau dṛṣṭayaḥ aparāntamālambya anyathā pravṛttāḥ / tadyathā-",
  "SA10canprasu:8728": "dṛṣṭayo na bhaviṣyāmi kimanyo 'nāgate 'dhvani /",
  "SA10canprasu:8729": "bhaviṣyāmīti cāntādyā aparāntaṃ samāśritāḥ // 2 //",
  "SA10canprasu:8730": "ihāpi dṛṣṭidvayopādānamupalakṣaṇārtham /",
  "SA10canprasu:8731": "catastrastvetā dṛṣṭayaḥ /",
  "SA10canprasu:8732": "tadyathā- kiṃ nu bhaviṣyāmyanāgatamadhvānam,",
  "SA10canprasu:8733": "na bhaviṣyāmi,",
  "SA10canprasu:8734": "bhaviṣyāmi ca na bhaviṣyāmi ca,",
  "SA10canprasu:8735": "naiva [Pp_250] bhaviṣyāmi na ca na bhaviṣyāmyanāgatamadhvānam,",
  "SA10canprasu:8736": "ityetāścatasro dṛṣṭayaḥ aparāntaṃ samāśritāḥ /",
  "SA10canprasu:8737": "kimetā eva catasro dṛṣṭayaḥ aparāntaṃ samāśritāḥ? netyāha /",
  "SA10canprasu:8738": "kiṃ tarhi aparā api catasro vidyante antādyā aparāntaṃ samāśritāḥ /",
  "SA10canprasu:8739": "tatra antādyāścatasro dṛṣṭayaḥ sāmānyena aparāntamāaśritya pravṛttāḥ,",
  "SA10canprasu:8740": "kiṃ tu bhaviṣyāmyanāgatamadhvānamityetāstu ātmana evāparāntamāśritya pravṛttāḥ,",
  "SA10canprasu:8741": "ityevaṃ dṛṣṭicatuṣṭayasya viśeṣa iti boddhavyam // 2 //",
  "SA10canprasu:8742": "tatra ādyasya tāvat pūrvāntālambikasya dṛṣṭicatuṣṭayasya yathā na saṃbhavaḥ, tathā pratipādayannāha-",
  "SA10canprasu:8743": "abhūmatītamadhvānamityetannopapadyate /",
  "SA10canprasu:8744": "yo hi janmasu pūrveṣu sa eva na bhavatyayam // 3 //",
  "SA10canprasu:8745": "tatra ya eva atīteṣu janmasu babhūva,",
  "SA10canprasu:8746": "yadi sa evāyamadhunā syāt,",
  "SA10canprasu:8747": "tadā yuktamasya grahītum- abhūvamahamatītamadhvānamiti /",
  "SA10canprasu:8748": "na caitadevaṃ saṃbhavati nityatvaprasaṅgāt,",
  "SA10canprasu:8749": "nityasya ca saṃsaraṇānupapatteḥ,",
  "SA10canprasu:8750": "ekagatisthasyāpi nānāgatisaṃgṛhītatvaprasaṅgāt /",
  "SA10canprasu:8751": "iha hi pūrvaṃ yadi narakādigatiko bhūtvā idānīṃ karmavaicitryāt manuṣyeṣu upapannaḥ evaṃkalpayet- ahamevāsau nāraka āsam iti,",
  "SA10canprasu:8752": "tadasya na yuktam /",
  "SA10canprasu:8753": "kathaṃ hi nāma manuṣyaḥ san nārakādikaḥ syāt?",
  "SA10canprasu:8754": "yattarhi idaṃ paṭhayate sūtre- ahameva sa tena kālena tena samayena māndhātā nāma rājā cakravartī abhūvam iti,",
  "SA10canprasu:8755": "tat kathaṃ veditavyamiti?",
  "SA10canprasu:8756": "anyatvapratiṣedhaparaṃ tadvacanaṃ naikatvapratipādakamiti vijñeyam /",
  "SA10canprasu:8757": "ata eva hi nānyaḥ sa tena kālena tena samayeneti paṭhayate /",
  "SA10canprasu:8758": "yadi punaḥ sa evāyamiti pūrvakasya cādhunātanasya ca ekatvaṃ syāt, ko doṣaḥ syāt?",
  "SA10canprasu:8759": "uktastāvadatra doṣaḥ- nityatvaṃ syāditi // 3 //",
  "SA10canprasu:8760": "tathāpi bhūya ucyate-",
  "SA10canprasu:8761": "sa evātmeti tu bhavedupādānaṃ viśiṣyate /",
  "SA10canprasu:8762": "yadi sa eva pūrvaka ātmāyamidānīṃ syāt,",
  "SA10canprasu:8763": "tadā upādānasya pañcaskandhalakṣaṇasya viśeṣo na syāt upādāturaviśeṣātpūrvāvasthāyāmiva /",
  "SA10canprasu:8764": "na caivamupādānāviśeṣo 'syātmanaḥ,",
  "SA10canprasu:8765": "kiṃ tarhi viśiṣyata eva upādānamupādātuḥ karmabhedāt kārakabhedācca /",
  "SA10canprasu:8766": "tataśca upādānaviśeṣāt sa evāyamātmeti na yujyate //",
  "SA10canprasu:8767": "atha manyase- viśiṣyatāmupādānam, ātmā tu eka eveti /",
  "SA10canprasu:8768": "ataḥ ātmano 'viśiṣṭatvādabhūmatītamadhvānamityetad bhaviṣyatyeva / ucyate-",
  "SA10canprasu:8769": "upādānavinirmukta ātmā te katamaḥ punaḥ // 4 //",
  "SA10canprasu:8770": "yadi hi anyadupādānam, anyaścātmā syāt, tadā upādānaviśeṣe 'pi ātmano 'viśeṣāt syādetadevam /",
  "SA10canprasu:8771": "na caitad bhedena darśayituṃ śakyam- ayamasāvātmā,",
  "SA10canprasu:8772": "idamasyopādānamiti,",
  "SA10canprasu:8773": "[Pp_251] upādānaviśiṣṭasvabhāvatvādātmano 'hetukatvaprasaṅgāt,",
  "SA10canprasu:8774": "pṛthaggrahaṇaprasaṅgācca /",
  "SA10canprasu:8775": "yadā caivamupādānavinirmukta ātmā darśayituṃ na śakyate,",
  "SA10canprasu:8776": "tadā upādānaviśeṣe 'pi ātmāviśeṣa iti na śakyate kalpayitum // 4 //",
  "SA10canprasu:8777": "athāpi kaścit parikalpayet- satyam,",
  "SA10canprasu:8778": "upādānavinirmukta iti evaṃ na saṃbhavati,",
  "SA10canprasu:8779": "kimupādānameva ātmatvena parikalpyate iti?",
  "SA10canprasu:8780": "etadapi na yuktamiti pratipādayannāha-",
  "SA10canprasu:8781": "upādānavinirmukto nāstyātmeti kṛte sati /",
  "SA10canprasu:8782": "syādupādānamevātmā nāsti cātmeti vaḥ punaḥ // 5 //",
  "SA10canprasu:8783": "yathā tāvadupādānamevātmā na saṃbhavati tathā pratipādayannāha-",
  "SA10canprasu:8784": "na copādānamevātmā vyeti tatsamudeti ca /",
  "SA10canprasu:8785": "kathaṃ hi nāmopādānamupādātā bhaviṣyati // 6 //",
  "SA10canprasu:8786": "tatra yadetat pañcopādānaskandhākhyamupādānam, tat pratikṣaṇamutpadyate ca vinaśyati ca /",
  "SA10canprasu:8787": "na caivamātmā pratikṣaṇamutpadyate ca vinaśyati ca /",
  "SA10canprasu:8788": "ātmā skandhebhyastattvānyatvādinā ca nityānityatvenāpyaśakya eva vaktum, anekadoṣaprasaṅgāt /",
  "SA10canprasu:8789": "nityatve hi ātmanaḥ śāśvatavādaḥ syāt, anityatve ca ucchedavādaprasaṅgaḥ /",
  "SA10canprasu:8790": "tataśca tadubhayaṃ śāśvatocchedākhyaṃ mahānarthakaramiti nopagantavyam /",
  "SA10canprasu:8791": "ataḥ upādānamevātmeti tāvanna yujyate //",
  "SA10canprasu:8792": "api ca-",
  "SA10canprasu:8793": "kathaṃ hi nāmopādānamupādātā bhaviṣyati /",
  "SA10canprasu:8794": "iha upādīyate ityupādānaṃ karma /",
  "SA10canprasu:8795": "tasya ca avaśyamupādātrā upārjakena bhavitavyam /",
  "SA10canprasu:8796": "tasya copādānasya yadi ātmatvamiṣyate, tatra upādānameva upādātā ityapi vidyate /",
  "SA10canprasu:8797": "tataśca kartṛkarmaṇoraikye sati chetṛcchettavyaghaṭakumbhakārāgnīndhanādīnāmapi aikyaṃ syāt /",
  "SA10canprasu:8798": "na caitad dṛṣṭaṃ yuktaṃ vā iti pratipādayannāha-",
  "SA10canprasu:8799": "kathaṃ hi nāmopādānamupādātā bhaviṣyati / iti /",
  "SA10canprasu:8800": "api tu atyantāsaṃbhava evāsya pakṣasyetyabhiprāyaḥ // 6 //",
  "SA10canprasu:8801": "atrāha- satyamupādānamātramātmā na yujyate, kiṃ tarhi upādānavyatirikta eva ātmā bhaviṣyati /",
  "SA10canprasu:8802": "etadapi na yuktam /",
  "SA10canprasu:8803": "kiṃ kāraṇam? yasmāt-",
  "SA10canprasu:8804": "anyaḥ punarupādānādātmā naivopapadyate /",
  "SA10canprasu:8805": "gṛhyate hyanupādāno yadyanyo na ca gṛhyate // 7 //",
  "SA10canprasu:8806": "yadi upādānādātmā vyatiriktaḥ syāt, gṛhyeta sa upādānavyatiriktaḥ, ghaṭādiva paṭaḥ /",
  "SA10canprasu:8807": "na caivaṃ gṛhyate /",
  "SA10canprasu:8808": "tasmādupādānavyatirikto 'pi nāsti /",
  "SA10canprasu:8809": "anupādānaḥ upādānavyatirekeṇa agṛhyamāṇatvāt khapuṣpavat, ityabhiprāyaḥ // 7 //",
  "SA10canprasu:8810": "[Pp_252]",
  "SA10canprasu:8811": "idānīṃ yathopapāditamarthaṃ nigamayannāha-",
  "SA10canprasu:8812": "evaṃ nānya upādānānna copādānameva saḥ /",
  "SA10canprasu:8813": "ātmā nāstyanupādānaḥ",
  "SA10canprasu:8814": "atha syāt- yadi ātmā upādānasvarūpo na bhavati, upādānopādātrorekatvaprasaṅgāt /",
  "SA10canprasu:8815": "udayavyayaprasaṅgācca /",
  "SA10canprasu:8816": "sa hi anyo 'pi na bhavati upādānamanapekṣya bhedena grahaṇaprasaṅgāt /",
  "SA10canprasu:8817": "na cāpyanupādānaḥ, upādānanirapekṣasya grahaṇaprasaṅgāt /",
  "SA10canprasu:8818": "evaṃ tarhi nāsti ātmetyastu / ucyate-",
  "SA10canprasu:8819": "nāpi nāstyeṣa niścayaḥ // 8 //",
  "SA10canprasu:8820": "yo hi nāma skandhānupādāya prajñapyate, sa kathaṃ nāstīti syāt?",
  "SA10canprasu:8821": "na hi avidyamāno vandhyātanayaḥ skandhānupādāya prajñapyate /",
  "SA10canprasu:8822": "kathaṃ sati upādāne upādātā nāstīti yujyate /",
  "SA10canprasu:8823": "tasmānnāstitvamapyasya na yujyate /",
  "SA10canprasu:8824": "tasmānnāsti ātmeti niścayo 'pyeṣa nopapadyate /",
  "SA10canprasu:8825": "asya tvātmano vyavasthānaṃ vistareṇa madhyamakāvatārādavaseyam /",
  "SA10canprasu:8826": "ihāpi ca pūrvameva sthānasthāneṣu kṛtā vyavastheti na punariha tadvayavasthāne yatna āsthīyate // 8 //",
  "SA10canprasu:8827": "evaṃ tāvadabhūvamatītamadhvānamityeṣā kalpanā nopapadyate /",
  "SA10canprasu:8828": "idānīṃ nābhūvamatītamadhvānamityedapi yathā nopapadyate tathā pratipādayannāha-",
  "SA10canprasu:8829": "nābhūmatītamadhvānamityetannopapadyate /",
  "SA10canprasu:8830": "yo hi janmasu pūrveṣu tato 'nyo na bhavatyayam // 9 //",
  "SA10canprasu:8831": "yadi pūrvakādātmanaḥ asya adhunātanasya ātmano 'nyatvaṃ syāt, tadānīṃ nābhūmatītamadhvānamiti syāt /",
  "SA10canprasu:8832": "na caitadevaṃ saṃbhavati /",
  "SA10canprasu:8833": "tasmānnābhūvamatītamadhvānamityetannopapadyate // 9 //",
  "SA10canprasu:8834": "yadi punaḥ pūrvakādātmanaḥ asya anyatvaṃ syāt, ko doṣa iti? ucyate-",
  "SA10canprasu:8835": "yadi hyayaṃ bhavedanyaḥ pratyākhyāyāpi taṃ bhavet /",
  "SA10canprasu:8836": "tathaiva ca sa saṃtiṣṭhettatra jāyeta vāmṛtaḥ // 10 //",
  "SA10canprasu:8837": "yadi hi ayamadhunātana ātmā pūrvakādātmanaḥ anyaḥ syāt,",
  "SA10canprasu:8838": "tadā taṃ pūrvakamātmānaṃ pratyākhyāya parityajya tannirapekṣaḥ ataddhetuka eva syāt /",
  "SA10canprasu:8839": "kiṃ cānyat /",
  "SA10canprasu:8840": "tathaiva ca sa saṃtiṣṭhettatra yadi pūrvakādātmanaḥ asya anyatvaṃ syāt,",
  "SA10canprasu:8841": "tadā anyatvād ghaṭotpāde paṭāvināśavat pūrvasyātmanā uttarasminnapi ātmani samutpadyamāne 'pi anirodhaḥ syāt /",
  "SA10canprasu:8842": "aniruddhatvācca yatra pūrvaṃ devamanuṣyādijanmasu upapannaḥ,",
  "SA10canprasu:8843": "yena varṇasaṃsthānādinā pūrvamupalabhyamānaḥ,",
  "SA10canprasu:8844": "tenaiva prakāreṇa tathaiva sa tatrāvatiṣṭheta tathaivāvatiṣṭheteti /",
  "SA10canprasu:8845": "tasmānnābhūvamatītamadhvānamityetannopapadyate //",
  "SA10canprasu:8846": "atrāha- tatra yaduktam-",
  "SA10canprasu:8847": "yadi hyayaṃ bhavedanyaḥ pratyākhyāyāpi taṃ bhavet / iti,",
  "SA10canprasu:8848": "[Pp_253]",
  "SA10canprasu:8849": "yadi puna pūrvakamātmānaṃ pratyākhyāya [ayamiha bhavet, ko doṣaḥ syāt? tatra doṣā bahavaḥ syuḥ /",
  "SA10canprasu:8850": "kathamiti cet, yasmādevaṃ sati-",
  "SA10canprasu:8851": "ucchedaḥ karmaṇāṃ nāśastathānyakṛtakarmaṇām /",
  "SA10canprasu:8852": "anyena paribhogaḥ syādevamādi prasajyate // 11 //",
  "SA10canprasu:8853": "yadi pūrvakamātmānaṃ pratyākhyāya ayamātmā bhavet,",
  "SA10canprasu:8854": "tadā] pūrvakasya ātmanaḥ tatra naṣṭatvād,",
  "SA10canprasu:8855": "iha ca anyasyaiva cotpādanātpūrvakasyātmana ucchedaḥ syāt /",
  "SA10canprasu:8856": "tasmiṃśca ātmani ucchinne karmaṇāmadattaphalānāmevāśrayavicchedena vicchedāt,",
  "SA10canprasu:8857": "bhoktaścābhāvānnāśa eva syāt /",
  "SA10canprasu:8858": "atha pūrvakenātmanā kṛtasya karmaṇaḥ uttareṇātmanā phalaparibhogaḥ parikalpyate,",
  "SA10canprasu:8859": "tathāpi anyena kṛtasya karmaṇaḥ phalasya anyenopabhogaḥ syāt / tataśca-",
  "SA10canprasu:8860": "akṛtābhyāgamabhayaṃ syātkarmākṛtakaṃ yadi /",
  "SA10canprasu:8861": "ityevamādi aniṣṭamāpadyate // 11 //",
  "SA10canprasu:8862": "api ca /",
  "SA10canprasu:8863": "yadi ayamātmā pūrvakādātmanaḥ anya eva atropapannaḥ syāt,",
  "SA10canprasu:8864": "tadā pūrvamabhūtvā paścādutpanna iti syāt /",
  "SA10canprasu:8865": "na caitadyuktamiti pratipādayannāha-",
  "SA10canprasu:8866": "nāpyabhūtvā samudbhūto doṣo hyatra prasajyate /",
  "SA10canprasu:8867": "kṛtako vā bhavedātmā saṃbhūto vāpyahetukaḥ // 12 //",
  "SA10canprasu:8868": "iti /",
  "SA10canprasu:8869": "yadi hi ātmā pūrvamabhūtvā paścādutpannaḥ syāt, tadā kṛtaka eva ātmā syāt /",
  "SA10canprasu:8870": "na ca kṛtaka ātmeṣyate, anityatvaprasaṅgāt /",
  "SA10canprasu:8871": "vyatiriktasya ca tanniṣpādakasya karturabhāvāt kutaḥ kṛtakatvamātmano yojyeta?",
  "SA10canprasu:8872": "kṛtake cātmani parikalpyamāne ādimān saṃsāraḥ syādeva, apūrvasattvasya prādurbhāvaśca /",
  "SA10canprasu:8873": "na caitadevam /",
  "SA10canprasu:8874": "tasmānna kṛtaka ātmā /",
  "SA10canprasu:8875": "api ca /",
  "SA10canprasu:8876": "saṃbhūto vāpyahetukaḥ /",
  "SA10canprasu:8877": "abhūtvā prāgātmā samutpadyamāno nirhetuka evopapadyate /",
  "SA10canprasu:8878": "pūrvaṃ hi ātmā nāstīti akṛtako nirhetukaḥ syāt /",
  "SA10canprasu:8879": "vāśabdo vikalpe /",
  "SA10canprasu:8880": "kṛtako vā bhavedātmā yadi vā nābhūvamatītamadhvānamityetannābhyupeyam /",
  "SA10canprasu:8881": "saṃbhūto vāpyahetukaḥ, yadi vā-",
  "SA10canprasu:8882": "nābhūmatītamadhvānamityetannopapadyate /",
  "SA10canprasu:8883": "ityabhyupagamyatām // 12 //",
  "SA10canprasu:8884": "idānīṃ yathopavarṇitamevārthaṃ nigamayannāha-",
  "SA10canprasu:8885": "evaṃ dṛṣṭiratīte yā nābhūmahamabhūmaham /",
  "SA10canprasu:8886": "ubhayaṃ nobhayaṃ ceti naiṣā samupapadyate // 13 //",
  "SA10canprasu:8887": "evaṃ yathopavarṇitena nyāyena abhūmatītamadhvānamiti yā dṛṣṭiḥ, eṣāpi naivopapadyate /",
  "SA10canprasu:8888": "etaddvayasyābhāvācca ubhayamapi nopapadyate /",
  "SA10canprasu:8889": "kiṃ kāraṇam? yasmād dvayaṃ hyetatsamāhatamubhayamiti kalpyate /",
  "SA10canprasu:8890": "ekaikasya ca pṛthakpṛthagabhāvāt kutastatsamāhāra iti ubhayamapi na saṃbhavati /",
  "SA10canprasu:8891": "[Pp_254] ubhayasyābhāvāt kutastatpratiṣedhena nobhayaṃ bhaviṣyatīti?",
  "SA10canprasu:8892": "tasmānnaivābhūvaṃ na nābhūvamityetadapi nopapadyate // 13 //",
  "SA10canprasu:8893": "tadevaṃ pūrvāntaṃ samāśritasya dṛṣṭicatuṣṭayasya asaṃbhavamudbhāvya idānīmaparāntasamāśritasya pratiṣedhamāha-",
  "SA10canprasu:8894": "adhvanyanāgate kiṃ nu bhaviṣyāmīti darśanam /",
  "SA10canprasu:8895": "na bhaviṣyāmi cetyetadatītenādhvanā samam // 14 //",
  "SA10canprasu:8896": "yathaiva hi atīte 'dhvani dṛṣṭicatuṣṭayaṃ niṣiddham,",
  "SA10canprasu:8897": "evamanāgate 'pyadhvani dṛṣṭicatuṣṭayaṃ niṣedhanīyamuktapāṭhaparivartanena / tadyathā-",
  "SA10canprasu:8898": "adhvanyanāgate kiṃ nu bhaviṣyāmītyasaṃgatam /",
  "SA10canprasu:8899": "aiṣyajanmani yo bhāvo sa eva na bhavatyayam //",
  "SA10canprasu:8900": "ityevamādinā sarvaṃ samaṃ yojyamekatvapratiṣedhe / evamanyatvapratiṣedhe 'pi samaṃ yojyam-",
  "SA10canprasu:8901": "na syāmanāgate kāle ityetannopapadyate",
  "SA10canprasu:8902": "aiṣya janmani yo bhāvo tato 'nyo na bhavatyayam //",
  "SA10canprasu:8903": "ityevamādinā pūrvaślokapāṭhaparivartanena // 14 //",
  "SA10canprasu:8904": "idānīṃ pūrvāntaṃ samāśritasya śāśvatādidṛṣṭicatuṣṭayasya pratiṣedhārthamāha-",
  "SA10canprasu:8905": "sa devaḥ sa manuṣyaścedevaṃ bhavati śāśvatam /",
  "SA10canprasu:8906": "anutpannaśca devaḥ syājjāyate na hi śāśvatam // 15 //",
  "SA10canprasu:8907": "iha hi kaścinmanuṣyagatisthaḥ kuśalaṃ karma kṛtvā devagatiṃ gacchati /",
  "SA10canprasu:8908": "tatra yadi sa eva devaḥ sa eva manuṣya iti evamubhayoraikyaṃ syāt, tadā śāśvataṃ syāt /",
  "SA10canprasu:8909": "na caitadevaṃ yadeva eva manuṣyo bhavediti /",
  "SA10canprasu:8910": "ato nāsti kiṃcicchāśvatam /",
  "SA10canprasu:8911": "api ca /",
  "SA10canprasu:8912": "śāśvatavāde sati asamutpannaśca devaḥ syāt /",
  "SA10canprasu:8913": "kiṃ kāraṇam? yasmājjāyate na hi śāśvatam /",
  "SA10canprasu:8914": "yaddhi vastu śāśvatam, tadvidyamānatvānnaiva jāyate /",
  "SA10canprasu:8915": "tataśca anutpanno devaḥ syāt, anutpanno devo na yujyate iti //",
  "SA10canprasu:8916": "evaṃ tāvacchāśvataṃ na yujyate // 15 //",
  "SA10canprasu:8917": "idānīmaśāśvatamapi yathā na saṃbhavati tathā pratipādayannāha-",
  "SA10canprasu:8918": "devādanyo manuṣyaścedaśāśvatamato bhavet /",
  "SA10canprasu:8919": "devādanyo manuṣyaścetsaṃtatirnopapadyate // 16 //",
  "SA10canprasu:8920": "yadi hi anyo devo 'nyaśca manuṣyaḥ syāt,",
  "SA10canprasu:8921": "tadā pūrvakasya manuṣyātmanastatra naṣṭatvādiha ca anyasyaivotpādāt sa pūrvako manuṣyātmā tatra vinaṣṭa ityaśāśvataṃ syāt /",
  "SA10canprasu:8922": "tatsaṃtānānuvṛttyā nāśāśvatamiti cet, ucyate-",
  "SA10canprasu:8923": "devādanyo manuṣyaścetsaṃtatirnopapadyate /",
  "SA10canprasu:8924": "yadi devādanyo manuṣyo bhavet,",
  "SA10canprasu:8925": "tadā yathā nimbasya na āmratarusaṃtāno bhavati,",
  "SA10canprasu:8926": "evaṃ manuṣyasya devaḥ ekasaṃtānapatito na syāt /",
  "SA10canprasu:8927": "tataśca pūrvakasya vināśādaśāśvatameva bhavet /",
  "SA10canprasu:8928": "athavā /",
  "SA10canprasu:8929": "[Pp_255] yadi devādanyo manuṣyo bhavet, tadā saṃtānānuvṛttirna syāt /",
  "SA10canprasu:8930": "asti ceyaṃ saṃtānānuvṛttiḥ devasya manuṣyaḥ ekasaṃtānapatita iti /",
  "SA10canprasu:8931": "tasmāt saṃtānābhāvaprasaṅgāt devādanyo manuṣyo na bhavati /",
  "SA10canprasu:8932": "yataścaivam, ato 'śāśvatamapi nāsti // 16 //",
  "SA10canprasu:8933": "idānīṃ śāśvatāśāśvatapratiṣedhārthamāha-",
  "SA10canprasu:8934": "divyo yadyekadeśaḥ syādekadeśaśca mānuṣaḥ",
  "SA10canprasu:8935": "aśāśvataṃ śāśvataṃ ca bhavettacca na yujyate // 17 //",
  "SA10canprasu:8936": "yadi ayaṃ manuṣyaḥ aṃśena manuṣyatāṃ vijahyāt,",
  "SA10canprasu:8937": "aṃśena vihāya manuṣyatāṃ devātmabhāvamupādadyāt,",
  "SA10canprasu:8938": "tadā ekadeśasya nāśādaśāśvataṃ syāt,",
  "SA10canprasu:8939": "ekadeśasya ca avasthānācchāśvataṃ syāt /",
  "SA10canprasu:8940": "etacca ayuktaṃ yadekasya divyagatisaṃgṛhītaḥ ekadeśaḥ syāt, ekadeśaśca manuṣyaḥ syāt /",
  "SA10canprasu:8941": "tasmācchāśvataṃ ca aśāśvataṃ ca etadubhayaṃ nopapadyate // 17 //",
  "SA10canprasu:8942": "idānīṃ naśāśvatanaivāśāśvatadṛṣṭipratiṣedhārthamāha-",
  "SA10canprasu:8943": "aśāśvataṃ śāśvataṃ ca prasiddhamubhayaṃ yadi /",
  "SA10canprasu:8944": "siddhe na śāśvataṃ kāmaṃ naivāśāśvatamityapi // 18 //",
  "SA10canprasu:8945": "yadi śāśvataṃ kiṃcidvastu syāt, tadā paścādaśāśvatadarśanānnaiva śāśvatamiti syāt /",
  "SA10canprasu:8946": "evaṃ yadi kiṃcidaśāśvataṃ syāt, tadā tasya paścācchāśvatopapattito nāśāśvatamiti syāt /",
  "SA10canprasu:8947": "yadā tu śāśvatāśāśvatamevāprasiddham, tadā kutastatpratiṣedhena naivaśāśvataṃ nāśāśvatam syāditi?",
  "SA10canprasu:8948": "tasmādetadapyayuktam // 18 //",
  "SA10canprasu:8949": "atha syāt- anādijanmamaraṇaparaṃparāpravṛttamavicchinnakamaṃ saṃsāraprabandhamupalabhya śāśvata mātmānaṃ parikalpayāmaḥ /",
  "SA10canprasu:8950": "astyasau śāśvataḥ kaścit padārthaḥ,",
  "SA10canprasu:8951": "yo hi nāma evamanādimati saṃsāre paribhramannadyāpyupalabhyate iti /",
  "SA10canprasu:8952": "ucyate /",
  "SA10canprasu:8953": "etadapi nopapadyate /",
  "SA10canprasu:8954": "kiṃ kāraṇam? yo hi nāma-",
  "SA10canprasu:8955": "kutaścidāgataḥ kaścitkiṃcidgacchetpunaḥ kvacit /",
  "SA10canprasu:8956": "yadi tasmādanādistu saṃsāraḥ syānna cāsti saḥ // 19 //",
  "SA10canprasu:8957": "yadi hi saṃskārāṇāmātmano va kutaścidgatyantarād gamanaṃ gatyantaramāgamanaṃ syāt,",
  "SA10canprasu:8958": "tataśca gantyantarāt punaḥ kvacid gamanaṃ syāt,",
  "SA10canprasu:8959": "tadānīmanādiḥ saṃsāraḥ syāt /",
  "SA10canprasu:8960": "na ca kutaścit kasyacidāgamanaṃ saṃbhavati, nityasya vā anityasya vā āgamanānupapatteḥ /",
  "SA10canprasu:8961": "na cāpi itaḥ punaḥ kasyacit kvacid gamanaṃ saṃbhavati, nityasya vā anityasya gamanānupapatteḥ /",
  "SA10canprasu:8962": "yadā caivaṃ na saṃbhavati,",
  "SA10canprasu:8963": "tadā kuto janmamaraṇaparaṃparāyā atidīrghatvena ādyanupalambhādanādimān saṃsāraḥ syāt?",
  "SA10canprasu:8964": "saṃsarturabhāvāt kutaḥ anādimattvamādimatvaṃ vā saṃsārasya saṃbhavet?",
  "SA10canprasu:8965": "yadā ca na saṃbhavati,",
  "SA10canprasu:8966": "tadā yaduktam- astyasau śāśvataḥ kaścitpadārthaḥ,",
  "SA10canprasu:8967": "yo hi nāma evamanādimati saṃsāre paribhramannadyāpyupalabhyate iti, tanna yuktam //",
  "SA10canprasu:8968": "[Pp_256]",
  "SA10canprasu:8969": "ataśca, evaṃ yathoditanyāyena-",
  "SA10canprasu:8970": "nāsti cecchāśvataḥ kaścit ko bhaviṣyatyaśāśvataḥ /",
  "SA10canprasu:8971": "śāśvato 'śāśvataścāpi dvābhyāmābhyāṃ tiraskṛtaḥ // 20 //",
  "SA10canprasu:8972": "yadā caivaṃ śāśvata eva padārtho na saṃbhavati, tadā kasya vigamanādaśāśvataḥ syāt /",
  "SA10canprasu:8973": "śāśvatāśāśvatānupalambhācca kutaḥ ubhayaṃ kuto nobhayamiti?",
  "SA10canprasu:8974": "tasmādevaṃ śāśvatādidṛṣṭicatuṣṭayaṃ pūrvānte saṃsārasya na saṃbhavati // 20 //",
  "SA10canprasu:8975": "idānīmantānantādicatuṣṭayamaparānte yathā na saṃbhavati, tathā pratipādayannāha-",
  "SA10canprasu:8976": "antavān yadi lokaḥ syātparalokaḥ kathaṃ bhavet /",
  "SA10canprasu:8977": "athāpyanantavāṃllokaḥ paralokaḥ kathaṃ bhavet // 21 //",
  "SA10canprasu:8978": "yadi hi antavān,",
  "SA10canprasu:8979": "vināśādūrdhvaṃ pūrvaloko na syāt,",
  "SA10canprasu:8980": "tadā paraloko na syāt asti ca paraloka iti antavāṃlloka iti nopapadyate /",
  "SA10canprasu:8981": "athāpi anantavāṃllokaḥ syāt, tadānīmapi paralokaḥ kathaṃ bhavet? naiva paralokaḥ syādityabhiprāyaḥ /",
  "SA10canprasu:8982": "na ca paraloko nāsti /",
  "SA10canprasu:8983": "ataḥ paralokasadbhāvādantavānapi loko na bhavati // 21 //",
  "SA10canprasu:8984": "idānīmantavattvamanantavatvaṃ ca ubhayametallokasya yathā na saṃbhavati, tathā pratipādayannāha-",
  "SA10canprasu:8985": "skandhānāmeṣa saṃtāno yasmāddīpārciṣāmiva /",
  "SA10canprasu:8986": "pravartate tasmānnāntānantavattvaṃ ca yujyate // 22 //",
  "SA10canprasu:8987": "pūrvottarahetuphalabhāvasaṃbandhanairantaryāvicchinnakamavartī yasmādayaṃ pradīpavat pratikṣaṇavināśī skandhasaṃtānaḥ pravartate,",
  "SA10canprasu:8988": "tasmāddhetuphalapravṛttidarśanānnāntavattvaṃ nānantavattvaṃ ca yujyate // 22 //",
  "SA10canprasu:8989": "kathaṃ kṛtvā?",
  "SA10canprasu:8990": "pūrve yadi ca bhajyerannutpadyeranna cāpyamī /",
  "SA10canprasu:8991": "skandhāḥ skandhān pratītyemānatha loko 'ntavān bhavet // 23 //",
  "SA10canprasu:8992": "yadi pūrve manuṣyaskandhā naśyeyuḥ,",
  "SA10canprasu:8993": "tāṃśca pratītya uttare devagatyupapattisaṃgṛhītā nopapadyeran,",
  "SA10canprasu:8994": "tadā antavān loko bhavet tailavartikṣayaniruddhapradīpavat /",
  "SA10canprasu:8995": "uttarātmabhāvotpādānnāsti antavattvam // 23 //",
  "SA10canprasu:8996": "pūrve yadi na bhajyerannutpadyeranna cāpyamī /",
  "SA10canprasu:8997": "skandhāḥ skandhān pratītyemāṃlloko 'nanto bhavedatha // 24 //",
  "SA10canprasu:8998": "atha yadi pūrvakāḥ skandhā na naśyeṣuḥ,",
  "SA10canprasu:8999": "tān pratītya uttare phalabhūtāḥ skandhā notpadyeran tadā ananto 'vināśī lokaḥ syāt svarūpādapracyutatvāt /",
  "SA10canprasu:9000": "yadā tu pūrvakāḥ skandhā nirudhyante taddhetukāścāpare skandhā uttarakālaṃ jāyante,",
  "SA10canprasu:9001": "tadā pūrvakānāmanavasthānāt kuto 'nantavattvaṃ saṃsārasya syāt? // 24 //",
  "SA10canprasu:9002": "idānīṃ tṛtīyamubhayapakṣabhāvaṃ pratipādayannāha-",
  "SA10canprasu:9003": "antavānekadeśaścedekadeśastvanantavān /",
  "SA10canprasu:9004": "syādantavānanantaśca lokastacca na yujyate // 25 //",
  "SA10canprasu:9005": "[Pp_257]",
  "SA10canprasu:9006": "yadi hi kasyacidekadeśasya vināśaḥ syāt,",
  "SA10canprasu:9007": "ekadeśasya ca gatyantaragamanaṃ syāt,",
  "SA10canprasu:9008": "yāttadānīmantavāṃśca loko 'nantavāṃśca /",
  "SA10canprasu:9009": "na caitadevaṃ saṃbhavati yadekadeśo naśyati, ekadeśo na naśyatīti /",
  "SA10canprasu:9010": "ataḥ antavāṃśca anantavāṃśca loka iti na yujyate // 25 //",
  "SA10canprasu:9011": "kasmāt punarekadeśasya vināśaḥ ekadeśasya cāvasthānaṃ na yujyate iti pratipādayannāha-",
  "SA10canprasu:9012": "kathaṃ tāvadupādāturekadeśo vinaṅkṣyate/",
  "SA10canprasu:9013": "na naṅkṣyate caikadeśa evaṃ caitanna yujyate // 26 //",
  "SA10canprasu:9014": "iha ekadeśasya vināśe ekadeśasya cāvasthāne parikalpyamāne yadi vā upādāturekadeśasya vināśaḥ avasthānaṃ vā parikalpyeta,",
  "SA10canprasu:9015": "yadi vā upādānasya?",
  "SA10canprasu:9016": "tatra yadi tāvadupādāturekadeśasya vināśaḥ ekadeśasya cāvasthānaṃ parikalpyate, tanna yujyate /",
  "SA10canprasu:9017": "kiṃ kāraṇam? yasmāt-",
  "SA10canprasu:9018": "kathaṃ tāvadupādāturekadeśo vinaṅkṣyate /",
  "SA10canprasu:9019": "na naṅkṣyate caikadeśaḥ",
  "SA10canprasu:9020": "naiva hi atra kācidupapattirasti yayā ekadeśasya vināśamekadeśasya cāvināśaṃ parikalpayiṣyāmaḥ /",
  "SA10canprasu:9021": "ata eva upapattimapaśyannācārya āha-",
  "SA10canprasu:9022": "evaṃ caitanna yujyate // iti /",
  "SA10canprasu:9023": "athavā /",
  "SA10canprasu:9024": "upādātā hi nāma ātmā /",
  "SA10canprasu:9025": "sa ca skandheṣu pañcadhā mṛgyamāṇo na saṃbhavati /",
  "SA10canprasu:9026": "yaśca na saṃbhavati, tasya kathamekadeśo vinaṅkṣyate, ekadeśaśca na naṅkṣyate?",
  "SA10canprasu:9027": "ata evāha- evaṃ caitanna yujyate iti /",
  "SA10canprasu:9028": "athavā yadi upādāturekadeśo naśyedekadeśaśca na naśyet,",
  "SA10canprasu:9029": "tadā ekasyaiva upādāturdevatvamaṃśenānyena manuṣyatvaṃ syāt /",
  "SA10canprasu:9030": "na caitadiṣyate ityāha- evaṃ caitanna yujyate iti /",
  "SA10canprasu:9031": "evaṃ tāvadupādāturantavattvamanantavattvaṃ ca na yuktamiti // 26 //",
  "SA10canprasu:9032": "idānīmupādānasyāpi yathā na saṃbhavati tathā pratipādayannāha-",
  "SA10canprasu:9033": "upādānaikadeśaśca kathaṃ nāma vinaṅkṣyate /",
  "SA10canprasu:9034": "na naṅkṣyate caikadeśo naitadapyupapadyate // 27 //",
  "SA10canprasu:9035": "upādātṛvadetadapi vyākhyeyam // 27 //",
  "SA10canprasu:9036": "tadevamubhayadarśanāsaṃbhavaṃ pratipādya idānīṃ yathā nobhayamapi na saṃbhavati tathā pratipādayannāha-",
  "SA10canprasu:9037": "antavaccāpyanantaṃ ca prasiddhamubhayaṃ yadi /",
  "SA10canprasu:9038": "siddhe naivāntavatkāmaṃ naivānantavadityapi // 28 //",
  "SA10canprasu:9039": "pratiṣedhyasya vastuno 'saṃbhavāt pratiṣedhasyāpyasaṃbhava iti /",
  "SA10canprasu:9040": "ataḥ antavattve ca anantavattve ca ubhayasminnapratīte kasya pratiṣedhena naivāntavān nānantavān lokaḥ iti dṛṣṭisaṃbhavaḥ syāditi // 28 //",
  "SA10canprasu:9041_0": "evaṃ tāvat sāṃvṛtaṃ pratibimbākāramupādātāramupādānaṃ cābhyupetyāpi śāśvatādidṛṣṭayasaṃbhavaṃ",
  "SA10canprasu:9041_1": "pratipādya idānīṃ sarvathā bhāvasvabhāvānupalambhena bandhyāputraśyāmagauratādivat",
  "SA10canprasu:9041_2": "śāśvatādidṛṣṭīnāmasaṃbhavaṃ pratipipādayiṣurāha-",
  "SA10canprasu:9042": "[Pp_258]",
  "SA10canprasu:9043": "athavā sarvabhāvānāṃ śūnyatvācchāśvatādayaḥ /",
  "SA10canprasu:9044": "kva kasya katamāḥ kasmātsaṃbhaviṣyanti dṛṣṭayaḥ // 29 //",
  "SA10canprasu:9045": "iha sarvabhāvānāṃ pratītyasamutpannatvāt śūnyatvaṃ sakalena śāstreṇa pratipāditam /",
  "SA10canprasu:9046": "tataśca sarvabhāvānāṃ śūnyatvāt katamāstāḥ sarvabhāvabāhyāḥ śāśvatādyā dṛṣṭayo bhaviṣyanti,",
  "SA10canprasu:9047": "yāḥ kaścid grahīṣyati yatastannirākaraṇamārapsyāmahe?",
  "SA10canprasu:9048": "tathā kiṃ vā ālambanaṃ yat sarvabhāvānantargataṃ yatraitā dṛṣṭaya utpatsyante yatraitā dṛṣṭīrnivārayiṣyāmaḥ?",
  "SA10canprasu:9049": "katamaścāsau bhāvaḥ pudgalo vā sarvabhāvabāhyāḥ yasyaitā dṛṣṭayaḥ utpatsyante yaṃ dṛṣṭibhyo nivārayiṣyāmaḥ?",
  "SA10canprasu:9050": "kiṃ vā dṛṣṭīnāmutpattikāraṇamālambananimittaṃ sarvabhāvabāhyaṃ yasmānnimittādutpadyamānāḥ śāśvatādikāḥ dṛṣṭīḥ vārayiṣyāmaḥ?",
  "SA10canprasu:9051": "sarveṣāmeva hi padārthānāṃ sarvabhāvāntargatatvāt śūnyatvam,",
  "SA10canprasu:9052": "śūnyatvācca sarve eva hi te padārthā nopalabhyanta iti,",
  "SA10canprasu:9053": "kva kasya katamāḥ kasmātsaṃbhaviṣyanti dṛṣṭayaḥ /",
  "SA10canprasu:9054": "naiva kāścit, naiva kvacit, naiva kasyacit, nāpi kenacidākāreṇa saṃbhaviṣyantītyabhiprāyaḥ /",
  "SA10canprasu:9055": "asaṃbhave ca sati āsāṃ parikalpanaiva notpadyate ityayuktā evaitā dṛṣṭayaḥ // 29 //",
  "SA10canprasu:9056": "tadevam-",
  "SA10canprasu:9057": "sarvadṛṣṭiprahāṇāya yaḥ saddharmamadeśayat /",
  "SA10canprasu:9058": "anukampāmupādāya taṃ namasyāmi gautamam // 30 //",
  "SA10canprasu:9059": "tatra saṃsāranirvāṇaprahāṇādhigamopalambhaprapātapatanasaṃdhāraṇāt dharmaḥ /",
  "SA10canprasu:9060": "satāmāryāṇāṃ kṛtakāryāṇāṃ dharmaḥ saddharmaḥ /",
  "SA10canprasu:9061": "yadi vā śobhano dharmaḥ saddharmaḥ,",
  "SA10canprasu:9062": "sakalasaṃsāraduḥkhakṣayakaratvena praśaṃsanīyatvāt // yaḥ saddharmam-",
  "SA10canprasu:9063": "anirodhamanutpādamanucchedamaśāśvatam /",
  "SA10canprasu:9064": "anekārthamanānārthamanāgamamanirgamam //",
  "SA10canprasu:9065_0": "prapañcopaśamaṃ śivaṃ pratītyasamutpādasaṃjñayā hi deśitavān sarvadṛṣṭiprahāṇārthaṃ",
  "SA10canprasu:9065_1": "jagatāmanukampāmupādāya mahākaruṇāmevāśritya priyaikaputrādhikatarapremapātrasakalatribhuvanajanaḥ",
  "SA10canprasu:9065_2": "na lābhasatkārapratyupakārādilipsayā,",
  "SA10canprasu:9066": "taṃ namasyāmi niruttaramadvitīyaṃ śāstāram /",
  "SA10canprasu:9067": "kiṃnāmadheyam? gautamam /",
  "SA10canprasu:9068": "paramarṣigotrasaṃbhūtamityarthaḥ //",
  "SA10canprasu:9069": "yathoktamāryaśālistambasūtre āryamaitreyeṇa mahābodhisattvena-",
  "SA10canprasu:9070_0": "ya imaṃ pratītyasamutpādamevaṃ yathābhūtaṃ samyakprajñayā satatasamitamajīvaṃ nirjīvaṃ",
  "SA10canprasu:9070_1": "yathāvadaviparītamajātamabhūtamakṛtamasaṃskṛtamapratighamanāvaraṇaṃ śivamabhayamanāhāryamavyayamavyupaśamasvabhāvaṃ",
  "SA10canprasu:9070_2": "paśyati asatastucchataḥ riktato 'sārato rogato gaṇḍataḥ śalyato 'ghato 'nityato duḥkhataḥ śūnyato 'nātmataḥ,",
  "SA10canprasu:9071": "na sa pūrvāntaṃ pratisarati /",
  "SA10canprasu:9072": "kiṃ nvahamabhūvamatīte 'dhvani,",
  "SA10canprasu:9073": "āhosvinnābhūvamatīte 'dhvani,",
  "SA10canprasu:9074": "ko nvahamabhūvamatīte 'dhvani,",
  "SA10canprasu:9075": "kathaṃ nvahamabhūvamatīte 'dhvani /",
  "SA10canprasu:9076": "aparāntaṃ vā punarna pratisarati kiṃ nvahaṃ bhaviṣyāmyanāgate 'dhvani,",
  "SA10canprasu:9077": "[Pp_259] āhosvinna bhaviṣyāmyanāgate 'dhvani,",
  "SA10canprasu:9078": "ko nu bhaviṣyāmyanāgate 'dhvani,",
  "SA10canprasu:9079": "kathaṃ nu bhaviṣyāmyanāgate 'dhvani /",
  "SA10canprasu:9080": "pratyutpannaṃ vā punarna pratisarati kiṃ nvidaṃ kathaṃ nvidaṃ ke santaḥ ke bhaviṣyāmaḥ ayaṃ sattvaḥ kutaṃ āgataḥ,",
  "SA10canprasu:9081_0": "sa itaścyutaḥ kutra gamiṣyatīti yānyekeṣāṃ śramaṇabrāhmaṇānāṃ pṛthagloke dṛṣṭigatāni",
  "SA10canprasu:9081_1": "bhaviṣyanti tadyathā- ātmavādapratisaṃyuktāni jīvavādapratisaṃyuktāni kautukamaṅgalapratisaṃyuktāni,",
  "SA10canprasu:9082": "tānyasya tasmin samaye prahīṇāni bhavanti parijñātāni samucchinnamūlāni tālamastakavadanābhāsagatāni āyatyāmanutpādānirodhadharmāṇi //",
  "SA10canprasu:9083": "atha khalvāyuṣmān śāriputro maitreyasya bodhisattvasya mahāsattvasya bhāṣitamabhinandya anupramodya utthāyāsanāt prakrāntaḥ,",
  "SA10canprasu:9084": "prakrāntāste ca bhikṣava iti //",
  "SA10canprasu:9085": "ityācāryacandrakīrtipādoparacitāyāṃ prasannapadāyāṃ madhyamakavṛttau dṛṣṭiparīkṣā nāma saptaviṃśatitamaṃ prakaraṇaṃ samāptam //",
  "SA10canprasu:9086": "//",
  "SA10canprasu:9087": "samāptaṃ cedaṃ madhyamakaśāstraṃ sakalalaukikalokottarapravacananītaneyārthavyākhyānanaipuṇya viśāradaṃ śrāvakapratyekabuddhānuttarasamyaksaṃbuddhabodhimaṇḍāsanadāyakamiti //"
}