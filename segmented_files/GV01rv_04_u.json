{
  "GV01rv_04_u:0": "RV_04.001.01.1 tvāṃ hy agne sadam it samanyavo devāso devam aratiṃ nyerira iti kratvā nyerire",
  "GV01rv_04_u:1": "RV_04.001.01.2 amartyaṃ yajata martyeṣv ā devam ādevaṃ janata pracetasaṃ viśvam ādevaṃ janata pracetasam",
  "GV01rv_04_u:2": "RV_04.001.02.1 sa bhrātaraṃ varuṇam agna ā vavṛtsva devāṃ achā sumatī yajñavanasaṃ jyeṣṭhaṃ yajñavanasam",
  "GV01rv_04_u:3": "RV_04.001.02.2 ṛtāvānam ādityaṃ carṣaṇīdhṛtaṃ rājānaṃ carṣaṇīdhṛtam",
  "GV01rv_04_u:4": "RV_04.001.03.1 sakhe sakhāyam abhy ā vavṛtsvāśuṃ na cakraṃ rathyeva raṃhyāsmabhyaṃ dasma raṃhyā",
  "GV01rv_04_u:5": "RV_04.001.03.2 agne mṛḷīkaṃ varuṇe sacā vido marutsu viśvabhānuṣu tokāya tuje śuśucāna śaṃ kṛdhy asmabhyaṃ dasma śaṃ kṛdhi",
  "GV01rv_04_u:6": "RV_04.001.04.1 tvaṃ no agne varuṇasya vidvān devasya heḷo 'va yāsisīṣṭhāḥ",
  "GV01rv_04_u:7": "RV_04.001.04.2 yajiṣṭho vahnitamaḥ śośucāno viśvā dveṣāṃsi pra mumugdhy asmat",
  "GV01rv_04_u:8": "RV_04.001.05.1 sa tvaṃ no agne 'vamo bhavotī nediṣṭho asyā uṣaso vyuṣṭau",
  "GV01rv_04_u:9": "RV_04.001.05.2 ava yakṣva no varuṇaṃ rarāṇo vīhi mṛḷīkaṃ suhavo na edhi",
  "GV01rv_04_u:10": "RV_04.001.06.1 asya śreṣṭhā subhagasya saṃdṛg devasya citratamā martyeṣu",
  "GV01rv_04_u:11": "RV_04.001.06.2 śuci ghṛtaṃ na taptam aghnyāyā spārhā devasya maṃhaneva dhenoḥ",
  "GV01rv_04_u:12": "RV_04.001.07.1 trir asya tā paramā santi satyā spārhā devasya janimāny agneḥ",
  "GV01rv_04_u:13": "RV_04.001.07.2 anante antaḥ parivīta āgāc chuciḥ śukro aryo rorucānaḥ",
  "GV01rv_04_u:14": "RV_04.001.08.1 sa dūto viśved abhi vaṣṭi sadmā hotā hiraṇyaratho raṃsujihvaḥ",
  "GV01rv_04_u:15": "RV_04.001.08.2 rohidaśvo vapuṣyo vibhāvā sadā raṇvaḥ pitumatīva saṃsat",
  "GV01rv_04_u:16": "RV_04.001.09.1 sa cetayan manuṣo yajñabandhuḥ pra tam mahyā raśanayā nayanti",
  "GV01rv_04_u:17": "RV_04.001.09.2 sa kṣety asya duryāsu sādhan devo martasya sadhanitvam āpa",
  "GV01rv_04_u:18": "RV_04.001.10.1 sa tū no agnir nayatu prajānann achā ratnaṃ devabhaktaṃ yad asya",
  "GV01rv_04_u:19": "RV_04.001.10.2 dhiyā yad viśve amṛtā akṛṇvan dyauṣ pitā janitā satyam ukṣan",
  "GV01rv_04_u:20": "RV_04.001.11.1 sa jāyata prathamaḥ pastyāsu maho budhne rajaso asya yonau",
  "GV01rv_04_u:21": "RV_04.001.11.b apād aśīrṣā guhamāno antāyoyuvāno vṛṣabhasya nīḷe",
  "GV01rv_04_u:22": "RV_04.001.12.1 pra śardha ārta prathamaṃ vipanyam ṛtasya yonā vṛṣabhasya nīḷe",
  "GV01rv_04_u:23": "RV_04.001.12.2 spārho yuvā vapuṣyo vibhāvā sapta priyāso 'janayanta vṛṣṇe",
  "GV01rv_04_u:24": "RV_04.001.13.1 asmākam atra pitaro manuṣyā abhi pra sedur ṛtam āśuṣāṇāḥ",
  "GV01rv_04_u:25": "RV_04.001.13.2 aśmavrajāḥ sudughā vavre antar ud usrā ājann uṣaso huvānāḥ",
  "GV01rv_04_u:26": "RV_04.001.14.1 te marmṛjata dadṛvāṃso adriṃ tad eṣām anye abhito vi vocan",
  "GV01rv_04_u:27": "RV_04.001.14.2 paśvayantrāso abhi kāram arcan vidanta jyotiś cakṛpanta dhībhiḥ",
  "GV01rv_04_u:28": "RV_04.001.15.1 te gavyatā manasā dṛdhram ubdhaṃ gā yemānam pari ṣantam adrim",
  "GV01rv_04_u:29": "RV_04.001.15.2 dṛḷhaṃ naro vacasā daivyena vrajaṃ gomantam uśijo vi vavruḥ",
  "GV01rv_04_u:30": "RV_04.001.16.1 te manvata prathamaṃ nāma dhenos triḥ sapta mātuḥ paramāṇi vindan",
  "GV01rv_04_u:31": "RV_04.001.16.2 taj jānatīr abhy anūṣata vrā āvir bhuvad aruṇīr yaśasā goḥ",
  "GV01rv_04_u:32": "RV_04.001.17.1 neśat tamo dudhitaṃ rocata dyaur ud devyā uṣaso bhānur arta",
  "GV01rv_04_u:33": "RV_04.001.17.2 ā sūryo bṛhatas tiṣṭhad ajrām ṛju marteṣu vṛjinā ca paśyan",
  "GV01rv_04_u:34": "RV_04.001.18.1 ād it paścā bubudhānā vy akhyann ād id ratnaṃ dhārayanta dyubhaktam",
  "GV01rv_04_u:35": "RV_04.001.18.2 viśve viśvāsu duryāsu devā mitra dhiye varuṇa satyam astu",
  "GV01rv_04_u:36": "RV_04.001.19.1 achā voceya śuśucānam agniṃ hotāraṃ viśvabharasaṃ yajiṣṭham",
  "GV01rv_04_u:37": "RV_04.001.19.2 śucy ūdho atṛṇan na gavām andho na pūtam pariṣiktam aṃśoḥ",
  "GV01rv_04_u:38": "RV_04.001.20.1 viśveṣām aditir yajñiyānāṃ viśveṣām atithir mānuṣāṇām",
  "GV01rv_04_u:39": "RV_04.001.20.2 agnir devānām ava āvṛṇānaḥ sumṛḷīko bhavatu jātavedāḥ",
  "GV01rv_04_u:40": "RV_04.002.01.1 yo martyeṣv amṛta ṛtāvā devo deveṣv aratir nidhāyi",
  "GV01rv_04_u:41": "RV_04.002.01.2 hotā yajiṣṭho mahnā śucadhyai havyair agnir manuṣa īrayadhyai",
  "GV01rv_04_u:42": "RV_04.002.02.1 iha tvaṃ sūno sahaso no adya jāto jātāṃ ubhayāṃ antar agne",
  "GV01rv_04_u:43": "RV_04.002.02.2 dūta īyase yuyujāna ṛṣva ṛjumuṣkān vṛṣaṇaḥ śukrāṃś ca",
  "GV01rv_04_u:44": "RV_04.002.03.1 atyā vṛdhasnū rohitā ghṛtasnū ṛtasya manye manasā javiṣṭhā",
  "GV01rv_04_u:45": "RV_04.002.03.2 antar īyase aruṣā yujāno yuṣmāṃś ca devān viśa ā ca martān",
  "GV01rv_04_u:46": "RV_04.002.04.1 aryamaṇaṃ varuṇam mitram eṣām indrāviṣṇū maruto aśvinota",
  "GV01rv_04_u:47": "RV_04.002.04.2 svaśvo agne surathaḥ surādhā ed u vaha suhaviṣe janāya",
  "GV01rv_04_u:48": "RV_04.002.05.1 gomāṃ agne 'vimāṃ aśvī yajño nṛvatsakhā sadam id apramṛṣyaḥ",
  "GV01rv_04_u:49": "RV_04.002.05.2 iḷāvāṃ eṣo asura prajāvān dīrgho rayiḥ pṛthubudhnaḥ sabhāvān",
  "GV01rv_04_u:50": "RV_04.002.06.1 yas ta idhmaṃ jabharat siṣvidāno mūrdhānaṃ vā tatapate tvāyā",
  "GV01rv_04_u:51": "RV_04.002.06.2 bhuvas tasya svatavāṃḥ pāyur agne viśvasmāt sīm aghāyata uruṣya",
  "GV01rv_04_u:52": "RV_04.002.07.1 yas te bharād anniyate cid annaṃ niśiṣan mandram atithim udīrat",
  "GV01rv_04_u:53": "RV_04.002.07.2 ā devayur inadhate duroṇe tasmin rayir dhruvo astu dāsvān",
  "GV01rv_04_u:54": "RV_04.002.08.1 yas tvā doṣā ya uṣasi praśaṃsāt priyaṃ vā tvā kṛṇavate haviṣmān",
  "GV01rv_04_u:55": "RV_04.002.08.2 aśvo na sve dama ā hemyāvān tam aṃhasaḥ pīparo dāśvāṃsam",
  "GV01rv_04_u:56": "RV_04.002.09.1 yas tubhyam agne amṛtāya dāśad duvas tve kṛṇavate yatasruk",
  "GV01rv_04_u:57": "RV_04.002.09.2 na sa rāyā śaśamāno vi yoṣan nainam aṃhaḥ pari varad aghāyoḥ",
  "GV01rv_04_u:58": "RV_04.002.10.1 yasya tvam agne adhvaraṃ jujoṣo devo martasya sudhitaṃ rarāṇaḥ",
  "GV01rv_04_u:59": "RV_04.002.10.2 prīted asad dhotrā sā yaviṣṭhāsāma yasya vidhato vṛdhāsaḥ",
  "GV01rv_04_u:60": "RV_04.002.11.1 cittim acittiṃ cinavad vi vidvān pṛṣṭheva vītā vṛjinā ca martān",
  "GV01rv_04_u:61": "RV_04.002.11.2 rāye ca naḥ svapatyāya deva ditiṃ ca rāsvāditim uruṣya",
  "GV01rv_04_u:62": "RV_04.002.12.1 kaviṃ śaśāsuḥ kavayo 'dabdhā nidhārayanto duryāsv āyoḥ",
  "GV01rv_04_u:63": "RV_04.002.12.2 atas tvaṃ dṛśyāṃ agna etān paḍbhiḥ paśyer adbhutāṃ arya evaiḥ",
  "GV01rv_04_u:64": "RV_04.002.13.1 tvam agne vāghate supraṇītiḥ sutasomāya vidhate yaviṣṭha",
  "GV01rv_04_u:65": "RV_04.002.13.2 ratnam bhara śaśamānāya ghṛṣve pṛthu ścandram avase carṣaṇiprāḥ",
  "GV01rv_04_u:66": "RV_04.002.14.1 adhā ha yad vayam agne tvāyā paḍbhir hastebhiś cakṛmā tanūbhiḥ",
  "GV01rv_04_u:67": "RV_04.002.14.2 rathaṃ na kranto apasā bhurijor ṛtaṃ yemuḥ sudhya āśuṣāṇāḥ",
  "GV01rv_04_u:68": "RV_04.002.15.1 adhā mātur uṣasaḥ sapta viprā jāyemahi prathamā vedhaso nṝn",
  "GV01rv_04_u:69": "RV_04.002.15.2 divas putrā aṅgiraso bhavemādriṃ rujema dhaninaṃ śucantaḥ",
  "GV01rv_04_u:70": "RV_04.002.16.1 adhā yathā naḥ pitaraḥ parāsaḥ pratnāso agna ṛtam āśuṣāṇāḥ",
  "GV01rv_04_u:71": "RV_04.002.16.2 śucīd ayan dīdhitim ukthaśāsaḥ kṣāmā bhindanto aruṇīr apa vran",
  "GV01rv_04_u:72": "RV_04.002.17.1 sukarmāṇaḥ suruco devayanto 'yo na devā janimā dhamantaḥ",
  "GV01rv_04_u:73": "RV_04.002.17.2 śucanto agniṃ vavṛdhanta indram ūrvaṃ gavyam pariṣadanto agman",
  "GV01rv_04_u:74": "RV_04.002.18.1 ā yūtheva kṣumati paśvo akhyad devānāṃ yaj janimānty ugra",
  "GV01rv_04_u:75": "RV_04.002.18.2 martānāṃ cid urvaśīr akṛpran vṛdhe cid arya uparasyāyoḥ",
  "GV01rv_04_u:76": "RV_04.002.19.1 akarma te svapaso abhūma ṛtam avasrann uṣaso vibhātīḥ",
  "GV01rv_04_u:77": "RV_04.002.19.2 anūnam agnim purudhā suścandraṃ devasya marmṛjataś cāru cakṣuḥ",
  "GV01rv_04_u:78": "RV_04.002.20.1 etā te agna ucathāni vedho 'vocāma kavaye tā juṣasva",
  "GV01rv_04_u:79": "RV_04.002.20.2 uc chocasva kṛṇuhi vasyaso no maho rāyaḥ puruvāra pra yandhi",
  "GV01rv_04_u:80": "RV_04.003.01.1 ā vo rājānam adhvarasya rudraṃ hotāraṃ satyayajaṃ rodasyoḥ",
  "GV01rv_04_u:81": "RV_04.003.01.2 agnim purā tanayitnor acittād dhiraṇyarūpam avase kṛṇudhvam",
  "GV01rv_04_u:82": "RV_04.003.02.1 ayaṃ yoniś cakṛmā yaṃ vayaṃ te jāyeva patya uśatī suvāsāḥ",
  "GV01rv_04_u:83": "RV_04.003.02.2 arvācīnaḥ parivīto ni ṣīdemā u te svapāka pratīcīḥ",
  "GV01rv_04_u:84": "RV_04.003.03.1 āśṛṇvate adṛpitāya manma nṛcakṣase sumṛḷīkāya vedhaḥ",
  "GV01rv_04_u:85": "RV_04.003.03.2 devāya śastim amṛtāya śaṃsa grāveva sotā madhuṣud yam īḷe",
  "GV01rv_04_u:86": "RV_04.003.04.1 tvaṃ cin naḥ śamyā agne asyā ṛtasya bodhy ṛtacit svādhīḥ",
  "GV01rv_04_u:87": "RV_04.003.04.2 kadā ta ukthā sadhamādyāni kadā bhavanti sakhyā gṛhe te",
  "GV01rv_04_u:88": "RV_04.003.05.1 kathā ha tad varuṇāya tvam agne kathā dive garhase kan na āgaḥ",
  "GV01rv_04_u:89": "RV_04.003.05.2 kathā mitrāya mīḷhuṣe pṛthivyai bravaḥ kad aryamṇe kad bhagāya",
  "GV01rv_04_u:90": "RV_04.003.06.1 kad dhiṣṇyāsu vṛdhasāno agne kad vātāya pratavase śubhaṃye",
  "GV01rv_04_u:91": "RV_04.003.06.2 parijmane nāsatyāya kṣe bravaḥ kad agne rudrāya nṛghne",
  "GV01rv_04_u:92": "RV_04.003.07.1 kathā mahe puṣṭimbharāya pūṣṇe kad rudrāya sumakhāya havirde",
  "GV01rv_04_u:93": "RV_04.003.07.2 kad viṣṇava urugāyāya reto bravaḥ kad agne śarave bṛhatyai",
  "GV01rv_04_u:94": "RV_04.003.08.1 kathā śardhāya marutām ṛtāya kathā sūre bṛhate pṛchyamānaḥ",
  "GV01rv_04_u:95": "RV_04.003.08.2 prati bravo 'ditaye turāya sādhā divo jātavedaś cikitvān",
  "GV01rv_04_u:96": "RV_04.003.09.1 ṛtena ṛtaṃ niyatam īḷa ā gor āmā sacā madhumat pakvam agne",
  "GV01rv_04_u:97": "RV_04.003.09.2 kṛṣṇā satī ruśatā dhāsinaiṣā jāmaryeṇa payasā pīpāya",
  "GV01rv_04_u:98": "RV_04.003.10.1 ṛtena hi ṣmā vṛṣabhaś cid aktaḥ pumāṃ agniḥ payasā pṛṣṭhyäna",
  "GV01rv_04_u:99": "RV_04.003.10.2 aspandamāno acarad vayodhā vṛṣā śukraṃ duduhe pṛśnir ūdhaḥ",
  "GV01rv_04_u:100": "RV_04.003.11.1 ṛtenādriṃ vy asan bhidantaḥ sam aṅgiraso navanta gobhiḥ",
  "GV01rv_04_u:101": "RV_04.003.11.2 śunaṃ naraḥ pari ṣadann uṣāsam āviḥ svar abhavaj jāte agnau",
  "GV01rv_04_u:102": "RV_04.003.12.1 ṛtena devīr amṛtā amṛktā arṇobhir āpo madhumadbhir agne",
  "GV01rv_04_u:103": "RV_04.003.12.2 vājī na sargeṣu prastubhānaḥ pra sadam it sravitave dadhanyuḥ",
  "GV01rv_04_u:104": "RV_04.003.13.1 mā kasya yakṣaṃ sadam id dhuro gā mā veśasya praminato māpeḥ",
  "GV01rv_04_u:105": "RV_04.003.13.2 mā bhrātur agne anṛjor ṛṇaṃ ver mā sakhyur dakṣaṃ ripor bhujema",
  "GV01rv_04_u:106": "RV_04.003.14.1 rakṣā ṇo agne tava rakṣaṇebhī rārakṣāṇaḥ sumakha prīṇānaḥ",
  "GV01rv_04_u:107": "RV_04.003.14.2 prati ṣphura vi ruja vīḍv aṃho jahi rakṣo mahi cid vāvṛdhānam",
  "GV01rv_04_u:108": "RV_04.003.15.1 ebhir bhava sumanā agne arkair imān spṛśa manmabhiḥ śūra vājān",
  "GV01rv_04_u:109": "RV_04.003.15.2 uta brahmāṇy aṅgiro juṣasva saṃ te śastir devavātā jareta",
  "GV01rv_04_u:110": "RV_04.003.16.1 etā viśvā viduṣe tubhyaṃ vedho nīthāny agne niṇyā vacāṃsi",
  "GV01rv_04_u:111": "RV_04.003.16.2 nivacanā kavaye kāvyāny aśaṃsiṣam matibhir vipra ukthaiḥ",
  "GV01rv_04_u:112": "RV_04.004.01.1 kṛṇuṣva pājaḥ prasitiṃ na pṛthvīṃ yāhi rājevāmavāṃ ibhena",
  "GV01rv_04_u:113": "RV_04.004.01.2 tṛṣvīm anu prasitiṃ drūṇāno 'stāsi vidhya rakṣasas tapiṣṭhaiḥ",
  "GV01rv_04_u:114": "RV_04.004.02.1 tava bhramāsa āśuyā patanty anu spṛśa dhṛṣatā śośucānaḥ",
  "GV01rv_04_u:115": "RV_04.004.02.2 tapūṃṣy agne juhvā pataṃgān asaṃdito vi sṛja viṣvag ulkāḥ",
  "GV01rv_04_u:116": "RV_04.004.03.1 prati spaśo vi sṛja tūrṇitamo bhavā pāyur viśo asyā adabdhaḥ",
  "GV01rv_04_u:117": "RV_04.004.03.2 yo no dūre aghaśaṃso yo anty agne mākiṣ ṭe vyathir ā dadharṣīt",
  "GV01rv_04_u:118": "RV_04.004.04.1 ud agne tiṣṭha praty ā tanuṣva ny amitrāṃ oṣatāt tigmahete",
  "GV01rv_04_u:119": "RV_04.004.04.2 yo no arātiṃ samidhāna cakre nīcā taṃ dhakṣy atasaṃ na śuṣkam",
  "GV01rv_04_u:120": "RV_04.004.05.1 ūrdhvo bhava prati vidhyādhy asmad āviṣ kṛṇuṣva daivyāny agne",
  "GV01rv_04_u:121": "RV_04.004.05.2 ava sthirā tanuhi yātujūnāṃ jāmim ajāmim pra mṛṇīhi śatrūn",
  "GV01rv_04_u:122": "RV_04.004.06.1 sa te jānāti sumatiṃ yaviṣṭha ya īvate brahmaṇe gātum airat",
  "GV01rv_04_u:123": "RV_04.004.06.2 viśvāny asmai sudināni rāyo dyumnāny aryo vi duro abhi dyaut",
  "GV01rv_04_u:124": "RV_04.004.07.1 sed agne astu subhagaḥ sudānur yas tvā nityena haviṣā ya ukthaiḥ",
  "GV01rv_04_u:125": "RV_04.004.07.2 piprīṣati sva āyuṣi duroṇe viśved asmai sudinā sāsad iṣṭiḥ",
  "GV01rv_04_u:126": "RV_04.004.08.1 arcāmi te sumatiṃ ghoṣy arvāk saṃ te vāvātā jaratām iyaṃ gīḥ",
  "GV01rv_04_u:127": "RV_04.004.08.2 svaśvās tvā surathā marjayemāsme kṣatrāṇi dhārayer anu dyūn",
  "GV01rv_04_u:128": "RV_04.004.09.1 iha tvā bhūry ā cared upa tman doṣāvastar dīdivāṃsam anu dyūn",
  "GV01rv_04_u:129": "RV_04.004.09.2 krīḷantas tvā sumanasaḥ sapemābhi dyumnā tasthivāṃso janānām",
  "GV01rv_04_u:130": "RV_04.004.10.1 yas tvā svaśvaḥ suhiraṇyo agna upayāti vasumatā rathena",
  "GV01rv_04_u:131": "RV_04.004.10.2 tasya trātā bhavasi tasya sakhā yas ta ātithyam ānuṣag jujoṣat",
  "GV01rv_04_u:132": "RV_04.004.11.1 maho rujāmi bandhutā vacobhis tan mā pitur gotamād anv iyāya",
  "GV01rv_04_u:133": "RV_04.004.11.2 tvaṃ no asya vacasaś cikiddhi hotar yaviṣṭha sukrato damūnāḥ",
  "GV01rv_04_u:134": "RV_04.004.12.1 asvapnajas taraṇayaḥ suśevā atandrāso 'vṛkā aśramiṣṭhāḥ",
  "GV01rv_04_u:135": "RV_04.004.12.2 te pāyavaḥ sadhryañco niṣadyāgne tava naḥ pāntv amūra",
  "GV01rv_04_u:136": "RV_04.004.13.1 ye pāyavo māmateyaṃ te agne paśyanto andhaṃ duritād arakṣan",
  "GV01rv_04_u:137": "RV_04.004.13.2 rarakṣa tān sukṛto viśvavedā dipsanta id ripavo nāha debhuḥ",
  "GV01rv_04_u:138": "RV_04.004.14.1 tvayā vayaṃ sadhanyas tvotās tava praṇīty aśyāma vājān",
  "GV01rv_04_u:139": "RV_04.004.14.2 ubhā śaṃsā sūdaya satyatāte 'nuṣṭhuyā kṛṇuhy ahrayāṇa",
  "GV01rv_04_u:140": "RV_04.004.15.1 ayā te agne samidhā vidhema prati stomaṃ śasyamānaṃ gṛbhāya",
  "GV01rv_04_u:141": "RV_04.004.15.2 dahāśaso rakṣasaḥ pāhy asmān druho nido mitramaho avadyāt",
  "GV01rv_04_u:142": "RV_04.005.01.1 vaiśvānarāya mīḷhuṣe sajoṣāḥ kathā dāśemāgnaye bṛhad bhāḥ",
  "GV01rv_04_u:143": "RV_04.005.01.2 anūnena bṛhatā vakṣathenopa stabhāyad upamin na rodhaḥ",
  "GV01rv_04_u:144": "RV_04.005.02.1 mā nindata ya imām mahyaṃ rātiṃ devo dadau martyāya svadhāvān",
  "GV01rv_04_u:145": "RV_04.005.02.2 pākāya gṛtso amṛto vicetā vaiśvānaro nṛtamo yahvo agniḥ",
  "GV01rv_04_u:146": "RV_04.005.03.1 sāma dvibarhā mahi tigmabhṛṣṭiḥ sahasraretā vṛṣabhas tuviṣmān",
  "GV01rv_04_u:147": "RV_04.005.03.2 padaṃ na gor apagūḷhaṃ vividvān agnir mahyam pred u vocan manīṣām",
  "GV01rv_04_u:148": "RV_04.005.04.1 pra tāṃ agnir babhasat tigmajambhas tapiṣṭhena śociṣā yaḥ surādhāḥ",
  "GV01rv_04_u:149": "RV_04.005.04.2 pra ye minanti varuṇasya dhāma priyā mitrasya cetato dhruvāṇi",
  "GV01rv_04_u:150": "RV_04.005.05.1 abhrātaro na yoṣaṇo vyantaḥ patiripo na janayo durevāḥ",
  "GV01rv_04_u:151": "RV_04.005.05.2 pāpāsaḥ santo anṛtā asatyā idam padam ajanatā gabhīram",
  "GV01rv_04_u:152": "RV_04.005.06.1 idam me agne kiyate pāvakāminate gurum bhāraṃ na manma",
  "GV01rv_04_u:153": "RV_04.005.06.2 bṛhad dadhātha dhṛṣatā gabhīraṃ yahvam pṛṣṭham prayasā saptadhātu",
  "GV01rv_04_u:154": "RV_04.005.07.1 tam in nv eva samanā samānam abhi kratvā punatī dhītir aśyāḥ",
  "GV01rv_04_u:155": "RV_04.005.07.2 sasasya carmann adhi cāru pṛśner agre rupa ārupitaṃ jabāru",
  "GV01rv_04_u:156": "RV_04.005.08.1 pravācyaṃ vacasaḥ kim me asya guhā hitam upa niṇig vadanti",
  "GV01rv_04_u:157": "RV_04.005.08.2 yad usriyāṇām apa vār iva vran pāti priyaṃ rupo agram padaṃ veḥ",
  "GV01rv_04_u:158": "RV_04.005.09.1 idam u tyan mahi mahām anīkaṃ yad usriyā sacata pūrvyaṃ gauḥ",
  "GV01rv_04_u:159": "RV_04.005.09.2 ṛtasya pade adhi dīdyānaṃ guhā raghuṣyad raghuyad viveda",
  "GV01rv_04_u:160": "RV_04.005.10.1 adha dyutānaḥ pitroḥ sacāsāmanuta guhyaṃ cāru pṛśneḥ",
  "GV01rv_04_u:161": "RV_04.005.10.2 mātuṣ pade parame anti ṣad gor vṛṣṇaḥ śociṣaḥ prayatasya jihvā",
  "GV01rv_04_u:162": "RV_04.005.11.1 ṛtaṃ voce namasā pṛchyamānas tavāśasā jātavedo yadīdam",
  "GV01rv_04_u:163": "RV_04.005.11.2 tvam asya kṣayasi yad dha viśvaṃ divi yad u draviṇaṃ yat pṛthivyām",
  "GV01rv_04_u:164": "RV_04.005.12.1 kiṃ no asya draviṇaṃ kad dha ratnaṃ vi no voco jātavedaś cikitvān",
  "GV01rv_04_u:165": "RV_04.005.12.2 guhādhvanaḥ paramaṃ yan no asya reku padaṃ na nidānā aganma",
  "GV01rv_04_u:166": "RV_04.005.13.1 kā maryādā vayunā kad dha vāmam achā gamema raghavo na vājam",
  "GV01rv_04_u:167": "RV_04.005.13.2 kadā no devīr amṛtasya patnīḥ sūro varṇena tatanann uṣāsaḥ",
  "GV01rv_04_u:168": "RV_04.005.14.1 anireṇa vacasā phalgvena pratītyena kṛdhunātṛpāsaḥ",
  "GV01rv_04_u:169": "RV_04.005.14.2 adhā te agne kim ihā vadanty anāyudhāsa āsatā sacantām",
  "GV01rv_04_u:170": "RV_04.005.15.1 asya śriye samidhānasya vṛṣṇo vasor anīkaṃ dama ā ruroca",
  "GV01rv_04_u:171": "RV_04.005.15.2 ruśad vasānaḥ sudṛśīkarūpaḥ kṣitir na rāyā puruvāro adyaut",
  "GV01rv_04_u:172": "RV_04.006.01.1 ūrdhva ū ṣu ṇo adhvarasya hotar agne tiṣṭha devatātā yajīyān",
  "GV01rv_04_u:173": "RV_04.006.01.2 tvaṃ hi viśvam abhy asi manma pra vedhasaś cit tirasi manīṣām",
  "GV01rv_04_u:174": "RV_04.006.02.1 amūro hotā ny asādi vikṣv agnir mandro vidatheṣu pracetāḥ",
  "GV01rv_04_u:175": "RV_04.006.02.2 ūrdhvam bhānuṃ savitevāśren meteva dhūmaṃ stabhāyad upa dyām",
  "GV01rv_04_u:176": "RV_04.006.03.1 yatā sujūrṇī rātinī ghṛtācī pradakṣiṇid devatātim urāṇaḥ",
  "GV01rv_04_u:177": "RV_04.006.03.2 ud u svarur navajā nākraḥ paśvo anakti sudhitaḥ sumekaḥ",
  "GV01rv_04_u:178": "RV_04.006.04.1 stīrṇe barhiṣi samidhāne agnā ūrdhvo adhvaryur jujuṣāṇo asthāt",
  "GV01rv_04_u:179": "RV_04.006.04.2 pary agniḥ paśupā na hotā triviṣṭy eti pradiva urāṇaḥ",
  "GV01rv_04_u:180": "RV_04.006.05.1 pari tmanā mitadrur eti hotāgnir mandro madhuvacā ṛtāvā",
  "GV01rv_04_u:181": "RV_04.006.05.2 dravanty asya vājino na śokā bhayante viśvā bhuvanā yad abhrāṭ",
  "GV01rv_04_u:182": "RV_04.006.06.1 bhadrā te agne svanīka saṃdṛg ghorasya sato viṣuṇasya cāruḥ",
  "GV01rv_04_u:183": "RV_04.006.06.2 na yat te śocis tamasā varanta na dhvasmānas tanv repa ā dhuḥ",
  "GV01rv_04_u:184": "RV_04.006.07.1 na yasya sātur janitor avāri na mātarāpitarā nū cid iṣṭau",
  "GV01rv_04_u:185": "RV_04.006.07.2 adhā mitro na sudhitaḥ pāvako 'gnir dīdāya mānuṣīṣu vikṣu",
  "GV01rv_04_u:186": "RV_04.006.08.1 dvir yam pañca jījanan saṃvasānāḥ svasāro agnim mānuṣīṣu vikṣu",
  "GV01rv_04_u:187": "RV_04.006.08.2 uṣarbudham atharyo na dantaṃ śukraṃ svāsam paraśuṃ na tigmam",
  "GV01rv_04_u:188": "RV_04.006.09.1 tava tye agne harito ghṛtasnā rohitāsa ṛjvañcaḥ svañcaḥ",
  "GV01rv_04_u:189": "RV_04.006.09.2 aruṣāso vṛṣaṇa ṛjumuṣkā ā devatātim ahvanta dasmāḥ",
  "GV01rv_04_u:190": "RV_04.006.10.1 ye ha tye te sahamānā ayāsas tveṣāso agne arcayaś caranti",
  "GV01rv_04_u:191": "RV_04.006.10.2 śyenāso na duvasanāso arthaṃ tuviṣvaṇaso mārutaṃ na śardhaḥ",
  "GV01rv_04_u:192": "RV_04.006.11.1 akāri brahma samidhāna tubhyaṃ śaṃsāty ukthaṃ yajate vy æ dhāḥ",
  "GV01rv_04_u:193": "RV_04.006.11.2 hotāram agnim manuṣo ni ṣedur namasyanta uśijaḥ śaṃsam āyoḥ",
  "GV01rv_04_u:194": "RV_04.007.01.1 ayam iha prathamo dhāyi dhātṛbhir hotā yajiṣṭho adhvareṣv īḍyaḥ",
  "GV01rv_04_u:195": "RV_04.007.01.2 yam apnavāno bhṛgavo virurucur vaneṣu citraṃ vibhvaṃ viśe-viśe",
  "GV01rv_04_u:196": "RV_04.007.02.1 agne kadā ta ānuṣag bhuvad devasya cetanam",
  "GV01rv_04_u:197": "RV_04.007.02.2 adhā hi tvā jagṛbhrire martāso vikṣv īḍyam",
  "GV01rv_04_u:198": "RV_04.007.03.1 ṛtāvānaṃ vicetasam paśyanto dyām iva stṛbhiḥ",
  "GV01rv_04_u:199": "RV_04.007.03.2 viśveṣām adhvarāṇāṃ haskartāraṃ dame-dame",
  "GV01rv_04_u:200": "RV_04.007.04.1 āśuṃ dūtaṃ vivasvato viśvā yaś carṣaṇīr abhi",
  "GV01rv_04_u:201": "RV_04.007.04.2 ā jabhruḥ ketum āyavo bhṛgavāṇaṃ viśe-viśe",
  "GV01rv_04_u:202": "RV_04.007.05.1 tam īṃ hotāram ānuṣak cikitvāṃsaṃ ni ṣedire",
  "GV01rv_04_u:203": "RV_04.007.05.2 raṇvam pāvakaśociṣaṃ yajiṣṭhaṃ sapta dhāmabhiḥ",
  "GV01rv_04_u:204": "RV_04.007.06.1 taṃ śaśvatīṣu mātṛṣu vana ā vītam aśritam",
  "GV01rv_04_u:205": "RV_04.007.06.2 citraṃ santaṃ guhā hitaṃ suvedaṃ kūcidarthinam",
  "GV01rv_04_u:206": "RV_04.007.07.1 sasasya yad viyutā sasminn ūdhann ṛtasya dhāman raṇayanta devāḥ",
  "GV01rv_04_u:207": "RV_04.007.07.2 mahāṃ agnir namasā rātahavyo ver adhvarāya sadam id ṛtāvā",
  "GV01rv_04_u:208": "RV_04.007.08.1 ver adhvarasya dūtyāni vidvān ubhe antā rodasī saṃcikitvān",
  "GV01rv_04_u:209": "RV_04.007.08.2 dūta īyase pradiva urāṇo viduṣṭaro diva ārodhanāni",
  "GV01rv_04_u:210": "RV_04.007.09.1 kṛṣṇaṃ ta ema ruśataḥ puro bhāś cariṣṇv arcir vapuṣām id ekam",
  "GV01rv_04_u:211": "RV_04.007.09.2 yad apravītā dadhate ha garbhaṃ sadyaś cij jāto bhavasīd u dūtaḥ",
  "GV01rv_04_u:212": "RV_04.007.10.1 sadyo jātasya dadṛśānam ojo yad asya vāto anuvāti śociḥ",
  "GV01rv_04_u:213": "RV_04.007.10.2 vṛṇakti tigmām ataseṣu jihvāṃ sthirā cid annā dayate vi jambhaiḥ",
  "GV01rv_04_u:214": "RV_04.007.11.1 tṛṣu yad annā tṛṣuṇā vavakṣa tṛṣuṃ dūtaṃ kṛṇute yahvo agniḥ",
  "GV01rv_04_u:215": "RV_04.007.11.2 vātasya meḷiṃ sacate nijūrvann āśuṃ na vājayate hinve arvā",
  "GV01rv_04_u:216": "RV_04.008.01.1 dūtaṃ vo viśvavedasaṃ havyavāham amartyam",
  "GV01rv_04_u:217": "RV_04.008.01.2 yajiṣṭham ṛñjase girā",
  "GV01rv_04_u:218": "RV_04.008.02.1 sa hi vedā vasudhitim mahāṃ ārodhanaṃ divaḥ",
  "GV01rv_04_u:219": "RV_04.008.02.2 sa devāṃ eha vakṣati",
  "GV01rv_04_u:220": "RV_04.008.03.1 sa veda deva ānamaṃ devām ṛtāyate dame",
  "GV01rv_04_u:221": "RV_04.008.03.2 dāti priyāṇi cid vasu",
  "GV01rv_04_u:222": "RV_04.008.04.1 sa hotā sed u dūtyaṃ cikitvāṃ antar īyate",
  "GV01rv_04_u:223": "RV_04.008.04.2 vidvāṃ ārodhanaṃ divaḥ",
  "GV01rv_04_u:224": "RV_04.008.05.1 te syāma ye agnaye dadāśur havyadātibhiḥ",
  "GV01rv_04_u:225": "RV_04.008.05.2 ya īm puṣyanta indhate",
  "GV01rv_04_u:226": "RV_04.008.06.1 te rāyā te suvīryaiḥ sasavāṃso vi śṛṇvire",
  "GV01rv_04_u:227": "RV_04.008.06.2 ye agnā dadhire duvaḥ",
  "GV01rv_04_u:228": "RV_04.008.07.1 asme rāyo dive-dive saṃ carantu puruspṛhaḥ",
  "GV01rv_04_u:229": "RV_04.008.07.2 asme vājāsa īratām",
  "GV01rv_04_u:230": "RV_04.008.08.1 sa vipraś carṣaṇīnāṃ śavasā mānuṣāṇām",
  "GV01rv_04_u:231": "RV_04.008.08.2 ati kṣipreva vidhyati",
  "GV01rv_04_u:232": "RV_04.009.01.1 agne mṛḷa mahāṃ asi ya īm ā devayuṃ janam",
  "GV01rv_04_u:233": "RV_04.009.01.2 iyetha barhir āsadam",
  "GV01rv_04_u:234": "RV_04.009.02.1 sa mānuṣīṣu dūḷabho vikṣu prāvīr amartyaḥ",
  "GV01rv_04_u:235": "RV_04.009.02.2 dūto viśveṣām bhuvat",
  "GV01rv_04_u:236": "RV_04.009.03.1 sa sadma pari ṇīyate hotā mandro diviṣṭiṣu",
  "GV01rv_04_u:237": "RV_04.009.03.2 uta potā ni ṣīdati",
  "GV01rv_04_u:238": "RV_04.009.04.1 uta gnā agnir adhvara uto gṛhapatir dame",
  "GV01rv_04_u:239": "RV_04.009.04.2 uta brahmā ni ṣīdati",
  "GV01rv_04_u:240": "RV_04.009.05.1 veṣi hy adhvarīyatām upavaktā janānām",
  "GV01rv_04_u:241": "RV_04.009.05.2 havyā ca mānuṣāṇām",
  "GV01rv_04_u:242": "RV_04.009.06.1 veṣīd v asya dūtyaṃ yasya jujoṣo adhvaram",
  "GV01rv_04_u:243": "RV_04.009.06.2 havyam martasya voḷhave",
  "GV01rv_04_u:244": "RV_04.009.07.1 asmākaṃ joṣy adhvaram asmākaṃ yajñam aṅgiraḥ",
  "GV01rv_04_u:245": "RV_04.009.07.2 asmākaṃ śṛṇudhī havam",
  "GV01rv_04_u:246": "RV_04.009.08.1 pari te dūḷabho ratho 'smāṃ aśnotu viśvataḥ",
  "GV01rv_04_u:247": "RV_04.009.08.2 yena rakṣasi dāśuṣaḥ",
  "GV01rv_04_u:248": "RV_04.010.01.1 agne tam adyāśvaṃ na stomaiḥ kratuṃ na bhadraṃ hṛdispṛśam",
  "GV01rv_04_u:249": "RV_04.010.01.2 ṛdhyāmā ta ohaiḥ",
  "GV01rv_04_u:250": "RV_04.010.02.1 adhā hy agne krator bhadrasya dakṣasya sādhoḥ",
  "GV01rv_04_u:251": "RV_04.010.02.2 rathīr ṛtasya bṛhato babhūtha",
  "GV01rv_04_u:252": "RV_04.010.03.1 ebhir no arkair bhavā no arvāṅ svar ṇa jyotiḥ",
  "GV01rv_04_u:253": "RV_04.010.03.2 agne viśvebhiḥ sumanā anīkaiḥ",
  "GV01rv_04_u:254": "RV_04.010.04.1 ābhiṣ ṭe adya gīrbhir gṛṇanto 'gne dāśema",
  "GV01rv_04_u:255": "RV_04.010.04.2 pra te divo na stanayanti śuṣmāḥ",
  "GV01rv_04_u:256": "RV_04.010.05.1 tava svādiṣṭhāgne saṃdṛṣṭir idā cid ahna idā cid aktoḥ",
  "GV01rv_04_u:257": "RV_04.010.05.2 śriye rukmo na rocata upāke",
  "GV01rv_04_u:258": "RV_04.010.06.1 ghṛtaṃ na pūtaṃ tanūr arepāḥ śuci hiraṇyam",
  "GV01rv_04_u:259": "RV_04.010.06.2 tat te rukmo na rocata svadhāvaḥ",
  "GV01rv_04_u:260": "RV_04.010.07.1 kṛtaṃ cid dhi ṣmā sanemi dveṣo 'gna inoṣi martāt",
  "GV01rv_04_u:261": "RV_04.010.07.2 itthā yajamānād ṛtāvaḥ",
  "GV01rv_04_u:262": "RV_04.010.08.1 śivā naḥ sakhyā santu bhrātrāgne deveṣu yuṣme",
  "GV01rv_04_u:263": "RV_04.010.08.2 sā no nābhiḥ sadane sasminn ūdhan",
  "GV01rv_04_u:264": "RV_04.011.01.1 bhadraṃ te agne sahasinn anīkam upāka ā rocate sūryasya",
  "GV01rv_04_u:265": "RV_04.011.01.2 ruśad dṛśe dadṛśe naktayā cid arūkṣitaṃ dṛśa ā rūpe annam",
  "GV01rv_04_u:266": "RV_04.011.02.1 vi ṣāhy agne gṛṇate manīṣāṃ khaṃ vepasā tuvijāta stavānaḥ",
  "GV01rv_04_u:267": "RV_04.011.02.2 viśvebhir yad vāvanaḥ śukra devais tan no rāsva sumaho bhūri manma",
  "GV01rv_04_u:268": "RV_04.011.03.1 tvad agne kāvyā tvan manīṣās tvad ukthā jāyante rādhyāni",
  "GV01rv_04_u:269": "RV_04.011.03.2 tvad eti draviṇaṃ vīrapeśā itthādhiye dāśuṣe martyāya",
  "GV01rv_04_u:270": "RV_04.011.04.1 tvad vājī vājambharo vihāyā abhiṣṭikṛj jāyate satyaśuṣmaḥ",
  "GV01rv_04_u:271": "RV_04.011.04.2 tvad rayir devajūto mayobhus tvad āśur jūjuvāṃ agne arvā",
  "GV01rv_04_u:272": "RV_04.011.05.1 tvām agne prathamaṃ devayanto devam martā amṛta mandrajihvam",
  "GV01rv_04_u:273": "RV_04.011.05.2 dveṣoyutam ā vivāsanti dhībhir damūnasaṃ gṛhapatim amūram",
  "GV01rv_04_u:274": "RV_04.011.06.1 āre asmad amatim āre aṃha āre viśvāṃ durmatiṃ yan nipāsi",
  "GV01rv_04_u:275": "RV_04.011.06.2 doṣā śivaḥ sahasaḥ sūno agne yaṃ deva ā cit sacase svasti",
  "GV01rv_04_u:276": "RV_04.012.01.1 yas tvām agna inadhate yatasruk tris te annaṃ kṛṇavat sasminn ahan",
  "GV01rv_04_u:277": "RV_04.012.01.2 sa su dyumnair abhy astu prasakṣat tava kratvā jātavedaś cikitvān",
  "GV01rv_04_u:278": "RV_04.012.02.1 idhmaṃ yas te jabharac chaśramāṇo maho agne anīkam ā saparyan",
  "GV01rv_04_u:279": "RV_04.012.02.2 sa idhānaḥ prati doṣām uṣāsam puṣyan rayiṃ sacate ghnann amitrān",
  "GV01rv_04_u:280": "RV_04.012.03.1 agnir īśe bṛhataḥ kṣatriyasyāgnir vājasya paramasya rāyaḥ",
  "GV01rv_04_u:281": "RV_04.012.03.2 dadhāti ratnaṃ vidhate yaviṣṭho vy ānuṣaṅ martyāya svadhāvān",
  "GV01rv_04_u:282": "RV_04.012.04.1 yac cid dhi te puruṣatrā yaviṣṭhācittibhiś cakṛmā kac cid āgaḥ",
  "GV01rv_04_u:283": "RV_04.012.04.2 kṛdhī ṣv asmāṃ aditer anāgān vy enāṃsi śiśratho viṣvag agne",
  "GV01rv_04_u:284": "RV_04.012.05.1 mahaś cid agna enaso abhīka ūrvād devānām uta martyānām",
  "GV01rv_04_u:285": "RV_04.012.05.2 mā te sakhāyaḥ sadam id riṣāma yachā tokāya tanayāya śaṃ yoḥ",
  "GV01rv_04_u:286": "RV_04.012.06.1 yathā ha tyad vasavo gauryaṃ cit padi ṣitām amuñcatā yajatrāḥ",
  "GV01rv_04_u:287": "RV_04.012.06.2 evo ṣv asman muñcatā vy aṃhaḥ pra tāry agne prataraṃ na āyuḥ",
  "GV01rv_04_u:288": "RV_04.013.01.1 praty agnir uṣasām agram akhyad vibhātīnāṃ sumanā ratnadheyam",
  "GV01rv_04_u:289": "RV_04.013.01.2 yātam aśvinā sukṛto duroṇam ut sūryo jyotiṣā deva eti",
  "GV01rv_04_u:290": "RV_04.013.02.1 ūrdhvam bhānuṃ savitā devo aśred drapsaṃ davidhvad gaviṣo na satvā",
  "GV01rv_04_u:291": "RV_04.013.02.2 anu vrataṃ varuṇo yanti mitro yat sūryaṃ divy ārohayanti",
  "GV01rv_04_u:292": "RV_04.013.03.1 yaṃ sīm akṛṇvan tamase vipṛce dhruvakṣemā anavasyanto artham|",
  "GV01rv_04_u:293": "RV_04.013.03.2 taṃ sūryaṃ haritaḥ sapta yahvī spaśaṃ viśvasya jagato vahanti",
  "GV01rv_04_u:294": "RV_04.013.04.1 vahiṣṭhebhir viharan yāsi tantum avavyayann asitaṃ deva vasma",
  "GV01rv_04_u:295": "RV_04.013.04.2 davidhvato raśmayaḥ sūryasya carmevāvādhus tamo apsv antaḥ",
  "GV01rv_04_u:296": "RV_04.013.05.1 anāyato anibaddhaḥ kathāyaṃ nyaṅṅ uttāno 'va padyate na",
  "GV01rv_04_u:297": "RV_04.013.05.b kayā yāti svadhayā ko dadarśa diva skambhaḥ samṛtaḥ pāti nākam",
  "GV01rv_04_u:298": "RV_04.014.01.1 praty agnir uṣaso jātavedā akhyad devo rocamānā mahobhiḥ",
  "GV01rv_04_u:299": "RV_04.014.01.2 ā nāsatyorugāyā rathenemaṃ yajñam upa no yātam acha",
  "GV01rv_04_u:300": "RV_04.014.02.1 ūrdhvaṃ ketuṃ savitā devo aśrej jyotir viśvasmai bhuvanāya kṛṇvan",
  "GV01rv_04_u:301": "RV_04.014.02.2 āprā dyāvāpṛthivī antarikṣaṃ vi sūryo raśmibhiś cekitānaḥ",
  "GV01rv_04_u:302": "RV_04.014.03.1 āvahanty aruṇīr jyotiṣāgān mahī citrā raśmibhiś cekitānā",
  "GV01rv_04_u:303": "RV_04.014.03.2 prabodhayantī suvitāya devy uṣā īyate suyujā rathena",
  "GV01rv_04_u:304": "RV_04.014.04.1 ā vāṃ vahiṣṭhā iha te vahantu rathā aśvāsa uṣaso vyuṣṭau",
  "GV01rv_04_u:305": "RV_04.014.04.2 ime hi vām madhupeyāya somā asmin yajñe vṛṣaṇā mādayethām",
  "GV01rv_04_u:306": "RV_04.014.05.1 anāyato anibaddhaḥ kathāyaṃ nyaṅṅ uttāno 'va padyate na |",
  "GV01rv_04_u:307": "RV_04.015.01.1 agnir hotā no adhvare vājī san pari ṇīyate",
  "GV01rv_04_u:308": "RV_04.015.01.2 devo deveṣu yajñiyaḥ",
  "GV01rv_04_u:309": "RV_04.015.02.1 pari triviṣṭy adhvaraṃ yāty agnī rathīr iva",
  "GV01rv_04_u:310": "RV_04.015.02.2 ā deveṣu prayo dadhat",
  "GV01rv_04_u:311": "RV_04.015.03.1 pari vājapatiḥ kavir agnir havyāny akramīt",
  "GV01rv_04_u:312": "RV_04.015.03.2 dadhad ratnāni dāśuṣe",
  "GV01rv_04_u:313": "RV_04.015.04.1 ayaṃ yaḥ sṛñjaye puro daivavāte samidhyate",
  "GV01rv_04_u:314": "RV_04.015.04.2 dyumāṃ amitradambhanaḥ",
  "GV01rv_04_u:315": "RV_04.015.05.1 asya ghā vīra īvato 'gner īśīta martyaḥ",
  "GV01rv_04_u:316": "RV_04.015.05.2 tigmajambhasya mīḷhuṣaḥ",
  "GV01rv_04_u:317": "RV_04.015.06.1 tam arvantaṃ na sānasim aruṣaṃ na divaḥ śiśum",
  "GV01rv_04_u:318": "RV_04.015.06.2 marmṛjyante dive-dive",
  "GV01rv_04_u:319": "RV_04.015.07.1 bodhad yan mā haribhyāṃ kumāraḥ sāhadevyaḥ",
  "GV01rv_04_u:320": "RV_04.015.07.2 achā na hūta ud aram",
  "GV01rv_04_u:321": "RV_04.015.08.1 uta tyā yajatā harī kumārāt sāhadevyāt",
  "GV01rv_04_u:322": "RV_04.015.08.2 prayatā sadya ā dade",
  "GV01rv_04_u:323": "RV_04.015.09.1 eṣa vāṃ devāv aśvinā kumāraḥ sāhadevyaḥ",
  "GV01rv_04_u:324": "RV_04.015.09.2 dīrghāyur astu somakaḥ",
  "GV01rv_04_u:325": "RV_04.015.10.1 taṃ yuvaṃ devāv aśvinā kumāraṃ sāhadevyam",
  "GV01rv_04_u:326": "RV_04.015.10.2 dīrghāyuṣaṃ kṛṇotana",
  "GV01rv_04_u:327": "RV_04.016.01.1 ā satyo yātu maghavām ṛjīṣī dravantv asya haraya upa naḥ",
  "GV01rv_04_u:328": "RV_04.016.01.2 tasmā id andhaḥ suṣumā sudakṣam ihābhipitvaṃ karate gṛṇānaḥ",
  "GV01rv_04_u:329": "RV_04.016.02.1 ava sya śūrādhvano nānte 'smin no adya savane mandadhyai",
  "GV01rv_04_u:330": "RV_04.016.02.2 śaṃsāty uktham uśaneva vedhāś cikituṣe asuryāya manma",
  "GV01rv_04_u:331": "RV_04.016.03.1 kavir na niṇyaṃ vidathāni sādhan vṛṣā yat sekaṃ vipipāno arcāt",
  "GV01rv_04_u:332": "RV_04.016.03.2 diva itthā jījanat sapta kārūn ahnā cic cakrur vayunā gṛṇantaḥ",
  "GV01rv_04_u:333": "RV_04.016.04.1 svar yad vedi sudṛśīkam arkair mahi jyotī rurucur yad dha vastoḥ",
  "GV01rv_04_u:334": "RV_04.016.04.2 andhā tamāṃsi dudhitā vicakṣe nṛbhyaś cakāra nṛtamo abhiṣṭau",
  "GV01rv_04_u:335": "RV_04.016.05.1 vavakṣa indro amitam ṛjīṣy ubhe ā paprau rodasī mahitvā",
  "GV01rv_04_u:336": "RV_04.016.05.2 ataś cid asya mahimā vi recy abhi yo viśvā bhuvanā babhūva",
  "GV01rv_04_u:337": "RV_04.016.06.1 viśvāni śakro naryāṇi vidvān apo rireca sakhibhir nikāmaiḥ",
  "GV01rv_04_u:338": "RV_04.016.06.2 aśmānaṃ cid ye bibhidur vacobhir vrajaṃ gomantam uśijo vi vavruḥ",
  "GV01rv_04_u:339": "RV_04.016.07.1 apo vṛtraṃ vavrivāṃsam parāhan prāvat te vajram pṛthivī sacetāḥ",
  "GV01rv_04_u:340": "RV_04.016.07.2 prārṇāṃsi samudriyāṇy ainoḥ patir bhavañ chavasā śūra dhṛṣṇo",
  "GV01rv_04_u:341": "RV_04.016.08.1 apo yad adrim puruhūta dardar āvir bhuvat saramā pūrvyaṃ te",
  "GV01rv_04_u:342": "RV_04.016.08.2 sa no netā vājam ā darṣi bhūriṃ gotrā rujann aṅgirobhir gṛṇānaḥ",
  "GV01rv_04_u:343": "RV_04.016.09.1 achā kaviṃ nṛmaṇo gā abhiṣṭau svarṣātā maghavan nādhamānam",
  "GV01rv_04_u:344": "RV_04.016.09.2 ūtibhis tam iṣaṇo dyumnahūtau ni māyāvān abrahmā dasyur arta",
  "GV01rv_04_u:345": "RV_04.016.10.1 ā dasyughnā manasā yāhy astam bhuvat te kutsaḥ sakhye nikāmaḥ",
  "GV01rv_04_u:346": "RV_04.016.10.2 sve yonau ni ṣadataṃ sarūpā vi vāṃ cikitsad ṛtacid dha nārī",
  "GV01rv_04_u:347": "RV_04.016.11.1 yāsi kutsena saratham avasyus todo vātasya haryor īśānaḥ",
  "GV01rv_04_u:348": "RV_04.016.11.2 ṛjrā vājaṃ na gadhyaṃ yuyūṣan kavir yad ahan pāryāya bhūṣāt",
  "GV01rv_04_u:349": "RV_04.016.12.1 kutsāya śuṣṇam aśuṣaṃ ni barhīḥ prapitve ahnaḥ kuyavaṃ sahasrā",
  "GV01rv_04_u:350": "RV_04.016.12.2 sadyo dasyūn pra mṛṇa kutsyena pra sūraś cakraṃ vṛhatād abhīke",
  "GV01rv_04_u:351": "RV_04.016.13.1 tvam piprum mṛgayaṃ śūśuvāṃsam ṛjiśvane vaidathināya randhīḥ",
  "GV01rv_04_u:352": "RV_04.016.13.2 pañcāśat kṛṣṇā ni vapaḥ sahasrātkaṃ na puro jarimā vi dardaḥ",
  "GV01rv_04_u:353": "RV_04.016.14.1 sūra upāke tanvaṃ dadhāno vi yat te cety amṛtasya varpaḥ",
  "GV01rv_04_u:354": "RV_04.016.14.2 mṛgo na hastī taviṣīm uṣāṇaḥ siṃho na bhīma āyudhāni bibhrat",
  "GV01rv_04_u:355": "RV_04.016.15.1 indraṃ kāmā vasūyanto agman svarmīḷhe na savane cakānāḥ",
  "GV01rv_04_u:356": "RV_04.016.15.2 śravasyavaḥ śaśamānāsa ukthair oko na raṇvā sudṛśīva puṣṭiḥ",
  "GV01rv_04_u:357": "RV_04.016.16.1 tam id va indraṃ suhavaṃ huvema yas tā cakāra naryā purūṇi",
  "GV01rv_04_u:358": "RV_04.016.16.2 yo māvate jaritre gadhyaṃ cin makṣū vājam bharati spārharādhāḥ",
  "GV01rv_04_u:359": "RV_04.016.17.1 tigmā yad antar aśaniḥ patāti kasmiñ cic chūra muhuke janānām",
  "GV01rv_04_u:360": "RV_04.016.17.2 ghorā yad arya samṛtir bhavāty adha smā nas tanvo bodhi gopāḥ",
  "GV01rv_04_u:361": "RV_04.016.18.1 bhuvo 'vitā vāmadevasya dhīnām bhuvaḥ sakhāvṛko vājasātau",
  "GV01rv_04_u:362": "RV_04.016.18.2 tvām anu pramatim ā jaganmoruśaṃso jaritre viśvadha syāḥ",
  "GV01rv_04_u:363": "RV_04.016.19.1 ebhir nṛbhir indra tvāyubhiṣ ṭvā maghavadbhir maghavan viśva ājau",
  "GV01rv_04_u:364": "RV_04.016.19.2 dyāvo na dyumnair abhi santo aryaḥ kṣapo madema śaradaś ca pūrvīḥ",
  "GV01rv_04_u:365": "RV_04.016.20.1 eved indrāya vṛṣabhāya vṛṣṇe brahmākarma bhṛgavo na ratham",
  "GV01rv_04_u:366": "RV_04.016.20.2 nū cid yathā naḥ sakhyā viyoṣad asan na ugro 'vitā tanūpāḥ",
  "GV01rv_04_u:367": "RV_04.016.21.1 nū ṣṭuta indra nū gṛṇāna iṣaṃ jaritre nadyo na pīpeḥ",
  "GV01rv_04_u:368": "RV_04.016.21.2 akāri te harivo brahma navyaṃ dhiyā syāma rathyaḥ sadāsāḥ",
  "GV01rv_04_u:369": "RV_04.017.01.1 tvam mahāṃ indra tubhyaṃ ha kṣā anu kṣatram maṃhanā manyata dyauḥ",
  "GV01rv_04_u:370": "RV_04.017.01.2 tvaṃ vṛtraṃ śavasā jaghanvān sṛjaḥ sindhūṃr ahinā jagrasānān",
  "GV01rv_04_u:371": "RV_04.017.02.1 tava tviṣo janiman rejata dyau rejad bhūmir bhiyasā svasya manyoḥ",
  "GV01rv_04_u:372": "RV_04.017.02.2 ṛghāyanta subhvaḥ parvatāsa ārdan dhanvāni sarayanta āpaḥ",
  "GV01rv_04_u:373": "RV_04.017.03.1 bhinad giriṃ śavasā vajram iṣṇann āviṣkṛṇvānaḥ sahasāna ojaḥ",
  "GV01rv_04_u:374": "RV_04.017.03.2 vadhīd vṛtraṃ vajreṇa mandasānaḥ sarann āpo javasā hatavṛṣṇīḥ",
  "GV01rv_04_u:375": "RV_04.017.04.1 suvīras te janitā manyata dyaur indrasya kartā svapastamo bhūt",
  "GV01rv_04_u:376": "RV_04.017.04.2 ya īṃ jajāna svaryaṃ suvajram anapacyutaṃ sadaso na bhūma",
  "GV01rv_04_u:377": "RV_04.017.05.1 ya eka ic cyāvayati pra bhūmā rājā kṛṣṭīnām puruhūta indraḥ",
  "GV01rv_04_u:378": "RV_04.017.05.2 satyam enam anu viśve madanti rātiṃ devasya gṛṇato maghonaḥ",
  "GV01rv_04_u:379": "RV_04.017.06.1 satrā somā abhavann asya viśve satrā madāso bṛhato madiṣṭhāḥ",
  "GV01rv_04_u:380": "RV_04.017.06.2 satrābhavo vasupatir vasūnāṃ datre viśvā adhithā indra kṛṣṭīḥ",
  "GV01rv_04_u:381": "RV_04.017.07.1 tvam adha prathamaṃ jāyamāno 'me viśvā adhithā indra kṛṣṭīḥ",
  "GV01rv_04_u:382": "RV_04.017.07.2 tvam prati pravata āśayānam ahiṃ vajreṇa maghavan vi vṛścaḥ",
  "GV01rv_04_u:383": "RV_04.017.08.1 satrāhaṇaṃ dādhṛṣiṃ tumram indram mahām apāraṃ vṛṣabhaṃ suvajram",
  "GV01rv_04_u:384": "RV_04.017.08.2 hantā yo vṛtraṃ sanitota vājaṃ dātā maghāni maghavā surādhāḥ",
  "GV01rv_04_u:385": "RV_04.017.09.1 ayaṃ vṛtaś cātayate samīcīr ya ājiṣu maghavā śṛṇva ekaḥ",
  "GV01rv_04_u:386": "RV_04.017.09.2 ayaṃ vājam bharati yaṃ sanoty asya priyāsaḥ sakhye syāma",
  "GV01rv_04_u:387": "RV_04.017.10.1 ayaṃ śṛṇve adha jayann uta ghnann ayam uta pra kṛṇute yudhā gāḥ",
  "GV01rv_04_u:388": "RV_04.017.10.2 yadā satyaṃ kṛṇute manyum indro viśvaṃ dṛḷham bhayata ejad asmāt",
  "GV01rv_04_u:389": "RV_04.017.11.1 sam indro gā ajayat saṃ hiraṇyā sam aśviyā maghavā yo ha pūrvīḥ",
  "GV01rv_04_u:390": "RV_04.017.11.2 ebhir nṛbhir nṛtamo asya śākai rāyo vibhaktā sambharaś ca vasvaḥ",
  "GV01rv_04_u:391": "RV_04.017.12.1 kiyat svid indro adhy eti mātuḥ kiyat pitur janitur yo jajāna",
  "GV01rv_04_u:392": "RV_04.017.12.2 yo asya śuṣmam muhukair iyarti vāto na jūta stanayadbhir abhraiḥ",
  "GV01rv_04_u:393": "RV_04.017.13.1 kṣiyantaṃ tvam akṣiyantaṃ kṛṇotīyarti reṇum maghavā samoham",
  "GV01rv_04_u:394": "RV_04.017.13.2 vibhañjanur aśanimāṃ iva dyaur uta stotāram maghavā vasau dhāt",
  "GV01rv_04_u:395": "RV_04.017.14.1 ayaṃ cakram iṣaṇat sūryasya ny etaśaṃ rīramat sasṛmāṇam",
  "GV01rv_04_u:396": "RV_04.017.14.2 ā kṛṣṇa īṃ juhurāṇo jigharti tvaco budhne rajaso asya yonau",
  "GV01rv_04_u:397": "RV_04.017.15.1 asiknyāṃ yajamāno na hotā",
  "GV01rv_04_u:398": "RV_04.017.16.1 gavyanta indraṃ sakhyāya viprā aśvāyanto vṛṣaṇaṃ vājayantaḥ",
  "GV01rv_04_u:399": "RV_04.017.16.2 janīyanto janidām akṣitotim ā cyāvayāmo 'vate na kośam",
  "GV01rv_04_u:400": "RV_04.017.17.1 trātā no bodhi dadṛśāna āpir abhikhyātā marḍitā somyānām",
  "GV01rv_04_u:401": "RV_04.017.17.2 sakhā pitā pitṛtamaḥ pitṇāṃ kartem ulokam uśate vayodhāḥ",
  "GV01rv_04_u:402": "RV_04.017.18.1 sakhīyatām avitā bodhi sakhā gṛṇāna indra stuvate vayo dhāḥ",
  "GV01rv_04_u:403": "RV_04.017.18.2 vayaṃ hy ā te cakṛmā sabādha ābhiḥ śamībhir mahayanta indra",
  "GV01rv_04_u:404": "RV_04.017.19.1 stuta indro maghavā yad dha vṛtrā bhūrīṇy eko apratīni hanti",
  "GV01rv_04_u:405": "RV_04.017.19.2 asya priyo jaritā yasya śarman nakir devā vārayante na martāḥ",
  "GV01rv_04_u:406": "RV_04.017.20.1 evā na indro maghavā virapśī karat satyā carṣaṇīdhṛd anarvā",
  "GV01rv_04_u:407": "RV_04.017.20.2 tvaṃ rājā januṣāṃ dhehy asme adhi śravo māhinaṃ yaj jaritre",
  "GV01rv_04_u:408": "RV_04.017.21.1 nū ṣṭuta indra nū gṛṇāna iṣaṃ jaritre nadyo na pīpeḥ",
  "GV01rv_04_u:409": "RV_04.017.21.2 akāri te harivo brahma navyaṃ dhiyā syāma rathyaḥ sadāsāḥ",
  "GV01rv_04_u:410": "RV_04.018.01.1 ayam panthā anuvittaḥ purāṇo yato devā udajāyanta viśve",
  "GV01rv_04_u:411": "RV_04.018.01.2 ataś cid ā janiṣīṣṭa pravṛddho mā mātaram amuyā pattave kaḥ",
  "GV01rv_04_u:412": "RV_04.018.02.1 nāham ato nir ayā durgahaitat tiraścatā pārśvān nir gamāṇi",
  "GV01rv_04_u:413": "RV_04.018.02.2 bahūni me akṛtā kartvāni yudhyai tvena saṃ tvena pṛchai",
  "GV01rv_04_u:414": "RV_04.018.03.1 parāyatīm mātaram anv acaṣṭa na nānu gāny anu nū gamāni",
  "GV01rv_04_u:415": "RV_04.018.03.2 tvaṣṭur gṛhe apibat somam indraḥ śatadhanyaṃ camvoḥ sutasya",
  "GV01rv_04_u:416": "RV_04.018.04.1 kiṃ sa ṛdhak kṛṇavad yaṃ sahasram māso jabhāra śaradaś ca pūrvīḥ",
  "GV01rv_04_u:417": "RV_04.018.04.2 nahī nv asya pratimānam asty antar jāteṣūta ye janitvāḥ",
  "GV01rv_04_u:418": "RV_04.018.05.1 avadyam iva manyamānā guhākar indram mātā vīryeṇā nyṝṣṭam",
  "GV01rv_04_u:419": "RV_04.018.05.2 athod asthāt svayam atkaṃ vasāna ā rodasī apṛṇāj jāyamānaḥ",
  "GV01rv_04_u:420": "RV_04.018.06.1 etā arṣanty alalābhavantīr ṛtāvarīr iva saṃkrośamānāḥ",
  "GV01rv_04_u:421": "RV_04.018.06.2 etā vi pṛcha kim idam bhananti kam āpo adrim paridhiṃ rujanti",
  "GV01rv_04_u:422": "RV_04.018.07.1 kim u ṣvid asmai nivido bhanantendrasyāvadyaṃ didhiṣanta āpaḥ",
  "GV01rv_04_u:423": "RV_04.018.07.2 mamaitān putro mahatā vadhena vṛtraṃ jaghanvāṃ asṛjad vi sindhūn",
  "GV01rv_04_u:424": "RV_04.018.08.1 mamac cana tvā yuvatiḥ parāsa mamac cana tvā kuṣavā jagāra",
  "GV01rv_04_u:425": "RV_04.018.08.2 mamac cid āpaḥ śiśave mamṛḍyur mamac cid indraḥ sahasod atiṣṭhat",
  "GV01rv_04_u:426": "RV_04.018.09.1 mamac cana te maghavan vyaṃso nivividhvāṃ apa hanū jaghāna",
  "GV01rv_04_u:427": "RV_04.018.09.2 adhā nividdha uttaro babhūvāñ chiro dāsasya sam piṇak vadhena",
  "GV01rv_04_u:428": "RV_04.018.10.1 gṛṣṭiḥ sasūva sthaviraṃ tavāgām anādhṛṣyaṃ vṛṣabhaṃ tumram indram",
  "GV01rv_04_u:429": "RV_04.018.10.2 arīḷhaṃ vatsaṃ carathāya mātā svayaṃ gātuṃ tanva ichamānam",
  "GV01rv_04_u:430": "RV_04.018.11.1 uta mātā mahiṣam anv avenad amī tvā jahati putra devāḥ",
  "GV01rv_04_u:431": "RV_04.018.11.2 athābravīd vṛtram indro haniṣyan sakhe viṣṇo vitaraṃ vi kramasva",
  "GV01rv_04_u:432": "RV_04.018.12.1 kas te mātaraṃ vidhavām acakrac chayuṃ kas tvām ajighāṃsac carantam",
  "GV01rv_04_u:433": "RV_04.018.12.2 kas te devo adhi mārḍīka āsīd yat prākṣiṇāḥ pitaram pādagṛhya",
  "GV01rv_04_u:434": "RV_04.018.13.1 avartyā śuna āntrāṇi pece na deveṣu vivide marḍitāram",
  "GV01rv_04_u:435": "RV_04.018.13.2 apaśyaṃ jāyām amahīyamānām adhā me śyeno madhv ā jabhāra",
  "GV01rv_04_u:436": "RV_04.019.01.1 evā tvām indra vajrinn atra viśve devāsaḥ suhavāsa ūmāḥ",
  "GV01rv_04_u:437": "RV_04.019.01.2 mahām ubhe rodasī vṛddham ṛṣvaṃ nir ekam id vṛṇate vṛtrahatye",
  "GV01rv_04_u:438": "RV_04.019.02.1 avāsṛjanta jivrayo na devā bhuvaḥ samrāḷ indra satyayoniḥ",
  "GV01rv_04_u:439": "RV_04.019.02.2 ahann ahim pariśayānam arṇaḥ pra vartanīr arado viśvadhenāḥ",
  "GV01rv_04_u:440": "RV_04.019.03.1 atṛpṇuvantaṃ viyatam abudhyam abudhyamānaṃ suṣupāṇam indra",
  "GV01rv_04_u:441": "RV_04.019.03.2 sapta prati pravata āśayānam ahiṃ vajreṇa vi riṇā aparvan",
  "GV01rv_04_u:442": "RV_04.019.04.1 akṣodayac chavasā kṣāma budhnaṃ vār ṇa vātas taviṣībhir indraḥ",
  "GV01rv_04_u:443": "RV_04.019.04.2 dṛḷhāny aubhnād uśamāna ojo 'vābhinat kakubhaḥ parvatānām",
  "GV01rv_04_u:444": "RV_04.019.05.1 abhi pra dadrur janayo na garbhaṃ rathā iva pra yayuḥ sākam adrayaḥ",
  "GV01rv_04_u:445": "RV_04.019.05.2 atarpayo visṛta ubja ūrmīn tvaṃ vṛtāṃ ariṇā indra sindhūn",
  "GV01rv_04_u:446": "RV_04.019.06.1 tvam mahīm avaniṃ viśvadhenāṃ turvītaye vayyāya kṣarantīm",
  "GV01rv_04_u:447": "RV_04.019.06.2 aramayo namasaijad arṇaḥ sutaraṇāṃ akṛṇor indra sindhūn",
  "GV01rv_04_u:448": "RV_04.019.07.1 prāgruvo nabhanvo na vakvā dhvasrā apinvad yuvatīr ṛtajñāḥ",
  "GV01rv_04_u:449": "RV_04.019.07.2 dhanvāny ajrāṃ apṛṇak tṛṣāṇāṃ adhog indra staryo daṃsupatnīḥ",
  "GV01rv_04_u:450": "RV_04.019.08.1 pūrvīr uṣasaḥ śaradaś ca gūrtā vṛtraṃ jaghanvāṃ asṛjad vi sindhūn",
  "GV01rv_04_u:451": "RV_04.019.08.2 pariṣṭhitā atṛṇad badbadhānāḥ sīrā indraḥ sravitave pṛthivyā",
  "GV01rv_04_u:452": "RV_04.019.09.1 vamrībhiḥ putram agruvo adānaṃ niveśanād dhariva ā jabhartha",
  "GV01rv_04_u:453": "RV_04.019.09.2 vy andho akhyad ahim ādadāno nir bhūd ukhachit sam aranta parva",
  "GV01rv_04_u:454": "RV_04.019.10.1 pra te pūrvāṇi karaṇāni viprāvidvāṃ āha viduṣe karāṃsi",
  "GV01rv_04_u:455": "RV_04.019.10.2 yathā-yathā vṛṣṇyāni svagūrtāpāṃsi rājan naryāviveṣīḥ",
  "GV01rv_04_u:456": "RV_04.019.11.1 nū ṣṭuta indra nū gṛṇāna iṣaṃ jaritre nadyo na pīpeḥ",
  "GV01rv_04_u:457": "RV_04.019.11.2 akāri te harivo brahma navyaṃ dhiyā syāma rathyaḥ sadāsāḥ",
  "GV01rv_04_u:458": "RV_04.020.01.1 ā na indro dūrād ā na āsād abhiṣṭikṛd avase yāsad ugraḥ",
  "GV01rv_04_u:459": "RV_04.020.01.2 ojiṣṭhebhir nṛpatir vajrabāhuḥ saṃge samatsu turvaṇiḥ pṛtanyūn",
  "GV01rv_04_u:460": "RV_04.020.02.1 ā na indro haribhir yātv achārvācīno 'vase rādhase ca",
  "GV01rv_04_u:461": "RV_04.020.02.2 tiṣṭhāti vajrī maghavā virapśīmaṃ yajñam anu no vājasātau",
  "GV01rv_04_u:462": "RV_04.020.03.1 imaṃ yajñaṃ tvam asmākam indra puro dadhat saniṣyasi kratuṃ naḥ",
  "GV01rv_04_u:463": "RV_04.020.03.2 śvaghnīva vajrin sanaye dhanānāṃ tvayā vayam arya ājiṃ jayema",
  "GV01rv_04_u:464": "RV_04.020.04.1 uśann u ṣu ṇaḥ sumanā upāke somasya nu suṣutasya svadhāvaḥ",
  "GV01rv_04_u:465": "RV_04.020.04.2 pā indra pratibhṛtasya madhvaḥ sam andhasā mamadaḥ pṛṣṭhyena",
  "GV01rv_04_u:466": "RV_04.020.05.1 vi yo rarapśa ṛṣibhir navebhir vṛkṣo na pakvaḥ sṛṇyo na jetā",
  "GV01rv_04_u:467": "RV_04.020.05.2 maryo na yoṣām abhi manyamāno 'chā vivakmi puruhūtam indram",
  "GV01rv_04_u:468": "RV_04.020.06.1 girir na yaḥ svatavām ṛṣva indraḥ sanād eva sahase jāta ugraḥ",
  "GV01rv_04_u:469": "RV_04.020.06.2 ādartā vajraṃ sthaviraṃ na bhīma udneva kośaṃ vasunā nyṝṣṭam",
  "GV01rv_04_u:470": "RV_04.020.07.1 na yasya vartā januṣā nv asti na rādhasa āmarītā maghasya",
  "GV01rv_04_u:471": "RV_04.020.07.2 udvāvṛṣāṇas taviṣīva ugrāsmabhyaṃ daddhi puruhūta rāyaḥ",
  "GV01rv_04_u:472": "RV_04.020.08.1 īkṣe rāyaḥ kṣayasya carṣaṇīnām uta vrajam apavartāsi gonām",
  "GV01rv_04_u:473": "RV_04.020.08.2 śikṣānaraḥ samitheṣu prahāvān vasvo rāśim abhinetāsi bhūrim",
  "GV01rv_04_u:474": "RV_04.020.09.1 kayā tac chṛṇve śacyā śaciṣṭho yayā kṛṇoti muhu kā cid ṛṣvaḥ",
  "GV01rv_04_u:475": "RV_04.020.09.2 puru dāśuṣe vicayiṣṭho aṃho 'thā dadhāti draviṇaṃ jaritre",
  "GV01rv_04_u:476": "RV_04.020.10.1 mā no mardhīr ā bharā daddhi tan naḥ pra dāśuṣe dātave bhūri yat te",
  "GV01rv_04_u:477": "RV_04.020.10.2 navye deṣṇe śaste asmin ta ukthe pra bravāma vayam indra stuvantaḥ",
  "GV01rv_04_u:478": "RV_04.020.11.1 nū ṣṭuta indra nū gṛṇāna iṣaṃ jaritre nadyo na pīpeḥ",
  "GV01rv_04_u:479": "RV_04.020.11.2 akāri te harivo brahma navyaṃ dhiyā syāma rathyaḥ sadāsāḥ",
  "GV01rv_04_u:480": "RV_04.021.01.1 ā yātv indro 'vasa upa na iha stutaḥ sadhamād astu śūraḥ",
  "GV01rv_04_u:481": "RV_04.021.01.2 vāvṛdhānas taviṣīr yasya pūrvīr dyaur na kṣatram abhibhūti puṣyāt",
  "GV01rv_04_u:482": "RV_04.021.02.1 tasyed iha stavatha vṛṣṇyāni tuvidyumnasya tuvirādhaso nṝn",
  "GV01rv_04_u:483": "RV_04.021.02.2 yasya kratur vidathyo na samrāṭ sāhvān tarutro abhy asti kṛṣṭīḥ",
  "GV01rv_04_u:484": "RV_04.021.03.1 ā yātv indro diva ā pṛthivyā makṣū samudrād uta vā purīṣāt",
  "GV01rv_04_u:485": "RV_04.021.03.2 svarṇarād avase no marutvān parāvato vā sadanād ṛtasya",
  "GV01rv_04_u:486": "RV_04.021.04.1 sthūrasya rāyo bṛhato ya īśe tam u ṣṭavāma vidatheṣv indram",
  "GV01rv_04_u:487": "RV_04.021.04.2 yo vāyunā jayati gomatīṣu pra dhṛṣṇuyā nayati vasyo acha",
  "GV01rv_04_u:488": "RV_04.021.05.1 upa yo namo namasi stabhāyann iyarti vācaṃ janayan yajadhyai",
  "GV01rv_04_u:489": "RV_04.021.05.2 ṛñjasānaḥ puruvāra ukthair endraṃ kṛṇvīta sadaneṣu hotā",
  "GV01rv_04_u:490": "RV_04.021.06.1 dhiṣā yadi dhiṣaṇyantaḥ saraṇyān sadanto adrim auśijasya gohe",
  "GV01rv_04_u:491": "RV_04.021.06.2 ā duroṣāḥ pāstyasya hotā yo no mahān saṃvaraṇeṣu vahniḥ",
  "GV01rv_04_u:492": "RV_04.021.07.1 satrā yad īm bhārvarasya vṛṣṇaḥ siṣakti śuṣma stuvate bharāya",
  "GV01rv_04_u:493": "RV_04.021.07.2 guhā yad īm auśijasya gohe pra yad dhiye prāyase madāya",
  "GV01rv_04_u:494": "RV_04.021.08.1 vi yad varāṃsi parvatasya vṛṇve payobhir jinve apāṃ javāṃsi",
  "GV01rv_04_u:495": "RV_04.021.08.2 vidad gaurasya gavayasya gohe yadī vājāya sudhyo vahanti",
  "GV01rv_04_u:496": "RV_04.021.09.1 bhadrā te hastā sukṛtota pāṇī prayantārā stuvate rādha indra",
  "GV01rv_04_u:497": "RV_04.021.09.2 kā te niṣattiḥ kim u no mamatsi kiṃ nod-ud u harṣase dātavā u",
  "GV01rv_04_u:498": "RV_04.021.10.1 evā vasva indraḥ satyaḥ samrāḍ ḍhantā vṛtraṃ varivaḥ pūrave kaḥ",
  "GV01rv_04_u:499": "RV_04.021.10.2 puruṣṭuta kratvā naḥ śagdhi rāyo bhakṣīya te 'vaso daivyasya",
  "GV01rv_04_u:500": "RV_04.021.11.1 nū ṣṭuta indra nū gṛṇāna iṣaṃ jaritre nadyo na pīpeḥ",
  "GV01rv_04_u:501": "RV_04.021.11.2 akāri te harivo brahma navyaṃ dhiyā syāma rathyaḥ sadāsāḥ",
  "GV01rv_04_u:502": "RV_04.022.01.1 yan na indro jujuṣe yac ca vaṣṭi tan no mahān karati śuṣmy ā cit",
  "GV01rv_04_u:503": "RV_04.022.01.2 brahma stomam maghavā somam ukthā yo aśmānaṃ śavasā bibhrad eti",
  "GV01rv_04_u:504": "RV_04.022.02.1 vṛṣā vṛṣandhiṃ caturaśrim asyann ugro bāhubhyāṃ nṛtamaḥ śacīvān",
  "GV01rv_04_u:505": "RV_04.022.02.2 śriye paruṣṇīm uṣamāṇa ūrṇāṃ yasyāḥ parvāṇi sakhyāya vivye",
  "GV01rv_04_u:506": "RV_04.022.03.1 yo devo devatamo jāyamāno maho vājebhir mahadbhiś ca śuṣmaiḥ",
  "GV01rv_04_u:507": "RV_04.022.03.2 dadhāno vajram bāhvor uśantaṃ dyām amena rejayat pra bhūma",
  "GV01rv_04_u:508": "RV_04.022.04.1 viśvā rodhāṃsi pravataś ca pūrvīr dyaur ṛṣvāj janiman rejata kṣāḥ",
  "GV01rv_04_u:509": "RV_04.022.04.2 ā mātarā bharati śuṣmy ā gor nṛvat parijman nonuvanta vātāḥ",
  "GV01rv_04_u:510": "RV_04.022.05.1 tā tū ta indra mahato mahāni viśveṣv it savaneṣu pravācyā",
  "GV01rv_04_u:511": "RV_04.022.05.2 yac chūra dhṛṣṇo dhṛṣatā dadhṛṣvān ahiṃ vajreṇa śavasāviveṣīḥ",
  "GV01rv_04_u:512": "RV_04.022.06.1 tā tū te satyā tuvinṛmṇa viśvā pra dhenavaḥ sisrate vṛṣṇa ūdhnaḥ",
  "GV01rv_04_u:513": "RV_04.022.06.2 adhā ha tvad vṛṣamaṇo bhiyānāḥ pra sindhavo javasā cakramanta",
  "GV01rv_04_u:514": "RV_04.022.07.1 atrāha te harivas tā u devīr avobhir indra stavanta svasāraḥ",
  "GV01rv_04_u:515": "RV_04.022.07.2 yat sīm anu pra muco badbadhānā dīrghām anu prasitiṃ syandayadhyai",
  "GV01rv_04_u:516": "RV_04.022.08.1 pipīḷe aṃśur madyo na sindhur ā tvā śamī śaśamānasya śaktiḥ",
  "GV01rv_04_u:517": "RV_04.022.08.2 asmadryak chuśucānasya yamyā āśur na raśmiṃ tuvyojasaṃ goḥ",
  "GV01rv_04_u:518": "RV_04.022.09.1 asme varṣiṣṭhā kṛṇuhi jyeṣṭhā nṛmṇāni satrā sahure sahāṃsi",
  "GV01rv_04_u:519": "RV_04.022.09.2 asmabhyaṃ vṛtrā suhanāni randhi jahi vadhar vanuṣo martyasya",
  "GV01rv_04_u:520": "RV_04.022.10.1 asmākam it su śṛṇuhi tvam indrāsmabhyaṃ citrāṃ upa māhi vājān",
  "GV01rv_04_u:521": "RV_04.022.10.2 asmabhyaṃ viśvā iṣaṇaḥ puraṃdhīr asmākaṃ su maghavan bodhi godāḥ",
  "GV01rv_04_u:522": "RV_04.022.11.1 nū ṣṭuta indra nū gṛṇāna iṣaṃ jaritre nadyo na pīpeḥ",
  "GV01rv_04_u:523": "RV_04.022.11.2 akāri te harivo brahma navyaṃ dhiyā syāma rathyaḥ sadāsāḥ",
  "GV01rv_04_u:524": "RV_04.023.01.1 kathā mahām avṛdhat kasya hotur yajñaṃ juṣāṇo abhi somam ūdhaḥ",
  "GV01rv_04_u:525": "RV_04.023.01.2 pibann uśāno juṣamāṇo andho vavakṣa ṛṣvaḥ śucate dhanāya",
  "GV01rv_04_u:526": "RV_04.023.02.1 ko asya vīraḥ sadhamādam āpa sam ānaṃśa sumatibhiḥ ko asya",
  "GV01rv_04_u:527": "RV_04.023.02.2 kad asya citraṃ cikite kad ūtī vṛdhe bhuvac chaśamānasya yajyoḥ",
  "GV01rv_04_u:528": "RV_04.023.03.1 kathā śṛṇoti hūyamānam indraḥ kathā śṛṇvann avasām asya veda",
  "GV01rv_04_u:529": "RV_04.023.03.2 kā asya pūrvīr upamātayo ha kathainam āhuḥ papuriṃ jaritre",
  "GV01rv_04_u:530": "RV_04.023.04.1 kathā sabādhaḥ śaśamāno asya naśad abhi draviṇaṃ dīdhyānaḥ",
  "GV01rv_04_u:531": "RV_04.023.04.2 devo bhuvan navedā ma ṛtānāṃ namo jagṛbhvāṃ abhi yaj jujoṣat",
  "GV01rv_04_u:532": "RV_04.023.05.1 kathā kad asyā uṣaso vyuṣṭau devo martasya sakhyaṃ jujoṣa",
  "GV01rv_04_u:533": "RV_04.023.05.2 kathā kad asya sakhyaṃ sakhibhyo ye asmin kāmaṃ suyujaṃ tatasre",
  "GV01rv_04_u:534": "RV_04.023.06.1 kim ād amatraṃ sakhyaṃ sakhibhyaḥ kadā nu te bhrātram pra bravāma",
  "GV01rv_04_u:535": "RV_04.023.06.2 śriye sudṛśo vapur asya sargāḥ svar ṇa citratamam iṣa ā goḥ",
  "GV01rv_04_u:536": "RV_04.023.07.1 druhaṃ jighāṃsan dhvarasam anindrāṃ tetikte tigmā tujase anīkā",
  "GV01rv_04_u:537": "RV_04.023.07.2 ṛṇā cid yatra ṛṇayā na ugro dūre ajñātā uṣaso babādhe",
  "GV01rv_04_u:538": "RV_04.023.08.1 ṛtasya hi śurudhaḥ santi pūrvīr ṛtasya dhītir vṛjināni hanti",
  "GV01rv_04_u:539": "RV_04.023.08.2 ṛtasya śloko badhirā tatarda karṇā budhānaḥ śucamāna āyoḥ",
  "GV01rv_04_u:540": "RV_04.023.09.1 ṛtasya dṛḷhā dharuṇāni santi purūṇi candrā vapuṣe vapūṃṣi",
  "GV01rv_04_u:541": "RV_04.023.09.2 ṛtena dīrgham iṣaṇanta pṛkṣa ṛtena gāva ṛtam ā viveśuḥ",
  "GV01rv_04_u:542": "RV_04.023.10.1 ṛtaṃ yemāna ṛtam id vanoty ṛtasya śuṣmas turayā u gavyuḥ",
  "GV01rv_04_u:543": "RV_04.023.10.2 ṛtāya pṛthvī bahule gabhīre ṛtāya dhenū parame duhāte",
  "GV01rv_04_u:544": "RV_04.023.11.1 nū ṣṭuta indra nū gṛṇāna iṣaṃ jaritre nadyo na pīpeḥ",
  "GV01rv_04_u:545": "RV_04.023.11.2 akāri te harivo brahma navyaṃ dhiyā syāma rathyaḥ sadāsāḥ",
  "GV01rv_04_u:546": "RV_04.024.01.1 kā suṣṭutiḥ śavasaḥ sūnum indram arvācīnaṃ rādhasa ā vavartat",
  "GV01rv_04_u:547": "RV_04.024.01.2 dadir hi vīro gṛṇate vasūni sa gopatir niṣṣidhāṃ no janāsaḥ",
  "GV01rv_04_u:548": "RV_04.024.02.1 sa vṛtrahatye havyaḥ sa īḍyaḥ sa suṣṭuta indraḥ satyarādhāḥ",
  "GV01rv_04_u:549": "RV_04.024.02.2 sa yāmann ā maghavā martyāya brahmaṇyate suṣvaye varivo dhāt",
  "GV01rv_04_u:550": "RV_04.024.03.1 tam in naro vi hvayante samīke ririkvāṃsas tanvaḥ kṛṇvata trām",
  "GV01rv_04_u:551": "RV_04.024.03.2 mitho yat tyāgam ubhayāso agman naras tokasya tanayasya sātau",
  "GV01rv_04_u:552": "RV_04.024.04.1 kratūyanti kṣitayo yoga ugrāśuṣāṇāso mitho arṇasātau",
  "GV01rv_04_u:553": "RV_04.024.04.2 saṃ yad viśo 'vavṛtranta yudhmā ād in nema indrayante abhīke",
  "GV01rv_04_u:554": "RV_04.024.05.1 ād id dha nema indriyaṃ yajanta ād it paktiḥ puroḷāśaṃ riricyāt",
  "GV01rv_04_u:555": "RV_04.024.05.2 ād it somo vi papṛcyād asuṣvīn ād ij jujoṣa vṛṣabhaṃ yajadhyai",
  "GV01rv_04_u:556": "RV_04.024.06.1 kṛṇoty asmai varivo ya itthendrāya somam uśate sunoti",
  "GV01rv_04_u:557": "RV_04.024.06.2 sadhrīcīnena manasāvivenan tam it sakhāyaṃ kṛṇute samatsu",
  "GV01rv_04_u:558": "RV_04.024.07.1 ya indrāya sunavat somam adya pacāt paktīr uta bhṛjjāti dhānāḥ",
  "GV01rv_04_u:559": "RV_04.024.07.2 prati manāyor ucathāni haryan tasmin dadhad vṛṣaṇaṃ śuṣmam indraḥ",
  "GV01rv_04_u:560": "RV_04.024.08.1 yadā samaryaṃ vy aced ṛghāvā dīrghaṃ yad ājim abhy akhyad aryaḥ",
  "GV01rv_04_u:561": "RV_04.024.08.2 acikradad vṛṣaṇam patny achā duroṇa ā niśitaṃ somasudbhiḥ",
  "GV01rv_04_u:562": "RV_04.024.09.1 bhūyasā vasnam acarat kanīyo 'vikrīto akāniṣam punar yan",
  "GV01rv_04_u:563": "RV_04.024.09.2 sa bhūyasā kanīyo nārirecīd dīnā dakṣā vi duhanti pra vāṇam",
  "GV01rv_04_u:564": "RV_04.024.10.1 ka imaṃ daśabhir mamendraṃ krīṇāti dhenubhiḥ",
  "GV01rv_04_u:565": "RV_04.024.10.2 yadā vṛtrāṇi jaṅghanad athainam me punar dadat",
  "GV01rv_04_u:566": "RV_04.024.11.1 nū ṣṭuta indra nū gṛṇāna iṣaṃ jaritre nadyo na pīpeḥ",
  "GV01rv_04_u:567": "RV_04.024.11.2 akāri te harivo brahma navyaṃ dhiyā syāma rathyaḥ sadāsāḥ",
  "GV01rv_04_u:568": "RV_04.025.01.1 ko adya naryo devakāma uśann indrasya sakhyaṃ jujoṣa",
  "GV01rv_04_u:569": "RV_04.025.01.2 ko vā mahe 'vase pāryāya samiddhe agnau sutasoma īṭṭe",
  "GV01rv_04_u:570": "RV_04.025.02.1 ko nānāma vacasā somyāya manāyur vā bhavati vasta usrāḥ",
  "GV01rv_04_u:571": "RV_04.025.02.2 ka indrasya yujyaṃ kaḥ sakhitvaṃ ko bhrātraṃ vaṣṭi kavaye ka ūtī",
  "GV01rv_04_u:572": "RV_04.025.03.1 ko devānām avo adyā vṛṇīte ka ādityāṃ aditiṃ jyotir īṭṭe",
  "GV01rv_04_u:573": "RV_04.025.03.2 kasyāśvināv indro agniḥ sutasyāṃśoḥ pibanti manasāvivenam",
  "GV01rv_04_u:574": "RV_04.025.04.1 tasmā agnir bhārataḥ śarma yaṃsaj jyok paśyāt sūryam uccarantam",
  "GV01rv_04_u:575": "RV_04.025.04.2 ya indrāya sunavāmety āha nare naryāya nṛtamāya nṛṇām",
  "GV01rv_04_u:576": "RV_04.025.05.1 na taṃ jinanti bahavo na dabhrā urv asmā aditiḥ śarma yaṃsat",
  "GV01rv_04_u:577": "RV_04.025.05.2 priyaḥ sukṛt priya indre manāyuḥ priyaḥ suprāvīḥ priyo asya somī",
  "GV01rv_04_u:578": "RV_04.025.06.1 suprāvyaḥ prāśuṣāḷ eṣa vīraḥ suṣveḥ paktiṃ kṛṇute kevalendraḥ",
  "GV01rv_04_u:579": "RV_04.025.06.2 nāsuṣver āpir na sakhā na jāmir duṣprāvyo 'vahanted avācaḥ",
  "GV01rv_04_u:580": "RV_04.025.07.1 na revatā paṇinā sakhyam indro 'sunvatā sutapāḥ saṃ gṛṇīte",
  "GV01rv_04_u:581": "RV_04.025.07.2 āsya vedaḥ khidati hanti nagnaṃ vi suṣvaye paktaye kevalo bhūt",
  "GV01rv_04_u:582": "RV_04.025.08.1 indram pare 'vare madhyamāsa indraṃ yānto 'vasitāsa indram",
  "GV01rv_04_u:583": "RV_04.025.08.2 indraṃ kṣiyanta uta yudhyamānā indraṃ naro vājayanto havante",
  "GV01rv_04_u:584": "RV_04.026.01.1 aham manur abhavaṃ sūryaś cāhaṃ kakṣīvām ṛṣir asmi vipraḥ",
  "GV01rv_04_u:585": "RV_04.026.01.2 ahaṃ kutsam ārjuneyaṃ ny ṝñje 'haṃ kavir uśanā paśyatā mā",
  "GV01rv_04_u:586": "RV_04.026.02.1 aham bhūmim adadām āryāyāhaṃ vṛṣṭiṃ dāśuṣe martyāya",
  "GV01rv_04_u:587": "RV_04.026.02.2 aham apo anayaṃ vāvaśānā mama devāso anu ketam āyan",
  "GV01rv_04_u:588": "RV_04.026.03.1 aham puro mandasāno vy airaṃ nava sākaṃ navatīḥ śambarasya",
  "GV01rv_04_u:589": "RV_04.026.03.2 śatatamaṃ veśyaṃ sarvatātā divodāsam atithigvaṃ yad āvam",
  "GV01rv_04_u:590": "RV_04.026.04.1 pra su ṣa vibhyo maruto vir astu pra śyenaḥ śyenebhya āśupatvā",
  "GV01rv_04_u:591": "RV_04.026.04.2 acakrayā yat svadhayā suparṇo havyam bharan manave devajuṣṭam",
  "GV01rv_04_u:592": "RV_04.026.05.1 bharad yadi vir ato vevijānaḥ pathoruṇā manojavā asarji",
  "GV01rv_04_u:593": "RV_04.026.05.2 tūyaṃ yayau madhunā somyenota śravo vivide śyeno atra",
  "GV01rv_04_u:594": "RV_04.026.06.1 ṛjīpī śyeno dadamāno aṃśum parāvataḥ śakuno mandram madam",
  "GV01rv_04_u:595": "RV_04.026.06.2 somam bharad dādṛhāṇo devāvān divo amuṣmād uttarād ādāya",
  "GV01rv_04_u:596": "RV_04.026.07.1 ādāya śyeno abharat somaṃ sahasraṃ savāṃ ayutaṃ ca sākam",
  "GV01rv_04_u:597": "RV_04.026.07.2 atrā puraṃdhir ajahād arātīr made somasya mūrā amūraḥ",
  "GV01rv_04_u:598": "RV_04.027.01.1 garbhe nu sann anv eṣām avedam ahaṃ devānāṃ janimāni viśvā",
  "GV01rv_04_u:599": "RV_04.027.01.2 śatam mā pura āyasīr arakṣann adha śyeno javasā nir adīyam",
  "GV01rv_04_u:600": "RV_04.027.02.1 na ghā sa mām apa joṣaṃ jabhārābhīm āsa tvakṣasā vīryeṇa",
  "GV01rv_04_u:601": "RV_04.027.02.2 īrmā puraṃdhir ajahād arātīr uta vātāṃ atarac chūśuvānaḥ",
  "GV01rv_04_u:602": "RV_04.027.03.1 ava yac chyeno asvanīd adha dyor vi yad yadi vāta ūhuḥ puraṃdhim",
  "GV01rv_04_u:603": "RV_04.027.03.2 sṛjad yad asmā ava ha kṣipaj jyāṃ kṛśānur astā manasā bhuraṇyan",
  "GV01rv_04_u:604": "RV_04.027.04.1 ṛjipya īm indrāvato na bhujyuṃ śyeno jabhāra bṛhato adhi ṣṇoḥ",
  "GV01rv_04_u:605": "RV_04.027.04.2 antaḥ patat patatry asya parṇam adha yāmani prasitasya tad veḥ",
  "GV01rv_04_u:606": "RV_04.027.05.1 adha śvetaṃ kalaśaṃ gobhir aktam āpipyānam maghavā śukram andhaḥ",
  "GV01rv_04_u:607": "RV_04.027.05.2 adhvaryubhiḥ prayatam madhvo agram indro madāya prati dhat pibadhyai śūro madāya prati dhat pibadhyai",
  "GV01rv_04_u:608": "RV_04.028.01.1 tvā yujā tava tat soma sakhya indro apo manave sasrutas kaḥ",
  "GV01rv_04_u:609": "RV_04.028.01.2 ahann ahim ariṇāt sapta sindhūn apāvṛṇod apihiteva khāni",
  "GV01rv_04_u:610": "RV_04.028.02.1 tvā yujā ni khidat sūryasyendraś cakraṃ sahasā sadya indo",
  "GV01rv_04_u:611": "RV_04.028.02.2 adhi ṣṇunā bṛhatā vartamānam maho druho apa viśvāyu dhāyi",
  "GV01rv_04_u:612": "RV_04.028.03.1 ahann indro adahad agnir indo purā dasyūn madhyaṃdinād abhīke",
  "GV01rv_04_u:613": "RV_04.028.03.2 durge duroṇe kratvā na yātām purū sahasrā śarvā ni barhīt",
  "GV01rv_04_u:614": "RV_04.028.04.1 viśvasmāt sīm adhamāṃ indra dasyūn viśo dāsīr akṛṇor apraśastāḥ",
  "GV01rv_04_u:615": "RV_04.028.04.2 abādhethām amṛṇataṃ ni śatrūn avindethām apacitiṃ vadhatraiḥ",
  "GV01rv_04_u:616": "RV_04.028.05.1 evā satyam maghavānā yuvaṃ tad indraś ca somorvam aśvyaṃ goḥ",
  "GV01rv_04_u:617": "RV_04.028.05.2 ādardṛtam apihitāny aśnā riricathuḥ kṣāś cit tatṛdānā",
  "GV01rv_04_u:618": "RV_04.029.01.1 ā na stuta upa vājebhir ūtī indra yāhi haribhir mandasānaḥ",
  "GV01rv_04_u:619": "RV_04.029.01.2 tiraś cid aryaḥ savanā purūṇy āṅgūṣebhir gṛṇānaḥ satyarādhāḥ",
  "GV01rv_04_u:620": "RV_04.029.02.1 ā hi ṣmā yāti naryaś cikitvān hūyamānaḥ sotṛbhir upa yajñam",
  "GV01rv_04_u:621": "RV_04.029.02.2 svaśvo yo abhīrur manyamānaḥ suṣvāṇebhir madati saṃ ha vīraiḥ",
  "GV01rv_04_u:622": "RV_04.029.03.1 śrāvayed asya karṇā vājayadhyai juṣṭām anu pra diśam mandayadhyai",
  "GV01rv_04_u:623": "RV_04.029.03.2 udvāvṛṣāṇo rādhase tuviṣmān karan na indraḥ sutīrthābhayaṃ ca",
  "GV01rv_04_u:624": "RV_04.029.04.1 achā yo gantā nādhamānam ūtī itthā vipraṃ havamānaṃ gṛṇantam",
  "GV01rv_04_u:625": "RV_04.029.04.2 upa tmani dadhāno dhury āśūn sahasrāṇi śatāni vajrabāhuḥ",
  "GV01rv_04_u:626": "RV_04.029.05.1 tvotāso maghavann indra viprā vayaṃ te syāma sūrayo gṛṇantaḥ",
  "GV01rv_04_u:627": "RV_04.029.05.2 bhejānāso bṛhaddivasya rāya ākāyyasya dāvane purukṣoḥ",
  "GV01rv_04_u:628": "RV_04.030.01.1 nakir indra tvad uttaro na jyāyāṃ asti vṛtrahan",
  "GV01rv_04_u:629": "RV_04.030.01.2 nakir evā yathā tvam",
  "GV01rv_04_u:630": "RV_04.030.02.1 satrā te anu kṛṣṭayo viśvā cakreva vāvṛtuḥ",
  "GV01rv_04_u:631": "RV_04.030.02.2 satrā mahāṃ asi śrutaḥ",
  "GV01rv_04_u:632": "RV_04.030.03.1 viśve caned anā tvā devāsa indra yuyudhuḥ",
  "GV01rv_04_u:633": "RV_04.030.03.2 yad ahā naktam ātiraḥ",
  "GV01rv_04_u:634": "RV_04.030.04.1 yatrota bādhitebhyaś cakraṃ kutsāya yudhyate",
  "GV01rv_04_u:635": "RV_04.030.04.2 muṣāya indra sūryam",
  "GV01rv_04_u:636": "RV_04.030.05.1 yatra devām ṛghāyato viśvāṃ ayudhya eka it",
  "GV01rv_04_u:637": "RV_04.030.05.2 tvam indra vanūṃr ahan",
  "GV01rv_04_u:638": "RV_04.030.06.1 yatrota martyāya kam ariṇā indra sūryam",
  "GV01rv_04_u:639": "RV_04.030.06.2 prāvaḥ śacībhir etaśam",
  "GV01rv_04_u:640": "RV_04.030.07.1 kim ād utāsi vṛtrahan maghavan manyumattamaḥ",
  "GV01rv_04_u:641": "RV_04.030.07.2 atrāha dānum ātiraḥ",
  "GV01rv_04_u:642": "RV_04.030.08.1 etad ghed uta vīryam indra cakartha pauṃsyam",
  "GV01rv_04_u:643": "RV_04.030.08.2 striyaṃ yad durhaṇāyuvaṃ vadhīr duhitaraṃ divaḥ",
  "GV01rv_04_u:644": "RV_04.030.09.1 divaś cid ghā duhitaram mahān mahīyamānām",
  "GV01rv_04_u:645": "RV_04.030.09.2 uṣāsam indra sam piṇak",
  "GV01rv_04_u:646": "RV_04.030.10.1 apoṣā anasaḥ sarat sampiṣṭād aha bibhyuṣī",
  "GV01rv_04_u:647": "RV_04.030.10.2 ni yat sīṃ śiśnathad vṛṣā",
  "GV01rv_04_u:648": "RV_04.030.11.1 etad asyā anaḥ śaye susampiṣṭaṃ vipāśy ā",
  "GV01rv_04_u:649": "RV_04.030.11.2 sasāra sīm parāvataḥ",
  "GV01rv_04_u:650": "RV_04.030.12.1 uta sindhuṃ vibālyaṃ vitasthānām adhi kṣami",
  "GV01rv_04_u:651": "RV_04.030.12.2 pari ṣṭhā indra māyayā",
  "GV01rv_04_u:652": "RV_04.030.13.1 uta śuṣṇasya dhṛṣṇuyā pra mṛkṣo abhi vedanam",
  "GV01rv_04_u:653": "RV_04.030.13.2 puro yad asya sampiṇak",
  "GV01rv_04_u:654": "RV_04.030.14.1 uta dāsaṃ kaulitaram bṛhataḥ parvatād adhi",
  "GV01rv_04_u:655": "RV_04.030.14.2 avāhann indra śambaram",
  "GV01rv_04_u:656": "RV_04.030.15.1 uta dāsasya varcinaḥ sahasrāṇi śatāvadhīḥ",
  "GV01rv_04_u:657": "RV_04.030.15.2 adhi pañca pradhīṃr iva",
  "GV01rv_04_u:658": "RV_04.030.16.1 uta tyam putram agruvaḥ parāvṛktaṃ śatakratuḥ",
  "GV01rv_04_u:659": "RV_04.030.16.2 uktheṣv indra ābhajat",
  "GV01rv_04_u:660": "RV_04.030.17.1 uta tyā turvaśāyadū asnātārā śacīpatiḥ",
  "GV01rv_04_u:661": "RV_04.030.17.2 indro vidvāṃ apārayat",
  "GV01rv_04_u:662": "RV_04.030.18.1 uta tyā sadya āryā sarayor indra pārataḥ",
  "GV01rv_04_u:663": "RV_04.030.18.2 arṇācitrarathāvadhīḥ",
  "GV01rv_04_u:664": "RV_04.030.19.1 anu dvā jahitā nayo 'ndhaṃ śroṇaṃ ca vṛtrahan",
  "GV01rv_04_u:665": "RV_04.030.19.2 na tat te sumnam aṣṭave",
  "GV01rv_04_u:666": "RV_04.030.20.1 śatam aśmanmayīnām purām indro vy āsyat",
  "GV01rv_04_u:667": "RV_04.030.20.2 divodāsāya dāśuṣe",
  "GV01rv_04_u:668": "RV_04.030.21.1 asvāpayad dabhītaye sahasrā triṃśataṃ hathaiḥ",
  "GV01rv_04_u:669": "RV_04.030.21.2 dāsānām indro māyayā",
  "GV01rv_04_u:670": "RV_04.030.22.1 sa ghed utāsi vṛtrahan samāna indra gopatiḥ",
  "GV01rv_04_u:671": "RV_04.030.22.2 yas tā viśvāni cicyuṣe",
  "GV01rv_04_u:672": "RV_04.030.23.1 uta nūnaṃ yad indriyaṃ kariṣyā indra pauṃsyam",
  "GV01rv_04_u:673": "RV_04.030.23.2 adyā nakiṣ ṭad ā minat",
  "GV01rv_04_u:674": "RV_04.030.24.1 vāmaṃ-vāmaṃ ta ādure devo dadātv aryamā",
  "GV01rv_04_u:675": "RV_04.030.24.2 vāmam pūṣā vāmam bhago vāmaṃ devaḥ karūḷatī",
  "GV01rv_04_u:676": "RV_04.031.01.1 kayā naś citra ā bhuvad ūtī sadāvṛdhaḥ sakhā",
  "GV01rv_04_u:677": "RV_04.031.01.2 kayā śaciṣṭhayā vṛtā",
  "GV01rv_04_u:678": "RV_04.031.02.1 kas tvā satyo madānām maṃhiṣṭho matsad andhasaḥ",
  "GV01rv_04_u:679": "RV_04.031.02.2 dṛḷhā cid āruje vasu",
  "GV01rv_04_u:680": "RV_04.031.03.1 abhī ṣu ṇaḥ sakhīnām avitā jaritṇām",
  "GV01rv_04_u:681": "RV_04.031.03.2 śatam bhavāsy ūtibhiḥ",
  "GV01rv_04_u:682": "RV_04.031.04.1 abhī na ā vavṛtsva cakraṃ na vṛttam arvataḥ",
  "GV01rv_04_u:683": "RV_04.031.04.2 niyudbhiś carṣaṇīnām",
  "GV01rv_04_u:684": "RV_04.031.05.1 pravatā hi kratūnām ā hā padeva gachasi",
  "GV01rv_04_u:685": "RV_04.031.05.2 abhakṣi sūrye sacā",
  "GV01rv_04_u:686": "RV_04.031.06.1 saṃ yat ta indra manyavaḥ saṃ cakrāṇi dadhanvire",
  "GV01rv_04_u:687": "RV_04.031.06.2 adha tve adha sūrye",
  "GV01rv_04_u:688": "RV_04.031.07.1 uta smā hi tvām āhur in maghavānaṃ śacīpate",
  "GV01rv_04_u:689": "RV_04.031.07.2 dātāram avidīdhayum",
  "GV01rv_04_u:690": "RV_04.031.08.1 uta smā sadya it pari śaśamānāya sunvate",
  "GV01rv_04_u:691": "RV_04.031.08.2 purū cin maṃhase vasu",
  "GV01rv_04_u:692": "RV_04.031.09.1 nahi ṣmā te śataṃ cana rādho varanta āmuraḥ",
  "GV01rv_04_u:693": "RV_04.031.09.2 na cyautnāni kariṣyataḥ",
  "GV01rv_04_u:694": "RV_04.031.10.1 asmāṃ avantu te śatam asmān sahasram ūtayaḥ",
  "GV01rv_04_u:695": "RV_04.031.10.2 asmān viśvā abhiṣṭayaḥ",
  "GV01rv_04_u:696": "RV_04.031.11.1 asmāṃ ihā vṛṇīṣva sakhyāya svastaye",
  "GV01rv_04_u:697": "RV_04.031.11.2 maho rāye divitmate",
  "GV01rv_04_u:698": "RV_04.031.12.1 asmāṃ aviḍḍhi viśvahendra rāyā parīṇasā",
  "GV01rv_04_u:699": "RV_04.031.12.2 asmān viśvābhir ūtibhiḥ",
  "GV01rv_04_u:700": "RV_04.031.13.1 asmabhyaṃ tāṃ apā vṛdhi vrajāṃ asteva gomataḥ",
  "GV01rv_04_u:701": "RV_04.031.13.2 navābhir indrotibhiḥ",
  "GV01rv_04_u:702": "RV_04.031.14.1 asmākaṃ dhṛṣṇuyā ratho dyumāṃ indrānapacyutaḥ",
  "GV01rv_04_u:703": "RV_04.031.14.2 gavyur aśvayur īyate",
  "GV01rv_04_u:704": "RV_04.031.15.1 asmākam uttamaṃ kṛdhi śravo deveṣu sūrya",
  "GV01rv_04_u:705": "RV_04.031.15.2 varṣiṣṭhaṃ dyām ivopari",
  "GV01rv_04_u:706": "RV_04.032.01.1 ā tū na indra vṛtrahann asmākam ardham ā gahi",
  "GV01rv_04_u:707": "RV_04.032.01.2 mahān mahībhir ūtibhiḥ",
  "GV01rv_04_u:708": "RV_04.032.02.1 bhṛmiś cid ghāsi tūtujir ā citra citriṇīṣv ā",
  "GV01rv_04_u:709": "RV_04.032.02.2 citraṃ kṛṇoṣy ūtaye",
  "GV01rv_04_u:710": "RV_04.032.03.1 dabhrebhiś cic chaśīyāṃsaṃ haṃsi vrādhantam ojasā",
  "GV01rv_04_u:711": "RV_04.032.03.2 sakhibhir ye tve sacā",
  "GV01rv_04_u:712": "RV_04.032.04.1 vayam indra tve sacā vayaṃ tvābhi nonumaḥ",
  "GV01rv_04_u:713": "RV_04.032.04.2 asmāṃ-asmāṃ id ud ava",
  "GV01rv_04_u:714": "RV_04.032.05.1 sa naś citrābhir adrivo 'navadyābhir ūtibhiḥ",
  "GV01rv_04_u:715": "RV_04.032.05.2 anādhṛṣṭābhir ā gahi",
  "GV01rv_04_u:716": "RV_04.032.06.1 bhūyāmo ṣu tvāvataḥ sakhāya indra gomataḥ",
  "GV01rv_04_u:717": "RV_04.032.06.2 yujo vājāya ghṛṣvaye",
  "GV01rv_04_u:718": "RV_04.032.07.1 tvaṃ hy eka īśiṣa indra vājasya gomataḥ",
  "GV01rv_04_u:719": "RV_04.032.07.2 sa no yandhi mahīm iṣam",
  "GV01rv_04_u:720": "RV_04.032.08.1 na tvā varante anyathā yad ditsasi stuto magham",
  "GV01rv_04_u:721": "RV_04.032.08.2 stotṛbhya indra girvaṇaḥ",
  "GV01rv_04_u:722": "RV_04.032.09.1 abhi tvā gotamā girānūṣata pra dāvane",
  "GV01rv_04_u:723": "RV_04.032.09.2 indra vājāya ghṛṣvaye",
  "GV01rv_04_u:724": "RV_04.032.10.1 pra te vocāma vīryā yā mandasāna ārujaḥ",
  "GV01rv_04_u:725": "RV_04.032.10.2 puro dāsīr abhītya",
  "GV01rv_04_u:726": "RV_04.032.11.1 tā te gṛṇanti vedhaso yāni cakartha pauṃsyā",
  "GV01rv_04_u:727": "RV_04.032.11.2 suteṣv indra girvaṇaḥ",
  "GV01rv_04_u:728": "RV_04.032.12.1 avīvṛdhanta gotamā indra tve stomavāhasaḥ",
  "GV01rv_04_u:729": "RV_04.032.12.2 aiṣu dhā vīravad yaśaḥ",
  "GV01rv_04_u:730": "RV_04.032.13.1 yac cid dhi śaśvatām asīndra sādhāraṇas tvam",
  "GV01rv_04_u:731": "RV_04.032.13.2 taṃ tvā vayaṃ havāmahe",
  "GV01rv_04_u:732": "RV_04.032.14.1 arvācīno vaso bhavāsme su matsvāndhasaḥ",
  "GV01rv_04_u:733": "RV_04.032.14.2 somānām indra somapāḥ",
  "GV01rv_04_u:734": "RV_04.032.15.1 asmākaṃ tvā matīnām ā stoma indra yachatu",
  "GV01rv_04_u:735": "RV_04.032.15.2 arvāg ā vartayā harī",
  "GV01rv_04_u:736": "RV_04.032.16.1 puroḷāśaṃ ca no ghaso joṣayāse giraś ca naḥ",
  "GV01rv_04_u:737": "RV_04.032.16.2 vadhūyur iva yoṣaṇām",
  "GV01rv_04_u:738": "RV_04.032.17.1 sahasraṃ vyatīnāṃ yuktānām indram īmahe",
  "GV01rv_04_u:739": "RV_04.032.17.2 śataṃ somasya khāryaḥ",
  "GV01rv_04_u:740": "RV_04.032.18.1 sahasrā te śatā vayaṃ gavām ā cyāvayāmasi",
  "GV01rv_04_u:741": "RV_04.032.18.2 asmatrā rādha etu te",
  "GV01rv_04_u:742": "RV_04.032.19.1 daśa te kalaśānāṃ hiraṇyānām adhīmahi",
  "GV01rv_04_u:743": "RV_04.032.19.2 bhūridā asi vṛtrahan",
  "GV01rv_04_u:744": "RV_04.032.20.1 bhūridā bhūri dehi no mā dabhram bhūry ā bhara",
  "GV01rv_04_u:745": "RV_04.032.20.2 bhūri ghed indra ditsasi",
  "GV01rv_04_u:746": "RV_04.032.21.1 bhūridā hy asi śrutaḥ purutrā śūra vṛtrahan",
  "GV01rv_04_u:747": "RV_04.032.21.2 ā no bhajasva rādhasi",
  "GV01rv_04_u:748": "RV_04.032.22.1 pra te babhrū vicakṣaṇa śaṃsāmi goṣaṇo napāt",
  "GV01rv_04_u:749": "RV_04.032.22.2 mābhyāṃ gā anu śiśrathaḥ",
  "GV01rv_04_u:750": "RV_04.032.23.1 kanīnakeva vidradhe nave drupade arbhake",
  "GV01rv_04_u:751": "RV_04.032.23.2 babhrū yāmeṣu śobhete",
  "GV01rv_04_u:752": "RV_04.032.24.1 aram ma usrayāmṇe 'ram anusrayāmṇe",
  "GV01rv_04_u:753": "RV_04.032.24.2 babhrū yāmeṣv asridhā",
  "GV01rv_04_u:754": "RV_04.033.01.1 pra ṛbhubhyo dūtam iva vācam iṣya upastire śvaitarīṃ dhenum īḷe",
  "GV01rv_04_u:755": "RV_04.033.01.2 ye vātajūtās taraṇibhir evaiḥ pari dyāṃ sadyo apaso babhūvuḥ",
  "GV01rv_04_u:756": "RV_04.033.02.1 yadāram akrann ṛbhavaḥ pitṛbhyām pariviṣṭī veṣaṇā daṃsanābhiḥ",
  "GV01rv_04_u:757": "RV_04.033.02.2 ād id devānām upa sakhyam āyan dhīrāsaḥ puṣṭim avahan manāyai",
  "GV01rv_04_u:758": "RV_04.033.03.1 punar ye cakruḥ pitarā yuvānā sanā yūpeva jaraṇā śayānā",
  "GV01rv_04_u:759": "RV_04.033.03.2 te vājo vibhvām ṛbhur indravanto madhupsaraso no 'vantu yajñam",
  "GV01rv_04_u:760": "RV_04.033.04.1 yat saṃvatsam ṛbhavo gām arakṣan yat saṃvatsam ṛbhavo mā apiṃśan",
  "GV01rv_04_u:761": "RV_04.033.04.2 yat saṃvatsam abharan bhāso asyās tābhiḥ śamībhir amṛtatvam āśuḥ",
  "GV01rv_04_u:762": "RV_04.033.05.1 jyeṣṭha āha camasā dvā kareti kanīyān trīn kṛṇavāmety āha",
  "GV01rv_04_u:763": "RV_04.033.05.2 kaniṣṭha āha caturas kareti tvaṣṭa ṛbhavas tat panayad vaco vaḥ",
  "GV01rv_04_u:764": "RV_04.033.06.1 satyam ūcur nara evā hi cakrur anu svadhām ṛbhavo jagmur etām",
  "GV01rv_04_u:765": "RV_04.033.06.2 vibhrājamānāṃś camasāṃ ahevāvenat tvaṣṭā caturo dadṛśvān",
  "GV01rv_04_u:766": "RV_04.033.07.1 dvādaśa dyūn yad agohyasyātithye raṇann ṛbhavaḥ sasantaḥ",
  "GV01rv_04_u:767": "RV_04.033.07.2 sukṣetrākṛṇvann anayanta sindhūn dhanvātiṣṭhann oṣadhīr nimnam āpaḥ",
  "GV01rv_04_u:768": "RV_04.033.08.1 rathaṃ ye cakruḥ suvṛtaṃ nareṣṭhāṃ ye dhenuṃ viśvajuvaṃ viśvarūpām",
  "GV01rv_04_u:769": "RV_04.033.08.2 ta ā takṣantv ṛbhavo rayiṃ naḥ svavasaḥ svapasaḥ suhastāḥ",
  "GV01rv_04_u:770": "RV_04.033.09.1 apo hy eṣām ajuṣanta devā abhi kratvā manasā dīdhyānāḥ",
  "GV01rv_04_u:771": "RV_04.033.09.2 vājo devānām abhavat sukarmendrasya ṛbhukṣā varuṇasya vibhvā",
  "GV01rv_04_u:772": "RV_04.033.10.1 ye harī medhayokthā madanta indrāya cakruḥ suyujā ye aśvā",
  "GV01rv_04_u:773": "RV_04.033.10.2 te rāyas poṣaṃ draviṇāny asme dhatta ṛbhavaḥ kṣemayanto na mitram",
  "GV01rv_04_u:774": "RV_04.033.11.1 idāhnaḥ pītim uta vo madaṃ dhur na ṛte śrāntasya sakhyāya devāḥ",
  "GV01rv_04_u:775": "RV_04.033.11.2 te nūnam asme ṛbhavo vasūni tṛtīye asmin savane dadhāta",
  "GV01rv_04_u:776": "RV_04.034.01.1 ṛbhur vibhvā vāja indro no achemaṃ yajñaṃ ratnadheyopa yāta",
  "GV01rv_04_u:777": "RV_04.034.01.2 idā hi vo dhiṣaṇā devy ahnām adhāt pītiṃ sam madā agmatā vaḥ",
  "GV01rv_04_u:778": "RV_04.034.02.1 vidānāso janmano vājaratnā uta ṛtubhir ṛbhavo mādayadhvam",
  "GV01rv_04_u:779": "RV_04.034.02.2 saṃ vo madā agmata sam puraṃdhiḥ suvīrām asme rayim erayadhvam",
  "GV01rv_04_u:780": "RV_04.034.03.1 ayaṃ vo yajña ṛbhavo 'kāri yam ā manuṣvat pradivo dadhidhve",
  "GV01rv_04_u:781": "RV_04.034.03.2 pra vo 'chā jujuṣāṇāso asthur abhūta viśve agriyota vājāḥ",
  "GV01rv_04_u:782": "RV_04.034.04.1 abhūd u vo vidhate ratnadheyam idā naro dāśuṣe martyāya",
  "GV01rv_04_u:783": "RV_04.034.04.2 pibata vājā ṛbhavo dade vo mahi tṛtīyaṃ savanam madāya",
  "GV01rv_04_u:784": "RV_04.034.05.1 ā vājā yātopa na ṛbhukṣā maho naro draviṇaso gṛṇānāḥ",
  "GV01rv_04_u:785": "RV_04.034.05.2 ā vaḥ pītayo 'bhipitve ahnām imā astaṃ navasva iva gman",
  "GV01rv_04_u:786": "RV_04.034.06.1 ā napātaḥ śavaso yātanopemaṃ yajñaṃ namasā hūyamānāḥ",
  "GV01rv_04_u:787": "RV_04.034.06.2 sajoṣasaḥ sūrayo yasya ca stha madhvaḥ pāta ratnadhā indravantaḥ",
  "GV01rv_04_u:788": "RV_04.034.07.1 sajoṣā indra varuṇena somaṃ sajoṣāḥ pāhi girvaṇo marudbhiḥ",
  "GV01rv_04_u:789": "RV_04.034.07.2 agrepābhir ṛtupābhiḥ sajoṣā gnāspatnībhī ratnadhābhiḥ sajoṣāḥ",
  "GV01rv_04_u:790": "RV_04.034.08.1 sajoṣasa ādityair mādayadhvaṃ sajoṣasa ṛbhavaḥ parvatebhiḥ",
  "GV01rv_04_u:791": "RV_04.034.08.2 sajoṣaso daivyenā savitrā sajoṣasaḥ sindhubhī ratnadhebhiḥ",
  "GV01rv_04_u:792": "RV_04.034.09.1 ye aśvinā ye pitarā ya ūtī dhenuṃ tatakṣur ṛbhavo ye aśvā",
  "GV01rv_04_u:793": "RV_04.034.09.2 ye aṃsatrā ya ṛdhag rodasī ye vibhvo naraḥ svapatyāni cakruḥ",
  "GV01rv_04_u:794": "RV_04.034.10.1 ye gomantaṃ vājavantaṃ suvīraṃ rayiṃ dhattha vasumantam purukṣum",
  "GV01rv_04_u:795": "RV_04.034.10.2 te agrepā ṛbhavo mandasānā asme dhatta ye ca rātiṃ gṛṇanti",
  "GV01rv_04_u:796": "RV_04.034.11.1 nāpābhūta na vo 'tītṛṣāmāniḥśastā ṛbhavo yajñe asmin",
  "GV01rv_04_u:797": "RV_04.034.11.2 sam indreṇa madatha sam marudbhiḥ saṃ rājabhī ratnadheyāya devāḥ",
  "GV01rv_04_u:798": "RV_04.035.01.1 ihopa yāta śavaso napātaḥ saudhanvanā ṛbhavo māpa bhūta",
  "GV01rv_04_u:799": "RV_04.035.01.2 asmin hi vaḥ savane ratnadheyaṃ gamantv indram anu vo madāsaḥ",
  "GV01rv_04_u:800": "RV_04.035.02.1 āgann ṛbhūṇām iha ratnadheyam abhūt somasya suṣutasya pītiḥ",
  "GV01rv_04_u:801": "RV_04.035.02.2 sukṛtyayā yat svapasyayā caṃ ekaṃ vicakra camasaṃ caturdhā",
  "GV01rv_04_u:802": "RV_04.035.03.1 vy akṛṇota camasaṃ caturdhā sakhe vi śikṣety abravīta",
  "GV01rv_04_u:803": "RV_04.035.03.2 athaita vājā amṛtasya panthāṃ gaṇaṃ devānām ṛbhavaḥ suhastāḥ",
  "GV01rv_04_u:804": "RV_04.035.04.1 kimmayaḥ svic camasa eṣa āsa yaṃ kāvyena caturo vicakra",
  "GV01rv_04_u:805": "RV_04.035.04.2 athā sunudhvaṃ savanam madāya pāta ṛbhavo madhunaḥ somyasya",
  "GV01rv_04_u:806": "RV_04.035.05.1 śacyākarta pitarā yuvānā śacyākarta camasaṃ devapānam",
  "GV01rv_04_u:807": "RV_04.035.05.2 śacyā harī dhanutarāv ataṣṭendravāhāv ṛbhavo vājaratnāḥ",
  "GV01rv_04_u:808": "RV_04.035.06.1 yo vaḥ sunoty abhipitve ahnāṃ tīvraṃ vājāsaḥ savanam madāya",
  "GV01rv_04_u:809": "RV_04.035.06.2 tasmai rayim ṛbhavaḥ sarvavīram ā takṣata vṛṣaṇo mandasānāḥ",
  "GV01rv_04_u:810": "RV_04.035.07.1 prātaḥ sutam apibo haryaśva mādhyaṃdinaṃ savanaṃ kevalaṃ te",
  "GV01rv_04_u:811": "RV_04.035.07.2 sam ṛbhubhiḥ pibasva ratnadhebhiḥ sakhīṃr yāṃ indra cakṛṣe sukṛtyā",
  "GV01rv_04_u:812": "RV_04.035.08.1 ye devāso abhavatā sukṛtyā śyenā ived adhi divi niṣeda",
  "GV01rv_04_u:813": "RV_04.035.08.2 te ratnaṃ dhāta śavaso napātaḥ saudhanvanā abhavatāmṛtāsaḥ",
  "GV01rv_04_u:814": "RV_04.035.09.1 yat tṛtīyaṃ savanaṃ ratnadheyam akṛṇudhvaṃ svapasyā suhastāḥ",
  "GV01rv_04_u:815": "RV_04.035.09.2 tad ṛbhavaḥ pariṣiktaṃ va etat sam madebhir indriyebhiḥ pibadhvam",
  "GV01rv_04_u:816": "RV_04.036.01.1 anaśvo jāto anabhīśur ukthyo rathas tricakraḥ pari vartate rajaḥ",
  "GV01rv_04_u:817": "RV_04.036.01.2 mahat tad vo devyasya pravācanaṃ dyām ṛbhavaḥ pṛthivīṃ yac ca puṣyatha",
  "GV01rv_04_u:818": "RV_04.036.02.1 rathaṃ ye cakruḥ suvṛtaṃ sucetaso 'vihvarantam manasas pari dhyayā",
  "GV01rv_04_u:819": "RV_04.036.02.2 tāṃ ū nv asya savanasya pītaya ā vo vājā ṛbhavo vedayāmasi",
  "GV01rv_04_u:820": "RV_04.036.03.1 tad vo vājā ṛbhavaḥ supravācanaṃ deveṣu vibhvo abhavan mahitvanam",
  "GV01rv_04_u:821": "RV_04.036.03.2 jivrī yat santā pitarā sanājurā punar yuvānā carathāya takṣatha",
  "GV01rv_04_u:822": "RV_04.036.04.1 ekaṃ vi cakra camasaṃ caturvayaṃ niś carmaṇo gām ariṇīta dhītibhiḥ",
  "GV01rv_04_u:823": "RV_04.036.04.2 athā deveṣv amṛtatvam ānaśa śruṣṭī vājā ṛbhavas tad va ukthyam",
  "GV01rv_04_u:824": "RV_04.036.05.1 ṛbhuto rayiḥ prathamaśravastamo vājaśrutāso yam ajījanan naraḥ",
  "GV01rv_04_u:825": "RV_04.036.05.2 vibhvataṣṭo vidatheṣu pravācyo yaṃ devāso 'vathā sa vicarṣaṇiḥ",
  "GV01rv_04_u:826": "RV_04.036.06.1 sa vājy arvā sa ṛṣir vacasyayā sa śūro astā pṛtanāsu duṣṭaraḥ",
  "GV01rv_04_u:827": "RV_04.036.06.2 sa rāyas poṣaṃ sa suvīryaṃ dadhe yaṃ vājo vibhvām ṛbhavo yam āviṣuḥ",
  "GV01rv_04_u:828": "RV_04.036.07.1 śreṣṭhaṃ vaḥ peśo adhi dhāyi darśataṃ stomo vājā ṛbhavas taṃ jujuṣṭana",
  "GV01rv_04_u:829": "RV_04.036.07.2 dhīrāso hi ṣṭhā kavayo vipaścitas tān va enā brahmaṇā vedayāmasi",
  "GV01rv_04_u:830": "RV_04.036.08.1 yūyam asmabhyaṃ dhiṣaṇābhyas pari vidvāṃso viśvā naryāṇi bhojanā",
  "GV01rv_04_u:831": "RV_04.036.08.2 dyumantaṃ vājaṃ vṛṣaśuṣmam uttamam ā no rayim ṛbhavas takṣatā vayaḥ",
  "GV01rv_04_u:832": "RV_04.036.09.1 iha prajām iha rayiṃ rarāṇā iha śravo vīravat takṣatā naḥ",
  "GV01rv_04_u:833": "RV_04.036.09.2 yena vayaṃ citayemāty anyān taṃ vājaṃ citram ṛbhavo dadā naḥ",
  "GV01rv_04_u:834": "RV_04.037.01.1 upa no vājā adhvaram ṛbhukṣā devā yāta pathibhir devayānaiḥ",
  "GV01rv_04_u:835": "RV_04.037.01.2 yathā yajñam manuṣo vikṣv āsu dadhidhve raṇvāḥ sudineṣv ahnām",
  "GV01rv_04_u:836": "RV_04.037.02.1 te vo hṛde manase santu yajñā juṣṭāso adya ghṛtanirṇijo guḥ",
  "GV01rv_04_u:837": "RV_04.037.02.2 pra vaḥ sutāso harayanta pūrṇāḥ kratve dakṣāya harṣayanta pītāḥ",
  "GV01rv_04_u:838": "RV_04.037.03.1 tryudāyaṃ devahitaṃ yathā va stomo vājā ṛbhukṣaṇo dade vaḥ",
  "GV01rv_04_u:839": "RV_04.037.03.2 juhve manuṣvad uparāsu vikṣu yuṣme sacā bṛhaddiveṣu somam",
  "GV01rv_04_u:840": "RV_04.037.04.1 pīvoaśvāḥ śucadrathā hi bhūtāyaḥśiprā vājinaḥ suniṣkāḥ",
  "GV01rv_04_u:841": "RV_04.037.04.2 indrasya sūno śavaso napāto 'nu vaś cety agriyam madāya",
  "GV01rv_04_u:842": "RV_04.037.05.1 ṛbhum ṛbhukṣaṇo rayiṃ vāje vājintamaṃ yujam",
  "GV01rv_04_u:843": "RV_04.037.05.2 indrasvantaṃ havāmahe sadāsātamam aśvinam",
  "GV01rv_04_u:844": "RV_04.037.06.1 sed ṛbhavo yam avatha yūyam indraś ca martyam",
  "GV01rv_04_u:845": "RV_04.037.06.2 sa dhībhir astu sanitā medhasātā so arvatā",
  "GV01rv_04_u:846": "RV_04.037.07.1 vi no vājā ṛbhukṣaṇaḥ pathaś citana yaṣṭave",
  "GV01rv_04_u:847": "RV_04.037.07.2 asmabhyaṃ sūraya stutā viśvā āśās tarīṣaṇi",
  "GV01rv_04_u:848": "RV_04.037.08.1 taṃ no vājā ṛbhukṣaṇa indra nāsatyā rayim",
  "GV01rv_04_u:849": "RV_04.037.08.2 sam aśvaṃ carṣaṇibhya ā puru śasta maghattaye",
  "GV01rv_04_u:850": "RV_04.038.01.1 uto hi vāṃ dātrā santi pūrvā yā pūrubhyas trasadasyur nitośe",
  "GV01rv_04_u:851": "RV_04.038.01.2 kṣetrāsāṃ dadathur urvarāsāṃ ghanaṃ dasyubhyo abhibhūtim ugram",
  "GV01rv_04_u:852": "RV_04.038.02.1 uta vājinam puruniṣṣidhvānaṃ dadhikrām u dadathur viśvakṛṣṭim",
  "GV01rv_04_u:853": "RV_04.038.02.2 ṛjipyaṃ śyenam pruṣitapsum āśuṃ carkṛtyam aryo nṛpatiṃ na śūram",
  "GV01rv_04_u:854": "RV_04.038.03.1 yaṃ sīm anu pravateva dravantaṃ viśvaḥ pūrur madati harṣamāṇaḥ",
  "GV01rv_04_u:855": "RV_04.038.03.2 paḍbhir gṛdhyantam medhayuṃ na śūraṃ rathaturaṃ vātam iva dhrajantam",
  "GV01rv_04_u:856": "RV_04.038.04.1 yaḥ smārundhāno gadhyā samatsu sanutaraś carati goṣu gachan",
  "GV01rv_04_u:857": "RV_04.038.04.2 āvirṛjīko vidathā nicikyat tiro aratim pary āpa āyoḥ",
  "GV01rv_04_u:858": "RV_04.038.05.1 uta smainaṃ vastramathiṃ na tāyum anu krośanti kṣitayo bhareṣu",
  "GV01rv_04_u:859": "RV_04.038.05.2 nīcāyamānaṃ jasuriṃ na śyenaṃ śravaś cāchā paśumac ca yūtham",
  "GV01rv_04_u:860": "RV_04.038.06.1 uta smāsu prathamaḥ sariṣyan ni veveti śreṇibhī rathānām",
  "GV01rv_04_u:861": "RV_04.038.06.2 srajaṃ kṛṇvāno janyo na śubhvā reṇuṃ rerihat kiraṇaṃ dadaśvān",
  "GV01rv_04_u:862": "RV_04.038.07.1 uta sya vājī sahurir ṛtāvā śuśrūṣamāṇas tanvā samarye",
  "GV01rv_04_u:863": "RV_04.038.07.2 turaṃ yatīṣu turayann ṛjipyo 'dhi bhruvoḥ kirate reṇum ṛñjan",
  "GV01rv_04_u:864": "RV_04.038.08.1 uta smāsya tanyator iva dyor ṛghāyato abhiyujo bhayante",
  "GV01rv_04_u:865": "RV_04.038.08.2 yadā sahasram abhi ṣīm ayodhīd durvartuḥ smā bhavati bhīma ṛñjan",
  "GV01rv_04_u:866": "RV_04.038.09.1 uta smāsya panayanti janā jūtiṃ kṛṣṭipro abhibhūtim āśoḥ",
  "GV01rv_04_u:867": "RV_04.038.09.2 utainam āhuḥ samithe viyantaḥ parā dadhikrā asarat sahasraiḥ",
  "GV01rv_04_u:868": "RV_04.038.10.1 ā dadhikrāḥ śavasā pañca kṛṣṭīḥ sūrya iva jyotiṣāpas tatāna",
  "GV01rv_04_u:869": "RV_04.038.10.2 sahasrasāḥ śatasā vājy arvā pṛṇaktu madhvā sam imā vacāṃsi",
  "GV01rv_04_u:870": "RV_04.039.01.1 āśuṃ dadhikrāṃ tam u nu ṣṭavāma divas pṛthivyā uta carkirāma",
  "GV01rv_04_u:871": "RV_04.039.01.2 uchantīr mām uṣasaḥ sūdayantv ati viśvāni duritāni parṣan",
  "GV01rv_04_u:872": "RV_04.039.02.1 mahaś carkarmy arvataḥ kratuprā dadhikrāvṇaḥ puruvārasya vṛṣṇaḥ",
  "GV01rv_04_u:873": "RV_04.039.02.2 yam pūrubhyo dīdivāṃsaṃ nāgniṃ dadathur mitrāvaruṇā taturim",
  "GV01rv_04_u:874": "RV_04.039.03.1 yo aśvasya dadhikrāvṇo akārīt samiddhe agnā uṣaso vyuṣṭau",
  "GV01rv_04_u:875": "RV_04.039.03.2 anāgasaṃ tam aditiḥ kṛṇotu sa mitreṇa varuṇenā sajoṣāḥ",
  "GV01rv_04_u:876": "RV_04.039.04.1 dadhikrāvṇa iṣa ūrjo maho yad amanmahi marutāṃ nāma bhadram",
  "GV01rv_04_u:877": "RV_04.039.04.2 svastaye varuṇam mitram agniṃ havāmaha indraṃ vajrabāhum",
  "GV01rv_04_u:878": "RV_04.039.05.1 indram ived ubhaye vi hvayanta udīrāṇā yajñam upaprayantaḥ",
  "GV01rv_04_u:879": "RV_04.039.05.2 dadhikrām u sūdanam martyāya dadathur mitrāvaruṇā no aśvam",
  "GV01rv_04_u:880": "RV_04.039.06.1 dadhikrāvṇo akāriṣaṃ jiṣṇor aśvasya vājinaḥ",
  "GV01rv_04_u:881": "RV_04.039.06.2 surabhi no mukhā karat pra ṇa āyūṃṣi tāriṣat",
  "GV01rv_04_u:882": "RV_04.040.01.1 dadhikrāvṇa id u nu carkirāma viśvā in mām uṣasaḥ sūdayantu",
  "GV01rv_04_u:883": "RV_04.040.01.2 apām agner uṣasaḥ sūryasya bṛhaspater āṅgirasasya jiṣṇoḥ",
  "GV01rv_04_u:884": "RV_04.040.02.1 satvā bhariṣo gaviṣo duvanyasac chravasyād iṣa uṣasas turaṇyasat",
  "GV01rv_04_u:885": "RV_04.040.02.2 satyo dravo dravaraḥ pataṃgaro dadhikrāveṣam ūrjaṃ svar janat",
  "GV01rv_04_u:886": "RV_04.040.03.1 uta smāsya dravatas turaṇyataḥ parṇaṃ na ver anu vāti pragardhinaḥ",
  "GV01rv_04_u:887": "RV_04.040.03.2 śyenasyeva dhrajato aṅkasam pari dadhikrāvṇaḥ sahorjā taritrataḥ",
  "GV01rv_04_u:888": "RV_04.040.04.1 uta sya vājī kṣipaṇiṃ turaṇyati grīvāyām baddho apikakṣa āsani",
  "GV01rv_04_u:889": "RV_04.040.04.2 kratuṃ dadhikrā anu saṃtavītvat pathām aṅkāṃsy anv āpanīphaṇat",
  "GV01rv_04_u:890": "RV_04.040.05.1 haṃsaḥ śuciṣad vasur antarikṣasad dhotā vediṣad atithir duroṇasat",
  "GV01rv_04_u:891": "RV_04.040.05.2 nṛṣad varasad ṛtasad vyomasad abjā gojā ṛtajā adrijā ṛtam",
  "GV01rv_04_u:892": "RV_04.041.01.1 indrā ko vāṃ varuṇā sumnam āpa stomo haviṣmāṃ amṛto na hotā",
  "GV01rv_04_u:893": "RV_04.041.01.2 yo vāṃ hṛdi kratumāṃ asmad uktaḥ pasparśad indrāvaruṇā namasvān",
  "GV01rv_04_u:894": "RV_04.041.02.1 indrā ha yo varuṇā cakra āpī devau martaḥ sakhyāya prayasvān",
  "GV01rv_04_u:895": "RV_04.041.02.2 sa hanti vṛtrā samitheṣu śatrūn avobhir vā mahadbhiḥ sa pra śṛṇve",
  "GV01rv_04_u:896": "RV_04.041.03.1 indrā ha ratnaṃ varuṇā dheṣṭhetthā nṛbhyaḥ śaśamānebhyas tā",
  "GV01rv_04_u:897": "RV_04.041.03.2 yadī sakhāyā sakhyāya somaiḥ sutebhiḥ suprayasā mādayaite",
  "GV01rv_04_u:898": "RV_04.041.04.1 indrā yuvaṃ varuṇā didyum asminn ojiṣṭham ugrā ni vadhiṣṭaṃ vajram",
  "GV01rv_04_u:899": "RV_04.041.04.2 yo no durevo vṛkatir dabhītis tasmin mimāthām abhibhūty ojaḥ",
  "GV01rv_04_u:900": "RV_04.041.05.1 indrā yuvaṃ varuṇā bhūtam asyā dhiyaḥ pretārā vṛṣabheva dhenoḥ",
  "GV01rv_04_u:901": "RV_04.041.05.2 sā no duhīyad yavaseva gatvī sahasradhārā payasā mahī gauḥ",
  "GV01rv_04_u:902": "RV_04.041.06.1 toke hite tanaya urvarāsu sūro dṛśīke vṛṣaṇaś ca pauṃsye",
  "GV01rv_04_u:903": "RV_04.041.06.2 indrā no atra varuṇā syātām avobhir dasmā paritakmyāyām",
  "GV01rv_04_u:904": "RV_04.041.07.1 yuvām id dhy avase pūrvyāya pari prabhūtī gaviṣaḥ svāpī",
  "GV01rv_04_u:905": "RV_04.041.07.2 vṛṇīmahe sakhyāya priyāya śūrā maṃhiṣṭhā pitareva śambhū",
  "GV01rv_04_u:906": "RV_04.041.08.1 tā vāṃ dhiyo 'vase vājayantīr ājiṃ na jagmur yuvayūḥ sudānū",
  "GV01rv_04_u:907": "RV_04.041.08.2 śriye na gāva upa somam asthur indraṃ giro varuṇam me manīṣāḥ",
  "GV01rv_04_u:908": "RV_04.041.09.1 imā indraṃ varuṇam me manīṣā agmann upa draviṇam ichamānāḥ",
  "GV01rv_04_u:909": "RV_04.041.09.2 upem asthur joṣṭāra iva vasvo raghvīr iva śravaso bhikṣamāṇāḥ",
  "GV01rv_04_u:910": "RV_04.041.10.1 aśvyasya tmanā rathyasya puṣṭer nityasya rāyaḥ patayaḥ syāma",
  "GV01rv_04_u:911": "RV_04.041.10.2 tā cakrāṇā ūtibhir navyasībhir asmatrā rāyo niyutaḥ sacantām",
  "GV01rv_04_u:912": "RV_04.041.11.1 ā no bṛhantā bṛhatībhir ūtī indra yātaṃ varuṇa vājasātau",
  "GV01rv_04_u:913": "RV_04.041.11.2 yad didyavaḥ pṛtanāsu prakrīḷān tasya vāṃ syāma sanitāra ājeḥ",
  "GV01rv_04_u:914": "RV_04.042.01.1 mama dvitā rāṣṭraṃ kṣatriyasya viśvāyor viśve amṛtā yathā naḥ",
  "GV01rv_04_u:915": "RV_04.042.01.2 kratuṃ sacante varuṇasya devā rājāmi kṛṣṭer upamasya vavreḥ",
  "GV01rv_04_u:916": "RV_04.042.02.1 ahaṃ rājā varuṇo mahyaṃ tāny asuryāṇi prathamā dhārayanta",
  "GV01rv_04_u:917": "RV_04.042.02.2 kratuṃ sacante varuṇasya devā rājāmi kṛṣṭer upamasya vavreḥ",
  "GV01rv_04_u:918": "RV_04.042.03.1 aham indro varuṇas te mahitvorvī gabhīre rajasī sumeke",
  "GV01rv_04_u:919": "RV_04.042.03.2 tvaṣṭeva viśvā bhuvanāni vidvān sam airayaṃ rodasī dhārayaṃ ca",
  "GV01rv_04_u:920": "RV_04.042.04.1 aham apo apinvam ukṣamāṇā dhārayaṃ divaṃ sadana ṛtasya",
  "GV01rv_04_u:921": "RV_04.042.04.2 ṛtena putro aditer ṛtāvota tridhātu prathayad vi bhūma",
  "GV01rv_04_u:922": "RV_04.042.05.1 māṃ naraḥ svaśvā vājayanto māṃ vṛtāḥ samaraṇe havante",
  "GV01rv_04_u:923": "RV_04.042.05.2 kṛṇomy ājim maghavāham indra iyarmi reṇum abhibhūtyojāḥ",
  "GV01rv_04_u:924": "RV_04.042.06.1 ahaṃ tā viśvā cakaraṃ nakir mā daivyaṃ saho varate apratītam",
  "GV01rv_04_u:925": "RV_04.042.06.2 yan mā somāso mamadan yad ukthobhe bhayete rajasī apāre",
  "GV01rv_04_u:926": "RV_04.042.07.1 viduṣ te viśvā bhuvanāni tasya tā pra bravīṣi varuṇāya vedhaḥ",
  "GV01rv_04_u:927": "RV_04.042.07.2 tvaṃ vṛtrāṇi śṛṇviṣe jaghanvān tvaṃ vṛtāṃ ariṇā indra sindhūn",
  "GV01rv_04_u:928": "RV_04.042.08.1 asmākam atra pitaras ta āsan sapta ṛṣayo daurgahe badhyamāne",
  "GV01rv_04_u:929": "RV_04.042.08.2 ta āyajanta trasadasyum asyā indraṃ na vṛtraturam ardhadevam",
  "GV01rv_04_u:930": "RV_04.042.09.1 purukutsānī hi vām adāśad dhavyebhir indrāvaruṇā namobhiḥ",
  "GV01rv_04_u:931": "RV_04.042.09.2 athā rājānaṃ trasadasyum asyā vṛtrahaṇaṃ dadathur ardhadevam",
  "GV01rv_04_u:932": "RV_04.042.10.1 rāyā vayaṃ sasavāṃso madema havyena devā yavasena gāvaḥ",
  "GV01rv_04_u:933": "RV_04.042.10.2 tāṃ dhenum indrāvaruṇā yuvaṃ no viśvāhā dhattam anapasphurantīm",
  "GV01rv_04_u:934": "RV_04.043.01.1 ka u śravat katamo yajñiyānāṃ vandāru devaḥ katamo juṣāte",
  "GV01rv_04_u:935": "RV_04.043.01.2 kasyemāṃ devīm amṛteṣu preṣṭhāṃ hṛdi śreṣāma suṣṭutiṃ suhavyām",
  "GV01rv_04_u:936": "RV_04.043.02.1 ko mṛḷāti katama āgamiṣṭho devānām u katamaḥ śambhaviṣṭhaḥ",
  "GV01rv_04_u:937": "RV_04.043.02.2 rathaṃ kam āhur dravadaśvam āśuṃ yaṃ sūryasya duhitāvṛṇīta",
  "GV01rv_04_u:938": "RV_04.043.03.1 makṣū hi ṣmā gachatha īvato dyūn indro na śaktim paritakmyāyām",
  "GV01rv_04_u:939": "RV_04.043.03.2 diva ājātā divyā suparṇā kayā śacīnām bhavathaḥ śaciṣṭhā",
  "GV01rv_04_u:940": "RV_04.043.04.1 kā vām bhūd upamātiḥ kayā na āśvinā gamatho hūyamānā",
  "GV01rv_04_u:941": "RV_04.043.04.2 ko vām mahaś cit tyajaso abhīka uruṣyatam mādhvī dasrā na ūtī",
  "GV01rv_04_u:942": "RV_04.043.05.1 uru vāṃ rathaḥ pari nakṣati dyām ā yat samudrād abhi vartate vām",
  "GV01rv_04_u:943": "RV_04.043.05.2 madhvā mādhvī madhu vām pruṣāyan yat sīṃ vām pṛkṣo bhurajanta pakvāḥ",
  "GV01rv_04_u:944": "RV_04.043.06.1 sindhur ha vāṃ rasayā siñcad aśvān ghṛṇā vayo 'ruṣāsaḥ pari gman",
  "GV01rv_04_u:945": "RV_04.043.06.2 tad ū ṣu vām ajiraṃ ceti yānaṃ yena patī bhavathaḥ sūryāyāḥ",
  "GV01rv_04_u:946": "RV_04.043.07.1 iheha yad vāṃ samanā papṛkṣe seyam asme sumatir vājaratnā",
  "GV01rv_04_u:947": "RV_04.043.07.2 uruṣyataṃ jaritāraṃ yuvaṃ ha śritaḥ kāmo nāsatyā yuvadrik",
  "GV01rv_04_u:948": "RV_04.044.01.1 taṃ vāṃ rathaṃ vayam adyā huvema pṛthujrayam aśvinā saṃgatiṃ goḥ",
  "GV01rv_04_u:949": "RV_04.044.01.2 yaḥ sūryāṃ vahati vandhurāyur girvāhasam purutamaṃ vasūyum",
  "GV01rv_04_u:950": "RV_04.044.02.1 yuvaṃ śriyam aśvinā devatā tāṃ divo napātā vanathaḥ śacībhiḥ",
  "GV01rv_04_u:951": "RV_04.044.02.2 yuvor vapur abhi pṛkṣaḥ sacante vahanti yat kakuhāso rathe vām",
  "GV01rv_04_u:952": "RV_04.044.03.1 ko vām adyā karate rātahavya ūtaye vā sutapeyāya vārkaiḥ",
  "GV01rv_04_u:953": "RV_04.044.03.2 ṛtasya vā vanuṣe pūrvyāya namo yemāno aśvinā vavartat",
  "GV01rv_04_u:954": "RV_04.044.04.1 hiraṇyayena purubhū rathenemaṃ yajñaṃ nāsatyopa yātam",
  "GV01rv_04_u:955": "RV_04.044.04.2 pibātha in madhunaḥ somyasya dadhatho ratnaṃ vidhate janāya",
  "GV01rv_04_u:956": "RV_04.044.05.1 ā no yātaṃ divo achā pṛthivyā hiraṇyayena suvṛtā rathena",
  "GV01rv_04_u:957": "RV_04.044.05.2 mā vām anye ni yaman devayantaḥ saṃ yad dade nābhiḥ pūrvyā vām",
  "GV01rv_04_u:958": "RV_04.044.06.1 nū no rayim puruvīram bṛhantaṃ dasrā mimāthām ubhayeṣv asme",
  "GV01rv_04_u:959": "RV_04.044.06.2 naro yad vām aśvinā stomam āvan sadhastutim ājamīḷhāso agman",
  "GV01rv_04_u:960": "RV_04.044.07.1 iheha yad vāṃ samanā papṛkṣe seyam asme sumatir vājaratnā",
  "GV01rv_04_u:961": "RV_04.044.07.2 uruṣyataṃ jaritāraṃ yuvaṃ ha śritaḥ kāmo nāsatyā yuvadrik",
  "GV01rv_04_u:962": "RV_04.045.01.1 eṣa sya bhānur ud iyarti yujyate rathaḥ parijmā divo asya sānavi",
  "GV01rv_04_u:963": "RV_04.045.01.2 pṛkṣāso asmin mithunā adhi trayo dṛtis turīyo madhuno vi rapśate",
  "GV01rv_04_u:964": "RV_04.045.02.1 ud vām pṛkṣāso madhumanta īrate rathā aśvāsa uṣaso vyuṣṭiṣu",
  "GV01rv_04_u:965": "RV_04.045.02.2 aporṇuvantas tama ā parīvṛtaṃ svar ṇa śukraṃ tanvanta ā rajaḥ",
  "GV01rv_04_u:966": "RV_04.045.03.1 madhvaḥ pibatam madhupebhir āsabhir uta priyam madhune yuñjāthāṃ ratham",
  "GV01rv_04_u:967": "RV_04.045.03.2 ā vartanim madhunā jinvathas patho dṛtiṃ vahethe madhumantam aśvinā",
  "GV01rv_04_u:968": "RV_04.045.04.1 haṃsāso ye vām madhumanto asridho hiraṇyaparṇā uhuva uṣarbudhaḥ",
  "GV01rv_04_u:969": "RV_04.045.04.2 udapruto mandino mandinispṛśo madhvo na makṣaḥ savanāni gachathaḥ",
  "GV01rv_04_u:970": "RV_04.045.05.1 svadhvarāso madhumanto agnaya usrā jarante prati vastor aśvinā",
  "GV01rv_04_u:971": "RV_04.045.05.2 yan niktahastas taraṇir vicakṣaṇaḥ somaṃ suṣāva madhumantam adribhiḥ",
  "GV01rv_04_u:972": "RV_04.045.06.1 ākenipāso ahabhir davidhvataḥ svar ṇa śukraṃ tanvanta ā rajaḥ",
  "GV01rv_04_u:973": "RV_04.045.06.2 sūraś cid aśvān yuyujāna īyate viśvāṃ anu svadhayā cetathas pathaḥ",
  "GV01rv_04_u:974": "RV_04.045.07.1 pra vām avocam aśvinā dhiyaṃdhā rathaḥ svaśvo ajaro yo asti",
  "GV01rv_04_u:975": "RV_04.045.07.2 yena sadyaḥ pari rajāṃsi yātho haviṣmantaṃ taraṇim bhojam acha",
  "GV01rv_04_u:976": "RV_04.046.01.1 agram pibā madhūnāṃ sutaṃ vāyo diviṣṭiṣu",
  "GV01rv_04_u:977": "RV_04.046.01.2 tvaṃ hi pūrvapā asi",
  "GV01rv_04_u:978": "RV_04.046.02.1 śatenā no abhiṣṭibhir niyutvāṃ indrasārathiḥ",
  "GV01rv_04_u:979": "RV_04.046.02.2 vāyo sutasya tṛmpatam",
  "GV01rv_04_u:980": "RV_04.046.03.1 ā vāṃ sahasraṃ haraya indravāyū abhi prayaḥ",
  "GV01rv_04_u:981": "RV_04.046.03.2 vahantu somapītaye",
  "GV01rv_04_u:982": "RV_04.046.04.1 rathaṃ hiraṇyavandhuram indravāyū svadhvaram",
  "GV01rv_04_u:983": "RV_04.046.04.2 ā hi sthātho divispṛśam",
  "GV01rv_04_u:984": "RV_04.046.05.1 rathena pṛthupājasā dāśvāṃsam upa gachatam",
  "GV01rv_04_u:985": "RV_04.046.05.2 indravāyū ihā gatam",
  "GV01rv_04_u:986": "RV_04.046.06.1 indravāyū ayaṃ sutas taṃ devebhiḥ sajoṣasā",
  "GV01rv_04_u:987": "RV_04.046.06.2 pibataṃ dāśuṣo gṛhe",
  "GV01rv_04_u:988": "RV_04.046.07.1 iha prayāṇam astu vām indravāyū vimocanam",
  "GV01rv_04_u:989": "RV_04.046.07.2 iha vāṃ somapītaye",
  "GV01rv_04_u:990": "RV_04.047.01.1 vāyo śukro ayāmi te madhvo agraṃ diviṣṭiṣu",
  "GV01rv_04_u:991": "RV_04.047.01.2 ā yāhi somapītaye spārho deva niyutvatā",
  "GV01rv_04_u:992": "RV_04.047.02.1 indraś ca vāyav eṣāṃ somānām pītim arhathaḥ",
  "GV01rv_04_u:993": "RV_04.047.02.2 yuvāṃ hi yantīndavo nimnam āpo na sadhryak",
  "GV01rv_04_u:994": "RV_04.047.03.1 vāyav indraś ca śuṣmiṇā sarathaṃ śavasas patī",
  "GV01rv_04_u:995": "RV_04.047.03.2 niyutvantā na ūtaya ā yātaṃ somapītaye",
  "GV01rv_04_u:996": "RV_04.047.04.1 yā vāṃ santi puruspṛho niyuto dāśuṣe narā",
  "GV01rv_04_u:997": "RV_04.047.04.2 asme tā yajñavāhasendravāyū ni yachatam",
  "GV01rv_04_u:998": "RV_04.048.01.1 vihi hotrā avītā vipo na rāyo aryaḥ",
  "GV01rv_04_u:999": "RV_04.048.01.2 vāyav ā candreṇa rathena yāhi sutasya pītaye",
  "GV01rv_04_u:1000": "RV_04.048.02.1 niryuvāṇo aśastīr niyutvāṃ indrasārathiḥ",
  "GV01rv_04_u:1001": "RV_04.048.02.2 vāyav ā candreṇa rathena yāhi sutasya pītaye",
  "GV01rv_04_u:1002": "RV_04.048.03.1 anu kṛṣṇe vasudhitī yemāte viśvapeśasā",
  "GV01rv_04_u:1003": "RV_04.048.03.2 vāyav ā candreṇa rathena yāhi sutasya pītaye",
  "GV01rv_04_u:1004": "RV_04.048.04.1 vahantu tvā manoyujo yuktāso navatir nava",
  "GV01rv_04_u:1005": "RV_04.048.04.2 vāyav ā candreṇa rathena yāhi sutasya pītaye",
  "GV01rv_04_u:1006": "RV_04.048.05.1 vāyo śataṃ harīṇāṃ yuvasva poṣyāṇām",
  "GV01rv_04_u:1007": "RV_04.048.05.2 uta vā te sahasriṇo ratha ā yātu pājasā",
  "GV01rv_04_u:1008": "RV_04.049.01.1 idaṃ vām āsyä haviḥ priyam indrābṛhaspatī",
  "GV01rv_04_u:1009": "RV_04.049.01.2 uktham madaś ca śasyate",
  "GV01rv_04_u:1010": "RV_04.049.02.1 ayaṃ vām pari ṣicyate soma indrābṛhaspatī",
  "GV01rv_04_u:1011": "RV_04.049.02.2 cārur madāya pītaye",
  "GV01rv_04_u:1012": "RV_04.049.03.1 ā na indrābṛhaspatī gṛham indraś ca gachatam",
  "GV01rv_04_u:1013": "RV_04.049.03.2 somapā somapītaye",
  "GV01rv_04_u:1014": "RV_04.049.04.1 asme indrābṛhaspatī rayiṃ dhattaṃ śatagvinam",
  "GV01rv_04_u:1015": "RV_04.049.04.2 aśvāvantaṃ sahasriṇam",
  "GV01rv_04_u:1016": "RV_04.049.05.1 indrābṛhaspatī vayaṃ sute gīrbhir havāmahe",
  "GV01rv_04_u:1017": "RV_04.049.05.2 asya somasya pītaye",
  "GV01rv_04_u:1018": "RV_04.049.06.1 somam indrābṛhaspatī pibataṃ dāśuṣo gṛhe",
  "GV01rv_04_u:1019": "RV_04.049.06.2 mādayethāṃ tadokasā",
  "GV01rv_04_u:1020": "RV_04.050.01.1 yas tastambha sahasā vi jmo antān bṛhaspatis triṣadhastho raveṇa",
  "GV01rv_04_u:1021": "RV_04.050.01.2 tam pratnāsa ṛṣayo dīdhyānāḥ puro viprā dadhire mandrajihvam",
  "GV01rv_04_u:1022": "RV_04.050.02.1 dhunetayaḥ supraketam madanto bṛhaspate abhi ye nas tatasre",
  "GV01rv_04_u:1023": "RV_04.050.02.2 pṛṣantaṃ sṛpram adabdham ūrvam bṛhaspate rakṣatād asya yonim",
  "GV01rv_04_u:1024": "RV_04.050.03.1 bṛhaspate yā paramā parāvad ata ā ta ṛtaspṛśo ni ṣeduḥ",
  "GV01rv_04_u:1025": "RV_04.050.03.2 tubhyaṃ khātā avatā adridugdhā madhva ścotanty abhito virapśam",
  "GV01rv_04_u:1026": "RV_04.050.04.1 bṛhaspatiḥ prathamaṃ jāyamāno maho jyotiṣaḥ parame vyoman",
  "GV01rv_04_u:1027": "RV_04.050.04.2 saptāsyas tuvijāto raveṇa vi saptaraśmir adhamat tamāṃsi",
  "GV01rv_04_u:1028": "RV_04.050.05.1 sa suṣṭubhā sa ṛkvatā gaṇena valaṃ ruroja phaligaṃ raveṇa",
  "GV01rv_04_u:1029": "RV_04.050.05.2 bṛhaspatir usriyā havyasūdaḥ kanikradad vāvaśatīr ud ājat",
  "GV01rv_04_u:1030": "RV_04.050.06.1 evā pitre viśvadevāya vṛṣṇe yajñair vidhema namasā havirbhiḥ",
  "GV01rv_04_u:1031": "RV_04.050.06.2 bṛhaspate suprajā vīravanto vayaṃ syāma patayo rayīṇām",
  "GV01rv_04_u:1032": "RV_04.050.07.1 sa id rājā pratijanyāni viśvā śuṣmeṇa tasthāv abhi vīryäṇa",
  "GV01rv_04_u:1033": "RV_04.050.07.2 bṛhaspatiṃ yaḥ subhṛtam bibharti valgūyati vandate pūrvabhājam",
  "GV01rv_04_u:1034": "RV_04.050.08.1 sa it kṣeti sudhita okasi sve tasmā iḷā pinvate viśvadānīm",
  "GV01rv_04_u:1035": "RV_04.050.08.2 tasmai viśaḥ svayam evā namante yasmin brahmā rājani pūrva eti",
  "GV01rv_04_u:1036": "RV_04.050.09.1 apratīto jayati saṃ dhanāni pratijanyāny uta yā sajanyā",
  "GV01rv_04_u:1037": "RV_04.050.09.2 avasyave yo varivaḥ kṛṇoti brahmaṇe rājā tam avanti devāḥ",
  "GV01rv_04_u:1038": "RV_04.050.10.1 indraś ca somam pibatam bṛhaspate 'smin yajñe mandasānā vṛṣaṇvasū",
  "GV01rv_04_u:1039": "RV_04.050.10.2 ā vāṃ viśantv indavaḥ svābhuvo 'sme rayiṃ sarvavīraṃ ni yachatam",
  "GV01rv_04_u:1040": "RV_04.050.11.1 bṛhaspata indra vardhataṃ naḥ sacā sā vāṃ sumatir bhūtv asme",
  "GV01rv_04_u:1041": "RV_04.050.11.2 aviṣṭaṃ dhiyo jigṛtam puraṃdhīr jajastam aryo vanuṣām arātīḥ",
  "GV01rv_04_u:1042": "RV_04.051.01.1 idam u tyat purutamam purastāj jyotis tamaso vayunāvad asthāt",
  "GV01rv_04_u:1043": "RV_04.051.01.2 nūnaṃ divo duhitaro vibhātīr gātuṃ kṛṇavann uṣaso janāya",
  "GV01rv_04_u:1044": "RV_04.051.02.1 asthur u citrā uṣasaḥ purastān mitā iva svaravo 'dhvareṣu",
  "GV01rv_04_u:1045": "RV_04.051.02.2 vy ū vrajasya tamaso dvārochantīr avrañ chucayaḥ pāvakāḥ",
  "GV01rv_04_u:1046": "RV_04.051.03.1 uchantīr adya citayanta bhojān rādhodeyāyoṣaso maghonīḥ",
  "GV01rv_04_u:1047": "RV_04.051.03.2 acitre antaḥ paṇayaḥ sasantv abudhyamānās tamaso vimadhye",
  "GV01rv_04_u:1048": "RV_04.051.04.1 kuvit sa devīḥ sanayo navo vā yāmo babhūyād uṣaso vo adya",
  "GV01rv_04_u:1049": "RV_04.051.04.2 yenā navagve aṅgire daśagve saptāsye revatī revad ūṣa",
  "GV01rv_04_u:1050": "RV_04.051.05.1 yūyaṃ hi devīr ṛtayugbhir aśvaiḥ pariprayātha bhuvanāni sadyaḥ",
  "GV01rv_04_u:1051": "RV_04.051.05.2 prabodhayantīr uṣasaḥ sasantaṃ dvipāc catuṣpāc carathāya jīvam",
  "GV01rv_04_u:1052": "RV_04.051.06.1 kva svid āsāṃ katamā purāṇī yayā vidhānā vidadhur ṛbhūṇām",
  "GV01rv_04_u:1053": "RV_04.051.06.2 śubhaṃ yac chubhrā uṣasaś caranti na vi jñāyante sadṛśīr ajuryāḥ",
  "GV01rv_04_u:1054": "RV_04.051.07.1 tā ghā tā bhadrā uṣasaḥ purāsur abhiṣṭidyumnā ṛtajātasatyāḥ",
  "GV01rv_04_u:1055": "RV_04.051.07.2 yāsv ījānaḥ śaśamāna ukthai stuvañ chaṃsan draviṇaṃ sadya āpa",
  "GV01rv_04_u:1056": "RV_04.051.08.1 tā ā caranti samanā purastāt samānataḥ samanā paprathānāḥ",
  "GV01rv_04_u:1057": "RV_04.051.08.2 ṛtasya devīḥ sadaso budhānā gavāṃ na sargā uṣaso jarante",
  "GV01rv_04_u:1058": "RV_04.051.09.1 tā in nv eva samanā samānīr amītavarṇā uṣasaś caranti",
  "GV01rv_04_u:1059": "RV_04.051.09.2 gūhantīr abhvam asitaṃ ruśadbhiḥ śukrās tanūbhiḥ śucayo rucānāḥ",
  "GV01rv_04_u:1060": "RV_04.051.10.1 rayiṃ divo duhitaro vibhātīḥ prajāvantaṃ yachatāsmāsu devīḥ",
  "GV01rv_04_u:1061": "RV_04.051.10.2 syonād ā vaḥ pratibudhyamānāḥ suvīryasya patayaḥ syāma",
  "GV01rv_04_u:1062": "RV_04.051.11.1 tad vo divo duhitaro vibhātīr upa bruva uṣaso yajñaketuḥ",
  "GV01rv_04_u:1063": "RV_04.051.11.2 vayaṃ syāma yaśaso janeṣu tad dyauś ca dhattām pṛthivī ca devī",
  "GV01rv_04_u:1064": "RV_04.052.01.1 prati ṣyā sūnarī janī vyuchantī pari svasuḥ",
  "GV01rv_04_u:1065": "RV_04.052.01.2 divo adarśi duhitā",
  "GV01rv_04_u:1066": "RV_04.052.02.1 aśveva citrāruṣī mātā gavām ṛtāvarī",
  "GV01rv_04_u:1067": "RV_04.052.02.2 sakhābhūd aśvinor uṣāḥ",
  "GV01rv_04_u:1068": "RV_04.052.03.1 uta sakhāsy aśvinor uta mātā gavām asi",
  "GV01rv_04_u:1069": "RV_04.052.03.2 utoṣo vasva īśiṣe",
  "GV01rv_04_u:1070": "RV_04.052.04.1 yāvayaddveṣasaṃ tvā cikitvit sūnṛtāvari",
  "GV01rv_04_u:1071": "RV_04.052.04.2 prati stomair abhutsmahi",
  "GV01rv_04_u:1072": "RV_04.052.05.1 prati bhadrā adṛkṣata gavāṃ sargā na raśmayaḥ",
  "GV01rv_04_u:1073": "RV_04.052.05.2 oṣā aprā uru jrayaḥ",
  "GV01rv_04_u:1074": "RV_04.052.06.1 āpapruṣī vibhāvari vy āvar jyotiṣā tamaḥ",
  "GV01rv_04_u:1075": "RV_04.052.06.2 uṣo anu svadhām ava",
  "GV01rv_04_u:1076": "RV_04.052.07.1 ā dyāṃ tanoṣi raśmibhir āntarikṣam uru priyam",
  "GV01rv_04_u:1077": "RV_04.052.07.2 uṣaḥ śukreṇa śociṣā",
  "GV01rv_04_u:1078": "RV_04.053.01.1 tad devasya savitur vāryam mahad vṛṇīmahe asurasya pracetasaḥ",
  "GV01rv_04_u:1079": "RV_04.053.01.2 chardir yena dāśuṣe yachati tmanā tan no mahāṃ ud ayān devo aktubhiḥ",
  "GV01rv_04_u:1080": "RV_04.053.02.1 divo dhartā bhuvanasya prajāpatiḥ piśaṅgaṃ drāpim prati muñcate kaviḥ",
  "GV01rv_04_u:1081": "RV_04.053.02.2 vicakṣaṇaḥ prathayann āpṛṇann urv ajījanat savitā sumnam ukthyam",
  "GV01rv_04_u:1082": "RV_04.053.03.1 āprā rajāṃsi divyāni pārthivā ślokaṃ devaḥ kṛṇute svāya dharmaṇe",
  "GV01rv_04_u:1083": "RV_04.053.03.2 pra bāhū asrāk savitā savīmani niveśayan prasuvann aktubhir jagat",
  "GV01rv_04_u:1084": "RV_04.053.04.1 adābhyo bhuvanāni pracākaśad vratāni devaḥ savitābhi rakṣate",
  "GV01rv_04_u:1085": "RV_04.053.04.2 prāsrāg bāhū bhuvanasya prajābhyo dhṛtavrato maho ajmasya rājati",
  "GV01rv_04_u:1086": "RV_04.053.05.1 trir antarikṣaṃ savitā mahitvanā trī rajāṃsi paribhus trīṇi rocanā",
  "GV01rv_04_u:1087": "RV_04.053.05.2 tisro divaḥ pṛthivīs tisra invati tribhir vratair abhi no rakṣati tmanā",
  "GV01rv_04_u:1088": "RV_04.053.06.1 bṛhatsumnaḥ prasavītā niveśano jagata sthātur ubhayasya yo vaśī",
  "GV01rv_04_u:1089": "RV_04.053.06.2 sa no devaḥ savitā śarma yachatv asme kṣayāya trivarūtham aṃhasaḥ",
  "GV01rv_04_u:1090": "RV_04.053.07.1 āgan deva ṛtubhir vardhatu kṣayaṃ dadhātu naḥ savitā suprajām iṣam",
  "GV01rv_04_u:1091": "RV_04.053.07.2 sa naḥ kṣapābhir ahabhiś ca jinvatu prajāvantaṃ rayim asme sam invatu",
  "GV01rv_04_u:1092": "RV_04.054.01.1 abhūd devaḥ savitā vandyo nu na idānīm ahna upavācyo nṛbhiḥ",
  "GV01rv_04_u:1093": "RV_04.054.01.2 vi yo ratnā bhajati mānavebhyaḥ śreṣṭhaṃ no atra draviṇaṃ yathā dadhat",
  "GV01rv_04_u:1094": "RV_04.054.02.1 devebhyo hi prathamaṃ yajñiyebhyo 'mṛtatvaṃ suvasi bhāgam uttamam",
  "GV01rv_04_u:1095": "RV_04.054.02.2 ād id dāmānaṃ savitar vy ærṇuṣe 'nūcīnā jīvitā mānuṣebhyaḥ",
  "GV01rv_04_u:1096": "RV_04.054.03.1 acittī yac cakṛmā daivye jane dīnair dakṣaiḥ prabhūtī pūruṣatvatā",
  "GV01rv_04_u:1097": "RV_04.054.03.2 deveṣu ca savitar mānuṣeṣu ca tvaṃ no atra suvatād anāgasaḥ",
  "GV01rv_04_u:1098": "RV_04.054.04.1 na pramiye savitur daivyasya tad yathā viśvam bhuvanaṃ dhārayiṣyati",
  "GV01rv_04_u:1099": "RV_04.054.04.2 yat pṛthivyā varimann ā svaṅgurir varṣman divaḥ suvati satyam asya tat",
  "GV01rv_04_u:1100": "RV_04.054.05.1 indrajyeṣṭhān bṛhadbhyaḥ parvatebhyaḥ kṣayāṃ ebhyaḥ suvasi pastyāvataḥ",
  "GV01rv_04_u:1101": "RV_04.054.05.2 yathā-yathā patayanto viyemira evaiva tasthuḥ savitaḥ savāya te",
  "GV01rv_04_u:1102": "RV_04.054.06.1 ye te trir ahan savitaḥ savāso dive-dive saubhagam āsuvanti",
  "GV01rv_04_u:1103": "RV_04.054.06.2 indro dyāvāpṛthivī sindhur adbhir ādityair no aditiḥ śarma yaṃsat",
  "GV01rv_04_u:1104": "RV_04.055.01.1 ko vas trātā vasavaḥ ko varūtā dyāvābhūmī adite trāsīthāṃ naḥ",
  "GV01rv_04_u:1105": "RV_04.055.01.2 sahīyaso varuṇa mitra martāt ko vo 'dhvare varivo dhāti devāḥ",
  "GV01rv_04_u:1106": "RV_04.055.02.1 pra ye dhāmāni pūrvyāṇy arcān vi yad uchān viyotāro amūrāḥ",
  "GV01rv_04_u:1107": "RV_04.055.02.2 vidhātāro vi te dadhur ajasrā ṛtadhītayo rurucanta dasmāḥ",
  "GV01rv_04_u:1108": "RV_04.055.03.1 pra pastyām aditiṃ sindhum arkaiḥ svastim īḷe sakhyāya devīm",
  "GV01rv_04_u:1109": "RV_04.055.03.2 ubhe yathā no ahanī nipāta uṣāsānaktā karatām adabdhe",
  "GV01rv_04_u:1110": "RV_04.055.04.1 vy aryamā varuṇaś ceti panthām iṣas patiḥ suvitaṃ gātum agniḥ",
  "GV01rv_04_u:1111": "RV_04.055.04.2 indrāviṣṇū nṛvad u ṣu stavānā śarma no yantam amavad varūtham",
  "GV01rv_04_u:1112": "RV_04.055.05.1 ā parvatasya marutām avāṃsi devasya trātur avri bhagasya",
  "GV01rv_04_u:1113": "RV_04.055.05.2 pāt patir janyād aṃhaso no mitro mitriyād uta na uruṣyet",
  "GV01rv_04_u:1114": "RV_04.055.06.1 nū rodasī ahinā budhnyena stuvīta devī apyebhir iṣṭaiḥ",
  "GV01rv_04_u:1115": "RV_04.055.06.2 samudraṃ na saṃcaraṇe saniṣyavo gharmasvaraso nadyo apa vran",
  "GV01rv_04_u:1116": "RV_04.055.07.1 devair no devy aditir ni pātu devas trātā trāyatām aprayuchan",
  "GV01rv_04_u:1117": "RV_04.055.07.2 nahi mitrasya varuṇasya dhāsim arhāmasi pramiyaṃ sānv agneḥ",
  "GV01rv_04_u:1118": "RV_04.055.08.1 agnir īśe vasavyasyāgnir mahaḥ saubhagasya",
  "GV01rv_04_u:1119": "RV_04.055.08.2 tāny asmabhyaṃ rāsate",
  "GV01rv_04_u:1120": "RV_04.055.09.1 uṣo maghony ā vaha sūnṛte vāryā puru",
  "GV01rv_04_u:1121": "RV_04.055.09.2 asmabhyaṃ vājinīvati",
  "GV01rv_04_u:1122": "RV_04.055.10.1 tat su naḥ savitā bhago varuṇo mitro aryamā",
  "GV01rv_04_u:1123": "RV_04.055.10.2 indro no rādhasā gamat",
  "GV01rv_04_u:1124": "RV_04.056.01.1 mahī dyāvāpṛthivī iha jyeṣṭhe rucā bhavatāṃ śucayadbhir arkaiḥ",
  "GV01rv_04_u:1125": "RV_04.056.01.2 yat sīṃ variṣṭhe bṛhatī viminvan ruvad dhokṣā paprathānebhir evaiḥ",
  "GV01rv_04_u:1126": "RV_04.056.02.1 devī devebhir yajate yajatrair aminatī tasthatur ukṣamāṇe",
  "GV01rv_04_u:1127": "RV_04.056.02.2 ṛtāvarī adruhā devaputre yajñasya netrī śucayadbhir arkaiḥ",
  "GV01rv_04_u:1128": "RV_04.056.03.1 sa it svapā bhuvaneṣv āsa ya ime dyāvāpṛthivī jajāna",
  "GV01rv_04_u:1129": "RV_04.056.03.2 urvī gabhīre rajasī sumeke avaṃśe dhīraḥ śacyā sam airat",
  "GV01rv_04_u:1130": "RV_04.056.04.1 nū rodasī bṛhadbhir no varūthaiḥ patnīvadbhir iṣayantī sajoṣāḥ",
  "GV01rv_04_u:1131": "RV_04.056.04.2 urūcī viśve yajate ni pātaṃ dhiyā syāma rathyaḥ sadāsāḥ",
  "GV01rv_04_u:1132": "RV_04.056.05.1 pra vām mahi dyavī abhy upastutim bharāmahe",
  "GV01rv_04_u:1133": "RV_04.056.05.2 śucī upa praśastaye",
  "GV01rv_04_u:1134": "RV_04.056.06.1 punāne tanvā mithaḥ svena dakṣeṇa rājathaḥ",
  "GV01rv_04_u:1135": "RV_04.056.06.2 ūhyāthe sanād ṛtam",
  "GV01rv_04_u:1136": "RV_04.056.07.1 mahī mitrasya sādhathas tarantī pipratī ṛtam",
  "GV01rv_04_u:1137": "RV_04.056.07.2 pari yajñaṃ ni ṣedathuḥ",
  "GV01rv_04_u:1138": "RV_04.057.01.1 kṣetrasya patinā vayaṃ hiteneva jayāmasi",
  "GV01rv_04_u:1139": "RV_04.057.01.2 gām aśvam poṣayitnv ā sa no mṛḷātīdṛśe",
  "GV01rv_04_u:1140": "RV_04.057.02.1 kṣetrasya pate madhumantam ūrmiṃ dhenur iva payo asmāsu dhukṣva",
  "GV01rv_04_u:1141": "RV_04.057.02.2 madhuścutaṃ ghṛtam iva supūtam ṛtasya naḥ patayo mṛḷayantu",
  "GV01rv_04_u:1142": "RV_04.057.03.1 madhumatīr oṣadhīr dyāva āpo madhuman no bhavatv antarikṣam",
  "GV01rv_04_u:1143": "RV_04.057.03.2 kṣetrasya patir madhumān no astv ariṣyanto anv enaṃ carema",
  "GV01rv_04_u:1144": "RV_04.057.04.1 śunaṃ vāhāḥ śunaṃ naraḥ śunaṃ kṛṣatu lāṅgalam",
  "GV01rv_04_u:1145": "RV_04.057.04.2 śunaṃ varatrā badhyantāṃ śunam aṣṭrām ud iṅgaya",
  "GV01rv_04_u:1146": "RV_04.057.05.1 śunāsīrāv imāṃ vācaṃ juṣethāṃ yad divi cakrathuḥ payaḥ",
  "GV01rv_04_u:1147": "RV_04.057.05.2 tenemām upa siñcatam",
  "GV01rv_04_u:1148": "RV_04.057.06.1 arvācī subhage bhava sīte vandāmahe tvā",
  "GV01rv_04_u:1149": "RV_04.057.06.2 yathā naḥ subhagāsasi yathā naḥ suphalāsasi",
  "GV01rv_04_u:1150": "RV_04.057.07.1 indraḥ sītāṃ ni gṛhṇātu tām pūṣānu yachatu",
  "GV01rv_04_u:1151": "RV_04.057.07.2 sā naḥ payasvatī duhām uttarām-uttarāṃ samām",
  "GV01rv_04_u:1152": "RV_04.057.08.1 śunaṃ naḥ phālā vi kṛṣantu bhūmiṃ śunaṃ kīnāśā abhi yantu vāhaiḥ",
  "GV01rv_04_u:1153": "RV_04.057.08.2 śunam parjanyo madhunā payobhiḥ śunāsīrā śunam asmāsu dhattam",
  "GV01rv_04_u:1154": "RV_04.058.01.1 samudrād ūrmir madhumāṃ ud ārad upāṃśunā sam amṛtatvam ānaṭ",
  "GV01rv_04_u:1155": "RV_04.058.01.2 ghṛtasya nāma guhyaṃ yad asti jihvā devānām amṛtasya nābhiḥ",
  "GV01rv_04_u:1156": "RV_04.058.02.1 vayaṃ nāma pra bravāmā ghṛtasyāsmin yajñe dhārayāmā namobhiḥ",
  "GV01rv_04_u:1157": "RV_04.058.02.2 upa brahmā śṛṇavac chasyamānaṃ catuḥśṛṅgo 'vamīd gaura etat",
  "GV01rv_04_u:1158": "RV_04.058.03.1 catvāri śṛṅgā trayo asya pādā dve śīrṣe sapta hastāso asya",
  "GV01rv_04_u:1159": "RV_04.058.03.2 tridhā baddho vṛṣabho roravīti maho devo martyāṃ ā viveśa",
  "GV01rv_04_u:1160": "RV_04.058.04.1 tridhā hitam paṇibhir guhyamānaṃ gavi devāso ghṛtam anv avindan",
  "GV01rv_04_u:1161": "RV_04.058.04.2 indra ekaṃ sūrya ekaṃ jajāna venād ekaṃ svadhayā niṣ ṭatakṣuḥ",
  "GV01rv_04_u:1162": "RV_04.058.05.1 etā arṣanti hṛdyāt samudrāc chatavrajā ripuṇā nāvacakṣe",
  "GV01rv_04_u:1163": "RV_04.058.05.2 ghṛtasya dhārā abhi cākaśīmi hiraṇyayo vetaso madhya āsām",
  "GV01rv_04_u:1164": "RV_04.058.06.1 samyak sravanti sarito na dhenā antar hṛdā manasā pūyamānāḥ",
  "GV01rv_04_u:1165": "RV_04.058.06.2 ete arṣanty ūrmayo ghṛtasya mṛgā iva kṣipaṇor īṣamāṇāḥ",
  "GV01rv_04_u:1166": "RV_04.058.07.1 sindhor iva prādhvane śūghanāso vātapramiyaḥ patayanti yahvāḥ",
  "GV01rv_04_u:1167": "RV_04.058.07.2 ghṛtasya dhārā aruṣo na vājī kāṣṭhā bhindann ūrmibhiḥ pinvamānaḥ",
  "GV01rv_04_u:1168": "RV_04.058.08.1 abhi pravanta samaneva yoṣāḥ kalyāṇyaḥ smayamānāso agnim",
  "GV01rv_04_u:1169": "RV_04.058.08.2 ghṛtasya dhārāḥ samidho nasanta tā juṣāṇo haryati jātavedāḥ",
  "GV01rv_04_u:1170": "RV_04.058.09.1 kanyā iva vahatum etavā u añjy añjānā abhi cākaśīmi",
  "GV01rv_04_u:1171": "RV_04.058.09.2 yatra somaḥ sūyate yatra yajño ghṛtasya dhārā abhi tat pavante",
  "GV01rv_04_u:1172": "RV_04.058.10.1 abhy arṣata suṣṭutiṃ gavyam ājim asmāsu bhadrā draviṇāni dhatta",
  "GV01rv_04_u:1173": "RV_04.058.10.2 imaṃ yajñaṃ nayata devatā no ghṛtasya dhārā madhumat pavante",
  "GV01rv_04_u:1174": "RV_04.058.11.1 dhāman te viśvam bhuvanam adhi śritam antaḥ samudre hṛdy antar āyuṣi",
  "GV01rv_04_u:1175": "RV_04.058.11.2 apām anīke samithe ya ābhṛtas tam aśyāma madhumantaṃ ta ūrmim"
}