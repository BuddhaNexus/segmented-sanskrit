{
    "GV01rv_hn05u:0": " Ṛgveda 5",
    "GV01rv_hn05u:1": " RV_5,001.01a abodhy agniḥ samidhā janānām prati dhenum ivāyatīm uṣāsam |",
    "GV01rv_hn05u:2": " RV_5,001.01c yahvā iva pra vayām ujjihānāḥ pra bhānavaḥ sisrate nākam",
    "GV01rv_hn05u:3": " accha ||",
    "GV01rv_hn05u:4": " RV_5,001.02a abodhi hotā yajathāya devān ūrdhvo agniḥ sumanāḥ prātar asthāt |",
    "GV01rv_hn05u:5": " RV_5,001.02c samiddhasya ruśad adarśi pājo mahān devas tamaso nir amoci ||",
    "GV01rv_hn05u:6": " RV_5,001.03a yad īṃ gaṇasya raśanām ajīgaḥ śucir aṅkte śucibhir gobhir",
    "GV01rv_hn05u:7": " agniḥ |",
    "GV01rv_hn05u:8": " RV_5,001.03c ād dakṣiṇā yujyate vājayanty uttānām ūrdhvo adhayaj juhūbhiḥ ||",
    "GV01rv_hn05u:9": " RV_5,001.04a agnim acchā devayatām manāṃsi cakṣūṃṣīva sūrye saṃ caranti |",
    "GV01rv_hn05u:10": " RV_5,001.04c yad īṃ suvāte uṣasā virūpe śveto vājī jāyate agre ahnām ||",
    "GV01rv_hn05u:11": " RV_5,001.05a janiṣṭa hi jenyo agre ahnāṃ hito hiteṣv aruṣo vaneṣu |",
    "GV01rv_hn05u:12": " RV_5,001.05c dame-dame sapta ratnā dadhāno 'gnir hotā ni ṣasādā yajīyān ||",
    "GV01rv_hn05u:13": " RV_5,001.06a agnir hotā ny asīdad yajīyān upasthe mātuḥ surabhā u loke |",
    "GV01rv_hn05u:14": " RV_5,001.06c yuvā kaviḥ puruniṣṭha ṛtāvā dhartā kṛṣṭīnām uta madhya iddhaḥ",
    "GV01rv_hn05u:15": " RV_5,001.07a pra ṇu tyaṃ vipram adhvareṣu sādhum agniṃ hotāram īḷate",
    "GV01rv_hn05u:16": " namobhiḥ |",
    "GV01rv_hn05u:17": " RV_5,001.07c ā yas tatāna rodasī ṛtena nityam mṛjanti vājinaṃ ghṛtena ||",
    "GV01rv_hn05u:18": " RV_5,001.08a mārjālyo mṛjyate sve damūnāḥ kavipraśasto atithiḥ śivo naḥ |",
    "GV01rv_hn05u:19": " RV_5,001.08c sahasraśṛṅgo vṛṣabhas tadojā viśvāṃ agne sahasā prāsy anyān ||",
    "GV01rv_hn05u:20": " RV_5,001.09a pra sadyo agne aty eṣy anyān āvir yasmai cārutamo babhūtha |",
    "GV01rv_hn05u:21": " RV_5,001.09c īḷenyo vapuṣyo vibhāvā priyo viśām atithir mānuṣīṇām ||",
    "GV01rv_hn05u:22": " RV_5,001.10a tubhyam bharanti kṣitayo yaviṣṭha balim agne antita ota dūrāt",
    "GV01rv_hn05u:23": " RV_5,001.10c ā bhandiṣṭhasya sumatiṃ cikiddhi bṛhat te agne mahi śarma",
    "GV01rv_hn05u:24": " bhadram ||",
    "GV01rv_hn05u:25": " RV_5,001.11a ādya ratham bhānumo bhānumantam agne tiṣṭha yajatebhiḥ samantam |",
    "GV01rv_hn05u:26": " RV_5,001.11c vidvān pathīnām urv antarikṣam eha devān haviradyāya vakṣi ||",
    "GV01rv_hn05u:27": " RV_5,001.12a avocāma kavaye medhyāya vaco vandāru vṛṣabhāya vṛṣṇe |",
    "GV01rv_hn05u:28": " RV_5,001.12c gaviṣṭhiro namasā stomam agnau divīva rukmam uruvyañcam aśret ||",
    "GV01rv_hn05u:29": " RV_5,002.01a kumāram mātā yuvatiḥ samubdhaṃ guhā bibharti na dadāti pitre",
    "GV01rv_hn05u:30": " RV_5,002.01c anīkam asya na minaj janāsaḥ puraḥ paśyanti nihitam aratau ||",
    "GV01rv_hn05u:31": " RV_5,002.02a kam etaṃ tvaṃ yuvate kumāram peṣī bibharṣi mahiṣī jajāna |",
    "GV01rv_hn05u:32": " RV_5,002.02c pūrvīr hi garbhaḥ śarado vavardhāpaśyaṃ jātaṃ yad asūta mātā",
    "GV01rv_hn05u:33": " RV_5,002.03a hiraṇyadantaṃ śucivarṇam ārāt kṣetrād apaśyam āyudhā mimānam",
    "GV01rv_hn05u:34": " RV_5,002.03c dadāno asmā amṛtaṃ vipṛkvat kim mām anindrāḥ kṛṇavann anukthāḥ ||",
    "GV01rv_hn05u:35": " RV_5,002.04a kṣetrād apaśyaṃ sanutaś carantaṃ sumad yūthaṃ na puru śobhamānam |",
    "GV01rv_hn05u:36": " RV_5,002.04c na tā agṛbhrann ajaniṣṭa hi ṣaḥ paliknīr id yuvatayo bhavanti",
    "GV01rv_hn05u:37": " RV_5,002.05a ke me maryakaṃ vi yavanta gobhir na yeṣāṃ gopā araṇaś cid āsa",
    "GV01rv_hn05u:38": " RV_5,002.05c ya īṃ jagṛbhur ava te sṛjantv ājāti paśva upa naś cikitvān ||",
    "GV01rv_hn05u:39": " RV_5,002.06a vasāṃ rājānaṃ vasatiṃ janānām arātayo ni dadhur martyeṣu |",
    "GV01rv_hn05u:40": " RV_5,002.06c brahmāṇy atrer ava taṃ sṛjantu ninditāro nindyāso bhavantu ||",
    "GV01rv_hn05u:41": " RV_5,002.07a śunaś cic chepaṃ niditaṃ sahasrād yūpād amuñco aśamiṣṭa hi",
    "GV01rv_hn05u:42": " ṣaḥ |",
    "GV01rv_hn05u:43": " RV_5,002.07c evāsmad agne vi mumugdhi pāśān hotaś cikitva iha tū niṣadya",
    "GV01rv_hn05u:44": " RV_5,002.08a hṛṇīyamāno apa hi mad aiyeḥ pra me devānāṃ vratapā uvāca |",
    "GV01rv_hn05u:45": " RV_5,002.08c indro vidvāṃ anu hi tvā cacakṣa tenāham agne anuśiṣṭa āgām ||",
    "GV01rv_hn05u:46": " RV_5,002.09a vi jyotiṣā bṛhatā bhāty agnir āvir viśvāni kṛṇute mahitvā |",
    "GV01rv_hn05u:47": " RV_5,002.09c prādevīr māyāḥ sahate durevāḥ śiśīte śṛṅge rakṣase vinikṣe ||",
    "GV01rv_hn05u:48": " RV_5,002.10a uta svānāso divi ṣantv agnes tigmāyudhā rakṣase hantavā u |",
    "GV01rv_hn05u:49": " RV_5,002.10c made cid asya pra rujanti bhāmā na varante paribādho adevīḥ",
    "GV01rv_hn05u:50": " RV_5,002.11a etaṃ te stomaṃ tuvijāta vipro rathaṃ na dhīraḥ svapā atakṣam",
    "GV01rv_hn05u:51": " RV_5,002.11c yadīd agne prati tvaṃ deva haryāḥ svarvatīr apa enā jayema ||",
    "GV01rv_hn05u:52": " RV_5,002.12a tuvigrīvo vṛṣabho vāvṛdhāno 'śatrv aryaḥ sam ajāti vedaḥ |",
    "GV01rv_hn05u:53": " RV_5,002.12c itīmam agnim amṛtā avocan barhiṣmate manave śarma yaṃsad dhaviṣmate manave śarma yaṃsat ||",
    "GV01rv_hn05u:54": " RV_5,003.01a tvam agne varuṇo jāyase yat tvam mitro bhavasi yat samiddhaḥ",
    "GV01rv_hn05u:55": " RV_5,003.01c tve viśve sahasas putra devās tvam indro dāśuṣe martyāya ||",
    "GV01rv_hn05u:56": " RV_5,003.02a tvam aryamā bhavasi yat kanīnāṃ nāma svadhāvan guhyam bibharṣi |",
    "GV01rv_hn05u:57": " RV_5,003.02c añjanti mitraṃ sudhitaṃ na gobhir yad dampatī samanasā kṛṇoṣi",
    "GV01rv_hn05u:58": " RV_5,003.03a tava śriye maruto marjayanta rudra yat te janima cāru citram",
    "GV01rv_hn05u:59": " RV_5,003.03c padaṃ yad viṣṇor upamaṃ nidhāyi tena pāsi guhyaṃ nāma gonām",
    "GV01rv_hn05u:60": " RV_5,003.04a tava śriyā sudṛśo deva devāḥ purū dadhānā amṛtaṃ sapanta |",
    "GV01rv_hn05u:61": " RV_5,003.04c hotāram agnim manuṣo ni ṣedur daśasyanta uśijaḥ śaṃsam āyoḥ",
    "GV01rv_hn05u:62": " RV_5,003.05a na tvad dhotā pūrvo agne yajīyān na kāvyaiḥ paro asti svadhāvaḥ |",
    "GV01rv_hn05u:63": " RV_5,003.05c viśaś ca yasyā atithir bhavāsi sa yajñena vanavad deva martān",
    "GV01rv_hn05u:64": " RV_5,003.06a vayam agne vanuyāma tvotā vasūyavo haviṣā budhyamānāḥ |",
    "GV01rv_hn05u:65": " RV_5,003.06c vayaṃ samarye vidatheṣv ahnāṃ vayaṃ rāyā sahasas putra martān",
    "GV01rv_hn05u:66": " RV_5,003.07a yo na āgo abhy eno bharāty adhīd agham aghaśaṃse dadhāta |",
    "GV01rv_hn05u:67": " RV_5,003.07c jahī cikitvo abhiśastim etām agne yo no marcayati dvayena ||",
    "GV01rv_hn05u:68": " RV_5,003.08a tvām asyā vyuṣi deva pūrve dūtaṃ kṛṇvānā ayajanta havyaiḥ |",
    "GV01rv_hn05u:69": " RV_5,003.08c saṃsthe yad agna īyase rayīṇāṃ devo martair vasubhir idhyamānaḥ ||",
    "GV01rv_hn05u:70": " RV_5,003.09a ava spṛdhi pitaraṃ yodhi vidvān putro yas te sahasaḥ sūna ūhe |",
    "GV01rv_hn05u:71": " RV_5,003.09c kadā cikitvo abhi cakṣase no 'gne kadāṃ ṛtacid yātayāse ||",
    "GV01rv_hn05u:72": " RV_5,003.10a bhūri nāma vandamāno dadhāti pitā vaso yadi taj joṣayāse |",
    "GV01rv_hn05u:73": " RV_5,003.10c kuvid devasya sahasā cakānaḥ sumnam agnir vanate vāvṛdhānaḥ ||",
    "GV01rv_hn05u:74": " RV_5,003.11a tvam aṅga jaritāraṃ yaviṣṭha viśvāny agne duritāti parṣi |",
    "GV01rv_hn05u:75": " RV_5,003.11c stenā adṛśran ripavo janāso 'jñātaketā vṛjinā abhūvan ||",
    "GV01rv_hn05u:76": " RV_5,003.12a ime yāmāsas tvadrig abhūvan vasave vā tad id āgo avāci |",
    "GV01rv_hn05u:77": " RV_5,003.12c nāhāyam agnir abhiśastaye no na rīṣate vāvṛdhānaḥ parā dāt ||",
    "GV01rv_hn05u:78": " RV_5,004.01a tvām agne vasupatiṃ vasūnām abhi pra mande adhvareṣu rājan |",
    "GV01rv_hn05u:79": " RV_5,004.01c tvayā vājaṃ vājayanto jayemābhi ṣyāma pṛtsutīr martyānām ||",
    "GV01rv_hn05u:80": " RV_5,004.02a havyavāḷ agnir ajaraḥ pitā no vibhur vibhāvā sudṛśīko asme |",
    "GV01rv_hn05u:81": " RV_5,004.02c sugārhapatyāḥ sam iṣo didīhy asmadryak sam mimīhi śravāṃsi ||",
    "GV01rv_hn05u:82": " RV_5,004.03a viśāṃ kaviṃ viśpatim mānuṣīṇāṃ śucim pāvakaṃ ghṛtapṛṣṭham agnim |",
    "GV01rv_hn05u:83": " RV_5,004.03c ni hotāraṃ viśvavidaṃ dadhidhve sa deveṣu vanate vāryāṇi ||",
    "GV01rv_hn05u:84": " RV_5,004.04a juṣasvāgna iḷayā sajoṣā yatamāno raśmibhiḥ sūryasya |",
    "GV01rv_hn05u:85": " RV_5,004.04c juṣasva naḥ samidhaṃ jātaveda ā ca devān haviradyāya vakṣi ||",
    "GV01rv_hn05u:86": " RV_5,004.05a juṣṭo damūnā atithir duroṇa imaṃ no yajñam upa yāhi vidvān |",
    "GV01rv_hn05u:87": " RV_5,004.05c viśvā agne abhiyujo vihatyā śatrūyatām ā bharā bhojanāni ||",
    "GV01rv_hn05u:88": " RV_5,004.06a vadhena dasyum pra hi cātayasva vayaḥ kṛṇvānas tanve svāyai |",
    "GV01rv_hn05u:89": " RV_5,004.06c piparṣi yat sahasas putra devānt so agne pāhi nṛtama vāje asmān ||",
    "GV01rv_hn05u:90": " RV_5,004.07a vayaṃ te agna ukthair vidhema vayaṃ havyaiḥ pāvaka bhadraśoce",
    "GV01rv_hn05u:91": " RV_5,004.07c asme rayiṃ viśvavāraṃ sam invāsme viśvāni draviṇāni dhehi ||",
    "GV01rv_hn05u:92": " RV_5,004.08a asmākam agne adhvaraṃ juṣasva sahasaḥ sūno triṣadhastha havyam |",
    "GV01rv_hn05u:93": " RV_5,004.08c vayaṃ deveṣu sukṛtaḥ syāma śarmaṇā nas trivarūthena pāhi ||",
    "GV01rv_hn05u:94": " RV_5,004.09a viśvāni no durgahā jātavedaḥ sindhuṃ na nāvā duritāti parṣi |",
    "GV01rv_hn05u:95": " RV_5,004.09c agne atrivan namasā gṛṇāno 'smākam bodhy avitā tanūnām ||",
    "GV01rv_hn05u:96": " RV_5,004.10a yas tvā hṛdā kīriṇā manyamāno 'martyam martyo johavīmi |",
    "GV01rv_hn05u:97": " RV_5,004.10c jātavedo yaśo asmāsu dhehi prajābhir agne amṛtatvam aśyām ||",
    "GV01rv_hn05u:98": " RV_5,004.11a yasmai tvaṃ sukṛte jātaveda u lokam agne kṛṇavaḥ syonam |",
    "GV01rv_hn05u:99": " RV_5,004.11c aśvinaṃ sa putriṇaṃ vīravantaṃ gomantaṃ rayiṃ naśate svasti ||",
    "GV01rv_hn05u:100": " RV_5,005.01a susamiddhāya śociṣe ghṛtaṃ tīvraṃ juhotana |",
    "GV01rv_hn05u:101": " RV_5,005.01c agnaye jātavedase ||",
    "GV01rv_hn05u:102": " RV_5,005.02a narāśaṃsaḥ suṣūdatīmaṃ yajñam adābhyaḥ |",
    "GV01rv_hn05u:103": " RV_5,005.02c kavir hi madhuhastyaḥ ||",
    "GV01rv_hn05u:104": " RV_5,005.03a īḷito agna ā vahendraṃ citram iha priyam |",
    "GV01rv_hn05u:105": " RV_5,005.03c sukhai rathebhir ūtaye ||",
    "GV01rv_hn05u:106": " RV_5,005.04a ūrṇamradā vi prathasvābhy arkā anūṣata |",
    "GV01rv_hn05u:107": " RV_5,005.04c bhavā naḥ śubhra sātaye ||",
    "GV01rv_hn05u:108": " RV_5,005.05a devīr dvāro vi śrayadhvaṃ suprāyaṇā na ūtaye |",
    "GV01rv_hn05u:109": " RV_5,005.05c pra-pra yajñam pṛṇītana ||",
    "GV01rv_hn05u:110": " RV_5,005.06a supratīke vayovṛdhā yahvī ṛtasya mātarā |",
    "GV01rv_hn05u:111": " RV_5,005.06c doṣām uṣāsam īmahe ||",
    "GV01rv_hn05u:112": " RV_5,005.07a vātasya patmann īḷitā daivyā hotārā manuṣaḥ |",
    "GV01rv_hn05u:113": " RV_5,005.07c imaṃ no yajñam ā gatam ||",
    "GV01rv_hn05u:114": " RV_5,005.08a iḷā sarasvatī mahī tisro devīr mayobhuvaḥ |",
    "GV01rv_hn05u:115": " RV_5,005.08b barhiḥ sīdantv asridhaḥ ||",
    "GV01rv_hn05u:116": " RV_5,005.09a śivas tvaṣṭar ihā gahi vibhuḥ poṣa uta tmanā |",
    "GV01rv_hn05u:117": " RV_5,005.09c yajñe-yajñe na ud ava ||",
    "GV01rv_hn05u:118": " RV_5,005.10a yatra vettha vanaspate devānāṃ guhyā nāmāni |",
    "GV01rv_hn05u:119": " RV_5,005.10c tatra havyāni gāmaya ||",
    "GV01rv_hn05u:120": " RV_5,005.11a svāhāgnaye varuṇāya svāhendrāya marudbhyaḥ |",
    "GV01rv_hn05u:121": " RV_5,005.11c svāhā devebhyo haviḥ ||",
    "GV01rv_hn05u:122": " RV_5,006.01a agniṃ tam manye yo vasur astaṃ yaṃ yanti dhenavaḥ |",
    "GV01rv_hn05u:123": " RV_5,006.01c astam arvanta āśavo 'staṃ nityāso vājina iṣaṃ stotṛbhya ā bhara ||",
    "GV01rv_hn05u:124": " RV_5,006.02a so agnir yo vasur gṛṇe saṃ yam āyanti dhenavaḥ |",
    "GV01rv_hn05u:125": " RV_5,006.02c sam arvanto raghudruvaḥ saṃ sujātāsaḥ sūraya iṣaṃ stotṛbhya ā",
    "GV01rv_hn05u:126": " bhara ||",
    "GV01rv_hn05u:127": " RV_5,006.03a agnir hi vājinaṃ viśe dadāti viśvacarṣaṇiḥ |",
    "GV01rv_hn05u:128": " RV_5,006.03c agnī rāye svābhuvaṃ sa prīto yāti vāryam iṣaṃ stotṛbhya ā bhara ||",
    "GV01rv_hn05u:129": " RV_5,006.04a ā te agna idhīmahi dyumantaṃ devājaram |",
    "GV01rv_hn05u:130": " RV_5,006.04c yad dha syā te panīyasī samid dīdayati dyavīṣaṃ stotṛbhya ā bhara ||",
    "GV01rv_hn05u:131": " RV_5,006.05a ā te agna ṛcā haviḥ śukrasya śociṣas pate |",
    "GV01rv_hn05u:132": " RV_5,006.05c suścandra dasma viśpate havyavāṭ tubhyaṃ hūyata iṣaṃ stotṛbhya ā bhara ||",
    "GV01rv_hn05u:133": " RV_5,006.06a pro tye agnayo 'gniṣu viśvam puṣyanti vāryam |",
    "GV01rv_hn05u:134": " RV_5,006.06c te hinvire ta invire ta iṣaṇyanty ānuṣag iṣaṃ stotṛbhya ā bhara ||",
    "GV01rv_hn05u:135": " RV_5,006.07a tava tye agne arcayo mahi vrādhanta vājinaḥ |",
    "GV01rv_hn05u:136": " RV_5,006.07c ye patvabhiḥ śaphānāṃ vrajā bhuranta gonām iṣaṃ stotṛbhya ā",
    "GV01rv_hn05u:137": " bhara ||",
    "GV01rv_hn05u:138": " RV_5,006.08a navā no agna ā bhara stotṛbhyaḥ sukṣitīr iṣaḥ |",
    "GV01rv_hn05u:139": " RV_5,006.08c te syāma ya ānṛcus tvādūtāso dame-dama iṣaṃ stotṛbhya ā bhara",
    "GV01rv_hn05u:140": " RV_5,006.09a ubhe suścandra sarpiṣo darvī śrīṇīṣa āsani |",
    "GV01rv_hn05u:141": " RV_5,006.09c uto na ut pupūryā uktheṣu śavasas pata iṣaṃ stotṛbhya ā bhara ||",
    "GV01rv_hn05u:142": " RV_5,006.10a evāṃ agnim ajuryamur gīrbhir yajñebhir ānuṣak |",
    "GV01rv_hn05u:143": " RV_5,006.10c dadhad asme suvīryam uta tyad āśvaśvyam iṣaṃ stotṛbhya ā",
    "GV01rv_hn05u:144": " bhara ||",
    "GV01rv_hn05u:145": " RV_5,007.01a sakhāyaḥ saṃ vaḥ samyañcam iṣaṃ stomaṃ cāgnaye |",
    "GV01rv_hn05u:146": " RV_5,007.01c varṣiṣṭhāya kṣitīnām ūrjo naptre sahasvate ||",
    "GV01rv_hn05u:147": " RV_5,007.02a kutrā cid yasya samṛtau raṇvā naro nṛṣadane |",
    "GV01rv_hn05u:148": " RV_5,007.02c arhantaś cid yam indhate saṃjanayanti jantavaḥ ||",
    "GV01rv_hn05u:149": " RV_5,007.03a saṃ yad iṣo vanāmahe saṃ havyā mānuṣāṇām |",
    "GV01rv_hn05u:150": " RV_5,007.03c uta dyumnasya śavasa ṛtasya raśmim ā dade ||",
    "GV01rv_hn05u:151": " RV_5,007.04a sa smā kṛṇoti ketum ā naktaṃ cid dūra ā sate |",
    "GV01rv_hn05u:152": " RV_5,007.04c pāvako yad vanaspatīn pra smā mināty ajaraḥ ||",
    "GV01rv_hn05u:153": " RV_5,007.05a ava sma yasya veṣaṇe svedam pathiṣu juhvati |",
    "GV01rv_hn05u:154": " RV_5,007.05c abhīm aha svajenyam bhūmā pṛṣṭheva ruruhuḥ ||",
    "GV01rv_hn05u:155": " RV_5,007.06a yam martyaḥ puruspṛhaṃ vidad viśvasya dhāyase |",
    "GV01rv_hn05u:156": " RV_5,007.06c pra svādanam pitūnām astatātiṃ cid āyave ||",
    "GV01rv_hn05u:157": " RV_5,007.07a sa hi ṣmā dhanvākṣitaṃ dātā na dāty ā paśuḥ |",
    "GV01rv_hn05u:158": " RV_5,007.07c hiriśmaśruḥ śucidann ṛbhur anibhṛṣṭataviṣiḥ ||",
    "GV01rv_hn05u:159": " RV_5,007.08a śuciḥ ṣma yasmā atrivat pra svadhitīva rīyate |",
    "GV01rv_hn05u:160": " RV_5,007.08c suṣūr asūta mātā krāṇā yad ānaśe bhagam ||",
    "GV01rv_hn05u:161": " RV_5,007.09a ā yas te sarpirāsute 'gne śam asti dhāyase |",
    "GV01rv_hn05u:162": " RV_5,007.09c aiṣu dyumnam uta śrava ā cittam martyeṣu dhāḥ ||",
    "GV01rv_hn05u:163": " RV_5,007.10a iti cin manyum adhrijas tvādātam ā paśuṃ dade |",
    "GV01rv_hn05u:164": " RV_5,007.10c ād agne apṛṇato 'triḥ sāsahyād dasyūn iṣaḥ sāsahyān nṝn ||",
    "GV01rv_hn05u:165": " RV_5,008.01a tvām agna ṛtāyavaḥ sam īdhire pratnam pratnāsa ūtaye sahaskṛta |",
    "GV01rv_hn05u:166": " RV_5,008.01c puruścandraṃ yajataṃ viśvadhāyasaṃ damūnasaṃ gṛhapatiṃ vareṇyam ||",
    "GV01rv_hn05u:167": " RV_5,008.02a tvām agne atithim pūrvyaṃ viśaḥ śociṣkeśaṃ gṛhapatiṃ ni ṣedire |",
    "GV01rv_hn05u:168": " RV_5,008.02c bṛhatketum pururūpaṃ dhanaspṛtaṃ suśarmāṇaṃ svavasaṃ jaradviṣam ||",
    "GV01rv_hn05u:169": " RV_5,008.03a tvām agne mānuṣīr īḷate viśo hotrāvidaṃ viviciṃ ratnadhātamam |",
    "GV01rv_hn05u:170": " RV_5,008.03c guhā santaṃ subhaga viśvadarśataṃ tuviṣvaṇasaṃ suyajaṃ",
    "GV01rv_hn05u:171": " ghṛtaśriyam ||",
    "GV01rv_hn05u:172": " RV_5,008.04a tvām agne dharṇasiṃ viśvadhā vayaṃ gīrbhir gṛṇanto namasopa sedima |",
    "GV01rv_hn05u:173": " RV_5,008.04c sa no juṣasva samidhāno aṅgiro devo martasya yaśasā sudītibhiḥ ||",
    "GV01rv_hn05u:174": " RV_5,008.05a tvam agne pururūpo viśe-viśe vayo dadhāsi pratnathā puruṣṭuta",
    "GV01rv_hn05u:175": " RV_5,008.05c purūṇy annā sahasā vi rājasi tviṣiḥ sā te titviṣāṇasya",
    "GV01rv_hn05u:176": " nādhṛṣe ||",
    "GV01rv_hn05u:177": " RV_5,008.06a tvām agne samidhānaṃ yaviṣṭhya devā dūtaṃ cakrire havyavāhanam |",
    "GV01rv_hn05u:178": " RV_5,008.06c urujrayasaṃ ghṛtayonim āhutaṃ tveṣaṃ cakṣur dadhire",
    "GV01rv_hn05u:179": " codayanmati ||",
    "GV01rv_hn05u:180": " RV_5,008.07a tvām agne pradiva āhutaṃ ghṛtaiḥ sumnāyavaḥ suṣamidhā sam īdhire |",
    "GV01rv_hn05u:181": " RV_5,008.07c sa vāvṛdhāna oṣadhībhir ukṣito 'bhi jrayāṃsi pārthivā vi",
    "GV01rv_hn05u:182": " tiṣṭhase ||",
    "GV01rv_hn05u:183": " RV_5,009.01a tvām agne haviṣmanto devam martāsa īḷate |",
    "GV01rv_hn05u:184": " RV_5,009.01c manye tvā jātavedasaṃ sa havyā vakṣy ānuṣak ||",
    "GV01rv_hn05u:185": " RV_5,009.02a agnir hotā dāsvataḥ kṣayasya vṛktabarhiṣaḥ |",
    "GV01rv_hn05u:186": " RV_5,009.02c saṃ yajñāsaś caranti yaṃ saṃ vājāsaḥ śravasyavaḥ ||",
    "GV01rv_hn05u:187": " RV_5,009.03a uta sma yaṃ śiśuṃ yathā navaṃ janiṣṭāraṇī |",
    "GV01rv_hn05u:188": " RV_5,009.03c dhartāram mānuṣīṇāṃ viśām agniṃ svadhvaram ||",
    "GV01rv_hn05u:189": " RV_5,009.04a uta sma durgṛbhīyase putro na hvāryāṇām |",
    "GV01rv_hn05u:190": " RV_5,009.04c purū yo dagdhāsi vanāgne paśur na yavase ||",
    "GV01rv_hn05u:191": " RV_5,009.05a adha sma yasyārcayaḥ samyak saṃyanti dhūminaḥ |",
    "GV01rv_hn05u:192": " RV_5,009.05c yad īm aha trito divy upa dhmāteva dhamati śiśīte dhmātarī yathā ||",
    "GV01rv_hn05u:193": " RV_5,009.06a tavāham agna ūtibhir mitrasya ca praśastibhiḥ |",
    "GV01rv_hn05u:194": " RV_5,009.06c dveṣoyuto na duritā turyāma martyānām ||",
    "GV01rv_hn05u:195": " RV_5,009.07a taṃ no agne abhī naro rayiṃ sahasva ā bhara |",
    "GV01rv_hn05u:196": " RV_5,009.07c sa kṣepayat sa poṣayad bhuvad vājasya sātaya utaidhi pṛtsu no vṛdhe ||",
    "GV01rv_hn05u:197": " RV_5,010.01a agna ojiṣṭham ā bhara dyumnam asmabhyam adhrigo |",
    "GV01rv_hn05u:198": " RV_5,010.01c pra no rāyā parīṇasā ratsi vājāya panthām ||",
    "GV01rv_hn05u:199": " RV_5,010.02a tvaṃ no agne adbhuta kratvā dakṣasya maṃhanā |",
    "GV01rv_hn05u:200": " RV_5,010.02c tve asuryam āruhat krāṇā mitro na yajñiyaḥ ||",
    "GV01rv_hn05u:201": " RV_5,010.03a tvaṃ no agna eṣāṃ gayam puṣṭiṃ ca vardhaya |",
    "GV01rv_hn05u:202": " RV_5,010.03c ye stomebhiḥ pra sūrayo naro maghāny ānaśuḥ ||",
    "GV01rv_hn05u:203": " RV_5,010.04a ye agne candra te giraḥ śumbhanty aśvarādhasaḥ |",
    "GV01rv_hn05u:204": " RV_5,010.04c śuṣmebhiḥ śuṣmiṇo naro divaś cid yeṣām bṛhat sukīrtir bodhati",
    "GV01rv_hn05u:205": " tmanā ||",
    "GV01rv_hn05u:206": " RV_5,010.05a tava tye agne arcayo bhrājanto yanti dhṛṣṇuyā |",
    "GV01rv_hn05u:207": " RV_5,010.05c parijmāno na vidyutaḥ svāno ratho na vājayuḥ ||",
    "GV01rv_hn05u:208": " RV_5,010.06a nū no agna ūtaye sabādhasaś ca rātaye |",
    "GV01rv_hn05u:209": " RV_5,010.06c asmākāsaś ca sūrayo viśvā āśās tarīṣaṇi ||",
    "GV01rv_hn05u:210": " RV_5,010.07a tvaṃ no agne aṅgira stuta stavāna ā bhara |",
    "GV01rv_hn05u:211": " RV_5,010.07c hotar vibhvāsahaṃ rayiṃ stotṛbhya stavase ca na utaidhi pṛtsu",
    "GV01rv_hn05u:212": " no vṛdhe ||",
    "GV01rv_hn05u:213": " RV_5,011.01a janasya gopā ajaniṣṭa jāgṛvir agniḥ sudakṣaḥ suvitāya navyase |",
    "GV01rv_hn05u:214": " RV_5,011.01c ghṛtapratīko bṛhatā divispṛśā dyumad vi bhāti bharatebhyaḥ śuciḥ ||",
    "GV01rv_hn05u:215": " RV_5,011.02a yajñasya ketum prathamam purohitam agniṃ naras triṣadhasthe sam īdhire |",
    "GV01rv_hn05u:216": " RV_5,011.02c indreṇa devaiḥ sarathaṃ sa barhiṣi sīdan ni hotā yajathāya",
    "GV01rv_hn05u:217": " sukratuḥ ||",
    "GV01rv_hn05u:218": " RV_5,011.03a asammṛṣṭo jāyase mātroḥ śucir mandraḥ kavir ud atiṣṭho vivasvataḥ |",
    "GV01rv_hn05u:219": " RV_5,011.03c ghṛtena tvāvardhayann agna āhuta dhūmas te ketur abhavad divi",
    "GV01rv_hn05u:220": " śritaḥ ||",
    "GV01rv_hn05u:221": " RV_5,011.04a agnir no yajñam upa vetu sādhuyāgniṃ naro vi bharante",
    "GV01rv_hn05u:222": " gṛhe-gṛhe |",
    "GV01rv_hn05u:223": " RV_5,011.04c agnir dūto abhavad dhavyavāhano 'gniṃ vṛṇānā vṛṇate kavikratum ||",
    "GV01rv_hn05u:224": " RV_5,011.05a tubhyedam agne madhumattamaṃ vacas tubhyam manīṣā iyam astu śaṃ hṛde |",
    "GV01rv_hn05u:225": " RV_5,011.05c tvāṃ giraḥ sindhum ivāvanīr mahīr ā pṛṇanti śavasā vardhayanti ca ||",
    "GV01rv_hn05u:226": " RV_5,011.06a tvām agne aṅgiraso guhā hitam anv avindañ chiśriyāṇaṃ vane-vane |",
    "GV01rv_hn05u:227": " RV_5,011.06c sa jāyase mathyamānaḥ saho mahat tvām āhuḥ sahasas putram",
    "GV01rv_hn05u:228": " aṅgiraḥ ||",
    "GV01rv_hn05u:229": " RV_5,012.01a prāgnaye bṛhate yajñiyāya ṛtasya vṛṣṇe asurāya manma |",
    "GV01rv_hn05u:230": " RV_5,012.01c ghṛtaṃ na yajña āsye supūtaṃ giram bhare vṛṣabhāya pratīcīm",
    "GV01rv_hn05u:231": " RV_5,012.02a ṛtaṃ cikitva ṛtam ic cikiddhy ṛtasya dhārā anu tṛndhi pūrvīḥ",
    "GV01rv_hn05u:232": " RV_5,012.02c nāhaṃ yātuṃ sahasā na dvayena ṛtaṃ sapāmy aruṣasya vṛṣṇaḥ ||",
    "GV01rv_hn05u:233": " RV_5,012.03a kayā no agna ṛtayann ṛtena bhuvo navedā ucathasya navyaḥ |",
    "GV01rv_hn05u:234": " RV_5,012.03c vedā me deva ṛtupā ṛtūnāṃ nāham patiṃ sanitur asya rāyaḥ ||",
    "GV01rv_hn05u:235": " RV_5,012.04a ke te agne ripave bandhanāsaḥ ke pāyavaḥ saniṣanta dyumantaḥ",
    "GV01rv_hn05u:236": " RV_5,012.04c ke dhāsim agne anṛtasya pānti ka āsato vacasaḥ santi gopāḥ ||",
    "GV01rv_hn05u:237": " RV_5,012.05a sakhāyas te viṣuṇā agna ete śivāsaḥ santo aśivā abhūvan |",
    "GV01rv_hn05u:238": " RV_5,012.05c adhūrṣata svayam ete vacobhir ṛjūyate vṛjināni bruvantaḥ ||",
    "GV01rv_hn05u:239": " RV_5,012.06a yas te agne namasā yajñam īṭṭa ṛtaṃ sa pāty aruṣasya vṛṣṇaḥ |",
    "GV01rv_hn05u:240": " RV_5,012.06c tasya kṣayaḥ pṛthur ā sādhur etu prasarsrāṇasya nahuṣasya śeṣaḥ ||",
    "GV01rv_hn05u:241": " RV_5,013.01a arcantas tvā havāmahe 'rcantaḥ sam idhīmahi |",
    "GV01rv_hn05u:242": " RV_5,013.01c agne arcanta ūtaye ||",
    "GV01rv_hn05u:243": " RV_5,013.02a agne stomam manāmahe sidhram adya divispṛśaḥ |",
    "GV01rv_hn05u:244": " RV_5,013.02c devasya draviṇasyavaḥ ||",
    "GV01rv_hn05u:245": " RV_5,013.03a agnir juṣata no giro hotā yo mānuṣeṣv ā |",
    "GV01rv_hn05u:246": " RV_5,013.03c sa yakṣad daivyaṃ janam ||",
    "GV01rv_hn05u:247": " RV_5,013.04a tvam agne saprathā asi juṣṭo hotā vareṇyaḥ |",
    "GV01rv_hn05u:248": " RV_5,013.04c tvayā yajñaṃ vi tanvate ||",
    "GV01rv_hn05u:249": " RV_5,013.05a tvām agne vājasātamaṃ viprā vardhanti suṣṭutam |",
    "GV01rv_hn05u:250": " RV_5,013.05c sa no rāsva suvīryam ||",
    "GV01rv_hn05u:251": " RV_5,013.06a agne nemir arāṃ iva devāṃs tvam paribhūr asi |",
    "GV01rv_hn05u:252": " RV_5,013.06c ā rādhaś citram ṛñjase ||",
    "GV01rv_hn05u:253": " RV_5,014.01a agniṃ stomena bodhaya samidhāno amartyam |",
    "GV01rv_hn05u:254": " RV_5,014.01c havyā deveṣu no dadhat ||",
    "GV01rv_hn05u:255": " RV_5,014.02a tam adhvareṣv īḷate devam martā amartyam |",
    "GV01rv_hn05u:256": " RV_5,014.02c yajiṣṭham mānuṣe jane ||",
    "GV01rv_hn05u:257": " RV_5,014.03a taṃ hi śaśvanta īḷate srucā devaṃ ghṛtaścutā |",
    "GV01rv_hn05u:258": " RV_5,014.03c agniṃ havyāya voḷhave ||",
    "GV01rv_hn05u:259": " RV_5,014.04a agnir jāto arocata ghnan dasyūñ jyotiṣā tamaḥ |",
    "GV01rv_hn05u:260": " RV_5,014.04c avindad gā apaḥ svaḥ ||",
    "GV01rv_hn05u:261": " RV_5,014.05a agnim īḷenyaṃ kaviṃ ghṛtapṛṣṭhaṃ saparyata |",
    "GV01rv_hn05u:262": " RV_5,014.05c vetu me śṛṇavad dhavam ||",
    "GV01rv_hn05u:263": " RV_5,014.06a agniṃ ghṛtena vāvṛdhu stomebhir viśvacarṣaṇim |",
    "GV01rv_hn05u:264": " RV_5,014.06c svādhībhir vacasyubhiḥ ||",
    "GV01rv_hn05u:265": " RV_5,015.01a pra vedhase kavaye vedyāya giram bhare yaśase pūrvyāya |",
    "GV01rv_hn05u:266": " RV_5,015.01c ghṛtaprasatto asuraḥ suśevo rāyo dhartā dharuṇo vasvo agniḥ ||",
    "GV01rv_hn05u:267": " RV_5,015.02a ṛtena ṛtaṃ dharuṇaṃ dhārayanta yajñasya śāke parame vyoman |",
    "GV01rv_hn05u:268": " RV_5,015.02c divo dharman dharuṇe seduṣo nṝñ jātair ajātāṃ abhi ye",
    "GV01rv_hn05u:269": " nanakṣuḥ ||",
    "GV01rv_hn05u:270": " RV_5,015.03a aṅhoyuvas tanvas tanvate vi vayo mahad duṣṭaram pūrvyāya |",
    "GV01rv_hn05u:271": " RV_5,015.03c sa saṃvato navajātas tuturyāt siṅhaṃ na kruddham abhitaḥ pari",
    "GV01rv_hn05u:272": " ṣṭhuḥ ||",
    "GV01rv_hn05u:273": " RV_5,015.04a māteva yad bharase paprathāno janaṃ-janaṃ dhāyase cakṣase ca",
    "GV01rv_hn05u:274": " RV_5,015.04c vayo-vayo jarase yad dadhānaḥ pari tmanā viṣurūpo jigāsi ||",
    "GV01rv_hn05u:275": " RV_5,015.05a vājo nu te śavasas pātv antam uruṃ doghaṃ dharuṇaṃ deva rāyaḥ |",
    "GV01rv_hn05u:276": " RV_5,015.05c padaṃ na tāyur guhā dadhāno maho rāye citayann atrim aspaḥ ||",
    "GV01rv_hn05u:277": " RV_5,016.01a bṛhad vayo hi bhānave 'rcā devāyāgnaye |",
    "GV01rv_hn05u:278": " RV_5,016.01c yam mitraṃ na praśastibhir martāso dadhire puraḥ ||",
    "GV01rv_hn05u:279": " RV_5,016.02a sa hi dyubhir janānāṃ hotā dakṣasya bāhvoḥ |",
    "GV01rv_hn05u:280": " RV_5,016.02c vi havyam agnir ānuṣag bhago na vāram ṛṇvati ||",
    "GV01rv_hn05u:281": " RV_5,016.03a asya stome maghonaḥ sakhye vṛddhaśociṣaḥ |",
    "GV01rv_hn05u:282": " RV_5,016.03c viśvā yasmin tuviṣvaṇi sam arye śuṣmam ādadhuḥ ||",
    "GV01rv_hn05u:283": " RV_5,016.04a adhā hy agna eṣāṃ suvīryasya maṃhanā |",
    "GV01rv_hn05u:284": " RV_5,016.04c tam id yahvaṃ na rodasī pari śravo babhūvatuḥ ||",
    "GV01rv_hn05u:285": " RV_5,016.05a nū na ehi vāryam agne gṛṇāna ā bhara |",
    "GV01rv_hn05u:286": " RV_5,016.05c ye vayaṃ ye ca sūrayaḥ svasti dhāmahe sacotaidhi pṛtsu no vṛdhe ||",
    "GV01rv_hn05u:287": " RV_5,017.01a ā yajñair deva martya itthā tavyāṃsam ūtaye |",
    "GV01rv_hn05u:288": " RV_5,017.01c agniṃ kṛte svadhvare pūrur īḷītāvase ||",
    "GV01rv_hn05u:289": " RV_5,017.02a asya hi svayaśastara āsā vidharman manyase |",
    "GV01rv_hn05u:290": " RV_5,017.02c taṃ nākaṃ citraśociṣam mandram paro manīṣayā ||",
    "GV01rv_hn05u:291": " RV_5,017.03a asya vāsā u arciṣā ya āyukta tujā girā |",
    "GV01rv_hn05u:292": " RV_5,017.03c divo na yasya retasā bṛhac chocanty arcayaḥ ||",
    "GV01rv_hn05u:293": " RV_5,017.04a asya kratvā vicetaso dasmasya vasu ratha ā |",
    "GV01rv_hn05u:294": " RV_5,017.04c adhā viśvāsu havyo 'gnir vikṣu pra śasyate ||",
    "GV01rv_hn05u:295": " RV_5,017.05a nū na id dhi vāryam āsā sacanta sūrayaḥ |",
    "GV01rv_hn05u:296": " RV_5,017.05c ūrjo napād abhiṣṭaye pāhi śagdhi svastaya utaidhi pṛtsu no",
    "GV01rv_hn05u:297": " vṛdhe ||",
    "GV01rv_hn05u:298": " RV_5,018.01a prātar agniḥ purupriyo viśa stavetātithiḥ |",
    "GV01rv_hn05u:299": " RV_5,018.01c viśvāni yo amartyo havyā marteṣu raṇyati ||",
    "GV01rv_hn05u:300": " RV_5,018.02a dvitāya mṛktavāhase svasya dakṣasya maṃhanā |",
    "GV01rv_hn05u:301": " RV_5,018.02c induṃ sa dhatta ānuṣak stotā cit te amartya ||",
    "GV01rv_hn05u:302": " RV_5,018.03a taṃ vo dīrghāyuśociṣaṃ girā huve maghonām |",
    "GV01rv_hn05u:303": " RV_5,018.03c ariṣṭo yeṣāṃ ratho vy aśvadāvann īyate ||",
    "GV01rv_hn05u:304": " RV_5,018.04a citrā vā yeṣu dīdhitir āsann ukthā pānti ye |",
    "GV01rv_hn05u:305": " RV_5,018.04b stīrṇam barhiḥ svarṇare śravāṃsi dadhire pari ||",
    "GV01rv_hn05u:306": " RV_5,018.05a ye me pañcāśataṃ dadur aśvānāṃ sadhastuti |",
    "GV01rv_hn05u:307": " RV_5,018.05b dyumad agne mahi śravo bṛhat kṛdhi maghonāṃ nṛvad amṛta nṛṇām",
    "GV01rv_hn05u:308": " RV_5,019.01a abhy avasthāḥ pra jāyante pra vavrer vavriś ciketa |",
    "GV01rv_hn05u:309": " RV_5,019.01c upasthe mātur vi caṣṭe ||",
    "GV01rv_hn05u:310": " RV_5,019.02a juhure vi citayanto 'nimiṣaṃ nṛmṇam pānti |",
    "GV01rv_hn05u:311": " RV_5,019.02c ā dṛḷhām puraṃ viviśuḥ ||",
    "GV01rv_hn05u:312": " RV_5,019.03a ā śvaitreyasya jantavo dyumad vardhanta kṛṣṭayaḥ |",
    "GV01rv_hn05u:313": " RV_5,019.03b niṣkagrīvo bṛhaduktha enā madhvā na vājayuḥ ||",
    "GV01rv_hn05u:314": " RV_5,019.04a priyaṃ dugdhaṃ na kāmyam ajāmi jāmyoḥ sacā |",
    "GV01rv_hn05u:315": " RV_5,019.04c gharmo na vājajaṭharo 'dabdhaḥ śaśvato dabhaḥ ||",
    "GV01rv_hn05u:316": " RV_5,019.05a krīḷan no raśma ā bhuvaḥ sam bhasmanā vāyunā vevidānaḥ |",
    "GV01rv_hn05u:317": " RV_5,019.05b tā asya san dhṛṣajo na tigmāḥ susaṃśitā vakṣyo vakṣaṇesthāḥ",
    "GV01rv_hn05u:318": " RV_5,020.01a yam agne vājasātama tvaṃ cin manyase rayim |",
    "GV01rv_hn05u:319": " RV_5,020.01c taṃ no gīrbhiḥ śravāyyaṃ devatrā panayā yujam ||",
    "GV01rv_hn05u:320": " RV_5,020.02a ye agne nerayanti te vṛddhā ugrasya śavasaḥ |",
    "GV01rv_hn05u:321": " RV_5,020.02b apa dveṣo apa hvaro 'nyavratasya saścire ||",
    "GV01rv_hn05u:322": " RV_5,020.03a hotāraṃ tvā vṛṇīmahe 'gne dakṣasya sādhanam |",
    "GV01rv_hn05u:323": " RV_5,020.03b yajñeṣu pūrvyaṃ girā prayasvanto havāmahe ||",
    "GV01rv_hn05u:324": " RV_5,020.04a itthā yathā ta ūtaye sahasāvan dive-dive |",
    "GV01rv_hn05u:325": " RV_5,020.04b rāya ṛtāya sukrato gobhiḥ ṣyāma sadhamādo vīraiḥ syāma sadhamādaḥ ||",
    "GV01rv_hn05u:326": " RV_5,021.01a manuṣvat tvā ni dhīmahi manuṣvat sam idhīmahi |",
    "GV01rv_hn05u:327": " RV_5,021.01c agne manuṣvad aṅgiro devān devayate yaja ||",
    "GV01rv_hn05u:328": " RV_5,021.02a tvaṃ hi mānuṣe jane 'gne suprīta idhyase |",
    "GV01rv_hn05u:329": " RV_5,021.02c srucas tvā yanty ānuṣak sujāta sarpirāsute ||",
    "GV01rv_hn05u:330": " RV_5,021.03a tvāṃ viśve sajoṣaso devāso dūtam akrata |",
    "GV01rv_hn05u:331": " RV_5,021.03b saparyantas tvā kave yajñeṣu devam īḷate ||",
    "GV01rv_hn05u:332": " RV_5,021.04a devaṃ vo devayajyayāgnim īḷīta martyaḥ |",
    "GV01rv_hn05u:333": " RV_5,021.04b samiddhaḥ śukra dīdihy ṛtasya yonim āsadaḥ sasasya yonim āsadaḥ ||",
    "GV01rv_hn05u:334": " RV_5,022.01a pra viśvasāmann atrivad arcā pāvakaśociṣe |",
    "GV01rv_hn05u:335": " RV_5,022.01c yo adhvareṣv īḍyo hotā mandratamo viśi ||",
    "GV01rv_hn05u:336": " RV_5,022.02a ny agniṃ jātavedasaṃ dadhātā devam ṛtvijam |",
    "GV01rv_hn05u:337": " RV_5,022.02c pra yajña etv ānuṣag adyā devavyacastamaḥ ||",
    "GV01rv_hn05u:338": " RV_5,022.03a cikitvinmanasaṃ tvā devam martāsa ūtaye |",
    "GV01rv_hn05u:339": " RV_5,022.03c vareṇyasya te 'vasa iyānāso amanmahi ||",
    "GV01rv_hn05u:340": " RV_5,022.04a agne cikiddhy asya na idaṃ vacaḥ sahasya |",
    "GV01rv_hn05u:341": " RV_5,022.04c taṃ tvā suśipra dampate stomair vardhanty atrayo gīrbhiḥ śumbhanty atrayaḥ",
    "GV01rv_hn05u:342": " RV_5,023.01a agne sahantam ā bhara dyumnasya prāsahā rayim |",
    "GV01rv_hn05u:343": " RV_5,023.01c viśvā yaś carṣaṇīr abhy āsā vājeṣu sāsahat ||",
    "GV01rv_hn05u:344": " RV_5,023.02a tam agne pṛtanāṣahaṃ rayiṃ sahasva ā bhara |",
    "GV01rv_hn05u:345": " RV_5,023.02b tvaṃ hi satyo adbhuto dātā vājasya gomataḥ ||",
    "GV01rv_hn05u:346": " RV_5,023.03a viśve hi tvā sajoṣaso janāso vṛktabarhiṣaḥ |",
    "GV01rv_hn05u:347": " RV_5,023.03c hotāraṃ sadmasu priyaṃ vyanti vāryā puru ||",
    "GV01rv_hn05u:348": " RV_5,023.04a sa hi ṣmā viśvacarṣaṇir abhimāti saho dadhe |",
    "GV01rv_hn05u:349": " RV_5,023.04b agna eṣu kṣayeṣv ā revan naḥ śukra dīdihi dyumat pāvaka dīdihi ||",
    "GV01rv_hn05u:350": " RV_5,024.01a agne tvaṃ no antama uta trātā śivo bhavā varūthyaḥ ||",
    "GV01rv_hn05u:351": " RV_5,024.02a vasur agnir vasuśravā acchā nakṣi dyumattamaṃ rayiṃ dāḥ ||",
    "GV01rv_hn05u:352": " RV_5,024.03a sa no bodhi śrudhī havam uruṣyā ṇo aghāyataḥ samasmāt ||",
    "GV01rv_hn05u:353": " RV_5,024.04a taṃ tvā śociṣṭha dīdivaḥ sumnāya nūnam īmahe sakhibhyaḥ ||",
    "GV01rv_hn05u:354": " RV_5,025.01a acchā vo agnim avase devaṃ gāsi sa no vasuḥ |",
    "GV01rv_hn05u:355": " RV_5,025.01c rāsat putra ṛṣūṇām ṛtāvā parṣati dviṣaḥ ||",
    "GV01rv_hn05u:356": " RV_5,025.02a sa hi satyo yam pūrve cid devāsaś cid yam īdhire |",
    "GV01rv_hn05u:357": " RV_5,025.02c hotāram mandrajihvam it sudītibhir vibhāvasum ||",
    "GV01rv_hn05u:358": " RV_5,025.03a sa no dhītī variṣṭhayā śreṣṭhayā ca sumatyā |",
    "GV01rv_hn05u:359": " RV_5,025.03c agne rāyo didīhi naḥ suvṛktibhir vareṇya ||",
    "GV01rv_hn05u:360": " RV_5,025.04a agnir deveṣu rājaty agnir marteṣv āviśan |",
    "GV01rv_hn05u:361": " RV_5,025.04c agnir no havyavāhano 'gniṃ dhībhiḥ saparyata ||",
    "GV01rv_hn05u:362": " RV_5,025.05a agnis tuviśravastamaṃ tuvibrahmāṇam uttamam |",
    "GV01rv_hn05u:363": " RV_5,025.05c atūrtaṃ śrāvayatpatim putraṃ dadāti dāśuṣe ||",
    "GV01rv_hn05u:364": " RV_5,025.06a agnir dadāti satpatiṃ sāsāha yo yudhā nṛbhiḥ |",
    "GV01rv_hn05u:365": " RV_5,025.06c agnir atyaṃ raghuṣyadaṃ jetāram aparājitam ||",
    "GV01rv_hn05u:366": " RV_5,025.07a yad vāhiṣṭhaṃ tad agnaye bṛhad arca vibhāvaso |",
    "GV01rv_hn05u:367": " RV_5,025.07c mahiṣīva tvad rayis tvad vājā ud īrate ||",
    "GV01rv_hn05u:368": " RV_5,025.08a tava dyumanto arcayo grāvevocyate bṛhat |",
    "GV01rv_hn05u:369": " RV_5,025.08c uto te tanyatur yathā svāno arta tmanā divaḥ ||",
    "GV01rv_hn05u:370": " RV_5,025.09a evāṃ agniṃ vasūyavaḥ sahasānaṃ vavandima |",
    "GV01rv_hn05u:371": " RV_5,025.09c sa no viśvā ati dviṣaḥ parṣan nāveva sukratuḥ ||",
    "GV01rv_hn05u:372": " RV_5,026.01a agne pāvaka rociṣā mandrayā deva jihvayā |",
    "GV01rv_hn05u:373": " RV_5,026.01c ā devān vakṣi yakṣi ca ||",
    "GV01rv_hn05u:374": " RV_5,026.02a taṃ tvā ghṛtasnav īmahe citrabhāno svardṛśam |",
    "GV01rv_hn05u:375": " RV_5,026.02c devāṃ ā vītaye vaha ||",
    "GV01rv_hn05u:376": " RV_5,026.03a vītihotraṃ tvā kave dyumantaṃ sam idhīmahi |",
    "GV01rv_hn05u:377": " RV_5,026.03c agne bṛhantam adhvare ||",
    "GV01rv_hn05u:378": " RV_5,026.04a agne viśvebhir ā gahi devebhir havyadātaye |",
    "GV01rv_hn05u:379": " RV_5,026.04b hotāraṃ tvā vṛṇīmahe ||",
    "GV01rv_hn05u:380": " RV_5,026.05a yajamānāya sunvata āgne suvīryaṃ vaha |",
    "GV01rv_hn05u:381": " RV_5,026.05c devair ā satsi barhiṣi ||",
    "GV01rv_hn05u:382": " RV_5,026.06a samidhānaḥ sahasrajid agne dharmāṇi puṣyasi |",
    "GV01rv_hn05u:383": " RV_5,026.06c devānāṃ dūta ukthyaḥ ||",
    "GV01rv_hn05u:384": " RV_5,026.07a ny agniṃ jātavedasaṃ hotravāhaṃ yaviṣṭhyam |",
    "GV01rv_hn05u:385": " RV_5,026.07c dadhātā devam ṛtvijam ||",
    "GV01rv_hn05u:386": " RV_5,026.08a pra yajña etv ānuṣag adyā devavyacastamaḥ |",
    "GV01rv_hn05u:387": " RV_5,026.08c stṛṇīta barhir āsade ||",
    "GV01rv_hn05u:388": " RV_5,026.09a edam maruto aśvinā mitraḥ sīdantu varuṇaḥ |",
    "GV01rv_hn05u:389": " RV_5,026.09c devāsaḥ sarvayā viśā ||",
    "GV01rv_hn05u:390": " RV_5,027.01a anasvantā satpatir māmahe me gāvā cetiṣṭho asuro maghonaḥ |",
    "GV01rv_hn05u:391": " RV_5,027.01c traivṛṣṇo agne daśabhiḥ sahasrair vaiśvānara tryaruṇaś ciketa",
    "GV01rv_hn05u:392": " RV_5,027.02a yo me śatā ca viṃśatiṃ ca gonāṃ harī ca yuktā sudhurā dadāti",
    "GV01rv_hn05u:393": " RV_5,027.02c vaiśvānara suṣṭuto vāvṛdhāno 'gne yaccha tryaruṇāya śarma ||",
    "GV01rv_hn05u:394": " RV_5,027.03a evā te agne sumatiṃ cakāno naviṣṭhāya navamaṃ trasadasyuḥ |",
    "GV01rv_hn05u:395": " RV_5,027.03c yo me giras tuvijātasya pūrvīr yuktenābhi tryaruṇo gṛṇāti ||",
    "GV01rv_hn05u:396": " RV_5,027.04a yo ma iti pravocaty aśvamedhāya sūraye |",
    "GV01rv_hn05u:397": " RV_5,027.04b dadad ṛcā saniṃ yate dadan medhām ṛtāyate ||",
    "GV01rv_hn05u:398": " RV_5,027.05a yasya mā paruṣāḥ śatam uddharṣayanty ukṣaṇaḥ |",
    "GV01rv_hn05u:399": " RV_5,027.05c aśvamedhasya dānāḥ somā iva tryāśiraḥ ||",
    "GV01rv_hn05u:400": " RV_5,027.06a indrāgnī śatadāvny aśvamedhe suvīryam |",
    "GV01rv_hn05u:401": " RV_5,027.06c kṣatraṃ dhārayatam bṛhad divi sūryam ivājaram ||",
    "GV01rv_hn05u:402": " RV_5,028.01a samiddho agnir divi śocir aśret pratyaṅṅ uṣasam urviyā vi",
    "GV01rv_hn05u:403": " bhāti |",
    "GV01rv_hn05u:404": " RV_5,028.01c eti prācī viśvavārā namobhir devāṃ īḷānā haviṣā ghṛtācī ||",
    "GV01rv_hn05u:405": " RV_5,028.02a samidhyamāno amṛtasya rājasi haviṣ kṛṇvantaṃ sacase svastaye",
    "GV01rv_hn05u:406": " RV_5,028.02c viśvaṃ sa dhatte draviṇaṃ yam invasy ātithyam agne ni ca dhatta it puraḥ ||",
    "GV01rv_hn05u:407": " RV_5,028.03a agne śardha mahate saubhagāya tava dyumnāny uttamāni santu |",
    "GV01rv_hn05u:408": " RV_5,028.03c saṃ jāspatyaṃ suyamam ā kṛṇuṣva śatrūyatām abhi tiṣṭhā mahāṃsi ||",
    "GV01rv_hn05u:409": " RV_5,028.04a samiddhasya pramahaso 'gne vande tava śriyam |",
    "GV01rv_hn05u:410": " RV_5,028.04c vṛṣabho dyumnavāṃ asi sam adhvareṣv idhyase ||",
    "GV01rv_hn05u:411": " RV_5,028.05a samiddho agna āhuta devān yakṣi svadhvara |",
    "GV01rv_hn05u:412": " RV_5,028.05c tvaṃ hi havyavāḷ asi ||",
    "GV01rv_hn05u:413": " RV_5,028.06a ā juhotā duvasyatāgnim prayaty adhvare |",
    "GV01rv_hn05u:414": " RV_5,028.06c vṛṇīdhvaṃ havyavāhanam ||",
    "GV01rv_hn05u:415": " RV_5,029.01a try aryamā manuṣo devatātā trī rocanā divyā dhārayanta |",
    "GV01rv_hn05u:416": " RV_5,029.01c arcanti tvā marutaḥ pūtadakṣās tvam eṣām ṛṣir indrāsi dhīraḥ",
    "GV01rv_hn05u:417": " RV_5,029.02a anu yad īm maruto mandasānam ārcann indram papivāṃsaṃ sutasya",
    "GV01rv_hn05u:418": " RV_5,029.02c ādatta vajram abhi yad ahiṃ hann apo yahvīr asṛjat sartavā u ||",
    "GV01rv_hn05u:419": " RV_5,029.03a uta brahmāṇo maruto me asyendraḥ somasya suṣutasya peyāḥ |",
    "GV01rv_hn05u:420": " RV_5,029.03c tad dhi havyam manuṣe gā avindad ahann ahim papivāṃ indro asya ||",
    "GV01rv_hn05u:421": " RV_5,029.04a ād rodasī vitaraṃ vi ṣkabhāyat saṃvivyānaś cid bhiyase mṛgaṃ",
    "GV01rv_hn05u:422": " kaḥ |",
    "GV01rv_hn05u:423": " RV_5,029.04c jigartim indro apajargurāṇaḥ prati śvasantam ava dānavaṃ han ||",
    "GV01rv_hn05u:424": " RV_5,029.05a adha kratvā maghavan tubhyaṃ devā anu viśve adaduḥ somapeyam",
    "GV01rv_hn05u:425": " RV_5,029.05c yat sūryasya haritaḥ patantīḥ puraḥ satīr uparā etaśe kaḥ ||",
    "GV01rv_hn05u:426": " RV_5,029.06a nava yad asya navatiṃ ca bhogān sākaṃ vajreṇa maghavā",
    "GV01rv_hn05u:427": " vivṛścat |",
    "GV01rv_hn05u:428": " RV_5,029.06c arcantīndram marutaḥ sadhasthe traiṣṭubhena vacasā bādhata",
    "GV01rv_hn05u:429": " dyām ||",
    "GV01rv_hn05u:430": " RV_5,029.07a sakhā sakhye apacat tūyam agnir asya kratvā mahiṣā trī śatāni",
    "GV01rv_hn05u:431": " RV_5,029.07c trī sākam indro manuṣaḥ sarāṃsi sutam pibad vṛtrahatyāya somam ||",
    "GV01rv_hn05u:432": " RV_5,029.08a trī yac chatā mahiṣāṇām agho mās trī sarāṃsi maghavā somyāpāḥ",
    "GV01rv_hn05u:433": " RV_5,029.08c kāraṃ na viśve ahvanta devā bharam indrāya yad ahiṃ jaghāna",
    "GV01rv_hn05u:434": " RV_5,029.09a uśanā yat sahasyair ayātaṃ gṛham indra jūjuvānebhir aśvaiḥ |",
    "GV01rv_hn05u:435": " RV_5,029.09c vanvāno atra sarathaṃ yayātha kutsena devair avanor ha śuṣṇam",
    "GV01rv_hn05u:436": " RV_5,029.10a prānyac cakram avṛhaḥ sūryasya kutsāyānyad varivo yātave 'kaḥ",
    "GV01rv_hn05u:437": " RV_5,029.10c anāso dasyūṃr amṛṇo vadhena ni duryoṇa āvṛṇaṅ mṛdhravācaḥ ||",
    "GV01rv_hn05u:438": " RV_5,029.11a stomāsas tvā gaurivīter avardhann arandhayo vaidathināya",
    "GV01rv_hn05u:439": " piprum |",
    "GV01rv_hn05u:440": " RV_5,029.11c ā tvām ṛjiśvā sakhyāya cakre pacan paktīr apibaḥ somam asya",
    "GV01rv_hn05u:441": " RV_5,029.12a navagvāsaḥ sutasomāsa indraṃ daśagvāso abhy arcanty arkaiḥ |",
    "GV01rv_hn05u:442": " RV_5,029.12c gavyaṃ cid ūrvam apidhānavantaṃ taṃ cin naraḥ śaśamānā apa",
    "GV01rv_hn05u:443": " vran ||",
    "GV01rv_hn05u:444": " RV_5,029.13a katho nu te pari carāṇi vidvān vīryā maghavan yā cakartha |",
    "GV01rv_hn05u:445": " RV_5,029.13c yā co nu navyā kṛṇavaḥ śaviṣṭha pred u tā te vidatheṣu bravāma ||",
    "GV01rv_hn05u:446": " RV_5,029.14a etā viśvā cakṛvāṃ indra bhūry aparīto januṣā vīryeṇa |",
    "GV01rv_hn05u:447": " RV_5,029.14c yā cin nu vajrin kṛṇavo dadhṛṣvān na te vartā taviṣyā asti tasyāḥ ||",
    "GV01rv_hn05u:448": " RV_5,029.15a indra brahma kriyamāṇā juṣasva yā te śaviṣṭha navyā akarma |",
    "GV01rv_hn05u:449": " RV_5,029.15c vastreva bhadrā sukṛtā vasūyū rathaṃ na dhīraḥ svapā atakṣam",
    "GV01rv_hn05u:450": " RV_5,030.01a kva sya vīraḥ ko apaśyad indraṃ sukharatham īyamānaṃ haribhyām |",
    "GV01rv_hn05u:451": " RV_5,030.01c yo rāyā vajrī sutasomam icchan tad oko gantā puruhūta ūtī ||",
    "GV01rv_hn05u:452": " RV_5,030.02a avācacakṣam padam asya sasvar ugraṃ nidhātur anv āyam icchan",
    "GV01rv_hn05u:453": " RV_5,030.02c apṛccham anyāṃ uta te ma āhur indraṃ naro bubudhānā aśema ||",
    "GV01rv_hn05u:454": " RV_5,030.03a pra nu vayaṃ sute yā te kṛtānīndra bravāma yāni no jujoṣaḥ |",
    "GV01rv_hn05u:455": " RV_5,030.03b vedad avidvāñ chṛṇavac ca vidvān vahate 'yam maghavā sarvasenaḥ ||",
    "GV01rv_hn05u:456": " RV_5,030.04a sthiram manaś cakṛṣe jāta indra veṣīd eko yudhaye bhūyasaś",
    "GV01rv_hn05u:457": " cit |",
    "GV01rv_hn05u:458": " RV_5,030.04b aśmānaṃ cic chavasā didyuto vi vido gavām ūrvam usriyāṇām ||",
    "GV01rv_hn05u:459": " RV_5,030.05a paro yat tvam parama ājaniṣṭhāḥ parāvati śrutyaṃ nāma bibhrat",
    "GV01rv_hn05u:460": " RV_5,030.05c ataś cid indrād abhayanta devā viśvā apo ajayad dāsapatnīḥ ||",
    "GV01rv_hn05u:461": " RV_5,030.06a tubhyed ete marutaḥ suśevā arcanty arkaṃ sunvanty andhaḥ |",
    "GV01rv_hn05u:462": " RV_5,030.06c ahim ohānam apa āśayānam pra māyābhir māyinaṃ sakṣad indraḥ",
    "GV01rv_hn05u:463": " RV_5,030.07a vi ṣū mṛdho januṣā dānam invann ahan gavā maghavan saṃcakānaḥ",
    "GV01rv_hn05u:464": " RV_5,030.07c atrā dāsasya namuceḥ śiro yad avartayo manave gātum icchan ||",
    "GV01rv_hn05u:465": " RV_5,030.08a yujaṃ hi mām akṛthā ād id indra śiro dāsasya namucer mathāyan |",
    "GV01rv_hn05u:466": " RV_5,030.08c aśmānaṃ cit svaryaṃ vartamānam pra cakriyeva rodasī marudbhyaḥ ||",
    "GV01rv_hn05u:467": " RV_5,030.09a striyo hi dāsa āyudhāni cakre kim mā karann abalā asya senāḥ |",
    "GV01rv_hn05u:468": " RV_5,030.09c antar hy akhyad ubhe asya dhene athopa praid yudhaye dasyum indraḥ ||",
    "GV01rv_hn05u:469": " RV_5,030.10a sam atra gāvo 'bhito 'navanteheha vatsair viyutā yad āsan |",
    "GV01rv_hn05u:470": " RV_5,030.10c saṃ tā indro asṛjad asya śākair yad īṃ somāsaḥ suṣutā amandan ||",
    "GV01rv_hn05u:471": " RV_5,030.11a yad īṃ somā babhrudhūtā amandann aroravīd vṛṣabhaḥ sādaneṣu |",
    "GV01rv_hn05u:472": " RV_5,030.11c purandaraḥ papivāṃ indro asya punar gavām adadād usriyāṇām ||",
    "GV01rv_hn05u:473": " RV_5,030.12a bhadram idaṃ ruśamā agne akran gavāṃ catvāri dadataḥ sahasrā",
    "GV01rv_hn05u:474": " RV_5,030.12c ṛṇañcayasya prayatā maghāni praty agrabhīṣma nṛtamasya nṛṇām",
    "GV01rv_hn05u:475": " RV_5,030.13a supeśasam māva sṛjanty astaṃ gavāṃ sahasrai ruśamāso agne |",
    "GV01rv_hn05u:476": " RV_5,030.13c tīvrā indram amamanduḥ sutāso 'ktor vyuṣṭau paritakmyāyāḥ ||",
    "GV01rv_hn05u:477": " RV_5,030.14a aucchat sā rātrī paritakmyā yāṃ ṛṇañcaye rājani ruśamānām |",
    "GV01rv_hn05u:478": " RV_5,030.14c atyo na vājī raghur ajyamāno babhruś catvāry asanat sahasrā",
    "GV01rv_hn05u:479": " RV_5,030.15a catuḥsahasraṃ gavyasya paśvaḥ praty agrabhīṣma ruśameṣv agne",
    "GV01rv_hn05u:480": " RV_5,030.15c gharmaś cit taptaḥ pravṛje ya āsīd ayasmayas tam v ādāma viprāḥ ||",
    "GV01rv_hn05u:481": " RV_5,031.01a indro rathāya pravataṃ kṛṇoti yam adhyasthān maghavā vājayantam |",
    "GV01rv_hn05u:482": " RV_5,031.01c yūtheva paśvo vy unoti gopā ariṣṭo yāti prathamaḥ siṣāsan ||",
    "GV01rv_hn05u:483": " RV_5,031.02a ā pra drava harivo mā vi venaḥ piśaṅgarāte abhi naḥ sacasva |",
    "GV01rv_hn05u:484": " RV_5,031.02c nahi tvad indra vasyo anyad asty amenāṃś cij janivataś",
    "GV01rv_hn05u:485": " cakartha ||",
    "GV01rv_hn05u:486": " RV_5,031.03a ud yat sahaḥ sahasa ājaniṣṭa dediṣṭa indra indriyāṇi viśvā |",
    "GV01rv_hn05u:487": " RV_5,031.03c prācodayat sudughā vavre antar vi jyotiṣā saṃvavṛtvat tamo 'vaḥ ||",
    "GV01rv_hn05u:488": " RV_5,031.04a anavas te ratham aśvāya takṣan tvaṣṭā vajram puruhūta dyumantam |",
    "GV01rv_hn05u:489": " RV_5,031.04c brahmāṇa indram mahayanto arkair avardhayann ahaye hantavā u ||",
    "GV01rv_hn05u:490": " RV_5,031.05a vṛṣṇe yat te vṛṣaṇo arkam arcān indra grāvāṇo aditiḥ sajoṣāḥ",
    "GV01rv_hn05u:491": " RV_5,031.05c anaśvāso ye pavayo 'rathā indreṣitā abhy avartanta dasyūn ||",
    "GV01rv_hn05u:492": " RV_5,031.06a pra te pūrvāṇi karaṇāni vocam pra nūtanā maghavan yā cakartha",
    "GV01rv_hn05u:493": " RV_5,031.06c śaktīvo yad vibharā rodasī ubhe jayann apo manave dānucitrāḥ",
    "GV01rv_hn05u:494": " RV_5,031.07a tad in nu te karaṇaṃ dasma viprāhiṃ yad ghnann ojo atrāmimīthāḥ |",
    "GV01rv_hn05u:495": " RV_5,031.07c śuṣṇasya cit pari māyā agṛbhṇāḥ prapitvaṃ yann apa dasyūṃr",
    "GV01rv_hn05u:496": " asedhaḥ ||",
    "GV01rv_hn05u:497": " RV_5,031.08a tvam apo yadave turvaśāyāramayaḥ sudughāḥ pāra indra |",
    "GV01rv_hn05u:498": " RV_5,031.08c ugram ayātam avaho ha kutsaṃ saṃ ha yad vām uśanāranta devāḥ ||",
    "GV01rv_hn05u:499": " RV_5,031.09a indrākutsā vahamānā rathenā vām atyā api karṇe vahantu |",
    "GV01rv_hn05u:500": " RV_5,031.09c niḥ ṣīm adbhyo dhamatho niḥ ṣadhasthān maghono hṛdo varathas",
    "GV01rv_hn05u:501": " tamāṃsi ||",
    "GV01rv_hn05u:502": " RV_5,031.10a vātasya yuktān suyujaś cid aśvān kaviś cid eṣo ajagann",
    "GV01rv_hn05u:503": " avasyuḥ |",
    "GV01rv_hn05u:504": " RV_5,031.10c viśve te atra marutaḥ sakhāya indra brahmāṇi taviṣīm avardhan",
    "GV01rv_hn05u:505": " RV_5,031.11a sūraś cid ratham paritakmyāyām pūrvaṃ karad uparaṃ jūjuvāṃsam |",
    "GV01rv_hn05u:506": " RV_5,031.11c bharac cakram etaśaḥ saṃ riṇāti puro dadhat saniṣyati kratuṃ",
    "GV01rv_hn05u:507": " naḥ ||",
    "GV01rv_hn05u:508": " RV_5,031.12a āyaṃ janā abhicakṣe jagāmendraḥ sakhāyaṃ sutasomam icchan |",
    "GV01rv_hn05u:509": " RV_5,031.12c vadan grāvāva vedim bhriyāte yasya jīram adhvaryavaś caranti ||",
    "GV01rv_hn05u:510": " RV_5,031.13a ye cākananta cākananta nū te martā amṛta mo te aṃha āran |",
    "GV01rv_hn05u:511": " RV_5,031.13c vāvandhi yajyūṃr uta teṣu dhehy ojo janeṣu yeṣu te syāma ||",
    "GV01rv_hn05u:512": " RV_5,032.01a adardar utsam asṛjo vi khāni tvam arṇavān badbadhānāṃ aramṇāḥ",
    "GV01rv_hn05u:513": " RV_5,032.01c mahāntam indra parvataṃ vi yad vaḥ sṛjo vi dhārā ava dānavaṃ han ||",
    "GV01rv_hn05u:514": " RV_5,032.02a tvam utsāṃ ṛtubhir badbadhānāṃ araṃha ūdhaḥ parvatasya vajrin |",
    "GV01rv_hn05u:515": " RV_5,032.02c ahiṃ cid ugra prayutaṃ śayānaṃ jaghanvāṃ indra taviṣīm adhatthāḥ ||",
    "GV01rv_hn05u:516": " RV_5,032.03a tyasya cin mahato nir mṛgasya vadhar jaghāna taviṣībhir indraḥ |",
    "GV01rv_hn05u:517": " RV_5,032.03c ya eka id apratir manyamāna ād asmād anyo ajaniṣṭa tavyān ||",
    "GV01rv_hn05u:518": " RV_5,032.04a tyaṃ cid eṣāṃ svadhayā madantam miho napātaṃ suvṛdhaṃ tamogām",
    "GV01rv_hn05u:519": " RV_5,032.04c vṛṣaprabharmā dānavasya bhāmaṃ vajreṇa vajrī ni jaghāna śuṣṇam ||",
    "GV01rv_hn05u:520": " RV_5,032.05a tyaṃ cid asya kratubhir niṣattam amarmaṇo vidad id asya marma",
    "GV01rv_hn05u:521": " RV_5,032.05c yad īṃ sukṣatra prabhṛtā madasya yuyutsantaṃ tamasi harmye dhāḥ ||",
    "GV01rv_hn05u:522": " RV_5,032.06a tyaṃ cid itthā katpayaṃ śayānam asūrye tamasi vāvṛdhānam |",
    "GV01rv_hn05u:523": " RV_5,032.06c taṃ cin mandāno vṛṣabhaḥ sutasyoccair indro apagūryā jaghāna ||",
    "GV01rv_hn05u:524": " RV_5,032.07a ud yad indro mahate dānavāya vadhar yamiṣṭa saho apratītam |",
    "GV01rv_hn05u:525": " RV_5,032.07c yad īṃ vajrasya prabhṛtau dadābha viśvasya jantor adhamaṃ cakāra ||",
    "GV01rv_hn05u:526": " RV_5,032.08a tyaṃ cid arṇam madhupaṃ śayānam asinvaṃ vavram mahy ādad",
    "GV01rv_hn05u:527": " ugraḥ |",
    "GV01rv_hn05u:528": " RV_5,032.08c apādam atram mahatā vadhena ni duryoṇa āvṛṇaṅ mṛdhravācam ||",
    "GV01rv_hn05u:529": " RV_5,032.09a ko asya śuṣmaṃ taviṣīṃ varāta eko dhanā bharate apratītaḥ |",
    "GV01rv_hn05u:530": " RV_5,032.09c ime cid asya jrayaso nu devī indrasyaujaso bhiyasā jihāte ||",
    "GV01rv_hn05u:531": " RV_5,032.10a ny asmai devī svadhitir jihīta indrāya gātur uśatīva yeme |",
    "GV01rv_hn05u:532": " RV_5,032.10c saṃ yad ojo yuvate viśvam ābhir anu svadhāvne kṣitayo namanta",
    "GV01rv_hn05u:533": " RV_5,032.11a ekaṃ nu tvā satpatim pāñcajanyaṃ jātaṃ śṛṇomi yaśasaṃ janeṣu",
    "GV01rv_hn05u:534": " RV_5,032.11c tam me jagṛbhra āśaso naviṣṭhaṃ doṣā vastor havamānāsa indram",
    "GV01rv_hn05u:535": " RV_5,032.12a evā hi tvām ṛtuthā yātayantam maghā viprebhyo dadataṃ śṛṇomi",
    "GV01rv_hn05u:536": " RV_5,032.12c kiṃ te brahmāṇo gṛhate sakhāyo ye tvāyā nidadhuḥ kāmam indra",
    "GV01rv_hn05u:537": " RV_5,033.01a mahi mahe tavase dīdhye nṝn indrāyetthā tavase atavyān |",
    "GV01rv_hn05u:538": " RV_5,033.01c yo asmai sumatiṃ vājasātau stuto jane samaryaś ciketa ||",
    "GV01rv_hn05u:539": " RV_5,033.02a sa tvaṃ na indra dhiyasāno arkair harīṇāṃ vṛṣan yoktram aśreḥ",
    "GV01rv_hn05u:540": " RV_5,033.02c yā itthā maghavann anu joṣaṃ vakṣo abhi prāryaḥ sakṣi janān",
    "GV01rv_hn05u:541": " RV_5,033.03a na te ta indrābhy asmad ṛṣvāyuktāso abrahmatā yad asan |",
    "GV01rv_hn05u:542": " RV_5,033.03c tiṣṭhā ratham adhi taṃ vajrahastā raśmiṃ deva yamase svaśvaḥ",
    "GV01rv_hn05u:543": " RV_5,033.04a purū yat ta indra santy ukthā gave cakarthorvarāsu yudhyan |",
    "GV01rv_hn05u:544": " RV_5,033.04c tatakṣe sūryāya cid okasi sve vṛṣā samatsu dāsasya nāma cit",
    "GV01rv_hn05u:545": " RV_5,033.05a vayaṃ te ta indra ye ca naraḥ śardho jajñānā yātāś ca rathāḥ",
    "GV01rv_hn05u:546": " RV_5,033.05c āsmāñ jagamyād ahiśuṣma satvā bhago na havyaḥ prabhṛtheṣu cāruḥ ||",
    "GV01rv_hn05u:547": " RV_5,033.06a papṛkṣeṇyam indra tve hy ojo nṛmṇāni ca nṛtamāno amartaḥ |",
    "GV01rv_hn05u:548": " RV_5,033.06c sa na enīṃ vasavāno rayiṃ dāḥ prārya stuṣe tuvimaghasya dānam",
    "GV01rv_hn05u:549": " RV_5,033.07a evā na indrotibhir ava pāhi gṛṇataḥ śūra kārūn |",
    "GV01rv_hn05u:550": " RV_5,033.07c uta tvacaṃ dadato vājasātau piprīhi madhvaḥ suṣutasya cāroḥ ||",
    "GV01rv_hn05u:551": " RV_5,033.08a uta tye mā paurukutsyasya sūres trasadasyor hiraṇino rarāṇāḥ |",
    "GV01rv_hn05u:552": " RV_5,033.08c vahantu mā daśa śyetāso asya gairikṣitasya kratubhir nu saśce",
    "GV01rv_hn05u:553": " RV_5,033.09a uta tye mā mārutāśvasya śoṇāḥ kratvāmaghāso vidathasya rātau |",
    "GV01rv_hn05u:554": " RV_5,033.09c sahasrā me cyavatāno dadāna ānūkam aryo vapuṣe nārcat ||",
    "GV01rv_hn05u:555": " RV_5,033.10a uta tye mā dhvanyasya juṣṭā lakṣmaṇyasya suruco yatānāḥ |",
    "GV01rv_hn05u:556": " RV_5,033.10c mahnā rāyaḥ saṃvaraṇasya ṛṣer vrajaṃ na gāvaḥ prayatā api",
    "GV01rv_hn05u:557": " gman ||",
    "GV01rv_hn05u:558": " RV_5,034.01a ajātaśatrum ajarā svarvaty anu svadhāmitā dasmam īyate |",
    "GV01rv_hn05u:559": " RV_5,034.01c sunotana pacata brahmavāhase puruṣṭutāya prataraṃ dadhātana",
    "GV01rv_hn05u:560": " RV_5,034.02a ā yaḥ somena jaṭharam apipratāmandata maghavā madhvo andhasaḥ |",
    "GV01rv_hn05u:561": " RV_5,034.02c yad īm mṛgāya hantave mahāvadhaḥ sahasrabhṛṣṭim uśanā vadhaṃ yamat ||",
    "GV01rv_hn05u:562": " RV_5,034.03a yo asmai ghraṃsa uta vā ya ūdhani somaṃ sunoti bhavati dyumāṃ aha |",
    "GV01rv_hn05u:563": " RV_5,034.03c apāpa śakras tatanuṣṭim ūhati tanūśubhram maghavā yaḥ kavāsakhaḥ ||",
    "GV01rv_hn05u:564": " RV_5,034.04a yasyāvadhīt pitaraṃ yasya mātaraṃ yasya śakro bhrātaraṃ nāta īṣate |",
    "GV01rv_hn05u:565": " RV_5,034.04c vetīd v asya prayatā yataṅkaro na kilbiṣād īṣate vasva ākaraḥ",
    "GV01rv_hn05u:566": " RV_5,034.05a na pañcabhir daśabhir vaṣṭy ārabhaṃ nāsunvatā sacate puṣyatā cana |",
    "GV01rv_hn05u:567": " RV_5,034.05c jināti ved amuyā hanti vā dhunir ā devayum bhajati gomati vraje ||",
    "GV01rv_hn05u:568": " RV_5,034.06a vitvakṣaṇaḥ samṛtau cakramāsajo 'sunvato viṣuṇaḥ sunvato vṛdhaḥ |",
    "GV01rv_hn05u:569": " RV_5,034.06c indro viśvasya damitā vibhīṣaṇo yathāvaśaṃ nayati dāsam āryaḥ ||",
    "GV01rv_hn05u:570": " RV_5,034.07a sam īm paṇer ajati bhojanam muṣe vi dāśuṣe bhajati sūnaraṃ vasu |",
    "GV01rv_hn05u:571": " RV_5,034.07c durge cana dhriyate viśva ā puru jano yo asya taviṣīm acukrudhat ||",
    "GV01rv_hn05u:572": " RV_5,034.08a saṃ yaj janau sudhanau viśvaśardhasāv aved indro maghavā goṣu",
    "GV01rv_hn05u:573": " śubhriṣu |",
    "GV01rv_hn05u:574": " RV_5,034.08c yujaṃ hy anyam akṛta pravepany ud īṃ gavyaṃ sṛjate satvabhir dhuniḥ ||",
    "GV01rv_hn05u:575": " RV_5,034.09a sahasrasām āgniveśiṃ gṛṇīṣe śatrim agna upamāṃ ketum aryaḥ |",
    "GV01rv_hn05u:576": " RV_5,034.09c tasmā āpaḥ saṃyataḥ pīpayanta tasmin kṣatram amavat tveṣam astu ||",
    "GV01rv_hn05u:577": " RV_5,035.01a yas te sādhiṣṭho 'vasa indra kratuṣ ṭam ā bhara |",
    "GV01rv_hn05u:578": " RV_5,035.01c asmabhyaṃ carṣaṇīsahaṃ sasniṃ vājeṣu duṣṭaram ||",
    "GV01rv_hn05u:579": " RV_5,035.02a yad indra te catasro yac chūra santi tisraḥ |",
    "GV01rv_hn05u:580": " RV_5,035.02c yad vā pañca kṣitīnām avas tat su na ā bhara ||",
    "GV01rv_hn05u:581": " RV_5,035.03a ā te 'vo vareṇyaṃ vṛṣantamasya hūmahe |",
    "GV01rv_hn05u:582": " RV_5,035.03c vṛṣajūtir hi jajñiṣa ābhūbhir indra turvaṇiḥ ||",
    "GV01rv_hn05u:583": " RV_5,035.04a vṛṣā hy asi rādhase jajñiṣe vṛṣṇi te śavaḥ |",
    "GV01rv_hn05u:584": " RV_5,035.04c svakṣatraṃ te dhṛṣan manaḥ satrāham indra pauṃsyam ||",
    "GV01rv_hn05u:585": " RV_5,035.05a tvaṃ tam indra martyam amitrayantam adrivaḥ |",
    "GV01rv_hn05u:586": " RV_5,035.05c sarvarathā śatakrato ni yāhi śavasas pate ||",
    "GV01rv_hn05u:587": " RV_5,035.06a tvām id vṛtrahantama janāso vṛktabarhiṣaḥ |",
    "GV01rv_hn05u:588": " RV_5,035.06c ugram pūrvīṣu pūrvyaṃ havante vājasātaye ||",
    "GV01rv_hn05u:589": " RV_5,035.07a asmākam indra duṣṭaram puroyāvānam ājiṣu |",
    "GV01rv_hn05u:590": " RV_5,035.07c sayāvānaṃ dhane-dhane vājayantam avā ratham ||",
    "GV01rv_hn05u:591": " RV_5,035.08a asmākam indrehi no ratham avā purandhyā |",
    "GV01rv_hn05u:592": " RV_5,035.08c vayaṃ śaviṣṭha vāryaṃ divi śravo dadhīmahi divi stomam manāmahe ||",
    "GV01rv_hn05u:593": " RV_5,036.01a sa ā gamad indro yo vasūnāṃ ciketad dātuṃ dāmano rayīṇām |",
    "GV01rv_hn05u:594": " RV_5,036.01c dhanvacaro na vaṃsagas tṛṣāṇaś cakamānaḥ pibatu dugdham aṃśum ||",
    "GV01rv_hn05u:595": " RV_5,036.02a ā te hanū harivaḥ śūra śipre ruhat somo na parvatasya pṛṣṭhe |",
    "GV01rv_hn05u:596": " RV_5,036.02c anu tvā rājann arvato na hinvan gīrbhir madema puruhūta viśve",
    "GV01rv_hn05u:597": " RV_5,036.03a cakraṃ na vṛttam puruhūta vepate mano bhiyā me amater id adrivaḥ |",
    "GV01rv_hn05u:598": " RV_5,036.03c rathād adhi tvā jaritā sadāvṛdha kuvin nu stoṣan maghavan",
    "GV01rv_hn05u:599": " purūvasuḥ ||",
    "GV01rv_hn05u:600": " RV_5,036.04a eṣa grāveva jaritā ta indreyarti vācam bṛhad āśuṣāṇaḥ |",
    "GV01rv_hn05u:601": " RV_5,036.04c pra savyena maghavan yaṃsi rāyaḥ pra dakṣiṇid dharivo mā vi venaḥ ||",
    "GV01rv_hn05u:602": " RV_5,036.05a vṛṣā tvā vṛṣaṇaṃ vardhatu dyaur vṛṣā vṛṣabhyāṃ vahase haribhyām |",
    "GV01rv_hn05u:603": " RV_5,036.05c sa no vṛṣā vṛṣarathaḥ suśipra vṛṣakrato vṛṣā vajrin bhare",
    "GV01rv_hn05u:604": " dhāḥ ||",
    "GV01rv_hn05u:605": " RV_5,036.06a yo rohitau vājinau vājinīvān tribhiḥ śataiḥ sacamānāv adiṣṭa |",
    "GV01rv_hn05u:606": " RV_5,036.06c yūne sam asmai kṣitayo namantāṃ śrutarathāya maruto duvoyā ||",
    "GV01rv_hn05u:607": " RV_5,037.01a sam bhānunā yatate sūryasyājuhvāno ghṛtapṛṣṭhaḥ svañcāḥ |",
    "GV01rv_hn05u:608": " RV_5,037.01c tasmā amṛdhrā uṣaso vy ucchān ya indrāya sunavāmety āha ||",
    "GV01rv_hn05u:609": " RV_5,037.02a samiddhāgnir vanavat stīrṇabarhir yuktagrāvā sutasomo jarāte",
    "GV01rv_hn05u:610": " RV_5,037.02c grāvāṇo yasyeṣiraṃ vadanty ayad adhvaryur haviṣāva sindhum ||",
    "GV01rv_hn05u:611": " RV_5,037.03a vadhūr iyam patim icchanty eti ya īṃ vahāte mahiṣīm iṣirām |",
    "GV01rv_hn05u:612": " RV_5,037.03c āsya śravasyād ratha ā ca ghoṣāt purū sahasrā pari vartayāte",
    "GV01rv_hn05u:613": " RV_5,037.04a na sa rājā vyathate yasminn indras tīvraṃ somam pibati",
    "GV01rv_hn05u:614": " gosakhāyam |",
    "GV01rv_hn05u:615": " RV_5,037.04c ā satvanair ajati hanti vṛtraṃ kṣeti kṣitīḥ subhago nāma",
    "GV01rv_hn05u:616": " puṣyan ||",
    "GV01rv_hn05u:617": " RV_5,037.05a puṣyāt kṣeme abhi yoge bhavāty ubhe vṛtau saṃyatī saṃ jayāti",
    "GV01rv_hn05u:618": " RV_5,037.05c priyaḥ sūrye priyo agnā bhavāti ya indrāya sutasomo dadāśat",
    "GV01rv_hn05u:619": " RV_5,038.01a uroṣ ṭa indra rādhaso vibhvī rātiḥ śatakrato |",
    "GV01rv_hn05u:620": " RV_5,038.01c adhā no viśvacarṣaṇe dyumnā sukṣatra maṃhaya ||",
    "GV01rv_hn05u:621": " RV_5,038.02a yad īm indra śravāyyam iṣaṃ śaviṣṭha dadhiṣe |",
    "GV01rv_hn05u:622": " RV_5,038.02c paprathe dīrghaśruttamaṃ hiraṇyavarṇa duṣṭaram ||",
    "GV01rv_hn05u:623": " RV_5,038.03a śuṣmāso ye te adrivo mehanā ketasāpaḥ |",
    "GV01rv_hn05u:624": " RV_5,038.03c ubhā devāv abhiṣṭaye divaś ca gmaś ca rājathaḥ ||",
    "GV01rv_hn05u:625": " RV_5,038.04a uto no asya kasya cid dakṣasya tava vṛtrahan |",
    "GV01rv_hn05u:626": " RV_5,038.04c asmabhyaṃ nṛmṇam ā bharāsmabhyaṃ nṛmaṇasyase ||",
    "GV01rv_hn05u:627": " RV_5,038.05a nū ta ābhir abhiṣṭibhis tava śarmañ chatakrato |",
    "GV01rv_hn05u:628": " RV_5,038.05c indra syāma sugopāḥ śūra syāma sugopāḥ ||",
    "GV01rv_hn05u:629": " RV_5,039.01a yad indra citra mehanāsti tvādātam adrivaḥ |",
    "GV01rv_hn05u:630": " RV_5,039.01c rādhas tan no vidadvasa ubhayāhasty ā bhara ||",
    "GV01rv_hn05u:631": " RV_5,039.02a yan manyase vareṇyam indra dyukṣaṃ tad ā bhara |",
    "GV01rv_hn05u:632": " RV_5,039.02c vidyāma tasya te vayam akūpārasya dāvane ||",
    "GV01rv_hn05u:633": " RV_5,039.03a yat te ditsu prarādhyam mano asti śrutam bṛhat |",
    "GV01rv_hn05u:634": " RV_5,039.03c tena dṛḷhā cid adriva ā vājaṃ darṣi sātaye ||",
    "GV01rv_hn05u:635": " RV_5,039.04a maṃhiṣṭhaṃ vo maghonāṃ rājānaṃ carṣaṇīnām |",
    "GV01rv_hn05u:636": " RV_5,039.04c indram upa praśastaye pūrvībhir jujuṣe giraḥ ||",
    "GV01rv_hn05u:637": " RV_5,039.05a asmā it kāvyaṃ vaca uktham indrāya śaṃsyam |",
    "GV01rv_hn05u:638": " RV_5,039.05c tasmā u brahmavāhase giro vardhanty atrayo giraḥ śumbhanty atrayaḥ ||",
    "GV01rv_hn05u:639": " RV_5,040.01a ā yāhy adribhiḥ sutaṃ somaṃ somapate piba |",
    "GV01rv_hn05u:640": " RV_5,040.01c vṛṣann indra vṛṣabhir vṛtrahantama ||",
    "GV01rv_hn05u:641": " RV_5,040.02a vṛṣā grāvā vṛṣā mado vṛṣā somo ayaṃ sutaḥ |",
    "GV01rv_hn05u:642": " RV_5,040.02c vṛṣann indra vṛṣabhir vṛtrahantama ||",
    "GV01rv_hn05u:643": " RV_5,040.03a vṛṣā tvā vṛṣaṇaṃ huve vajriñ citrābhir ūtibhiḥ |",
    "GV01rv_hn05u:644": " RV_5,040.03c vṛṣann indra vṛṣabhir vṛtrahantama ||",
    "GV01rv_hn05u:645": " RV_5,040.04a ṛjīṣī vajrī vṛṣabhas turāṣāṭ chuṣmī rājā vṛtrahā somapāvā |",
    "GV01rv_hn05u:646": " RV_5,040.04c yuktvā haribhyām upa yāsad arvāṅ mādhyandine savane matsad indraḥ ||",
    "GV01rv_hn05u:647": " RV_5,040.05a yat tvā sūrya svarbhānus tamasāvidhyad āsuraḥ |",
    "GV01rv_hn05u:648": " RV_5,040.05c akṣetravid yathā mugdho bhuvanāny adīdhayuḥ ||",
    "GV01rv_hn05u:649": " RV_5,040.06a svarbhānor adha yad indra māyā avo divo vartamānā avāhan |",
    "GV01rv_hn05u:650": " RV_5,040.06c gūḷhaṃ sūryaṃ tamasāpavratena turīyeṇa brahmaṇāvindad atriḥ",
    "GV01rv_hn05u:651": " RV_5,040.07a mā mām imaṃ tava santam atra irasyā drugdho bhiyasā ni gārīt |",
    "GV01rv_hn05u:652": " RV_5,040.07c tvam mitro asi satyarādhās tau mehāvataṃ varuṇaś ca rājā ||",
    "GV01rv_hn05u:653": " RV_5,040.08a grāvṇo brahmā yuyujānaḥ saparyan kīriṇā devān namasopaśikṣan",
    "GV01rv_hn05u:654": " RV_5,040.08c atriḥ sūryasya divi cakṣur ādhāt svarbhānor apa māyā aghukṣat",
    "GV01rv_hn05u:655": " RV_5,040.09a yaṃ vai sūryaṃ svarbhānus tamasāvidhyad āsuraḥ |",
    "GV01rv_hn05u:656": " RV_5,040.09c atrayas tam anv avindan nahy anye aśaknuvan ||",
    "GV01rv_hn05u:657": " RV_5,041.01a ko nu vām mitrāvaruṇāv ṛtāyan divo vā mahaḥ pārthivasya vā de |",
    "GV01rv_hn05u:658": " RV_5,041.01c ṛtasya vā sadasi trāsīthāṃ no yajñāyate vā paśuṣo na vājān ||",
    "GV01rv_hn05u:659": " RV_5,041.02a te no mitro varuṇo aryamāyur indra ṛbhukṣā maruto juṣanta |",
    "GV01rv_hn05u:660": " RV_5,041.02c namobhir vā ye dadhate suvṛktiṃ stomaṃ rudrāya mīḷhuṣe sajoṣāḥ ||",
    "GV01rv_hn05u:661": " RV_5,041.03a ā vāṃ yeṣṭhāśvinā huvadhyai vātasya patman rathyasya puṣṭau |",
    "GV01rv_hn05u:662": " RV_5,041.03c uta vā divo asurāya manma prāndhāṃsīva yajyave bharadhvam ||",
    "GV01rv_hn05u:663": " RV_5,041.04a pra sakṣaṇo divyaḥ kaṇvahotā trito divaḥ sajoṣā vāto agniḥ |",
    "GV01rv_hn05u:664": " RV_5,041.04c pūṣā bhagaḥ prabhṛthe viśvabhojā ājiṃ na jagmur āśvaśvatamāḥ ||",
    "GV01rv_hn05u:665": " RV_5,041.05a pra vo rayiṃ yuktāśvam bharadhvaṃ rāya eṣe 'vase dadhīta dhīḥ |",
    "GV01rv_hn05u:666": " RV_5,041.05c suśeva evair auśijasya hotā ye va evā marutas turāṇām ||",
    "GV01rv_hn05u:667": " RV_5,041.06a pra vo vāyuṃ rathayujaṃ kṛṇudhvam pra devaṃ vipram panitāram",
    "GV01rv_hn05u:668": " arkaiḥ |",
    "GV01rv_hn05u:669": " RV_5,041.06c iṣudhyava ṛtasāpaḥ purandhīr vasvīr no atra patnīr ā dhiye",
    "GV01rv_hn05u:670": " dhuḥ ||",
    "GV01rv_hn05u:671": " RV_5,041.07a upa va eṣe vandyebhiḥ śūṣaiḥ pra yahvī divaś citayadbhir",
    "GV01rv_hn05u:672": " arkaiḥ |",
    "GV01rv_hn05u:673": " RV_5,041.07c uṣāsānaktā viduṣīva viśvam ā hā vahato martyāya yajñam ||",
    "GV01rv_hn05u:674": " RV_5,041.08a abhi vo arce poṣyāvato nṝn vāstoṣ patiṃ tvaṣṭāraṃ rarāṇaḥ |",
    "GV01rv_hn05u:675": " RV_5,041.08c dhanyā sajoṣā dhiṣaṇā namobhir vanaspatīṃr oṣadhī rāya eṣe ||",
    "GV01rv_hn05u:676": " RV_5,041.09a tuje nas tane parvatāḥ santu svaitavo ye vasavo na vīrāḥ |",
    "GV01rv_hn05u:677": " RV_5,041.09c panita āptyo yajataḥ sadā no vardhān naḥ śaṃsaṃ naryo",
    "GV01rv_hn05u:678": " abhiṣṭau ||",
    "GV01rv_hn05u:679": " RV_5,041.10a vṛṣṇo astoṣi bhūmyasya garbhaṃ trito napātam apāṃ suvṛkti |",
    "GV01rv_hn05u:680": " RV_5,041.10c gṛṇīte agnir etarī na śūṣaiḥ śociṣkeśo ni riṇāti vanā ||",
    "GV01rv_hn05u:681": " RV_5,041.11a kathā mahe rudriyāya bravāma kad rāye cikituṣe bhagāya |",
    "GV01rv_hn05u:682": " RV_5,041.11c āpa oṣadhīr uta no 'vantu dyaur vanā girayo vṛkṣakeśāḥ ||",
    "GV01rv_hn05u:683": " RV_5,041.12a śṛṇotu na ūrjām patir giraḥ sa nabhas tarīyāṃ iṣiraḥ parijmā",
    "GV01rv_hn05u:684": " RV_5,041.12c śṛṇvantv āpaḥ puro na śubhrāḥ pari sruco babṛhāṇasyādreḥ ||",
    "GV01rv_hn05u:685": " RV_5,041.13a vidā cin nu mahānto ye va evā bravāma dasmā vāryaṃ dadhānāḥ |",
    "GV01rv_hn05u:686": " RV_5,041.13c vayaś cana subhva āva yanti kṣubhā martam anuyataṃ vadhasnaiḥ",
    "GV01rv_hn05u:687": " RV_5,041.14a ā daivyāni pārthivāni janmāpaś cācchā sumakhāya vocam |",
    "GV01rv_hn05u:688": " RV_5,041.14c vardhantāṃ dyāvo giraś candrāgrā udā vardhantām abhiṣātā arṇāḥ ||",
    "GV01rv_hn05u:689": " RV_5,041.15a pade-pade me jarimā ni dhāyi varūtrī vā śakrā yā pāyubhiś ca",
    "GV01rv_hn05u:690": " RV_5,041.15c siṣaktu mātā mahī rasā naḥ smat sūribhir ṛjuhasta ṛjuvaniḥ ||",
    "GV01rv_hn05u:691": " RV_5,041.16a kathā dāśema namasā sudānūn evayā maruto acchoktau praśravaso maruto acchoktau",
    "GV01rv_hn05u:692": " RV_5,041.16c mā no 'hir budhnyo riṣe dhād asmākam bhūd upamātivaniḥ ||",
    "GV01rv_hn05u:693": " RV_5,041.17a iti cin nu prajāyai paśumatyai devāso vanate martyo va ā devāso vanate martyo vaḥ |",
    "GV01rv_hn05u:694": " RV_5,041.17c atrā śivāṃ tanvo dhāsim asyā jarāṃ cin me nirṛtir jagrasīta",
    "GV01rv_hn05u:695": " RV_5,041.18a tāṃ vo devāḥ sumatim ūrjayantīm iṣam aśyāma vasavaḥ śasā goḥ",
    "GV01rv_hn05u:696": " RV_5,041.18c sā naḥ sudānur mṛḷayantī devī prati dravantī suvitāya gamyāḥ",
    "GV01rv_hn05u:697": " RV_5,041.19a abhi na iḷā yūthasya mātā sman nadībhir urvaśī vā gṛṇātu |",
    "GV01rv_hn05u:698": " RV_5,041.19c urvaśī vā bṛhaddivā gṛṇānābhyūrṇvānā prabhṛthasyāyoḥ ||",
    "GV01rv_hn05u:699": " RV_5,041.20a siṣaktu na ūrjavyasya puṣṭeḥ ||",
    "GV01rv_hn05u:700": " RV_5,042.01a pra śantamā varuṇaṃ dīdhitī gīr mitram bhagam aditiṃ nūnam",
    "GV01rv_hn05u:701": " aśyāḥ |",
    "GV01rv_hn05u:702": " RV_5,042.01c pṛṣadyoniḥ pañcahotā śṛṇotv atūrtapanthā asuro mayobhuḥ ||",
    "GV01rv_hn05u:703": " RV_5,042.02a prati me stomam aditir jagṛbhyāt sūnuṃ na mātā hṛdyaṃ suśevam",
    "GV01rv_hn05u:704": " RV_5,042.02c brahma priyaṃ devahitaṃ yad asty aham mitre varuṇe yan",
    "GV01rv_hn05u:705": " mayobhu ||",
    "GV01rv_hn05u:706": " RV_5,042.03a ud īraya kavitamaṃ kavīnām unattainam abhi madhvā ghṛtena |",
    "GV01rv_hn05u:707": " RV_5,042.03c sa no vasūni prayatā hitāni candrāṇi devaḥ savitā suvāti ||",
    "GV01rv_hn05u:708": " RV_5,042.04a sam indra ṇo manasā neṣi gobhiḥ saṃ sūribhir harivaḥ saṃ svasti |",
    "GV01rv_hn05u:709": " RV_5,042.04c sam brahmaṇā devahitaṃ yad asti saṃ devānāṃ sumatyā yajñiyānām ||",
    "GV01rv_hn05u:710": " RV_5,042.05a devo bhagaḥ savitā rāyo aṃśa indro vṛtrasya saṃjito dhanānām",
    "GV01rv_hn05u:711": " RV_5,042.05c ṛbhukṣā vāja uta vā purandhir avantu no amṛtāsas turāsaḥ ||",
    "GV01rv_hn05u:712": " RV_5,042.06a marutvato apratītasya jiṣṇor ajūryataḥ pra bravāmā kṛtāni |",
    "GV01rv_hn05u:713": " RV_5,042.06c na te pūrve maghavan nāparāso na vīryaṃ nūtanaḥ kaś canāpa ||",
    "GV01rv_hn05u:714": " RV_5,042.07a upa stuhi prathamaṃ ratnadheyam bṛhaspatiṃ sanitāraṃ dhanānām",
    "GV01rv_hn05u:715": " RV_5,042.07c yaḥ śaṃsate stuvate śambhaviṣṭhaḥ purūvasur āgamaj johuvānam",
    "GV01rv_hn05u:716": " RV_5,042.08a tavotibhiḥ sacamānā ariṣṭā bṛhaspate maghavānaḥ suvīrāḥ |",
    "GV01rv_hn05u:717": " RV_5,042.08c ye aśvadā uta vā santi godā ye vastradāḥ subhagās teṣu rāyaḥ ||",
    "GV01rv_hn05u:718": " RV_5,042.09a visarmāṇaṃ kṛṇuhi vittam eṣāṃ ye bhuñjate apṛṇanto na ukthaiḥ",
    "GV01rv_hn05u:719": " RV_5,042.09c apavratān prasave vāvṛdhānān brahmadviṣaḥ sūryād yāvayasva ||",
    "GV01rv_hn05u:720": " RV_5,042.10a ya ohate rakṣaso devavītāv acakrebhis tam maruto ni yāta |",
    "GV01rv_hn05u:721": " RV_5,042.10c yo vaḥ śamīṃ śaśamānasya nindāt tucchyān kāmān karate siṣvidānaḥ ||",
    "GV01rv_hn05u:722": " RV_5,042.11a tam u ṣṭuhi yaḥ sviṣuḥ sudhanvā yo viśvasya kṣayati",
    "GV01rv_hn05u:723": " bheṣajasya |",
    "GV01rv_hn05u:724": " RV_5,042.11c yakṣvā mahe saumanasāya rudraṃ namobhir devam asuraṃ duvasya ||",
    "GV01rv_hn05u:725": " RV_5,042.12a damūnaso apaso ye suhastā vṛṣṇaḥ patnīr nadyo vibhvataṣṭāḥ |",
    "GV01rv_hn05u:726": " RV_5,042.12c sarasvatī bṛhaddivota rākā daśasyantīr varivasyantu śubhrāḥ",
    "GV01rv_hn05u:727": " RV_5,042.13a pra sū mahe suśaraṇāya medhāṃ giram bhare navyasīṃ jāyamānām",
    "GV01rv_hn05u:728": " RV_5,042.13c ya āhanā duhitur vakṣaṇāsu rūpā mināno akṛṇod idaṃ naḥ ||",
    "GV01rv_hn05u:729": " RV_5,042.14a pra suṣṭuti stanayantaṃ ruvantam iḷas patiṃ jaritar nūnam aśyāḥ |",
    "GV01rv_hn05u:730": " RV_5,042.14c yo abdimāṃ udanimāṃ iyarti pra vidyutā rodasī ukṣamāṇaḥ ||",
    "GV01rv_hn05u:731": " RV_5,042.15a eṣa stomo mārutaṃ śardho acchā rudrasya sūnūṃr yuvanyūṃr ud",
    "GV01rv_hn05u:732": " aśyāḥ |",
    "GV01rv_hn05u:733": " RV_5,042.15c kāmo rāye havate mā svasty upa stuhi pṛṣadaśvāṃ ayāsaḥ ||",
    "GV01rv_hn05u:734": " RV_5,042.16a praiṣa stomaḥ pṛthivīm antarikṣaṃ vanaspatīṃr oṣadhī rāye aśyāḥ |",
    "GV01rv_hn05u:735": " RV_5,042.16c devo-devaḥ suhavo bhūtu mahyam mā no mātā pṛthivī durmatau dhāt ||",
    "GV01rv_hn05u:736": " RV_5,042.17a urau devā anibādhe syāma ||",
    "GV01rv_hn05u:737": " RV_5,042.18a sam aśvinor avasā nūtanena mayobhuvā supraṇītī gamema |",
    "GV01rv_hn05u:738": " RV_5,042.18c ā no rayiṃ vahatam ota vīrān ā viśvāny amṛtā saubhagāni ||",
    "GV01rv_hn05u:739": " RV_5,043.01a ā dhenavaḥ payasā tūrṇyarthā amardhantīr upa no yantu madhvā",
    "GV01rv_hn05u:740": " RV_5,043.01c maho rāye bṛhatīḥ sapta vipro mayobhuvo jaritā johavīti ||",
    "GV01rv_hn05u:741": " RV_5,043.02a ā suṣṭutī namasā vartayadhyai dyāvā vājāya pṛthivī amṛdhre |",
    "GV01rv_hn05u:742": " RV_5,043.02c pitā mātā madhuvacāḥ suhastā bhare-bhare no yaśasāv aviṣṭām",
    "GV01rv_hn05u:743": " RV_5,043.03a adhvaryavaś cakṛvāṃso madhūni pra vāyave bharata cāru śukram |",
    "GV01rv_hn05u:744": " RV_5,043.03c hoteva naḥ prathamaḥ pāhy asya deva madhvo rarimā te madāya",
    "GV01rv_hn05u:745": " RV_5,043.04a daśa kṣipo yuñjate bāhū adriṃ somasya yā śamitārā suhastā |",
    "GV01rv_hn05u:746": " RV_5,043.04c madhvo rasaṃ sugabhastir giriṣṭhāṃ caniścadad duduhe śukram aṃśuḥ ||",
    "GV01rv_hn05u:747": " RV_5,043.05a asāvi te jujuṣāṇāya somaḥ kratve dakṣāya bṛhate madāya |",
    "GV01rv_hn05u:748": " RV_5,043.05c harī rathe sudhurā yoge arvāg indra priyā kṛṇuhi hūyamānaḥ ||",
    "GV01rv_hn05u:749": " RV_5,043.06a ā no mahīm aramatiṃ sajoṣā gnāṃ devīṃ namasā rātahavyām |",
    "GV01rv_hn05u:750": " RV_5,043.06c madhor madāya bṛhatīm ṛtajñām āgne vaha pathibhir devayānaiḥ ||",
    "GV01rv_hn05u:751": " RV_5,043.07a añjanti yam prathayanto na viprā vapāvantaṃ nāgninā tapantaḥ |",
    "GV01rv_hn05u:752": " RV_5,043.07c pitur na putra upasi preṣṭha ā gharmo agnim ṛtayann asādi ||",
    "GV01rv_hn05u:753": " RV_5,043.08a acchā mahī bṛhatī śantamā gīr dūto na gantv aśvinā huvadhyai",
    "GV01rv_hn05u:754": " RV_5,043.08c mayobhuvā sarathā yātam arvāg gantaṃ nidhiṃ dhuram āṇir na",
    "GV01rv_hn05u:755": " nābhim ||",
    "GV01rv_hn05u:756": " RV_5,043.09a pra tavyaso namauktiṃ turasyāham pūṣṇa uta vāyor adikṣi |",
    "GV01rv_hn05u:757": " RV_5,043.09c yā rādhasā coditārā matīnāṃ yā vājasya draviṇodā uta tman ||",
    "GV01rv_hn05u:758": " RV_5,043.10a ā nāmabhir maruto vakṣi viśvān ā rūpebhir jātavedo huvānaḥ |",
    "GV01rv_hn05u:759": " RV_5,043.10c yajñaṃ giro jarituḥ suṣṭutiṃ ca viśve ganta maruto viśva ūtī",
    "GV01rv_hn05u:760": " RV_5,043.11a ā no divo bṛhataḥ parvatād ā sarasvatī yajatā gantu yajñam |",
    "GV01rv_hn05u:761": " RV_5,043.11c havaṃ devī jujuṣāṇā ghṛtācī śagmāṃ no vācam uśatī śṛṇotu ||",
    "GV01rv_hn05u:762": " RV_5,043.12a ā vedhasaṃ nīlapṛṣṭham bṛhantam bṛhaspatiṃ sadane sādayadhvam",
    "GV01rv_hn05u:763": " RV_5,043.12c sādadyoniṃ dama ā dīdivāṃsaṃ hiraṇyavarṇam aruṣaṃ sapema ||",
    "GV01rv_hn05u:764": " RV_5,043.13a ā dharṇasir bṛhaddivo rarāṇo viśvebhir gantv omabhir huvānaḥ |",
    "GV01rv_hn05u:765": " RV_5,043.13c gnā vasāna oṣadhīr amṛdhras tridhātuśṛṅgo vṛṣabho vayodhāḥ ||",
    "GV01rv_hn05u:766": " RV_5,043.14a mātuṣ pade parame śukra āyor vipanyavo rāspirāso agman |",
    "GV01rv_hn05u:767": " RV_5,043.14c suśevyaṃ namasā rātahavyāḥ śiśum mṛjanty āyavo na vāse ||",
    "GV01rv_hn05u:768": " RV_5,043.15a bṛhad vayo bṛhate tubhyam agne dhiyājuro mithunāsaḥ sacanta |",
    "GV01rv_hn05u:769": " RV_5,043.15c devo-devaḥ suhavo bhūtu mahyam mā no mātā pṛthivī durmatau dhāt ||",
    "GV01rv_hn05u:770": " RV_5,043.16a urau devā anibādhe syāma ||",
    "GV01rv_hn05u:771": " RV_5,043.17a sam aśvinor avasā nūtanena mayobhuvā supraṇītī gamema |",
    "GV01rv_hn05u:772": " RV_5,043.17c ā no rayiṃ vahatam ota vīrān ā viśvāny amṛtā saubhagāni ||",
    "GV01rv_hn05u:773": " RV_5,044.01a tam pratnathā pūrvathā viśvathemathā jyeṣṭhatātim barhiṣadaṃ",
    "GV01rv_hn05u:774": " svarvidam |",
    "GV01rv_hn05u:775": " RV_5,044.01c pratīcīnaṃ vṛjanaṃ dohase girāśuṃ jayantam anu yāsu vardhase ||",
    "GV01rv_hn05u:776": " RV_5,044.02a śriye sudṛśīr uparasya yāḥ svar virocamānaḥ kakubhām acodate |",
    "GV01rv_hn05u:777": " RV_5,044.02c sugopā asi na dabhāya sukrato paro māyābhir ṛta āsa nāma te ||",
    "GV01rv_hn05u:778": " RV_5,044.03a atyaṃ haviḥ sacate sac ca dhātu cāriṣṭagātuḥ sa hotā",
    "GV01rv_hn05u:779": " sahobhariḥ |",
    "GV01rv_hn05u:780": " RV_5,044.03c prasarsrāṇo anu barhir vṛṣā śiśur madhye yuvājaro visruhā hitaḥ ||",
    "GV01rv_hn05u:781": " RV_5,044.04a pra va ete suyujo yāmann iṣṭaye nīcīr amuṣmai yamya ṛtāvṛdhaḥ",
    "GV01rv_hn05u:782": " RV_5,044.04c suyantubhiḥ sarvaśāsair abhīśubhiḥ krivir nāmāni pravaṇe",
    "GV01rv_hn05u:783": " muṣāyati ||",
    "GV01rv_hn05u:784": " RV_5,044.05a saṃjarbhurāṇas tarubhiḥ sutegṛbhaṃ vayākinaṃ cittagarbhāsu susvaruḥ |",
    "GV01rv_hn05u:785": " RV_5,044.05c dhāravākeṣv ṛjugātha śobhase vardhasva patnīr abhi jīvo adhvare ||",
    "GV01rv_hn05u:786": " RV_5,044.06a yādṛg eva dadṛśe tādṛg ucyate saṃ chāyayā dadhire sidhrayāpsv",
    "GV01rv_hn05u:787": " RV_5,044.06c mahīm asmabhyam uruṣām uru jrayo bṛhat suvīram anapacyutaṃ sahaḥ ||",
    "GV01rv_hn05u:788": " RV_5,044.07a vety agrur janivān vā ati spṛdhaḥ samaryatā manasā sūryaḥ",
    "GV01rv_hn05u:789": " kaviḥ |",
    "GV01rv_hn05u:790": " RV_5,044.07c ghraṃsaṃ rakṣantam pari viśvato gayam asmākaṃ śarma vanavat svāvasuḥ ||",
    "GV01rv_hn05u:791": " RV_5,044.08a jyāyāṃsam asya yatunasya ketuna ṛṣisvaraṃ carati yāsu nāma te",
    "GV01rv_hn05u:792": " RV_5,044.08c yādṛśmin dhāyi tam apasyayā vidad ya u svayaṃ vahate so araṃ karat ||",
    "GV01rv_hn05u:793": " RV_5,044.09a samudram āsām ava tasthe agrimā na riṣyati savanaṃ yasminn",
    "GV01rv_hn05u:794": " āyatā |",
    "GV01rv_hn05u:795": " RV_5,044.09c atrā na hārdi kravaṇasya rejate yatrā matir vidyate pūtabandhanī ||",
    "GV01rv_hn05u:796": " RV_5,044.10a sa hi kṣatrasya manasasya cittibhir evāvadasya yajatasya sadhreḥ |",
    "GV01rv_hn05u:797": " RV_5,044.10c avatsārasya spṛṇavāma raṇvabhiḥ śaviṣṭhaṃ vājaṃ viduṣā cid ardhyam ||",
    "GV01rv_hn05u:798": " RV_5,044.11a śyena āsām aditiḥ kakṣyo mado viśvavārasya yajatasya māyinaḥ |",
    "GV01rv_hn05u:799": " RV_5,044.11c sam anyam-anyam arthayanty etave vidur viṣāṇam paripānam anti",
    "GV01rv_hn05u:800": " te ||",
    "GV01rv_hn05u:801": " RV_5,044.12a sadāpṛṇo yajato vi dviṣo vadhīd bāhuvṛktaḥ śrutavit taryo vaḥ",
    "GV01rv_hn05u:802": " sacā |",
    "GV01rv_hn05u:803": " RV_5,044.12c ubhā sa varā praty eti bhāti ca yad īṃ gaṇam bhajate suprayāvabhiḥ ||",
    "GV01rv_hn05u:804": " RV_5,044.13a sutambharo yajamānasya satpatir viśvāsām ūdhaḥ sa dhiyām udañcanaḥ |",
    "GV01rv_hn05u:805": " RV_5,044.13c bharad dhenū rasavac chiśriye payo 'nubruvāṇo adhy eti na",
    "GV01rv_hn05u:806": " svapan ||",
    "GV01rv_hn05u:807": " RV_5,044.14a yo jāgāra tam ṛcaḥ kāmayante yo jāgāra tam u sāmāni yanti |",
    "GV01rv_hn05u:808": " RV_5,044.14c yo jāgāra tam ayaṃ soma āha tavāham asmi sakhye nyokāḥ ||",
    "GV01rv_hn05u:809": " RV_5,044.15a agnir jāgāra tam ṛcaḥ kāmayante 'gnir jāgāra tam u sāmāni yanti |",
    "GV01rv_hn05u:810": " RV_5,044.15c agnir jāgāra tam ayaṃ soma āha tavāham asmi sakhye nyokāḥ ||",
    "GV01rv_hn05u:811": " RV_5,045.01a vidā divo viṣyann adrim ukthair āyatyā uṣaso arcino guḥ |",
    "GV01rv_hn05u:812": " RV_5,045.01c apāvṛta vrajinīr ut svar gād vi duro mānuṣīr deva āvaḥ ||",
    "GV01rv_hn05u:813": " RV_5,045.02a vi sūryo amatiṃ na śriyaṃ sād orvād gavām mātā jānatī gāt |",
    "GV01rv_hn05u:814": " RV_5,045.02c dhanvarṇaso nadyaḥ khādoarṇā sthūṇeva sumitā dṛṃhata dyauḥ ||",
    "GV01rv_hn05u:815": " RV_5,045.03a asmā ukthāya parvatasya garbho mahīnāṃ januṣe pūrvyāya |",
    "GV01rv_hn05u:816": " RV_5,045.03c vi parvato jihīta sādhata dyaur āvivāsanto dasayanta bhūma ||",
    "GV01rv_hn05u:817": " RV_5,045.04a sūktebhir vo vacobhir devajuṣṭair indrā nv agnī avase huvadhyai |",
    "GV01rv_hn05u:818": " RV_5,045.04c ukthebhir hi ṣmā kavayaḥ suyajñā āvivāsanto maruto yajanti ||",
    "GV01rv_hn05u:819": " RV_5,045.05a eto nv adya sudhyo bhavāma pra ducchunā minavāmā varīyaḥ |",
    "GV01rv_hn05u:820": " RV_5,045.05c āre dveṣāṃsi sanutar dadhāmāyāma prāñco yajamānam accha ||",
    "GV01rv_hn05u:821": " RV_5,045.06a etā dhiyaṃ kṛṇavāmā sakhāyo 'pa yā mātāṃ ṛṇuta vrajaṃ goḥ |",
    "GV01rv_hn05u:822": " RV_5,045.06c yayā manur viśiśipraṃ jigāya yayā vaṇig vaṅkur āpā purīṣam ||",
    "GV01rv_hn05u:823": " RV_5,045.07a anūnod atra hastayato adrir ārcan yena daśa māso navagvāḥ |",
    "GV01rv_hn05u:824": " RV_5,045.07c ṛtaṃ yatī saramā gā avindad viśvāni satyāṅgirāś cakāra ||",
    "GV01rv_hn05u:825": " RV_5,045.08a viśve asyā vyuṣi māhināyāḥ saṃ yad gobhir aṅgiraso navanta |",
    "GV01rv_hn05u:826": " RV_5,045.08c utsa āsām parame sadhastha ṛtasya pathā saramā vidad gāḥ ||",
    "GV01rv_hn05u:827": " RV_5,045.09a ā sūryo yātu saptāśvaḥ kṣetraṃ yad asyorviyā dīrghayāthe |",
    "GV01rv_hn05u:828": " RV_5,045.09c raghuḥ śyenaḥ patayad andho acchā yuvā kavir dīdayad goṣu",
    "GV01rv_hn05u:829": " gacchan ||",
    "GV01rv_hn05u:830": " RV_5,045.10a ā sūryo aruhac chukram arṇo 'yukta yad dharito vītapṛṣṭhāḥ |",
    "GV01rv_hn05u:831": " RV_5,045.10c udnā na nāvam anayanta dhīrā āśṛṇvatīr āpo arvāg atiṣṭhan ||",
    "GV01rv_hn05u:832": " RV_5,045.11a dhiyaṃ vo apsu dadhiṣe svarṣāṃ yayātaran daśa māso navagvāḥ |",
    "GV01rv_hn05u:833": " RV_5,045.11c ayā dhiyā syāma devagopā ayā dhiyā tuturyāmāty aṃhaḥ ||",
    "GV01rv_hn05u:834": " RV_5,046.01a hayo na vidvāṃ ayuji svayaṃ dhuri tāṃ vahāmi prataraṇīm",
    "GV01rv_hn05u:835": " avasyuvam |",
    "GV01rv_hn05u:836": " RV_5,046.01c nāsyā vaśmi vimucaṃ nāvṛtam punar vidvān pathaḥ puraeta ṛju",
    "GV01rv_hn05u:837": " neṣati ||",
    "GV01rv_hn05u:838": " RV_5,046.02a agna indra varuṇa mitra devāḥ śardhaḥ pra yanta mārutota",
    "GV01rv_hn05u:839": " viṣṇo |",
    "GV01rv_hn05u:840": " RV_5,046.02c ubhā nāsatyā rudro adha gnāḥ pūṣā bhagaḥ sarasvatī juṣanta ||",
    "GV01rv_hn05u:841": " RV_5,046.03a indrāgnī mitrāvaruṇāditiṃ svaḥ pṛthivīṃ dyām marutaḥ parvatāṃ apaḥ |",
    "GV01rv_hn05u:842": " RV_5,046.03c huve viṣṇum pūṣaṇam brahmaṇas patim bhagaṃ nu śaṃsaṃ savitāram ūtaye ||",
    "GV01rv_hn05u:843": " RV_5,046.04a uta no viṣṇur uta vāto asridho draviṇodā uta somo mayas karat |",
    "GV01rv_hn05u:844": " RV_5,046.04c uta ṛbhava uta rāye no aśvinota tvaṣṭota vibhvānu maṃsate ||",
    "GV01rv_hn05u:845": " RV_5,046.05a uta tyan no mārutaṃ śardha ā gamad divikṣayaṃ yajatam barhir āsade |",
    "GV01rv_hn05u:846": " RV_5,046.05c bṛhaspatiḥ śarma pūṣota no yamad varūthyaṃ varuṇo mitro aryamā ||",
    "GV01rv_hn05u:847": " RV_5,046.06a uta tye naḥ parvatāsaḥ suśastayaḥ sudītayo nadyas trāmaṇe bhuvan |",
    "GV01rv_hn05u:848": " RV_5,046.06c bhago vibhaktā śavasāvasā gamad uruvyacā aditiḥ śrotu me havam ||",
    "GV01rv_hn05u:849": " RV_5,046.07a devānām patnīr uśatīr avantu naḥ prāvantu nas tujaye vājasātaye |",
    "GV01rv_hn05u:850": " RV_5,046.07c yāḥ pārthivāso yā apām api vrate tā no devīḥ suhavāḥ śarma yacchata ||",
    "GV01rv_hn05u:851": " RV_5,046.08a uta gnā vyantu devapatnīr indrāṇy agnāyy aśvinī rāṭ |",
    "GV01rv_hn05u:852": " RV_5,046.08c ā rodasī varuṇānī śṛṇotu vyantu devīr ya ṛtur janīnām ||",
    "GV01rv_hn05u:853": " RV_5,047.01a prayuñjatī diva eti bruvāṇā mahī mātā duhitur bodhayantī |",
    "GV01rv_hn05u:854": " RV_5,047.01c āvivāsantī yuvatir manīṣā pitṛbhya ā sadane johuvānā ||",
    "GV01rv_hn05u:855": " RV_5,047.02a ajirāsas tadapa īyamānā ātasthivāṃso amṛtasya nābhim |",
    "GV01rv_hn05u:856": " RV_5,047.02c anantāsa uravo viśvataḥ sīm pari dyāvāpṛthivī yanti panthāḥ ||",
    "GV01rv_hn05u:857": " RV_5,047.03a ukṣā samudro aruṣaḥ suparṇaḥ pūrvasya yonim pitur ā viveśa |",
    "GV01rv_hn05u:858": " RV_5,047.03c madhye divo nihitaḥ pṛśnir aśmā vi cakrame rajasas pāty antau",
    "GV01rv_hn05u:859": " RV_5,047.04a catvāra īm bibhrati kṣemayanto daśa garbhaṃ carase dhāpayante |",
    "GV01rv_hn05u:860": " RV_5,047.04c tridhātavaḥ paramā asya gāvo divaś caranti pari sadyo antān",
    "GV01rv_hn05u:861": " RV_5,047.05a idaṃ vapur nivacanaṃ janāsaś caranti yan nadyas tasthur āpaḥ",
    "GV01rv_hn05u:862": " RV_5,047.05c dve yad īm bibhṛto mātur anye iheha jāte yamyā sabandhū ||",
    "GV01rv_hn05u:863": " RV_5,047.06a vi tanvate dhiyo asmā apāṃsi vastrā putrāya mātaro vayanti |",
    "GV01rv_hn05u:864": " RV_5,047.06c upaprakṣe vṛṣaṇo modamānā divas pathā vadhvo yanty accha ||",
    "GV01rv_hn05u:865": " RV_5,047.07a tad astu mitrāvaruṇā tad agne śaṃ yor asmabhyam idam astu śastam |",
    "GV01rv_hn05u:866": " RV_5,047.07c aśīmahi gādham uta pratiṣṭhāṃ namo dive bṛhate sādanāya ||",
    "GV01rv_hn05u:867": " RV_5,048.01a kad u priyāya dhāmne manāmahe svakṣatrāya svayaśase mahe vayam |",
    "GV01rv_hn05u:868": " RV_5,048.01c āmenyasya rajaso yad abhra āṃ apo vṛṇānā vitanoti māyinī ||",
    "GV01rv_hn05u:869": " RV_5,048.02a tā atnata vayunaṃ vīravakṣaṇaṃ samānyā vṛtayā viśvam ā rajaḥ",
    "GV01rv_hn05u:870": " RV_5,048.02c apo apācīr aparā apejate pra pūrvābhis tirate devayur janaḥ",
    "GV01rv_hn05u:871": " RV_5,048.03a ā grāvabhir ahanyebhir aktubhir variṣṭhaṃ vajram ā jigharti māyini |",
    "GV01rv_hn05u:872": " RV_5,048.03c śataṃ vā yasya pracaran sve dame saṃvartayanto vi ca",
    "GV01rv_hn05u:873": " vartayann ahā ||",
    "GV01rv_hn05u:874": " RV_5,048.04a tām asya rītim paraśor iva praty anīkam akhyam bhuje asya varpasaḥ |",
    "GV01rv_hn05u:875": " RV_5,048.04c sacā yadi pitumantam iva kṣayaṃ ratnaṃ dadhāti bharahūtaye viśe ||",
    "GV01rv_hn05u:876": " RV_5,048.05a sa jihvayā caturanīka ṛñjate cāru vasāno varuṇo yatann arim |",
    "GV01rv_hn05u:877": " RV_5,048.05c na tasya vidma puruṣatvatā vayaṃ yato bhagaḥ savitā dāti",
    "GV01rv_hn05u:878": " vāryam ||",
    "GV01rv_hn05u:879": " RV_5,049.01a devaṃ vo adya savitāram eṣe bhagaṃ ca ratnaṃ vibhajantam āyoḥ",
    "GV01rv_hn05u:880": " RV_5,049.01c ā vāṃ narā purubhujā vavṛtyāṃ dive-dive cid aśvinā sakhīyan",
    "GV01rv_hn05u:881": " RV_5,049.02a prati prayāṇam asurasya vidvān sūktair devaṃ savitāraṃ duvasya |",
    "GV01rv_hn05u:882": " RV_5,049.02c upa bruvīta namasā vijānañ jyeṣṭhaṃ ca ratnaṃ vibhajantam āyoḥ ||",
    "GV01rv_hn05u:883": " RV_5,049.03a adatrayā dayate vāryāṇi pūṣā bhago aditir vasta usraḥ |",
    "GV01rv_hn05u:884": " RV_5,049.03c indro viṣṇur varuṇo mitro agnir ahāni bhadrā janayanta dasmāḥ",
    "GV01rv_hn05u:885": " RV_5,049.04a tan no anarvā savitā varūthaṃ tat sindhava iṣayanto anu gman",
    "GV01rv_hn05u:886": " RV_5,049.04c upa yad voce adhvarasya hotā rāyaḥ syāma patayo vājaratnāḥ ||",
    "GV01rv_hn05u:887": " RV_5,049.05a pra ye vasubhya īvad ā namo dur ye mitre varuṇe sūktavācaḥ |",
    "GV01rv_hn05u:888": " RV_5,049.05c avaitv abhvaṃ kṛṇutā varīyo divaspṛthivyor avasā madema ||",
    "GV01rv_hn05u:889": " RV_5,050.01a viśvo devasya netur marto vurīta sakhyam |",
    "GV01rv_hn05u:890": " RV_5,050.01c viśvo rāya iṣudhyati dyumnaṃ vṛṇīta puṣyase ||",
    "GV01rv_hn05u:891": " RV_5,050.02a te te deva netar ye cemāṃ anuśase |",
    "GV01rv_hn05u:892": " RV_5,050.02c te rāyā te hy āpṛce sacemahi sacathyaiḥ ||",
    "GV01rv_hn05u:893": " RV_5,050.03a ato na ā nṝn atithīn ataḥ patnīr daśasyata |",
    "GV01rv_hn05u:894": " RV_5,050.03c āre viśvam patheṣṭhāṃ dviṣo yuyotu yūyuviḥ ||",
    "GV01rv_hn05u:895": " RV_5,050.04a yatra vahnir abhihito dudravad droṇyaḥ paśuḥ |",
    "GV01rv_hn05u:896": " RV_5,050.04c nṛmaṇā vīrapastyo 'rṇā dhīreva sanitā ||",
    "GV01rv_hn05u:897": " RV_5,050.05a eṣa te deva netā rathaspatiḥ śaṃ rayiḥ |",
    "GV01rv_hn05u:898": " RV_5,050.05c śaṃ rāye śaṃ svastaya iṣastuto manāmahe devastuto manāmahe ||",
    "GV01rv_hn05u:899": " RV_5,051.01a agne sutasya pītaye viśvair ūmebhir ā gahi |",
    "GV01rv_hn05u:900": " RV_5,051.01c devebhir havyadātaye ||",
    "GV01rv_hn05u:901": " RV_5,051.02a ṛtadhītaya ā gata satyadharmāṇo adhvaram |",
    "GV01rv_hn05u:902": " RV_5,051.02c agneḥ pibata jihvayā ||",
    "GV01rv_hn05u:903": " RV_5,051.03a viprebhir vipra santya prātaryāvabhir ā gahi |",
    "GV01rv_hn05u:904": " RV_5,051.03c devebhiḥ somapītaye ||",
    "GV01rv_hn05u:905": " RV_5,051.04a ayaṃ somaś camū suto 'matre pari ṣicyate |",
    "GV01rv_hn05u:906": " RV_5,051.04c priya indrāya vāyave ||",
    "GV01rv_hn05u:907": " RV_5,051.05a vāyav ā yāhi vītaye juṣāṇo havyadātaye |",
    "GV01rv_hn05u:908": " RV_5,051.05c pibā sutasyāndhaso abhi prayaḥ ||",
    "GV01rv_hn05u:909": " RV_5,051.06a indraś ca vāyav eṣāṃ sutānām pītim arhathaḥ |",
    "GV01rv_hn05u:910": " RV_5,051.06c tāñ juṣethām arepasāv abhi prayaḥ ||",
    "GV01rv_hn05u:911": " RV_5,051.07a sutā indrāya vāyave somāso dadhyāśiraḥ |",
    "GV01rv_hn05u:912": " RV_5,051.07c nimnaṃ na yanti sindhavo 'bhi prayaḥ ||",
    "GV01rv_hn05u:913": " RV_5,051.08a sajūr viśvebhir devebhir aśvibhyām uṣasā sajūḥ |",
    "GV01rv_hn05u:914": " RV_5,051.08c ā yāhy agne atrivat sute raṇa ||",
    "GV01rv_hn05u:915": " RV_5,051.09a sajūr mitrāvaruṇābhyāṃ sajūḥ somena viṣṇunā |",
    "GV01rv_hn05u:916": " RV_5,051.09c ā yāhy agne atrivat sute raṇa ||",
    "GV01rv_hn05u:917": " RV_5,051.10a sajūr ādityair vasubhiḥ sajūr indreṇa vāyunā |",
    "GV01rv_hn05u:918": " RV_5,051.10c ā yāhy agne atrivat sute raṇa ||",
    "GV01rv_hn05u:919": " RV_5,051.11a svasti no mimītām aśvinā bhagaḥ svasti devy aditir anarvaṇaḥ",
    "GV01rv_hn05u:920": " RV_5,051.11c svasti pūṣā asuro dadhātu naḥ svasti dyāvāpṛthivī sucetunā ||",
    "GV01rv_hn05u:921": " RV_5,051.12a svastaye vāyum upa bravāmahai somaṃ svasti bhuvanasya yas patiḥ |",
    "GV01rv_hn05u:922": " RV_5,051.12c bṛhaspatiṃ sarvagaṇaṃ svastaye svastaya ādityāso bhavantu naḥ",
    "GV01rv_hn05u:923": " RV_5,051.13a viśve devā no adyā svastaye vaiśvānaro vasur agniḥ svastaye |",
    "GV01rv_hn05u:924": " RV_5,051.13c devā avantv ṛbhavaḥ svastaye svasti no rudraḥ pātv aṃhasaḥ ||",
    "GV01rv_hn05u:925": " RV_5,051.14a svasti mitrāvaruṇā svasti pathye revati |",
    "GV01rv_hn05u:926": " RV_5,051.14c svasti na indraś cāgniś ca svasti no adite kṛdhi ||",
    "GV01rv_hn05u:927": " RV_5,051.15a svasti panthām anu carema sūryācandramasāv iva |",
    "GV01rv_hn05u:928": " RV_5,051.15c punar dadatāghnatā jānatā saṃ gamemahi ||",
    "GV01rv_hn05u:929": " RV_5,052.01a pra śyāvāśva dhṛṣṇuyārcā marudbhir ṛkvabhiḥ |",
    "GV01rv_hn05u:930": " RV_5,052.01c ye adrogham anuṣvadhaṃ śravo madanti yajñiyāḥ ||",
    "GV01rv_hn05u:931": " RV_5,052.02a te hi sthirasya śavasaḥ sakhāyaḥ santi dhṛṣṇuyā |",
    "GV01rv_hn05u:932": " RV_5,052.02c te yāmann ā dhṛṣadvinas tmanā pānti śaśvataḥ ||",
    "GV01rv_hn05u:933": " RV_5,052.03a te syandrāso nokṣaṇo 'ti ṣkandanti śarvarīḥ |",
    "GV01rv_hn05u:934": " RV_5,052.03c marutām adhā maho divi kṣamā ca manmahe ||",
    "GV01rv_hn05u:935": " RV_5,052.04a marutsu vo dadhīmahi stomaṃ yajñaṃ ca dhṛṣṇuyā |",
    "GV01rv_hn05u:936": " RV_5,052.04c viśve ye mānuṣā yugā pānti martyaṃ riṣaḥ ||",
    "GV01rv_hn05u:937": " RV_5,052.05a arhanto ye sudānavo naro asāmiśavasaḥ |",
    "GV01rv_hn05u:938": " RV_5,052.05c pra yajñaṃ yajñiyebhyo divo arcā marudbhyaḥ ||",
    "GV01rv_hn05u:939": " RV_5,052.06a ā rukmair ā yudhā nara ṛṣvā ṛṣṭīr asṛkṣata |",
    "GV01rv_hn05u:940": " RV_5,052.06c anv enāṃ aha vidyuto maruto jajjhatīr iva bhānur arta tmanā divaḥ ||",
    "GV01rv_hn05u:941": " RV_5,052.07a ye vāvṛdhanta pārthivā ya urāv antarikṣa ā |",
    "GV01rv_hn05u:942": " RV_5,052.07c vṛjane vā nadīnāṃ sadhasthe vā maho divaḥ ||",
    "GV01rv_hn05u:943": " RV_5,052.08a śardho mārutam uc chaṃsa satyaśavasam ṛbhvasam |",
    "GV01rv_hn05u:944": " RV_5,052.08c uta sma te śubhe naraḥ pra syandrā yujata tmanā ||",
    "GV01rv_hn05u:945": " RV_5,052.09a uta sma te paruṣṇyām ūrṇā vasata śundhyavaḥ |",
    "GV01rv_hn05u:946": " RV_5,052.09c uta pavyā rathānām adrim bhindanty ojasā ||",
    "GV01rv_hn05u:947": " RV_5,052.10a āpathayo vipathayo 'ntaspathā anupathāḥ |",
    "GV01rv_hn05u:948": " RV_5,052.10c etebhir mahyaṃ nāmabhir yajñaṃ viṣṭāra ohate ||",
    "GV01rv_hn05u:949": " RV_5,052.11a adhā naro ny ohate 'dhā niyuta ohate |",
    "GV01rv_hn05u:950": " RV_5,052.11c adhā pārāvatā iti citrā rūpāṇi darśyā ||",
    "GV01rv_hn05u:951": " RV_5,052.12a chandastubhaḥ kubhanyava utsam ā kīriṇo nṛtuḥ |",
    "GV01rv_hn05u:952": " RV_5,052.12c te me ke cin na tāyava ūmā āsan dṛśi tviṣe ||",
    "GV01rv_hn05u:953": " RV_5,052.13a ya ṛṣvā ṛṣṭividyutaḥ kavayaḥ santi vedhasaḥ |",
    "GV01rv_hn05u:954": " RV_5,052.13c tam ṛṣe mārutaṃ gaṇaṃ namasyā ramayā girā ||",
    "GV01rv_hn05u:955": " RV_5,052.14a accha ṛṣe mārutaṃ gaṇaṃ dānā mitraṃ na yoṣaṇā |",
    "GV01rv_hn05u:956": " RV_5,052.14c divo vā dhṛṣṇava ojasā stutā dhībhir iṣaṇyata ||",
    "GV01rv_hn05u:957": " RV_5,052.15a nū manvāna eṣāṃ devāṃ acchā na vakṣaṇā |",
    "GV01rv_hn05u:958": " RV_5,052.15c dānā saceta sūribhir yāmaśrutebhir añjibhiḥ ||",
    "GV01rv_hn05u:959": " RV_5,052.16a pra ye me bandhveṣe gāṃ vocanta sūrayaḥ pṛśniṃ vocanta",
    "GV01rv_hn05u:960": " mātaram |",
    "GV01rv_hn05u:961": " RV_5,052.16c adhā pitaram iṣmiṇaṃ rudraṃ vocanta śikvasaḥ ||",
    "GV01rv_hn05u:962": " RV_5,052.17a sapta me sapta śākina ekam-ekā śatā daduḥ |",
    "GV01rv_hn05u:963": " RV_5,052.17c yamunāyām adhi śrutam ud rādho gavyam mṛje ni rādho aśvyam mṛje ||",
    "GV01rv_hn05u:964": " RV_5,053.01a ko veda jānam eṣāṃ ko vā purā sumneṣv āsa marutām |",
    "GV01rv_hn05u:965": " RV_5,053.01c yad yuyujre kilāsyaḥ ||",
    "GV01rv_hn05u:966": " RV_5,053.02a aitān ratheṣu tasthuṣaḥ kaḥ śuśrāva kathā yayuḥ |",
    "GV01rv_hn05u:967": " RV_5,053.02c kasmai sasruḥ sudāse anv āpaya iḷābhir vṛṣṭayaḥ saha ||",
    "GV01rv_hn05u:968": " RV_5,053.03a te ma āhur ya āyayur upa dyubhir vibhir made |",
    "GV01rv_hn05u:969": " RV_5,053.03c naro maryā arepasa imān paśyann iti ṣṭuhi ||",
    "GV01rv_hn05u:970": " RV_5,053.04a ye añjiṣu ye vāśīṣu svabhānavaḥ srakṣu rukmeṣu khādiṣu |",
    "GV01rv_hn05u:971": " RV_5,053.04c śrāyā ratheṣu dhanvasu ||",
    "GV01rv_hn05u:972": " RV_5,053.05a yuṣmākaṃ smā rathāṃ anu mude dadhe maruto jīradānavaḥ |",
    "GV01rv_hn05u:973": " RV_5,053.05c vṛṣṭī dyāvo yatīr iva ||",
    "GV01rv_hn05u:974": " RV_5,053.06a ā yaṃ naraḥ sudānavo dadāśuṣe divaḥ kośam acucyavuḥ |",
    "GV01rv_hn05u:975": " RV_5,053.06c vi parjanyaṃ sṛjanti rodasī anu dhanvanā yanti vṛṣṭayaḥ ||",
    "GV01rv_hn05u:976": " RV_5,053.07a tatṛdānāḥ sindhavaḥ kṣodasā rajaḥ pra sasrur dhenavo yathā |",
    "GV01rv_hn05u:977": " RV_5,053.07c syannā aśvā ivādhvano vimocane vi yad vartanta enyaḥ ||",
    "GV01rv_hn05u:978": " RV_5,053.08a ā yāta maruto diva āntarikṣād amād uta |",
    "GV01rv_hn05u:979": " RV_5,053.08c māva sthāta parāvataḥ ||",
    "GV01rv_hn05u:980": " RV_5,053.09a mā vo rasānitabhā kubhā krumur mā vaḥ sindhur ni rīramat |",
    "GV01rv_hn05u:981": " RV_5,053.09c mā vaḥ pari ṣṭhāt sarayuḥ purīṣiṇy asme it sumnam astu vaḥ ||",
    "GV01rv_hn05u:982": " RV_5,053.10a taṃ vaḥ śardhaṃ rathānāṃ tveṣaṃ gaṇam mārutaṃ navyasīnām |",
    "GV01rv_hn05u:983": " RV_5,053.10c anu pra yanti vṛṣṭayaḥ ||",
    "GV01rv_hn05u:984": " RV_5,053.11a śardhaṃ-śardhaṃ va eṣāṃ vrātaṃ-vrātaṃ gaṇaṃ-gaṇaṃ suśastibhiḥ",
    "GV01rv_hn05u:985": " RV_5,053.11c anu krāmema dhītibhiḥ ||",
    "GV01rv_hn05u:986": " RV_5,053.12a kasmā adya sujātāya rātahavyāya pra yayuḥ |",
    "GV01rv_hn05u:987": " RV_5,053.12c enā yāmena marutaḥ ||",
    "GV01rv_hn05u:988": " RV_5,053.13a yena tokāya tanayāya dhānyam bījaṃ vahadhve akṣitam |",
    "GV01rv_hn05u:989": " RV_5,053.13c asmabhyaṃ tad dhattana yad va īmahe rādho viśvāyu saubhagam",
    "GV01rv_hn05u:990": " RV_5,053.14a atīyāma nidas tiraḥ svastibhir hitvāvadyam arātīḥ |",
    "GV01rv_hn05u:991": " RV_5,053.14c vṛṣṭvī śaṃ yor āpa usri bheṣajaṃ syāma marutaḥ saha ||",
    "GV01rv_hn05u:992": " RV_5,053.15a sudevaḥ samahāsati suvīro naro marutaḥ sa martyaḥ |",
    "GV01rv_hn05u:993": " RV_5,053.15c yaṃ trāyadhve syāma te ||",
    "GV01rv_hn05u:994": " RV_5,053.16a stuhi bhojān stuvato asya yāmani raṇan gāvo na yavase |",
    "GV01rv_hn05u:995": " RV_5,053.16c yataḥ pūrvāṃ iva sakhīṃr anu hvaya girā gṛṇīhi kāminaḥ ||",
    "GV01rv_hn05u:996": " RV_5,054.01a pra śardhāya mārutāya svabhānava imāṃ vācam anajā parvatacyute |",
    "GV01rv_hn05u:997": " RV_5,054.01c gharmastubhe diva ā pṛṣṭhayajvane dyumnaśravase mahi nṛmṇam arcata ||",
    "GV01rv_hn05u:998": " RV_5,054.02a pra vo marutas taviṣā udanyavo vayovṛdho aśvayujaḥ parijrayaḥ |",
    "GV01rv_hn05u:999": " RV_5,054.02c saṃ vidyutā dadhati vāśati tritaḥ svaranty āpo 'vanā",
    "GV01rv_hn05u:1000": " parijrayaḥ ||",
    "GV01rv_hn05u:1001": " RV_5,054.03a vidyunmahaso naro aśmadidyavo vātatviṣo marutaḥ parvatacyutaḥ",
    "GV01rv_hn05u:1002": " RV_5,054.03c abdayā cin muhur ā hrādunīvṛta stanayadamā rabhasā udojasaḥ ||",
    "GV01rv_hn05u:1003": " RV_5,054.04a vy aktūn rudrā vy ahāni śikvaso vy antarikṣaṃ vi rajāṃsi dhūtayaḥ |",
    "GV01rv_hn05u:1004": " RV_5,054.04c vi yad ajrāṃ ajatha nāva īṃ yathā vi durgāṇi maruto nāha riṣyatha ||",
    "GV01rv_hn05u:1005": " RV_5,054.05a tad vīryaṃ vo maruto mahitvanaṃ dīrghaṃ tatāna sūryo na",
    "GV01rv_hn05u:1006": " yojanam |",
    "GV01rv_hn05u:1007": " RV_5,054.05c etā na yāme agṛbhītaśociṣo 'naśvadāṃ yan ny ayātanā girim ||",
    "GV01rv_hn05u:1008": " RV_5,054.06a abhrāji śardho maruto yad arṇasam moṣathā vṛkṣaṃ kapaneva vedhasaḥ |",
    "GV01rv_hn05u:1009": " RV_5,054.06c adha smā no aramatiṃ sajoṣasaś cakṣur iva yantam anu neṣathā sugam ||",
    "GV01rv_hn05u:1010": " RV_5,054.07a na sa jīyate maruto na hanyate na sredhati na vyathate na riṣyati |",
    "GV01rv_hn05u:1011": " RV_5,054.07c nāsya rāya upa dasyanti notaya ṛṣiṃ vā yaṃ rājānaṃ vā suṣūdatha ||",
    "GV01rv_hn05u:1012": " RV_5,054.08a niyutvanto grāmajito yathā naro 'ryamaṇo na marutaḥ kabandhinaḥ |",
    "GV01rv_hn05u:1013": " RV_5,054.08c pinvanty utsaṃ yad ināso asvaran vy undanti pṛthivīm madhvo",
    "GV01rv_hn05u:1014": " andhasā ||",
    "GV01rv_hn05u:1015": " RV_5,054.09a pravatvatīyam pṛthivī marudbhyaḥ pravatvatī dyaur bhavati",
    "GV01rv_hn05u:1016": " prayadbhyaḥ |",
    "GV01rv_hn05u:1017": " RV_5,054.09c pravatvatīḥ pathyā antarikṣyāḥ pravatvantaḥ parvatā jīradānavaḥ ||",
    "GV01rv_hn05u:1018": " RV_5,054.10a yan marutaḥ sabharasaḥ svarṇaraḥ sūrya udite madathā divo naraḥ |",
    "GV01rv_hn05u:1019": " RV_5,054.10c na vo 'śvāḥ śrathayantāha sisrataḥ sadyo asyādhvanaḥ pāram aśnutha ||",
    "GV01rv_hn05u:1020": " RV_5,054.11a aṃseṣu va ṛṣṭayaḥ patsu khādayo vakṣassu rukmā maruto rathe",
    "GV01rv_hn05u:1021": " śubhaḥ |",
    "GV01rv_hn05u:1022": " RV_5,054.11c agnibhrājaso vidyuto gabhastyoḥ śiprāḥ śīrṣasu vitatā",
    "GV01rv_hn05u:1023": " hiraṇyayīḥ ||",
    "GV01rv_hn05u:1024": " RV_5,054.12a taṃ nākam aryo agṛbhītaśociṣaṃ ruśat pippalam maruto vi dhūnutha |",
    "GV01rv_hn05u:1025": " RV_5,054.12c sam acyanta vṛjanātitviṣanta yat svaranti ghoṣaṃ vitatam ṛtāyavaḥ ||",
    "GV01rv_hn05u:1026": " RV_5,054.13a yuṣmādattasya maruto vicetaso rāyaḥ syāma rathyo vayasvataḥ |",
    "GV01rv_hn05u:1027": " RV_5,054.13c na yo yucchati tiṣyo yathā divo 'sme rāranta marutaḥ sahasriṇam ||",
    "GV01rv_hn05u:1028": " RV_5,054.14a yūyaṃ rayim maruta spārhavīraṃ yūyam ṛṣim avatha sāmavipram |",
    "GV01rv_hn05u:1029": " RV_5,054.14c yūyam arvantam bharatāya vājaṃ yūyaṃ dhattha rājānaṃ śruṣṭimantam ||",
    "GV01rv_hn05u:1030": " RV_5,054.15a tad vo yāmi draviṇaṃ sadyaūtayo yenā svar ṇa tatanāma nṝṃr abhi |",
    "GV01rv_hn05u:1031": " RV_5,054.15c idaṃ su me maruto haryatā vaco yasya tarema tarasā śataṃ himāḥ ||",
    "GV01rv_hn05u:1032": " RV_5,055.01a prayajyavo maruto bhrājadṛṣṭayo bṛhad vayo dadhire",
    "GV01rv_hn05u:1033": " rukmavakṣasaḥ |",
    "GV01rv_hn05u:1034": " RV_5,055.01c īyante aśvaiḥ suyamebhir āśubhiḥ śubhaṃ yātām anu rathā avṛtsata ||",
    "GV01rv_hn05u:1035": " RV_5,055.02a svayaṃ dadhidhve taviṣīṃ yathā vida bṛhan mahānta urviyā vi",
    "GV01rv_hn05u:1036": " rājatha |",
    "GV01rv_hn05u:1037": " RV_5,055.02c utāntarikṣam mamire vy ojasā śubhaṃ yātām anu rathā avṛtsata",
    "GV01rv_hn05u:1038": " RV_5,055.03a sākaṃ jātāḥ subhvaḥ sākam ukṣitāḥ śriye cid ā prataraṃ",
    "GV01rv_hn05u:1039": " vāvṛdhur naraḥ |",
    "GV01rv_hn05u:1040": " RV_5,055.03c virokiṇaḥ sūryasyeva raśmayaḥ śubhaṃ yātām anu rathā avṛtsata ||",
    "GV01rv_hn05u:1041": " RV_5,055.04a ābhūṣeṇyaṃ vo maruto mahitvanaṃ didṛkṣeṇyaṃ sūryasyeva",
    "GV01rv_hn05u:1042": " cakṣaṇam |",
    "GV01rv_hn05u:1043": " RV_5,055.04c uto asmāṃ amṛtatve dadhātana śubhaṃ yātām anu rathā avṛtsata",
    "GV01rv_hn05u:1044": " RV_5,055.05a ud īrayathā marutaḥ samudrato yūyaṃ vṛṣṭiṃ varṣayathā purīṣiṇaḥ |",
    "GV01rv_hn05u:1045": " RV_5,055.05c na vo dasrā upa dasyanti dhenavaḥ śubhaṃ yātām anu rathā avṛtsata ||",
    "GV01rv_hn05u:1046": " RV_5,055.06a yad aśvān dhūrṣu pṛṣatīr ayugdhvaṃ hiraṇyayān praty atkāṃ amugdhvam |",
    "GV01rv_hn05u:1047": " RV_5,055.06c viśvā it spṛdho maruto vy asyatha śubhaṃ yātām anu rathā avṛtsata ||",
    "GV01rv_hn05u:1048": " RV_5,055.07a na parvatā na nadyo varanta vo yatrācidhvam maruto gacchathed",
    "GV01rv_hn05u:1049": " u tat |",
    "GV01rv_hn05u:1050": " RV_5,055.07c uta dyāvāpṛthivī yāthanā pari śubhaṃ yātām anu rathā avṛtsata",
    "GV01rv_hn05u:1051": " RV_5,055.08a yat pūrvyam maruto yac ca nūtanaṃ yad udyate vasavo yac ca śasyate |",
    "GV01rv_hn05u:1052": " RV_5,055.08c viśvasya tasya bhavathā navedasaḥ śubhaṃ yātām anu rathā avṛtsata ||",
    "GV01rv_hn05u:1053": " RV_5,055.09a mṛḷata no maruto mā vadhiṣṭanāsmabhyaṃ śarma bahulaṃ vi yantana |",
    "GV01rv_hn05u:1054": " RV_5,055.09c adhi stotrasya sakhyasya gātana śubhaṃ yātām anu rathā avṛtsata ||",
    "GV01rv_hn05u:1055": " RV_5,055.10a yūyam asmān nayata vasyo acchā nir aṃhatibhyo maruto gṛṇānāḥ",
    "GV01rv_hn05u:1056": " RV_5,055.10c juṣadhvaṃ no havyadātiṃ yajatrā vayaṃ syāma patayo rayīṇām ||",
    "GV01rv_hn05u:1057": " RV_5,056.01a agne śardhantam ā gaṇam piṣṭaṃ rukmebhir añjibhiḥ |",
    "GV01rv_hn05u:1058": " RV_5,056.01c viśo adya marutām ava hvaye divaś cid rocanād adhi ||",
    "GV01rv_hn05u:1059": " RV_5,056.02a yathā cin manyase hṛdā tad in me jagmur āśasaḥ |",
    "GV01rv_hn05u:1060": " RV_5,056.02c ye te nediṣṭhaṃ havanāny āgaman tān vardha bhīmasaṃdṛśaḥ ||",
    "GV01rv_hn05u:1061": " RV_5,056.03a mīḷhuṣmatīva pṛthivī parāhatā madanty ety asmad ā |",
    "GV01rv_hn05u:1062": " RV_5,056.03c ṛkṣo na vo marutaḥ śimīvāṃ amo dudhro gaur iva bhīmayuḥ ||",
    "GV01rv_hn05u:1063": " RV_5,056.04a ni ye riṇanty ojasā vṛthā gāvo na durdhuraḥ |",
    "GV01rv_hn05u:1064": " RV_5,056.04c aśmānaṃ cit svaryam parvataṃ girim pra cyāvayanti yāmabhiḥ ||",
    "GV01rv_hn05u:1065": " RV_5,056.05a ut tiṣṭha nūnam eṣāṃ stomaiḥ samukṣitānām |",
    "GV01rv_hn05u:1066": " RV_5,056.05c marutām purutamam apūrvyaṃ gavāṃ sargam iva hvaye ||",
    "GV01rv_hn05u:1067": " RV_5,056.06a yuṅgdhvaṃ hy aruṣī rathe yuṅgdhvaṃ ratheṣu rohitaḥ |",
    "GV01rv_hn05u:1068": " RV_5,056.06c yuṅgdhvaṃ harī ajirā dhuri voḷhave vahiṣṭhā dhuri voḷhave ||",
    "GV01rv_hn05u:1069": " RV_5,056.07a uta sya vājy aruṣas tuviṣvaṇir iha sma dhāyi darśataḥ |",
    "GV01rv_hn05u:1070": " RV_5,056.07c mā vo yāmeṣu marutaś ciraṃ karat pra taṃ ratheṣu codata ||",
    "GV01rv_hn05u:1071": " RV_5,056.08a rathaṃ nu mārutaṃ vayaṃ śravasyum ā huvāmahe |",
    "GV01rv_hn05u:1072": " RV_5,056.08c ā yasmin tasthau suraṇāni bibhratī sacā marutsu rodasī ||",
    "GV01rv_hn05u:1073": " RV_5,056.09a taṃ vaḥ śardhaṃ ratheśubhaṃ tveṣam panasyum ā huve |",
    "GV01rv_hn05u:1074": " RV_5,056.09c yasmin sujātā subhagā mahīyate sacā marutsu mīḷhuṣī ||",
    "GV01rv_hn05u:1075": " RV_5,057.01a ā rudrāsa indravantaḥ sajoṣaso hiraṇyarathāḥ suvitāya gantana",
    "GV01rv_hn05u:1076": " RV_5,057.01c iyaṃ vo asmat prati haryate matis tṛṣṇaje na diva utsā udanyave ||",
    "GV01rv_hn05u:1077": " RV_5,057.02a vāśīmanta ṛṣṭimanto manīṣiṇaḥ sudhanvāna iṣumanto niṣaṅgiṇaḥ",
    "GV01rv_hn05u:1078": " RV_5,057.02c svaśvā stha surathāḥ pṛśnimātaraḥ svāyudhā maruto yāthanā śubham ||",
    "GV01rv_hn05u:1079": " RV_5,057.03a dhūnutha dyām parvatān dāśuṣe vasu ni vo vanā jihate yāmano bhiyā |",
    "GV01rv_hn05u:1080": " RV_5,057.03c kopayatha pṛthivīm pṛśnimātaraḥ śubhe yad ugrāḥ pṛṣatīr ayugdhvam ||",
    "GV01rv_hn05u:1081": " RV_5,057.04a vātatviṣo maruto varṣanirṇijo yamā iva susadṛśaḥ supeśasaḥ |",
    "GV01rv_hn05u:1082": " RV_5,057.04c piśaṅgāśvā aruṇāśvā arepasaḥ pratvakṣaso mahinā dyaur",
    "GV01rv_hn05u:1083": " ivoravaḥ ||",
    "GV01rv_hn05u:1084": " RV_5,057.05a purudrapsā añjimantaḥ sudānavas tveṣasaṃdṛśo anavabhrarādhasaḥ |",
    "GV01rv_hn05u:1085": " RV_5,057.05c sujātāso januṣā rukmavakṣaso divo arkā amṛtaṃ nāma bhejire ||",
    "GV01rv_hn05u:1086": " RV_5,057.06a ṛṣṭayo vo maruto aṃsayor adhi saha ojo bāhvor vo balaṃ hitam |",
    "GV01rv_hn05u:1087": " RV_5,057.06c nṛmṇā śīrṣasv āyudhā ratheṣu vo viśvā vaḥ śrīr adhi tanūṣu pipiśe ||",
    "GV01rv_hn05u:1088": " RV_5,057.07a gomad aśvāvad rathavat suvīraṃ candravad rādho maruto dadā naḥ |",
    "GV01rv_hn05u:1089": " RV_5,057.07c praśastiṃ naḥ kṛṇuta rudriyāso bhakṣīya vo 'vaso daivyasya ||",
    "GV01rv_hn05u:1090": " RV_5,057.08a haye naro maruto mṛḷatā nas tuvīmaghāso amṛtā ṛtajñāḥ |",
    "GV01rv_hn05u:1091": " RV_5,057.08c satyaśrutaḥ kavayo yuvāno bṛhadgirayo bṛhad ukṣamāṇāḥ ||",
    "GV01rv_hn05u:1092": " RV_5,058.01a tam u nūnaṃ taviṣīmantam eṣāṃ stuṣe gaṇam mārutaṃ navyasīnām",
    "GV01rv_hn05u:1093": " RV_5,058.01c ya āśvaśvā amavad vahanta uteśire amṛtasya svarājaḥ ||",
    "GV01rv_hn05u:1094": " RV_5,058.02a tveṣaṃ gaṇaṃ tavasaṃ khādihastaṃ dhunivratam māyinaṃ",
    "GV01rv_hn05u:1095": " dātivāram |",
    "GV01rv_hn05u:1096": " RV_5,058.02c mayobhuvo ye amitā mahitvā vandasva vipra tuvirādhaso nṝn ||",
    "GV01rv_hn05u:1097": " RV_5,058.03a ā vo yantūdavāhāso adya vṛṣṭiṃ ye viśve maruto junanti |",
    "GV01rv_hn05u:1098": " RV_5,058.03c ayaṃ yo agnir marutaḥ samiddha etaṃ juṣadhvaṃ kavayo yuvānaḥ",
    "GV01rv_hn05u:1099": " RV_5,058.04a yūyaṃ rājānam iryaṃ janāya vibhvataṣṭaṃ janayathā yajatrāḥ |",
    "GV01rv_hn05u:1100": " RV_5,058.04c yuṣmad eti muṣṭihā bāhujūto yuṣmat sadaśvo marutaḥ suvīraḥ ||",
    "GV01rv_hn05u:1101": " RV_5,058.05a arā ived acaramā aheva pra-pra jāyante akavā mahobhiḥ |",
    "GV01rv_hn05u:1102": " RV_5,058.05c pṛśneḥ putrā upamāso rabhiṣṭhāḥ svayā matyā marutaḥ sam mimikṣuḥ ||",
    "GV01rv_hn05u:1103": " RV_5,058.06a yat prāyāsiṣṭa pṛṣatībhir aśvair vīḷupavibhir maruto",
    "GV01rv_hn05u:1104": " rathebhiḥ |",
    "GV01rv_hn05u:1105": " RV_5,058.06c kṣodanta āpo riṇate vanāny avosriyo vṛṣabhaḥ krandatu dyauḥ ||",
    "GV01rv_hn05u:1106": " RV_5,058.07a prathiṣṭa yāman pṛthivī cid eṣām bharteva garbhaṃ svam ic",
    "GV01rv_hn05u:1107": " chavo dhuḥ |",
    "GV01rv_hn05u:1108": " RV_5,058.07c vātān hy aśvān dhury āyuyujre varṣaṃ svedaṃ cakrire rudriyāsaḥ ||",
    "GV01rv_hn05u:1109": " RV_5,058.08a haye naro maruto mṛḷatā nas tuvīmaghāso amṛtā ṛtajñāḥ |",
    "GV01rv_hn05u:1110": " RV_5,058.08c satyaśrutaḥ kavayo yuvāno bṛhadgirayo bṛhad ukṣamāṇāḥ ||",
    "GV01rv_hn05u:1111": " RV_5,059.01a pra va spaḷ akran suvitāya dāvane 'rcā dive pra pṛthivyā ṛtam bhare |",
    "GV01rv_hn05u:1112": " RV_5,059.01c ukṣante aśvān taruṣanta ā rajo 'nu svam bhānuṃ śrathayante",
    "GV01rv_hn05u:1113": " arṇavaiḥ ||",
    "GV01rv_hn05u:1114": " RV_5,059.02a amād eṣām bhiyasā bhūmir ejati naur na pūrṇā kṣarati vyathir yatī |",
    "GV01rv_hn05u:1115": " RV_5,059.02c dūredṛśo ye citayanta emabhir antar mahe vidathe yetire naraḥ",
    "GV01rv_hn05u:1116": " RV_5,059.03a gavām iva śriyase śṛṅgam uttamaṃ sūryo na cakṣū rajaso",
    "GV01rv_hn05u:1117": " visarjane |",
    "GV01rv_hn05u:1118": " RV_5,059.03c atyā iva subhvaś cārava sthana maryā iva śriyase cetathā",
    "GV01rv_hn05u:1119": " naraḥ ||",
    "GV01rv_hn05u:1120": " RV_5,059.04a ko vo mahānti mahatām ud aśnavat kas kāvyā marutaḥ ko ha pauṃsyā |",
    "GV01rv_hn05u:1121": " RV_5,059.04c yūyaṃ ha bhūmiṃ kiraṇaṃ na rejatha pra yad bharadhve suvitāya dāvane ||",
    "GV01rv_hn05u:1122": " RV_5,059.05a aśvā ived aruṣāsaḥ sabandhavaḥ śūrā iva prayudhaḥ prota yuyudhuḥ |",
    "GV01rv_hn05u:1123": " RV_5,059.05c maryā iva suvṛdho vāvṛdhur naraḥ sūryasya cakṣuḥ pra minanti",
    "GV01rv_hn05u:1124": " vṛṣṭibhiḥ ||",
    "GV01rv_hn05u:1125": " RV_5,059.06a te ajyeṣṭhā akaniṣṭhāsa udbhido 'madhyamāso mahasā vi vāvṛdhuḥ |",
    "GV01rv_hn05u:1126": " RV_5,059.06c sujātāso januṣā pṛśnimātaro divo maryā ā no acchā jigātana ||",
    "GV01rv_hn05u:1127": " RV_5,059.07a vayo na ye śreṇīḥ paptur ojasāntān divo bṛhataḥ sānunas pari",
    "GV01rv_hn05u:1128": " RV_5,059.07c aśvāsa eṣām ubhaye yathā viduḥ pra parvatasya nabhanūṃr acucyavuḥ ||",
    "GV01rv_hn05u:1129": " RV_5,059.08a mimātu dyaur aditir vītaye naḥ saṃ dānucitrā uṣaso yatantām |",
    "GV01rv_hn05u:1130": " RV_5,059.08c ācucyavur divyaṃ kośam eta ṛṣe rudrasya maruto gṛṇānāḥ ||",
    "GV01rv_hn05u:1131": " RV_5,060.01a īḷe agniṃ svavasaṃ namobhir iha prasatto vi cayat kṛtaṃ naḥ |",
    "GV01rv_hn05u:1132": " RV_5,060.01c rathair iva pra bhare vājayadbhiḥ pradakṣiṇin marutāṃ stomam ṛdhyām ||",
    "GV01rv_hn05u:1133": " RV_5,060.02a ā ye tasthuḥ pṛṣatīṣu śrutāsu sukheṣu rudrā maruto ratheṣu |",
    "GV01rv_hn05u:1134": " RV_5,060.02c vanā cid ugrā jihate ni vo bhiyā pṛthivī cid rejate parvataś cit ||",
    "GV01rv_hn05u:1135": " RV_5,060.03a parvataś cin mahi vṛddho bibhāya divaś cit sānu rejata svane vaḥ |",
    "GV01rv_hn05u:1136": " RV_5,060.03c yat krīḷatha maruta ṛṣṭimanta āpa iva sadhryañco dhavadhve ||",
    "GV01rv_hn05u:1137": " RV_5,060.04a varā ived raivatāso hiraṇyair abhi svadhābhis tanvaḥ pipiśre |",
    "GV01rv_hn05u:1138": " RV_5,060.04c śriye śreyāṃsas tavaso ratheṣu satrā mahāṃsi cakrire tanūṣu ||",
    "GV01rv_hn05u:1139": " RV_5,060.05a ajyeṣṭhāso akaniṣṭhāsa ete sam bhrātaro vāvṛdhuḥ saubhagāya |",
    "GV01rv_hn05u:1140": " RV_5,060.05c yuvā pitā svapā rudra eṣāṃ sudughā pṛśniḥ sudinā marudbhyaḥ",
    "GV01rv_hn05u:1141": " RV_5,060.06a yad uttame maruto madhyame vā yad vāvame subhagāso divi ṣṭha",
    "GV01rv_hn05u:1142": " RV_5,060.06c ato no rudrā uta vā nv asyāgne vittād dhaviṣo yad yajāma ||",
    "GV01rv_hn05u:1143": " RV_5,060.07a agniś ca yan maruto viśvavedaso divo vahadhva uttarād adhi",
    "GV01rv_hn05u:1144": " ṣṇubhiḥ |",
    "GV01rv_hn05u:1145": " RV_5,060.07c te mandasānā dhunayo riśādaso vāmaṃ dhatta yajamānāya sunvate ||",
    "GV01rv_hn05u:1146": " RV_5,060.08a agne marudbhiḥ śubhayadbhir ṛkvabhiḥ somam piba mandasāno gaṇaśribhiḥ |",
    "GV01rv_hn05u:1147": " RV_5,060.08c pāvakebhir viśvaminvebhir āyubhir vaiśvānara pradivā ketunā",
    "GV01rv_hn05u:1148": " sajūḥ ||",
    "GV01rv_hn05u:1149": " RV_5,061.01a ke ṣṭhā naraḥ śreṣṭhatamā ya eka-eka āyaya |",
    "GV01rv_hn05u:1150": " RV_5,061.01c paramasyāḥ parāvataḥ ||",
    "GV01rv_hn05u:1151": " RV_5,061.02a kva vo 'śvāḥ kvābhīśavaḥ kathaṃ śeka kathā yaya |",
    "GV01rv_hn05u:1152": " RV_5,061.02c pṛṣṭhe sado nasor yamaḥ ||",
    "GV01rv_hn05u:1153": " RV_5,061.03a jaghane coda eṣāṃ vi sakthāni naro yamuḥ |",
    "GV01rv_hn05u:1154": " RV_5,061.03c putrakṛthe na janayaḥ ||",
    "GV01rv_hn05u:1155": " RV_5,061.04a parā vīrāsa etana maryāso bhadrajānayaḥ |",
    "GV01rv_hn05u:1156": " RV_5,061.04c agnitapo yathāsatha ||",
    "GV01rv_hn05u:1157": " RV_5,061.05a sanat sāśvyam paśum uta gavyaṃ śatāvayam |",
    "GV01rv_hn05u:1158": " RV_5,061.05c śyāvāśvastutāya yā dor vīrāyopabarbṛhat ||",
    "GV01rv_hn05u:1159": " RV_5,061.06a uta tvā strī śaśīyasī puṃso bhavati vasyasī |",
    "GV01rv_hn05u:1160": " RV_5,061.06c adevatrād arādhasaḥ ||",
    "GV01rv_hn05u:1161": " RV_5,061.07a vi yā jānāti jasuriṃ vi tṛṣyantaṃ vi kāminam |",
    "GV01rv_hn05u:1162": " RV_5,061.07c devatrā kṛṇute manaḥ ||",
    "GV01rv_hn05u:1163": " RV_5,061.08a uta ghā nemo astutaḥ pumāṃ iti bruve paṇiḥ |",
    "GV01rv_hn05u:1164": " RV_5,061.08c sa vairadeya it samaḥ ||",
    "GV01rv_hn05u:1165": " RV_5,061.09a uta me 'rapad yuvatir mamanduṣī prati śyāvāya vartanim |",
    "GV01rv_hn05u:1166": " RV_5,061.09c vi rohitā purumīḷhāya yematur viprāya dīrghayaśase ||",
    "GV01rv_hn05u:1167": " RV_5,061.10a yo me dhenūnāṃ śataṃ vaidadaśvir yathā dadat |",
    "GV01rv_hn05u:1168": " RV_5,061.10c taranta iva maṃhanā ||",
    "GV01rv_hn05u:1169": " RV_5,061.11a ya īṃ vahanta āśubhiḥ pibanto madiram madhu |",
    "GV01rv_hn05u:1170": " RV_5,061.11c atra śravāṃsi dadhire ||",
    "GV01rv_hn05u:1171": " RV_5,061.12a yeṣāṃ śriyādhi rodasī vibhrājante ratheṣv ā |",
    "GV01rv_hn05u:1172": " RV_5,061.12c divi rukma ivopari ||",
    "GV01rv_hn05u:1173": " RV_5,061.13a yuvā sa māruto gaṇas tveṣaratho anedyaḥ |",
    "GV01rv_hn05u:1174": " RV_5,061.13c śubhaṃyāvāpratiṣkutaḥ ||",
    "GV01rv_hn05u:1175": " RV_5,061.14a ko veda nūnam eṣāṃ yatrā madanti dhūtayaḥ |",
    "GV01rv_hn05u:1176": " RV_5,061.14c ṛtajātā arepasaḥ ||",
    "GV01rv_hn05u:1177": " RV_5,061.15a yūyam martaṃ vipanyavaḥ praṇetāra itthā dhiyā |",
    "GV01rv_hn05u:1178": " RV_5,061.15c śrotāro yāmahūtiṣu ||",
    "GV01rv_hn05u:1179": " RV_5,061.16a te no vasūni kāmyā puruścandrā riśādasaḥ |",
    "GV01rv_hn05u:1180": " RV_5,061.16c ā yajñiyāso vavṛttana ||",
    "GV01rv_hn05u:1181": " RV_5,061.17a etam me stomam ūrmye dārbhyāya parā vaha |",
    "GV01rv_hn05u:1182": " RV_5,061.17c giro devi rathīr iva ||",
    "GV01rv_hn05u:1183": " RV_5,061.18a uta me vocatād iti sutasome rathavītau |",
    "GV01rv_hn05u:1184": " RV_5,061.18c na kāmo apa veti me ||",
    "GV01rv_hn05u:1185": " RV_5,061.19a eṣa kṣeti rathavītir maghavā gomatīr anu |",
    "GV01rv_hn05u:1186": " RV_5,061.19c parvateṣv apaśritaḥ ||",
    "GV01rv_hn05u:1187": " RV_5,062.01a ṛtena ṛtam apihitaṃ dhruvaṃ vāṃ sūryasya yatra vimucanty aśvān |",
    "GV01rv_hn05u:1188": " RV_5,062.01c daśa śatā saha tasthus tad ekaṃ devānāṃ śreṣṭhaṃ vapuṣām",
    "GV01rv_hn05u:1189": " apaśyam ||",
    "GV01rv_hn05u:1190": " RV_5,062.02a tat su vām mitrāvaruṇā mahitvam īrmā tasthuṣīr ahabhir duduhre |",
    "GV01rv_hn05u:1191": " RV_5,062.02c viśvāḥ pinvathaḥ svasarasya dhenā anu vām ekaḥ pavir ā",
    "GV01rv_hn05u:1192": " vavarta ||",
    "GV01rv_hn05u:1193": " RV_5,062.03a adhārayatam pṛthivīm uta dyām mitrarājānā varuṇā mahobhiḥ |",
    "GV01rv_hn05u:1194": " RV_5,062.03c vardhayatam oṣadhīḥ pinvataṃ gā ava vṛṣṭiṃ sṛjataṃ jīradānū ||",
    "GV01rv_hn05u:1195": " RV_5,062.04a ā vām aśvāsaḥ suyujo vahantu yataraśmaya upa yantv arvāk |",
    "GV01rv_hn05u:1196": " RV_5,062.04c ghṛtasya nirṇig anu vartate vām upa sindhavaḥ pradivi kṣaranti ||",
    "GV01rv_hn05u:1197": " RV_5,062.05a anu śrutām amatiṃ vardhad urvīm barhir iva yajuṣā rakṣamāṇā |",
    "GV01rv_hn05u:1198": " RV_5,062.05c namasvantā dhṛtadakṣādhi garte mitrāsāthe varuṇeḷāsv antaḥ ||",
    "GV01rv_hn05u:1199": " RV_5,062.06a akravihastā sukṛte paraspā yaṃ trāsāthe varuṇeḷāsv antaḥ |",
    "GV01rv_hn05u:1200": " RV_5,062.06c rājānā kṣatram ahṛṇīyamānā sahasrasthūṇam bibhṛthaḥ saha dvau",
    "GV01rv_hn05u:1201": " RV_5,062.07a hiraṇyanirṇig ayo asya sthūṇā vi bhrājate divy aśvājanīva |",
    "GV01rv_hn05u:1202": " RV_5,062.07c bhadre kṣetre nimitā tilvile vā sanema madhvo adhigartyasya ||",
    "GV01rv_hn05u:1203": " RV_5,062.08a hiraṇyarūpam uṣaso vyuṣṭāv ayasthūṇam uditā sūryasya |",
    "GV01rv_hn05u:1204": " RV_5,062.08c ā rohatho varuṇa mitra gartam ataś cakṣāthe aditiṃ ditiṃ ca",
    "GV01rv_hn05u:1205": " RV_5,062.09a yad baṃhiṣṭhaṃ nātividhe sudānū acchidraṃ śarma bhuvanasya gopā |",
    "GV01rv_hn05u:1206": " RV_5,062.09c tena no mitrāvaruṇāv aviṣṭaṃ siṣāsanto jigīvāṃsaḥ syāma ||",
    "GV01rv_hn05u:1207": " RV_5,063.01a ṛtasya gopāv adhi tiṣṭhatho rathaṃ satyadharmāṇā parame vyomani |",
    "GV01rv_hn05u:1208": " RV_5,063.01c yam atra mitrāvaruṇāvatho yuvaṃ tasmai vṛṣṭir madhumat pinvate divaḥ ||",
    "GV01rv_hn05u:1209": " RV_5,063.02a samrājāv asya bhuvanasya rājatho mitrāvaruṇā vidathe svardṛśā",
    "GV01rv_hn05u:1210": " RV_5,063.02c vṛṣṭiṃ vāṃ rādho amṛtatvam īmahe dyāvāpṛthivī vi caranti tanyavaḥ ||",
    "GV01rv_hn05u:1211": " RV_5,063.03a samrājā ugrā vṛṣabhā divas patī pṛthivyā mitrāvaruṇā vicarṣaṇī |",
    "GV01rv_hn05u:1212": " RV_5,063.03c citrebhir abhrair upa tiṣṭhatho ravaṃ dyāṃ varṣayatho asurasya māyayā ||",
    "GV01rv_hn05u:1213": " RV_5,063.04a māyā vām mitrāvaruṇā divi śritā sūryo jyotiś carati citram",
    "GV01rv_hn05u:1214": " āyudham |",
    "GV01rv_hn05u:1215": " RV_5,063.04c tam abhreṇa vṛṣṭyā gūhatho divi parjanya drapsā madhumanta īrate ||",
    "GV01rv_hn05u:1216": " RV_5,063.05a rathaṃ yuñjate marutaḥ śubhe sukhaṃ śūro na mitrāvaruṇā gaviṣṭiṣu |",
    "GV01rv_hn05u:1217": " RV_5,063.05c rajāṃsi citrā vi caranti tanyavo divaḥ samrājā payasā na",
    "GV01rv_hn05u:1218": " ukṣatam ||",
    "GV01rv_hn05u:1219": " RV_5,063.06a vācaṃ su mitrāvaruṇāv irāvatīm parjanyaś citrāṃ vadati tviṣīmatīm |",
    "GV01rv_hn05u:1220": " RV_5,063.06c abhrā vasata marutaḥ su māyayā dyāṃ varṣayatam aruṇām arepasam ||",
    "GV01rv_hn05u:1221": " RV_5,063.07a dharmaṇā mitrāvaruṇā vipaścitā vratā rakṣethe asurasya māyayā",
    "GV01rv_hn05u:1222": " RV_5,063.07c ṛtena viśvam bhuvanaṃ vi rājathaḥ sūryam ā dhattho divi",
    "GV01rv_hn05u:1223": " citryaṃ ratham ||",
    "GV01rv_hn05u:1224": " RV_5,064.01a varuṇaṃ vo riśādasam ṛcā mitraṃ havāmahe |",
    "GV01rv_hn05u:1225": " RV_5,064.01c pari vrajeva bāhvor jaganvāṃsā svarṇaram ||",
    "GV01rv_hn05u:1226": " RV_5,064.02a tā bāhavā sucetunā pra yantam asmā arcate |",
    "GV01rv_hn05u:1227": " RV_5,064.02c śevaṃ hi jāryaṃ vāṃ viśvāsu kṣāsu joguve ||",
    "GV01rv_hn05u:1228": " RV_5,064.03a yan nūnam aśyāṃ gatim mitrasya yāyām pathā |",
    "GV01rv_hn05u:1229": " RV_5,064.03c asya priyasya śarmaṇy ahiṃsānasya saścire ||",
    "GV01rv_hn05u:1230": " RV_5,064.04a yuvābhyām mitrāvaruṇopamaṃ dheyām ṛcā |",
    "GV01rv_hn05u:1231": " RV_5,064.04c yad dha kṣaye maghonāṃ stotṝṇāṃ ca spūrdhase ||",
    "GV01rv_hn05u:1232": " RV_5,064.05a ā no mitra sudītibhir varuṇaś ca sadhastha ā |",
    "GV01rv_hn05u:1233": " RV_5,064.05c sve kṣaye maghonāṃ sakhīnāṃ ca vṛdhase ||",
    "GV01rv_hn05u:1234": " RV_5,064.06a yuvaṃ no yeṣu varuṇa kṣatram bṛhac ca bibhṛthaḥ |",
    "GV01rv_hn05u:1235": " RV_5,064.06c uru ṇo vājasātaye kṛtaṃ rāye svastaye ||",
    "GV01rv_hn05u:1236": " RV_5,064.07a ucchantyām me yajatā devakṣatre ruśadgavi |",
    "GV01rv_hn05u:1237": " RV_5,064.07c sutaṃ somaṃ na hastibhir ā paḍbhir dhāvataṃ narā bibhratāv",
    "GV01rv_hn05u:1238": " arcanānasam ||",
    "GV01rv_hn05u:1239": " RV_5,065.01a yaś ciketa sa sukratur devatrā sa bravītu naḥ |",
    "GV01rv_hn05u:1240": " RV_5,065.01c varuṇo yasya darśato mitro vā vanate giraḥ ||",
    "GV01rv_hn05u:1241": " RV_5,065.02a tā hi śreṣṭhavarcasā rājānā dīrghaśruttamā |",
    "GV01rv_hn05u:1242": " RV_5,065.02c tā satpatī ṛtāvṛdha ṛtāvānā jane-jane ||",
    "GV01rv_hn05u:1243": " RV_5,065.03a tā vām iyāno 'vase pūrvā upa bruve sacā |",
    "GV01rv_hn05u:1244": " RV_5,065.03c svaśvāsaḥ su cetunā vājāṃ abhi pra dāvane ||",
    "GV01rv_hn05u:1245": " RV_5,065.04a mitro aṃhoś cid ād uru kṣayāya gātuṃ vanate |",
    "GV01rv_hn05u:1246": " RV_5,065.04c mitrasya hi pratūrvataḥ sumatir asti vidhataḥ ||",
    "GV01rv_hn05u:1247": " RV_5,065.05a vayam mitrasyāvasi syāma saprathastame |",
    "GV01rv_hn05u:1248": " RV_5,065.05c anehasas tvotayaḥ satrā varuṇaśeṣasaḥ ||",
    "GV01rv_hn05u:1249": " RV_5,065.06a yuvam mitremaṃ janaṃ yatathaḥ saṃ ca nayathaḥ |",
    "GV01rv_hn05u:1250": " RV_5,065.06c mā maghonaḥ pari khyatam mo asmākam ṛṣīṇāṃ gopīthe na",
    "GV01rv_hn05u:1251": " uruṣyatam ||",
    "GV01rv_hn05u:1252": " RV_5,066.01a ā cikitāna sukratū devau marta riśādasā |",
    "GV01rv_hn05u:1253": " RV_5,066.01c varuṇāya ṛtapeśase dadhīta prayase mahe ||",
    "GV01rv_hn05u:1254": " RV_5,066.02a tā hi kṣatram avihrutaṃ samyag asuryam āśāte |",
    "GV01rv_hn05u:1255": " RV_5,066.02c adha vrateva mānuṣaṃ svar ṇa dhāyi darśatam ||",
    "GV01rv_hn05u:1256": " RV_5,066.03a tā vām eṣe rathānām urvīṃ gavyūtim eṣām |",
    "GV01rv_hn05u:1257": " RV_5,066.03c rātahavyasya suṣṭutiṃ dadhṛk stomair manāmahe ||",
    "GV01rv_hn05u:1258": " RV_5,066.04a adhā hi kāvyā yuvaṃ dakṣasya pūrbhir adbhutā |",
    "GV01rv_hn05u:1259": " RV_5,066.04c ni ketunā janānāṃ cikethe pūtadakṣasā ||",
    "GV01rv_hn05u:1260": " RV_5,066.05a tad ṛtam pṛthivi bṛhac chravaeṣa ṛṣīṇām |",
    "GV01rv_hn05u:1261": " RV_5,066.05c jrayasānāv aram pṛthv ati kṣaranti yāmabhiḥ ||",
    "GV01rv_hn05u:1262": " RV_5,066.06a ā yad vām īyacakṣasā mitra vayaṃ ca sūrayaḥ |",
    "GV01rv_hn05u:1263": " RV_5,066.06c vyaciṣṭhe bahupāyye yatemahi svarājye ||",
    "GV01rv_hn05u:1264": " RV_5,067.01a baḷ itthā deva niṣkṛtam ādityā yajatam bṛhat |",
    "GV01rv_hn05u:1265": " RV_5,067.01c varuṇa mitrāryaman varṣiṣṭhaṃ kṣatram āśāthe ||",
    "GV01rv_hn05u:1266": " RV_5,067.02a ā yad yoniṃ hiraṇyayaṃ varuṇa mitra sadathaḥ |",
    "GV01rv_hn05u:1267": " RV_5,067.02c dhartārā carṣaṇīnāṃ yantaṃ sumnaṃ riśādasā ||",
    "GV01rv_hn05u:1268": " RV_5,067.03a viśve hi viśvavedaso varuṇo mitro aryamā |",
    "GV01rv_hn05u:1269": " RV_5,067.03c vratā padeva saścire pānti martyaṃ riṣaḥ ||",
    "GV01rv_hn05u:1270": " RV_5,067.04a te hi satyā ṛtaspṛśa ṛtāvāno jane-jane |",
    "GV01rv_hn05u:1271": " RV_5,067.04c sunīthāsaḥ sudānavo 'ṃhoś cid urucakrayaḥ ||",
    "GV01rv_hn05u:1272": " RV_5,067.05a ko nu vām mitrāstuto varuṇo vā tanūnām |",
    "GV01rv_hn05u:1273": " RV_5,067.05c tat su vām eṣate matir atribhya eṣate matiḥ ||",
    "GV01rv_hn05u:1274": " RV_5,068.01a pra vo mitrāya gāyata varuṇāya vipā girā |",
    "GV01rv_hn05u:1275": " RV_5,068.01c mahikṣatrāv ṛtam bṛhat ||",
    "GV01rv_hn05u:1276": " RV_5,068.02a samrājā yā ghṛtayonī mitraś cobhā varuṇaś ca |",
    "GV01rv_hn05u:1277": " RV_5,068.02c devā deveṣu praśastā ||",
    "GV01rv_hn05u:1278": " RV_5,068.03a tā naḥ śaktam pārthivasya maho rāyo divyasya |",
    "GV01rv_hn05u:1279": " RV_5,068.03c mahi vāṃ kṣatraṃ deveṣu ||",
    "GV01rv_hn05u:1280": " RV_5,068.04a ṛtam ṛtena sapanteṣiraṃ dakṣam āśāte |",
    "GV01rv_hn05u:1281": " RV_5,068.04c adruhā devau vardhete ||",
    "GV01rv_hn05u:1282": " RV_5,068.05a vṛṣṭidyāvā rītyāpeṣas patī dānumatyāḥ |",
    "GV01rv_hn05u:1283": " RV_5,068.05c bṛhantaṃ gartam āśāte ||",
    "GV01rv_hn05u:1284": " RV_5,069.01a trī rocanā varuṇa trīṃr uta dyūn trīṇi mitra dhārayatho",
    "GV01rv_hn05u:1285": " rajāṃsi |",
    "GV01rv_hn05u:1286": " RV_5,069.01c vāvṛdhānāv amatiṃ kṣatriyasyānu vrataṃ rakṣamāṇāv ajuryam ||",
    "GV01rv_hn05u:1287": " RV_5,069.02a irāvatīr varuṇa dhenavo vām madhumad vāṃ sindhavo mitra duhre",
    "GV01rv_hn05u:1288": " RV_5,069.02c trayas tasthur vṛṣabhāsas tisṛṇāṃ dhiṣaṇānāṃ retodhā vi dyumantaḥ ||",
    "GV01rv_hn05u:1289": " RV_5,069.03a prātar devīm aditiṃ johavīmi madhyandina uditā sūryasya |",
    "GV01rv_hn05u:1290": " RV_5,069.03c rāye mitrāvaruṇā sarvatāteḷe tokāya tanayāya śaṃ yoḥ ||",
    "GV01rv_hn05u:1291": " RV_5,069.04a yā dhartārā rajaso rocanasyotādityā divyā pārthivasya |",
    "GV01rv_hn05u:1292": " RV_5,069.04c na vāṃ devā amṛtā ā minanti vratāni mitrāvaruṇā dhruvāṇi ||",
    "GV01rv_hn05u:1293": " RV_5,070.01a purūruṇā cid dhy asty avo nūnaṃ vāṃ varuṇa |",
    "GV01rv_hn05u:1294": " RV_5,070.01c mitra vaṃsi vāṃ sumatim ||",
    "GV01rv_hn05u:1295": " RV_5,070.02a tā vāṃ samyag adruhvāṇeṣam aśyāma dhāyase |",
    "GV01rv_hn05u:1296": " RV_5,070.02c vayaṃ te rudrā syāma ||",
    "GV01rv_hn05u:1297": " RV_5,070.03a pātaṃ no rudrā pāyubhir uta trāyethāṃ sutrātrā |",
    "GV01rv_hn05u:1298": " RV_5,070.03c turyāma dasyūn tanūbhiḥ ||",
    "GV01rv_hn05u:1299": " RV_5,070.04a mā kasyādbhutakratū yakṣam bhujemā tanūbhiḥ |",
    "GV01rv_hn05u:1300": " RV_5,070.04c mā śeṣasā mā tanasā ||",
    "GV01rv_hn05u:1301": " RV_5,071.01a ā no gantaṃ riśādasā varuṇa mitra barhaṇā |",
    "GV01rv_hn05u:1302": " RV_5,071.01c upemaṃ cārum adhvaram ||",
    "GV01rv_hn05u:1303": " RV_5,071.02a viśvasya hi pracetasā varuṇa mitra rājathaḥ |",
    "GV01rv_hn05u:1304": " RV_5,071.02c īśānā pipyataṃ dhiyaḥ ||",
    "GV01rv_hn05u:1305": " RV_5,071.03a upa naḥ sutam ā gataṃ varuṇa mitra dāśuṣaḥ |",
    "GV01rv_hn05u:1306": " RV_5,071.03c asya somasya pītaye ||",
    "GV01rv_hn05u:1307": " RV_5,072.01a ā mitre varuṇe vayaṃ gīrbhir juhumo atrivat |",
    "GV01rv_hn05u:1308": " RV_5,072.01c ni barhiṣi sadataṃ somapītaye ||",
    "GV01rv_hn05u:1309": " RV_5,072.02a vratena stho dhruvakṣemā dharmaṇā yātayajjanā |",
    "GV01rv_hn05u:1310": " RV_5,072.02c ni barhiṣi sadataṃ somapītaye ||",
    "GV01rv_hn05u:1311": " RV_5,072.03a mitraś ca no varuṇaś ca juṣetāṃ yajñam iṣṭaye |",
    "GV01rv_hn05u:1312": " RV_5,072.03c ni barhiṣi sadatāṃ somapītaye ||",
    "GV01rv_hn05u:1313": " RV_5,073.01a yad adya sthaḥ parāvati yad arvāvaty aśvinā |",
    "GV01rv_hn05u:1314": " RV_5,073.01c yad vā purū purubhujā yad antarikṣa ā gatam ||",
    "GV01rv_hn05u:1315": " RV_5,073.02a iha tyā purubhūtamā purū daṃsāṃsi bibhratā |",
    "GV01rv_hn05u:1316": " RV_5,073.02c varasyā yāmy adhrigū huve tuviṣṭamā bhuje ||",
    "GV01rv_hn05u:1317": " RV_5,073.03a īrmānyad vapuṣe vapuś cakraṃ rathasya yemathuḥ |",
    "GV01rv_hn05u:1318": " RV_5,073.03c pary anyā nāhuṣā yugā mahnā rajāṃsi dīyathaḥ ||",
    "GV01rv_hn05u:1319": " RV_5,073.04a tad ū ṣu vām enā kṛtaṃ viśvā yad vām anu ṣṭave |",
    "GV01rv_hn05u:1320": " RV_5,073.04c nānā jātāv arepasā sam asme bandhum eyathuḥ ||",
    "GV01rv_hn05u:1321": " RV_5,073.05a ā yad vāṃ sūryā rathaṃ tiṣṭhad raghuṣyadaṃ sadā |",
    "GV01rv_hn05u:1322": " RV_5,073.05c pari vām aruṣā vayo ghṛṇā varanta ātapaḥ ||",
    "GV01rv_hn05u:1323": " RV_5,073.06a yuvor atriś ciketati narā sumnena cetasā |",
    "GV01rv_hn05u:1324": " RV_5,073.06c gharmaṃ yad vām arepasaṃ nāsatyāsnā bhuraṇyati ||",
    "GV01rv_hn05u:1325": " RV_5,073.07a ugro vāṃ kakuho yayiḥ śṛṇve yāmeṣu saṃtaniḥ |",
    "GV01rv_hn05u:1326": " RV_5,073.07c yad vāṃ daṃsobhir aśvinātrir narāvavartati ||",
    "GV01rv_hn05u:1327": " RV_5,073.08a madhva ū ṣu madhūyuvā rudrā siṣakti pipyuṣī |",
    "GV01rv_hn05u:1328": " RV_5,073.08c yat samudrāti parṣathaḥ pakvāḥ pṛkṣo bharanta vām ||",
    "GV01rv_hn05u:1329": " RV_5,073.09a satyam id vā u aśvinā yuvām āhur mayobhuvā |",
    "GV01rv_hn05u:1330": " RV_5,073.09c tā yāman yāmahūtamā yāmann ā mṛḷayattamā ||",
    "GV01rv_hn05u:1331": " RV_5,073.10a imā brahmāṇi vardhanāśvibhyāṃ santu śantamā |",
    "GV01rv_hn05u:1332": " RV_5,073.10c yā takṣāma rathāṃ ivāvocāma bṛhan namaḥ ||",
    "GV01rv_hn05u:1333": " RV_5,074.01a kūṣṭho devāv aśvinādyā divo manāvasū |",
    "GV01rv_hn05u:1334": " RV_5,074.01c tac chravatho vṛṣaṇvasū atrir vām ā vivāsati ||",
    "GV01rv_hn05u:1335": " RV_5,074.02a kuha tyā kuha nu śrutā divi devā nāsatyā |",
    "GV01rv_hn05u:1336": " RV_5,074.02c kasminn ā yatatho jane ko vāṃ nadīnāṃ sacā ||",
    "GV01rv_hn05u:1337": " RV_5,074.03a kaṃ yāthaḥ kaṃ ha gacchathaḥ kam acchā yuñjāthe ratham |",
    "GV01rv_hn05u:1338": " RV_5,074.03c kasya brahmāṇi raṇyatho vayaṃ vām uśmasīṣṭaye ||",
    "GV01rv_hn05u:1339": " RV_5,074.04a pauraṃ cid dhy udaprutam paura paurāya jinvathaḥ |",
    "GV01rv_hn05u:1340": " RV_5,074.04c yad īṃ gṛbhītatātaye siṃham iva druhas pade ||",
    "GV01rv_hn05u:1341": " RV_5,074.05a pra cyavānāj jujuruṣo vavrim atkaṃ na muñcathaḥ |",
    "GV01rv_hn05u:1342": " RV_5,074.05c yuvā yadī kṛthaḥ punar ā kāmam ṛṇve vadhvaḥ ||",
    "GV01rv_hn05u:1343": " RV_5,074.06a asti hi vām iha stotā smasi vāṃ saṃdṛśi śriye |",
    "GV01rv_hn05u:1344": " RV_5,074.06c nū śrutam ma ā gatam avobhir vājinīvasū ||",
    "GV01rv_hn05u:1345": " RV_5,074.07a ko vām adya purūṇām ā vavne martyānām |",
    "GV01rv_hn05u:1346": " RV_5,074.07c ko vipro vipravāhasā ko yajñair vājinīvasū ||",
    "GV01rv_hn05u:1347": " RV_5,074.08a ā vāṃ ratho rathānāṃ yeṣṭho yātv aśvinā |",
    "GV01rv_hn05u:1348": " RV_5,074.08c purū cid asmayus tira āṅgūṣo martyeṣv ā ||",
    "GV01rv_hn05u:1349": " RV_5,074.09a śam ū ṣu vām madhūyuvāsmākam astu carkṛtiḥ |",
    "GV01rv_hn05u:1350": " RV_5,074.09c arvācīnā vicetasā vibhiḥ śyeneva dīyatam ||",
    "GV01rv_hn05u:1351": " RV_5,074.10a aśvinā yad dha karhi cic chuśrūyātam imaṃ havam |",
    "GV01rv_hn05u:1352": " RV_5,074.10c vasvīr ū ṣu vām bhujaḥ pṛñcanti su vām pṛcaḥ ||",
    "GV01rv_hn05u:1353": " RV_5,075.01a prati priyatamaṃ rathaṃ vṛṣaṇaṃ vasuvāhanam |",
    "GV01rv_hn05u:1354": " RV_5,075.01c stotā vām aśvināv ṛṣi stomena prati bhūṣati mādhvī mama",
    "GV01rv_hn05u:1355": " śrutaṃ havam ||",
    "GV01rv_hn05u:1356": " RV_5,075.02a atyāyātam aśvinā tiro viśvā ahaṃ sanā |",
    "GV01rv_hn05u:1357": " RV_5,075.02c dasrā hiraṇyavartanī suṣumnā sindhuvāhasā mādhvī mama śrutaṃ havam ||",
    "GV01rv_hn05u:1358": " RV_5,075.03a ā no ratnāni bibhratāv aśvinā gacchataṃ yuvam |",
    "GV01rv_hn05u:1359": " RV_5,075.03c rudrā hiraṇyavartanī juṣāṇā vājinīvasū mādhvī mama śrutaṃ havam ||",
    "GV01rv_hn05u:1360": " RV_5,075.04a suṣṭubho vāṃ vṛṣaṇvasū rathe vāṇīcy āhitā |",
    "GV01rv_hn05u:1361": " RV_5,075.04c uta vāṃ kakuho mṛgaḥ pṛkṣaḥ kṛṇoti vāpuṣo mādhvī mama śrutaṃ havam ||",
    "GV01rv_hn05u:1362": " RV_5,075.05a bodhinmanasā rathyeṣirā havanaśrutā |",
    "GV01rv_hn05u:1363": " RV_5,075.05c vibhiś cyavānam aśvinā ni yātho advayāvinam mādhvī mama śrutaṃ havam ||",
    "GV01rv_hn05u:1364": " RV_5,075.06a ā vāṃ narā manoyujo 'śvāsaḥ pruṣitapsavaḥ |",
    "GV01rv_hn05u:1365": " RV_5,075.06c vayo vahantu pītaye saha sumnebhir aśvinā mādhvī mama śrutaṃ",
    "GV01rv_hn05u:1366": " havam ||",
    "GV01rv_hn05u:1367": " RV_5,075.07a aśvināv eha gacchataṃ nāsatyā mā vi venatam |",
    "GV01rv_hn05u:1368": " RV_5,075.07c tiraś cid aryayā pari vartir yātam adābhyā mādhvī mama śrutaṃ havam ||",
    "GV01rv_hn05u:1369": " RV_5,075.08a asmin yajñe adābhyā jaritāraṃ śubhas patī |",
    "GV01rv_hn05u:1370": " RV_5,075.08c avasyum aśvinā yuvaṃ gṛṇantam upa bhūṣatho mādhvī mama śrutaṃ",
    "GV01rv_hn05u:1371": " havam ||",
    "GV01rv_hn05u:1372": " RV_5,075.09a abhūd uṣā ruśatpaśur āgnir adhāyy ṛtviyaḥ |",
    "GV01rv_hn05u:1373": " RV_5,075.09c ayoji vāṃ vṛṣaṇvasū ratho dasrāv amartyo mādhvī mama śrutaṃ",
    "GV01rv_hn05u:1374": " havam ||",
    "GV01rv_hn05u:1375": " RV_5,076.01a ā bhāty agnir uṣasām anīkam ud viprāṇāṃ devayā vāco asthuḥ |",
    "GV01rv_hn05u:1376": " RV_5,076.01c arvāñcā nūnaṃ rathyeha yātam pīpivāṃsam aśvinā gharmam accha ||",
    "GV01rv_hn05u:1377": " RV_5,076.02a na saṃskṛtam pra mimīto gamiṣṭhānti nūnam aśvinopastuteha |",
    "GV01rv_hn05u:1378": " RV_5,076.02c divābhipitve 'vasāgamiṣṭhā praty avartiṃ dāśuṣe śambhaviṣṭhā",
    "GV01rv_hn05u:1379": " RV_5,076.03a utā yātaṃ saṃgave prātar ahno madhyandina uditā sūryasya |",
    "GV01rv_hn05u:1380": " RV_5,076.03c divā naktam avasā śantamena nedānīm pītir aśvinā tatāna ||",
    "GV01rv_hn05u:1381": " RV_5,076.04a idaṃ hi vām pradivi sthānam oka ime gṛhā aśvinedaṃ duroṇam |",
    "GV01rv_hn05u:1382": " RV_5,076.04c ā no divo bṛhataḥ parvatād ādbhyo yātam iṣam ūrjaṃ vahantā ||",
    "GV01rv_hn05u:1383": " RV_5,076.05a sam aśvinor avasā nūtanena mayobhuvā supraṇītī gamema |",
    "GV01rv_hn05u:1384": " RV_5,076.05c ā no rayiṃ vahatam ota vīrān ā viśvāny amṛtā saubhagāni ||",
    "GV01rv_hn05u:1385": " RV_5,077.01a prātaryāvāṇā prathamā yajadhvam purā gṛdhrād araruṣaḥ pibātaḥ",
    "GV01rv_hn05u:1386": " RV_5,077.01c prātar hi yajñam aśvinā dadhāte pra śaṃsanti kavayaḥ pūrvabhājaḥ ||",
    "GV01rv_hn05u:1387": " RV_5,077.02a prātar yajadhvam aśvinā hinota na sāyam asti devayā ajuṣṭam |",
    "GV01rv_hn05u:1388": " RV_5,077.02c utānyo asmad yajate vi cāvaḥ pūrvaḥ-pūrvo yajamāno vanīyān ||",
    "GV01rv_hn05u:1389": " RV_5,077.03a hiraṇyatvaṅ madhuvarṇo ghṛtasnuḥ pṛkṣo vahann ā ratho vartate vām |",
    "GV01rv_hn05u:1390": " RV_5,077.03c manojavā aśvinā vātaraṃhā yenātiyātho duritāni viśvā ||",
    "GV01rv_hn05u:1391": " RV_5,077.04a yo bhūyiṣṭhaṃ nāsatyābhyāṃ viveṣa caniṣṭham pitvo rarate vibhāge |",
    "GV01rv_hn05u:1392": " RV_5,077.04c sa tokam asya pīparac chamībhir anūrdhvabhāsaḥ sadam it tuturyāt ||",
    "GV01rv_hn05u:1393": " RV_5,077.05a sam aśvinor avasā nūtanena mayobhuvā supraṇītī gamema |",
    "GV01rv_hn05u:1394": " RV_5,077.05c ā no rayiṃ vahatam ota vīrān ā viśvāny amṛtā saubhagāni ||",
    "GV01rv_hn05u:1395": " RV_5,078.01a aśvināv eha gacchataṃ nāsatyā mā vi venatam |",
    "GV01rv_hn05u:1396": " RV_5,078.01c haṃsāv iva patatam ā sutāṃ upa ||",
    "GV01rv_hn05u:1397": " RV_5,078.02a aśvinā hariṇāv iva gaurāv ivānu yavasam |",
    "GV01rv_hn05u:1398": " RV_5,078.02c haṃsāv iva patatam ā sutāṃ upa ||",
    "GV01rv_hn05u:1399": " RV_5,078.03a aśvinā vājinīvasū juṣethāṃ yajñam iṣṭaye |",
    "GV01rv_hn05u:1400": " RV_5,078.03c haṃsāv iva patatam ā sutāṃ upa ||",
    "GV01rv_hn05u:1401": " RV_5,078.04a atrir yad vām avarohann ṛbīsam ajohavīn nādhamāneva yoṣā |",
    "GV01rv_hn05u:1402": " RV_5,078.04c śyenasya cij javasā nūtanenāgacchatam aśvinā śantamena ||",
    "GV01rv_hn05u:1403": " RV_5,078.05a vi jihīṣva vanaspate yoniḥ sūṣyantyā iva |",
    "GV01rv_hn05u:1404": " RV_5,078.05c śrutam me aśvinā havaṃ saptavadhriṃ ca muñcatam ||",
    "GV01rv_hn05u:1405": " RV_5,078.06a bhītāya nādhamānāya ṛṣaye saptavadhraye |",
    "GV01rv_hn05u:1406": " RV_5,078.06c māyābhir aśvinā yuvaṃ vṛkṣaṃ saṃ ca vi cācathaḥ ||",
    "GV01rv_hn05u:1407": " RV_5,078.07a yathā vātaḥ puṣkariṇīṃ samiṅgayati sarvataḥ |",
    "GV01rv_hn05u:1408": " RV_5,078.07c evā te garbha ejatu niraitu daśamāsyaḥ ||",
    "GV01rv_hn05u:1409": " RV_5,078.08a yathā vāto yathā vanaṃ yathā samudra ejati |",
    "GV01rv_hn05u:1410": " RV_5,078.08c evā tvaṃ daśamāsya sahāvehi jarāyuṇā ||",
    "GV01rv_hn05u:1411": " RV_5,078.09a daśa māsāñ chaśayānaḥ kumāro adhi mātari |",
    "GV01rv_hn05u:1412": " RV_5,078.09c niraitu jīvo akṣato jīvo jīvantyā adhi ||",
    "GV01rv_hn05u:1413": " RV_5,079.01a mahe no adya bodhayoṣo rāye divitmatī |",
    "GV01rv_hn05u:1414": " RV_5,079.01c yathā cin no abodhayaḥ satyaśravasi vāyye sujāte aśvasūnṛte ||",
    "GV01rv_hn05u:1415": " RV_5,079.02a yā sunīthe śaucadrathe vy auccho duhitar divaḥ |",
    "GV01rv_hn05u:1416": " RV_5,079.02c sā vy uccha sahīyasi satyaśravasi vāyye sujāte aśvasūnṛte ||",
    "GV01rv_hn05u:1417": " RV_5,079.03a sā no adyābharadvasur vy ucchā duhitar divaḥ |",
    "GV01rv_hn05u:1418": " RV_5,079.03c yo vy aucchaḥ sahīyasi satyaśravasi vāyye sujāte aśvasūnṛte ||",
    "GV01rv_hn05u:1419": " RV_5,079.04a abhi ye tvā vibhāvari stomair gṛṇanti vahnayaḥ |",
    "GV01rv_hn05u:1420": " RV_5,079.04c maghair maghoni suśriyo dāmanvantaḥ surātayaḥ sujāte",
    "GV01rv_hn05u:1421": " aśvasūnṛte ||",
    "GV01rv_hn05u:1422": " RV_5,079.05a yac cid dhi te gaṇā ime chadayanti maghattaye |",
    "GV01rv_hn05u:1423": " RV_5,079.05c pari cid vaṣṭayo dadhur dadato rādho ahrayaṃ sujāte aśvasūnṛte ||",
    "GV01rv_hn05u:1424": " RV_5,079.06a aiṣu dhā vīravad yaśa uṣo maghoni sūriṣu |",
    "GV01rv_hn05u:1425": " RV_5,079.06c ye no rādhāṃsy ahrayā maghavāno arāsata sujāte aśvasūnṛte ||",
    "GV01rv_hn05u:1426": " RV_5,079.07a tebhyo dyumnam bṛhad yaśa uṣo maghony ā vaha |",
    "GV01rv_hn05u:1427": " RV_5,079.07c ye no rādhāṃsy aśvyā gavyā bhajanta sūrayaḥ sujāte aśvasūnṛte",
    "GV01rv_hn05u:1428": " RV_5,079.08a uta no gomatīr iṣa ā vahā duhitar divaḥ |",
    "GV01rv_hn05u:1429": " RV_5,079.08c sākaṃ sūryasya raśmibhiḥ śukraiḥ śocadbhir arcibhiḥ sujāte aśvasūnṛte ||",
    "GV01rv_hn05u:1430": " RV_5,079.09a vy ucchā duhitar divo mā ciraṃ tanuthā apaḥ |",
    "GV01rv_hn05u:1431": " RV_5,079.09c net tvā stenaṃ yathā ripuṃ tapāti sūro arciṣā sujāte",
    "GV01rv_hn05u:1432": " aśvasūnṛte ||",
    "GV01rv_hn05u:1433": " RV_5,079.10a etāvad ved uṣas tvam bhūyo vā dātum arhasi |",
    "GV01rv_hn05u:1434": " RV_5,079.10c yā stotṛbhyo vibhāvary ucchantī na pramīyase sujāte aśvasūnṛte ||",
    "GV01rv_hn05u:1435": " RV_5,080.01a dyutadyāmānam bṛhatīm ṛtena ṛtāvarīm aruṇapsuṃ vibhātīm |",
    "GV01rv_hn05u:1436": " RV_5,080.01c devīm uṣasaṃ svar āvahantīm prati viprāso matibhir jarante ||",
    "GV01rv_hn05u:1437": " RV_5,080.02a eṣā janaṃ darśatā bodhayantī sugān pathaḥ kṛṇvatī yāty agre |",
    "GV01rv_hn05u:1438": " RV_5,080.02c bṛhadrathā bṛhatī viśvaminvoṣā jyotir yacchaty agre ahnām ||",
    "GV01rv_hn05u:1439": " RV_5,080.03a eṣā gobhir aruṇebhir yujānāsredhantī rayim aprāyu cakre |",
    "GV01rv_hn05u:1440": " RV_5,080.03c patho radantī suvitāya devī puruṣṭutā viśvavārā vi bhāti ||",
    "GV01rv_hn05u:1441": " RV_5,080.04a eṣā vyenī bhavati dvibarhā āviṣkṛṇvānā tanvam purastāt |",
    "GV01rv_hn05u:1442": " RV_5,080.04c ṛtasya panthām anv eti sādhu prajānatīva na diśo mināti ||",
    "GV01rv_hn05u:1443": " RV_5,080.05a eṣā śubhrā na tanvo vidānordhveva snātī dṛśaye no asthāt |",
    "GV01rv_hn05u:1444": " RV_5,080.05c apa dveṣo bādhamānā tamāṃsy uṣā divo duhitā jyotiṣāgāt ||",
    "GV01rv_hn05u:1445": " RV_5,080.06a eṣā pratīcī duhitā divo nṝn yoṣeva bhadrā ni riṇīte apsaḥ |",
    "GV01rv_hn05u:1446": " RV_5,080.06c vyūrṇvatī dāśuṣe vāryāṇi punar jyotir yuvatiḥ pūrvathākaḥ ||",
    "GV01rv_hn05u:1447": " RV_5,081.01a yuñjate mana uta yuñjate dhiyo viprā viprasya bṛhato vipaścitaḥ |",
    "GV01rv_hn05u:1448": " RV_5,081.01c vi hotrā dadhe vayunāvid eka in mahī devasya savituḥ",
    "GV01rv_hn05u:1449": " pariṣṭutiḥ ||",
    "GV01rv_hn05u:1450": " RV_5,081.02a viśvā rūpāṇi prati muñcate kaviḥ prāsāvīd bhadraṃ dvipade catuṣpade |",
    "GV01rv_hn05u:1451": " RV_5,081.02c vi nākam akhyat savitā vareṇyo 'nu prayāṇam uṣaso vi rājati",
    "GV01rv_hn05u:1452": " RV_5,081.03a yasya prayāṇam anv anya id yayur devā devasya mahimānam ojasā",
    "GV01rv_hn05u:1453": " RV_5,081.03c yaḥ pārthivāni vimame sa etaśo rajāṃsi devaḥ savitā mahitvanā",
    "GV01rv_hn05u:1454": " RV_5,081.04a uta yāsi savitas trīṇi rocanota sūryasya raśmibhiḥ sam ucyasi",
    "GV01rv_hn05u:1455": " RV_5,081.04c uta rātrīm ubhayataḥ parīyasa uta mitro bhavasi deva dharmabhiḥ ||",
    "GV01rv_hn05u:1456": " RV_5,081.05a uteśiṣe prasavasya tvam eka id uta pūṣā bhavasi deva yāmabhiḥ",
    "GV01rv_hn05u:1457": " RV_5,081.05c utedaṃ viśvam bhuvanaṃ vi rājasi śyāvāśvas te savita stomam",
    "GV01rv_hn05u:1458": " ānaśe ||",
    "GV01rv_hn05u:1459": " RV_5,082.01a tat savitur vṛṇīmahe vayaṃ devasya bhojanam |",
    "GV01rv_hn05u:1460": " RV_5,082.01c śreṣṭhaṃ sarvadhātamaṃ turam bhagasya dhīmahi ||",
    "GV01rv_hn05u:1461": " RV_5,082.02a asya hi svayaśastaraṃ savituḥ kac cana priyam |",
    "GV01rv_hn05u:1462": " RV_5,082.02c na minanti svarājyam ||",
    "GV01rv_hn05u:1463": " RV_5,082.03a sa hi ratnāni dāśuṣe suvāti savitā bhagaḥ |",
    "GV01rv_hn05u:1464": " RV_5,082.03c tam bhāgaṃ citram īmahe ||",
    "GV01rv_hn05u:1465": " RV_5,082.04a adyā no deva savitaḥ prajāvat sāvīḥ saubhagam |",
    "GV01rv_hn05u:1466": " RV_5,082.04c parā duṣṣvapnyaṃ suva ||",
    "GV01rv_hn05u:1467": " RV_5,082.05a viśvāni deva savitar duritāni parā suva |",
    "GV01rv_hn05u:1468": " RV_5,082.05c yad bhadraṃ tan na ā suva ||",
    "GV01rv_hn05u:1469": " RV_5,082.06a anāgaso aditaye devasya savituḥ save |",
    "GV01rv_hn05u:1470": " RV_5,082.06c viśvā vāmāni dhīmahi ||",
    "GV01rv_hn05u:1471": " RV_5,082.07a ā viśvadevaṃ satpatiṃ sūktair adyā vṛṇīmahe |",
    "GV01rv_hn05u:1472": " RV_5,082.07c satyasavaṃ savitāram ||",
    "GV01rv_hn05u:1473": " RV_5,082.08a ya ime ubhe ahanī pura ety aprayucchan |",
    "GV01rv_hn05u:1474": " RV_5,082.08c svādhīr devaḥ savitā ||",
    "GV01rv_hn05u:1475": " RV_5,082.09a ya imā viśvā jātāny āśrāvayati ślokena |",
    "GV01rv_hn05u:1476": " RV_5,082.09c pra ca suvāti savitā ||",
    "GV01rv_hn05u:1477": " RV_5,083.01a acchā vada tavasaṃ gīrbhir ābhi stuhi parjanyaṃ namasā vivāsa",
    "GV01rv_hn05u:1478": " RV_5,083.01c kanikradad vṛṣabho jīradānū reto dadhāty oṣadhīṣu garbham ||",
    "GV01rv_hn05u:1479": " RV_5,083.02a vi vṛkṣān hanty uta hanti rakṣaso viśvam bibhāya bhuvanam",
    "GV01rv_hn05u:1480": " mahāvadhāt |",
    "GV01rv_hn05u:1481": " RV_5,083.02c utānāgā īṣate vṛṣṇyāvato yat parjanya stanayan hanti duṣkṛtaḥ ||",
    "GV01rv_hn05u:1482": " RV_5,083.03a rathīva kaśayāśvāṃ abhikṣipann āvir dūtān kṛṇute varṣyāṃ aha |",
    "GV01rv_hn05u:1483": " RV_5,083.03c dūrāt siṃhasya stanathā ud īrate yat parjanyaḥ kṛṇute varṣyaṃ",
    "GV01rv_hn05u:1484": " nabhaḥ ||",
    "GV01rv_hn05u:1485": " RV_5,083.04a pra vātā vānti patayanti vidyuta ud oṣadhīr jihate pinvate",
    "GV01rv_hn05u:1486": " svaḥ |",
    "GV01rv_hn05u:1487": " RV_5,083.04c irā viśvasmai bhuvanāya jāyate yat parjanyaḥ pṛthivīṃ retasāvati ||",
    "GV01rv_hn05u:1488": " RV_5,083.05a yasya vrate pṛthivī nannamīti yasya vrate śaphavaj jarbhurīti |",
    "GV01rv_hn05u:1489": " RV_5,083.05c yasya vrata oṣadhīr viśvarūpāḥ sa naḥ parjanya mahi śarma",
    "GV01rv_hn05u:1490": " yaccha ||",
    "GV01rv_hn05u:1491": " RV_5,083.06a divo no vṛṣṭim maruto rarīdhvam pra pinvata vṛṣṇo aśvasya",
    "GV01rv_hn05u:1492": " dhārāḥ |",
    "GV01rv_hn05u:1493": " RV_5,083.06c arvāṅ etena stanayitnunehy apo niṣiñcann asuraḥ pitā naḥ ||",
    "GV01rv_hn05u:1494": " RV_5,083.07a abhi kranda stanaya garbham ā dhā udanvatā pari dīyā rathena",
    "GV01rv_hn05u:1495": " RV_5,083.07c dṛtiṃ su karṣa viṣitaṃ nyañcaṃ samā bhavantūdvato nipādāḥ ||",
    "GV01rv_hn05u:1496": " RV_5,083.08a mahāntaṃ kośam ud acā ni ṣiñca syandantāṃ kulyā viṣitāḥ",
    "GV01rv_hn05u:1497": " purastāt |",
    "GV01rv_hn05u:1498": " RV_5,083.08c ghṛtena dyāvāpṛthivī vy undhi suprapāṇam bhavatv aghnyābhyaḥ",
    "GV01rv_hn05u:1499": " RV_5,083.09a yat parjanya kanikradat stanayan haṃsi duṣkṛtaḥ |",
    "GV01rv_hn05u:1500": " RV_5,083.09c pratīdaṃ viśvam modate yat kiṃ ca pṛthivyām adhi ||",
    "GV01rv_hn05u:1501": " RV_5,083.10a avarṣīr varṣam ud u ṣū gṛbhāyākar dhanvāny atyetavā u |",
    "GV01rv_hn05u:1502": " RV_5,083.10c ajījana oṣadhīr bhojanāya kam uta prajābhyo 'vido manīṣām ||",
    "GV01rv_hn05u:1503": " RV_5,084.01a baḷ itthā parvatānāṃ khidram bibharṣi pṛthivi |",
    "GV01rv_hn05u:1504": " RV_5,084.01c pra yā bhūmim pravatvati mahnā jinoṣi mahini ||",
    "GV01rv_hn05u:1505": " RV_5,084.02a stomāsas tvā vicāriṇi prati ṣṭobhanty aktubhiḥ |",
    "GV01rv_hn05u:1506": " RV_5,084.02c pra yā vājaṃ na heṣantam perum asyasy arjuni ||",
    "GV01rv_hn05u:1507": " RV_5,084.03a dṛḷhā cid yā vanaspatīn kṣmayā dardharṣy ojasā |",
    "GV01rv_hn05u:1508": " RV_5,084.03c yat te abhrasya vidyuto divo varṣanti vṛṣṭayaḥ ||",
    "GV01rv_hn05u:1509": " RV_5,085.01a pra samrāje bṛhad arcā gabhīram brahma priyaṃ varuṇāya śrutāya |",
    "GV01rv_hn05u:1510": " RV_5,085.01c vi yo jaghāna śamiteva carmopastire pṛthivīṃ sūryāya ||",
    "GV01rv_hn05u:1511": " RV_5,085.02a vaneṣu vy antarikṣaṃ tatāna vājam arvatsu paya usriyāsu |",
    "GV01rv_hn05u:1512": " RV_5,085.02c hṛtsu kratuṃ varuṇo apsv agniṃ divi sūryam adadhāt somam",
    "GV01rv_hn05u:1513": " adrau ||",
    "GV01rv_hn05u:1514": " RV_5,085.03a nīcīnabāraṃ varuṇaḥ kavandham pra sasarja rodasī antarikṣam |",
    "GV01rv_hn05u:1515": " RV_5,085.03c tena viśvasya bhuvanasya rājā yavaṃ na vṛṣṭir vy unatti bhūma",
    "GV01rv_hn05u:1516": " RV_5,085.04a unatti bhūmim pṛthivīm uta dyāṃ yadā dugdhaṃ varuṇo vaṣṭy ād it |",
    "GV01rv_hn05u:1517": " RV_5,085.04c sam abhreṇa vasata parvatāsas taviṣīyantaḥ śrathayanta vīrāḥ",
    "GV01rv_hn05u:1518": " RV_5,085.05a imām ū ṣv āsurasya śrutasya mahīm māyāṃ varuṇasya pra vocam |",
    "GV01rv_hn05u:1519": " RV_5,085.05c māneneva tasthivāṃ antarikṣe vi yo mame pṛthivīṃ sūryeṇa ||",
    "GV01rv_hn05u:1520": " RV_5,085.06a imām ū nu kavitamasya māyām mahīṃ devasya nakir ā dadharṣa |",
    "GV01rv_hn05u:1521": " RV_5,085.06c ekaṃ yad udnā na pṛṇanty enīr āsiñcantīr avanayaḥ samudram ||",
    "GV01rv_hn05u:1522": " RV_5,085.07a aryamyaṃ varuṇa mitryaṃ vā sakhāyaṃ vā sadam id bhrātaraṃ vā",
    "GV01rv_hn05u:1523": " RV_5,085.07c veśaṃ vā nityaṃ varuṇāraṇaṃ vā yat sīm āgaś cakṛmā śiśrathas tat ||",
    "GV01rv_hn05u:1524": " RV_5,085.08a kitavāso yad riripur na dīvi yad vā ghā satyam uta yan na",
    "GV01rv_hn05u:1525": " vidma |",
    "GV01rv_hn05u:1526": " RV_5,085.08c sarvā tā vi ṣya śithireva devādhā te syāma varuṇa priyāsaḥ ||",
    "GV01rv_hn05u:1527": " RV_5,086.01a indrāgnī yam avatha ubhā vājeṣu martyam |",
    "GV01rv_hn05u:1528": " RV_5,086.01c dṛḷhā cit sa pra bhedati dyumnā vāṇīr iva tritaḥ ||",
    "GV01rv_hn05u:1529": " RV_5,086.02a yā pṛtanāsu duṣṭarā yā vājeṣu śravāyyā |",
    "GV01rv_hn05u:1530": " RV_5,086.02c yā pañca carṣaṇīr abhīndrāgnī tā havāmahe ||",
    "GV01rv_hn05u:1531": " RV_5,086.03a tayor id amavac chavas tigmā didyun maghonoḥ |",
    "GV01rv_hn05u:1532": " RV_5,086.03c prati druṇā gabhastyor gavāṃ vṛtraghna eṣate ||",
    "GV01rv_hn05u:1533": " RV_5,086.04a tā vām eṣe rathānām indrāgnī havāmahe |",
    "GV01rv_hn05u:1534": " RV_5,086.04c patī turasya rādhaso vidvāṃsā girvaṇastamā ||",
    "GV01rv_hn05u:1535": " RV_5,086.05a tā vṛdhantāv anu dyūn martāya devāv adabhā |",
    "GV01rv_hn05u:1536": " RV_5,086.05c arhantā cit puro dadhe 'ṃśeva devāv arvate ||",
    "GV01rv_hn05u:1537": " RV_5,086.06a evendrāgnibhyām ahāvi havyaṃ śūṣyaṃ ghṛtaṃ na pūtam adribhiḥ |",
    "GV01rv_hn05u:1538": " RV_5,086.06c tā sūriṣu śravo bṛhad rayiṃ gṛṇatsu didhṛtam iṣaṃ gṛṇatsu",
    "GV01rv_hn05u:1539": " didhṛtam ||",
    "GV01rv_hn05u:1540": " RV_5,087.01a pra vo mahe matayo yantu viṣṇave marutvate girijā evayāmarut",
    "GV01rv_hn05u:1541": " RV_5,087.01c pra śardhāya prayajyave sukhādaye tavase bhandadiṣṭaye",
    "GV01rv_hn05u:1542": " dhunivratāya śavase ||",
    "GV01rv_hn05u:1543": " RV_5,087.02a pra ye jātā mahinā ye ca nu svayam pra vidmanā bruvata evayāmarut |",
    "GV01rv_hn05u:1544": " RV_5,087.02c kratvā tad vo maruto nādhṛṣe śavo dānā mahnā tad eṣām adhṛṣṭāso nādrayaḥ ||",
    "GV01rv_hn05u:1545": " RV_5,087.03a pra ye divo bṛhataḥ śṛṇvire girā suśukvānaḥ subhva evayāmarut",
    "GV01rv_hn05u:1546": " RV_5,087.03c na yeṣām irī sadhastha īṣṭa āṃ agnayo na svavidyutaḥ pra syandrāso dhunīnām ||",
    "GV01rv_hn05u:1547": " RV_5,087.04a sa cakrame mahato nir urukramaḥ samānasmāt sadasa evayāmarut |",
    "GV01rv_hn05u:1548": " RV_5,087.04c yadāyukta tmanā svād adhi ṣṇubhir viṣpardhaso vimahaso jigāti śevṛdho nṛbhiḥ",
    "GV01rv_hn05u:1549": " RV_5,087.05a svano na vo 'mavān rejayad vṛṣā tveṣo yayis taviṣa evayāmarut",
    "GV01rv_hn05u:1550": " RV_5,087.05c yenā sahanta ṛñjata svarociṣa sthāraśmāno hiraṇyayāḥ",
    "GV01rv_hn05u:1551": " svāyudhāsa iṣmiṇaḥ ||",
    "GV01rv_hn05u:1552": " RV_5,087.06a apāro vo mahimā vṛddhaśavasas tveṣaṃ śavo 'vatv evayāmarut |",
    "GV01rv_hn05u:1553": " RV_5,087.06c sthātāro hi prasitau saṃdṛśi sthana te na uruṣyatā nidaḥ",
    "GV01rv_hn05u:1554": " śuśukvāṃso nāgnayaḥ ||",
    "GV01rv_hn05u:1555": " RV_5,087.07a te rudrāsaḥ sumakhā agnayo yathā tuvidyumnā avantv evayāmarut |",
    "GV01rv_hn05u:1556": " RV_5,087.07c dīrgham pṛthu paprathe sadma pārthivaṃ yeṣām ajmeṣv ā mahaḥ",
    "GV01rv_hn05u:1557": " śardhāṃsy adbhutainasām ||",
    "GV01rv_hn05u:1558": " RV_5,087.08a adveṣo no maruto gātum etana śrotā havaṃ jaritur evayāmarut |",
    "GV01rv_hn05u:1559": " RV_5,087.08c viṣṇor mahaḥ samanyavo yuyotana smad rathyo na daṃsanāpa dveṣāṃsi sanutaḥ",
    "GV01rv_hn05u:1560": " RV_5,087.09a gantā no yajñaṃ yajñiyāḥ suśami śrotā havam arakṣa evayāmarut",
    "GV01rv_hn05u:1561": " RV_5,087.09c jyeṣṭhāso na parvatāso vyomani yūyaṃ tasya pracetasaḥ syāta durdhartavo nidaḥ"
}