{
  "S02ratnakeu:0": "folios 1-4 are missing",
  "S02ratnakeu:1": "I.",
  "S02ratnakeu:2": "pāpikāṃ dṛṣṭiṃ grāhayeyaṃ //",
  "S02ratnakeu:3": "atha tena kṣaṇena māraḥ pāpīmāñ chīghram eva svabhavanād antarhāyāyuṣmato 'śvajito veṣaliṃgeryāpathena tayoḥ satpuruṣayoḥ purato 'ntarmārge sthitvaivam āha //",
  "S02ratnakeu:4": "uktaṃ pūrvam idaṃ mayā hi vitathaṃ hetūpamaṃ kāraṇaṃ",
  "S02ratnakeu:5": "yuvayor eva manaḥpracāraniyamaṃ vijñāyatuṃ kiṃ yuvāṃ /",
  "S02ratnakeu:6": "sarvaṃ caitad apārthakaṃ hi kathitaṃ nāsty atra hetuḥ punaḥ",
  "S02ratnakeu:7": "kṛṣṇasyāsya śubhasya karmaṇa iha prāptiḥ phalaṃ vā kutaḥ // RKP_1.9",
  "S02ratnakeu:8": "[Kurumiya_2]",
  "S02ratnakeu:9": "kṣipraṃ kāmaguṇeṣv atīva carataṃ krīḍāṃ yuvāṃ vindataṃ",
  "S02ratnakeu:10": "mṛtyur nāsti na janma nārtijarase lokaḥ paro nāsti vā /",
  "S02ratnakeu:11": "puṇyāpuṇyaphalaṃ ca karmajanitaṃ nāsty atra hetukriyā",
  "S02ratnakeu:12": "lābhāye vadatīha śākyatanayo mā śraddhayā gacchathaḥ // RKP_1.10",
  "S02ratnakeu:13": "athopatiṣyakaulitayor etad abhūt / māro vatāyaṃ pāpīmān upasaṃkrānta āvayoḥ",
  "S02ratnakeu:14": "pravrajyāvicchandanārthaṃ /",
  "S02ratnakeu:15": "athopatiṣyaḥ parāṅmukhaḥ svapariṣadam āhūyaivam āha /",
  "S02ratnakeu:16": "śruṇata yūyaṃ māṇavakāḥ smarata saṃsāradoṣān /",
  "S02ratnakeu:17": "jarayā pīḍito loko mṛtyunā parivāritaḥ /",
  "S02ratnakeu:18": "ubhayos tatprahāṇāya pravrajyāṃ sādhu gṛhṇatha // RKP_1.11",
  "S02ratnakeu:19": "atha kaulito māraṃ provāca //",
  "S02ratnakeu:20": "ājñātaḥ pravaraḥ satāṃ matidharo dharmas triduḥkhāntakṛt",
  "S02ratnakeu:21": "kaścin nāsti yadāvayor matim imāṃ vyuccālayet sarvathā /",
  "S02ratnakeu:22": "tṛṣṇāyāḥ praśamāya dhīramanasāv āvāṃ sadā vyutthitau",
  "S02ratnakeu:23": "mā siṃhākṛtinā sṛgālavacanair āvāṃ mater bhrāmaya // RKP_1.12",
  "S02ratnakeu:24": "yāś ca devatā dṛṣṭasatyās tā gaganasthitās tābhyāṃ satpuruṣābhyāṃ sādhukāraṃ [Kurumiya_3] pradaduḥ /",
  "S02ratnakeu:25": "sādhu sādhu satpuruṣau sarvalokaviśiṣṭa eṣa mārgo yad uta pravrajyāniṣkramaḥ /",
  "S02ratnakeu:26": "sarvaduḥkhopaśānta eṣa mārgaḥ /",
  "S02ratnakeu:27": "sarvatathāgatagocarāvatāra eṣa mārgaḥ /",
  "S02ratnakeu:28": "sarvabuddhair bhagavadbhir varṇitaḥ praśasta eṣa mārgo yad uta pravrajyāniṣkrama iti /",
  "S02ratnakeu:29": "atha khalu māraḥ pāpīmān duḥkhito durmanā vipratisārī tatraivāntardhānaṃ jagamā //",
  "S02ratnakeu:30": "atha khalūpatiṣyakaulitau parivrājakau svapariṣadam avalokayaivaivam ūcatuḥ /",
  "S02ratnakeu:31": "yat khalu māṇavakā yūyaṃ jānīdhvam āvāṃ jarāmaraṇasāgarapāraṃgamāya tathāgatam uddiśya pravrajyāṃ saṃprasthitau /",
  "S02ratnakeu:32": "yaḥ punar yuṣmākaṃ necchati bhagavataḥ śāsane pravrajitum ihaiva nivartatāṃ /",
  "S02ratnakeu:33": "sarvāṇi ca tāni paṃcamāṇavakānāṃ śatāny evam āhuḥ /",
  "S02ratnakeu:34": "yat kiṃcid vayaṃ jānīmas tat sarvaṃ yuvayor anubhāvena /",
  "S02ratnakeu:35": "nūnaṃ yuvām udārasthāne pravrajitau /",
  "S02ratnakeu:36": "yam uddiśya pravrajitau yuvāṃ tam uddiśya vayam api pravrajiṣyāmaḥ //",
  "S02ratnakeu:37_0": "athopatiṣyakaulitau parivrājakau paṃcaśataparivārau bhagavaṃtam uddiśya pravrajyāṃ",
  "S02ratnakeu:37_1": "saṃprasthitau viditvātha māraḥ pāpīmān bahirājagṛhasya mahānagarasya mahāprapātam",
  "S02ratnakeu:37_2": "abhinirmitavān yojanaśatam adhastād [Kurumiya_4] yathā tau na śakṣyataḥ śravaṇasya",
  "S02ratnakeu:37_3": "gautamasyāntikam upasaṃkramitum iti /",
  "S02ratnakeu:38": "bhagavāṃś ca punaḥ tādṛśam ṛddhyabhisaṃskāram abhisaṃścakāra yathā tāv upatiṣyakaulitau parivrājakau taṃ mahāprapātaṃ na dadṛśatuḥ /",
  "S02ratnakeu:39": "ṛjunā mārgeṇa gacchataḥ /",
  "S02ratnakeu:40": "punar api māraḥ pāpīmāṃs tayoḥ purataḥ parvatam abhinirmimīte dṛ ..... suṣiraṃ yojanasahasram uccatvena sahasraṃ ca siṃhānām abhinirmimīte caṇḍānāṃ duṣṭānāṃ ghorāṇāṃ /",
  "S02ratnakeu:41": "tau ca satpuruṣau bhagavatas tejasārddhyanubhāvena ca taṃ parvatam api na dadṛśatuḥ na ca siṃhān na ca siṃhanādañ chuśruvatuḥ /",
  "S02ratnakeu:42": "ṛjunā ca mārgeṇa yena bhagavāṃs tenopasaṃkrāmatuḥ /",
  "S02ratnakeu:43": "bhagavāṃś cānekaśatasahasrayā pariṣadā parivṛtaḥ puraskṛto dharmaṃ deśayati sma //",
  "S02ratnakeu:44": "atha khalu bhagavān bhikṣūn āmantrayate sma /",
  "S02ratnakeu:45": "paśyata yūyaṃ bhikṣavaḥ etau dvau satpuruṣau gaṇapramukhau gaṇaparivārau /",
  "S02ratnakeu:46": "āhuḥ /",
  "S02ratnakeu:47": "paśyāmo vayaṃ bhagavan //",
  "S02ratnakeu:48": "bhagavān āha /",
  "S02ratnakeu:49": "etau dvau satpuruṣau saparivārau mamāntike pravrajitvā eko mama sarvaśrāvakāṇāṃ prajñāvatām agro [Kurumiya_5] bhaviṣyati dvitīyo ṛddhimatām //",
  "S02ratnakeu:50": "athānyataro bhikṣus tasyāṃ velāyām imā gāthā abhāṣata //",
  "S02ratnakeu:51": "etau ca vijñapuruṣau parivāravantau yau vyākṛtau hitakareṇa narottamena /",
  "S02ratnakeu:52": "samanvitāv ṛddhidhiyā viśāradāv upemy ahaṃ gauravajāta etau // RKP_1.13",
  "S02ratnakeu:53": "atha khalu sa bhikṣur utthāyāsanād bahubhir bhikṣubhiḥ sārdhaṃ bahubhiś ca gṛhasthapravrajitair abhyudgamya tau satpuruṣau paryupāsate sma /",
  "S02ratnakeu:54": "atha tau satpuruṣau yena bhagavāṃs tenopajagmatuḥ /",
  "S02ratnakeu:55": "upetya bhagavataḥ pādau śirasābhivandya tṛpradakṣiṇaṃ kṛtvā bhagavataḥ purataḥ sthitvā bhagavaṃtam etad ūcuḥ /",
  "S02ratnakeu:56": "labhevahy āvāṃ vā bhagavato 'ntike pravrajyopasaṃpadbhikṣubhāvam /",
  "S02ratnakeu:57": "careyam āvāṃ bhagavato 'ntike brahmacaryaṃ //",
  "S02ratnakeu:58": "bhagavān āha /",
  "S02ratnakeu:59": "kiṃnāma yuvāṃ kulaputrau /",
  "S02ratnakeu:60": "upatiṣya āha /",
  "S02ratnakeu:61": "tiṣyasya brāhmaṇasyāhaṃ putra upatiṣyo nāma /",
  "S02ratnakeu:62": "mātā me śārikā nāma /",
  "S02ratnakeu:63": "tato me janma /",
  "S02ratnakeu:64": "tena me śāriputra iti nāmadheyaṃ kṛtaṃ /",
  "S02ratnakeu:65": "abhyanujñāto 'haṃ [Kurumiya_6] pūrvaṃ mātāpitṛbhyāṃ pravrajyāyai //",
  "S02ratnakeu:66": "kolita āha /",
  "S02ratnakeu:67": "pitā me kauṇḍiṇyo nāma /",
  "S02ratnakeu:68": "tena me kaulito nāma /",
  "S02ratnakeu:69": "mātā me mudgalā nāma /",
  "S02ratnakeu:70": "tena me maudgalyāyana iti sāmānyaṃ nāmadheyaṃ kṛtaṃ /",
  "S02ratnakeu:71": "kaścin me jano kaulita-m-iti saṃjānāti /",
  "S02ratnakeu:72": "kaścin maudgalyāyana iti //",
  "S02ratnakeu:73": "abhyanujñāto 'haṃ pūrvaṃ mātāpitṛbhyāṃ pravrajyāyai //",
  "S02ratnakeu:74": "bhagavān āha /",
  "S02ratnakeu:75": "caratāṃ śāriputramaudgalyāyanau saparivārau mamāntike brahmacaryam iti /",
  "S02ratnakeu:76": "saiva tayoḥ pravrajyā upasaṃpad bhikṣubhāvaś ca /",
  "S02ratnakeu:77": "acirapravrajitau ca śāriputramaudgalyāyanau saparivārau //",
  "S02ratnakeu:78": "atha māraḥ pāpīmān maheśvararūpeṇa bhagavataḥ purataḥ sthitvaivam āha //",
  "S02ratnakeu:79": "ye śāstrārthaparicariyāsu nipuṇā vidyāsu pāraṃgatāḥ",
  "S02ratnakeu:80": "te sarve praṇamaṃti matsucaraṇau teṣām ahaṃ nāyakaḥ /",
  "S02ratnakeu:81": "kṣipraṃ maccharaṇaṃ saśiṣyapariṣaṃ gacchādya bho gautama",
  "S02ratnakeu:82": "sphītaṃ nirvṛti + + + + + taṃ vakṣyāmi mārgaṃ tava // RKP_1.14",
  "S02ratnakeu:83": "bhagavān āha /",
  "S02ratnakeu:84": "[Kurumiya_7]",
  "S02ratnakeu:85": "tvanmārgo jagato 'sya durgativaho duḥkhārṇavaprāpako",
  "S02ratnakeu:86": "mārgo me sa carācarasya jagato duḥkhārṇavocchoṣakaḥ /",
  "S02ratnakeu:87": "kiṃ bhūyo lapasi pragalbhamukharo dhṛṣṭaṃ sṛgālasvaraḥ",
  "S02ratnakeu:88": "vyābhagno 'si na mārakarma iha me śakto 'si kartuṃ punaḥ // RKP_1.15",
  "S02ratnakeu:89": "atha māraḥ pāpīmān maheśvararūpam aṃtardhāya brahmaveṣeṇa punar bhagavataḥ purataḥ sthitvaivam āha //",
  "S02ratnakeu:90": "karmakleśabhavāṃkurapramathanaṃ yat te kṛtaṃ prajñayā",
  "S02ratnakeu:91": "duḥkhāny utsahasīha kiṃ punar itas sattvārtham evaṃ mune /",
  "S02ratnakeu:92": "nāsty asmiṃ jagati prabho kvacid api tvatpātrabhūto janaḥ",
  "S02ratnakeu:93": "kasmāt tvaṃ vigatāmayo na tvaritaṃ nirvāsi kālo hy ayam // RKP_1.16",
  "S02ratnakeu:94": "bhagavān āha /",
  "S02ratnakeu:95": "gaṃgāvālukasannibhān asadṛśān sattvān prapaśyāmy ahaṃ",
  "S02ratnakeu:96": "ye me vainayikāḥ sthitāḥ karuṇayā te saṃpramokṣyā mayā /",
  "S02ratnakeu:97": "[Kurumiya_8]",
  "S02ratnakeu:98": "madhyotkṛṣṭajaghanyatām upagato nirmokṣya niṣṭhā jagat",
  "S02ratnakeu:99": "nirvāsyāmi tato nimantrayasi māṃ śāṭhyena kiṃ durmate // RKP_1.17",
  "S02ratnakeu:100": "atha punar api māraḥ pāpīmān duḥkhito durmanā vipratisārī tatraivāntardhāya svabhavanaṃ gatvā śokāgāraṃ praviśya niṣaṇṇaḥ /",
  "S02ratnakeu:101": "tatkṣaṇam eva ca sarvamārabhavananivāsinaś ca sattvāḥ parasparaṃ pṛcchaṃti sma /",
  "S02ratnakeu:102": "ko hetur yad ayam asmākaṃ mahārājaḥ śokāgāraṃ praviśya niṣaṇṇo na ca kaścij jānīte //",
  "S02ratnakeu:103_0": "atha paṃca mārakanyāśatāni paramaprītikarāṇi puṣpamālyavilepanāni gṛhītvā paramamanojñair",
  "S02ratnakeu:103_1": "vastrābharaṇair ātmānam alaṃkṛtya paramamanojñaharṣakarāṇi divyāni tūryāṇi pravādayaṃtyaḥ",
  "S02ratnakeu:103_2": "paramamanojñasvareṇa nṛtyaṃtyo gāyaṃtyo vādayaṃtyo mahatā divyena paṃcāṃgikena tūryeṇa",
  "S02ratnakeu:103_3": "ratikrīḍāyuktena mārasya pāpīmataḥ purataḥ sthitāḥ /",
  "S02ratnakeu:104": "sa ca māraḥ pāpīmān bāhūn pragṛhya prakrośitum ārabdhaḥ /",
  "S02ratnakeu:105": "mā śabdaṃ kuruta mā śabdaṃ kuruteti /",
  "S02ratnakeu:106": "evam uktāś ca muhūrtaṃ tā apsarasas tūṣṇīṃ tasthuḥ /",
  "S02ratnakeu:107": "punar api pragāyaṃtyas tūryāṇi parājaghnuḥ /",
  "S02ratnakeu:108_0": "māraś ca pāpīmān punar api bāhudvayam utkṣipya prakrośitum ārabdho yāvat saptakṛtvas",
  "S02ratnakeu:108_1": "tā apsarasas tāṃ ratinibaddhanṛttavā .......... punar māraḥ pāpīmān tathaiva [Kurumiya_9]",
  "S02ratnakeu:108_2": "bāhudvayam unnāmyotkrośaṃ cakāra /",
  "S02ratnakeu:109": "mā śabdaṃ kṛdhvaṃ mā śabdaṃ kṛdhvam iti /",
  "S02ratnakeu:110": "evam uktāś ca tā apsarasas tūṣṇīṃ tasthuḥ //",
  "S02ratnakeu:111": "atha khalu vidyudvalgusvarā nāmāpsarā yena māraḥ pāpīmāṃs tenāṃjaliṃ praṇāmyaivam āha /",
  "S02ratnakeu:112": "kiṃ te vibho cyutinimittam ihādya dṛṣṭaṃ",
  "S02ratnakeu:113": "kiṃ vā jagad dhutavahākulam adya jātaṃ /",
  "S02ratnakeu:114": "śatrus tavādhikabalaḥ kim ihāsti kaścit",
  "S02ratnakeu:115": "+ + + + + + samāśrayase saśokaḥ // RKP_1.18",
  "S02ratnakeu:116": "māraḥ prāha //",
  "S02ratnakeu:117": "śatrur mamāsti balavān nigṛhītacetā",
  "S02ratnakeu:118": "māyāsu śikṣitamatir bhuvi śākyaputraḥ /",
  "S02ratnakeu:119": "tatprakṣayo yadi na cāsti kathaṃcid evaṃ",
  "S02ratnakeu:120": "śūnyaṃ kariṣyati mameha sa kāmadhātum // RKP_1.19",
  "S02ratnakeu:121": "sā apsarā provāca /",
  "S02ratnakeu:122": "svāminn upāyabalavīryaparākramaiḥ kaiḥ",
  "S02ratnakeu:123": "kartuṃ kṣayaṃ param aśeṣam ihādya tasya /",
  "S02ratnakeu:124": "[Kurumiya_10]",
  "S02ratnakeu:125": "kaḥ śaknuyāt tribhavabandhanadīrghatīraṃ",
  "S02ratnakeu:126": "tṛṣṇārṇavaṃ kṣapayituṃ valasā + yuktaḥ // RKP_1.20",
  "S02ratnakeu:127": "māraḥ prāha /",
  "S02ratnakeu:128": "dānavratāśayadayāpraṇidhānapāśaḥ",
  "S02ratnakeu:129": "śūnyānimittaparamāstragṛhītacāpaḥ /",
  "S02ratnakeu:130": "niḥśeṣato bhavanivṛttyupadeśakartā",
  "S02ratnakeu:131": "saṃsāraniḥsṛtapathapraśamānukūlaḥ // RKP_1.21",
  "S02ratnakeu:132": "śūnyeṣu grāmanagareṣu vanāntareṣu",
  "S02ratnakeu:133": "girikandareṣv api vasaṃti tasya śiṣyāḥ /",
  "S02ratnakeu:134": "dhyānābhiyuktamanasaḥ praviviktacārā",
  "S02ratnakeu:135": "doṣakṣayāya satataṃ vidhivat prayuktāḥ // RKP_1.22",
  "S02ratnakeu:136": "ṛddhyā balaiḥ karuṇayā ca sahāyavantāv",
  "S02ratnakeu:137": "upatiṣyakaulitav anau muninā vinītau /",
  "S02ratnakeu:138": "trailokyasarvavidhinā suvinītadharmā",
  "S02ratnakeu:139": "śūnyaṃ kariṣyati sa me kila kāmadhātuṃ // RKP_1.23",
  "S02ratnakeu:140": "atha taiḥ paṃcabhir mārakanyāśatair mārasya pāpīmato 'ntikād bhagavato guṇavarṇaṃ śrutvā sarvair ākāravigatavidyun nāma bodhisattvasamādhiḥ pratilabdhā /",
  "S02ratnakeu:141": "atha tāni paṃca mārakanyāśatāni divyāni tūryāṇi tāṃś ca [Kurumiya_11] divyapuṣpagandhamālyavilepanābharaṇavibhūṣaṇālaṃkārān yena bhagavāṃs tenākṣipan bhagavataḥ pūjākarmaṇe /",
  "S02ratnakeu:142": "tāni ca divyāni tūryāṇi te ca yāvad alaṃkārā bhagavata ṛddhyanubhāvena veṇuvane vavarṣuḥ /",
  "S02ratnakeu:143": "tāś ca mārakanyāḥ svayam adrākṣuḥ saparivāraḥ /",
  "S02ratnakeu:144": "dṛṣtvā ca punar api tāḥ prasādapramodyajātā babhūvur yad veṇuvane evaṃrūpaṃ puṣpavarṣaṃ pravṛṣṭam iti //",
  "S02ratnakeu:145": "te ca bhikṣavaḥ saṃśayajātā bhagavantaṃ papracchuḥ /",
  "S02ratnakeu:146": "yad bhagavann anayoḥ śāriputramaudgalyāyanoḥ saparivārayor idam evaṃrūpaṃ mahāścaryādbhutādṛṣṭāśrutapūrvaṃ varṣaṃ pravṛṣṭam /",
  "S02ratnakeu:147": "ko nv atra bhagavan hetuḥ /",
  "S02ratnakeu:148": "kaḥ pratyayaḥ /",
  "S02ratnakeu:149": "bhagavān āha /",
  "S02ratnakeu:150": "nānayoḥ kulaputrayor anubhāvaḥ /",
  "S02ratnakeu:151": "mārasya tu pāpīmataḥ paṃcamātraiḥ paricārikāśatais tato mārabhavanād idam evaṃrūpaṃ mahāpuṣpavarṣaṃ yāvad alaṃkāravarṣam utsṛṣṭaṃ mama pūjākarmaṇe /",
  "S02ratnakeu:152": "acirāt tā atrāgatā mamāntikād vyākaraṇaṃ pratilapsyante 'nuttarāyāṃ samyaksaṃbodhau //",
  "S02ratnakeu:153": "[Kurumiya_12]",
  "S02ratnakeu:154_0": "atha tāni paṃcamātrāṇi mārakanyāśatāni svayam eva bhagavato vākśrutaghoṣavyāhāram",
  "S02ratnakeu:154_1": "abhiśrutya bhūyasya mātrayā ca bhagavato 'ntike prasādajātās tās tena prasādapramodyena",
  "S02ratnakeu:154_2": "bodhicittāsaṃpramoṣaṃ nāma samādhiṃ pratilebhire //",
  "S02ratnakeu:155_0": "atha khalu tā mārakanyās tatra mārabhavane ekāṃsaṃ cīvaraṃ prāvṛtya dakṣiṇaṃ jānumaṇḍalaṃ",
  "S02ratnakeu:155_1": "pṛthivyāṃ pratiṣṭhāpyāṃjaliṃ kṛtvā yasyāṃ diśi bhagavān viharati tāṃ diśaṃ nirīkṣamāṇā evam ūcuḥ //",
  "S02ratnakeu:156": "tṛṣṇāsarinnikhilaśoṣaka sarvalokam",
  "S02ratnakeu:157": "ālokya netravikalaṃ jagad ekacakṣuḥ /",
  "S02ratnakeu:158": "tvaṃ tārako 'dya jagataḥ sanarāmarasya",
  "S02ratnakeu:159": "buddhā vayaṃ katham ihāśu mune bhavema // RKP_1.24",
  "S02ratnakeu:160": "naradevapūjya bhagavan paramārthavādin",
  "S02ratnakeu:161": "strītvaṃ jugupsitam apohya vayaṃ samagrāḥ /",
  "S02ratnakeu:162": "ṛddhyā tavottamamate tvaritaṃ samīpe",
  "S02ratnakeu:163": "gatvā munīndravacanaṃ śruṇuyāma evaṃ // RKP_1.25",
  "S02ratnakeu:164": "nairātmyavādi bhagavan paramārthadarśin",
  "S02ratnakeu:165": "bodhyaṃgaratnadhara nirmalavākpradīpa /",
  "S02ratnakeu:166": "ākramya mārabalam apratima tvam asmān",
  "S02ratnakeu:167": "[Kurumiya_13]",
  "S02ratnakeu:168": "bodhāya śīghram adhunā samaṃ vyākuruṣva // RKP_1.26",
  "S02ratnakeu:169": "atha khalu mārakanyā utthāyāsanād ekakaṇṭhena māraṃ pāpīmantam etad ūcuḥ //",
  "S02ratnakeu:170": "tvaṃ nāma duṣkṛtamate bhagavatsakāśe",
  "S02ratnakeu:171": "duṣṭaḥ kathaṃ śṛyam avāpya calām asārām /",
  "S02ratnakeu:172": "jātyādiduḥkhasamupadrutasarvamūrtiḥ",
  "S02ratnakeu:173": "ghorāṃ daśām upagato 'si madāvaliptaḥ // RKP_1.27",
  "S02ratnakeu:174": "śraddhāṃ jine kuru tathā vyapanīya roṣaṃ",
  "S02ratnakeu:175": "saṃsāradoṣamadapaṃkasamuddhṛtātmā /",
  "S02ratnakeu:176": "eṣa svayaṃ viditasarvajagasvabhāva",
  "S02ratnakeu:177": "āgaccha kāruṇikam āśu gatiṃ prayāmaḥ // RKP_1.28",
  "S02ratnakeu:178": "atha khalu mārasya pāpīmataḥ paramaduṣṭamanasaḥ etad abhūt /",
  "S02ratnakeu:179": "yan nv ahaṃ tādṛśaṃ mārabalaviṣayavegaṃ samanusmareyaṃ yad etāni paṃca paricārikāśatāni paṃcapāśabandhanabaddhām ātmāna saṃpaśyeyur ihaiva nivarteran na punar gantuṃ śaknuyuḥ /",
  "S02ratnakeu:180": "sa ca māras tāni banddhuṃ na śaktaḥ /",
  "S02ratnakeu:181": "tat kutas tathā hi tāni paṃca paricārikāśatāni tathāgatādhiṣṭhānāni //",
  "S02ratnakeu:182": "atha khalu tāḥ paṃcaśataparicārikā mārasya pāpīmato 'ntikāt pracakramuḥ /",
  "S02ratnakeu:183": "[Kurumiya_14] atha māraḥ pāpīmān bhūyasyā mātrayā ruṣṭaḥ /",
  "S02ratnakeu:184": "tasyaitad abhavat /",
  "S02ratnakeu:185_0": "yan nv ahaṃ punar api tādṛśaṃ mārabalaviṣayavegaṃ samanusmareyaṃ yat sarvam idam",
  "S02ratnakeu:185_1": "ākāśavairaṃbhasaṃghātair mahākālameghair mahākālavāyubhiś cāvṛtaṃ yathā tā eva paricārikāḥ",
  "S02ratnakeu:185_2": "sarvā digvidikṣu saṃbhrāntāḥ śramaṇaṃ gautamaṃ na paśyeyuḥ /",
  "S02ratnakeu:186": "punar eva me bhavanam āgaccheyuḥ /",
  "S02ratnakeu:187": "tathāpi buddhādhiṣṭānabalena kiyantam api vāyuṃ na śaknoty utpādayituṃ yo 'ntato bālāgram api kaṃpayet prāg eva bahutaram /",
  "S02ratnakeu:188": "atha māraḥ pāpīmān bhūyasya mātrayā duṣṭaduḥkhito durmanā vipratisārī rudan mahāsvareṇa svaputragaṇapāriṣadyān vikrośan sarvaṃ mārabhavanaṃ śabdena pūrayām āsa /",
  "S02ratnakeu:189": "āgacchatha priyasutā gaṇapāriṣadyā",
  "S02ratnakeu:190": "bhraṣṭā vayaṃ svaviṣayāt svabalāc ca riddheḥ /",
  "S02ratnakeu:191": "jāto 'tra eṣa viṣavṛkṣa ivāntarātmā",
  "S02ratnakeu:192": "māyāśaṭho madhuravāg iha śākyaputraḥ // RKP_1.29",
  "S02ratnakeu:193": "atha tena śabdena sarvās tā mārakanyāḥ māraduhitarāś ca sarve ca māraputrā [Kurumiya_15] gaṇapārṣadyāś ca tvaritamānarūpāḥ śīghram upagamya mārasya pāpīmataḥ puratas tasthuḥ /",
  "S02ratnakeu:194": "tasyāṃ ca pariṣadi jayamatir nāma māraputraḥ /",
  "S02ratnakeu:195": "sa prāṃjalir bhūtvaivam āha /",
  "S02ratnakeu:196": "kiṃ durmanāḥ paramakopaviduṣṭacetā",
  "S02ratnakeu:197": "no kalpadāha iha na cyutir adya te 'smāt /",
  "S02ratnakeu:198": "śatrur na cāsti tava kaścid iha pravṛddho",
  "S02ratnakeu:199": "mohaṃ gato 'si kim ivānyamatir va kasmāt // RKP_1.30",
  "S02ratnakeu:200": "māraḥ prāha /",
  "S02ratnakeu:201": "na tvaṃ paśyasi śākyaputraviṣalañ chāyāniṣaṇṇaṃ drume",
  "S02ratnakeu:202": "yad vākyaṃ vadasīha nāsti balavāñ chatrus tavety agrataḥ /",
  "S02ratnakeu:203": "sarve tena śaṭhena caikabalinā saṃbhrāmitā naikaśo",
  "S02ratnakeu:204": "aṅgāreṇa vayaṃ sutāś ca camavaḥ yadvad vidahyāmahe // RKP_1.31",
  "S02ratnakeu:205": "vidvāṃso bahuśāstrakāvyaracanāvyagrāḥ samagrā drutam /",
  "S02ratnakeu:206": "etaṃ śākyasutaṃ gatā dya śaramaṃ dharmāṅkuśenoddhṛtā",
  "S02ratnakeu:207": "tatv eṣa priyavigrahaḥ śaṭhamatiḥ śatrur mamātyuddhataḥ // RKP_1.32",
  "S02ratnakeu:208": "[Kurumiya_16]",
  "S02ratnakeu:209": "etā vai paricārikāḥ priyatamāḥ protsṛjya māṃ niṣkṛpāḥ",
  "S02ratnakeu:210": "bho bhos taṃ śramaṇaṃ gatā dya śaraṇaṃ kṛtvāpi māṃ sākṣiṇam /",
  "S02ratnakeu:211": "kuryāt kṛtsnam idaṃ bhavatrayam ataḥ śūnyaṃ śaṭho māyayā",
  "S02ratnakeu:212": "bhasmīkurma ihādya yady atibalaṃ nāśu prayatnād vayaṃ // RKP_1.33",
  "S02ratnakeu:213": "atha te sarve māraputrāḥ sagaṇapārṣadyāḥ prāñjalayo bhūtvaivam āhuḥ /",
  "S02ratnakeu:214": "evam astu yad asmākam ṛddhibalaviṣayānubhāvavikurvitaṃ sarvaṃ darśayiṣyāmaḥ /",
  "S02ratnakeu:215": "yadi śakṣyāma etaṃ śākyaputraṃ bhasmīkartum ity evaṃ kuśalam /",
  "S02ratnakeu:216": "yady evaṃ na śakṣyāmas taṃ śaraṇaṃ gamiṣyāmaḥ /",
  "S02ratnakeu:217": "svayam eva tāta pratyakṣo 'si yad vayaṃ mahāsainyaparivṛtāḥ prāg eva ekākinādvitīyenānena śākyaputreṇarddhibalena parājitāḥ kiṃ punar etarhy anekaparivāraparivṛtena /",
  "S02ratnakeu:218": "māraḥ pāpīmān evam āha /",
  "S02ratnakeu:219": "gacchata tāvad bhadramukhāḥ /",
  "S02ratnakeu:220": "yadi śaknutainaṃ śramaṇaṃ gautamaṃ ghātayituṃ punar āgacchata //",
  "S02ratnakeu:221": "atha na śaktās tathāpy āgacchata /",
  "S02ratnakeu:222": "svabhavanaṃ punaḥ paripālayiṣyāmaḥ //",
  "S02ratnakeu:223": "atha māraparṣaddvādaśabiṃbarāṇi tato 'tikramya ita ūrdhvaṃ yāvac [Kurumiya_17] caturāśītiṃ yojanasahasrāṇi spharitvā tādṛśaṃ mārabalariddhivegaṃ darśayām āsuḥ /",
  "S02ratnakeu:224": "sarvacāturdvīpikāyām ākāśaṃ mahākālameghair āpūrayām āsuḥ /",
  "S02ratnakeu:225": "mahākālavāyubhiś colkāpātaiś ca sumeruṃ parvatarājānaṃ pāṇibhiḥ parājaghnuḥ /",
  "S02ratnakeu:226": "sarvaṃ cāturdvīpikāṃ prakampayām āsuḥ /",
  "S02ratnakeu:227": "paramabhairavāṃś ca śabdān samutsasarjuḥ /",
  "S02ratnakeu:228_0": "yato nāgā mahānāgāḥ yato yakṣā mahāyakṣāḥ sarvāvantyā mahāpṛthivyāḥ sagiriśailaparvatāyāḥ",
  "S02ratnakeu:228_1": "sumeroś ca parvatarājñaḥ kaṃpaṃ viditvā sarasāṃ mahāsarasāṃ nadīkunadīmahānadīnāṃ",
  "S02ratnakeu:228_2": "mahāsamudrāṇāṃ ca saṃkṣobhaṃ jñātvā gaganatale tasthuḥ /",
  "S02ratnakeu:229": "sā ca māraparṣat sumerumūrdhani sthitvā yojanapramāṇāṃ vṛṣṭim abhinirmimīyāṃgamagadheṣu samutsasarja /",
  "S02ratnakeu:230": "mahāntaṃ cāsimusalapāṣāṇatomarabhiṇḍipālanārācakṣuraprakṣuramukhakṣurakalpavāsimukhavāsidhārakarālacakravikarālacakradṛḍhakharaparuṣarūkṣavarṣaṃ nirmāyotsasarja //",
  "S02ratnakeu:231": "atha bhagavāṃś tasmin samaye māramaṇḍalavidhvaṃsanaṃ nāma samādhiṃ samāpade /",
  "S02ratnakeu:232": "yat sarvāṃ śilāpraharaṇavṛṣṭiṃ divyotpalapadmakumudapuṇḍarīkamāndāravamahāmāndāravapuṣpavṛṣṭim adhyatiṣṭhat /",
  "S02ratnakeu:233": "[Kurumiya_18] tāṃś ca śabdān nānāvādyān adhyatiṣṭhat /",
  "S02ratnakeu:234_0": "yad uta buddhaśabdaṃ dharmaśabdaṃ saṃghaśabdaṃ pāramitāśabdaṃ abhijñāśabdaṃ avaivartikaśabdaṃ",
  "S02ratnakeu:234_1": "abhiṣekaśabdaṃ caturmāraparājayaśabdaṃ bodhimaṇḍopasaṃkramaṇaśabdaṃ yāvat sopādānanirupādānaśabdān adhyatiṣṭhat //",
  "S02ratnakeu:235": "sarvā rajondhakāravāyavaḥ praśemuḥ /",
  "S02ratnakeu:236": "ye kecid iha cāturdvīpike tṛṇagulmauṣadhivanaspatikṣitiśailaparvatās tān sarvān saptaratnamayān adhyatiṣṭhat //",
  "S02ratnakeu:237": "anavalokyamūrdhno bhagavān yāvad brahmalokaṃ kāyena vaśaṃ vartayām āsa /",
  "S02ratnakeu:238": "ekaikasmāc ca lakṣaṇād bhagavatas tādṛśī prabhā niścacāra yayā prabhayā tṛsāhasramahāsāhasrī lokadhātur udāreṇāvabhāsena sphuṭo 'bhūt /",
  "S02ratnakeu:239_0": "ye cāsyāṃ trisāhasramahāsāhasryāṃ lokadhātau devanāgayakṣagandharvāsuragaruḍakinnaramahoragapretapiśācakumbhāṇḍamanuṣyāmanuṣyā",
  "S02ratnakeu:239_1": "nairayikā vā tairyagyonikā vā yāmalaukikā vā te sarve bhagavaṃtam adrākṣuḥ /",
  "S02ratnakeu:240": "bahūni ca devanāgayakṣamanuṣyāmanuṣyaśatasahasrāṇi gaganasthāḥ puṣpair avakīrya pradakṣiṇaṃ cakruḥ stuvaṃto namaś cakruḥ /",
  "S02ratnakeu:241": "bahūni ca nairayikatairyagyonikayāmalaukikākṣobhyakoṭīśatasahasrāṇi smṛtiṃ pratilebhire /",
  "S02ratnakeu:242": "pūrvāvaropitakuśalamūlam anusmṛtya namo buddhāyeti kṛtvā tebhyo [Kurumiya_19] 'pāyebhyaś cavitvā deveṣūpapannāḥ //",
  "S02ratnakeu:243_0": "tataś ca mārasainyā dvāviṃśatimāraputraśatasahasrāṇi sagaṇapārṣadyāni bhagavata evaṃrūpaṃ",
  "S02ratnakeu:243_1": "prātihāryaṃ dṛṣṭvā bhagavato 'ntike 'tīva prasādaṃ pratilabdhvā yena bhagavāṃs tenopajagmuḥ /",
  "S02ratnakeu:244": "upetya sārdhaṃ taiḥ paṃcabhir mārakanyāśatair bhagavataḥ pādau śirasābhivandyāṃjalīn pragṛhyābhir gāthābhir adhibhāṣaṃte sma //",
  "S02ratnakeu:245": "viśuddhamūrte paramābhirūpa jñānodadhe kāṃcanamerutulya /",
  "S02ratnakeu:246": "vitatya lokaṃ yaśasā vibhāsi tvām eva nāthaṃ śaraṇaṃ vrajāmaḥ // RKP_1.34",
  "S02ratnakeu:247": "praṇaṣṭamārge vinimīlitākṣe ulkāyase tvaṃ jagatīva sūryaḥ /",
  "S02ratnakeu:248": "aparājitaprāṇabhṛd ekabandho tvāṃ sārthavāhaṃ śaraṇaṃ vrajāmaḥ // RKP_1.35",
  "S02ratnakeu:249": "susaṃbhṛtajñānasamṛddhakośa nabhaḥsvabhāvādivimuktacitta /",
  "S02ratnakeu:250": "karuṇāśaya snigdhamanojñavākya sarvārthasiddhaṃ śaraṇaṃ vrajāmaḥ // RKP_1.36",
  "S02ratnakeu:251": "saṃsārakāntāravimokṣaks tvaṃ sāmagrito hetuphalapradarśakaḥ /",
  "S02ratnakeu:252": "[Kurumiya_20]",
  "S02ratnakeu:253": "maitrāvihārī paramavidhijña karuṇāvihārīṃś charaṇam vrajāmaḥ // RKP_1.37",
  "S02ratnakeu:254": "māyāmarīcidagacandrasannibhe bhave 'prasaktāviṣayāśrayeṇa /",
  "S02ratnakeu:255": "ajñānarugnāśaka lokanātha tvāṃ vaidyarājaṃ śaraṇaṃ vrajāmaḥ // RKP_1.38",
  "S02ratnakeu:256": "tvaṃ setubhūtaś caturaughamadhyād uttārakaḥ saptadhanāryavṛttaiḥ /",
  "S02ratnakeu:257": "sanmārgasandarśaka lokabandho kṛpānvitaṃ tvām iha pūjayāmaḥ // RKP_1.39",
  "S02ratnakeu:258": "kṣamyāmahe tvāṃ vayam agrabudddhim āsaṃ praduṣṭās tvayi yad vayaṃ tu /",
  "S02ratnakeu:259": "tam atyayaṃ vīra gṛhāṇa nātha tvam ekabandhur jagati pradhānaḥ // RKP_1.40",
  "S02ratnakeu:260": "vayaṃ samutsṛjya hi mārapakṣam utpādayāmo varabodhicittam",
  "S02ratnakeu:261": "nimaṃtrayāmaḥ kila sarvasattvān [Kurumiya_21] bodhiṃ labhemo vayam uttamātu // RKP_1.41",
  "S02ratnakeu:262": "nidarśayāsmākam udāracaryāṃ yathā vayaṃ pāramitāś carema /",
  "S02ratnakeu:263": "ananyavādaiḥ katibhis tu dharmaiḥ samanvitā bodhim avāpnuvaṃti // RKP_1.42",
  "S02ratnakeu:264": "puṣpāṇi yat te 'bhimukhaṃ kṣipāmaś chatrāṇi tāny eva tu sarvadikṣu /",
  "S02ratnakeu:265": "tiṣṭhaṃtu mūrdhni dvipadottamānāṃ kṣetreṣu sarvartusukhākareṣu // RKP_1.43",
  "S02ratnakeu:266": "atha khalu te sarve māraputrā mārakanyāḥ sagaṇapārṣadyā bhagavantaṃ muktakusumair abhyavākiran /",
  "S02ratnakeu:267": "tāni ca muktakusumāni bhagavata riddhyanubhāvenānekāni koṭīniyutasahasrāṇi gaṃgānadīvālukādhikāni puṣpacchatrāṇi saṃtiṣṭhaṃte sma /",
  "S02ratnakeu:268": "tāni puṣpacchatrāṇi daśasu dikṣu sarvabuddhānāṃ tiṣṭhatāṃ yāpayatāṃ mūrdhasandhāv upary antarīkṣe tasthuḥ /",
  "S02ratnakeu:269": "svayaṃ ca tā mārakanyāḥ sagaṇapārṣadyāḥ adrākṣuḥ /",
  "S02ratnakeu:270_0": "daśasu dikṣu sarvabuddhakṣetreṣv asaṃkhyeyeṣv [Kurumiya_22] aprameyeṣu buddhānāṃ",
  "S02ratnakeu:270_1": "bhagavatāṃ tiṣṭhatāṃ yāpayatāṃ dharmaṃ deśayatāṃ pariṣadā parivṛtānāṃ bhāṣatāṃ tapatāṃ",
  "S02ratnakeu:270_2": "virocatāṃ sanniṣaṇṇānāṃ tāni puṣpacchatrāṇy upary antarīkṣe mūrdhasandhau saṃsthitāni /",
  "S02ratnakeu:271": "te ca buddhā bhagavantaḥ samavarṇāḥ samaliṃgāḥ samarūpāḥ samadarśanāḥ /",
  "S02ratnakeu:272": "kevalaṃ teṣāṃ buddhānāṃ bhagavatāṃ siṃhāsananānātvaṃ pariṣadānānātvaṃ buddhakṣetraguṇavyūhanānātvaṃ dadṛśuḥ /",
  "S02ratnakeu:273": "te ca teṣāṃ buddhānāṃ bhagavatāṃ svaramaṇḍalapādavyāhāram aśrauṣuḥ /",
  "S02ratnakeu:274": "sā ca māraparṣad bhagavato 'nubhāvenaivaṃrūpaṃ prātihāryaṃ dṛṣṭvā paramaprītiprasādajātā bhagavataḥ pādau śirobhir vanditvā purato niṣaṇṇā dharmaśravaṇāya //",
  "S02ratnakeu:275": "atha khalu teṣāṃ māraputrāṇāṃ sagaṇapārṣadyānāṃ daśabiṃbarāṇi pratinivartya mārabhavane evaṃ vṛttāntaṃ mārāya pāpīmate vistareṇāvocann iti /",
  "S02ratnakeu:276": "ekaromakūpam api vayaṃ tasya śravaṇasya gautamasya na śaktā vidhvaṃsayitum iti //",
  "S02ratnakeu:277": "bhūyaś ca viṃśatisahasrāṇi tam eva śaraṇaṃ jagmuḥ tasyaiva cāgrato niṣaṇṇā dharmaśravaṇāya //",
  "S02ratnakeu:278": "atha khalu māraḥ pāpīmān bhūyasyā mātrayā caṇḍībhūto duḥkhito durmanā vipratisāry evam āha //",
  "S02ratnakeu:279": "lakṣmī gatā mama punar na paraiti tāvad yāvat kṛto 'sya na + śākyasutasya nāśaḥ",
  "S02ratnakeu:280": "[Kurumiya_23]",
  "S02ratnakeu:281": "tūṣṇīṃ sthitā vayam ananyamanaḥpratarkāḥ śākyātmajaṃ kathaṃ im'; adya tu ghātayema // RKP_1.44",
  "S02ratnakeu:282": "atha māraḥ pāpīmān durmanaska eva śokāgāre niṣaṇṇaḥ //",
  "S02ratnakeu:283": "mahāyānasūtrād ratnaketumārajihmīkaraṇaparivarto nāma prathamaḥ // //",
  "S02ratnakeu:284": "[Kurumiya_24]",
  "S02ratnakeu:285": "II.",
  "S02ratnakeu:286": "atha tā mārakanyā māraputrāś ca sagaṇapāriṣadyā bhagavantam evam āhuḥ /",
  "S02ratnakeu:287": "arthikā vayaṃ bhagavann anenaivaṃrūpeṇa yānena ca jñānena ca riddhyā kṛpayopāyena pratibhānena ca āścaryaṃ bhagavan yāvad upāyajñānasamanvāgatas tathāgataḥ /",
  "S02ratnakeu:288": "katamair bhagavan dharmaiḥ samanvāgataḥ puruṣapudgalo na ca pāpamitrahastaṃ gacchati /",
  "S02ratnakeu:289": "kṣipraṃ cānuttarāṃ samyaksaṃbodhim abhisaṃbudhyate //",
  "S02ratnakeu:290": "bhagavān āha /",
  "S02ratnakeu:291": "caturbhir dharmaiḥ samanvāgataḥ kulaputrā ihaikatyapuruṣapudgalo na pāpamitrahastaṃ gacchati /",
  "S02ratnakeu:292": "kṣipraṃ cānuttarāṃ samyaksaṃbodhim abhisaṃbudhyate /",
  "S02ratnakeu:293": "katamaiś caturbhiḥ /",
  "S02ratnakeu:294": "iha bhadramukhāḥ kulaputraḥ sarvadharmān na parāmārṣṭi /",
  "S02ratnakeu:295_0": "na ca kvacid dharmam udgṛhṇāti nopādatte nādhitiṣṭhati na kalpayati na vikalpayati",
  "S02ratnakeu:295_1": "yad uta dānapāramitāyāṃ caran na dānaphalaṃ riñcati nodgṛhṇāti nopādatte nādhitiṣṭhati",
  "S02ratnakeu:295_2": "na kalpayati na vikalpayati yāvat prajñāpāramitāyām api caran yāvan na kalpayati na vikalpayati //",
  "S02ratnakeu:296_0": "punar aparaṃ bhadramukhāḥ sa kulaputro na sattvavādī bhavati na jīvavādī na poṣavādī",
  "S02ratnakeu:296_1": "[Kurumiya_25] na pudgalavādī na sattvadhātuṃ manasā parāmārṣṭi yāvan na kalpayati na vikalpayati //",
  "S02ratnakeu:297": "punar aparaṃ bhadramukhāḥ sa kulaputro na rūpaśabdagandharasaspraṣṭavyāni parāmārṣṭi yāvan na kalpayati na vikalpayati //",
  "S02ratnakeu:298_0": "punar aparaṃ bhadramukhāḥ sa kulaputraḥ sarvatryadhvatraidhātukaskandhadhātvāyatanānāṃ",
  "S02ratnakeu:298_1": "hetupratyālaṃbanaphalavipākasamutthānāśrayotpādān na parāmārṣṭi yāvan na kalpayati na vikalpayati //",
  "S02ratnakeu:299": "tat kutaḥ /",
  "S02ratnakeu:300": "sarvajñajñānaṃ sarvacaryādhiṣṭhānaviṣayakalpavikalparahitam anupalambhayogena ca kartavyaṃ //",
  "S02ratnakeu:301_0": "abhāvā bhadramukhāḥ sarvadharmāḥ sarvajñatā ca yāvad aghoṣānimittānakṣarāpraṇihitānutpādānirodhālakṣaṇāsaṃgānupalaṃbhanādarśanā",
  "S02ratnakeu:301_1": "viviktā nirātmā alakṣaṇāpagatākṣaṇavyupaśāntā atamānālokāsthānāviṣayānīśvarāpakṣāpratipakṣā",
  "S02ratnakeu:301_2": "acintyānāhārāmatsarāprapañcārajāvirajaniravayavā niṣkiṃcanākārakāvedakānāśrayāgrāhyāvijñaptikāpratibhāsākṣaṇikā",
  "S02ratnakeu:301_3": "bhadramukhāḥ sarvajñatā gaganasamā śūnyānupalambhayogenānadhiṣṭhānayogenāparāmārśayogenākalpāvikalpayogena",
  "S02ratnakeu:301_4": "[Kurumiya_26] cartavyāḥ //",
  "S02ratnakeu:302": "ebhir bhadramukhāś caturbhir dharmaiḥ samanvāgataḥ puruṣapudgalo na pāpamitrahastaṃ gacchati /",
  "S02ratnakeu:303": "kṣipraṃ cānuttarāṃ samyaksaṃbodhim abhisaṃbudhyate //",
  "S02ratnakeu:304": "yaḥ kaścid bhadramukhāḥ sarvaviṣayasaṃgasamucchrayalakṣaṇādhiṣṭhānavyavacāreṇa sarvajñajñānaṃ paryeṣate sa dvayasakto bhavati /",
  "S02ratnakeu:305": "dvayasaktamanaḥsaṃkalpo visaṃvādayati sarvajñatāḥ /",
  "S02ratnakeu:306": "tatra katamad dvayam /",
  "S02ratnakeu:307": "yat skandhadhātvāyatanāni lakṣaṇavyavacāreṇādhitiṣṭhati parāmārṣṭi dvayam etad visaṃvādayati sarvajñatāḥ /",
  "S02ratnakeu:308": "caryādhiṣṭhānaphalakalpanā dvayam etat /",
  "S02ratnakeu:309": "jātibhavopādānasattvādhiṣṭhānakalpanā dvayam etat /",
  "S02ratnakeu:310": "deśanāprakāśanāprajñāpanavākpatharutavyāhārādhiṣṭhānakalpanā dvayam etat /",
  "S02ratnakeu:311": "ucchedaśāśvatavyavalokanajñānajñeyādhiṣṭhānakalpanā dvayam etat /",
  "S02ratnakeu:312": "sattvajīvapoṣapuruṣapudgalakārakakārāpakasaṃjñādhiṣṭhānakalpanā dvayam etat /",
  "S02ratnakeu:313": "yo 'pi pārāpārohāpohān adhitiṣṭhati kalpayati dvayam etat /",
  "S02ratnakeu:314_0": "yaḥ kaścid bhadramukhāḥ sarvajñajñānaṃ paryeṣate puruṣapudgalaḥ sa tryadhvāhaṃkāramamakārasamudayanirodhavyavacāram",
  "S02ratnakeu:314_1": "adhitiṣṭhati kalpayati vikalpayati parāmārṣṭi tasya dvayam etat sarvajñajñāne //",
  "S02ratnakeu:315_0": "tadyathā kaścit puruṣaḥ [Kurumiya_27] agnyarthiko bhūtalaṃ parāmṛśet pānārthiko 'gniṃ",
  "S02ratnakeu:315_1": "bhojanārthikaḥ pāṣāṇaṃ puṣpārthikaś cīvaraṃ gandhārthiko manuṣyakuṇapaṃ vastrārthiko",
  "S02ratnakeu:315_2": "'śmānaṃ vilepanārthika ākāśaṃ parāmṛśet /",
  "S02ratnakeu:316": "evam eva bhadramukhāḥ yaś caryādhiṣṭhānasaṃgavyavacārasamucchrayadvayādhiṣṭhānena sarvajñajñānaṃ paryeṣate niṣphalas tasya vyāyāmaḥ //",
  "S02ratnakeu:317": "atha khalu tasyām eva pariṣadi dhāraṇamatir nāma bodhisattvaḥ sannipatito 'bhūt sanniṣaṇṇaḥ /",
  "S02ratnakeu:318": "sa yena bhagavāṃs tenāṃjaliṃ praṇāmyaivam āha /",
  "S02ratnakeu:319": "yad anabhilapyaṃ tac chakyam abhisaṃboddhum //",
  "S02ratnakeu:320": "bhagavān āha /",
  "S02ratnakeu:321": "eṣa evābhisaṃbodho yad anabhilapyaṃ jānīte /",
  "S02ratnakeu:322": "tena hi kulaputra tvām eva pravakṣyāmi /",
  "S02ratnakeu:323": "yathā te kṣamaṃ tathā vyākuru /",
  "S02ratnakeu:324": "asti dravyalakṣaṇabhāvo yaḥ sarvajñatānāma labhate /",
  "S02ratnakeu:325": "āha yady astīti vakṣyāmi śāśvato bhaviṣyati /",
  "S02ratnakeu:326": "atha nāstīti vakṣyāmy ucchedo bhaviṣyati /",
  "S02ratnakeu:327": "madhyamā ca pratipan nopalabhyate //",
  "S02ratnakeu:328": "nāsāv asti nāpi nāstīti /",
  "S02ratnakeu:329": "yad eṣv asaṃgānutpādāvyayāpramāṇāsaṃkhyātamānālokeṣu jñānam eṣa evābhisaṃbodhaḥ //",
  "S02ratnakeu:330": "vidyunmatir bodhisattva āha /",
  "S02ratnakeu:331": "yatra bhagavan nāgatir na gatir ity evaṃ jñānāvatārakauśalam eṣa evābhisaṃbodhaḥ //",
  "S02ratnakeu:332": "vairocano bodhisattva āha /",
  "S02ratnakeu:333_0": "yatra bhagavan na prāptilakṣaṇaṃ nāprāptilakṣaṇaṃ nābhisamayo na sākṣātkṛyā na śamo",
  "S02ratnakeu:333_1": "na praśamo na tryadhvaṃ na [Kurumiya_28] triyānaṃ na praṇidhisāmīcīmanyanā eṣa evābhisaṃbodhaḥ //",
  "S02ratnakeu:334": "dhāraṇamatir bodhisattva āha /",
  "S02ratnakeu:335_0": "yo bhagavan na traidhātukaṃ na trīṇi saṃyojanāni na traividyatāṃ na tṛyānatāṃ na",
  "S02ratnakeu:335_1": "skandhadhātvāyatanāni na kalpayati na vikalpayati na hāniṃ na vṛddhiṃ na sāmīcīkaroty",
  "S02ratnakeu:335_2": "eṣa evābhisaṃbodhaḥ //",
  "S02ratnakeu:336": "vajramatir bodhisattva āha /",
  "S02ratnakeu:337": "yaḥ pṛthagjanadharmān āryadharmāñ chaikṣadharmān aśaikṣadharmāñ ca śrāvakadharmāñ ca pratyekabuddhadharmān na kalpayati na vikalpayati na sāmīcīkaroty eṣa evābhisaṃbodhaḥ //",
  "S02ratnakeu:338": "dṛḍhamatir bodhisattva āha / yo vivekanayena tathatāṃ vyavacārayati eṣa evābhisaṃbodhaḥ //",
  "S02ratnakeu:339": "ratnapāṇir bodhisattva āha /",
  "S02ratnakeu:340": "yo 'nutpādalakṣanaṃ sarvadharmāṇāṃ ca prāptaye cābhisamayāya na kalpayaty eṣa evābhisaṃbodhaḥ //",
  "S02ratnakeu:341": "acintyamatir bodhisattva āha /",
  "S02ratnakeu:342": "yas traidhātukavyavacāraḥ cittam eva citte praveśayaty ubhe citte cittena vyavacārya nopalabhate eṣa evābhisaṃbodhaḥ //",
  "S02ratnakeu:343": "arivijayo bodhisattva āha /",
  "S02ratnakeu:344": "yaḥ sarvadharmeṣu na sajyate nānunīyate [Kurumiya_29] nopekṣate na pratihanyate na spṛhayate na muhyate na gṛhṇāti na mucyaty eṣa evābhisaṃbodhaḥ //",
  "S02ratnakeu:345": "padmagarbho bodhisattva āha /",
  "S02ratnakeu:346": "yaḥ puṇyapāpayor na sajjate gaṃbhīrakṣāṃtinayāvatāreṇāhaṃkāramamakārān na kalpayaty eṣa evābhisaṃbodhaḥ //",
  "S02ratnakeu:347": "candraprabhaḥ kumārabhūta āha /",
  "S02ratnakeu:348": "yo dagacandrasamān sarvadharmān na prajānīte na ca dharmāṇāṃ svabhāvam ācayaṃ cāpacayaṃ vā paśyaty eṣa evābhisaṃbodhaḥ //",
  "S02ratnakeu:349": "khagamatiḥ kumārabhūta āha /",
  "S02ratnakeu:350": "yasya sarvatamālokotpādavyayotkarṣāpacayaś cittacaitasikeṣu na pravartaṃta eṣa evābhisaṃbodhaḥ //",
  "S02ratnakeu:351": "maitreyo bodhisattva āha / ..... eṣa evābhisaṃbodhaḥ //",
  "S02ratnakeu:352": "akṣayamatir bodhisattva āha /",
  "S02ratnakeu:353": "yas trimaṇḍalapariśuddhyā pāramitāsv abhyāsaṃ karoty anupalaṃbhayogena na rajyate na virajyata eṣa evābhisaṃbodhaḥ //",
  "S02ratnakeu:354": "maṃjuśrīḥ kumārabhūta āha /",
  "S02ratnakeu:355": "yo bhagavan sarvadharmeṣu na rajyate na virajyate gaṃbhīradharmanayaṃ ca prajānāti /",
  "S02ratnakeu:356_0": "yac ca prajānāti tan nāyūhati na niryūhati nākarṣati na vikarṣati na ca kasyacid",
  "S02ratnakeu:356_1": "dharmasyopacayaṃ [Kurumiya_30] vāpacayaṃ vā vidyāṃ vā vimuktiṃ votpādayati vyayaṃ",
  "S02ratnakeu:356_2": "vā hāniṃ vā vṛddhiṃ vā vastuṣu na saṃkliṣyate 'vikalpanataḥ eṣa evābhisaṃbodhaḥ //",
  "S02ratnakeu:357": "anenaikanayena sarvajñajñānābhisaṃbodhaḥ //",
  "S02ratnakeu:358": "atha kautūhaliko bodhisattva āha /",
  "S02ratnakeu:359": "kiṃ maṃjuśrīr āyogaprayogena prayojanaṃ yad anenaikanayatathathāpraveśenaivaṃ gaṃbhīraśūnyatābhāvanānayena sarvajñañānaparijñānaṃ //",
  "S02ratnakeu:360": "maṃjuśrīr āha /",
  "S02ratnakeu:361": "viṣamadṛṣṭirahitaḥ samyagdṛṣṭyasamāropaḥ /",
  "S02ratnakeu:362": "aśāṭhyarijukatāsamāropaḥ /",
  "S02ratnakeu:363": "pāparahito gurugauravāsamāropaḥ /",
  "S02ratnakeu:364": "suvacanāsamāropaḥ /",
  "S02ratnakeu:365": "samyagājīvāsamāropaḥ /",
  "S02ratnakeu:366": "sarvasaṃyojanarahitāsamāropaḥ /",
  "S02ratnakeu:367": "samākrośasarvasattvakṛpāsamāropaḥ /",
  "S02ratnakeu:368": "tṛsaṃvarāsamāropaḥ /",
  "S02ratnakeu:369": "avisaṃvādanakuśaladharmāsamāropaḥ /",
  "S02ratnakeu:370": "avyupaśāntāsamāropaḥ /",
  "S02ratnakeu:371": "saddharmārakṣāsamāropaḥ /",
  "S02ratnakeu:372": "sarvasattvāparityāgāsamāropaḥ /",
  "S02ratnakeu:373": "sarvavastuparityāgāsamāropaḥ /",
  "S02ratnakeu:374": "durbalasattvabalapratiṣṭhāpanāsamāropaḥ /",
  "S02ratnakeu:375": "bhītaśaraṇābhayāsamāropaḥ /",
  "S02ratnakeu:376": "kumārgasaṃprasthitānāṃ pratipattiniyojanāsamāropaḥ /",
  "S02ratnakeu:377": "kṣāntisauratyāsamāropaḥ /",
  "S02ratnakeu:378": "sarvagrāhasaṃgalakṣaṇāsamāropaḥ /",
  "S02ratnakeu:379": "sarvarajastamaskandhavarjanāsamāropaḥ /",
  "S02ratnakeu:380": "[Kurumiya_31] sarvapariṇāmanāphalavipākavarjanāsamāropaḥ /",
  "S02ratnakeu:381": "ime kulaputra viṃśatiḥ prayogāḥ sarvajñajñānasya /",
  "S02ratnakeu:382": "sarvākṣararutaghoṣavāgvyāhārapadaprabhedatathatājñānapraveśena sarvajñajñānasya prayogāḥ /",
  "S02ratnakeu:383_0": "sarvatathāgatavacanānyatīrthikavacanatathatāpraveśena sarvacaryātathatāpraveśena",
  "S02ratnakeu:383_1": "sarvapuṇyaprajñāpāramitāprayogatatathatāpraveśena sarvopādānotpādavyayatathatāpraveśena",
  "S02ratnakeu:383_2": "sarvatṛvimokṣāśrayahetukarmadharmatathatāpraveśena ca jñātvā sarvajñajñānasya prayogāvabodho bhavati //",
  "S02ratnakeu:384": "kautūhaliko bodhisattva āha /",
  "S02ratnakeu:385": "evam etan maṃjuśrīr yadā imaṃ gaṃbhīraṃ dharmanayam avabudhyate tadā na kaṃcid dharmaṃ samanupaśyati yo dharmo deśyeta yasmai deśyeta yair vārthapadavyaṃjanair deśyeta prakāśyeta /",
  "S02ratnakeu:386": "yaṃ vā punaḥ prajahyād yaṃ vā bhāvayed yaṃ vā parijānīyāt /",
  "S02ratnakeu:387": "sarvadharmānabhilāpyayogena tathatāṃ praviśati yaḥ sarvajñajñānam avabudhyate //",
  "S02ratnakeu:388": "bhagavān āha /",
  "S02ratnakeu:389": "sādhu sādhu kulaputra subhāṣitas te 'yam ekanayena sarvajñajñānapratilābhaḥ /",
  "S02ratnakeu:390": "tat kutaḥ sarvadharmā hy asamāropāḥ anutpādāvināśakoṭīkāḥ /",
  "S02ratnakeu:391": "avidyānirvāṇānutpādabhūtakoṭīkā ākāśanirvāṇakoṭīkāḥ /",
  "S02ratnakeu:392": "anabhilāpyakoṭīkāḥ sarvadharmāḥ /",
  "S02ratnakeu:393": "evaṃ sarvasattvāḥ /",
  "S02ratnakeu:394": "[Kurumiya_32] sarvadharmanidravyakoṭīkāḥ sarvasaṃgavastutaḥ parikīrtitāḥ /",
  "S02ratnakeu:395": "sarvatryadhvatraidhātukaskandhaniṣkiṃcanakoṭīkāḥ /",
  "S02ratnakeu:396": "tṛsaṃskāraśūnyatākoṭīkāḥ /",
  "S02ratnakeu:397": "dharmaskandhavipākaskandhāpacayopacayaskandhanidravyakoṭīkāḥ /",
  "S02ratnakeu:398": "śūnyatābhūtakoṭyanabhilāpyārthasarvadharmasamanvāgato bodhisattvo mahāsattvaḥ sarvajñajñānam avatarati //",
  "S02ratnakeu:399": "asmin khalu punaḥ sarvajñajñānapratilābhavyākaraṇe bhāṣyamāṇe viṃśatibhir mārakanyāmāraputragaṇapārṣadyasahasrair anutpattikeṣu dharmeṣu kṣāntiḥ pratilābdhā /",
  "S02ratnakeu:400": "audārikaṃ ca kāyaṃ vijahya manamayaṃ kāyaṃ pratilebhire /",
  "S02ratnakeu:401": "apareṣām apy aṣṭāviṃśatīnām anutpattikadharmakṣāntipratilābho 'bhūt /",
  "S02ratnakeu:402": "dvinavatīnāṃ ca devamanuṣyabiṃbarāṇāṃ vicitravicitrāṇāṃ ca bodhisattvakṣāntisamādhidhāraṇīnāṃ pratilābho 'bhūt //",
  "S02ratnakeu:403": "atha tāni viṃśatisahasrāṇy anutpattikadharmakṣāṃtipratilabdhānāṃ bodhisattvānāṃ mahāsattvānāṃ bhagavantaṃ divyaiḥ puṣpair abhyavakiraṃty abhiprakiraṃti sma /",
  "S02ratnakeu:404": "bhagavataś ca pādau śirobhir abhivandyaivam āhuḥ /",
  "S02ratnakeu:405": "paśya bhagavann akalyāṇamitrasaṃsargavaśena sattvānāṃ sarvapuṇyopacayakuśalamūlāny [Kurumiya_33] amanasikārāṇi bhavanti /",
  "S02ratnakeu:406": "bhagavān āha /",
  "S02ratnakeu:407": "karmapratyaya eṣa draṣṭavyaḥ /",
  "S02ratnakeu:408": "kautūhalaprāptānāṃ ca sattvānāṃ bhagavān saṃśayachittyartham imaṃ pūrvayogam udājahāra // //",
  "S02ratnakeu:409_0": "bhūtapūrvaṃ kulaputrātite 'dhvany aparimāṇeṣu mahākalpeṣv atikrānteṣv asyām eva cāturdvīpikāyāṃ",
  "S02ratnakeu:409_1": "lokadhātau yadāsīt tena kālena tena samayena dyutindhare mahākalpe vartamāne aṣṭāṣaṣṭivarṣasahasrāyuṣkāyāṃ",
  "S02ratnakeu:409_2": "prajāyāṃ tena ca kālena tena samayena jyotiḥsomyagandhāvabhāsaśrīr nāma tathāgato",
  "S02ratnakeu:409_3": "'bhūt vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devānāṃ",
  "S02ratnakeu:409_4": "ca manuṣyāṇāṃ buddho bhagavān /",
  "S02ratnakeu:410": "kliṣṭe paṃcakaṣāye loke vartamāne catasṛṇāṃ parṣadāṃ triyānapratisaṃyuktaṃ dharmaṃ deśayati sma /",
  "S02ratnakeu:411": "[Kurumiya_34]",
  "S02ratnakeu:412": "tena khalu punaḥ samayena rājābhūd utpalavaktro nāma caturdvīpeśvaraḥ cakravartī /",
  "S02ratnakeu:413_0": "atha rājā utpalavaktro 'pareṇa kālasamayena sāntaḥpuraparivāraḥ sabalakāyo yena jyotiḥsomyagandhāvabhāsaśrīs",
  "S02ratnakeu:413_1": "tathāgatas tenopasaṃkrāmad upasaṃkramya tasya bhagavataḥ pādau śirasābhivandya bhagavantaṃ",
  "S02ratnakeu:413_2": "nānāpuṣpair abhyavakiraṭ /",
  "S02ratnakeu:414": "nānāvādyair nānāgandhair nānādhūpaiś ca pūjāṃ kṛtvā tripradakṣiṇīkṛtvā bhagavataḥ bhikṣusaṃghasya pādau śirasābhivandyābhyāṃ gāthābhyām abhyaṣṭāvit // //",
  "S02ratnakeu:415": "bhujagāmarādibhir atīva guṇaiḥ samabhiṣṭutaḥ pracuradoṣaharaḥ /",
  "S02ratnakeu:416": "dhanasaptakena hitakṛj jagato vada kena sūkṣmamatimān bhavati // RKP_2.1",
  "S02ratnakeu:417": "[Kurumiya_35]",
  "S02ratnakeu:418": "jagatas tamoghna śamadīpakara cyutijanmaruṅmaraṇaśokadama /",
  "S02ratnakeu:419": "jagatas tv apāyapathavārayitā vada kena mucyat'; iha mārapathā // RKP_2.2",
  "S02ratnakeu:420": "atha khalu kulaputra sa jyotiḥsomyagandhāvabhāsaśrīs tathāgato rājānam utpalavaktram etad avocat //",
  "S02ratnakeu:421": "tṛbhiḥ satpuruṣa dharmaiḥ samanvāgato bodhisattvaḥ sūkṣmamatir bhavati /",
  "S02ratnakeu:422": "katamais tribhiḥ /",
  "S02ratnakeu:423": "adhyāśayena sarvasattveṣu karuṇāyate /",
  "S02ratnakeu:424": "sarvasattvānāṃ duḥkhapraśamāyodyukto bhavati mātṛvat /",
  "S02ratnakeu:425": "sarvadharmān nirjīvaniṣpoṣaniṣpudgalān anānākaraṇasamān vyupaparīkṣate /",
  "S02ratnakeu:426": "ebhis tribhir dharmaiḥ samanvāgataḥ satpuruṣa bodhisattvaḥ sūkṣmamatir bhavati /",
  "S02ratnakeu:427": "aparais tribhir mahārāja dharmaiḥ samanvāgataḥ satpuruṣo mārapāśeṣu sa sajjate /",
  "S02ratnakeu:428": "katamais tribhir yad uta sarvasattveṣu [Kurumiya_36] akrodhano bhavati /",
  "S02ratnakeu:429": "anavatāraprekṣī /",
  "S02ratnakeu:430": "sarvasattvasamadakṣiṇīyasaṃjño bhavati /",
  "S02ratnakeu:431": "sarvadharmān ekanayena vyupaparīkṣate /",
  "S02ratnakeu:432": "yadutākāśasamān sarvadharmān niṣpratikārānānātvān ajātānutpannān aniruddhān /",
  "S02ratnakeu:433": "sarvān ākāśavad dravyalakṣaṇavigatān anupalaṃbhayogena pratyavekṣate /",
  "S02ratnakeu:434": "ebhir mahārāja tribhir dharmaiḥ samanvāgataḥ satpuruṣo mārapāśeṣu na sajyate mārapathāc ca nirmucyate //",
  "S02ratnakeu:435_0": "atha rājñaḥ utpalavaktrasyāgramahiṣī surasundarī nāma sā caturāśītibhiḥ strisahasraiḥ",
  "S02ratnakeu:435_1": "parivṛtā puraskṛtā yena jyotiḥsomyagandhāvabhāsaśrīs tathāgatas tenopajagāmopetya",
  "S02ratnakeu:435_2": "taṃ bhagavaṃtaṃ jyotiḥsomyagandhāvabhāsaśriyaṃ tathāgataṃ nānāpuṣpair abhyavakīryābhir",
  "S02ratnakeu:435_3": "gāthābhir adhyabhāṣata //",
  "S02ratnakeu:436": "asadṛśaguṇadhara vitimirakaraṇa cyutihara vada katham ihā yuvati /",
  "S02ratnakeu:437": "bhavat'; iha puruṣo vyapagatakugati laghu vinaya manaḥ pravarahitakara // RKP_2.3",
  "S02ratnakeu:438": "paramagatigata sugata praśamaratikara",
  "S02ratnakeu:439": "[Kurumiya_37]",
  "S02ratnakeu:440": "bhagavan tyajati yuvati tāṃ katham iha puruṣa /",
  "S02ratnakeu:441": "vada laghu suvinaya parahitakara",
  "S02ratnakeu:442": "śāmaya matitimiraṃ mama gaganāt // RKP_2.4",
  "S02ratnakeu:443": "asamasama jagati śramaṇa parama prathitaguṇagaṇasmṛtivinayadhara /",
  "S02ratnakeu:444": "mama yadi pun'; iha bhavati hi naratā laghu vada vitimira sugatipatham amṛtaṃ // RKP_2.5",
  "S02ratnakeu:445": "evam ukte kulaputra sa jyotiḥsomyagandhāvabhāsaśrīs tathāgatas tāṃ surasundarīm agramahiṣīm etad avocat //",
  "S02ratnakeu:446_0": "asti bhagini paryāyo yena mātṛgrāmo mātṛgrāmabhāvaṃ laghv eva parivartayati pūrvākṣiptamātṛgrāmabhāvo",
  "S02ratnakeu:446_1": "laghv aśeṣaṃ kṣīyate na ca bhūyo mātṛgrāmeṣūpapattiṃ pratigṛhṇāti yāvad anuttaraparinirvāṇād",
  "S02ratnakeu:446_2": "anyatra svapraṇidhānāt /",
  "S02ratnakeu:447": "tatra bhagini kataraḥ paryāyo yena paryāyeṇa mātṛgrāmo laghu puruṣo bhavati pūrvākṣiptaṃ ca mātṛgrāmabhāvaṃ laghv aśeṣaṃ kṣapayati /",
  "S02ratnakeu:448": "iha bhaginīyaṃ ratnaketur nāma dhāraṇī mahārthikā mahānuśaṃsā mahāprabhāvā sarvamātṛgrāmabhāvakṣayakarī kāyavākcittaduḥkhavipākadauṣṭhulyaṃ niravaśeṣaṃ kṣapayati /",
  "S02ratnakeu:449": "asyāś ca ratnaketudhāraṇyāḥ sahaśravaṇena mātṛgrāmasya mātṛgrāmabhavo niravaśeṣo gacchati /",
  "S02ratnakeu:450": "strīndriyaṃ antardhāya puruṣendriyaṃ prādurbhavati /",
  "S02ratnakeu:451": "puruṣaś cāpi rūpavān sarvāṃgaparipūrṇo [Kurumiya_38] bhavati /",
  "S02ratnakeu:452": "ṛjuḥ sūkṣmajñānakuśalo bhavati /",
  "S02ratnakeu:453": "kāyavāṅmanaḥsukṛtakarmāntaḥ sucaritacārī sarvaśatrunirjetā bhavati /",
  "S02ratnakeu:454_0": "yaś cāsya dṛṣṭadharmasāṃparāyikaḥ kāyavāṅmanoduḥkhapratisaṃvedanīyo duṣkṛtānāṃ karmaṇāṃ",
  "S02ratnakeu:454_1": "phalavipākaḥ sa parikṣayaṃ gacchati sthāpyānantaryakāriṇaṃ saddharmapratikṣepakam āryāpavādakaṃ ca /",
  "S02ratnakeu:455": "teṣāṃ punas tenaivātmabhāvena parikṣayaṃ gachati /",
  "S02ratnakeu:456_0": "pariśeṣaḥ strībhāvaḥ kāyavāṅmanodauṣṭhulyavaipākikaḥ sumerumātraḥ pārajanmikaḥ strībhāvabījanirvartako",
  "S02ratnakeu:456_1": "duḥkhavipākapratisaṃvedanīyaḥ karmāvaraṇabījaniṣyando niravaśeṣaḥ parikṣayaṃ gacchati /",
  "S02ratnakeu:457": "tat kutaḥ /",
  "S02ratnakeu:458_0": "yathā nāmeyaṃ ratnaketudhāraṇī sarvair atītais tathāgatair arhadbhiḥ samyaksaṃbuddhair",
  "S02ratnakeu:458_1": "bhāṣitā cādhiṣṭhitānyonyam anumoditā stutābhiṣṭutā varṇitā praśastā sattvānām duḥkhavipākakarmaparikṣayāya",
  "S02ratnakeu:458_2": "[Kurumiya_39] kuśalamūlavivṛddhitāyai /",
  "S02ratnakeu:459_0": "ye 'pi kecid etarhi daśasu dikṣu pratyutpannās tathāgatā arhantaḥ samyaksaṃbuddhās",
  "S02ratnakeu:459_1": "tiṣṭhanti yāpayanti svakasvakeṣu buddhakṣetreṣu sarve te buddhā bhagavaṃtaḥ imāṃ",
  "S02ratnakeu:459_2": "ratnaketudhāraṇīṃ bhāṣaṃte yāvat praśaṃsanti sattvānāṃ karmaparikṣayāya kuśalamūlavivṛddhaye /",
  "S02ratnakeu:460_0": "ye 'pi te bhaviṣyaṃty anāgate 'dhvani daśasu dikṣv anyonyeṣu tathāgatā arhantaḥ samyaksaṃbuddhās",
  "S02ratnakeu:460_1": "te 'pīmāṃ ratnaketudhāraṇīṃ bhāṣiṣyaṃti yāvat praśaṃsiṣyaṃti sattvānāṃ duḥkhavipākakarmaparikṣayāya",
  "S02ratnakeu:460_2": "kuśalamūlavivṛddhaye /",
  "S02ratnakeu:461": "aham apy etarhi ratnaketudhāraṇīṃ bhāṣiṣyāmi /",
  "S02ratnakeu:462": "anumoditya ca daśasu dikṣu pratyutpannānāṃ tathāgatānāṃ bhāṣamāṇānām aham imāṃ ratnaketudhāraṇīṃ varṇayiṣyāmi praśaṃsiṣyāmi /",
  "S02ratnakeu:463_0": "yaḥ kaścid bhagini rājā kṣatriyo mūrdhābhiṣikto janapadasthāmaprāpta imāṃ ratnaketudhāraṇīṃ",
  "S02ratnakeu:463_1": "pustake likhitvā dhārayiṣyati tasya rājñaḥ kṣatriyasya daśasu dikṣūdāraḥ kīrtiśabdaśloko",
  "S02ratnakeu:463_2": "'bhyudgamiṣyati yāvad sarvaṃ rūpadhātum udāraiḥ kīrtiśabdair āpūrayiṣyati /",
  "S02ratnakeu:464": "anekāni ca devanāgayakṣagandharvakoṭīnayutaśatasahasrāṇi tasya rājñaḥ kṣatriyasya pṛṣṭhataḥ samanubaddhā rākṣānuguptaye sthāsyaṃti /",
  "S02ratnakeu:465": "sarve ca tasya viṣaye kalikalahadurbhikṣarogaparacakravātavṛṣṭiśītoṣṇadoṣāḥ [Kurumiya_40] praśamaṃ yāsyaṃti /",
  "S02ratnakeu:466": "sarve ca duṣṭayakṣarākṣasasiṃhamahiṣagajavṛkā anavarādhino bhaviṣyaṃti /",
  "S02ratnakeu:467": "sarve viṣatiktakaṭukarūkṣavirasaparuṣaduḥkhasaṃsparśavedanīyā doṣāḥ praśamaṃ yāsyaṃti /",
  "S02ratnakeu:468": "sarvāṇi cāsya dhanadhānyauṣadhivanaspatyaḥ phalapuṣpāṇi prarohiṣyanti vivardhiṣyaṃti snigdhāni surasāni ca bhaviṣyaṃti /",
  "S02ratnakeu:469": "saced rājā kṣatriyo mūrdhābhiṣiktaḥ saṃgrāme pratyupasthite imaṃ ratnaketudhāraṇīpustakaṃ dhvajāgrāvaropitaṃ kuryāt sa rājā kṣatriyo mūrdhābhiṣiktaḥ paracakraṃ parājeṣyati /",
  "S02ratnakeu:470": "saced ubhayo rājñoḥ kṣatriyayor mūrdhābhiṣiktayoḥ saṃgrāmābhirūḍhayor ayaṃ ratnaketudhāraṇīpustako dhvajāgrāvaropito bhaviṣyati tau parasparaṃ prītisāmagrīṃ kariṣyataḥ /",
  "S02ratnakeu:471": "ity evaṃ bahuguṇānuśaṃseyaṃ ratnaketudhāraṇī /",
  "S02ratnakeu:472_0": "yatra kvacid grāme vā nagare vā nigame vā manuṣyāṇāṃ vāmanuṣyāṇāṃ catuṣpadānāṃ vyādhitā-m-akālamaraṇaṃ",
  "S02ratnakeu:472_1": "viheṭhā vā syāt tatrāyaṃ ratnaketudhāraṇīpustako mahāpūjopakaraṇaiḥ praveśayitavyaḥ /",
  "S02ratnakeu:473_0": "praveśya susnātena suviliptagātreṇa navacīvaraprāvṛtena brahmacāriṇā nānāpuṣpasamīrite",
  "S02ratnakeu:473_1": "nānāgandhapradhūpite nānārasaparivṛte siṃhāsane 'bhiruhya tatrāyaṃ ratnaketudhāraṇīpustako vācayitavyaḥ /",
  "S02ratnakeu:474": "sarve tatra vyādhayo 'kālamaraṇāni ca praśamaṃ yāsyaṃti /",
  "S02ratnakeu:475": "sarvāṇi [Kurumiya_41] ca tatra bhayaromaharṣadurnimittāny aṃtardhāsyaṃti /",
  "S02ratnakeu:476_0": "yaḥ kaścin mātṛgrāmaḥ putrārthī bhavet tena snātvā navacīvaraṃ prāvṛtya brahmacāriṇā",
  "S02ratnakeu:476_1": "puṣpagandhamālyavilepanair imaṃ pustakam arcayitvā svayaṃ nānāpuṣpasamīrite nānāgandhapradhūpite",
  "S02ratnakeu:476_2": "nānārasaparivṛte āsane 'bhiruhyeyaṃ ratnaketudhāraṇī vācayitavyā /",
  "S02ratnakeu:477": "putrapratilābhī bhaviṣyati /",
  "S02ratnakeu:478": "eṣa eva paścimo mātṛgrāmabhāvo yāvad anuttaraparinirvāṇād anyatra svapraṇidhānāt sattvaparipācanahetoḥ",
  "S02ratnakeu:479": "@folio 20 is missing; text according to Dutt:",
  "S02ratnakeu:480": "@@ tasmin kāle tathāgato jyotiprabhaśrīr imāṃ ratnaketudhāraṇim udāharat /",
  "S02ratnakeu:481": "jaloke jaloke /",
  "S02ratnakeu:482": "moke jali /",
  "S02ratnakeu:483": "jala jalimi /",
  "S02ratnakeu:484": "jalavrate jahile /",
  "S02ratnakeu:485": "varapuruṣalakṣaṇasamāruhya /",
  "S02ratnakeu:486": "amame vamame vamame /",
  "S02ratnakeu:487": "navame mahāse /",
  "S02ratnakeu:488": "jahame jahame jahame jahame /",
  "S02ratnakeu:489": "varame varame /",
  "S02ratnakeu:490": "vavave /",
  "S02ratnakeu:491": "vavave /",
  "S02ratnakeu:492": "vahave /",
  "S02ratnakeu:493": "vaṃgave /",
  "S02ratnakeu:494": "vajave /",
  "S02ratnakeu:495": "vāra vāraśe /",
  "S02ratnakeu:496": "jalamekha /",
  "S02ratnakeu:497": "parakha /",
  "S02ratnakeu:498": "alajahili /",
  "S02ratnakeu:499": "jana tule /",
  "S02ratnakeu:500": "jana tubhukhe /",
  "S02ratnakeu:501": "vahara vahara /",
  "S02ratnakeu:502": "siṃha vrate /",
  "S02ratnakeu:503": "nana tilā /",
  "S02ratnakeu:504": "nana tina dālā /",
  "S02ratnakeu:505": "sūryavihaga /",
  "S02ratnakeu:506": "candravihaga /",
  "S02ratnakeu:507": "cakṣu rajyati śavihaga /",
  "S02ratnakeu:508": "sarvakṣayastritvasuravihaga /",
  "S02ratnakeu:509": "jakhaga jakhaga /",
  "S02ratnakeu:510": "surakhagha /",
  "S02ratnakeu:511": "vahama /",
  "S02ratnakeu:512": "amrikha /",
  "S02ratnakeu:513": "amrikha /",
  "S02ratnakeu:514": "amrikha /",
  "S02ratnakeu:515": "amrikha /",
  "S02ratnakeu:516": "amrikha /",
  "S02ratnakeu:517": "amrikha /",
  "S02ratnakeu:518": "amrikha amrikha /",
  "S02ratnakeu:519": "mrikha mrikha mrikha /",
  "S02ratnakeu:520": "vyavadeta karma /",
  "S02ratnakeu:521": "dune dune /",
  "S02ratnakeu:522": "upata vyavaccheda jñānakṛta /",
  "S02ratnakeu:523": "anuda padākhaga /",
  "S02ratnakeu:524": "neruka /",
  "S02ratnakeu:525": "aṅgule bhaṅgule vibhaṅgule /",
  "S02ratnakeu:526": "kulaha /",
  "S02ratnakeu:527": "indraparivibhaha /",
  "S02ratnakeu:528": "vyavaccheda karabha /",
  "S02ratnakeu:529": "vavrati /",
  "S02ratnakeu:530": "vavrati /",
  "S02ratnakeu:531": "ca prati /",
  "S02ratnakeu:532": "ca prati /",
  "S02ratnakeu:533": "amoha daraśane /",
  "S02ratnakeu:534": "parivarta bhaṣyu /",
  "S02ratnakeu:535": "khasama /",
  "S02ratnakeu:536": "krimajyotikhaga /",
  "S02ratnakeu:537": "jahi jahi jyoti /",
  "S02ratnakeu:538": "niṣka bhirasa /",
  "S02ratnakeu:539": "bhirasa /",
  "S02ratnakeu:540": "bhiraja /",
  "S02ratnakeu:541": "matikrama /",
  "S02ratnakeu:542": "bhivakriva /",
  "S02ratnakeu:543": "mahākriva /",
  "S02ratnakeu:544": "hile hihile /",
  "S02ratnakeu:545": "aruṇavarte /",
  "S02ratnakeu:546": "samayaniṣke /",
  "S02ratnakeu:547": "damadānadhyāna aparāmṛśe /",
  "S02ratnakeu:548": "phalakuṇḍalalakhe [Kurumiya_42] nivarta istribhāva karmakṣaya prādurbhava puruṣatvam /",
  "S02ratnakeu:549": "asamasama /",
  "S02ratnakeu:550": "samaya vidijña tathāgata svāhā //",
  "S02ratnakeu:551": "samanantarabhāṣitāyāṃ śākyamuninā tathāgatenāsyāṃ ratnaketudhāraṇyāṃ punar api mahāpṛthivī cakaṃpe /",
  "S02ratnakeu:552": "tāsām api pañcaśatamārakanyānāṃ sahaśravaṇenāsyā ratnaketudhāraṇyāḥ strīvyaṃjanam antardhāya puruṣavyaṃjanaṃ prādurabhavat /",
  "S02ratnakeu:553_0": "aprameyāsaṃkhyeyānāṃ devanāgayakṣagandharvāsuragaruḍakinnaramahoragapretapiśācakuṃbhāṇḍakanyānāṃ",
  "S02ratnakeu:553_1": "sahaśravaṇenāsyā ratnaketudhāraṇyāḥ strīvyañjanāny aṃtardhāya puruṣavyañjanāni prādurbhūtāni /",
  "S02ratnakeu:554": "tāś ca sarvā avaivartyā abhūvann anuttarāyāṃ samyaksaṃbodhau /",
  "S02ratnakeu:555": "sarvāsāṃ cānāgatastrībhāvapratilābhasaṃvartanīyaṃ karmāvaraṇam aśeṣaṃ nirodhaṃ ca /",
  "S02ratnakeu:556": "tāḥ striyaḥ prāñjaliyo vanditvā taṃ śākyamuniṃ tathāgatam evaṃ maghāghoṣair āhuḥ //",
  "S02ratnakeu:557": "namo namaḥ āścaryakārakāya [Kurumiya_43] śākyamunaye tathāgatāyārhate samyaksaṃbuddhāya //",
  "S02ratnakeu:558": "brūhi mahākāruṇika vistareṇemaṃ pūrvayogaṃ katham asmākaṃ strībhāvam antarhitaṃ sarvākāraparipūrṇaṃ ca puruṣabhāvaṃ saṃprāptam /",
  "S02ratnakeu:559": "tenāścaryaprātihāryasaṃvegena vayam anuttarāyāṃ samyaksaṃbodhau cittaṃ janayama /",
  "S02ratnakeu:560": "brūhi bhagavann imaṃ pūrvayogam /",
  "S02ratnakeu:561": "tatsākṣiṇo bhaviṣyaty aprameyasya devamanuṣyasya //",
  "S02ratnakeu:562": "atha khalu bhagavāṃ chākyamunis tathāgata imaṃ pūrvayogaṃ deśayati /",
  "S02ratnakeu:563_0": "bhadramukhāḥ jyotiḥsomyagandhāvabhāsaśriyas tathāgatasyāntikād rājña utpalavaktrasyāgramahiṣyā",
  "S02ratnakeu:563_1": "surasundaryā devyā sārdhaṃ caturāśītibhiḥ strīsahasrair iyaṃ ratnaketudhāraṇī śrutā",
  "S02ratnakeu:563_2": "sahaśravaṇāc ca tasyāḥ surasundaryā [Kurumiya_44] agramahiṣyāḥ teṣāṃ caturāśītīnāṃ",
  "S02ratnakeu:563_3": "strīsahasrāṇāṃ strīvyaṃjananāny antardhāya puruṣavyañjanāni prādurabhavan /",
  "S02ratnakeu:564": "tadaivam aprameyāsaṃkhyeyānāṃ devakanyānāṃ yāvan manuṣyāmanuṣyakanyānāṃ sahaśravaṇād evāsyā ratnaketudhāraṇyāḥ strīndriyam antarhitaṃ puruṣendriyaṃ prādurbhūtaṃ /",
  "S02ratnakeu:565": "sarvāsāṃ tāsāṃ strīṇām anāgatastrībhāvapratilābhasaṃvartanīyaṃ karmāvaraṇam aśeṣaṃ saṃnirodham //",
  "S02ratnakeu:566_0": "yadā ca rājñaḥ utpalavaktrasyāgramahiṣyāḥ surasundaryāḥ sāntaḥpuraparivārāyāḥ puruṣatvan",
  "S02ratnakeu:566_1": "saṃvṛttaṃ tadā sa rājā utpalavaktraś caturdvīpeśvaraś cakravartī jyeṣṭhakumāraṃ rājābhiṣekenābhiṣiṃcya",
  "S02ratnakeu:566_2": "sārdham ekonena putrasahasreṇa mahāpuruṣeṇa ca surasundareṇa sārdhaṃ ca caturāśītibhiḥ",
  "S02ratnakeu:566_3": "surasundaro mahāpuruṣasahasraiḥ sārdhaṃ cāparair dvinavatibhiḥ prāṇasahasrair abhiniṣkramya",
  "S02ratnakeu:566_4": "tasya jyotiḥsomyagandhāvabhāsaśriyas [Kurumiya_45] tathāgatasyāntike keśaśmaśrūṇy",
  "S02ratnakeu:566_5": "avatārya kāṣāyāṇi vastrāṇi paridhāya samyag eva śraddhayā agārād anagārikāṃ pravrajitaḥ /",
  "S02ratnakeu:567": "pravrajitvā svādhyāyābhirato yoniśamanasikārābhiyukto 'bhūt //",
  "S02ratnakeu:568": "atha tatra bahūnāṃ prāṇakoṭīnām etad abhavat /",
  "S02ratnakeu:569": "kasmād rājā cakravartī pravrajitaḥ /",
  "S02ratnakeu:570": "te parasparā evam āhuḥ /",
  "S02ratnakeu:571": "mārakarmābhiyukta eṣa tathāgataḥ śaṭho māyāvī mārakarmasamāyuktam imaṃ dharman deśayati /",
  "S02ratnakeu:572": "keṣāṃcit strīvyaṃjanam apanāyayati /",
  "S02ratnakeu:573": "keṣāṃcit puruṣavyaṃjanaṃ /",
  "S02ratnakeu:574": "keṣāṃcit keśaśmaśrūṇy avatārayati /",
  "S02ratnakeu:575": "keṣāṃcid raktāni vāsāṃsi prayacchati keṣāṃcit pāṇḍarāṇi /",
  "S02ratnakeu:576": "keṣāṃcid devopapattaye dharman deśayati /",
  "S02ratnakeu:577": "keṣāṃcin manuṣyopapattaye keṣāṃcit tiryagyonyupapattaye keṣāṃcid acyutyupapattaye dharman deśayati /",
  "S02ratnakeu:578": "mārakarmapathābhiyuktaḥ strīkaraṇamāyayā samanvāgataḥ sa śravaṇo jyotiḥsomyagandhāvabhāsaśrīḥ śramaṇarūpeṇa visaṃvādakaḥ /",
  "S02ratnakeu:579": "yan nūna vayam itaḥ prakramema /",
  "S02ratnakeu:580": "na cāsya rūpaliṃgagrahaṇaṃ paśyema /",
  "S02ratnakeu:581": "na cāsya kiṃcid vacanaṃ śṛṇuyāma //",
  "S02ratnakeu:582": "atha tatraiva kumārabhṛto nāma bhaṭaḥ /",
  "S02ratnakeu:583": "sa evam āha /",
  "S02ratnakeu:584": "yā mama bhāryāntaḥpurikā duhitaraś cābhūvan sarvāsām anena śramaṇakoraṇḍakena [Kurumiya_46] strīvyaṃjanāny apanīya puruṣendriyāṇy abhinirmitāni /",
  "S02ratnakeu:585": "sarvāsāṃ śirāṃsi nirmuṇḍāni kṛtvā raktāni vāsāṃsy anupradattāni /",
  "S02ratnakeu:586": "ahaṃ caikākī śokārto muktaḥ /",
  "S02ratnakeu:587": "ete sarve vayaṃ samagrā bhūtvā viṣamaṃ mahāgahanaparvataṃ praviśāmaḥ /",
  "S02ratnakeu:588": "yatra vayam asya mārapāśābhiyuktasya śramaṇakoraṇḍakasya śramaṇamāyāvinaḥ svaraghoṣam api na śṛṇuyāmaḥ prāg eva paśyāma iti /",
  "S02ratnakeu:589": "te sarve tuṣṭā evam āhuḥ / evam astv iti //",
  "S02ratnakeu:590": "atha kumārabhṛto bhaṭaḥ tair vicikitsāprāptair bahubhiḥ prāṇakoṭībhiḥ sārdhaṃ tataḥ prākrāmat pratyantime janapade viṣamaparvatagahaneṣu riṣiveṣeṇa caryāṃ cacāra /",
  "S02ratnakeu:591": "tebhyaś ca sattvebhya evaṃ dharman deśayām āsa /",
  "S02ratnakeu:592": "nāsti saṃsārān mokṣo nāsti sukṛtaduṣkṛtānāṃ karmaṇāṃ phalavipākaḥ /",
  "S02ratnakeu:593": "ucchedavādy adya śramaṇa utpanno mārakarmābhiyukto visaṃvādakaḥ /",
  "S02ratnakeu:594": "ye ca taṃ darśanāyopasaṃkramaṃti ye ca tam abhivādayaṃti ye cāsya dharmaṃ śṛṇvaṃti te vikṣiptacittā bhavanti /",
  "S02ratnakeu:595": "śirāṃsi caiṣāṃ muṇḍayati /",
  "S02ratnakeu:596": "gṛhān nirvāpayati /",
  "S02ratnakeu:597": "raktāni vāsāṃsi prayacchati /",
  "S02ratnakeu:598": "śmaśānacaryāṃ cārayati /",
  "S02ratnakeu:599": "bhaikṣacaryāsu niveśayati /",
  "S02ratnakeu:600": "ekāhāriṇaḥ karoti /",
  "S02ratnakeu:601_0": "viṣamadṛṣṭimanaso nityodvignān vivekavāsābhiratāl layanaprakṣiptān kāmaratinṛtyagītagandhamālyavilepanābharaṇavibhūṣaṇamaithunadharmasurāmadyapānarahitān",
  "S02ratnakeu:601_1": "[Kurumiya_47] alpabhāṣyāṅ karoti /",
  "S02ratnakeu:602": "evaṃrūpaḥ sa śramaṇaveṣeṇocchedavādī mārapathābhiyuktaḥ sattvānāṃ śatrubhūta utpannaḥ /",
  "S02ratnakeu:603": "adṛṣṭāśrutapūrvam etasya śramaṇagautamasya kriyā mayopalakṣiteti tena bahūni prāṇakoṭīnayutaśatasahasrāṇy evaṃrūpām imāṃ pāpikāṃ dṛṣṭiṃ grāhitāny abhūvan //",
  "S02ratnakeu:604_0": "yāvāpareṇa samayenotpalavaktro mahāśramaṇo 'śrauṣīt kasmiṃścit parvatagahane kecit",
  "S02ratnakeu:604_1": "svayaṃ kumārgasaṃprasthitāḥ parān apy etāṇ viṣamāṃ dṛṣṭiṃ grāhayantaḥ trayāṇāṃ ratnānām",
  "S02ratnakeu:604_2": "avarṇaṃ cārayantīti śrutvā cāsyaitad abhavat /",
  "S02ratnakeu:605": "yady ahaṃ tāvat sattvāṃs tataḥ pāpakād dṛṣṭigatān na parimokṣayeyaṃ na ca samyagdṛṣṭau pratiṣṭhāpayeyaṃ nirarthakaṃ me śrāmaṇyaṃ bhavet /",
  "S02ratnakeu:606": "kathaṃ cāham anāgate 'dhvany andhabhūte loke 'nuttarāṃ samyaksaṃbodhim abhisaṃbudhyeyaṃ kathaṃ ca vyasanagatāṃś caturmārapāśabandhanabaddhān sattvāñ chakṣyāmi parimocayitum iti //",
  "S02ratnakeu:607_0": "athotpalavaktro mahāśramaṇo mahādṛḍhaparākramaḥ kāruṇikas taṃ jyotiḥsomyagandhāvabhāsaśriyaṃ",
  "S02ratnakeu:607_1": "tathāgatam avalokyānekaprāṇaśatasahasraparivṛtaḥ puraskṛtaḥ teṣu teṣu pratyantimeṣu",
  "S02ratnakeu:607_2": "grāmanagaranigamaparvataviṣamakarvaṭasthāneṣu caryāṃ caraṃs tatra tatra tebhyaḥ sattvebhyo",
  "S02ratnakeu:607_3": "dharman deśayām āsa /",
  "S02ratnakeu:608": "tān sattvān pāpakād dṛṣṭigatān nivārayitvā samyagdṛṣṭau niyojyānuttarāyāṃ samyaksaṃbodhau pratiṣṭhāpayām āsa /",
  "S02ratnakeu:609": "kāṃścid aparān pratyekabuddhayānapraṇidhāne kāṃścic chrāvakayāne kāṃścit phale pratiṣṭhāpayām āsa /",
  "S02ratnakeu:610": "kāṃścit pravrajayām āsa /",
  "S02ratnakeu:611": "kāṃścid upāsakasaṃvare kāṃścid upavāse kāṃścit tṛśaraṇagamane pratiṣṭhāpayām āsa /",
  "S02ratnakeu:612": "strībhyaś [Kurumiya_48] cemāṃ ratnaketudhāraṇīn deśayām āsa /",
  "S02ratnakeu:613": "strībhāvān nivartayitvā pratiṣṭhāpayām āsa puruṣatve /",
  "S02ratnakeu:614_0": "yāś ca tā bahvaḥ prāṇakoṭyas tathāgatasyāntike vicikitsāprāptā abhūvaṃs tān sarvāṃs",
  "S02ratnakeu:614_1": "tataḥ pāpakād dṛṣṭigatān nivāryātyayaṃ pratideśāpayitvānuttarāyāṃ samyaksaṃbodhau",
  "S02ratnakeu:614_2": "pratiṣṭhāpayām āsa /",
  "S02ratnakeu:615": "tasyaiva ca jyotiḥsomyagandhāvabhāsaśriyas tathāgatasyāntikam upanīya pravrājayām āsa sthāpya kumārabhṛtaṃ bhaṭaṃ /",
  "S02ratnakeu:616": "tena caivaṃ praṇidhānaṃ kṛtam abhūt /",
  "S02ratnakeu:617_0": "yathā mamānenotpalavaktreṇa śramaṇena parṣad vilopya nītā tathāham apy asyānuttarāṃ",
  "S02ratnakeu:617_1": "samyaksaṃbodhim abhiprasthitasya tatra buddhakṣetre māratvaṃ kārayeyaṃ yad uta garbhasthānāt",
  "S02ratnakeu:617_2": "prabhṛty enaṃ viheṭhayeyaṃ /",
  "S02ratnakeu:618_0": "tataḥ paścāj jātamātraṃ kumārakrīḍāpanaṃ śilpakarmapaṭhanasthaṃ ratikrīḍāntaḥpuragataṃ",
  "S02ratnakeu:618_1": "yāvad bodhimaṇḍaniṣaṇṇaṃ saṃtrāsayeyaṃ vighnāni ca kuryāṃ bodhiprāptasya ca śāsanavipralopaṃ kuryām //",
  "S02ratnakeu:619_0": "atha sa utpalavaktro mahāśramaṇas taṃ kumārabhṛtaṃ bhaṭam evaṃ praṇidhikṛtavyavasāyaṃ",
  "S02ratnakeu:619_1": "mahatā kṛcchrodyogaparākramaiḥ prasādayitvā [Kurumiya_49] tataḥ pāpakadṛṣṭigatāt",
  "S02ratnakeu:619_2": "pratinivartyātyayaṃ pratideśāpayitvānuttarāyāṃ samyaksaṃbodhau cittam utpādayati sma //",
  "S02ratnakeu:620": "atha kumārabhṛto bhaṭo vinītaprasāda idaṃ praṇidhānaṃ cakāra /",
  "S02ratnakeu:621": "yadā tvaṃ mahākāruṇikānuttarāṃ samyaksaṃbodhim abhisaṃbuddho bhavet tadā bodhiprāpto māṃ vyākuryād anuttarāyāṃ samyaksaṃbodhau //",
  "S02ratnakeu:622_0": "syāt khalu punar bhadramukhā yuṣmākaṃ kāṃkṣā vā vimatir vānyaḥ sa tena kālena tena",
  "S02ratnakeu:622_1": "samayenāsīd utpalavaktro nāma yena tasya jyotiḥsomyagandhāvabhāsaśriyas tathāgatasya",
  "S02ratnakeu:622_2": "saparivārasyānekavidhaṃ pūjopasthānaṃ kṛtam anekaiś ca prāṇakoṭīnayutaśatasahasraiḥ",
  "S02ratnakeu:622_3": "sārdhaṃ niṣkramya pravrajitaḥ apramāṇāni ca prāṇakoṭīnayutaśatasahasrāṇi tataḥ pāpakād",
  "S02ratnakeu:622_4": "dṛṣṭigatān nivārayitvā tṛṣu yāneṣu niveśitāny aprameyāḥ sattvāḥ phaleṣu pratiṣṭhāpitā",
  "S02ratnakeu:622_5": "apramāṇāś ca strīkoṭīnayutaśatasahasrāṇāṃ puruṣapratilābhaḥ kṛta iti /",
  "S02ratnakeu:623": "na khalu yuṣmābhir evaṃ draṣṭavyam /",
  "S02ratnakeu:624": "ahaṃ sa tena kālena tena samayena rājābhūc caturdvīpeśvaraś cakravartī utpalavaktro nāma /",
  "S02ratnakeu:625": "mayā sa evaṃrūpaḥ puruṣādhikāraḥ kṛtaḥ /",
  "S02ratnakeu:626": "syāt khalu punar yuṣmākaṃ bhadramukhāḥ kāṃkṣā vā vimatir vā anyā sā tena kālena tena samayenābhūt surasundarī nāmāgramahiṣī yayā śrāmaṇyam avāptam /",
  "S02ratnakeu:627": "maitreyaḥ sa bodhisattvo mahāsattvas tena kālena tena samayenābhūt /",
  "S02ratnakeu:628": "syāt khalu bhadramukhā yuṣmākaṃ kāṃkṣā vā vimatir vānyaḥ sa tena kālena tena samayena kumārabhṛto nāma bhaṭo 'bhūt sārdhaṃ prāṇakoṭībhiḥ /",
  "S02ratnakeu:629": "[Kurumiya_50] na khalu punar yuṣmābhir evaṃ draṣṭavyam /",
  "S02ratnakeu:630": "ayaṃ sa māraḥ pāpīmāṃs tena kālena tena samayena kumārabhṛto nāma bhaṭo 'bhūt /",
  "S02ratnakeu:631": "yan mayā tatkālam tasya pariṣad pravrajitā tena mayi pradoṣam utpādyaivaṃ praṇidhānaṃ kṛtam /",
  "S02ratnakeu:632": "yadā tvam anuttarāṃ samyaksaṃbodhim abhisaṃbuddhaḥ syāt tadā tvaṃ māṃ vyākuryād anuttarāyāṃ samyaksaṃbodhau //",
  "S02ratnakeu:633_0": "tasyaiva yūyaṃ kulaputrā jyotiḥsomyagandhāvabhāsaśriyas tathāgatasyāntike 'prasādaṃ",
  "S02ratnakeu:633_1": "kṛtvā asaṃvṛtavāgbhāṣitaṃ pāpakaṃ dṛṣṭigataṃ parigṛhya mayaiva yūyaṃ tataḥ pāpadṛṣṭigatāt",
  "S02ratnakeu:633_2": "parimocya pravrajitāḥ /",
  "S02ratnakeu:634": "tato 'rvāg yuṣmābhir bahūni buddhasahasrāṇi paryupāsitāni /",
  "S02ratnakeu:635": "teṣāṃ ca pūjopasthānaṃ kṛtaṃ /",
  "S02ratnakeu:636": "tebhyaś ca dharmaṃ śrutvā praṇidhānaṃ kṛtaṃ ṣaṭsu pāramitāsu caritaṃ iti //",
  "S02ratnakeu:637": "tena yūyaṃ kāyavāṅmanoduścaritena karmaṇā pūrvaṃ tṛṣv apāyeṣv aneke kalpāḥ duḥkhāny anubhūtavantaḥ /",
  "S02ratnakeu:638": "tenaiva karmāvaraṇenaitarhi mārasya pāpīmato bhavane upapannā iti //",
  "S02ratnakeu:639_0": "asmiṃ khalu punā ratnaketudhāraṇīpūrvayoge bhāṣyamāṇe bhagavatā śākyamuninā tathāgatena",
  "S02ratnakeu:639_1": "teṣāṃ paṃcānāṃ mārakanyāśatānāṃ strībhāvam antardhāya puruṣabhāvaḥ saṃvṛtto 'nutpattikadharmakṣāntipratilaṃbhāś cābhūvan /",
  "S02ratnakeu:640_0": "apramāṇānām asaṃkhyeyānāṃ sattvakoṭīnayutaśatasahasrāṇāṃ sadevamānuṣāyāḥ [Kurumiya_51]",
  "S02ratnakeu:640_1": "prajāyā anuttarāyāṃ samyaksaṃbodhau cittāny utpannāny avaivartyāś cābhūvann anuttarāyāṃ samyaksaṃbodhau /",
  "S02ratnakeu:641": "evam aprameyāsaṃkhyeyāni sattvakoṭīnayutaśatasahasrāṇi śrāvakapratyekabuddhayāne 'vaivartya abhūvan /",
  "S02ratnakeu:642": "aprameyāsaṃkhyeyānāṃ devamānuṣyakanyānāṃ mātṛgrāmabhāvo vinivṛttaḥ puruṣabhāvāśrayapratilābhaś cābhūt // //",
  "S02ratnakeu:643": "ratnaketuparivartād dvitīyaḥ pūrvayogaparivartaḥ samāptaḥ // //",
  "S02ratnakeu:644": "[Kurumiya_52]",
  "S02ratnakeu:645": "III.",
  "S02ratnakeu:646": "atha khalv asyāṃ ratnaketudhāraṇyāṃ bhāṣyamāṇāyāṃ śākyamuninā tathāgatenaitarhi sarvāvatīyaṃ sahālokadhātur udāreṇāvabhāsena sphuṭābhūt /",
  "S02ratnakeu:647": "yac ceha buddhakṣetre koṭīśataṃ cāturdvīpikānāṃ teṣu koṭīśataṃ kāmeśvarāṇāṃ māratvaṃ kārayaṃti /",
  "S02ratnakeu:648": "te buddhānubhāvena saṃvignā imāṃ cāturdvīpikāṃ vyavalokayaṃti sma /",
  "S02ratnakeu:649": "kuto 'yam avabhāsa utpannaḥ /",
  "S02ratnakeu:650": "nūnaṃ pāpīmān nāma māro yas tatra cāturdvīpikāyāṃ prativasati tasyaiṣa prabhāvaḥ so 'smatto balavattara īśvarataro mahaujaskataraś ca /",
  "S02ratnakeu:651": "atha khalu te mārā vyavalokayanto 'drākṣuḥ taṃ māraṃ pāpīmantaṃ śokāgāre niṣaṇṇaṃ paramadurmanasthaṃ //",
  "S02ratnakeu:652": "atha tat koṭīśataṃ mārāṇāṃ yeneyaṃ cāturdvīpikā yena mārasya pāpīmato bhavanaṃ tenopajagāmopetya māraṃ pāpīmantam evam āha /",
  "S02ratnakeu:653": "kiṃ bho kāmeśvara sarvāvatīyaṃ lokadhātur avabhāsitā tvaṃ ca śokāgāraṃ praviśya niṣaṇṇaḥ //",
  "S02ratnakeu:654": "[Kurumiya_53]",
  "S02ratnakeu:655": "atha kāmeśvaro māras teṣāṃ mārakoṭīśatānāṃ vistareṇārocayati sma /",
  "S02ratnakeu:656": "yat khalu mārṣā jānīyur iha bho śramaṇa utpannaḥ śākyavaṃśāt paramaśaṭhaḥ māyāvī /",
  "S02ratnakeu:657": "tenotpannamātreṇa sarvāvatīyaṃ sahālokadhātur avabhāsitā prakaṃpitā kṣobhitā /",
  "S02ratnakeu:658_0": "ye kecid iha kṛtsnalokadhātuvidvāṃso brahmendrā vā nāgendra vā yakṣendrā vāsurendrā",
  "S02ratnakeu:658_1": "vā mahoragendrā vā garuḍendrā vā kinnarendrā vā yāvad anye 'pi kecin manuṣyāmanuṣyā",
  "S02ratnakeu:658_2": "vidvāṃsas te sarve tam upāgatāḥ pūjākarmaṇe yāvat ṣaḍvarṣāṇy ekākyadvitīyā niṣadyālakṣaṇāṃ māyaṃ sādhitavān /",
  "S02ratnakeu:659_0": "ahaṃ ca svabalasaṃdarśanaṃ cikīrṣur evaṃ ṣaṭtriṃśatkoṭīsainyaparivāra upasaṃkramya",
  "S02ratnakeu:659_1": "samaṃtato 'nuparivārya sarvamārabalavikurvaṇarddhivīryaparākramaṃ saṃdarśitavān ekaromakūpam",
  "S02ratnakeu:659_2": "apy aham aśakto 'sya saṃtrāsayituṃ vā bhīṣayituṃ vā kim aṃga punas tasmād āsanāt",
  "S02ratnakeu:659_3": "kaṃpayituṃ kiṃ vā punar anyaṃ vighātaṃ kartum ity atha cet tena vṛṣalena tādṛśī māyā",
  "S02ratnakeu:659_4": "pradarśitā pṛthivīkaṃpaś ca kṛtaḥ /",
  "S02ratnakeu:660": "yat sasainyo 'haṃ parājitaḥ chinnavṛkṣa iva dharaṇītale nipatitaḥ /",
  "S02ratnakeu:661": "tena ca tatraiva [Kurumiya_54] niṣaṇṇena tādṛśī alakṣaṇā māyā sādhitā yat sarvamāraviṣayam abhibhūya sādhitavidyas tasmād utthāya sattvebhyaḥ saṃprakāśayām āsa /",
  "S02ratnakeu:662": "ye ca kecid iha cāturdvīpikāyāṃ lokadhātau paṇḍitā vijñāḥ sattvās tathā māyayāvarjitā yathā cittam apy ahaṃ teṣāṃ na prajānāmi gatyupapattiṃ vā ṣaṭsu gatiṣu /",
  "S02ratnakeu:663": "ye ca taccharaṇagatās teṣām ekaromakūpam api na śaknomi saṃtrāsayituṃ vā saṃkṣobhayituṃ vā kim aṃga punas tasmād visaṃvādayituṃ vā kaṃpayituṃ vā śaknuyām /",
  "S02ratnakeu:664": "adyaiva ca me paṃca paricārikāśatāni viṃśatiś ca putrasahasrāṇi sagaṇapārṣadyāni vṛṣalaṃ gautamaṃ taṃ śramaṇaṃ śaraṇaṃ gatās tasya purato niṣaṇṇāḥ /",
  "S02ratnakeu:665": "na cāhaṃ bhūyas tāni śaktas tasmād vivecayituṃ /",
  "S02ratnakeu:666": "tena hi yūyaṃ balavantaḥ puṇyavanto jñānavantaḥ aiśvaryavantaḥ suhṛdo bhavata /",
  "S02ratnakeu:667": "taṃ śākyaputraṃ vṛṣalaṃ jīvitād vyavaropayiṣyāmaḥ /",
  "S02ratnakeu:668": "ye ca sattvās taccharaṇagatās tāṃ sarvāṃ vidhvaṃsayiṣyāmaḥ /",
  "S02ratnakeu:669": "[Kurumiya_55] kṛṣṇaṃ māyāśaṭhaṃ śramaṇapakṣaṃ parājeṣyāmaḥ /",
  "S02ratnakeu:670": "śuklaṃ mārapakṣam uddyotayiṣyāmaḥ /",
  "S02ratnakeu:671": "tataḥ paścāt sukhaṃ phāṣaṃ vihariṣyāmaḥ //",
  "S02ratnakeu:672": "atha jyotiṣprabho māraḥ imaṃ jaṃbudvīpaṃ vyavalokayām āsa yatra tathāgato niṣaṇṇo dharmaṃ deśayati /",
  "S02ratnakeu:673": "atha jyotiṣprabho māro bhagavataḥ kāyam adrākṣīt /",
  "S02ratnakeu:674": "svaraghoṣayuktāṃ dharmadeśanām aśrauṣīt /",
  "S02ratnakeu:675": "atha tāvad eva tasya romaharṣaṇaḥ saṃtrāsa utpannaḥ /",
  "S02ratnakeu:676": "atha sa māraṃ pāpīmantam evam āha //",
  "S02ratnakeu:677": "kṛtsne kṣetre hy eṣa viśiṣṭo vararūpaḥ",
  "S02ratnakeu:678": "puṇyajñānair āśrayaśuddhaś cirakālaṃ /",
  "S02ratnakeu:679": "kleśān mukto mārgasuyuktaś cirarātraṃ",
  "S02ratnakeu:680": "kṣīṇāḥ sarve tasya bhavā śokavimuktaḥ // RKP_3.1",
  "S02ratnakeu:681": "mā tvaṃ bhūyaḥ krodhavaśaṃ gaccha na yuktam",
  "S02ratnakeu:682": "agro hy eṣa śreṣṭha śaraṇyas tribhavesmiṃ /",
  "S02ratnakeu:683": "yasyāsmi vidveṣalavo 'pi pratibhāti",
  "S02ratnakeu:684": "vyāmūḍho 'sau saukhyavinaṣṭo bhavatīha // RKP_3.2",
  "S02ratnakeu:685": "[Kurumiya_56]",
  "S02ratnakeu:686": "athāparo māraḥ sannimiko nāma taṃ māraṃ pāpīmantam evam āha /",
  "S02ratnakeu:687": "maharddhiko 'sau varapuṇyalakṣaṇo hy anāśṛtaḥ sarvagatipramuktaḥ /",
  "S02ratnakeu:688": "aśeṣaduḥkhakṣayamārgadeśako vihiṃsituṃ māraśatair na śakyam // RKP_3.3",
  "S02ratnakeu:689": "pāpīmān āha /",
  "S02ratnakeu:690": "vaśaṃ madīyā janatā kṛtā hi yuṣmajjanas tasya vaśānugo 'yaṃ /",
  "S02ratnakeu:691": "na cirāt sa śūnyaṃ viṣayaṃ kariṣyati asmadgatiḥ kutra punar bhaviṣyati // RKP_3.4",
  "S02ratnakeu:692": "atha navarajo nāma māraḥ sa māraṃ pāpīmantam evam āha /",
  "S02ratnakeu:693": "yadā tavāsīt paramā samṛddhis tadā tvayā darśitam ātmaśauryaṃ /",
  "S02ratnakeu:694": "balapranaṣṭo 'sy adhunā nirāśaḥ kiṃ spardhase sarvavidā sahādya // RKP_3.5",
  "S02ratnakeu:695": "khaḍgasomo māraḥ prāha /",
  "S02ratnakeu:696": "kvacin na tasyāsti manaḥpradoṣaṃ bhāvena śuddho hi nirāśrayo 'sau /",
  "S02ratnakeu:697": "traidhātukān muktagatipracāro nāsau parair ghātayituṃ hi śakyam // RKP_3.6",
  "S02ratnakeu:698": "[Kurumiya_57]",
  "S02ratnakeu:699": "pāpīmān āha /",
  "S02ratnakeu:700": "ye santisattvā iha kāmadhātau kāmaprasaktā madamānamūrcchitāḥ /",
  "S02ratnakeu:701": "sadānuvṛttā mama kiṃkarās te kathaṃ na śakyaṃ hanituṃ samagraiḥ // RKP_3.7",
  "S02ratnakeu:702": "kṣititoyo nāma māraḥ sa evam āha /",
  "S02ratnakeu:703": "māyāmarīcipratimān asārān bhāvān parijñāya vinītatṛṣṇaḥ /",
  "S02ratnakeu:704": "bhaveṣv asakto gaganasvabhāvaḥ śakyaṃ vighātaḥ katham asya kartum // RKP_3.8",
  "S02ratnakeu:705": "pāpīmān āha /",
  "S02ratnakeu:706": "ihaiva tasyāsti vaśo triloke mṛṣṭānnapānāsanavastrasevitaḥ /",
  "S02ratnakeu:707": "tṛvedanā cāsya matau pratiṣṭhitā kṣayaṃ praṇetuṃ sa kathaṃ na śakyam // RKP_3.9",
  "S02ratnakeu:708": "[Kurumiya_58]",
  "S02ratnakeu:709": "tṛṣṇājaho nāma māraḥ sa evam āha /",
  "S02ratnakeu:710": "yā ṛddhir asmadviṣaye 'sti kācit pāpīmatāṃ caiva mahoragāṇāṃ /",
  "S02ratnakeu:711": "siddhārtha-ṛddher na kalāṃ spṛśaṃti kṣayaṃ praṇetuṃ sa kathaṃ hi śakyam // RKP_3.10",
  "S02ratnakeu:712": "pāpīmān āha /",
  "S02ratnakeu:713": "bhaktacchedo mayāsmai hi kāritas tacchilā punaḥ /",
  "S02ratnakeu:714": "kṣiptā dattās tathākrośā āśramāt kaṃpito 'pi na // RKP_3.11",
  "S02ratnakeu:715": "bodhākṣo nāma māraḥ sa evam āha /",
  "S02ratnakeu:716": "yadā tvayā tasya kṛto vighātaḥ kaścit pradoṣaḥ kupitena tena /",
  "S02ratnakeu:717": "saṃdarśitas te bhṛkuṭī mukhe vā kiṃ tasya sākṣād avacaḥ śrutaṃ te // RKP_3.12",
  "S02ratnakeu:718": "pāpīyān āha /",
  "S02ratnakeu:719": "pratisaṃkhyayā so kṣamate ca nityaṃ prahīṇarāgo gatadoṣamohaḥ /",
  "S02ratnakeu:720": "[Kurumiya_59]",
  "S02ratnakeu:721": "sarveṣu sattveṣu sa maitracittaḥ saṃsargacaryā punar asya nityam // RKP_3.13",
  "S02ratnakeu:722": "durdharṣo nāma māraḥ sa evam āha /",
  "S02ratnakeu:723": "ye ca trisaṃyojanapāśabaddhās teṣāṃ vighātāya vayaṃ yatema /",
  "S02ratnakeu:724": "sa tu prahīṇāmayamohapāśaḥ kṣayaṃ praṇetuṃ sa kathaṃ hi śakyam // RKP_3.14",
  "S02ratnakeu:725": "pāpīmān āha /",
  "S02ratnakeu:726": "yūyaṃ mama prāptabalāḥ sahāyāḥ sadyo bhavanto bhavathāpramattāḥ /",
  "S02ratnakeu:727": "apo 'dhitiṣṭhāmi mahīm aśeṣāṃ sarvā diśaḥ parvatamālinī ca // RKP_3.15",
  "S02ratnakeu:728": "gaganāt pracaṇḍaṃ ghanaśailavarṣaṃ samutsṛjāmy āyasacūrṇarāśim /",
  "S02ratnakeu:729": "nārācaśaktikṣuratomarāṃś ca kṣipāmi kāye 'sya vicūrṇanārthaṃ // RKP_3.16",
  "S02ratnakeu:730": "ebhiḥ prayogair abhighātadīptais taṃ śākyasiṃhaṃ prakaromi bhasma // RKP_3.17",
  "S02ratnakeu:731": "peyālam / yāvan mārakoṭībhir gāthākoṭī bhāṣitā iti /",
  "S02ratnakeu:732": "atha sarve mārā ekakaṇṭhenaivam āhuḥ /",
  "S02ratnakeu:733": "evam astu /",
  "S02ratnakeu:734": "gamiṣyāmaḥ /",
  "S02ratnakeu:735": "svakasvakebhyo bhavanebhyaḥ sannāhaṃ baddhvā sasainyaparivārā āgamiṣyāmo [Kurumiya_60] yad asmākam ṛddhibalaviṣayaṃ tat sarvam ādarśayiṣyāmaḥ /",
  "S02ratnakeu:736": "atha tvaṃ svayam eva jñāsyase yādṛśaṃ śauryaṃ sa śramaṇo gautamas tatkṣaṇe pradarśayiṣyati /",
  "S02ratnakeu:737": "atha tā mārakoṭyaḥ svabhavanāni gatvā sannāhabandhaṃ kṛtvā ekaiko māraḥ koṭīsahasraparivāro vividhāni varmāṇi prāvṛtya te nānāpraharaṇayuktā vividhasannāhasannaddhāḥ /",
  "S02ratnakeu:738_0": "tasyām eva rātryām atyayenemaṃ jaṃbudvīpam anuprāptaḥ aṅgamagadhasandhau gagane tasthuḥ",
  "S02ratnakeu:738_1": "yāvad ye cāsmiṃś cāturdvīpike devanāgayakṣagandharvāsuragaruḍakinnaramahoragapretapiśācakumbhāṇḍā",
  "S02ratnakeu:738_2": "bhagavato 'ntike aprasannacittā alabdhagauravamanaskārā dharme saṃghe cāprasannacittās",
  "S02ratnakeu:738_3": "te sarve māreṇa pāpīmatā bhagavato 'ntike vadhāyodyojitāḥ /",
  "S02ratnakeu:739": "te 'pi nānāpraharaṇavarmaprāvṛtāḥ tatraiva tasthuḥ /",
  "S02ratnakeu:740_0": "māro 'pi pāpīmān anuhimavataḥ pārśvaṃ gatvā yatra jyotīraso ṛṣiḥ prativasati maheśvarabhaktiko",
  "S02ratnakeu:740_1": "aṣṭādaśasu vidyāsthāneṣv ṛddhiviṣayapāramiprāptaḥ paṃcaśataparivāraḥ tasya maheśvararūpeṇa",
  "S02ratnakeu:740_2": "purataḥ sthitvaivam āha /",
  "S02ratnakeu:741": "nityaṃ gautamagotrajo ṛṣivaro vijñān'; abhijñāśrito",
  "S02ratnakeu:742": "magadhe saṃvasatīha so 'dya carate piṇḍāya rājñogṛham /",
  "S02ratnakeu:743": "[Kurumiya_61]",
  "S02ratnakeu:744": "tena tvaṃ saha saṃlapasva viśadaṃ nānākathābhiḥ sthiraḥ",
  "S02ratnakeu:745": "tatraive tvam atīva paṃca niyataṃ prāpsyasy abhijñāvaśim // RKP_3.18",
  "S02ratnakeu:746": "atha māraḥ pāpīmān imāṃ gāthāṃ bhāṣitvā tatraivāntarhitaḥ /",
  "S02ratnakeu:747": "svabhavanaṃ ca gatvā svapārṣadyānāṃ mārāṇām ārocayati sma //",
  "S02ratnakeu:748": "matto bho śṛṇutādya yādṛg atulā buddhir mayā cintitā",
  "S02ratnakeu:749": "svairaṃ śākyasutaṃ samālapata ye-d-ṛddhiprabhāvānvitāḥ /",
  "S02ratnakeu:750": "tāṃ māyāṃ na vidarśayet svaviṣayīṃ mārorudarpāpahāṃ",
  "S02ratnakeu:751": "nityaṃ snigdhavacāḥ sa śiṣyanirato māteva putreṣv iva // RKP_3.19",
  "S02ratnakeu:752": "śiṣyās tasya hi ye prahīṇamadanāś caryāṃ caraṃti dhruvaṃ",
  "S02ratnakeu:753": "pūrvāhṇe nagaraṃ krameṇa nibhṛtāḥ svaireṇa tāvad vayaṃ /",
  "S02ratnakeu:754": "gṛhṇīmo druta nṛtyagītamadhuraprādhānyabhāvair yathā",
  "S02ratnakeu:755": "śrutvaitāṃ prakṛtiṃ manovirasatāṃ yāyāt sa śākyarṣabhaḥ // RKP_3.20",
  "S02ratnakeu:756": "aparo māra evam āha /",
  "S02ratnakeu:757": "siṃhavyāghragajoṣṭracaṇḍamahoṣīṅ kṣipraṃ purasyāsya hi",
  "S02ratnakeu:758": "prāvṛṅmeghaninādinaḥ khararavān nirmāya naikāṃ bahiḥ /",
  "S02ratnakeu:759": "[Kurumiya_62]",
  "S02ratnakeu:760": "tiṣṭhemo vayam āyudhapraharaṇāḥ sākṣāt sa dṛṣṭvādbhutān",
  "S02ratnakeu:761": "bhrānto ṛddhim apāsya yāsyati tato nānādiśo vismṛtaḥ // RKP_3.21",
  "S02ratnakeu:762": "aparo māraḥ prāha /",
  "S02ratnakeu:763": "vīthīcatvaratoraṇeṣu bahuśaḥ sthitvā virūpair mukhair",
  "S02ratnakeu:764": "nānādyāyudhatīkṣṇatomaraśaraprāsāsikhaḍgāśritaiḥ /",
  "S02ratnakeu:765": "ākāśād ghanarāvasupraharaṇair meghāsaniṃ muṃcata",
  "S02ratnakeu:766": "kṣipraṃ sa pralayaṃ prayāsyati tato bhūkaṃpabhīto 'vaśaḥ // RKP_3.22",
  "S02ratnakeu:767": "vistareṇa yathāsau mārāṇāṃ mārabalaviṣayavikurvāṃ tāṃ sarvāṃ tathaiva cakruḥ //",
  "S02ratnakeu:768": "bhagavāṃś ca punaḥ sarvāvatīm imāṃ trisāhasramahāsāhasrīṃ lokadhātuṃ vajramayīm adhyatiṣṭhat /",
  "S02ratnakeu:769": "na ca punar bhūyo mārāḥ rāvāṃś cakrur na caturdiśam agniparvatās tasthuḥ na kṛṣṇābhrā nākālavāyavo na ca kaścin nāgo 'bhipravarṣati smāntaśaḥ ekabindur api buddhabalādhiṣṭhānena //",
  "S02ratnakeu:770": "tena khalu punaḥ samayena catvāro mahāśrāvakāḥ pūrvāhṇe nivāsya pātracīvaram ādāya rājagṛhaṃ mahānagaraṃ piṇḍāya praviviśuḥ /",
  "S02ratnakeu:771": "āyuṣmāñ chāriputro dakṣiṇena nagaradvāreṇa rājagṛhaṃ mahānagaraṃ piṇḍāya praviveśa /",
  "S02ratnakeu:772": "[Kurumiya_63] tatra ca nagare paṃcāśan mārakumārakāḥ paramayauvanasurūpā mahātmaputraveśasadṛśā nṛtyaṃto gāyantaḥ saṃceruḥ /",
  "S02ratnakeu:773": "ta āyuṣmantaṃ śāriputram ubhābhyāṃ pāṇibhyāṃ gṛhītvā vīthyāṃ dhāvanti sma /",
  "S02ratnakeu:774": "nṛtyanto gāyantaḥ śāriputram evam āhuḥ /",
  "S02ratnakeu:775": "nartasva śramaṇa gāyasva śramaṇa /",
  "S02ratnakeu:776": "śāriputra āha /",
  "S02ratnakeu:777": "śṛṇuta yūyaṃ mārṣāḥ svayam /",
  "S02ratnakeu:778": "aśrutapūrvāṃ gītikāṃ śrāvayiṣyāmi /",
  "S02ratnakeu:779": "te ca sarve mārakumārakā dhāvanto gītasvareṇa saha śāriputreṇaivam āhuḥ /",
  "S02ratnakeu:780": "alam eva hi āyatanehi vaṃcite ā vayam āyatanehi /",
  "S02ratnakeu:781": "āghatanāni hi āyatanāni antu karomy ahu āyatanānām // RKP_3.23",
  "S02ratnakeu:782": "alam eva hi skandhakṛtehi vaṃcite ā vaya skandhakṛtehi /",
  "S02ratnakeu:783": "āghatanāni hi skandhakṛtāni antu karomy ahu skandhakṛtānām // RKP_3.24",
  "S02ratnakeu:784": "tadyathā",
  "S02ratnakeu:785": "bahara 2 bahara 3 bhāra 4 baha 5 marīcibaha 6 satyabaha 7 āmabaha 8 svāhā 9 //",
  "S02ratnakeu:786": "sthaviraḥ śāriputro dhāvan gītasvareṇeme gāthe imāni ca mantrapadāni bhāṣate sma /",
  "S02ratnakeu:787": "atha te paṃcāśan mārakumārakāḥ paramahṛṣṭāḥ suprasannamanasa evam āhuḥ /",
  "S02ratnakeu:788": "[Kurumiya_64]",
  "S02ratnakeu:789": "kṣamāpayāmo vayam adya nāthaṃ tvām eva bandhuṃ jagataḥ sudeśakaṃ /",
  "S02ratnakeu:790": "skandhā yathā te sabhayāḥ pradiṣṭhās tathā vayaṃ sākṣiṇa eṇu nityam // RKP_3.25",
  "S02ratnakeu:791": "sarve ca te śāriputrasya vīthīmadhye pādau śirasābhivandya purato nyaṣedur dharmaśravaṇāya //",
  "S02ratnakeu:792": "atha khalv āyuṣmān mahāmaudgalyāyanaḥ pūrveṇa nagaradvāreṇa rājagṛhe mahānagare piṇḍāya prāviśat /",
  "S02ratnakeu:793": "tathāpi paṃcāśan mārakumārakāḥ yāvad gītasvareṇaivam āhuḥ /",
  "S02ratnakeu:794": "alam eva hi dhātumayehi vaṃcite ā vaya dhātumayehi /",
  "S02ratnakeu:795": "āghatanāni hi dhātumayāni antu karomy ahu dhātumayānām // RKP_3.26",
  "S02ratnakeu:796": "alam eva hi vedayitebhi vaṃcite ā vaya vedayitebhi /",
  "S02ratnakeu:797": "āghatanāni hi vedayitāni antu karomy ahu vedayitānām // RKP_3.27",
  "S02ratnakeu:798": "alam eva hi cetayitehi vaṃcite ā vaya cetayitehi /",
  "S02ratnakeu:799": "āghatanāni hi cetayitāni antu karomy ahu cetayitānām // RKP_3.28",
  "S02ratnakeu:800": "alam eva hi saṃjñakṛtehi vaṃcite yā vaya saṃjñakṛtehi /",
  "S02ratnakeu:801": "āghatanāni hi saṃjñakṛtāni antu karomy ahu saṃjñakṛtānām // RKP_3.29",
  "S02ratnakeu:802": "[Kurumiya_65]",
  "S02ratnakeu:803": "alam eva hi saṃsaritehi vaṃcite yā vaya saṃsaritehi /",
  "S02ratnakeu:804": "āghatanāni hi saṃsaritāni antu karomy ahu saṃsaritānām // RKP_3.30",
  "S02ratnakeu:805": "tadyathā",
  "S02ratnakeu:806": "āmava 2 āmava 3 āmava 4 āmava 5 /",
  "S02ratnakeu:807": "āraja 6 ranajaha 7 /",
  "S02ratnakeu:808": "śamyatha 8 śamyatha 9 śamyatha 10 /",
  "S02ratnakeu:809": "gaganavama 11 svāhā 12 //",
  "S02ratnakeu:810": "dhāvan gītasvareṇāyuṣmān mahāmaudgalyāyano māraputrebhya imā gāthā imāni ca mantrapadāni bhāṣate sma /",
  "S02ratnakeu:811": "atha te paṃcāśan mārakumārakāḥ paramahṛṣṭāḥ suprasannamanasa evam āhuḥ /",
  "S02ratnakeu:812": "ṛddhyānvitāryapathagupta munīndrasūno",
  "S02ratnakeu:813": "saṃsāradoṣasamadarśaka dharmadīpa /",
  "S02ratnakeu:814": "pāpaṃ prahāya vayam ādarabhaktijātā",
  "S02ratnakeu:815": "buddhaṃ gatā dya śaraṇaṃ varadharmasaṃghaṃ // RKP_3.31",
  "S02ratnakeu:816": "sarve te paṃcāśan mārakumārakā vīthīmadhye āyuṣmato maudalyāyanasya pādau śirasābhivandya tasyaiva purato nyaṣedur dharmaśravaṇāya //",
  "S02ratnakeu:817": "athāyuṣmān pūrṇo maitrāyaṇiputra uttareṇa nagaradvāreṇa piṇḍāya [Kurumiya_66] prāviśat /",
  "S02ratnakeu:818": "yāvad gītasvareṇaivam āhuḥ /",
  "S02ratnakeu:819": "alam eva hi sparśakṛtehi vaṃcite yā vaya sparśakṛtehi /",
  "S02ratnakeu:820": "āghatanāni hi sparśakṛtāni antu karomy ahu sparśakṛtānām // RKP_3.32",
  "S02ratnakeu:821": "alam eva hi ādhipatehi vaṃcite yā vayam ādhipatehi /",
  "S02ratnakeu:822": "āghatanāni hi ādhipatīni antu karomy ahu ādhipatīnām // RKP_3.33",
  "S02ratnakeu:823": "alam eva hi saṃsaritehi vaṃcite yā vaya saṃsaritehi /",
  "S02ratnakeu:824": "āghatanāni hi saṃsaritāni antu karomy ahu saṃsaritānām // RKP_3.34",
  "S02ratnakeu:825": "alam eva hi sarvabhavehi vaṃcite yā vaya sarvabhavehi /",
  "S02ratnakeu:826": "āghatanāni hi sarvabhavāni antu karomy ahu sarvabhavānām // RKP_3.35",
  "S02ratnakeu:827": "laghu gacchati āyu mārṣāḥ salilā śīghrajavena veginī /",
  "S02ratnakeu:828": "na ca jānati bāliśo jano abudho rūpamadena mattakaḥ // RKP_3.36",
  "S02ratnakeu:829": "peyālam /",
  "S02ratnakeu:830": "abudhaḥ śabdamadena mattakaḥ // RKP_3.37",
  "S02ratnakeu:831": "abudho gandhamadena mattakaḥ // RKP_3.38",
  "S02ratnakeu:832": "abudho rasamadena mattakaḥ // RKP_3.39",
  "S02ratnakeu:833": "abudhaḥ sparśamadena mattakaḥ // RKP_3.40",
  "S02ratnakeu:834": "[Kurumiya_67]",
  "S02ratnakeu:835": "laghu gacchati āyu mārṣāḥ salilā śīghrajavena veginī /",
  "S02ratnakeu:836": "na ca paśyati bāliśo jano abudho dharmamadena mattakaḥ // RKP_3.41",
  "S02ratnakeu:837": "abudhaḥ skandhamadena mattakaḥ // RKP_3.42",
  "S02ratnakeu:838": "abudho dhātumadena mattakaḥ // RKP_3.43",
  "S02ratnakeu:839": "abudho bhogamadena mattakaḥ // RKP_3.44",
  "S02ratnakeu:840": "abudhaḥ saukhyamadena mattakaḥ // RKP_3.45",
  "S02ratnakeu:841": "abudho jātimadena mattakaḥ // RKP_3.46",
  "S02ratnakeu:842": "abudhaḥ kāmamadena mattakaḥ // RKP_3.47",
  "S02ratnakeu:843": "laghu gacchati āyu mārṣāḥ salilā śīghrajavena veginī /",
  "S02ratnakeu:844": "na ca jānati bāliśo jano abudhaḥ sarvamadena mattakaḥ // RKP_3.48",
  "S02ratnakeu:845": "tadyathā",
  "S02ratnakeu:846": "khargava 2 khargava 3 khargava 4 mujñini 5 /",
  "S02ratnakeu:847": "āvarta 6 vivarta 7 /",
  "S02ratnakeu:848": "khavarta 8 bramārtha 9 jyotivarta 10 / svāhā 11 //",
  "S02ratnakeu:849": "athāyuṣmān pūrṇo dhāvan gītasvareṇa māraputrebhyaḥ imā gāthā imāni ca mantrapadāni bhāṣate sma /",
  "S02ratnakeu:850": "atha te paṃcāśan mārakumārakāḥ paramahṛṣṭāḥ suprasannamanasa evam āhuḥ /",
  "S02ratnakeu:851": "tvayopadiṣṭaḥ khalu śāntimārgo māyāmarīcipratimāś ca dhātavaḥ /",
  "S02ratnakeu:852": "saṃkalpamātrajanito vata jīvaloko ratnatrayaṃ hi śaraṇaṃ varadaṃ vrajāmaḥ // RKP_3.49",
  "S02ratnakeu:853": "[Kurumiya_68]",
  "S02ratnakeu:854": "sarve te paṃcāśan mārakumārakāḥ āyuṣmataḥ pūrṇasya pādau śirasābhivandya vīthīmadhye tasya purato niṣaṇṇā dharmaśravaṇāya //",
  "S02ratnakeu:855": "tena ca samayenāyuṣmān subhūtiḥ paścimena nagaradvāreṇa rājagṛhaṃ mahānagaraṃ piṇḍāya prāviśat /",
  "S02ratnakeu:856": "tatra ca nagaradvāre paṃcāśan mārakumārakāḥ paramayauvanasurūpā mahātmaputraveṣadhāriṇo nṛtyaṃto gāyanto viceruḥ /",
  "S02ratnakeu:857": "ta āyuṣmantaṃ subhūtim ubhābhyāṃ pāṇibhyāṃ gṛhya vīthyāṃ dhāvanta āyuṣmantaṃ subhūtim evam āhuḥ /",
  "S02ratnakeu:858": "nartasva śramaṇa gāyasva śramaṇa /",
  "S02ratnakeu:859": "subhūtir āha /",
  "S02ratnakeu:860": "śṛṇuta mārṣā yūyam aśrutapūrvāṃ gītikāṃ śrāvayiṣyāmi /",
  "S02ratnakeu:861": "sarve cālpaśabdā abhūvan /",
  "S02ratnakeu:862": "dhāvan gītasvareṇāyuṣmān subhūtir evam āhuḥ /",
  "S02ratnakeu:863": "anitya sarvabhāva māyabudbudopama",
  "S02ratnakeu:864": "anityam asti saṃskṛte kvacic calātmake /",
  "S02ratnakeu:865": "yathā marīci dṛṣṭanaṣṭa nāsti tatra śāśvataṃ",
  "S02ratnakeu:866": "laghuvyayā hi sarvadharma buddhimān prajānate // RKP_3.50",
  "S02ratnakeu:867": "[Kurumiya_69]",
  "S02ratnakeu:868": "sarvasparśa duḥkhabhāra vedanā nirātmikā",
  "S02ratnakeu:869": "yatra prasakta sarvabāla duḥkhadharmapīḍitā /",
  "S02ratnakeu:870": "mitraṃ na kaścid asti sarvaduḥkhamocaka",
  "S02ratnakeu:871": "yathā hi śraddha bodhimārga bhāvanā ca sevitā // RKP_3.51",
  "S02ratnakeu:872": "ekalakṣa sarvadharma saṃjñavarjitāḥ śubhā",
  "S02ratnakeu:873": "nirātmayoga sarvacarya 'dravyalakṣaṇātmikā /",
  "S02ratnakeu:874": "na jīvapoṣa pudgalo 'pi kārako na vidyate",
  "S02ratnakeu:875": "tyajitva māraśāṭhya bodhi citta nāmaye // RKP_3.52",
  "S02ratnakeu:876": "vijñānu vartate 'ndriyeṣu vidyutā yathā nabhe",
  "S02ratnakeu:877": "anātmakāś ca sarvasparśavedanā pi cetanā /",
  "S02ratnakeu:878": "yoniśo nirīkṣa kiṃcid asti naiva dravyataḥ",
  "S02ratnakeu:879": "saṃmohito hi bālavargu yaṃtravat pravartate // RKP_3.53",
  "S02ratnakeu:880": "skandha sarve yoniśo vibhāvya kārako na labhyate",
  "S02ratnakeu:881": "bhūtakoṭi śānta śūnya sarva-antavarjitā /",
  "S02ratnakeu:882": "[Kurumiya_70]",
  "S02ratnakeu:883": "amohadharmataiṣa ukta bodhimārgacārikā",
  "S02ratnakeu:884": "nayāhi nāyakena bodhi prāpta tāyina // RKP_3.54",
  "S02ratnakeu:885": "tadyathā /",
  "S02ratnakeu:886": "sumunde 2 vimunde 3 munda 4 jahi 5 /",
  "S02ratnakeu:887": "sili 6 sili 7 sili 8 /",
  "S02ratnakeu:888": "avasili 9 tathātvasili 11 bhūtakoṭisili 12 svāhā 13 //",
  "S02ratnakeu:889": "athāyuṣmān subhūtir dhāvan gītasvareṇemā gāthā imāni ca mantrapadāni bhāṣate sma /",
  "S02ratnakeu:890": "atha te paṃcāśan mārakumārakāḥ paramahṛṣṭāḥ prasannamanasaḥ evam āhuḥ /",
  "S02ratnakeu:891": "aśrutvā hīdṛśān dharmān pāpamitravaśānugaiḥ /",
  "S02ratnakeu:892": "yat kṛtaṃ pāpakaṃ karmamohāvidyānvitendriyaiḥ // RKP_3.55",
  "S02ratnakeu:893": "pratideśya tad adyaiva vayaṃ sākṣāj jinātmajā /",
  "S02ratnakeu:894": "praṇidhānaṃ śubhaṃ kurmo buddhatvāya jagaddhitāḥ // RKP_3.56",
  "S02ratnakeu:895": "sarve te paṃcāśan mārakumārakā āyuṣmataḥ subhūteḥ pādau śirasābhivandya tasyaiva purato vīthīmadhye nyaṣīdur dharmaśravaṇāya //",
  "S02ratnakeu:896": "tena khalu punaḥ samayena sā vīthī buddhānubhāvena yojanaśatavistīrṇāvakāśaṃ saṃdṛśyate sma /",
  "S02ratnakeu:897": "tatra ca vīthīmadhye sthaviraḥ śāriputra uttarāmukho [Kurumiya_71] niṣaṇṇaḥ /",
  "S02ratnakeu:898": "mahāmaudgalyāyanaḥ paścāmukho niṣaṇṇaḥ /",
  "S02ratnakeu:899": "pūrṇo dakṣiṇāmukhaḥ /",
  "S02ratnakeu:900": "subhūtiḥ pūrvāmukhaḥ /",
  "S02ratnakeu:901": "parasparam ardhayojanapramāṇena tasthuḥ /",
  "S02ratnakeu:902_0": "teṣāṃ ca caturṇāṃ mahāśrāvakāṇāṃ madhye pṛthivīpradeśasya padmaṃ prādur abhavat paṃcāśad",
  "S02ratnakeu:902_1": "dhastavistāraṃ jāṃbūnadamayena daṇḍena nīlavaiḍūryamayaiḥ partaiḥ śrīgarbhamayena",
  "S02ratnakeu:902_2": "kesareṇa muktāmayyā karṇikayā /",
  "S02ratnakeu:903": "tataś ca padmān mahān avabhāso 'bhavat /",
  "S02ratnakeu:904": "tasyāṃ ca vīthyāṃ tat padmaṃ tṛpauruṣam uccatvena saṃdṛśyate sma yāvac caturmahārājakāyikeṣu deveṣu tat padmaṃ divyāni paṃcāśad yojanāny uccatvena saṃdṛśyate sma /",
  "S02ratnakeu:905": "trayastriṃśatsu tat padmaṃ yojanaśatam uccatvena saṃdṛśyate sma yāvad akaniṣṭheṣu deveṣu tat padmam ardhayojanam uccatvena saṃdṛśyate sma /",
  "S02ratnakeu:906": "tasya ca padmasya patrebhyo nānārthapadāḥ ślokā niśceruḥ /",
  "S02ratnakeu:907": "ye sattvā iha bhūmau sthitās tā imāṃ chlokāñ chuśruvuḥ //",
  "S02ratnakeu:908": "[Kurumiya_72]",
  "S02ratnakeu:909": "ekapudgala utpanno buddhakṣetra ihānaghaḥ /",
  "S02ratnakeu:910": "nihato māra ekena sasainyabalavāhanaḥ // RKP_3.57",
  "S02ratnakeu:911": "ekena buddhavīryeṇa dharmacakraṃ pravartitaṃ /",
  "S02ratnakeu:912": "ekākīha jagaddhetor āyāsyati na saṃśayaḥ // RKP_3.58",
  "S02ratnakeu:913": "vidvāṃsau bahunītiśāstrakuśalau dharmārthamokṣārthikau",
  "S02ratnakeu:914": "nītijñāv upatiṣyakaulitavarau śāstrā vinītāv iha /",
  "S02ratnakeu:915": "vidvāṃ sarvajagaddhitārthakuśalaḥ saddharmavādī mahān",
  "S02ratnakeu:916": "neṣyaty adya sa sarvalokamahito vādipradhāno muniḥ // RKP_3.59",
  "S02ratnakeu:917": "tryadhvajñānasudeśakaḥ śramaṇarāṭ chikṣātrayodbhāvakas",
  "S02ratnakeu:918": "trātā vai sanarāmarasya jagato dharmāprameyārthavit /",
  "S02ratnakeu:919": "lokasyārthahitapracārakuśalo jñānapradīpo mahān",
  "S02ratnakeu:920": "sadvādī tṛmalaprahīṇa iha so adyaiva saṃgāsyati // RKP_3.60",
  "S02ratnakeu:921": "lokārtham aśrāntamatiś cacāra duḥkhārditaṃ sarvajagad vimocayan /",
  "S02ratnakeu:922": "avidyayā nīvṛtalocanānāṃ saddharmacakṣuḥ pradadau yathāvat // RKP_3.61",
  "S02ratnakeu:923": "[Kurumiya_73]",
  "S02ratnakeu:924": "sarvāvatīyaṃ pariṣat samāgatā na cirād ihāyāsyati vādisiṃhaḥ /",
  "S02ratnakeu:925": "paramārthadarśī paramaṃ surūpo balair upeto hi parāparajñaḥ // RKP_3.62",
  "S02ratnakeu:926": "dṛṣṭvā jagad duḥkhamahārṇavastham āhaṃtum āyāsyati dharmadundubhim /",
  "S02ratnakeu:927": "ṣaḍindriyair uttamasaṃvarasthaḥ ṣaḍāśrayaś ca ṣaḍabhijñakovidaḥ // RKP_3.63",
  "S02ratnakeu:928": "ṣaṭsāradharmottamadeśanāyai ṣaḍbīja āyāsyati vādisiṃhaḥ /",
  "S02ratnakeu:929": "ṣaḍindriyagrāmaviheṭanāya ṣaḍuttamārthasmṛtisārathīndraḥ // RKP_3.64",
  "S02ratnakeu:930": "yāvat ṣaṭsu kāmāvacareṣu deveṣu tataḥ padmād imā gāthā niśceruḥ /",
  "S02ratnakeu:931": "yūyaṃ samagrā ratim adya bhuṃjatha pramattacittāḥ madatṛṣṇasaṃvṛtāḥ /",
  "S02ratnakeu:932": "sadā vimūḍhā ratipānamattā na pūjayadhvaṃ sugataṃ pramādāt // RKP_3.65",
  "S02ratnakeu:933": "[Kurumiya_74]",
  "S02ratnakeu:934": "kāmā anityā dagacandrasannibhāḥ saṃsārapāśo 'tidṛḍhaḥ prajāyāḥ /",
  "S02ratnakeu:935": "aniḥsṛtānāṃ ratiṣu pramādināṃ na nirvṛtir jātu punar bhaviṣyati // RKP_3.66",
  "S02ratnakeu:936": "sadā pramattā na śamāya yuktā na paśyata prāksukṛtaṃ śubhāśubhaṃ /",
  "S02ratnakeu:937": "jarārujāmṛtyubhayaiḥ parītā apāyabhūmiprasṛtāś ca yūyaṃ // RKP_3.67",
  "S02ratnakeu:938": "dānaṃ damaṃ saṃyamam apramādaṃ niṣevata prāksukṛtaṃ ca rakṣata /",
  "S02ratnakeu:939": "utsṛjya kāmān aśucīn durantān upasaṃkramadhvaṃ sugataṃ śaraṇyaṃ // RKP_3.68",
  "S02ratnakeu:940": "gatvā ca tasmād vacanaṃ śṛṇudhvaṃ subhāṣitaṃ tad dhi mahārthikaṃ ca /",
  "S02ratnakeu:941": "prajñāvimuktipraśamāya hetuḥ saddharmayuktaṃ śravaṇe mahārthaṃ // RKP_3.69",
  "S02ratnakeu:942": "yāvat ṣoḍaśasu devanikāyeṣu tasya padmasya patrebhyaḥ imā evaṃrūpā gāthā niśceruḥ //",
  "S02ratnakeu:943": "[Kurumiya_75]",
  "S02ratnakeu:944": "dharmaṃ prayatnena vibhāvayadhvaṃ samāhitadhyānaratā anaṅganāḥ /",
  "S02ratnakeu:945": "abhrāntacittāś ca vimokṣakāṃkṣiṇo dveṣaprahāṇāya matiṃ ca kṛdhvaṃ // RKP_3.70",
  "S02ratnakeu:946": "trayodaśākāranimittadīpikāṃ vibhāvayadhvaṃ paraṃāṃ hi kṣāntim /",
  "S02ratnakeu:947": "tayaiva cātyantavimokṣam āśu saṃprāpsyatha vyādhijarāviyuktam // RKP_3.71",
  "S02ratnakeu:948": "śraddhās tu ye rūpavikalpasaṃcaye nityaṃ dhruvātmasthirabhāvadṛṣṭayaḥ /",
  "S02ratnakeu:949": "teṣāṃ na janmapravahasya hānir apāyabhūmipravaṇā hi te vai // RKP_3.72",
  "S02ratnakeu:950": "traidhātukaṃ vīkṣya sadā nirātmam nirdravyam asvaṃvaśikaṃ nirīhaṃ /",
  "S02ratnakeu:951": "kṣāntiṃ vibhāventi ya ānulomikīṃ bhavaṃti te sarvi gatipramuktāḥ // RKP_3.73",
  "S02ratnakeu:952": "teṣāṃ na mṛtyur na jarā na rogo na durgatir nāpriyasaṃprayogaḥ /",
  "S02ratnakeu:953": "[Kurumiya_76]",
  "S02ratnakeu:954": "ākāśatulyān iha sarvadharmān ye bhāvayaṃte vyayabhāvayuktān // RKP_3.74",
  "S02ratnakeu:955": "atyantaśuddho hi varaḥ sa mārgo yeṣām asaṃgaṃ mana indriyeṣu /",
  "S02ratnakeu:956": "mārān vidhunvanti catuṣprakārān yathā hy ayaṃ saṃprati śākyasimḥaḥ // RKP_3.75",
  "S02ratnakeu:957": "ekaṃ nayaṃ ye tu vibhāvayaṃti niṣkiṃcanaṃ sarvanimittavarjitaṃ /",
  "S02ratnakeu:958": "dvayaprahāṇāya vinītaceṣṭās teṣām ayaṃ mārgavaraḥ praṇītaḥ // RKP_3.76",
  "S02ratnakeu:959": "vibhāvya śūnyān iha sarvadharmān asvāmikāṅ kārakajātivṛttān /",
  "S02ratnakeu:960": "spṛśaṃti bodhiṃ gaganasvabhāvān niruttamāṃ prārthanayā vivarjitām // RKP_3.77",
  "S02ratnakeu:961": "ebhir evaṃrūpair arthapadadharmaśabdair niścaradbhir ya iha lokadhātau manuṣyāmanuṣyās te samāgamya vīthīmadhye samantatas tasya padmasya nyaṣeduḥ /",
  "S02ratnakeu:962": "yāvad aprameyāsaṃkhyeyā akaniṣṭhā devā akaniṣṭhabhavanād avatīrya tasya padmasya samantato nyaṣīdan dharmaśravaṇāya /",
  "S02ratnakeu:963": "aśrauṣīn māraḥ pāpīmān etañ chlokān /",
  "S02ratnakeu:964": "samantataṃ ca vyavalokyādrākṣīt rājagṛhe mahānagare vīthīmadhye padmaṃ /",
  "S02ratnakeu:965": "tataś ceme ślokā niśceruḥ /",
  "S02ratnakeu:966": "[Kurumiya_77] tadā padmaṃ parivārya aprameyāsaṃkhyeyāni manuṣyakoṭīnayutaśatashasrāṇi sanniṣaṇṇāni dharmaśravaṇāya /",
  "S02ratnakeu:967": "atha khalu māraḥ pāpīmān ūrdhvaṃ vyavalokitavān adrākṣīt ṣaṭsu kāmāvacareṣu deveṣu sarvatra devabhavane tat padmaṃ /",
  "S02ratnakeu:968": "tad eva cānuparivāryāprameyāsaṃkhyeyāni devakoṭīnayutaśatasahasrāṇi sanniṣaṇṇāni dharmaśravaṇāya /",
  "S02ratnakeu:969_0": "atha bhūyasyā matrayā māraḥ pāpīmān duḥkhito durmanā vipratisārī saṃhṛṣṭaromakūpaḥ",
  "S02ratnakeu:969_1": "prasvinnagātraḥ saṃprakaṃpitaśarīro gagane pradhāvan mahatā svareṇāparān mārān prakrośann evam āha /",
  "S02ratnakeu:970": "śṛṇu girim asamāṃ samavahitamanā",
  "S02ratnakeu:971": "na me vaśo svaviṣaye na ca balam iha me /",
  "S02ratnakeu:972": "idam iha munibalam atiguṇaviśadaṃ",
  "S02ratnakeu:973": "prasarati jagati sthirajanakaraṇam // RKP_3.78",
  "S02ratnakeu:974": "kamalam iha punar udayati nar'amaru dayitum",
  "S02ratnakeu:975": "upagata nikhilato sujanata niyatā /",
  "S02ratnakeu:976": "paritṛṣitasugatasuvacananiratā",
  "S02ratnakeu:977": "vrajati śamathapatham atiguṇaparamā // RKP_3.79",
  "S02ratnakeu:978": "[Kurumiya_78]",
  "S02ratnakeu:979": "māyeyaṃ śramaṇena vartita iha trailokyasaṃmohanī",
  "S02ratnakeu:980": "sarve 'nanyamanā narāmaragaṇāḥ padmaṃ vitanya sthitāḥ /",
  "S02ratnakeu:981": "kṣipraṃ muṃcatha śailavṛṣṭim abhunā bhīṣmasvaraṃ rāviṇo",
  "S02ratnakeu:982": "gacchen nāśam ayaṃ yathādya nihato mārograsainyāyudhaiḥ // RKP_3.80",
  "S02ratnakeu:983": "athāparo māraḥ pāpīmaṃtam evam āha /",
  "S02ratnakeu:984": "śṛṇv asmākam idaṃ vaco hitakaraṃ vijñātadharmo 'si kiṃ",
  "S02ratnakeu:985": "yat paśyann api mārasainyavilayaṃ nāyāsi śāntiṃ tataḥ /",
  "S02ratnakeu:986": "bhrāntāḥ smaḥ prasamīkṣya saugatam idaṃ tejovapuḥ śrīdhanaṃ",
  "S02ratnakeu:987": "rūpaṃ nānyad ihottamaṃ suśaraṇaṃ buddhād ṛte nāyakāt // RKP_3.81",
  "S02ratnakeu:988": "athāparo māraḥ prarudan paramakrodhāviṣṭavadano māraṃ pāpīmantam eva āha /",
  "S02ratnakeu:989": "kumārgasaṃprasthita mārgahīna prajānase na svabalaṃ na śaktiṃ /",
  "S02ratnakeu:990": "na lajjase 'patrapase na caiva yat tvaṃ saha spardhasi nāyakena // RKP_3.82",
  "S02ratnakeu:991": "asmadbalaṃ yad vilayaṃ prayātaṃ buddhasya śaktyā tu jagat samagram /",
  "S02ratnakeu:992": "upāgamat padmasamīpam āśu dharmaśravāpyāyitaśuddhadehaṃ // RKP_3.83",
  "S02ratnakeu:993": "vayaṃ tu bībhatsatarāḥ prayātā durgandhakāyā balavīryanaṣṭāḥ /",
  "S02ratnakeu:994": "[Kurumiya_79]",
  "S02ratnakeu:995": "yāvan na yātā vilayaṃ kṣaṇena tāvad vrajāmaḥ śaraṇaṃ munīndram // RKP_3.84",
  "S02ratnakeu:996": "athāpare mārāḥ kṛtāṃjalayaḥ evam āhuḥ /",
  "S02ratnakeu:997": "pāpīmaṃs tvam apetadharmacaraṇaḥ pāpakriyāyāṃ rato",
  "S02ratnakeu:998": "nātho hy eṣa jagaddhitārthakuśalo buddhaḥ satām agraṇī /",
  "S02ratnakeu:999": "āyāmo nagaraṃ drutaṃ vayam iha prītiprasannekṣaṇāḥ",
  "S02ratnakeu:1000": "gacchāmaḥ śaraṇaṃ trilokamahitaṃ sarvauṣadhaṃ prāṇināṃ // RKP_3.85",
  "S02ratnakeu:1001": "atha tatraiva gagane ghoṣavatir nāma māraḥ sa uccasvareṇaivam āha /",
  "S02ratnakeu:1002": "sarve yūyaṃ samagrāḥ śṛṇuta mama vaco bhaktitaḥ prītiyuktāḥ",
  "S02ratnakeu:1003": "pāpād dṛṣṭiṃ nivārya praṇatatanu manovāksamācāraceṣṭāḥ /",
  "S02ratnakeu:1004": "tyaktakrodhāḥ prahṛṣṭā munivaravacane sphītabhaktiprasādā",
  "S02ratnakeu:1005": "gatvā buddhaṃ samakṣaṃ śaraṇam asulabhaṃ pūjayāmo 'dya bhaktyā // RKP_3.86",
  "S02ratnakeu:1006": "atha tatkṣaṇam eva sarve mārā gaganatalād avatīrya rājagṛhanagaradvārāṇi saptaratnamayāni cakruḥ /",
  "S02ratnakeu:1007": "kecin mārāś cakravartirājaveṣam ātmānam abhinirmīya bhagavataḥ pūjāparās tasthuḥ /",
  "S02ratnakeu:1008": "kecid brāhmaṇaveṣaṃ /",
  "S02ratnakeu:1009": "kecid vaśavartiveṣaṃ /",
  "S02ratnakeu:1010": "kecin maheśvaraveṣaṃ /",
  "S02ratnakeu:1011": "kecin nārāyaṇaveṣaṃ /",
  "S02ratnakeu:1012": "kecit tuṣitaveṣaṃ [Kurumiya_80] kecid yāmaveṣaṃ /",
  "S02ratnakeu:1013": "kecic chakraveṣaṃ /",
  "S02ratnakeu:1014": "kecit trayastriṃśaveṣaṃ /",
  "S02ratnakeu:1015": "kecit kumāraveṣaṃ /",
  "S02ratnakeu:1016": "kecid vaiśravaṇaveṣaṃ /",
  "S02ratnakeu:1017": "kecid virūḍhaveṣaṃ /",
  "S02ratnakeu:1018": "kecid virūpākṣaveṣaṃ /",
  "S02ratnakeu:1019": "kecid dhṛtarāṣṭraveṣaṃ /",
  "S02ratnakeu:1020": "kecit prākṛtacaturmahārājaveṣaṃ /",
  "S02ratnakeu:1021": "kecit sūryaveṣaṃ /",
  "S02ratnakeu:1022": "kecic candraveṣaṃ /",
  "S02ratnakeu:1023": "kecit tārakaveṣaṃ /",
  "S02ratnakeu:1024": "kecid asuraveṣaṃ /",
  "S02ratnakeu:1025": "kecid garuḍaveṣaṃ /",
  "S02ratnakeu:1026": "kecit kinnaraveṣaṃ /",
  "S02ratnakeu:1027": "kecin mahoragaveṣaṃ /",
  "S02ratnakeu:1028": "kecid ratnaparvataveṣaṃ /",
  "S02ratnakeu:1029": "kecin niṣkaveṣaṃ /",
  "S02ratnakeu:1030": "kecin nānāratnaveṣaṃ /",
  "S02ratnakeu:1031": "kecid ratnavṛkṣaveṣaṃ /",
  "S02ratnakeu:1032": "kecit kṣatriyaveṣaṃ /",
  "S02ratnakeu:1033": "kecid anyatīrthikaveṣaṃ /",
  "S02ratnakeu:1034": "kecic cakraratnaveṣaṃ /",
  "S02ratnakeu:1035": "kecin maṇiratnaveṣaṃ /",
  "S02ratnakeu:1036": "kecid airāvaṇaveṣaṃ /",
  "S02ratnakeu:1037": "kecid bālāhāśvarājaveṣaṃ /",
  "S02ratnakeu:1038": "kecit strīratnaveṣaṃ /",
  "S02ratnakeu:1039": "kecic chreṣṭhiveṣaṃ /",
  "S02ratnakeu:1040": "kecid rājāmātyaveṣaṃ ātmānam abhinirmīya tasthur bhagavataḥ pūjākarmaṇe /",
  "S02ratnakeu:1041_0": "kecin nīlā nīlavarṇāḥ śvetālaṃkārālaṃkṛtam ātmānam abhinirmīya bhagavataḥ pūjākarmaṇe",
  "S02ratnakeu:1041_1": "lohitāṃ chatradhvajapatākāmuktāhārān dhārayantas tālapramāṇamātram uccatvena gaganatale tasthuḥ /",
  "S02ratnakeu:1042": "kecid avadātā avadātavarṇābharaṇā maṃjiṣṭhavarṇābharaṇavibhūṣaṇāḥ pītāṃ chatradvajapatākān [Kurumiya_81] dhārayantas tasthuḥ /",
  "S02ratnakeu:1043": "kecin maṃjiṣṭhā maṃjiṣṭhavarṇāḥ suvarṇābharaṇavibhūṣaṇā nīlāñ chatradhvajapatākān dhārayantas tasthuḥ /",
  "S02ratnakeu:1044": "kecil lohitā lohitavarṇāḥ śvetamuktavarṣaṃ vavarṣuḥ /",
  "S02ratnakeu:1045": "kecic chvetāḥ śvetavarṇāḥ lohitamuktavarṣaṃ vavarṣuḥ /",
  "S02ratnakeu:1046": "kecid devarṣivarṇam ātmānam abhinirmīya gaganāt puṣpavarṣam abhipravavarṣuḥ /",
  "S02ratnakeu:1047": "kecid bhagavataḥ śrāvakaveṣaṃ ātmānam abhinirmīya nānādivyagandhavarṣaṃ gaganād vavarṣuḥ /",
  "S02ratnakeu:1048": "kecid gandharvavarṇā nānādivyatūryāṇi parājaghnuḥ /",
  "S02ratnakeu:1049": "kecid amarakanyāvarṇā nānāratnabhājaneṣu gandhodakaṃ dhārayaṃtaḥ pṛthivīṃ siṃciṣuḥ /",
  "S02ratnakeu:1050": "kecit kācakṛṣṇavarṇā nānāgandhān pradhūpayām āsuḥ /",
  "S02ratnakeu:1051": "kecid devaputraveṣeṇa nṛtyagītasvarān mumucuḥ /",
  "S02ratnakeu:1052": "kecin nānāvarṇā yena bhagavāṃs tena prāñjalayo bhagavantaṃ tuṣṭuvuḥ /",
  "S02ratnakeu:1053": "kecin mārā mārapārṣadyā api yasyān diśi bhagavāṃs tad abhimukhā nānādyāni maṇiratnāni dadhrire bhagavataḥ pūjākarmaṇe /",
  "S02ratnakeu:1054": "kecid vīthīgṛhaśaraṇagavākṣatoraṇaharmyacatvaraśṛṅgāṭakakūṭāgāradvāravṛkṣavimāneṣu sthitvā prāṃjalayo nyaṣedur bhagavataḥ pūjākarmaṇe /",
  "S02ratnakeu:1055": "atha sa māro yadādrākṣīt sarvāṃs tān mārān saparivārāṃ chramaṇaṃ gautamaṃ śaraṇam gatān tadā bhūyasyā mātrayā kṣubdhas trasto bhrāntaḥ prarudann evam āha /",
  "S02ratnakeu:1056": "[Kurumiya_82]",
  "S02ratnakeu:1057": "na bhūyo me sahāyo 'sti naṣṭā śrīr me 'dya sarvataḥ /",
  "S02ratnakeu:1058": "bhraṣṭo 'smi māraviṣayāt kuryāṃ vīryaṃ hi paścimam // RKP_3.87",
  "S02ratnakeu:1059": "mūlāc chindyām ahaṃ padmaṃ sattvā yena diśo 'vrajan /",
  "S02ratnakeu:1060": "chedāt padmasya saṃbhrāntā etat syāt paścimaṃ balaṃ // RKP_3.88",
  "S02ratnakeu:1061": "iti saṃcintya māraḥ pāpīmāṃ vāyuvad avatīrya gaganād yena tat padmaṃ vīthīgataṃ tena prasṛtya tat padmam ā daṇḍād icchaty uddhartuṃ spraṣṭum api na śaśāka /",
  "S02ratnakeu:1062": "patrāṇi cchetum icchati na ca tāni dadarśa /",
  "S02ratnakeu:1063": "padmakarṇikām api pāṇinā parāhaṃtum icchati tām api naivopalebhe //",
  "S02ratnakeu:1064": "tadyathā vidyud dṛśyate na copalabhyate /",
  "S02ratnakeu:1065": "tadyathā vā cchāyā dṛśyate na copalabhyate /",
  "S02ratnakeu:1066": "evam eva tat padmaṃ dṛśyate na copalabhyate /",
  "S02ratnakeu:1067": "yadā ca māraḥ pāpīmāṃs tat padmaṃ dadarśa na copalebhe na pasparśa /",
  "S02ratnakeu:1068": "atha punaḥ sarvaparṣatsaṃtrāsanārtham uccair mahābhairavaṃ svaraṃ moktum icchati tadāpi na śaśāka /",
  "S02ratnakeu:1069": "sa punar mahābalavegenobhābhyāṃ pāṇibhyām icchati mahāpṛthivīṃ parāhaṃtuṃ kaṃpayituṃ tām api spraṣṭum api na śaśāka naivopalebhe /",
  "S02ratnakeu:1070": "tadyathāpi nāma kaścid ākāśam icchet parāmarṣṭuṃ na copalebhe /",
  "S02ratnakeu:1071": "evam eva māraḥ pāpīmāṃ dadarśa pṛthivīṃ na ca pasparśa nopalebhe /",
  "S02ratnakeu:1072": "tasyaitad abhavat /",
  "S02ratnakeu:1073": "yan nv ahaṃ yathā sannipatitānāṃ sattvānāṃ prahārāṃ dadyāṃ cittavikṣepaṃ vā kuryām iti dadarśa tān sattvān na caikasattvam apy upalebhe na pasparśa /",
  "S02ratnakeu:1074": "atha bhūyasyā mātrayā māraḥ pāpīmān ruroda /",
  "S02ratnakeu:1075": "buddhānubhāvena cāsya sarvaṃ śarīraṃ vṛkṣavac [Kurumiya_83] cakaṃpe /",
  "S02ratnakeu:1076": "sāśrumukhaś caturdiśaṃ ca vyavalokayann evam āha /",
  "S02ratnakeu:1077": "māyaiṣā śramaṇena sarvajagato 'dyāvarjanārthaṃ kṛtā",
  "S02ratnakeu:1078": "yenāhaṃ purato vimohita iva bhrāntiṃ gato 'smi kṣaṇāt /",
  "S02ratnakeu:1079": "bhraṣṭo 'haṃ viṣayāt svapuṇyabalataḥ kṣīṇaṃ ca me jīvitaṃ",
  "S02ratnakeu:1080": "śīghraṃ yāmi nirākṛtaḥ svabhavanaṃ yāvan na yāmi kṣayam // RKP_3.89",
  "S02ratnakeu:1081": "svabhavanam api gaṃtum icchati na tatrāpi śaśāka gantuṃ /",
  "S02ratnakeu:1082": "sa bhūyasyā mātrayā trasto ruroda /",
  "S02ratnakeu:1083": "evaṃ cāsyodapādi /",
  "S02ratnakeu:1084": "parikṣīṇo 'ham ṛddhibalāt /",
  "S02ratnakeu:1085": "mā haivāhaṃ śramaṇasya gautamasya vaśam āgaccheyaṃ /",
  "S02ratnakeu:1086": "mā vā me 'sya śatror agrato jīvitakṣayaḥ syād yan nv aham ato 'ntardhāyeyaṃ /",
  "S02ratnakeu:1087": "sahabuddhakṣetrasya bahirdhā kālaṃ kuryāṃ /",
  "S02ratnakeu:1088": "yathaikasattvo 'pi me sahabuddhakṣetre vā kālaṃ kurvantaṃ na paśyet /",
  "S02ratnakeu:1089": "tathāpi na śaknoty antardhātuṃ na digvidikṣu palāyituṃ vā /",
  "S02ratnakeu:1090": "tatraiva kaṇṭhe paṃcabandhanabaddham ātmānaṃ dadarśa /",
  "S02ratnakeu:1091": "bhūyasyā mātrayā kupitas trasta uccasvareṇa prarudann evam āha /",
  "S02ratnakeu:1092": "hā priyaputrabāndhavajanā na bhūyo drakṣyāma iti //",
  "S02ratnakeu:1093": "atha ghoṣavatir nāma māraś cakravartiveṣeṇa niṣaṇṇabhūto māraṃ pāpīmantam evam āha /",
  "S02ratnakeu:1094": "[Kurumiya_84]",
  "S02ratnakeu:1095": "kiṃ bho śokamanās tvam adya rudiṣi vyākrośavaktrasvaraḥ",
  "S02ratnakeu:1096": "kṣipraṃ sarvajagadvaraṃ munivaraṃ nirbhī śaraṇyaṃ vraja /",
  "S02ratnakeu:1097": "trāṇaṃ lokagatiś ca dīpaśaraṇaṃ nāthas triduḥkhāpaho",
  "S02ratnakeu:1098": "nanv etaṃ samupāsyasi ḥḥ ḥ ḥḥ śamaṃ saukhyaṃ ca saṃprāpsyasi // RKP_3.90",
  "S02ratnakeu:1099": "atha mārasya pāpīmata etad abhavat /",
  "S02ratnakeu:1100": "yan nv ahaṃ santoṣavacanena śramaṇaṃ gautamaṃ śaraṇaṃ vrajeyaṃ yad aham ebhyo bandhanebhyaḥ parimucyeyam //",
  "S02ratnakeu:1101": "atha māraḥ pāpīmān yasyāṃ diśi bhagavāṃ vijahāra tenāṃjaliṃ praṇāmyaivam āha /",
  "S02ratnakeu:1102": "namas tasmai varapudgalāya jarāvyādhimaraṇaparimocakāya /",
  "S02ratnakeu:1103": "eṣo 'haṃ taṃ buddhaṃ bhagavantaṃ śaraṇaṃ gacchāmi / evam cāha /",
  "S02ratnakeu:1104": "asmān nātha mahābhayāt suviṣamāt kṣipraṃ muner bandhanān",
  "S02ratnakeu:1105": "mucyeyaṃ śaraṇagato 'smi sugatasyādya prabhrtyāgraṇī /",
  "S02ratnakeu:1106": "mohāndhena mayā tvayi prakupitenoccaiḥ pradośaḥ kṛtaḥ",
  "S02ratnakeu:1107": "tat sarvaṃ pratideśayāmi puratas tvāṃ sākṣiṇaṃ sthāpya tu // RKP_3.91",
  "S02ratnakeu:1108": "yadā ca māraḥ pāpīmān saṃtoṣavacanena buddhaṃ bhagavantaṃ śaraṇaṃ gatas tadā muktam ātmānaṃ saṃjānīte /",
  "S02ratnakeu:1109": "yadā punar asyaivaṃ bhavati /",
  "S02ratnakeu:1110": "prakrameyam itaḥ parṣada iti /",
  "S02ratnakeu:1111": "punar eva kaṇṭhe paṃcabandhanabaddham [Kurumiya_85] ātmānaṃ saṃjānīte /",
  "S02ratnakeu:1112": "yadā punar na kvacid gantuṃ śaśāka tadā bhagavato 'ntike trāṇaśaraṇacittam utpādayām āsa /",
  "S02ratnakeu:1113": "punar muktam ātmānaṃ saṃjānīte yāvat saptakṛtvo baddhamuktam ātmānaṃ saṃjānīte sma /",
  "S02ratnakeu:1114": "tatraiva niṣaṇṇa iti // //",
  "S02ratnakeu:1115": "mahāsannipātād ratnaketusūtrāt tṛtīyo māradamanaparivartaḥ smāptaḥ // //",
  "S02ratnakeu:1116": "[Kurumiya_86]",
  "S02ratnakeu:1117": "IV.",
  "S02ratnakeu:1118": "yāvat pūrvoktaṃ te catvāro mahāśrāvakās tad rājagṛhaṃ mahānagaraṃ piṇḍāya praviśantas tair mārakumārakair anācāreṇādhiṣṭhāḥ /",
  "S02ratnakeu:1119": "nartasva śramaṇa gāyasva śramaṇeti /",
  "S02ratnakeu:1120": "taiś ca mahāśrāvakair vīthīmadhye pradhāvadbhir nirvāṇamārgapadapratisaṃyuktena gītasvareṇa yadā gāthā bhāṣitā tadā mahāpṛthivī pracakaṃpe /",
  "S02ratnakeu:1121": "tatkṣaṇaṃ bahūni devanāgayakṣagandharvāsuragaruḍakinnaramahoragaśatasahasrāṇi bhagavacchāsanābhiprasannāni sāsrumukhāny evam āhuḥ //",
  "S02ratnakeu:1122": "tiṣṭhaty aśoke varadharmasārathir eṣā hy avasthā jinavaraśāsanasya /",
  "S02ratnakeu:1123": "tacchrāvakānāṃ janatā dya dṛṣṭvā viḍambitaṃ kena manaḥ prasādayet // RKP_4.1",
  "S02ratnakeu:1124": "atha tāni bahūni devanāgayakṣarākṣasakoṭīnayutaśatasahasrāṇi sāsrumukhāni yena bhagavāṃs tenopajagmuḥ /",
  "S02ratnakeu:1125": "upetya bhagavataḥ purataḥ sthitvaivam āhuḥ /",
  "S02ratnakeu:1126": "avasthāṃ śāsanasyāsya bhagavan vīkṣya sāṃprataṃ /",
  "S02ratnakeu:1127": "mopekṣāṃ kuru sarvajña śāsanācāraguptaye // RKP_4.2",
  "S02ratnakeu:1128": "[Kurumiya_87]",
  "S02ratnakeu:1129": "bhagavān āha /",
  "S02ratnakeu:1130": "evaṃ gatvā svayaṃ tatra māraṃ jitvā savāhanam /",
  "S02ratnakeu:1131": "karomi janatāṃ sarvāṃ nirvāṇapuragāminīm // RKP_4.3",
  "S02ratnakeu:1132": "atha te sarve evaikakaṇṭhenaivam āhuḥ /",
  "S02ratnakeu:1133": "mā bhagavaṃ gaccha //",
  "S02ratnakeu:1134": "nanūktaṃ bhagavatā /",
  "S02ratnakeu:1135": "acintyo buddhānāṃ bhagavatāṃ buddhaviṣayo 'cintyo māraviṣayaḥ acintyo nāgaviṣayo 'cintyaḥ karmaṇāṃ karmaviṣayaḥ iti /",
  "S02ratnakeu:1136": "sarvaviṣayāṇāṃ buddhaviṣaya eṣa viśiṣṭataraḥ /",
  "S02ratnakeu:1137_0": "śakto bhagavān ihaivāsane niṣaṇṇo mārakoṭīnayutāni parājetuṃ dharmaskandhakoṭīnayutāni",
  "S02ratnakeu:1137_1": "prakāśayituṃ kleśasāgaram ucchoṣayituṃ dṛṣṭijālaṃ samuddhartuṃ sattvakoṭīnayutāni",
  "S02ratnakeu:1137_2": "jñānasāgareṇāvatārayituṃ /",
  "S02ratnakeu:1138": "nādya bhagavato gamanakālo yuktaḥ /",
  "S02ratnakeu:1139": "bhagavān āha /",
  "S02ratnakeu:1140": "yāvantaḥ sattvadhātau sattvās te sarve mārā bhaveyur yāvaṃti ca pṛthivīparamāṇurajāṃsi tāvanty ekaikasya mārabalādhiṣṭhānāni bhaveyuḥ /",
  "S02ratnakeu:1141": "te sarve mama vadhāya parākrameyur ekaromakūpasyāpi me na śaktā vighātayituṃ /",
  "S02ratnakeu:1142": "śaktaś cāham ihaiva niṣaṇṇo mārakoṭīnayutāni parājetuṃ sthāpyainaṃ saparivāraṃ māraṃ /",
  "S02ratnakeu:1143_0": "gamiṣyāmi punar ahaṃ yan mama pūjākarmaṇa ebhir māraiḥ sarvaṃ rājagrhaṃ mahānagaraṃ",
  "S02ratnakeu:1143_1": "mārabalarddhivikurvaṇādhiṣṭhānavyūhair alaṃkṛtaṃ tad anukaṃpāyai paribhokṣye yat",
  "S02ratnakeu:1143_2": "te mārāḥ paramaprītiprasādajātāḥ kuśalamūlabījam avaropayiṣyaṃty anuttarāyāṃ samyaksaṃbodhau //",
  "S02ratnakeu:1144": "[Kurumiya_88]",
  "S02ratnakeu:1145": "yadā ca bhagavān āsanād utthātukāmo 'tha tāvad eva prabhāvaśobhanā nāma veṇuvanaparipālikā devatā sā bhagavataḥ purato 'srumukhī sthitvaivam āha /",
  "S02ratnakeu:1146": "naivādya kālo bhagavan praveṣtuṃ puraṃ samaṃtād iha mārapūrṇaṃ /",
  "S02ratnakeu:1147": "ekaika evaṃ paramapracaṇḍaḥ koṭīvṛtas tiṣṭhati vadisiṃhaḥ // RKP_4.4",
  "S02ratnakeu:1148": "dveṣapradīptā niśitāstradhāriṇo vadhāya te vyākulacetasaḥ sthitāḥ /",
  "S02ratnakeu:1149": "mā sarvathādya praviśasva nātha mā saṃkṣyaṃ yāsyasi lokabandho // RKP_4.5",
  "S02ratnakeu:1150": "yadā ca bhagavān āsanād abhyutthitas tadā dyutimatir nāma vihāradevatā sā bhagavataḥ pādau śirasābhivandyaivam āha /",
  "S02ratnakeu:1151": "pāpīmmatāṃ sahasrāṇi paṃca tiṣṭhanti sāyudhāḥ /",
  "S02ratnakeu:1152": "tvāṃ pratīkṣaṃti nistriṃśā vraja mādya mahāmune // RKP_4.6",
  "S02ratnakeu:1153": "yadā bhagavāṃ vihārād viniścakrāma tadā siddhimatir nāmauṣadhidevatā sā bhagavataḥ pādau śirasābhivandyaivam āha /",
  "S02ratnakeu:1154": "hā kaṣṭaṃ naśyate mārgo dharmanetrī pralujyate /",
  "S02ratnakeu:1155": "dharmanaur yāti saṃbhedaṃ lokadīpe kṣayaṃ gate // RKP_4.7",
  "S02ratnakeu:1156": "dharmarasa udāro hīyate sarvaloke",
  "S02ratnakeu:1157": "jagad idam atipūrṇaṃ kleśadhūrtaiḥ pracaṇḍaiḥ /",
  "S02ratnakeu:1158": "nanu mama bhuvi śaktiḥ kācid asti pralopaṃ",
  "S02ratnakeu:1159": "[Kurumiya_89]",
  "S02ratnakeu:1160": "sugatasutavarāṇāṃ saṃpradhartuṇ kathaṃcit // RKP_4.8",
  "S02ratnakeu:1161": "atibahava ihāsmiṃ tvadvināśāya raudrā",
  "S02ratnakeu:1162": "niśitaparaśukhaḍgāḥ saṃsthitāḥ pāpadharmāḥ /",
  "S02ratnakeu:1163": "kuru sugata mamājñāṃ lokasaṃrakṣaṇārthaṃ",
  "S02ratnakeu:1164": "praviśa daśabalādre mā puraṃ siddhayātra // RKP_4.9",
  "S02ratnakeu:1165": "atha bhagavān vihārāṃganād abhipratasthe /",
  "S02ratnakeu:1166": "dyutindharā ca nāma tatra vṛkṣadevatā sā karuṇakaruṇaṃ rudaṃtī bhagavataḥ pādau śirasābhivandyaivam āha /",
  "S02ratnakeu:1167": "sarvan nātha bhaviṣyati tribhuvanaṃ naṣṭekṣaṇaṃ sāmprataṃ",
  "S02ratnakeu:1168": "nāśaṃ pūrṇamanorathe tvayi gate sarvārthasiddhe munau /",
  "S02ratnakeu:1169": "etasmin gagane bhujaṃgarasanās tīkṣṇāsivāṇāyudhās",
  "S02ratnakeu:1170": "tvannāśāya caranti vahnivadanā mā gaccha tatrādhunā // RKP_4.10",
  "S02ratnakeu:1171": "yadā ca bhagavāṃ dvārakoṣṭhake-m-avatatārātha jyotivaruṇā nāma dvārakoṣṭhakadevatā sā uccasvareṇa rudaṃtī bhagavataḥ pādau śirasābhivandyaivam āha /",
  "S02ratnakeu:1172": "ete brāhmaṇasaṃjñināṃ puravare viṃśatsahasrāṇy atho",
  "S02ratnakeu:1173": "dīptāsikṣurasāyakapraharaṇāḥ prekṣaṃti te nirdayāḥ /",
  "S02ratnakeu:1174": "anyonyāpy atiraudranirdayavatāṃ viṃśatasahasrāṇy atas",
  "S02ratnakeu:1175": "tiṣṭhantīha vināśanāya tava he mā gaccha śuddhānana // RKP_4.11",
  "S02ratnakeu:1176": "atha bhagavāṃ dvāraśālāṃ praviveśa /",
  "S02ratnakeu:1177_0": "tatra ca tamālasārā nāma rājagṛhanagaraparipālikā [Kurumiya_90] devatā sā nabhasy",
  "S02ratnakeu:1177_1": "uccasvareṇa rudaṃtī bhagavataḥ sakāśaṃ tvarayopajagāmopetya bhagavataḥ pādau śirasābhivandyaivam āha /",
  "S02ratnakeu:1178": "mārgo 'yaṃ bhagavaṃ punaḥ parivṛtaḥ siṃhoṣṭramattadvipair",
  "S02ratnakeu:1179": "bhikṣūṇāṃ ca viheṭhanāya bahudhā mārair vighātaḥ kṛtaḥ /",
  "S02ratnakeu:1180": "udyuktās tava cānyatīrthacaraṇāḥ śāstur vadhārthaṃ bhuvi",
  "S02ratnakeu:1181": "tvaṃ meghasvara devanāgakṛpayā mā gaccha dīptaprabha // RKP_4.12",
  "S02ratnakeu:1182": "dṛṣṭvā narāmarabhujaṃgamakinnarendrās",
  "S02ratnakeu:1183": "tvacchāsanasya vilayaṃ vyathitāḥ sametya /",
  "S02ratnakeu:1184": "bhītā dravaṃti bhagavaṃ jitamāra mārān",
  "S02ratnakeu:1185": "māyākṛtān ativirūpamukhāṃś ca bhūyaḥ // RKP_4.13",
  "S02ratnakeu:1186": "saddharmasya vilopanāṃ ca mahatīṃ lokasya copaplavaṃ",
  "S02ratnakeu:1187": "nakṣatradyutināśitaṃ ca gaganaṃ candrārkayor vibhramaṃ /",
  "S02ratnakeu:1188": "saṃpaśyan vata sajjano 'dya virasaḥ proccaiḥ śiras tāḍito",
  "S02ratnakeu:1189": "hā kaṣṭaṃ kathayaty atīva sugatabhraṃśaṃ samāśaṃkayan // RKP_4.14",
  "S02ratnakeu:1190": "naśyate dṛṣṭisūryo 'yaṃ dharmolkā yāti saṃkṣayam /",
  "S02ratnakeu:1191": "mṛdnāti mṛtyu saṃbuddhaṃ dharmatoyaṃ viśuṣyate // RKP_4.15",
  "S02ratnakeu:1192": "saddharmacāriṇāṃ loke vināśe pratyupasthite /",
  "S02ratnakeu:1193": "prādurbhāvo 'satām eva mārāṇāṃ bhavatīha tam // RKP_4.16",
  "S02ratnakeu:1194": "[Kurumiya_91]",
  "S02ratnakeu:1195": "atha sā devatā bhagavataḥ pratinivartanam adṛṣṭvā sāsrumukhī bhūya evam āha /",
  "S02ratnakeu:1196": "lokan nirīkṣasva mune samagraṃ mā gaccha vādipravarādya saṃkṣayaṃ /",
  "S02ratnakeu:1197": "mā matpure nāśam upāgate tvayi trilokanindyā satataṃ bhaveyaṃ // RKP_4.17",
  "S02ratnakeu:1198": "śṛṇu me vaco nāyaka sattvasāra mā matpure gaccha vināśam adya /",
  "S02ratnakeu:1199": "sattvānukaṃpārtham iha pratīkṣa sattvāṃś ca janmārtibhayād vimokṣaya // RKP_4.18",
  "S02ratnakeu:1200": "smara pratijñāṃ hi purā tahāgata prāpyottamaṃ tārayitā bhavetaṃ /",
  "S02ratnakeu:1201": "sattvān anekān bahuduḥkhataptān āśvāsaya prāṇabhṛtāṃ variṣṭha // RKP_4.19",
  "S02ratnakeu:1202": "tiṣṭhāgramūrte bahukalpakoṭyaḥ kāmeṣu sakto vata bālavargaḥ /",
  "S02ratnakeu:1203": "tacchāntaye deśaya dharmamārgaṃ svabhāvaśūnyāyatanendriyārtham // RKP_4.20",
  "S02ratnakeu:1204": "tato bhagavāṃ dvāraśālāyām avatatāra /",
  "S02ratnakeu:1205_0": "atha tāvad devatā dṛḍhā nāma pṛthivīdevatā daśabhiḥ mahaujaskamahaujaskābhir devatāsahasraiḥ",
  "S02ratnakeu:1205_1": "sārdham asrumukhī prakīrṇakeśī bhagavataḥ purataḥ prāṃjaliḥ sthitvaivam [Kurumiya_92] āha /",
  "S02ratnakeu:1206": "smara pradānaṃ rudhiraprapūrṇā yat te pradattāś caturāḥ samudrāḥ /",
  "S02ratnakeu:1207": "śirāṃsi cāsthīni ca cakravāḍavan netrāṇi gaṅgāsikatāsamāni // RKP_4.21",
  "S02ratnakeu:1208": "ratnāni caivaṃ vividhāni pūrvaṃ putrāś ca dārā dviradās tathāśvāḥ /",
  "S02ratnakeu:1209": "āvāsavastraśayanānnapānaṃ bhaiṣajyam iṣṭaṃ ca tathāturāṇām // RKP_4.22",
  "S02ratnakeu:1210": "kṛtā ca pūjā pravarā svayaṃbhuvāṃ śīlaṃ tvayā rakṣitam apramādinā /",
  "S02ratnakeu:1211": "kṣāntiśrutaṃ sevitam eva nityaṃ mātṛjñatā caiva pitṛjñatā ca // RKP_4.23",
  "S02ratnakeu:1212": "cīrṇāny anaṃtāni ca duṣkarāṇi sattvā hy anekavyasanāt pramokṣitāḥ /",
  "S02ratnakeu:1213": "yat pūrvam ādau praṇidhiḥ kṛtas te buddho bhaveyaṃ paramārthadeśakaḥ // RKP_4.24",
  "S02ratnakeu:1214": "uttārayeyaṃ janatāṃ mahaughāl lokāya dharmaṃ vata deśayeyaṃ /",
  "S02ratnakeu:1215": "tṛṣṇāvimūlāni mahābhayāni duḥkhāny aśeṣāṇi ca śoṣayeyam // RKP_4.25",
  "S02ratnakeu:1216": "abhaye pure sattvagaṇaṃ praveśaye niveśya tān vai varabodhimārge /",
  "S02ratnakeu:1217": "[Kurumiya_93]",
  "S02ratnakeu:1218": "vimocayeyaṃ bahuduḥkhapīḍitān tāṃ sattvadhātuṃ paripūrṇa kuryām // RKP_4.26",
  "S02ratnakeu:1219": "mārgacyutānām iha pāpacāriṇāṃ kṣamasva nātha śrutaśīlanāśināṃ /",
  "S02ratnakeu:1220": "nistārayaitāṃ smaraya pratijñāṃ vadasva dharmaṃ bahukalpakoṭyaḥ // RKP_4.27",
  "S02ratnakeu:1221": "oghāt samuttāraya nātha lokaṃ saṃsnāpayāṣṭāṃgajalena cainaṃ /",
  "S02ratnakeu:1222": "nehāsti sattvaḥ sadṛśas triloke tvayā hi nātha pravaro na kaścit // RKP_4.28",
  "S02ratnakeu:1223": "muktaḥ svayaṃ lokam imaṃ ca mocaya pratārayasva tribhavārṇavāj jagat /",
  "S02ratnakeu:1224": "tvam eva buddho jagadekabāndhavo tiṣṭhasva nityaṃ vibhajasva dharmam // RKP_4.29",
  "S02ratnakeu:1225": "atha bahagavāṃ dvāraśālāyām avatatāra /",
  "S02ratnakeu:1226": "tatkṣaṇād eva ca bahūni devanāgayakṣarākṣasakoṭīnayutaśatasahasrāṇi gagane vicaramāṇāni sāsrumukhāny evam āhuḥ /",
  "S02ratnakeu:1227": "asmābhir ādau sugatā hi dṛṣṭāḥ praśāntakāle suvinītaśiṣyāḥ /",
  "S02ratnakeu:1228": "dharmopadeśaṃ vipulaṃ ca kurvatas teṣāṃ vighāto na sa īdṛśo 'bhūt // RKP_4.30",
  "S02ratnakeu:1229": "[Kurumiya_94]",
  "S02ratnakeu:1230": "eṣo hi śāstātinihīnakāle prāptaḥ svayaṃbhūtvam udārabuddhiḥ /",
  "S02ratnakeu:1231": "kleśāvṛte dharmam uvāca loke paripācanārthaṃ jagatāṃ munīndraḥ // RKP_4.31",
  "S02ratnakeu:1232": "asmiṃ punas tiṣṭhati vādisiṃhe pāpīmatāṃ naikasahasrakoṭyaḥ /",
  "S02ratnakeu:1233": "kuruvaṃti dharmasya vināśam evaṃ mā buddhavīrādya pure viśasva // RKP_4.32",
  "S02ratnakeu:1234": "athāparā devataivam āha /",
  "S02ratnakeu:1235": "cakraṃ jinair vartitam ekadeśe taiḥ pūrvakair lokahitaprayuktaiḥ /",
  "S02ratnakeu:1236": "ayaṃ punar gacchati yatra tatra mā khalv avasthāṃ samavāpsyate 'dya // RKP_4.33",
  "S02ratnakeu:1237": "athāparāpi devataivam āha /",
  "S02ratnakeu:1238": "kāruṇyahetor iha sārthavāhaś cacāra sattvārtham atīva kurvan /",
  "S02ratnakeu:1239": "sa kevalaṃ tv adya pure 'tra mā vai nāśaṃ prayāyād iti me vitarkaḥ // RKP_4.34",
  "S02ratnakeu:1240_0": "tena khalu punaḥ samayena tāni bahūni devanāgayakṣarākṣasāsuragaruḍakinnaramahoragakoṭīnayutaśatasahasrāṇi",
  "S02ratnakeu:1240_1": "sāsrudurdinavadanāni gaganatalapathād avatīrya bhagavataḥ purataḥ sthitvānekaprakārān",
  "S02ratnakeu:1240_2": "ātmano viprakārāṃś cakruḥ /",
  "S02ratnakeu:1241": "kecit keśān vilumpanti sma /",
  "S02ratnakeu:1242": "kecid ābharaṇāni mumucuḥ /",
  "S02ratnakeu:1243": "kecic [Kurumiya_95] chatradhvajapatākān prapātayām āsuḥ /",
  "S02ratnakeu:1244": "kecit svaśarīreṇa bhūmau nipetuḥ /",
  "S02ratnakeu:1245": "kecid bhagavataś caraṇau jagṛhuḥ /",
  "S02ratnakeu:1246": "kecid atikaṣṭaṃ ruruvuḥ /",
  "S02ratnakeu:1247": "kecid urāṃsi pāṇibhiḥ parājaghnuḥ /",
  "S02ratnakeu:1248": "kecid bhagavataḥ pādamūle sthitvā madguvat parāvartante sma /",
  "S02ratnakeu:1249": "kecid bhagavataḥ purataḥ prāṃjalayo bhūtvā stutinamaskārāṃś cakruḥ /",
  "S02ratnakeu:1250": "kecid bhagavantaṃ puṣpadhūpagandhamālyavilepanavastrābharaṇasuvarṇasūtramuktāhāraduṣyair avakiraṃti sma /",
  "S02ratnakeu:1251": "athāparā bahvyo devakoṭya uccair ekaṇṭhenaivam āhuḥ /",
  "S02ratnakeu:1252": "tvayā pracīrṇāni hi duṣkarāṇi atīva lokārtham ito bahūni /",
  "S02ratnakeu:1253": "kṣīṇe tvam utpanna ihādya kāle upekṣakas tiṣṭha ca mā tyajasva // RKP_4.35",
  "S02ratnakeu:1254": "alpaṃ kṛtaṃ te 'nagha buddhakāryaṃ sākṣīkṛtāś cālpatarā nṛdevāḥ /",
  "S02ratnakeu:1255": "tvaṃ tiṣṭha dharmān suciraṃ prakāśayan uttārayāsmat tribhavārṇavāj jagat // RKP_4.36",
  "S02ratnakeu:1256": "sattvā hy aneke śubhakarmacāriṇaḥ paripakvabījā amṛtasya bhājanāḥ /",
  "S02ratnakeu:1257": "karuṇāṃ janasva pratidarśayārtham oghebhya uttāraya lokam ārtam // RKP_4.37",
  "S02ratnakeu:1258": "gatyāṭavīmadhyagatā bhramaṃti saṃsārakāntāravinaṣṭamārgāḥ /",
  "S02ratnakeu:1259": "[Kurumiya_96]",
  "S02ratnakeu:1260": "teṣāṃ sumārgaṃ pratidarśayasva pramokṣayāryottamadharmavāgbhiḥ // RKP_4.38",
  "S02ratnakeu:1261": "etat tavāścaryataraṃ kṛpādbhutaṃ pravartitaṃ yad varadharmacakraṃ /",
  "S02ratnakeu:1262": "ciraṃ hi tiṣṭha tvam udārabuddhe mā khalv anāthā janatā bhaveta // RKP_4.39",
  "S02ratnakeu:1263": "athāparāpi devataivam āha /",
  "S02ratnakeu:1264": "nāśaṃ prayāsyaty atha yad vināyako lokas tathāndho nikhilo bhaviṣyati /",
  "S02ratnakeu:1265": "aṣṭāṃgamārgas trivimokṣahetuḥ sarveṇa sarvaṃ na bhaviṣyatīha // RKP_4.40",
  "S02ratnakeu:1266": "asmābhir asmiṃ chubhabījam uptaṃ vākkāyacetodbhavam apramatttaiḥ /",
  "S02ratnakeu:1267": "tato vayaṃ sarvasukhaiḥ samanvitāḥ puṇyākarasyāsya hi mā bhavet kṣayaḥ // RKP_4.41",
  "S02ratnakeu:1268": "tena ca samayena bahūni śuddhāvāsadevakoṭīnayutaśatasahasrāṇi tatraiva sannipatitāny abhūvan //",
  "S02ratnakeu:1269": "tāny apy evam āhuḥ /",
  "S02ratnakeu:1270": "mā bhaiṣṭa yūyaṃ na muner avasthā bhaviṣyate kācid udārabuddheḥ /",
  "S02ratnakeu:1271": "pratyakṣapūrvā vayam asya sādhor upāgatā yad bhuvi mārakoṭyaḥ // RKP_4.42",
  "S02ratnakeu:1272": "ṣaṭtriṃśadyojanāni drutarabhasaparā yat samantād vitatya",
  "S02ratnakeu:1273": "prāsāsisphītakhaḍgapracurakhararavā bhīṣaṇī mārasenā /",
  "S02ratnakeu:1274": "saṃprāptā bodhimaṇḍe vilayam upagatā tatkṣaṇād eva bhītā",
  "S02ratnakeu:1275": "prāptārthasyādya kiṃ svit prasṛtayaśaso vighnam eṣa prakuryāt // RKP_4.43",
  "S02ratnakeu:1276": "[Kurumiya_97]",
  "S02ratnakeu:1277": "athāparā devatā prarudantī evam āha /",
  "S02ratnakeu:1278": "mārasyaikasya sā senā prāg āsin na mahābalā /",
  "S02ratnakeu:1279": "mārakoṭīsahasrāṇām iyaṃ senā mahābalā // RKP_4.44",
  "S02ratnakeu:1280": "niḥsaṃśayam iha prāpto nāśaṃ lokavināyakaḥ /",
  "S02ratnakeu:1281": "yadvināśād ayaṃ loko nirāloko bhramiṣyati // RKP_4.45",
  "S02ratnakeu:1282": "atha khalu te śakrabrahmalokapālā bhagavataḥ pādayoḥ pariṣvajyaivam āhuḥ /",
  "S02ratnakeu:1283": "tiṣṭheha sādho kuru mandadhīnām asmadvacaḥ kāruṇikapradhāna /",
  "S02ratnakeu:1284": "bahudevakoṭyo ghanaśokataptās tāḥ sāmprataṃ dharmarasena siṃca // RKP_4.46",
  "S02ratnakeu:1285": "atha khalu bhagavāṃs tāṃ sarvāvatīṃ parṣadaṃ maitrāviśālābhyāṃ nayanābhyām avalokya brāhmeṇa svareṇa tāṃ samāśvāsayann evam āha /",
  "S02ratnakeu:1286": "mā bhaiṣṭa yūyaṃ bhavathādya nirbhayāḥ sarve 'pi mārā yugapat savāhanāḥ /",
  "S02ratnakeu:1287": "śaktā na me bhīṣayituṃ samagrā romāpy athaikaṃ kim u sarvadeham // RKP_4.47",
  "S02ratnakeu:1288": "āśvāsayāmy adya tu sarvalokaṃ dharmaṃ sadāhaṃ bhuvi deśayiṣye /",
  "S02ratnakeu:1289": "mārgacyutānām aham eva samyaṅ mārgopadeśaṃ viśadaṃ kariṣye // RKP_4.48",
  "S02ratnakeu:1290": "[Kurumiya_98]",
  "S02ratnakeu:1291": "kṛtāni pūrvaṃ bahuduṣkarāṇi mayānnapānaṃ vipulaṃ pradattaṃ /",
  "S02ratnakeu:1292": "āvāsabhaiṣajyam analpakaṃ ca kartuṃ vighātaṃ mama ko 'dya śakyaḥ // RKP_4.49",
  "S02ratnakeu:1293": "tyaktā mayā hy aśvarathā gajāś ca vibhūṣaṇāny ābharaṇāni caivam /",
  "S02ratnakeu:1294": "dāsāś ca dāsyo nigamāś ca rāṣṭrāḥ kartuṃ vighātaṃ mama kaḥ samarthaḥ // RKP_4.50",
  "S02ratnakeu:1295": "bhāryāsutāduhitṛkaḍatravargam aiśvaryam iṣṭaṃ bhuvi rājavaṃśaḥ /",
  "S02ratnakeu:1296": "datto mayā sattvahitāya kasmāc charīranāśo 'dya bhaviṣyati me // RKP_4.51",
  "S02ratnakeu:1297": "śiraś ca netre ubhe karṇanāse hastau ca pādau tanucarmalohitaṃ /",
  "S02ratnakeu:1298": "svajīvitaṃ tyaktam apīha dehināṃ kartuṃ vihiṃsāṃ mama kaḥ samarthaḥ // RKP_4.52",
  "S02ratnakeu:1299": "bahvyo mayātīva hi buddhakoṭyaḥ saṃpūjitā bhaktimatā svahastaṃ /",
  "S02ratnakeu:1300": "śīlaśrutikṣāntiratena nityaṃ kartuṃ vilopaṃ mama kaḥ samarthaḥ // RKP_4.53",
  "S02ratnakeu:1301": "pūrvaṃ mayā vai bahuduṣkarāṇi kṛtāni me 'tīva samāhitena /",
  "S02ratnakeu:1302": "saṃchinnagātreṇa na roṣitaṃ manaḥ kartuṃ vihiṃsāṃ mama ko 'dya śaktaḥ // RKP_4.54",
  "S02ratnakeu:1303": "[Kurumiya_99]",
  "S02ratnakeu:1304": "kleśā jitā me niyato 'smi buddhaḥ sarveṣu sattveṣu ca maitracittaḥ /",
  "S02ratnakeu:1305": "īrṣyā ca me nāsti khilaṃ ca roṣo na me samarthaḥ purato 'dya kaścit // RKP_4.55",
  "S02ratnakeu:1306": "jitaṃ mayā mārabalaṃ samagraṃ parājitā me bahumārakoṭyaḥ /",
  "S02ratnakeu:1307": "yuṣmadvimokṣaṃ niyataṃ kariṣye mā bhaiṣṭa kasmān na puraṃ pravekṣye // RKP_4.56",
  "S02ratnakeu:1308": "ye keci diśāsu daśasv apīha buddhā hi tiṣṭhaṃti tu sattvahetoḥ /",
  "S02ratnakeu:1309": "tāṃ sarvabuddhān iha yojayiṣye maharddhikāṃś cāpy atha bodhisattvān // RKP_4.57",
  "S02ratnakeu:1310": "kṣetraṃ prapūrṇaṃ sakalaṃ kariṣye jñānena puṇyena ca vāsayiṣye /",
  "S02ratnakeu:1311": "tair eva buddhaiḥ saha netri saṃsthitā kariṣya buddhānumataṃ ca kāryam // RKP_4.58",
  "S02ratnakeu:1312": "tena khalu punaḥ samayenāprameyāsaṃkhyeyāni devanāgayakṣarākṣasāsuragaruḍakinnaramahoragamanuṣyāmanuṣyakoṭīnayutaśatasahasrāṇi bhagavate sādhukāraṃ pradaduḥ /",
  "S02ratnakeu:1313": "evaṃ cāhuḥ /",
  "S02ratnakeu:1314": "nama āścaryādbhutāsaṃkhyeyavīryasamanvāgatāya /",
  "S02ratnakeu:1315": "namo namo mahāścaryādbhutāsaṃkhyeyavīryasamanvāgatāya buddhāya bhagavate /",
  "S02ratnakeu:1316": "āśvāsito bhagavatā sadevako lokaḥ /",
  "S02ratnakeu:1317": "parājito bhagavatā mārapakṣaḥ /",
  "S02ratnakeu:1318": "vidhūtaṃ sattvānāṃ sandhikleśakāluṣyaṃ /",
  "S02ratnakeu:1319": "[Kurumiya_100] prabhinnaḥ sattvānāṃ mānaparvataḥ /",
  "S02ratnakeu:1320": "chinno janmavṛkṣaḥ /",
  "S02ratnakeu:1321": "vicūrṇito mṛtyusūryaḥ /",
  "S02ratnakeu:1322": "vidhūto 'vidyāndhakāraḥ /",
  "S02ratnakeu:1323": "prasāditā anyatīrthyāḥ /",
  "S02ratnakeu:1324": "saṃśoṣitāś catvāra oghāḥ /",
  "S02ratnakeu:1325": "prajvālitā dharmolkāḥ /",
  "S02ratnakeu:1326": "nidarśito bodhimārgaḥ /",
  "S02ratnakeu:1327": "niyojitāḥ kṣāṇtisoratye /",
  "S02ratnakeu:1328": "krīḍāpitā dhyānasaukhye /",
  "S02ratnakeu:1329": "avabodhitāni catvāry āryasatyāni /",
  "S02ratnakeu:1330": "samuttārito bhagavatā mahākāruṇikena śāstrā janmasamudrāt sadevako lokaḥ /",
  "S02ratnakeu:1331": "praveśitās sattvā 'bhayapuraṃ //",
  "S02ratnakeu:1332": "atha te devamanuṣyā nānāpuṣpadhūpagandhamālyālaṅkāravibhūṣaṇair bhagavantam abhyarcayitvā bhagavato 'rthāya te mārgaṃ śobhayām āsuḥ /",
  "S02ratnakeu:1333": "divyavastrapuṣpaduṣyaiś ca bhagavantaṃ saṃchādayanti sma /",
  "S02ratnakeu:1334": "divyaiś ca māndāravamahāmāndāravapāruṣakamahāpāruṣakamaṃjuṣakamahāmaṃjuṣakarocamahārocotpalakumudapuṇḍarīkaiḥ saṃchādayām āsuḥ /",
  "S02ratnakeu:1335": "yatra bhagavāṃs tau caraṇau niścikṣepa tasmiṃś ca mārge ubhayoḥ pārśvayor divyāṃ saptaratnamayān vṛkṣān abhinirmimīya divyavastraduṣyahastakarṇaśīrṣābharaṇair alaṃcakruḥ /",
  "S02ratnakeu:1336": "teṣu ca vṛkṣāntareṣu divyāḥ puṣkiriṇīr māpayaṃti sma /",
  "S02ratnakeu:1337": "śītāḥ svādūdakā viprasannā anāvilāḥ /",
  "S02ratnakeu:1338": "aṣṭāṃgopetavāriparipūrṇāḥ samantāt saptaratnālaṃkārālaṃkṛtāḥ /",
  "S02ratnakeu:1339": "antarikṣe ca saptaratnamayāni cchatrāṇi dadhrire /",
  "S02ratnakeu:1340": "dhvajapatākāsuvarṇasūtramuktāhārāṃś ca suvarṇacūrṇavarṣāṃś ca vavarṣuḥ /",
  "S02ratnakeu:1341": "rūpyavaiḍūryacūrṇāgarutagaracandanakālānusāritamālapatravarṣāṇi [Kurumiya_101] samutsasarjuḥ /",
  "S02ratnakeu:1342": "gośīrṣoragasāracandanacūrṇañ ca tasmin mārge vavarṣuḥ /",
  "S02ratnakeu:1343": "suvarṇasūtramuktāhāramaṇimuktibhiś ca sarvaṃ gaganatalaṃ nānādivyālaṅkārair alañcakruḥ /",
  "S02ratnakeu:1344": "nagarasya ca bahirdhā devamanuṣyāḥ bhagavataḥ pūjākarmaṇe mārgaśobhāñ cakrire /",
  "S02ratnakeu:1345": "antarnagarañ ca mārā mārapārṣadyāś ca śobhāvyūhair vyūhayām āsur bhagavataḥ pūjākarmaṇe //",
  "S02ratnakeu:1346": "atha khalu bhagavāṃs tasmiṃ samaye śūraṃgaman nāma samādhiṃ samāpede /",
  "S02ratnakeu:1347": "tena ca samādhinā yathā samāpanna eva mārgaṃ jagāma /",
  "S02ratnakeu:1348": "tena khalu punas samayena nānādyaiḥ kāyarūpaliṅgeryāpathair bhagavāṃs taṃ mārgam abhipratasthe /",
  "S02ratnakeu:1349": "tatra ye sattvā brahmabhaktikā brahmavainayikās te brahmarūpeṇa bhagavantaṃ mārgaṃ vrajantam adrākṣuḥ /",
  "S02ratnakeu:1350_0": "yāvad ye śakravainayikā ye nārāyaṇavainayikā ye maheśvaravainayikā ye caturmahārājavainayikā",
  "S02ratnakeu:1350_1": "ye cakravartivainayikā ye koṭṭarājavainayikā ye maharṣivainayikā ye śramaṇavainayikā",
  "S02ratnakeu:1350_2": "ye kumāravainayikā ye strīvainayikā ye siṃhavainayikā ye gajavainayikā ye nāgavainayikā",
  "S02ratnakeu:1350_3": "ye asuravainayikā ye śaśabhaktikāḥ śaśavainayikāḥ śaśarūpaliṃgeryāpathena bhagavantaṃ",
  "S02ratnakeu:1350_4": "mārgaṃ vrajantam adrākṣuḥ /",
  "S02ratnakeu:1351": "ye sattvā buddhavainayikās te buddharūpaliṃgeryāpathenaiva bhagavantaṃ mārgaṃ vrajantam adrākṣuḥ /",
  "S02ratnakeu:1352": "sarve ca te sattvāḥ prāṃjalayo bhūtvā samabhiṣṭuvaṃto namaskurvantaḥ pṛṣṭhataḥ pṛṣṭhataḥ samanubaddhā jagmuḥ //",
  "S02ratnakeu:1353": "tena khalu punaḥ samayena yo 'sāv anuhimavannivāsī jyotīsaro nāmarṣir [Kurumiya_102] māreṇa pāpīmatā udyojitaḥ sa paṃcaśataparivāro rājagṛhasya mahānagaradvārasamīpe",
  "S02ratnakeu:1354": "............................. @folios 44 to 46 are missing; text according to Dutt:",
  "S02ratnakeu:1355": "@@ .............................. pratīkṣya bhagavato rūpaliṅgeryāpatham apaśyat tathā mārge cāsaṃkhyeyā vṛkṣadevatā pūjākarmaṇe udyuktāḥ /",
  "S02ratnakeu:1356": "dṛṣṭvedaṃ tasyaitad abhavat /",
  "S02ratnakeu:1357": "satyavādī maharṣir ayaṃ mahānubhāvaḥ pūjārhaḥ /",
  "S02ratnakeu:1358": "........................",
  "S02ratnakeu:1359": "@folios 47 to 64 are very fragmentary@@",
  "S02ratnakeu:1360": "atha jyotīraso ṛṣiḥ saparivāraḥ buddharūpaliṃgeryāpathasthitaṃ bhagavantaṃ dṛṣṭvā ............ si ratnaketuṃ nāma bodhisattvasamādhiṃ pratilebhe /",
  "S02ratnakeu:1361": "yasya samādheḥ samāpra ............. bhavaty asaṃhāryaḥ sarvasamāpattibhiḥ //",
  "S02ratnakeu:1362": "atha jyotīraso maharṣir bhagavataḥ prāṃjalibhūtaḥ puṣpaṃ dattvā stutvā ca abhyastāvīt //",
  "S02ratnakeu:1363": "[Kurumiya_103]",
  "S02ratnakeu:1364": "anantavarṇa lokanātha satyavādi suṣṭhita",
  "S02ratnakeu:1365": "prabhāsitaṃ te sarva + + + + + + + + + /",
  "S02ratnakeu:1366": "+ + + + + + + + + + + + + + + + +",
  "S02ratnakeu:1367": "+ + + + dya sattvasāra kṣīṇasaṃga nāyaka // RKP_4.108",
  "S02ratnakeu:1368": "suvarṇavarṇa kāṃcanābhāśītalā .i + + + /",
  "S02ratnakeu:1369": "+ + + + + + + + + + + + + + + + +",
  "S02ratnakeu:1370": "+ + + + + + + + + bhinnakleśaparvatā",
  "S02ratnakeu:1371": "paścimā + caryaniṣṭhitādya bodhijñānakāraṇaṃ // RKP_4.109",
  "S02ratnakeu:1372": "mahābhi + + + + + + + + + + + + + +",
  "S02ratnakeu:1373": "+ + + + + + + + + + + + + + + + + /",
  "S02ratnakeu:1374": "chindyām ahaṃ tu tṛṣṇajālu tīrṇa tāraye jagat",
  "S02ratnakeu:1375": "kiyaccireṇa buddho bheṣye + + + + + + + + // RKP_4.110",
  "S02ratnakeu:1376": "+ + + + + + + + + + + + + + + +",
  "S02ratnakeu:1377": "+ + + + + + + mārge sthāpaye nirāsrave /",
  "S02ratnakeu:1378": "daśaddiśāsu ye 'pi buddha sāgaropamā guṇe",
  "S02ratnakeu:1379": "+ + + + + + + + + + + + + + + + + // RKP_4.111",
  "S02ratnakeu:1380": "[Kurumiya_104]",
  "S02ratnakeu:1381": "+ + + + + + + + + + + + + karkaśais",
  "S02ratnakeu:1382": "tri-y-adhvikaṃ ca puṇyam adya kāyavāṅmanasaṃ me /",
  "S02ratnakeu:1383": "bhavec ca tena du + + + + + + + +",
  "S02ratnakeu:1384": "+ + + + + + + + + + + + + + + // RKP_4.112",
  "S02ratnakeu:1385": ".yaṃtu sarvasattvavyādhi kleśatoyu śuṣyatu",
  "S02ratnakeu:1386": "labhaṃtu jñānam indriyāṇi sāravaṃti .... /",
  "S02ratnakeu:1387": "...............",
  "S02ratnakeu:1388": "........ hya puṇyatejasā // RKP_4.113",
  "S02ratnakeu:1389": "ekaiku sattvo sarve sāgare guṇāṃ labhe",
  "S02ratnakeu:1390": "prajñaiva puṇya .......... /",
  "S02ratnakeu:1391": "..............",
  "S02ratnakeu:1392": "jātismarāś ca sarve saṃtu sattva dharmacāriṇaḥ // RKP_4.114",
  "S02ratnakeu:1393": "pāraṃ bhavārṇavasya te taraṃtu sarve ........",
  "S02ratnakeu:1394": "................... /",
  "S02ratnakeu:1395": ".......... meyān dharmavṛṣṭi varṣayan",
  "S02ratnakeu:1396": "snāpayaṃtu sarvasattva dharmameghavāriṇā // RKP_4.115",
  "S02ratnakeu:1397": "[Kurumiya_105]",
  "S02ratnakeu:1398": "kāye ..............",
  "S02ratnakeu:1399": "......... tva gauravāt /",
  "S02ratnakeu:1400": "māhaṃ ca bhūyu pāpaṃ duṣṭakarmam ācaret",
  "S02ratnakeu:1401": "acintyān sadāgrapud ............. // RKP_4.116",
  "S02ratnakeu:1402": "............... punaḥ",
  "S02ratnakeu:1403": "sarve caryāḥ sattvahetu sarvaduḥkham utsahe /",
  "S02ratnakeu:1404": "niyojayeya sarvasattva bodhimā ............",
  "S02ratnakeu:1405": "kalpakṣetram ................. // RKP_4.117",
  "S02ratnakeu:1406": ".. ṇeya yatra bodhisparśaye bhaved viśuddha",
  "S02ratnakeu:1407": "sarvasattva kṣāntibhūmisusthitāḥ prāpnuyām /",
  "S02ratnakeu:1408": "abhijñapaṃca vādisiṃ ...............",
  "S02ratnakeu:1409": "............... yaka // RKP_4.118",
  "S02ratnakeu:1410": "saced bhaviṣye buddho loke sarvadharmasārathe",
  "S02ratnakeu:1411": "kṣipeya muktapuṣpa cchatra aṃbare sthiheyu te /",
  "S02ratnakeu:1412": "bhavaṃtu ............",
  "S02ratnakeu:1413": "......... date śireṇa kaṃpatā vasundharā // RKP_4.119",
  "S02ratnakeu:1414": "[Kurumiya_106]",
  "S02ratnakeu:1415": "atha khalu jyotīraso ṛṣis tāni puṣpāṇi yena bhagavāṃs tenopari prakṣiptāni /",
  "S02ratnakeu:1416": "................ ndhau ekacchatraṃ tasthau /",
  "S02ratnakeu:1417": "yaṃ dṛṣṭvā jyotīraso ṛṣir bhūyasyā mātraya nirāmiṣeṇa prītisaumanasyenodvilya ............. bhagavataḥ pādayor nipapāta /",
  "S02ratnakeu:1418": "samanantaranipatitaś ca jyotīraso ṛṣir bhagavataś caraṇayor atha tāvad e ................. dhātuḥ ṣaḍvikāraṃ pracakaṃpe /",
  "S02ratnakeu:1419": "yāni ca tatrāprameyāsaṃkhyeyāni sattvakoṭīnayutaśatasahasrāṇi ........... prāptāny abhūvan /",
  "S02ratnakeu:1420": "ye ca gajavainayikāḥ sattvās te gajarūpeṇa sugataṃ dṛṣṭvā .......... saṃsthitāni /",
  "S02ratnakeu:1421": "taṃ ca pṛthivīkaṃpaṃ dṛṣṭvā bhūyasyā mātrayāścaryaprāptā bhagavataś caraṇayor nipetuḥ /",
  "S02ratnakeu:1422": "ye 'pi b ............ dṛṣṭvā sarve āścaryaprāptā abhūvan //",
  "S02ratnakeu:1423": "atha bhagavāṃ chūraṃgamāt samādher vyudatiṣṭhat /",
  "S02ratnakeu:1424": "tasmāc ca samādher vyutthitaṃ ........... prītiprāmodyajātā bhagavantaṃ yathālabbdhaiḥ puṣpadhūpagandhamālyavilepanavastrābharaṇālaṅkārair abhyavakiran /",
  "S02ratnakeu:1425": "............ gāthā abhāṣata //",
  "S02ratnakeu:1426": "[Kurumiya_107]",
  "S02ratnakeu:1427": "uttiṣṭha śīghraṃ śṛṇu vyākariṣye maharṣe bodhaye nāyako 'bravīt /",
  "S02ratnakeu:1428": "dharā cakaṃpe kusu + + + + + + + + + + + + + + + + + // RKP_4.120",
  "S02ratnakeu:1429": "+ + + si tvan dvipadapradhāno buddho vibhur lokahitāya śāstā /",
  "S02ratnakeu:1430": "anantapuṇyo gaganapramāṇas trailokyasāro jagataḥ pradīpaḥ // RKP_4.121",
  "S02ratnakeu:1431": "atha khalu jyotīraso bodhisattvo mahāsattvo bhagavantam etad avocat /",
  "S02ratnakeu:1432": "kīdṛśaṃ bhagavan tad buddhakṣetraṃ bhaviṣyati yatrāhan dharmacakraṃ pravartiṣye /",
  "S02ratnakeu:1433": "bhagavān āha /",
  "S02ratnakeu:1434": "...........................",
  "S02ratnakeu:1435": "[Kurumiya_108]",
  "S02ratnakeu:1436": "V.",
  "S02ratnakeu:1437_0": "................................................ atha tasmin samaye buddhakṣetre",
  "S02ratnakeu:1437_1": "koṭīśataṃ mārāṇāṃ te saparivārā yena bhagavāṃ chākyamunis ..... atha māraḥ pāpīmān",
  "S02ratnakeu:1437_2": "yena bhagavāṃs tenāṃjaliṃ praṇāmyaivam āha //",
  "S02ratnakeu:1438": "bhagavaṃ charaṇam yāmi viprasannena cetasā /",
  "S02ratnakeu:1439": "śīghraṃ mocaya bandhān māṃ dharmacaryāṃ ca saṃdiśa // RKP_5.6",
  "S02ratnakeu:1440": "bhagavān āha /",
  "S02ratnakeu:1441": "nāhaṃ kasya nivāremi gacchantaṃ vāgataṃ punaḥ /",
  "S02ratnakeu:1442": "mārgaṃ tvaṃ yat prajānīṣe yena yathecchasi // RKP_5.7",
  "S02ratnakeu:1443": "pāpīmān āha /",
  "S02ratnakeu:1444": "yadāhaṃ gantum icchāmi sānandaṃ viṣayaṃ svakam /",
  "S02ratnakeu:1445": "+ + + + + m ātmānaṃ baddhaṃ paśyāmi gautama // RKP_5.8",
  "S02ratnakeu:1446": "bhagavān āha /",
  "S02ratnakeu:1447": "[Kurumiya_109]",
  "S02ratnakeu:1448": "sarvakalpaprahīṇā me mukto 'ham iha bandhanāt /",
  "S02ratnakeu:1449": "hiṃsā caiva mayā tyaktā sattvān bandhāc ca mocaye // RKP_5.9",
  "S02ratnakeu:1450": "atha khalu bhagavān buddhacakṣuṣā sarvam idaṃ buddhakṣetraṃ kṣitigaganasthaiḥ sattvaiḥ paripūrṇam avalokyemā gāthā abhāṣata /",
  "S02ratnakeu:1451": "śṛṇu hi vacanaṃ me 'dya sarvaṃ tvaṃ susamāhitaḥ /",
  "S02ratnakeu:1452": "prahāya saṃśayān sarvāṃs tūṣṇībhūtas tadaṃtaraṃ // RKP_5.10",
  "S02ratnakeu:1453": "durlabho loke saṃbuddho dharmasaṃghaḥ sudurlabhaḥ /",
  "S02ratnakeu:1454": "durlabhā śraddhādhimuktir bodhicaryā sudurlabhā // RKP_5.11",
  "S02ratnakeu:1455": "durlabhaṃ lokanāthāsyād dharmasya śravaṇaṃ tathā /",
  "S02ratnakeu:1456": "durlabhaḥ samayo hy ekaḥ kṣāntir yatra niṣevyate // RKP_5.12",
  "S02ratnakeu:1457": "durlabhaṃ cittadamanaṃ durlabhā śūnyabhāvanā /",
  "S02ratnakeu:1458": "loke hi durlabhaṃ pāpasaṃkalpasya prahāṇakam // RKP_5.13",
  "S02ratnakeu:1459": "durlabhā bodhicaryā vai yathā cīrṇā mayā purā /",
  "S02ratnakeu:1460": "deśayiṣyāmi yuṣmākaṃ puṣpamātram idaṃ tataḥ // RKP_5.14",
  "S02ratnakeu:1461": "+ + + + + + + + + + + + + + + + /",
  "S02ratnakeu:1462": "yuṣmākaṃ bhāṣayiṣyāmi yena bodhiḥ samṛdhyate // RKP_5.15",
  "S02ratnakeu:1463": "[Kurumiya_110]",
  "S02ratnakeu:1464": "kumalāṃs trīn prahāyeha śāstuḥ śṛṇuta bhāṣitaṃ /",
  "S02ratnakeu:1465": "ta + + + + + + + + + + + + + + + // RKP_5.16",
  "S02ratnakeu:1466": "trivimokṣe ca saṃsthāya trisaṃvarasthito bhava /",
  "S02ratnakeu:1467": "traidhātukāś ca ye kleśās tān aśeṣān vidhunvata // RKP_5.17",
  "S02ratnakeu:1468": "triratnavaṃśapūjārthaṃ yūyaṃ + + + + + + /",
  "S02ratnakeu:1469": "+ + + + + + + + + + + + + + + + // RKP_5.18",
  "S02ratnakeu:1470": "+ + + + + + + + prahāsyati viśeṣataḥ /",
  "S02ratnakeu:1471": "traidhātukavinirmuktāṃ kṣāntiṃ lapsyati śāmikīm // RKP_5.19",
  "S02ratnakeu:1472": "caturdiśi + + + + + + + + + + + + + /",
  "S02ratnakeu:1473": "+ + + + + + + + + + + + + + + + // RKP_5.20",
  "S02ratnakeu:1474": "cakṣurūpaprasaṃgena kāyavākcetanāvrtaiḥ /",
  "S02ratnakeu:1475": "caturdhyānavihīnaiś ca + + + + + + + + // RKP_5.21",
  "S02ratnakeu:1476": "+ + + + + + + + + + + + + + + + /",
  "S02ratnakeu:1477": "+ + + + + + + + viparyāsacatuṣṭayāt // RKP_5.22",
  "S02ratnakeu:1478": "mocayaṃte ca te sattvāṃś caturoghebhya īśvarāḥ /",
  "S02ratnakeu:1479": "+ + + + + + + + + + + + + + + + // RKP_5.23",
  "S02ratnakeu:1480": "+ + + + + + + + bodhisattvaviśāradāḥ /",
  "S02ratnakeu:1481": "samyagjñānena cchindaṃti sattvānāṃ bhavabandhanam // RKP_5.24",
  "S02ratnakeu:1482": "[Kurumiya_111]",
  "S02ratnakeu:1483": "paṃcaskandhāḥ parijñāna + + + + + + + + + /",
  "S02ratnakeu:1484": "+ + + + + + + + + + + + + + + + // RKP_5.25",
  "S02ratnakeu:1485": "pāpān deśayata kṣipraṃ buddhānāṃ yūyam agrataḥ /",
  "S02ratnakeu:1486": "prahāya pāpaṃ niḥśeṣaṃ pāraṃ yāsyakutobhayam // RKP_5.26",
  "S02ratnakeu:1487": "+ + + + + + + + + + + + + + + + /",
  "S02ratnakeu:1488": "+ + + + + + + + + + + + vaśena hi // RKP_5.27",
  "S02ratnakeu:1489": "pāpamitraprahīṇās tu pāpadṛṣṭivivarjitāḥ /",
  "S02ratnakeu:1490": "smṛtvā saṃsāraduḥkhaṃ + + + + + + + + + // RKP_5.28",
  "S02ratnakeu:1491": "+ + + + + + + + + + + + + + + + /",
  "S02ratnakeu:1492": "paramārthe na bhāvo 'sti na dravyaṃ nāpi lakṣaṇaṃ // RKP_5.29",
  "S02ratnakeu:1493": "ṣaḍindriyaṃ yathā śūnyaṃ kārako 'tra na vidyate /",
  "S02ratnakeu:1494": "+ + + + + + + + + + + + + + + + // RKP_5.30",
  "S02ratnakeu:1495": "+ + + + + + + + + + + + + + + + /",
  "S02ratnakeu:1496": "ṣaṭ sparśāyatanāny evaṃ śūnyāny api vijānatha // RKP_5.31",
  "S02ratnakeu:1497": "bhāvam ekaṃ nirīkṣadhvaṃ ya + + + + + + + /",
  "S02ratnakeu:1498": "+ + + + + + + + + + + + + + + + // RKP_5.32",
  "S02ratnakeu:1499": "+ + + + + + + + + + + + nirīhakāḥ /",
  "S02ratnakeu:1500": "yair jñātā nirjvarās te vai eṣa mārgo hy anuttaraḥ // RKP_5.33",
  "S02ratnakeu:1501": "trayodaśāka + + + + + + + + + + + /",
  "S02ratnakeu:1502": "+ + + + + + + + + + + + + + + + // RKP_5.34",
  "S02ratnakeu:1503_0": "...................... bhagavanta apratihatena puṇyabalavaiśāradyavegakuśalamūlaniṣyanda",
  "S02ratnakeu:1503_1": "[Kurumiya_112] ........................ khyeyākṣobhyagaṃgānadīvālukopamāsu śūnyāśūnyāsu",
  "S02ratnakeu:1503_2": "paṃcakaṣāyeṣu ........................ aprameyāsaṃkhyeyāni sattvakoṭīnayutaśatasahasrāṇi",
  "S02ratnakeu:1503_3": "atīva nir ........................ vicitrāḥ samādhikṣāntidhāraṇīḥ pratilebhire /",
  "S02ratnakeu:1504": "iha buddhakṣetrasannipatitā .............................. pratilābho 'bhūt /",
  "S02ratnakeu:1505": "tribhir yānair aprameyāsaṃkhyeyāḥ sattvā niryāṇam avā .........",
  "S02ratnakeu:1506": ".......... sopānaṃ puṣpasaṃchannam abhinirmīya tasya padmāsanasyārohaṇārthaṃ yena bhagavāṃs tena ........",
  "S02ratnakeu:1507": "+ + + + + + + + + + + + + + + + /",
  "S02ratnakeu:1508": "samīkṣya dharmasetuṃ sṛjasva sacarācare loke // RKP_5.35",
  "S02ratnakeu:1509": "kṣetraṃ samīkṣya pūrṇam kṛta ............ /",
  "S02ratnakeu:1510": "+ + + + + + + + + + + + + + + + // RKP_5.36",
  "S02ratnakeu:1511": "[Kurumiya_113]",
  "S02ratnakeu:1512": "kleśahatānāṃ prajñopāyau pravidarśayāpratima /",
  "S02ratnakeu:1513": "padme 'bhiruhya nātha pra .......... // RKP_5.37",
  "S02ratnakeu:1514": "@folios 55 and 56 are missing@@ .........................................................................................................................",
  "S02ratnakeu:1515": "pūrvapraṇidhānenānuttarāṃ samyaksaṃbodhim abhisaṃbudhya dharmaṃ deśayati sma /",
  "S02ratnakeu:1516_0": "sa ca tathāgata etarhi sarvamāraviṣaya ya ................... viṣayocchrepaṇāṃ sarvabuddhaśāsanavaṃśatṛratnapradīpacirasthāpayitrīṃ",
  "S02ratnakeu:1516_1": "sarvakuśalamūlavivṛddhivīryādhiṣṭhānaba .................... kautukāmaṃgalavivādaduḥsvapnadurnimittadurbhikṣobhayacakrakalikalahabandhanavigrahavivadānāvṛṣṭyakālaśi",
  "S02ratnakeu:1516_2": "........... sarvadevanāgayakṣamanuṣyāmanuṣyāvarjanīṃ sarvakṣatriyāvarjanakarīṃ sarvacāturvarṇyadhamārthaniyojanīṃ",
  "S02ratnakeu:1516_3": "prajñolkā ................ sarvagṛhagrāmanagaranigamarāṣṭrarājadhānyāvarjanīṃ sarvanakṣatragraharātridivasamāsārdhamāsasaṃvatsarasamāvāhanīṃ",
  "S02ratnakeu:1516_4": "sarvasa .............. sarvaśilpakarmāntasthānādhiṣṭhānakāryasaṃpādayitrīṃ sarvakāyavāṅmanodoṣapraśamanakarīṃ",
  "S02ratnakeu:1516_5": "[Kurumiya_114] yuktismṛtimatidhṛtiśauryakati ...................... bodhanīṃ caturāryavaṃśadharmanetryadhiṣṭhānacarīṃ",
  "S02ratnakeu:1516_6": "mahāyānodyotanīṃ bodhisattvavivardhanīṃ mahāsattvānām āśvāsanīṃ ................",
  "S02ratnakeu:1516_7": "samavasaraṇakarīṃ anutpattikadharmakṣāntyavabodhanīṃ abhiṣekadharmabodhipratiṣṭhāpanīṃ",
  "S02ratnakeu:1516_8": "vaineyasattvānugrāhikāṃ ................. dikāṃ pāramitāniyojanīṃ anuttaramārgasaṃsthāpikāṃ",
  "S02ratnakeu:1516_9": "dharmavṛṣṭipravarṣaṇīṃ dharmarasena sattvānāṃ santarpaṇakarīṃ sakala .................",
  "S02ratnakeu:1516_10": "rṇīṃ anupadhiśeṣe nirvāṇadhātau pratiṣṭhāpanīṃ vajradharmasamatāpratītyadharmahṛdayasamucchrayavidhvaṃsanīṃ",
  "S02ratnakeu:1516_11": "nāma dhāraṇīmudrāpadaprabhedapraveśavyākaraṇīṃ ... bhāṣituṃ /",
  "S02ratnakeu:1517_0": "sarvaiś cātītais tathāgatair arhadbhiḥ samyaksaṃbuddhaiḥ vajradharmasamatāpratītyadharmahṛdayasamucchrayavidhvaṃsaṇīṃ",
  "S02ratnakeu:1517_1": "nāma dhāraṇīmudrāpadaprabhedapraveśavyākaraṇīṃ bhāṣitā adhiṣṭhitā 'nyonyam anumoditāḥ /",
  "S02ratnakeu:1518_0": "ye 'py etarhi daśasu dikṣu buddhā bhagavantaḥ tiṣhaṃti dhṛyaṃti yāpayaṃti dharmaṃ",
  "S02ratnakeu:1518_1": "deśayanti te sarve 'pi vajradharmasamatāpratītyadharmahṛdayasamucchrayavidhvaṃsanīṃ",
  "S02ratnakeu:1518_2": "nāma dhāraṇīmudrāpadaprabhedapraveśavyākaraṇīṃ bhāṣaṃte 'dhitiṣṭhanty anyonyam anumodante /",
  "S02ratnakeu:1519_0": "ye 'nāgate 'dhvani daśasu dikṣu anyonyāsu lokadhātuṣu tathāgatā arhantaḥ samyaksaṃbuddhā",
  "S02ratnakeu:1519_1": "bhaviṣyanti te 'pīmāṃ vajradharmasamatāpratītyadharmahṛdayasamucchrayavidhvaṃsanīṃ",
  "S02ratnakeu:1519_2": "[Kurumiya_115] nāma dhāraṇīmudrāpadaprabhedapraveśavyākaraṇīṃ bhāṣiṣyaṃte adhiṣṭhāsyanty",
  "S02ratnakeu:1519_3": "anyonyaṃ cānumodiṣyaṃti //",
  "S02ratnakeu:1520": "atha khalu teṣu buddhakṣetreṣu ye bodhisattvā mahāsattvās te tān pratipratibuddhān bhagavataḥ pariprākṣuḥ /",
  "S02ratnakeu:1521": "katamāsau bhagavann asmābhir aśrutapūrvā vajradharmasamatāpratītyadharmahṛdayasamucchrayavidhvaṃsanī dhāraṇīmudrāpadaprabhedapraveśavyākaraṇī yam evaṃ bahuguṇākārī /",
  "S02ratnakeu:1522": "evam acintyadharmaguṇasamanvāgatā sarvadharmānāvaraṇālokakarī yāvad upaśamakarī /",
  "S02ratnakeu:1523_0": "deśayatu bhagavāṃs tāṃ vajradharmasamatāpratītyadharmahṛdayasamucchrayavidhvaṃsanīṃ",
  "S02ratnakeu:1523_1": "dhāraṇīmudrāpadaprabhedapraveśavyākaraṇīṃ sarvamārabalaviṣayapramardanakarīṃ yāvad",
  "S02ratnakeu:1523_2": "anupadhiśeṣe nirvāṇadhātau parinirvāpaṇīṃ bahujanahitāya bahujanasukhāya lokānukaṃpāyai",
  "S02ratnakeu:1523_3": "mahato janakāyasyārthāya hitāya sukhāya devānāṃ ca manuṣyāṇāṃ ca //",
  "S02ratnakeu:1524": "atha khalu te buddhā bhagavantas tān bodhisattvān evam āhuḥ /",
  "S02ratnakeu:1525": "vayam api kulaputrās tāṃ sahāṃ lokadhātuṃ gamiṣyāmo yatra sa śākyamunis tathāgato viharaty arhān samyaksaṃbuddhaḥ /",
  "S02ratnakeu:1526_0": "ye 'pi daśasu dikṣu buddhā bhagavanta etarhi tiṣṭhanti dhriyanti yāpayaṃty anyonyāsu",
  "S02ratnakeu:1526_1": "lokadhātuṣu te sarve bodhisattvagaṇaparivṛtāḥ śrāvakasaṃghapuraskṛtāḥ tāṃ sahāṃ lokadhātuṃ",
  "S02ratnakeu:1526_2": "gamiṣyanti yatra śākyamunis tathāgato viharaty arhān samyaksaṃbuddhas tena [Kurumiya_116]",
  "S02ratnakeu:1526_3": "śākyamuninā tathāgatena sārdham imāṃ vajradharmasamatāpratītyadharmahṛdayasamucchrayavidhvaṃsanīṃ",
  "S02ratnakeu:1526_4": "dhāraṇīmudrāpadaprabhedapraveśavyākaraṇīṃ bhāṣiṣyaṃte 'dhiṣṭhāsyaṃty anyonyaṃ cānumodiṣyaṃti",
  "S02ratnakeu:1526_5": "sarvasattvānāṃ hitāya duścaritakarmanivāraṇāya bhadracaryāprapūraṇāyānuttarajñānaparipūraṇāya /",
  "S02ratnakeu:1527_0": "te sarve buddhā bhagavanto 'dya tāṃ sahāṃ lokadhātuṃ sannipatya bodhisattvagaṇaparivṛtāḥ",
  "S02ratnakeu:1527_1": "śrāvakasaṃghapuraskṛtā imāṃ vajradharmasamatāṃ pratītyadharmahṛadayasamucchrayavidhvaṃsanīṃ",
  "S02ratnakeu:1527_2": "dhāraṇīmudrāpadaprabhedapraveśavyākaraṇīṃ bhāṣiṣyanti /",
  "S02ratnakeu:1528_0": "tad yo yuṣmākam icchati tāṃ vajradharmasamatāpratītyadharmahṛdayasamucchrayavidhvaṃsanīṃ",
  "S02ratnakeu:1528_1": "dhāraṇīmudrāpadaprabhedapraveśavyākaraṇīṃ śrotuṃ tāṃś cāprameyāsaṃkhyeyāṃ gaṃgānadīvālukopamān",
  "S02ratnakeu:1528_2": "ekakalpaikabuddhakṣetre buddhān bhagavataḥ tiṣṭhatah pūjayituṃ tāṃś ca dharmāṃ śrotuṃ",
  "S02ratnakeu:1528_3": "tāṃś ca sarvabuddhabodhisattvadevaviṣayasarvamāraviṣayabuddhakṣetrālaṃkāravyūhān",
  "S02ratnakeu:1528_4": "draṣṭuṃ tāṃś ca bahubuddhān sannipatitān adṛṣṭāśrutapūrvān draṣṭuṃ ta etarhy asmābhiḥ",
  "S02ratnakeu:1528_5": "sārdhaṃ gacchatu tāṃ sahāṃ lokadhātuṃ yatra śākyamunis tathāgato viharaty arhān samyaksaṃbuddhaḥ //",
  "S02ratnakeu:1529": "atha te bodhisattvā mahāsattvās tāṃ buddhān bhagavanta evam āhuḥ /",
  "S02ratnakeu:1530_0": "evaṃ bhadanta bhagavaṅ gacchāmo vayaṃ tathāgatena sārdhaṃ tāṃ sahāṃ lokadhātuṃ yatra",
  "S02ratnakeu:1530_1": "sa śākyamunis tathāgato viharaty arhāṃ samyaksaṃbuddhas tām aśrutapūrvāṃ vajradharmasamatāpratītyadharmahṛdayasamucchrayavidhvaṃsanīṃ",
  "S02ratnakeu:1530_2": "[Kurumiya_117] dhāraṇīmudrāpadaprabhedapraveśavyākaraṇīṃ śravaṇāya /",
  "S02ratnakeu:1531": "tatra vayam ekakāle ekasamayaikabuddhakṣetre-n-aprameyāsaṃkhyeyān buddhān bhagavataḥ tiṣṭhato dhriyato yāpayato pūjayiṣyāmaḥ tebhyo dharmam api śroṣyāmaḥ /",
  "S02ratnakeu:1532": "tatra ca vayaṃ caturbhī ṛddhiviṣayavyūhais tāṃ sahāṃ lokadhātuṃ samalaṃkṛtāṃ drakṣyāmaḥ /",
  "S02ratnakeu:1533": "tāṃś ca mahāsannipātavyūhān drakṣyāmaḥ /",
  "S02ratnakeu:1534_0": "saced vayaṃ tatra buddhakṣetre tasyāṃ dhāṛaṇyāṃ bhāṣyamāṇāyāṃ sthānaṃ lapsyāmahe",
  "S02ratnakeu:1534_1": "tāṃś ca buddhāṃ bhagavato vandituṃ śakṣyāmaḥ paryupāsituṃ pūjayituṃ dharmaṃ ca śrotuṃ",
  "S02ratnakeu:1534_2": "tāṃś ca yathāsannipatitān bodhisattvān mahāsattvān iti //",
  "S02ratnakeu:1535": "atha te buddhā bhagavantaḥ pratipratibuddhakṣetre tān svān bodhisattvāṃ mahāsattvāṃs tāṃś ca mahāśrāvakān evam āhuḥ /",
  "S02ratnakeu:1536": "mā yūyaṃ kulaputrā evaṅ kāṅkṣata maivaṃ vicikitsadhvaṃ cātra lokadhātau praveśasthānāvakāśaṃ prati /",
  "S02ratnakeu:1537": "tat kasya hetoḥ /",
  "S02ratnakeu:1538": "ananto buddhānāṃ bhagavatāṃ buddhaviṣayāvatārasamatājñānakauśalyasattvaparipākaḥ /",
  "S02ratnakeu:1539": "vistīrṇāvakāśaḥ sa kulaputrā śākyamunis tathāgato mahopāyakauśalyena samanvāgataḥ /",
  "S02ratnakeu:1540_0": "ye kecit kulaputrāḥ sattvāḥ sattvadhātusaṃgrahasaṃgṛhītāḥ dhātvāyatanasaṃniśṛtās",
  "S02ratnakeu:1540_1": "[Kurumiya_118] teṣāṃ sattvānāṃ saced ekaikasya sumerupramāṇa ātmabhāvo bhavet parikalpam",
  "S02ratnakeu:1540_2": "upādāya śaktaḥ sa śākyamunis tathāgatas tān sarvasattvān evaṃrūpātmabhāvān ekasmin",
  "S02ratnakeu:1540_3": "sarṣapaphale praveśayituṃ /",
  "S02ratnakeu:1541": "ekaikaś ca sattvo vistīrṇaviṣayāvakāśaḥ syān na ca parasparaṃ te cakṣuṣa ābhāsam āgaccheran /",
  "S02ratnakeu:1542": "na caikasyaikasya sarṣapaphalasya sarvasattvamahātmabhāvapraveśenonatvaṃ vā pūrṇatvaṃ vā prajñāyeta /",
  "S02ratnakeu:1543": "evaṃrūpeṇa kulaputrā upāyakauśalyena samanvāgataḥ sa śākyamunis tathāgata iti //",
  "S02ratnakeu:1544": "punar aparaṃ kulaputrā yāvat karkaśatvaṃ tat sarvaṃ pṛthivīdhātu /",
  "S02ratnakeu:1545": "śaktaḥ sa śākyamunis tathāgatas taṃ sarvapṛthivīdhātum ekarajāgre praveśayituṃ /",
  "S02ratnakeu:1546": "na ca tasyaikarajāgrasya sarvapṛthivīdhātupraveśenonatvaṃ vā pūrṇatvaṃ vā prajñāyeta /",
  "S02ratnakeu:1547": "evaṃrūpeṇopāyakauśalyena samanvāgataḥ sa śākyamunis tathāgataḥ //",
  "S02ratnakeu:1548": "punar aparaṃ kulaputrā yat kiṃcid ārdratvaṃ vā prajñāyate tat sarvaṃ abdhātu /",
  "S02ratnakeu:1549": "śaktaḥ sa śākyamunis tathāgatas taṃ sarvam abdhātum ekavālāgre praveśayituṃ /",
  "S02ratnakeu:1550": "na ca tasyaikasya vālāgrasya sarvābdhātupraveśenonatvaṃ vā pūrṇatvaṃ vā prajñāyeta //",
  "S02ratnakeu:1551": "punar aparaṃ kulaputrā yaḥ kaścid vāyudhātuḥ prajñāyate śaktaḥ sa śākyamunis tathāgatas taṃ sarvaṃ vāyudhātum ekasmin romakūpe prakṣeptuṃ /",
  "S02ratnakeu:1552": "tatra ca sarvo vāyudhātus tasmin ekaromakūpe [Kurumiya_119] praveśito 'pi vistīrṇāvakāśaḥ svaviṣayavat saṃcaret //",
  "S02ratnakeu:1553": "punar aparaṃ kulaputrā yāvad uṣṇatvaṃ prajñāyate tat sarvaṃ tejodhātu /",
  "S02ratnakeu:1554": "ut ............... gataḥ /",
  "S02ratnakeu:1555": "sa ca sarvas tejodhātus tasmin paramāṇurajasi vistīrṇāvakāśaḥ svaviṣayavat saṃcaret //",
  "S02ratnakeu:1556_0": "punar aparaṃ kulaputrā yāni kānicid daśasu dikṣu buddhakṣetrāṇi tāni sarvāṇi sārdhaṃ",
  "S02ratnakeu:1556_1": "taiḥ sarvasattvais taiś catubhir mahābhūtaiḥ śaktaḥ sa śākyamunis tathāgata ekarajāgre praveśayituṃ /",
  "S02ratnakeu:1557": "śaktas tasmiṃś ca paramāṇurajasi te sarvasattvāḥ saha tair mahābhūtaiḥ svaviṣayakarmāntacāriṇo vistīrṇāvakāśā vicareyuḥ /",
  "S02ratnakeu:1558": "na ca parasparaṃ viheṭhā bhaven na ca tasyaikarajāgrasyonatvaṃ vā pūrṇatvaṃ vā prajñāyeta /",
  "S02ratnakeu:1559": "evaṃrūpeṇopāyakauśalyena samanvāgataḥ sa śākyamunis tathāgataḥ /",
  "S02ratnakeu:1560_0": "punar aparaṃ kulaputrā yāvanti sarvatryadhvānugatānāṃ sattvānāṃ ṣaḍāyatanacaryopādānapraṇidhānādhiṣṭhānavākpatharutākṣaravāgvyāhāratṛsaṃskārakarmāntakṛyāskandhavicāropacayanānopacaraṇāni",
  "S02ratnakeu:1560_1": "yā ca sarva ................. krāntā yāvantaś ca sarvasattvānāṃ tryadhvānugatā upabhogaparibhogāḥ",
  "S02ratnakeu:1560_2": "sukhaduḥkhapratisaṃvedanīyāḥ tān sarvān ekakṣaṇe sa śākyamunis tathāgataḥ prajānāti /",
  "S02ratnakeu:1561": "evaṃrūpeṇa lakṣaṇavikurvājñānena sa [Kurumiya_120] śākyamunis tathāgato 'kalpo nirvikalpo 'nābhogaḥ tryadhvakoṭīparijñātāvī /",
  "S02ratnakeu:1562": "evaṃrūpeṇa kulaputrā aprameyena buddhaviṣayāvatārajñānakauśalyasamatāsattvaparipākopāyaiḥ samanvāgataḥ sa śākyamunis tathāgata iti //",
  "S02ratnakeu:1563": "asmiṃ khalu punar lakṣaṇāni ............... tathāgatānāṃ pratipratiparṣado 'prameyāsaṃkhyeyāni bodhisattvaśatasahasrāṇi praṇidhānarddhiviṣayajñānapāraṃgatāny abhavan // //",
  "S02ratnakeu:1564": "mahāsannipātān mahāyānasūtrād ratnaketuparivartāt paṃcamo lakṣaṇaparivartaḥ samāptaḥ //",
  "S02ratnakeu:1565": "[Kurumiya_121]",
  "S02ratnakeu:1566": "VI.",
  "S02ratnakeu:1567_0": "tena khalu punaḥ samayena pūrvadigbhāgād abhiratyāḥ lokadhātor akṣobhyo nāma tathāgato",
  "S02ratnakeu:1567_1": "'prameyāsaṃkhyeyair bodhisattvair mahāsattvaiḥ sārdhaṃ buddhaviṣayavikurvaṇādhiṣṭhānabalena",
  "S02ratnakeu:1567_2": "saṃprasthita ekakṣaṇamātreṇedaṃ buddhakṣetram anuprāpto madhyamāṃ cāturdvīpikāṃ lokadhātuṃ",
  "S02ratnakeu:1567_3": "yatra śākyamunis tathāgato viharaty arhān samyaksaṃbuddhaḥ /",
  "S02ratnakeu:1568": "āgatya ca yathāprādurbhūte padmāsane 'sthāt /",
  "S02ratnakeu:1569": "te 'pi bodhisattvā mahāsattvāḥ svarddhibalena yathāprādurbhūteṣu padmāsaneṣu tasthuḥ /",
  "S02ratnakeu:1570_0": "evaṃpramukhāprameyāsaṃkhyeyā buddhakṣetraparamāṇurajaḥsamā buddhā bhagavantaḥ tiṣṭhaṃto",
  "S02ratnakeu:1570_1": "dhriyanto yāpayantas tena kṣaṇalavamuhūrtenedaṃ buddhakṣetraṃ madhyamāṃ cāturdvīpikāṃ",
  "S02ratnakeu:1570_2": "lokadhātuṃ saṃprāptā ekaikas tathāgato 'prameyāsaṃkhyeyair bodhisattvamahāsattvaiḥ",
  "S02ratnakeu:1570_3": "śrāvakakoṭīnayutaśatasahasraiś ca sārdhaṃ yatra sa śākyamunis tathāgato viharaty",
  "S02ratnakeu:1570_4": "arhān samyaksaṃbuddhaḥ /",
  "S02ratnakeu:1571": "āgatāgatāś ca yathāprādurbhūteṣu padmāsaneṣu nyaṣeduḥ /",
  "S02ratnakeu:1572": "tena khalu punaḥ samayena dakṣiṇadigbhāgād ratnadhvajo nāma tathāgata āgatya yāvad vistareṇa padmakesare nyaṣīdat /",
  "S02ratnakeu:1573": "evam uttaradigbhāgād [Kurumiya_122] dundubhisvaro nāma tathāgata āgatya padmakesare nyaṣīdat /",
  "S02ratnakeu:1574": "tena khalu punaḥ samayena paścimadigbhāgād amitāyur nāma tathāgata āgatya yāvat padmakesare nyaṣīdat /",
  "S02ratnakeu:1575": "yāvad adhastād vairocano nāma tathāgata āgatya yāvat padmakesare nyaṣīdat /",
  "S02ratnakeu:1576_0": "agradigbhāgāñ jñānaraśmirājā nāma tathāgato 'prameyāsaṃkhyeyair gaṃgānadīvālukopamabuddhakṣetraparamāṇurajaḥsamair",
  "S02ratnakeu:1576_1": "bodhisattvair mahāsattvaiḥ koṭīnaytutaśatasahasraiḥ sārdhaṃ buddhaviṣayavikurvitādhiṣṭhānena",
  "S02ratnakeu:1576_2": "tataḥ saṃprasthita ekacittakṣaṇenedaṃ buddhakṣetraṃ saṃprāpto madhyamāṃ cāturdvīpikāṃ",
  "S02ratnakeu:1576_3": "lokadhātuṃ yatra śākyamunis tathāgato viharaty arhān samyaksaṃbuddaḥ /",
  "S02ratnakeu:1577": "āgatya yathāprādurbhūte padmasiṃhāsane nyaṣīdat /",
  "S02ratnakeu:1578": "te 'pi bodhisattvā mahāsattvā yathaikaikapuṇyarddhibalādhiṣṭhānena nirmiteṣu padmāsaneṣu nyaṣeduḥ /",
  "S02ratnakeu:1579": "te ca daśadiksaṃnipatitā bodhisattvāḥ kecij jāmbūnadasuvarṇavṛṣṭiṃ vavarṣuḥ buddhānāṃ bhagavatāṃ pūjākarmaṇe /",
  "S02ratnakeu:1580": "............. ḥ kṛtsnaṃ buddhakṣetraṃ pradakṣiṇaṃ cakruḥ /",
  "S02ratnakeu:1581": "kecid dharmaśravaṇatṛṣitā buddhānāṃ bhagavatāṃ purataḥ prāñjalayas tasthuḥ /",
  "S02ratnakeu:1582": "kecit ............. uḥ //",
  "S02ratnakeu:1583": "tena khalu punaḥ samayena subhūtiḥ kumārabhūtaḥ prāṃjalir bhūtvā svarddhyanubhāvena buddhānāṃ bhagavatāṃ balādhānena cemaṃ buddhakṣetram aśeṣaṃ gītena pūrayann evam āha /",
  "S02ratnakeu:1584": "[Kurumiya_123]",
  "S02ratnakeu:1585": "sarvasaṃśayacchettāro municandrāḥ samāgatā /",
  "S02ratnakeu:1586": "adṛṣṭāśrutapūrveyaṃ saṃghasaṃpat pradṛśyate // RKP_6.1",
  "S02ratnakeu:1587": "+ + + + + + + + + + + + + + + + /",
  "S02ratnakeu:1588": "caityabhūtam idaṃ kṣetraṃ sarvakṣetranamaskṛtaṃ // RKP_6.2",
  "S02ratnakeu:1589": "nāhetur adya saṃbuddhā āgatā munibhāskarāḥ /",
  "S02ratnakeu:1590": "paṃcakaṣāya + + + + + + + + + + + // RKP_6.3",
  "S02ratnakeu:1591": "+ + + adya mārāṇāṃ kṛṣṇapakṣaprapātanaṃ /",
  "S02ratnakeu:1592": "saṃgrahaḥ śubhacaryāṇām ity arthaṃ hi samāgatāḥ // RKP_6.4",
  "S02ratnakeu:1593": "śṛṇudhvaṃ dharmatāṃ śāntim + + + + + + + + /",
  "S02ratnakeu:1594": "+ + + + + + + bhūtvā saṃbuddhā hi bhaviṣyata // RKP_6.5",
  "S02ratnakeu:1595": "mārgacaryaṃ mahāyānaṃ jñāsyata kṣāntivarmitāḥ /",
  "S02ratnakeu:1596": "sarvakleśakṣayārthaṃ śroṣyathādya dhāraṇīm imām // RKP_6.6",
  "S02ratnakeu:1597": "+ + + + + + + + + + + + + + + kān /",
  "S02ratnakeu:1598": "āsaneṣu niṣaṇṇā hi rakṣāṃ vai deśayantv imām // RKP_6.7",
  "S02ratnakeu:1599": "saṃgrahaḥ sarvadharmāṇāṃ dhāraṇīm aparājitāṃ /",
  "S02ratnakeu:1600": "+ + + + + + + + + + + + + + + + // RKP_6.8",
  "S02ratnakeu:1601": "atha khalu tāvad evāprameyāsaṃkhyeyā kṣāntipratilabdhā bodhisattvā mahāsattvā ekakaṇṭhenaivam āhuḥ /",
  "S02ratnakeu:1602_0": "niṣīdantu buddhā bhagavanta eṣu padmāsaneṣu deśayantv adya mahākāruṇikā uttaramahāmaitrīkṣāntiparibhāvitāṃ",
  "S02ratnakeu:1602_1": "vaiśāradyaniṣyandapraṇītāṃ sarvadharmasaṃgrahaṇīṃ bhaya ............... karaṇīn māradhvajaprapātanīṃ",
  "S02ratnakeu:1602_2": "dharmadhvajocchrepaṇīṃ sarvakleśāvamardanīṃ [Kurumiya_124] sarvaśatrunigrahaṇīṃ sarvasaṃśayacchedanīṃ",
  "S02ratnakeu:1602_3": "............... sarvarakṣām anuttarāṃ sarvabodhisattvānāṃ sarvadharmasmṛtimatigatidhṛtyasaṃpramoṣasarvacaryopāyakauśalyajñānadarśanīṃ",
  "S02ratnakeu:1602_4": "sarvasukhasaṃpannāyatanādhiṣṭhānasamādhidhāraṇīṃ kṣāntyavatārālokajñānakauśalyāvatāraṇīṃ",
  "S02ratnakeu:1602_5": "yāvat saptatriṃśadbodhipakṣyadharmahṛdayadhāraṇīṃ ................ yai yaśaḥsukhatāyai",
  "S02ratnakeu:1602_6": "phāṣavihāratāyai pratibhānasmṛtivivardhanatāyai śrutādhāraṇāsaṃpramoṣatāyai ................",
  "S02ratnakeu:1602_7": "śikṣādhāraṇatāyai smṛtibhājanatāyai caryābhiniṣpattaye bodhisaṃprāptaye /",
  "S02ratnakeu:1603_0": "buddhā bhagavaṃta ihāsmākam etarhīmāṃ dhāraṇīṃ deśayantu dharmanetryanugrahacirasthitikatāyai",
  "S02ratnakeu:1603_1": "ratnatrayavaṃśasya cāvipraṇāśāya sakalānuttarabodhimārgasaṃdarśanāya bhūtakoṭyākāśatathatāsaṃbhedatāyai",
  "S02ratnakeu:1603_2": "sa .................. lpasattvajīvapoṣapudgalāsaṃbhedatāyai ajātyanutpādānirodhasarvadharmasamatālakṣaṇābhāvabhūtakoṭyasaṃbhedatāyai",
  "S02ratnakeu:1603_3": "pṛthivyaptejovāvyākāśavijñānadhātvasaṃbhedatāyai /",
  "S02ratnakeu:1604_0": "sarve buddhā bhagavanta ihāsmākaṃ sarvadharmanayamaṇḍalapraṇītān dhāraṇīṃ bhāṣantāṃ",
  "S02ratnakeu:1604_1": "yad iha sahaśravaṇenāprameyāṇi [Kurumiya_125] sattvakoṭīnayutaśatasahasrāṇi triratneṣu sākṣiṇo bhaveyuḥ /",
  "S02ratnakeu:1605": "parasparaṃ ca sattvāḥ kalyāṇamitrahitakāriṇo bhaveyuḥ /",
  "S02ratnakeu:1606": "aprameyāsaṃkhyeyāś ca sattvā anuttarāyāṃ samyaksaṃbodhau cittāny utpādayeyur avaivartikāś ca bhaveyur vyākaraṇāni ca pratilabheran /",
  "S02ratnakeu:1607": "sarve ca te buddhā bhagavanto dharmaṃ deśanāyai samadhiṣṭhās tūṣṇīṃbhūtāḥ ............ teṣu padmakesareṣu /",
  "S02ratnakeu:1608": "tādṛśaṃ ca buddhaviṣayapraṇidhānasamatāvatāraṃ samādhiṃ samāpedire /",
  "S02ratnakeu:1609": "yathā sarvabuddhakṣetrāntargatānāṃ ............... ca buddhānāṃ bhagavatāṃ sahadarśanenaiveha buddhakṣetrāntargatānāṃ ...................... ś cittacaitteṣu praśemuḥ /",
  "S02ratnakeu:1610": "ekaikaś ca sattvaḥ evaṃ saṃjānīte /",
  "S02ratnakeu:1611": "................. c. t. māmacaikas tathāgataḥ sarvacetasā samanvāhṛtya sarvajvarapraśamanaṃ dharmaṃ deśa ................ //",
  "S02ratnakeu:1612": "tena khalu punaḥ samayena ye 'smiṃ kṛtsne buddhakṣetre 'ntargatāḥ [Kurumiya_126] sarvasattvāḥ sarvendriyopastabdhāḥ prāñjalayas ta ekakaṇṭhenaivam āhuḥ /",
  "S02ratnakeu:1613": "deśayantv asmākaṃ buddhā bhagavanto dharmaṃ /",
  "S02ratnakeu:1614": "deśayaṃtv asmākaṃ bhadantāḥ sugāta dharmaṃ /",
  "S02ratnakeu:1615": "vayaṃ buddhānāṃ bhagavatāṃ dharmeṣu pratipattyā ............... //",
  "S02ratnakeu:1616_0": "tena khalu punaḥ samayena sa śākyamunis tathāgato gandhavyūhātikrāntena paramottamaviśiṣṭenodāreṇa",
  "S02ratnakeu:1616_1": "gandhena sarvam idaṃ buddhakṣetraṃ sphuṭam adhyatiṣṭhad apareṣāṃ buddhānāṃ bhagavatāṃ pūjākarmaṇe /",
  "S02ratnakeu:1617_0": "sarvabuddhakṣetrāntargatāṃś ca sarvasattvān nānāratnapuṣpamālyavilepanair nānācchatradhvajapatākālaṃkāravibhūṣaṇaiḥ",
  "S02ratnakeu:1617_1": "pūrṇahastān adhiṣṭhāyāvaśiṣṭānāṃ buddhānāṃ bhagavatāṃ pūjākarmaṇe /",
  "S02ratnakeu:1618": "evam āha /",
  "S02ratnakeu:1619": "samanvāharaṃtu buddhā bhagavanto ye kecid etarhi daśasu dikṣv .......... /",
  "S02ratnakeu:1620_0": "ahaṃ pūrvapraṇidhānenaivaṃ pratikṛṣṭe paṃcakaṣāye loke 'nuttarāṃ samyaksaṃbodhim",
  "S02ratnakeu:1620_1": "abhisaṃbuddho naṣṭāśayānāṃ [Kurumiya_127] pranaṣṭamārgāṇām avidyāndhakāratimirapaṭalakleśāndhakāraprakṣiptānāṃ",
  "S02ratnakeu:1620_2": "tryapāyasaṃprasthitānām akuśalasamavadhānānāṃ sarvakuśalarahitānāṃ sarvavidvatparivarjitānām",
  "S02ratnakeu:1620_3": "ānantaryakāriṇāṃ saddharmaparikṣepakānām āryāpavādakānām akṛpāśayānāṃ sattvānāṃ kāruṇyārthaṃ",
  "S02ratnakeu:1620_4": "mahākṛpāvīryabalodyogena śītoṣṇavātātapapraśamanāya ........ /",
  "S02ratnakeu:1621": "grāmanagaranigamajanapadarājadhānīṃ padbhyām upasaṃkramāmi /",
  "S02ratnakeu:1622": "sattvahitārthaṃ cālparūkṣavirasaparamajugupsitaṃ pratikūlam āhāraṃ bhunajmi /",
  "S02ratnakeu:1623": "............ karpāsa.ṃgacīvarapāṃsukūlāni prāvṛṇomi /",
  "S02ratnakeu:1624": "parvatagirikandaravanaṣaṇḍa ....... rśaṃ śayyāsanaṃ paribhunajmi /",
  "S02ratnakeu:1625": "upāyakauśalyamahākaruṇāvīryasaṃnāhasaṃnaddho 'haṃ sattvebhyo nānādyāṃ kathāṃ kathayāmi /",
  "S02ratnakeu:1626": "kṣatṛyebhyo rājaiśvaryakathāṃ kathayāmi /",
  "S02ratnakeu:1627": "brāhmaṇebhyo vedanakṣatrakathāṃ kathayāmi /",
  "S02ratnakeu:1628_0": "amātyebhyo [Kurumiya_128] janapadakarmāntakathāṃ vaidyebhyo dhātvauṣadhisādhanakathāṃ",
  "S02ratnakeu:1628_1": "vaṇigbhyaḥ krayavikrayakathāṃ kuṭuṃbibhyaḥ karmāntābhiniveśakathāṃ strībhyo varṇālaṃkāraputraiśvaryāsapatnakathāṃ",
  "S02ratnakeu:1628_2": "śramaṇebhyaḥ kṣāntisauratyatrikarmābhiyuktāṃ kathāṃ kathayāmi /",
  "S02ratnakeu:1629": "sattvaparipākāyāprāptasya prāptaye niyunajmi /",
  "S02ratnakeu:1630": "anadhigatasyādhigamāya /",
  "S02ratnakeu:1631": "asākṣātkṛtasya sākṣātkriyāyai /",
  "S02ratnakeu:1632": "amuktānāṃ pramocanāya nānādyāni duḥkhāny utsahāmi /",
  "S02ratnakeu:1633": "sattvaparipākāya janapadacaryāṃ carāmi //",
  "S02ratnakeu:1634": "atha ca punar ime sattvās tatra mām ākrośaṃti paribhāṣanti ............ dharmeṇābhūtenābhyākhyānti /",
  "S02ratnakeu:1635": "kuhanalapanamāyāśāṭhyamṛṣāvādapāruṣyaiḥ strīvacanair abhyākhyānti /",
  "S02ratnakeu:1636": "pāṃsubhir mām avakiraṃti /",
  "S02ratnakeu:1637": "śastraviṣāgnicakratomaraśarakhaḍgaśaktiparaśvadhaśilāyudhavṛṣṭibhir mama vadhāya parākramaṃti /",
  "S02ratnakeu:1638": "hastyāśīviṣasiṃhavyāghravṛṣamahiṣavṛkamahānagnāṃś ca madvadhāyotsṛjanti /",
  "S02ratnakeu:1639": "mamāvāsavihārakūṭāgārān āśucinā durgandhenāpūrayanti /",
  "S02ratnakeu:1640": "macchrāvakāṇāṃ cāntarnagaram [Kurumiya_129] anupraviṣṭānām ime anāryāḥ sattvā anācāreṇa nṛtyagītenānuvicārinaḥ /",
  "S02ratnakeu:1641": "anekaiḥ śatasahasropāyair madvadhāyodyuktāḥ /",
  "S02ratnakeu:1642": "śāsanāntardhānāya ca dharmanetrīpradīpanirvāṇāya dharmadhvajaprapātanāya dharmanauprabhedāya maddharmayajñāvakiraṇāyodyuktāḥ //",
  "S02ratnakeu:1643": "tat khalv etarhi sarve buddhā bhagavantaḥ teṣāṃ buddhānāṃ bhagavatāṃ dharmanetrīṃ vyavalokayanti /",
  "S02ratnakeu:1644_0": "yathā tair buddhair bhagavadbhir asmiṃ kliṣṭe paṃcakaṣāye buddhakṣetre mahāsannipātaṃ",
  "S02ratnakeu:1644_1": "kṛtvā saddharmanetrīcirasthityarthaṃ sarvamārabalaviṣayapramardanārthaṃ triratnavaṃśasthityanupacchedārthaṃ",
  "S02ratnakeu:1644_2": "sattvānāṃ kuśalamūlavardhanārthaṃ sarvāmitraparapravādisahadharmanigrahārthaṃ sattvānāṃ",
  "S02ratnakeu:1644_3": "kalikalahadurbhikṣarogaparacakrabandhanavigrahavivādākālaśītoṣṇavātavṛṣṭivāyukāyavāṅmanodoṣakudṛṣṭipraśamanārthaṃ",
  "S02ratnakeu:1644_4": "sarvadevanāgayakṣamanuṣyāmanuṣyāvarjanārthaṃ sarvagṛhagrāmanigamarāṣṭrarakṣaṇārthaṃ",
  "S02ratnakeu:1644_5": "sarvaśāṭhyaviṣakākhordamohanaduḥsvapnadurnimittavināśanārthaṃ [Kurumiya_130] sarvadhānyauṣadhiphalapuṣparasasattvopajīvyārthaṃ",
  "S02ratnakeu:1644_6": "kṣatriyabrāhmaṇaviṭchūdrakuśalacaryāniyojanārthaṃ bodhicittotpādanārthaṃ pāramitāvatāraṇārthaṃ",
  "S02ratnakeu:1644_7": "bodhisattvānāṃ mahāsattvānām upāyajñānakauśalyasmṛtimatigatiśauryapratibhānavivṛddhyartham",
  "S02ratnakeu:1644_8": "abhiṣekabhūmisamāśvāsāvatārajñānapāraṃgamārthaṃ taiḥ pūrvakais tathāgatair arhadbhiḥ",
  "S02ratnakeu:1644_9": "samyaksaṃbuddhair ayaṃ vajradharmasamatāpratītyadharmahṛdayasamucchrayavidhvaṃsanīdhāraṇīmudrāpadaprabhedapraveśavyākaraṇo",
  "S02ratnakeu:1644_10": "dharmaparyāyo bhāṣito 'dhiṣṭhito 'nyonyam anumoditaḥ /",
  "S02ratnakeu:1645_0": "te sādhv evam evaitarhi ye daśasu dikṣu buddhā bhagavantas tiṣṭhaṃto dhriyanto yāpayaṃta",
  "S02ratnakeu:1645_1": "iha mama buddhakṣetre paṃcakaṣāye pṛcchāsamāgatāḥ sanniṣaṇṇāḥ sannipatitās te sarve",
  "S02ratnakeu:1645_2": "'sya buddhakṣetrasyārakṣāyai imaṃ vajradharmasamatāpratītyadharmahṛdayasamucchrayavidhvaṃsanīdhāraṇīmudrāpadaprabhedapraveśavyākaraṇaṃ",
  "S02ratnakeu:1645_3": "dharmaparyāyaṃ bhāṣadhvam adhitiṣṭhatānyonyaṃ bhāṣitam anumodadhvaṃ saddharmanetrīcirasthitaye",
  "S02ratnakeu:1645_4": "sarvamāraviṣayabalapramardanārthaṃ yathā pūrvoktaṃ vistareṇa yāvad anāvaraṇajñānapāraṃgamārtham",
  "S02ratnakeu:1645_5": "anukaṃpāyai mamādhyeṣaṇāya yad iha buddhakṣetre saddharmanetrī ciraṃ tiṣṭhed anatikramaṇī",
  "S02ratnakeu:1645_6": "sarvaparapravādibhir avipralopadharmiṇī syāt /",
  "S02ratnakeu:1646": "triratnavaṃśānupacchedanārthāya ca dharmarasaḥ sarvasattvopajīvyaḥ [Kurumiya_131] syāt /",
  "S02ratnakeu:1647": "atha te buddhā bhagavaṃta evam āhuḥ /",
  "S02ratnakeu:1648": "evam etad avaśyam evāsmābhir buddhakāryaṃ karaṇīyam /",
  "S02ratnakeu:1649_0": "iha buddhakṣetre dharmanetrīm adhiṣṭhāsyāmaś cirasthitaye sarvamāraviṣayabalapramardanāya",
  "S02ratnakeu:1649_1": "yāvad anāvaraṇajñānapāraṃgamāya yad imaṃ vajradharmasamatāpratītyadharmahṛdayasamucchrayavidhvaṃsanīdhāraṇīmudrāpadaprabhedapraveśavyākaraṇaṃ",
  "S02ratnakeu:1649_2": "dharmaparyāyaṃ bhāṣiṣyāmaḥ /",
  "S02ratnakeu:1650": "śṛṇvantu sarvasattvā ye kecid iha buddhakṣetre 'ntargatāḥ // tadyathā /",
  "S02ratnakeu:1651": "aṅkara aṅgara /",
  "S02ratnakeu:1652": "bhaṅkara prabhaṅkara /",
  "S02ratnakeu:1653": "bhayam iha /",
  "S02ratnakeu:1654": "mitraṃ bhase /",
  "S02ratnakeu:1655": "akhe akhamaṃbare /",
  "S02ratnakeu:1656": "dome domante kevaṭṭe keyūre /",
  "S02ratnakeu:1657": "samavahane /",
  "S02ratnakeu:1658": "samantabhadre /",
  "S02ratnakeu:1659": "dharme dharme /",
  "S02ratnakeu:1660": "dharmake /",
  "S02ratnakeu:1661": "japhale /",
  "S02ratnakeu:1662": "mitrānuphale /",
  "S02ratnakeu:1663": "phalavate /",
  "S02ratnakeu:1664": "gaṇe gaṇabaraṃte /",
  "S02ratnakeu:1665": "hili hili /",
  "S02ratnakeu:1666": "hilā hilake /",
  "S02ratnakeu:1667": "jaṃbhavate ṭakase ṭakaṃte /",
  "S02ratnakeu:1668": "ṭakavarānte /",
  "S02ratnakeu:1669": "gaṇavahante /",
  "S02ratnakeu:1670": "hirinte /",
  "S02ratnakeu:1671": "śirinte /",
  "S02ratnakeu:1672": "vinduvate /",
  "S02ratnakeu:1673": "govāhe jure mitrajure /",
  "S02ratnakeu:1674": "juse agre /",
  "S02ratnakeu:1675": "abame satya tathatāṃ /",
  "S02ratnakeu:1676": "[Kurumiya_132] hulu /",
  "S02ratnakeu:1677": "hile /",
  "S02ratnakeu:1678": "candre /",
  "S02ratnakeu:1679": "sama dharme /",
  "S02ratnakeu:1680": "dharme /",
  "S02ratnakeu:1681": "kucuru /",
  "S02ratnakeu:1682": "mucuru /",
  "S02ratnakeu:1683": "aciṭṭa cili cili /",
  "S02ratnakeu:1684": "cicavaha /",
  "S02ratnakeu:1685": "culu culu /",
  "S02ratnakeu:1686": "mitravaha kulu kulu /",
  "S02ratnakeu:1687": "sara sara /",
  "S02ratnakeu:1688": "kuṭu kuṭu /",
  "S02ratnakeu:1689": "mahāsara /",
  "S02ratnakeu:1690": "tuṭu tuṭu /",
  "S02ratnakeu:1691": "mahāsatya hṛdaya /",
  "S02ratnakeu:1692": "puṣpe supuṣpe dhūmaparihāre abhaye rucire /",
  "S02ratnakeu:1693": "karakṣe /",
  "S02ratnakeu:1694": "abhayam astu vivāha /",
  "S02ratnakeu:1695": "titile /",
  "S02ratnakeu:1696": "mamale /",
  "S02ratnakeu:1697": "paśvakha /",
  "S02ratnakeu:1698": "śiśira lokavināyaka /",
  "S02ratnakeu:1699": "vajre vajre dhare /",
  "S02ratnakeu:1700": "vajravate /",
  "S02ratnakeu:1701": "vajradade /",
  "S02ratnakeu:1702": "cakravajre cakre /",
  "S02ratnakeu:1703": "cavate dhare dhare /",
  "S02ratnakeu:1704": "bhare bhare pūre ṭare /",
  "S02ratnakeu:1705": "huhure /",
  "S02ratnakeu:1706": "bhaṃgavivare /",
  "S02ratnakeu:1707": "śarīśa /",
  "S02ratnakeu:1708": "cili curu /",
  "S02ratnakeu:1709": "mūle maṇḍale /",
  "S02ratnakeu:1710": "maṇḍane /",
  "S02ratnakeu:1711": "gagaraṇe /",
  "S02ratnakeu:1712": "mūḍake sarvamūḍake /",
  "S02ratnakeu:1713": "dhidhirayani /",
  "S02ratnakeu:1714": "makhiśvaralayani /",
  "S02ratnakeu:1715": "[Kurumiya_133] riṣijani /",
  "S02ratnakeu:1716": "dharavaci caṇḍālasame sarvasasyādhiṣṭhānācchidyantu vāhanā /",
  "S02ratnakeu:1717": "mamini /",
  "S02ratnakeu:1718": "phalarati ojāgre /",
  "S02ratnakeu:1719": "vicini /",
  "S02ratnakeu:1720": "vanaraha /",
  "S02ratnakeu:1721": "bubure guru guru muru muru /",
  "S02ratnakeu:1722": "hili hili /",
  "S02ratnakeu:1723": "hara hara /",
  "S02ratnakeu:1724": "kākaṇḍavaha hihitāṃ /",
  "S02ratnakeu:1725": "āyuhana /",
  "S02ratnakeu:1726": "kuṇḍa jvāla bhase /",
  "S02ratnakeu:1727": "gardane /",
  "S02ratnakeu:1728": "ādahani /",
  "S02ratnakeu:1729": "mārgābhirohaṇi /",
  "S02ratnakeu:1730": "phalasatye /",
  "S02ratnakeu:1731": "ārohavati /",
  "S02ratnakeu:1732": "hili hili /",
  "S02ratnakeu:1733": "yathā vajaya /",
  "S02ratnakeu:1734": "svāgra yathāparaṃ ca hṛdayabāhasatya /",
  "S02ratnakeu:1735": "paribhāva /",
  "S02ratnakeu:1736": "mārgābhirohaṇe /",
  "S02ratnakeu:1737": "acala /",
  "S02ratnakeu:1738": "buddhi /",
  "S02ratnakeu:1739": "dada pracala pacaya /",
  "S02ratnakeu:1740": "piṇḍahṛdaya candracaraha /",
  "S02ratnakeu:1741": "acale /",
  "S02ratnakeu:1742": "śodhane /",
  "S02ratnakeu:1743": "prakṛtimārge ili ilile prabhe sāraprate sarvatra tathatā satyānugate /",
  "S02ratnakeu:1744": "[Kurumiya_134] anāvaraṇabrate /",
  "S02ratnakeu:1745": "alata /",
  "S02ratnakeu:1746": "aṃgure śāmini /",
  "S02ratnakeu:1747": "vibrahmavayo hi ahita /",
  "S02ratnakeu:1748": "avāhi /",
  "S02ratnakeu:1749": "niravayava /",
  "S02ratnakeu:1750": "aciramārga /",
  "S02ratnakeu:1751": "lana laghusare /",
  "S02ratnakeu:1752": "triratnavaṃśe dharmakāya /",
  "S02ratnakeu:1753": "jvalacandre samudravati /",
  "S02ratnakeu:1754": "mahādbhūtavyaya samudra vegava /",
  "S02ratnakeu:1755": "dhāraṇīmudreṇa makhimudra surapratisaṃvid amudra /",
  "S02ratnakeu:1756": "āvartani /",
  "S02ratnakeu:1757": "saṃmoha skāra vidyutarasena /",
  "S02ratnakeu:1758": "kṣiti mudrito si /",
  "S02ratnakeu:1759": "ye keci prathivī vāha /",
  "S02ratnakeu:1760": "baha baha baha kīṭakabaṭa śaila pratītya hṛdayena mudṛtā dhāraṇī dhara dhara dhara /",
  "S02ratnakeu:1761": "dantilā dantindālā /",
  "S02ratnakeu:1762": "huska sarvahṛdaya mudrito si /",
  "S02ratnakeu:1763": "jaḍa javaṭṭa jakhavaṭa /",
  "S02ratnakeu:1764": "sumati mati /",
  "S02ratnakeu:1765": "mahādbhūta mudritā /",
  "S02ratnakeu:1766": "ye keci ṣaḍāyatananiśṛtā bhūtā ini mine sacane /",
  "S02ratnakeu:1767": "ghoṣasacane /",
  "S02ratnakeu:1768": "mudritā caryādhiṣṭhāna /",
  "S02ratnakeu:1769": "vākpathānanyathā mahāpuṇyasamuccayāvatāra mahākaruṇayā mudritā /",
  "S02ratnakeu:1770": "sarvasamyakpratipat [Kurumiya_135] cirarātraṃ jvalatu dharmanetrī sarve munivṛṣabhā mahākaruṇāsamādhijñānalābhabalena maitrītyāgātivīryabalenādhiṣṭhitā sarvabhūtopacayāya svāhā //",
  "S02ratnakeu:1771": "atha tāvad eva sarvabuddhakṣetrāntargatāḥ sarvasattvās triṣkṛtvaivam āhuḥ /",
  "S02ratnakeu:1772": "namaḥ sarvabuddhebhyaḥ /",
  "S02ratnakeu:1773": "namo namaḥ sarvabuddhebhya iti /",
  "S02ratnakeu:1774": "evam cāhuḥ /",
  "S02ratnakeu:1775": "aho mahāścaryo munisannipātaḥ /",
  "S02ratnakeu:1776": "aho mahāścaryo bodhisattvānāṃ mahāsattvānāṃ mahāśrāvakāṇāṃ ca sannipātaḥ /",
  "S02ratnakeu:1777_0": "aho vata mahāścaryādbhutāśrutapūrvo 'yaṃ vajradharmasamatāpratītyadharmahṛdayasamucchrayavidhvaṃsanīdhāraṇīmudrāpadaprabhedapraveśavyākaraṇo",
  "S02ratnakeu:1777_1": "dharmaparyāyaḥ sarvaśāstṛśāsanadharmanetrītṛratnavaṃśādhiṣṭhānanirdeśo māraviṣayabalavidhvaṃsano",
  "S02ratnakeu:1777_2": "mārapāśasaṃchedanaḥ sarvaśatrunigraho dharmadhvajocchrepaṇaḥ dharmapakṣārakṣākaro",
  "S02ratnakeu:1777_3": "yāvat sakalabuddhaviṣayaprapūraṇārtham etarhi sarvabuddhair bhagavadbhir ayaṃ vajradharmasamatāpratītyadharmahṛdayasamucchrayavidhvaṃsanīdhāraṇīmudrāpadaprabhedapraveśavyākaraṇo",
  "S02ratnakeu:1777_4": "dharmaparyāyo bhāṣitaḥ sarvasattvahṛdayamudrāsarvamahābhūtasaṃskāraṣaḍāyatanaparikarma",
  "S02ratnakeu:1777_5": "yāvat sarvasattvānām anuttaraparinirvāṇapratilābhāya /",
  "S02ratnakeu:1778": "asmiṃ khalu punar dhāraṇīvyākaraṇe bhāṣyamāṇe tṛṃśadgaṃgānadivālukasamānāṃ [Kurumiya_136] bodhisattvānāṃ mahāsattvānāṃ dhāraṇīnirhārasamādhikṣāntipratilābho 'bhūt //",
  "S02ratnakeu:1779_0": "tena khalu punas samayena candraprabhaḥ kumārabhūtaḥ utthāyāsanāt prāñjalir bhūtvā",
  "S02ratnakeu:1779_1": "samantato 'valokya budhādhiṣṭhānena svarddhibalānubhāvena sarvam idaṃ buddhakṣetraṃ",
  "S02ratnakeu:1779_2": "svareṇāpūryaivam āha /",
  "S02ratnakeu:1780": "durlabhā jinacandrāṇām īdṛśī pariṣat punaḥ /",
  "S02ratnakeu:1781": "vidvāṃso durlabhāś ceme bodhisattvā mahāvratāḥ // RKP_6.19",
  "S02ratnakeu:1782": "īdṛśāyāś ca mudrāyāḥ śravaṇaṃ paramadurlabham /",
  "S02ratnakeu:1783": "yeyaṃ kāruṇikair nāthair dharmanetrī svadhiṣṭhitā // RKP_6.20",
  "S02ratnakeu:1784": "sarveṣāṃ mārapakṣāṇāṃ śatrūṇāṃ ca parājayaḥ /",
  "S02ratnakeu:1785": "ratnatrayānupacchedaḥ saṃbuddhaiḥ samadhiṣṭhitaḥ // RKP_6.21",
  "S02ratnakeu:1786": "sarvāvaraṇanāśāya kṣāntisauratyavardhanī /",
  "S02ratnakeu:1787": "sattvānām āvarjanī ceha rājyarāṣṭrasya pālanī // RKP_6.22",
  "S02ratnakeu:1788": "vāraṇī duṣkṛtasyeha kudṛṣṭipratiṣedhanī /",
  "S02ratnakeu:1789": "āśvāso bodhisattvānāṃ bodhimārgapradarśanī // RKP_6.23",
  "S02ratnakeu:1790": "pāramitāvardhanī caiva bhadracaryāprapūraṇī /",
  "S02ratnakeu:1791": "upāyajñānapratibhānavṛddhaye svadhiṣṭhitā // RKP_6.24",
  "S02ratnakeu:1792": "saṃgrahaḥ śuklapakṣasya dhāraṇī svaparājitā /",
  "S02ratnakeu:1793": "nirañjānā bodhimārgasya jvālanī dharmasākṣiṇām // RKP_6.25",
  "S02ratnakeu:1794": "sarvāṃ vinīya vimatin dhāraṇīm adhimucyate /",
  "S02ratnakeu:1795": "eṣa vai sakalo mārgo yena bodhiḥ pravartate // RKP_6.26",
  "S02ratnakeu:1796": "[Kurumiya_137]",
  "S02ratnakeu:1797": "vayaṃ bhūyaḥ pravakṣyāmo dhāraṇīm aparājitān /",
  "S02ratnakeu:1798": "dharmabhāṇakarakṣāyai śrotrīṇām abhivṛddhaye // RKP_6.27",
  "S02ratnakeu:1799": "chandaṃ dadāti ko nv atra bodhisattvo mahāyaśāḥ /",
  "S02ratnakeu:1800": "anāvaraṇabhāvāya sattvānāṃ hitavṛddhaye // RKP_6.28",
  "S02ratnakeu:1801": "tena khalu punaḥ samayena gaṃgānadīvalukāsamāḥ kumārabhūtā bodhisattvā mahāsattvā ekakaṇṭhenaivam āhuḥ /",
  "S02ratnakeu:1802": "vayam apy asyān dhāraṇyāṃ chandaṃ dadāmo 'dhiṣṭhāmaḥ /",
  "S02ratnakeu:1803_0": "yaḥ kaścit kulaputro vā kuladuhitā vā bhikṣur vā bhikṣuṇī vā upāsako vā upāsikā vā",
  "S02ratnakeu:1803_1": "snātvā śucīni cīvarāṇi prāvṛtya nānāpuṣpasaṃchanne nānāgandhapradhūpite nānārasaparivṛte",
  "S02ratnakeu:1803_2": "nānāvastrābharaṇaduṣyasaṃsthite cchatradhvajapatākocchrepite svalaṃkṛte maṇḍalamāḍe",
  "S02ratnakeu:1803_3": "mṛdusukhasaṃsparśe siṃhāsane 'bhiruhyemān dhāraṇīṃ saṃprakāśayet /",
  "S02ratnakeu:1804": "na cāsya kaścic cittasaṃkṣobhaṃ dhātusaṃkṣobhaṃ kāyasaṃkṣobhaṃ manaḥsaṃkṣobhaṃ vā kariṣyati /",
  "S02ratnakeu:1805": "na cāsya kaścit kāye śvāsaṃ mokṣyati /",
  "S02ratnakeu:1806": "śīrṣarogaṃ ca kartuṃ śakṣyati /",
  "S02ratnakeu:1807": "nedaṃ sthānaṃ vidyate /",
  "S02ratnakeu:1808_0": "na kāyarogaṃ vā na jihvārogaṃ na dantarogaṃ nāsthirogaṃ na grīvārogaṃ na bāhurogaṃ",
  "S02ratnakeu:1808_1": "na pṛṣṭhirogaṃ nāntrarogaṃ nodararogaṃ na śroṇīrogaṃ norurogaṃ na jaṃghārogaṃ kaścit kartuṃ śakṣyati /",
  "S02ratnakeu:1809_0": "na cāsya svarasaṃkṣobho bhaviṣyati yaś [Kurumiya_138] ca tasya dharmabhāṇakasya pūrvāśubhakarmaṇā",
  "S02ratnakeu:1809_1": "dhātusaṃkṣobhaḥ svarasaṃkṣobho vā syāt tasyemān dhāraṇīṃ vācayataḥ sarvo niḥśeṣaṃ praśamiṣyati /",
  "S02ratnakeu:1810": "karmaparikṣayāt svastir bhaviṣyati /",
  "S02ratnakeu:1811": "ye 'pi tatra dhārmaśrāvaṇikāḥ sannipatiṣyaṃti teṣām api na kaścid dhātusaṃkṣobhaṃ kariṣyati svarasaṃkṣobhaṃ vā /",
  "S02ratnakeu:1812": "ye ca tatremān dhāraṇīṃ śroṣyaṃti teṣāṃ yad aśubhena karmaṇā dīrghagailānyaṃ dhātusaṃkṣobho vā svarasaṃkṣobho vā syāt tat sarvaṃ parikṣayaṃ yāsyati //",
  "S02ratnakeu:1813": "atha khalu candraprabhaḥ kumārabhūtaḥ yena te buddhā bhagavanto gaṃgānadīvālukāsamā bodhisattvaparivārās tenāṃjaliṃ praṇamyaivam āha /",
  "S02ratnakeu:1814": "samanvāharantu me buddhā bhagavanto 'syāṃ dhāraṇyāṃ chandaṃ dadantu // tadyathā /",
  "S02ratnakeu:1815": "kṣante asamārope /",
  "S02ratnakeu:1816": "metre somavate /",
  "S02ratnakeu:1817": "ehi navakuṃjave navakuṃjave navakuṃjave /",
  "S02ratnakeu:1818": "mūlaśodhane /",
  "S02ratnakeu:1819": "vaḍhaka vaḍhaka /",
  "S02ratnakeu:1820": "māravatathatā pariccheda baḍhase baḍhase /",
  "S02ratnakeu:1821": "amūla acale dada pracalā /",
  "S02ratnakeu:1822": "vidhile ekanayapariccheda /",
  "S02ratnakeu:1823": "caṇḍatṛṇe bosare bosaratṛṇe /",
  "S02ratnakeu:1824": "khagasuratṛṇe snavasuratṛṇe bhūtakoṭī [Kurumiya_139] pariccheda /",
  "S02ratnakeu:1825": "jalakha /",
  "S02ratnakeu:1826": "jalakha /",
  "S02ratnakeu:1827": "vaye jalakha /",
  "S02ratnakeu:1828": "namakṣakha /",
  "S02ratnakeu:1829": "kakakha /",
  "S02ratnakeu:1830": "ha ha ha ha /",
  "S02ratnakeu:1831": "phu phu phu phu /",
  "S02ratnakeu:1832": "sparśavedanapariccheda /",
  "S02ratnakeu:1833": "amama /",
  "S02ratnakeu:1834": "nyamama khyamama samudra mudrabakha saṃskārāṇāṃ pariccheda bodhisa kṣitivima /",
  "S02ratnakeu:1835": "mahāvima bhūtakoṭi ākāśaśvāsaparicchede svāhā //",
  "S02ratnakeu:1836_0": "tena khalu punaḥ samayena sarvabuddhakṣetrāntargatā bodhisattvā mahāsattvās te ca",
  "S02ratnakeu:1836_1": "mahāśrāvakāḥ śakrabrahmalokapāladevanāgayakṣagandharvāsuragaruḍakinnaramahoragendrās",
  "S02ratnakeu:1836_2": "te ca mahaujaskamahaujaskāḥ sattvāḥ sarve sādhukāraṃ pradaduḥ /",
  "S02ratnakeu:1837": "te ca buddhā bhagavanta evam āhuḥ /",
  "S02ratnakeu:1838": "mahābalavegavatī sarvaśatrunivāraṇī bateyaṃ dhāraṇī sarvabhayavyādhiduḥsvapnadurnimittamokṣaṇī yāvad anāvaraṇajñānamahāpuṇyajñānasamuccayānuttarajñānaniṣyandeyaṃ dhāraṇī bhāṣitā //",
  "S02ratnakeu:1839": "tena khalu punaḥ samayena bhūteśvaro nāma mahābrahmā mahābrahmabalaviṣayavyūhādhiṣṭhānena strīrūpeṇa bhagavato 'mitāyuṣaḥ purato niṣasāda /",
  "S02ratnakeu:1840": "paramavarṇapuṣkalatayā samanvāgataḥ divyātikrāntaiḥ paramodārair vastrālaṃkāraiḥ puṣpagandhamālyavilepanaiś cābhyālaṃkṛtaḥ /",
  "S02ratnakeu:1841": "atha bhūteśvaro mahābrahmā utthāyāsanād aṃjaliṃ praṇāmyaivam āha /",
  "S02ratnakeu:1842": "adhitiṣṭhantu me buddhā bhagavantaḥ svaramaṇḍalavāgvyāhāraviniścayanirdeśaṃ yad aham idaṃ kṛtsnaṃ buddhakṣetraṃ svareṇābhivijñapayeyaṃ /",
  "S02ratnakeu:1843": "na ca me 'tra kaścid vighno [Kurumiya_140] bhavet /",
  "S02ratnakeu:1844": "yāvad aham etarhi dharmabhāṇakānāṃ dhārmaśravaṇikānāṃ cārthe tādṛśīṃ mantrapadarakṣāṃ bhāṣeta /",
  "S02ratnakeu:1845_0": "yathā yaḥ kaścit paścime kāle māro vā māraparṣad vā devo vā nāgo va nāgī vā nāgamahallako",
  "S02ratnakeu:1845_1": "vā nāgamahallikā vā nāgapārṣado nāgapārṣadi vā nāgapotako vā nāgapotikā vā vistareṇa kartavyam /",
  "S02ratnakeu:1846_0": "yāvat piśāco vā piśācī vā piśācamahallako vā piśācamahallikā vā piśācapārṣado piśācapārṣadi",
  "S02ratnakeu:1846_1": "vā piśācapotako vā piśācapotikā vā manuṣyo vā amanuṣyo vā dharmabhāṇakānāṃ dhārmaśravaṇikānāṃ",
  "S02ratnakeu:1846_2": "vā avatāraprekṣī avatāragaveṣī pratyarthikaḥ pratyamitro vā upasaṃkrametāṃtaśo dharmabhāṇakānāṃ",
  "S02ratnakeu:1846_3": "dhārmaśravaṇikānāṃ vā ekaromakūpam api viheṭhayed vihiṃsayed vipralopayed ojo vāharec",
  "S02ratnakeu:1846_4": "chvāsaṃ vā kāye prakṣiped duṣṭacitto vā prekṣetāntaśaḥ ekakṣaṇam api teṣām ahaṃ mārāṇāṃ",
  "S02ratnakeu:1846_5": "yāvan manuṣyāmanuṣyāṇāṃ pratiṣedhaṃ daṇḍaparigrahaṃ vā kuryāṃ jambhanaṃ mohanaṃ śapathaṃ dadyāṃ /",
  "S02ratnakeu:1847": "adhitiṣṭhaṃtu me buddhā bhagavantaḥ svaramaṇḍalavāgvyāhāraṃ yad aham idaṃ kṛtsnaṃ buddhakṣetraṃ svareṇāpūrayeyaṃ /",
  "S02ratnakeu:1848": "kaś cātra me sāhayo bhaviṣyatīti //",
  "S02ratnakeu:1849": "atha khalu te buddhā bhagavantas tūṣṇīṃbhāvenādhivāsayām āsuḥ /",
  "S02ratnakeu:1850": "tatra [Kurumiya_141] ca śikhindharo nāma śakraḥ jāṃbūnadamayena niṣkāvabhāsenālaṃkṛtakāyo nātidūre niṣaṇṇaḥ /",
  "S02ratnakeu:1851": "atha śikhindharaś śakro bhūteśvaraṃ brahmāṇam evam āha /",
  "S02ratnakeu:1852": "mā bhaginy amitāyuṣas tathāgatasya purato niṣīdasva /",
  "S02ratnakeu:1853": "mā bhaginy atra pramadyasva /",
  "S02ratnakeu:1854": "mā bhagavantaṃ viheṭhaya / tat kasya hetoḥ /",
  "S02ratnakeu:1855": "prapaṃcābhiratā bālā niṣprapaṃcās tathāgatāḥ /",
  "S02ratnakeu:1856": "saṃskāraṃ darśayante cotpādavyavalakṣaṇam // RKP_6.29",
  "S02ratnakeu:1857": "sarvarūpākṣarapadaprabhedatathatānayaprāptas tathāgataḥ /",
  "S02ratnakeu:1858": "na bhagini tathāgatas tathatāṃ virodhayaty ekasamatayā tathatayā /",
  "S02ratnakeu:1859": "yadutākāśasamatayā /",
  "S02ratnakeu:1860": "ākāśam apy asamāropatṛsaṃskāravyayalakṣaṇaṃ /",
  "S02ratnakeu:1861": "yathākāśam akalpam avikalpaṃ saṃskāreṣu /",
  "S02ratnakeu:1862": "evam eva tathāgataḥ kāmaguṇān na prapaṃcayati na kalpayati na vikalpayati nādhitiṣṭhati nābhiniviśati /",
  "S02ratnakeu:1863": "evaṃ na jīvaṃ na jantuṃ na poṣaṃ na pudgalaṃ na skandhadhātvāyatanāni prapaṃcayati nābhiniviśati nādhitiṣṭhati na kalpayati na vikalpayati /",
  "S02ratnakeu:1864": "kathaṃ nāma tvaṃ bhagini tathāgatakāyaṃ prapaṃcayasi /",
  "S02ratnakeu:1865": "amitāyus tathāgata āha /",
  "S02ratnakeu:1866": "samīkṣya devānām indra vācaṃ bhāṣasva /",
  "S02ratnakeu:1867": "mā te syād dīrgharātram aniṣṭaṃ phalaṃ /",
  "S02ratnakeu:1868": "mahāsatpuruṣo hy eṣa bahubuddhakṛtādhikāro 'varopitakuśalamūlo buddhānāṃ bhagavatām antike /",
  "S02ratnakeu:1869": "anena punaḥ satpuruṣeṇa tathāgatapūjākarmaṇe svalaṃkṛtastrīrūpam abhinirmitaṃ /",
  "S02ratnakeu:1870": "mā tvam enaṃ strīvādena samudācare /",
  "S02ratnakeu:1871": "atha śikhindharaḥ śakro bhūteśvaraṃ brahmāṇam evam āha /",
  "S02ratnakeu:1872": "kṣamasva kulaputra mamānukaṃpām upādāya /",
  "S02ratnakeu:1873": "mā cāham asyābhibhāṣitasyāniṣṭaṃ [Kurumiya_142] phalaṃ prāpnuyām iti //",
  "S02ratnakeu:1874": "atha kautūhaliko bodhisattva āha /",
  "S02ratnakeu:1875": "yadi bhagavañ chakreṇedaṃ vacanam apratideśitam abhaviṣyat kiyāṃś tasya phalvipākaḥ /",
  "S02ratnakeu:1876": "amitāyuṣas tathāgata āha /",
  "S02ratnakeu:1877": "yadi kulaputrānena na pratideśitam abhaviṣyac caturaśītir janmasahasrāṇi kāmagarbhaparibhūtastrībhāvaḥ parigṛhītaḥ syāt /",
  "S02ratnakeu:1878": "tasmāt tarhi rakṣitavyaṃ vākkarma /",
  "S02ratnakeu:1879": "pratibhātu te kulaputrādhiṣṭhitas tathāgataiḥ tava svaramaṇḍalavāgvyāhāraḥ //",
  "S02ratnakeu:1880": "atha bhūteśvaro brahmā buddhādhiṣṭhānena prāṃjalir daśadiśo vyavalokyaivam āha /",
  "S02ratnakeu:1881_0": "samanvāharaṃtu māṃ buddhā bhagavanto bodhisattvāś ca mahāsattvā mahāśrāvakāś ca devanāgayakṣagandharvāsuragaruḍakinnaramahoragāś",
  "S02ratnakeu:1881_1": "cātra cchandaṃ dadantu yasyāyam abhiprāyaḥ syād iyaṃ dharmanetrī cirasthitikā bhaved",
  "S02ratnakeu:1881_2": "dharmabhāṇakānāṃ dhārmaśrāvaṇikānāṃ ca pratipattiyuktānāṃ mā viheṭhā bhaved iti /",
  "S02ratnakeu:1882": "sa ca me cchandaṃ dadātu yat paścime kāle na mārā yāvan manuṣyāmanuṣyās teṣāṃ viheṭhāṃ kuryuḥ /",
  "S02ratnakeu:1883": "atha sa bhūteśvaro brahmā teṣāṃ duṣṭacittānāṃ pratiṣedhanāya ..... .āya ca svaraśabdaṃ mumoca /",
  "S02ratnakeu:1884": "tena ca śabdena sarvām imāṃ lokadhātum āpūrayām āsa //",
  "S02ratnakeu:1885": "tena khalu punaḥ samayena sarve brahmendrā ekakaṇṭhenaivam āhuḥ /",
  "S02ratnakeu:1886": "[Kurumiya_143] vayam api asyāṃ dhāraṇyāṃ chandaṃ dadāmaḥ /",
  "S02ratnakeu:1887": "svayaṃ ca paścime kāle imān dhāraṇīṃ dhārayiṣyāmaḥ prakāśayiṣyāmaḥ saddharmaṃ rakṣiṣyāmas tāṃś ca dharmabhāṇākān dhārmaśrāvaṇikāṃś ca pratipattiyuktān rakṣiṣyāmaḥ /",
  "S02ratnakeu:1888": "vada tvaṃ satpuruṣa /",
  "S02ratnakeu:1889": "vayaṃ buddhānāṃ bhagavatāṃ bodhisattvānāṃ mahāsattvānāṃ ca mahāśrāvakānām ca purato 'syān dhāraṇyāṃ chandaṃ dadāmaḥ //",
  "S02ratnakeu:1890": "atha khalu bhūteśvaro brahmā evam āha /",
  "S02ratnakeu:1891": "adhitiṣṭhaṃtu me buddhā bhagavaṃto bodhisattvā mahāsattvā mahāśrāvakāś ca // tadyathā /",
  "S02ratnakeu:1892": "amale vimale gaṇaṣaṇḍe /",
  "S02ratnakeu:1893": "hāre caṇḍe mahācaṇḍe came mahācame some sthāme /",
  "S02ratnakeu:1894": "abaha vibaha /",
  "S02ratnakeu:1895": "aṃgajā netrakhave mūlaparicchede yakṣacaṇḍe piśācacaṇḍe āvartani saṃvartani saṃkāraṇi jaṃbhani mohani /",
  "S02ratnakeu:1896": "ucchāṭani hamaha /",
  "S02ratnakeu:1897": "maha maha maha ākuṃcane /",
  "S02ratnakeu:1898": "khagaśava /",
  "S02ratnakeu:1899": "amala /",
  "S02ratnakeu:1900": "mūla mūlaparivartate asārakhava svāhā //",
  "S02ratnakeu:1901": "[Kurumiya_144]",
  "S02ratnakeu:1902": "ya imān atikramen mantrān na cared gaṇasaṃnidhiṃ /",
  "S02ratnakeu:1903": "akṣi muṣyet sphalet śīrṣam aṃgabhedo bhaved api // RKP_6.30",
  "S02ratnakeu:1904": "tadyathā /",
  "S02ratnakeu:1905": "acca avaha cacacu krakṣa cacaṭa kacacā nakhaga caca /",
  "S02ratnakeu:1906": "caca caca /",
  "S02ratnakeu:1907": "na ca hamūla caca /",
  "S02ratnakeu:1908": "camūla cacaha /",
  "S02ratnakeu:1909": "amūla caca /",
  "S02ratnakeu:1910": "hamūla /",
  "S02ratnakeu:1911": "mū baḍabahā svāhā //",
  "S02ratnakeu:1912": "atha tāvad eva sarve brahmendrā yāvat piśācendrāḥ sādhukāraṃ daduḥ /",
  "S02ratnakeu:1913": "evaṃ cāhuḥ /",
  "S02ratnakeu:1914": "atīva mahāsahasrabalavegapramardanāny etāni mantrapadāni /",
  "S02ratnakeu:1915": "pāśo 'yaṃ saktaḥ sarvāhitaiṣiṇāṃ bhūtānāṃ kutaḥ punas teṣāṃ jīvitaṃ /",
  "S02ratnakeu:1916": "bhūteśvaro brahmā evam āha /",
  "S02ratnakeu:1917_0": "ye duṣṭāśayā akṛpā akṛtajñā bhūtāḥ sattvānāṃ viheṭhakāmā vā mārapārṣadyā vā avatāraprekṣiṇo",
  "S02ratnakeu:1917_1": "buddhaśāsanābhiprasannānāṃ rājñāṃ kṣatriyāṇāṃ mūrdhābhiṣiktānāṃ avatāraprekṣiṇa upasaṃkrameyur",
  "S02ratnakeu:1917_2": "agramahiṣīṇāṃ putraduhitṝṇāṃ cāntaḥpurikāṇāṃ vāmātyabhaṭabalāgrapārṣadyānām anyeṣāṃ",
  "S02ratnakeu:1917_3": "vā buddhaśāsanābhiprasannānāṃ strīpuruṣadārakadārikāṇām upāsakopasikānāṃ vā dharmabhāṇākānāṃ",
  "S02ratnakeu:1917_4": "dhārmaśrāvaṇikānāṃ bhikṣūṇāṃ bhikṣuṇīnāṃ vā dhyānasvādhyāyābhiyuktānāṃ [Kurumiya_145]",
  "S02ratnakeu:1917_5": "vaiyāpatyābhiyuktānāṃ vā avatāraprekṣiṇa upasaṃkrameyuḥ antaśa ekacittakṣaṇaṃ teṣām",
  "S02ratnakeu:1917_6": "ekaromakūpam api viheṭhayeyur vihiṃseyur vipralopayeyur ojo vāpahareyuḥ śvāsaṃ vā",
  "S02ratnakeu:1917_7": "kāye prakṣiperan duṣṭacittā vā prekṣeraṅ klinnadurgandhakāyānāṃ teṣāṃ mārāṇāṃ yāvan",
  "S02ratnakeu:1917_8": "manuṣyāmanuṣyāṇāṃ saptadhā mūrdhaṃ sphaled akṣīṇi caiṣāṃ viparivarteran hṛdayāny",
  "S02ratnakeu:1917_9": "ucchuṣyerañ chvitrā bhaveyuḥ klinnadurgandhakāyā ṛddhiparihīṇā bhūmiś ca teṣāṃ vivaram anuprayacchet /",
  "S02ratnakeu:1918": "vāyavaś ca tāṃś caturdiśaṃ vikṣipeyuḥ /",
  "S02ratnakeu:1919": "pāṃsubhir avakīrṇās tatraiva vikṣiptacittāḥ paryaṭeyuḥ /",
  "S02ratnakeu:1920": "ye bhūmicarās te pṛthivīvivaram anupraviśeyuḥ caturaśītir yojanasahasrāṇy adhas tatraiva teṣām āyuḥparikṣayaḥ syāt /",
  "S02ratnakeu:1921_0": "ye jalacarā duṣṭabhūtā buddhaśāsane nābhiprasannāḥ syu rājñāṃ kṣatriyāṇāṃ buddhaśāsanābhiprasannānāṃ",
  "S02ratnakeu:1921_1": "yāvad vaiyāpatyābhiyuktānāṃ bhikṣūṇāṃ viheṭhāṃ kuryus teṣām api tathaiva saptadhā mūrdhaṃ sphalet /",
  "S02ratnakeu:1922": "yāvat tatraiva teṣām āyuḥparikṣayaḥ syād ya imān mantrān atikrameyuḥ /",
  "S02ratnakeu:1923": "api ca yasmiṃ viṣaye 'yaṃ māramaṇḍalāparājito dhāraṇīmudrādharmaparyāyaḥ pracariṣyati tatra vayaṃ rakṣāvaraṇaguptaye [Kurumiya_146] autsukyam āpatsyāmaḥ /",
  "S02ratnakeu:1924": "sarvāṃś ca tatra dharmakāmān sattvān paripālayiṣyāmaḥ / sarvāṃ",
  "S02ratnakeu:1925": "............................. @folio 72 to 87 are missing including chapters VII to IX@@",
  "S02ratnakeu:1926": "[Kurumiya_147]",
  "S02ratnakeu:1927": "X.",
  "S02ratnakeu:1928": "......................................................................................................................................................",
  "S02ratnakeu:1929_0": "sarvo 'bdhātuḥ sarvas tejodhātuḥ sarvo vāyudhātuḥ sarva ākāśadhatur adhiṣṭhitaḥ saddharmanetrīcirasthityarthaṃ",
  "S02ratnakeu:1929_1": "triratnavaṃśānupacchedārthaṃ sarvasattvaparipākārthaṃ yāvat saṃsārapāraṃgamanārthaṃ //",
  "S02ratnakeu:1930_0": "atha khalu sarve te buddhā bhagavaṃto ye tadbuddhakṣetranivāsino bodhisattvā mahāsattvāḥ",
  "S02ratnakeu:1930_1": "śakrabrahmalokapālā devanāgayakṣagandharvāsuragaruḍakinnaramahoragendrā ye ca mahaujaskamahaujaskāḥ",
  "S02ratnakeu:1930_2": "sattvā ye ca cāturdvīpikāyāṃ lokadhātau nevāsikās tān sarvān āmantryaivam āha /",
  "S02ratnakeu:1931": "yuṣmākaṃ mārṣā haste bhūyiṣṭhataram imāṃ saddharmanetrīm adhiṣṭhāya parindāmaḥ sarvasattvaparipākārthaṃ /",
  "S02ratnakeu:1932": "tathā yuṣmābhir iyaṃ saddharmanetrī manasikartavyā ujjvālayitavyā rakṣitavyā yathā na kṣipram ihāyaṃ saddharmaḥ pralujyeta nāntardhāyeta /",
  "S02ratnakeu:1933_0": "ye ca śraddhāḥ kulaputrāḥ kuladuhitaraś ca imāṃ mahāsannipātadharmaparyāyaṃ dhārayiṣyaṃti",
  "S02ratnakeu:1933_1": "yāval likhitvā bhikṣubhikṣuṇyupāsakopāsikāḥ [Kurumiya_148] saddharmadhārakāḥ pudgalās",
  "S02ratnakeu:1933_2": "tān sarvān yuṣmākaṃ haste nyāyataḥ parindāmaḥ ārakṣaparipālanatāyai /",
  "S02ratnakeu:1934": "dharmabhāṇakāḥ pudgalā dharmakāmā dhyānābhiratā dharmaśravaṇikāḥ saddharmadhārakāḥ yuṣmābhi rakṣitavyāḥ yāvat paripālayitavyāḥ /",
  "S02ratnakeu:1935": "tat kasya hetoḥ /",
  "S02ratnakeu:1936_0": "yeha te bhūtās tathāgatā arhantaḥ samyaksaṃbuddhāḥ sarvais tais tathāgataiḥ kliṣṭe",
  "S02ratnakeu:1936_1": "paṃcakaṣāye buddhakṣetre sannipatya sarveṣāṃ śakrabrahmalokapālānāṃ haste iyaṃ dharmanetrī",
  "S02ratnakeu:1936_2": "parīttārakṣāyai anantardhānāya saddharmadhārakapudgalārakṣāyai yāvat sarvasattvaparipākāya /",
  "S02ratnakeu:1937_0": "evam eva ye bhaviṣyanty anāgate 'dhvani daśasu dikṣu buddhā bhagavantaḥ te 'pi sarve",
  "S02ratnakeu:1937_1": "kliṣṭeṣu paṃcakaṣāyeṣu buddhakṣetreṣu kṣaṇāt sannipatya sattvahitārtham etāni dhāraṇīmantrapadāni bhāṣiṣyaṃte /",
  "S02ratnakeu:1938": "imāṃ ca dharmanetrīm adhiṣṭhāsyaṃte /",
  "S02ratnakeu:1939": "sarveṣāṃ śakrabrahmalokapālānāṃ haste imāṃ dharmanetrīm anuparindīṣyaṃti rakṣāparipālanārthaṃ /",
  "S02ratnakeu:1940_0": "tathā vayam apy etarhi yuṣmākam iha buddhakṣetranivāsināṃ cāturdvīpikānivāsināṃ ca",
  "S02ratnakeu:1940_1": "śakrabrahmalokapāladevanāgayakṣagandharvāsuragaruḍakinnaramahoragendrāṇāṃ haste bhūyiṣṭhataram",
  "S02ratnakeu:1940_2": "anuparindāmaḥ ārakṣāyai sattvaparipākārthaṃ /",
  "S02ratnakeu:1941": "tathā yuṣmābhir iyaṃ saddharmanetrī [Kurumiya_149] manasikartavyā projjvālayitavyā yathā na kṣipram eva pralujyeta nāntardhāyeta /",
  "S02ratnakeu:1942_0": "ye ca śraddhāḥ kulaputrāḥ kuladuhitaraś ca saddharmadhārakāś ca pudgalā bhikṣubhikṣuṇyupāsakopāsikā",
  "S02ratnakeu:1942_1": "ya imaṃ mahāsannipātaṃ dharmaparyāyaṃ dhārayaṃti yāvat pustakalikhitam api kṛtvā",
  "S02ratnakeu:1942_2": "dhārayanti dharmabhāṇakā dhārmaśravaṇikā dhyānayuktāḥ saddharmadhārakā yuṣmābhis",
  "S02ratnakeu:1942_3": "te rakṣitavyāḥ pūjayitavyāḥ /",
  "S02ratnakeu:1943": "tat kasya hetoḥ /",
  "S02ratnakeu:1944": "sarvabuddhādhiṣṭhito 'yaṃ dharmaparyāyaḥ /",
  "S02ratnakeu:1945_0": "yatra kvacid grāme vā nagare vā nigame vā janapade vā karvaṭe vā rājakule vāraṇyāyatane",
  "S02ratnakeu:1945_1": "vā yāvat kuṭumbikagṛhe vāyaṃ dharmaparyāyaḥ pracaret prakāśyetoddiśyeta paryavāpyeta",
  "S02ratnakeu:1945_2": "vāntaśaḥ pustakalikhitam api kṛtvā dhāryeta tena dharmarasena pṛthivīrasasattvaujāṃsi vivardhiṣyanti /",
  "S02ratnakeu:1946": "tena yūyam ojovantas tejobalavīryaparākramavanto bhaviṣyaṃti /",
  "S02ratnakeu:1947": "parivāravimānavṛddhiś ca yuṣmākaṃ bhaviṣyati /",
  "S02ratnakeu:1948": "manuṣyarājā apy ārakṣitā bhaviṣyaṃti /",
  "S02ratnakeu:1949": "rājaiśvaryeṇa te vivardhiṣyanti /",
  "S02ratnakeu:1950": "sarvarāṣṭraṃ ca teṣām ārakṣitaṃ bhaviṣyati /",
  "S02ratnakeu:1951": "tena ca dharmarasena santarpitā jaṃbudvīparājānaḥ parasparahitacittā bhaviṣyaṃti /",
  "S02ratnakeu:1952": "karmavipākaṃ śraddadhāsyaṃti kuśalacittā bhaviṣyanty amatsaracittā hitavastucittā sarvasattvadayācittāḥ yāvat samyagdṛṣṭikā rājāno bhaviṣyanti /",
  "S02ratnakeu:1953": "pratipratisvaviṣaye 'bhiraṃsyante /",
  "S02ratnakeu:1954": "[Kurumiya_150] ayaṃ ca jaṃbudvīpaḥ sphīta udārajanākīrṇo bhaviṣyati subhikṣataro ramaṇīyataraś ca bhaviṣyati /",
  "S02ratnakeu:1955": "bahujanamanuṣyākīrṇā ojovati ca pṛthivī bhaviṣyati snigdhatarāṇi ca mṛṣṭataraphalāni ca patrauṣadhidhanadhānyasamṛddhatarā cārogyasukhasparśavihārasaṃjananī ca bhaviṣyati /",
  "S02ratnakeu:1956": "sarvakalikalahadurbhikṣarogaparacakradaṃśamaśakaśalabhāśīviṣaduṣṭayakṣarākṣasamṛgapakṣivṛkākālavātavṛṣṭayaḥ praśamiṣyanti /",
  "S02ratnakeu:1957": "samyaṅnakṣatrarātridivasamāsārdhamāsartusaṃvatsarāṇi pravahiṣyaṃti /",
  "S02ratnakeu:1958": "sattvāś ca prāyo daśakuśalakarmapathacāriṇo bhaviṣyaṃti /",
  "S02ratnakeu:1959": "itaś cyutāḥ sugatisvargagāmino bhaviṣyaṃti /",
  "S02ratnakeu:1960": "te 'pi yuṣmatparivāro bhaviṣyati /",
  "S02ratnakeu:1961": "evaṃ bahuguṇamahānuśaṃso 'yaṃ dhāraṇīdharmaparyāyaḥ /",
  "S02ratnakeu:1962_0": "sarvabuddhādhiṣṭhito mahāsannipātaḥ sattvānāṃ saṃskārapāraṃgamāya yaśovivṛddhipāripūryai",
  "S02ratnakeu:1962_1": "bhaviṣyati niravaśeṣamātṛgrāmabhāvaparikṣayāyopapattivedanīyo 'paraparyāyavedanīyaḥ",
  "S02ratnakeu:1962_2": "saṃkṣepād [Kurumiya_151] dṛṣṭadharmavedanīyo 'pi so mātṛgrāmātmabhāvaḥ ākṣiptaḥ sa",
  "S02ratnakeu:1962_3": "sarvaḥ parikṣayaṃ yāsyati sthāpyānantaryakāriṇaṃ saddharmapratikṣepakaṃ vāryāpavādakaṃ vā /",
  "S02ratnakeu:1963": "yad anyat kāyavāṅmanaḥphalavipākadauṣṭhulyaṃ tat sarvaṃ parikṣayaṃ yāsyati /",
  "S02ratnakeu:1964": "ya imaṃ dharmaparyāyam antaśaḥ pustakalikhitam api kṛtvā dhārayiṣyati tasya sumerumātrāṇi karmakleśāvaraṇāni parikṣayaṃ yāsyaṃti /",
  "S02ratnakeu:1965": "sarvakuśalamūlāraṃbaṇāni ca vivṛddhiṃ pāripūriṃ yāsyaṃti /",
  "S02ratnakeu:1966": "sarvāṃgapāripūriḥ sarvābhiprāyasaṃpattiḥ sarvāṇi kāyavāṅmanaḥsucaritāni vivardhiṣyaṃti /",
  "S02ratnakeu:1967": "sarvakudṛṣṭiprahāṇaṃ sarvaśatrusahadharmanigrahaḥ sarvasūkṣmaśāntamārgāvatāro bhaviṣyati /",
  "S02ratnakeu:1968": "asya sarvabuddhādhiṣṭhitasya mahāsannipātadhāraṇīdharmaparyāyasya prabhāvena //",
  "S02ratnakeu:1969": "yatra ca viṣaye punar ayaṃ dhāraṇīdharmaparyāyaḥ",
  "S02ratnakeu:1970": "pracariṣyati tatra sā pṛthivī snigdhatarā bhaviṣyati /",
  "S02ratnakeu:1971": "ojovatī mṛṣṭaphalarasā bhaviṣyati /",
  "S02ratnakeu:1972": "tiktakaṭukaparuṣavirasaparivarjitā bhaviṣyati /",
  "S02ratnakeu:1973": "puṣpaphalasamṛddhatarā dhanadhānyakośakoṣṭhāgārakuṃbhakalaśavṛddhir bhaviṣyati /",
  "S02ratnakeu:1974_0": "vastrānnapānauṣadhopakaraṇabhūyiṣṭhatarāḥ ye ca tatrānnapānopajīvinaḥ sattvās te",
  "S02ratnakeu:1974_1": "'rogatarā bhaviṣyaṃti varṇavanto balavantaḥ smṛtivantaḥ prajñāvanto dharmakāmāḥ kuśalaparyeṣṭyabhiratāḥ pāpaparivarjitāḥ /",
  "S02ratnakeu:1975": "te tataś cyavitvā yuṣmākaṃ sahabhāvyatayopapatsyaṃte /",
  "S02ratnakeu:1976": "[Kurumiya_152] tayā yūyaṃ parivāravṛddhyā balavanto 'pratihatacakrā dharmabalena cāturvarṇyaṃ janakāyaṃ paripālayiṣyata /",
  "S02ratnakeu:1977": "sattvān dharmārtheṣu niyokṣyata /",
  "S02ratnakeu:1978": "evaṃ yuṣmābhiḥ sarvatryadhvānugatānāṃ buddhānāṃ bhagavatāṃ pūjā kṛtā bhaviṣyati //",
  "S02ratnakeu:1979_0": "atha khalu māndāravagandharocas tathāgato viśuddhena buddhaviṣayajñānasvaraghoṣeṇārthapadavyāhārānurūpeṇa",
  "S02ratnakeu:1979_1": "kṛtsnam idaṃ buddhakṣetram āpūrya sarve ca bodhisattvā mahāsattvāḥ śakrendrā yāvad",
  "S02ratnakeu:1979_2": "brahmendrā mahoragendrā ye ceha buddhakṣetre nivāsino bhūyiṣṭhataram asyāṃ cāturdvīpikāyāṃ",
  "S02ratnakeu:1979_3": "nivāsinaḥ sarvabuddhānāṃ bhagavatāṃ vacanena cāsya mahāsannipātasūtrasya dharmanetryā",
  "S02ratnakeu:1979_4": "dhāraṇāya prakāśanāya rakṣaṇāyotsāhayām āsa //",
  "S02ratnakeu:1980_0": "tena khalu punaḥ samayena maitreyapūrvaṃgamāṇāṃ saptanavatikoṭīsahasrāṇi kṣāntipratilabdhānāṃ",
  "S02ratnakeu:1980_1": "bodhisattvānāṃ mahāsattvānām iha buddhakṣetre nivāsīni tāni sarvāṇy ekakaṇṭhenaivam āhuḥ /",
  "S02ratnakeu:1981": "vayam api sarvabuddhānāṃ bhagavatāṃ vacanena sarvanetryadhvānugatānāṃ tathāgatānāṃ pūjārtham imaṃ dharmaparyāyaṃ nyāyataḥ śāstṛsaṃmataṃ gurugauraveṇa pratigṛhṇīmaḥ /",
  "S02ratnakeu:1982": "kāruṇyena sattvaparipākārthaṃ yāvad anuttare mārge pratiṣṭhāpanārthaṃ vayam imaṃ dharmaparyāyaṃ grāmanagaranigamajanapadarājadhānyaraṇyāyataneṣu vistareṇoddyotayiṣyāmaḥ /",
  "S02ratnakeu:1983": "sattvāṃś ca paripācayiṣyāmaḥ saddharmacirasthityarthaṃ /",
  "S02ratnakeu:1984": "tena khalu punaḥ samayena sarve buddhā bhagavantas tadbuddhakṣetrāntargatāḥ sādhukāraṃ pradaduḥ /",
  "S02ratnakeu:1985": "sādhu sādhu satpuruṣā evaṃ yuṣmābhiḥ karaṇīyam //",
  "S02ratnakeu:1986": "[Kurumiya_153]",
  "S02ratnakeu:1987": "atha khalu sarve śakrabrahmamahoragendrā ye caiha buddhakṣetre 'parāṇi catuḥṣaṣṭikoṭīnayutāni mahaujaskamahaujaskānāṃ sattvānāṃ te sarve ekakaṇṭhenaivam āhuḥ /",
  "S02ratnakeu:1988": "vayam apīmaṃ mahāsannipātaṃ dharmaparyāyam udgṛhīṣyāmo yāvad vistareṇa saṃprakāśayiṣyāmaḥ samuddyotayiṣyāmaḥ sattvāṃś ca paripācayiṣyāmaḥ saddharmacirasthityarthaṃ /",
  "S02ratnakeu:1989": "saddharmadhārakān dhārmaśravaṇikāṃś ca rakṣiṣyāmaḥ paripālayiṣyāmaḥ /",
  "S02ratnakeu:1990_0": "yatra cāyaṃ dharmaparyāyaḥ pracariṣyati tatra vayaṃ sarvabuddhānāṃ bhagavatāṃ vacanena",
  "S02ratnakeu:1990_1": "sarvakalikalahavigrahavivādadurbhikṣarogaparacakrākālavātavṛṣṭiśītoṣṇāni duṣṭarūkṣaparuṣavirasatiktakaṭukabhāvān praśamayiṣyāmaḥ /",
  "S02ratnakeu:1991": "kṣemaramaṇīyatāṃ subhikṣasāmagrīṃ saṃpādayiṣyāmaḥ /",
  "S02ratnakeu:1992": "saddharmanetrīcirasthityartham udyogam āpatsyāmaḥ /",
  "S02ratnakeu:1993": "bhūyasyā mātrayā dhārmikān rājñaḥ paripālayiṣyāmaḥ /",
  "S02ratnakeu:1994": "dhyānābhiratāṃś ca sattvān rakṣiṣyāmaḥ /",
  "S02ratnakeu:1995": "atha sarve te buddhā bhagavantaḥ sādhukāraṃ pradaduḥ /",
  "S02ratnakeu:1996": "sādhu sādhu bhadramukhā evaṃ yuṣmābhiḥ karaṇīyaṃ /",
  "S02ratnakeu:1997": "ātmobhayaparārtham udyogam āpattavyaṃ /",
  "S02ratnakeu:1998": "evaṃ ca yuṣmābhis tryadhvānugatānāṃ buddhānāṃ bhagavatāṃ pūjā kṛtā bhaviṣyati /",
  "S02ratnakeu:1999": "yatra hi nāma yūyaṃ sattvaparipākārthaṃ saddharmanetryujjvālanārthaṃ saddharmacirasthityartham udyuktā na cireṇa yūyaṃ kṣipram anuttarāṃ samyaksaṃodhim abhisaṃbhotsyata //",
  "S02ratnakeu:2000_0": "atha khalu ye 'syāṃ madhyamāyāṃ cāturdvīpikāyāṃ nivāsinaḥ śakrabrahmadevendrā mahoragendrā",
  "S02ratnakeu:2000_1": "ye ca mahaujaskamahaujaskāḥ sattvās te sarve [Kurumiya_154] utthāyāsanāt prāṃjalayaḥ sthitvaivam āhuḥ /",
  "S02ratnakeu:2001": "vayam api sarvabuddhānāṃ bhagavatāṃ vacanenemāṃ saddharmanetrīm uddyotayiṣyāmaḥ rakṣiṣyāmaḥ /",
  "S02ratnakeu:2002_0": "imaṃ ca mahāsannipātaṃ sarvabuddhādhiṣṭhitaṃ dhāraṇīmudrādharpaparyāyaṃ nyāyataḥ",
  "S02ratnakeu:2002_1": "pratigrahīṣyāmaḥ yāvad grāmanagaranigamajanapadarājadhānyaraṇyāyataneṣu vistareṇa",
  "S02ratnakeu:2002_2": "samprakāśayiṣyāmaḥ /",
  "S02ratnakeu:2003": "saddharmadhārakāṃś ca pudgalān rakṣiṣyāmaḥ paripālayiṣyāmaḥ /",
  "S02ratnakeu:2004_0": "ye ca dharmapratipattisthitā dharmabhāṇakā dhārmaśravaṇikā bhikṣubhikṣuṇyupāsakopāsikāḥ",
  "S02ratnakeu:2004_1": "śraddhāḥ kulaputrāḥ kuladuhitarāś ca imaṃ dharmaparyāyam udgrahīṣyaṃti yāvat pustakalikhitam",
  "S02ratnakeu:2004_2": "api kṛtvā dhārayiṣyaṃti dhyānābhiyuktāḥ tāṃ vayaṃ sarvān rakṣiṣyāmaḥ paripālayiṣyāmaḥ",
  "S02ratnakeu:2004_3": "satkariṣyāmo gurukariṣyāmo mānayiṣyāmaḥ pūjayiṣyāmaḥ cīvaracchatradhvajapatākāvilepanair",
  "S02ratnakeu:2004_4": "yāvat sarvabhaiṣajyapariṣkāraiḥ satkariṣyāmaḥ /",
  "S02ratnakeu:2005": "asya ca dharmaparyāyasya bhāṣyamāṇasya prakāśyamānasya vayaṃ svayam upasaṃkramiṣyāmaḥ śravaṇāya /",
  "S02ratnakeu:2006": "śāstṛsaṃjñayā vayam imaṃ dharmaparyāyaṃ satkariṣyāmo gurukariṣyāmo mānayiṣyāmaḥ pūjayiṣyāmaḥ chatradhvajapatākābhiḥ /",
  "S02ratnakeu:2007": "tat kasya hetoḥ /",
  "S02ratnakeu:2008": "asmin vayaṃ sarvabuddhādhiṣṭhite dhāraṇīmudrādharmaparyāye prakāśyamāne dharmarasenaujovanto bhaviṣyāmaḥ /",
  "S02ratnakeu:2009": "balavanto vīryavantaḥ smṛtimanto jñānavantaḥ pakṣaparivāravantaḥ apratihatacakraparākramā bhaviṣyāmaḥ /",
  "S02ratnakeu:2010_0": "evaṃ [Kurumiya_155] vayaṃ sarvaviṣaye sarvāṃ kalikalahavigrahavivādadurbhikṣarogaparacakrākālavātavṛṣṭiśītoṣṇānāvrṣṭiduḥsvapnadurnimittaduṣṭarūkṣaparuṣatiktakaṭukavirasākuśalapakṣakarān",
  "S02ratnakeu:2010_1": "bhāvān praśamayiṣyāmaḥ /",
  "S02ratnakeu:2011": "bhūyasyā mātrayā kṣemasubhikṣānnaramaṇīyārogyasāmagrīṃ saṃpādayiṣyāmaḥ /",
  "S02ratnakeu:2012": "kālena vātavṛṣṭiśītoṣṇaughān āvāhayiṣyāmaḥ /",
  "S02ratnakeu:2013": "samyag rātridivasamāsārdhamāsartusaṃvatsarān āvāhayiṣyāmaḥ /",
  "S02ratnakeu:2014": "samyag grahanakṣatrasūryacandramasa āvāhyiṣāmaḥ /",
  "S02ratnakeu:2015": "nadyutsasarastaḍākapuṣkariṇīḥ prapūrayiṣyāmaḥ /",
  "S02ratnakeu:2016": "yatra sattvānām udakaughena pīḍā bhaviṣyati tad vayaṃ pratinivārayiṣyāmaḥ /",
  "S02ratnakeu:2017": "bhūyasyā mātrayā vayaṃ teṣu grāmanagaranigamajanapadeṣu sattvahitārthaṃ pattraśākhāpuṣpaphalakandadhānyauṣadhasasyāni snigdhamṛṣṭavarṇarasamahatprabhūtatarāṇi niṣpādayiṣyāmaḥ /",
  "S02ratnakeu:2018": "dhanadhānyauṣadhavastrābharaṇaiḥ sattvānām avaikalyaṃ saṃpādayiṣyāmaḥ /",
  "S02ratnakeu:2019_0": "teṣāṃ ca sattvānāṃ kuśalaparyeṣṭi .... yeṣu gṛhanagaranigamajanapadarājadhānīṣv ayaṃ",
  "S02ratnakeu:2019_1": "sarvabuddhādhiṣṭhito dhāraṇīmudrādharmaparyāyaḥ prakāśyetāntaśaḥ pustakalikhitam",
  "S02ratnakeu:2019_2": "[Kurumiya_156] api kṛtvā dhāryeta vācyeta vā pūjāsatkāreṇa vā dhāryeta /",
  "S02ratnakeu:2020": "teṣu ye rājāno bhaviṣyaṃti tān vayaṃ kṣatriyāṃ mūrdhābhiṣiktān rakṣiṣyāmaḥ paripālayiṣyāmo 'hitaṃ caiṣām apanayiṣyāmo hitaṃ caiṣām upasaṃhariṣyāmaḥ /",
  "S02ratnakeu:2021": "sarvakautukāmaṅgalakudṛṣṭikukāryakvadhiṣṭhānakupraṇidhakuśaraṇakuhanalapanamāyāśāṭhyamṛṣāvāderṣyāroṣamātsaryāṇi praśamayiṣyāmaḥ /",
  "S02ratnakeu:2022": "samyagdṛṣṭimārge ṛjuke śraddhādamasaṃyamahrī-r-avatrāpyeṣu sanniyokṣyāmaḥ /",
  "S02ratnakeu:2023_0": "evam agramahiṣīṇām antaḥpurakāṇām amātyagaṇakamahāmātranaigamapauruṣajānapadānāṃ",
  "S02ratnakeu:2023_1": "caturṇāṃ varṇānāṃ strīpuruaṣadārakadārikāṇām api rakṣāṃ kariṣyāmaḥ paripālanaṃ yāvad",
  "S02ratnakeu:2023_2": "dhrī-r-avatrāpye sanniyokṣyāmaḥ /",
  "S02ratnakeu:2024": "antaśaś catuṣpadān api teṣu viṣayeṣu rakṣiṣyāmaḥ /",
  "S02ratnakeu:2025": "eṣv asya dharmaparyāyasya prakāśanaṃ bhaviṣyati yāval likhitam api pustake sthāsyati /",
  "S02ratnakeu:2026": "evaṃrūpair vayaṃ mahadbhir udyogaparākramaiḥ tāṃ sattvān paripālayiṣyāmaḥ /",
  "S02ratnakeu:2027": "dharmanetrīsamuddyotārtham anantardhānāyodyogam āpatsyāmaḥ //",
  "S02ratnakeu:2028": "atha te sarve buddhā bhagavantas tebhyaḥ satpuruṣebhyaḥ sādhukāraṃ pradaduḥ /",
  "S02ratnakeu:2029": "sādhu sādhu bhadramukhāḥ /",
  "S02ratnakeu:2030_0": "evaṃ yuṣmābhiḥ karaṇīyaṃ yad yūyaṃ dharmanetryās triratnavaṃśasya cānaṃtardhānāyodyuktā",
  "S02ratnakeu:2030_1": "evaṃ yuṣmābhiḥ [Kurumiya_157] sarvatryadhvānugatānāṃ buddhānāṃ bhagavatāṃ pūjā kṛtā bhaviṣyatīti // //",
  "S02ratnakeu:2031": "ratnaketusūtrād daśamaḥ ārakṣāparivartas samāptaḥ // //",
  "S02ratnakeu:2032": "[Kurumiya_158]",
  "S02ratnakeu:2033": "XI.",
  "S02ratnakeu:2034": "atha khalu bhagavāñ chākyamunis tathāgataḥ śakrabrahmavirūḍhakavirūpākṣadhṛtarāṣṭrakuverān āmantrayati sma /",
  "S02ratnakeu:2035_0": "ahaṃ bhadramukhā iha kliṣṭe paṃcakaṣāye buddhakṣetre sattvānāṃ kāruṇyapraṇidhānenānuttarāṃ",
  "S02ratnakeu:2035_1": "samyaksaṃbodhim abhisaṃbuddho dharmadurbhikṣe 'vidyāndhakāraprakṣiptānāṃ kleśataskaradhūrtopadrutānāṃ",
  "S02ratnakeu:2035_2": "sattvānāṃ kleśapraśamanārtham /",
  "S02ratnakeu:2036": "mārapakṣo me parājitaḥ saddharmadhvajocchrepito 'pramāṇāḥ sattvā duḥkhāc ca parimokṣitāḥ saddharmavṛṣṭir utsṛṣṭāḥ mārakoṭyo me parājitā /",
  "S02ratnakeu:2037": "........ bhadramukhā yuṣmākaṃ haste 'nuparindāmi /",
  "S02ratnakeu:2038_0": "yad ebhir apramāṇair gaṇanāsamatikrāntair buddhair bhagavadbhir bodhisattvair mahāsattvaiś",
  "S02ratnakeu:2038_1": "ca daśadigbhyo lokadhātubhyaḥ [Kurumiya_159] sannipatitair ayaṃ vajradharmasamatāpratītyadharmahṛdayasarvasamucchrayavidhvaṃsano",
  "S02ratnakeu:2038_2": "dhāraṇīmudrāpadaprabhedapraveśavyākaraṇo dharmaparyāyo 'dhiṣṭhito buddhakṣetrapṛthivīrasasattvasaṃvāsadoṣāṇāṃ",
  "S02ratnakeu:2038_3": "praśamāya sattvaparipākāya sarvāśubhakarmaniravaśeṣaparikṣayārthaṃ triratnavaṃśacirasthityarthaṃ",
  "S02ratnakeu:2038_4": "yāvat sakala buddhakāryapariniṣpattyarthaṃ tathā yuṣmābhir apy adhiṣṭhāya rakṣitavya iti //",
  "S02ratnakeu:2039_0": "yaś ca me saddharmanetrīsaṃrakṣākuśalamūlapuṇyābhisaṃskārāṇi ..... yaś ca .........",
  "S02ratnakeu:2039_1": "smaraṇoccāraṇaparadeśanatṛśaraṇagamanopāsakasaṃvarabrahmacaryavāsebhyaḥ kuśalamūlapuṇyābhisaṃskāra",
  "S02ratnakeu:2039_2": "......... yaś ca prathamamadhyānabhāvanā ......... yāvat saṃjñāvedayitanirodhabhāvanāyāḥ",
  "S02ratnakeu:2039_3": "yaś ca śrotāpattiphalasākṣākṛta yāvad aparāṇi kuśalamūlapuṇyābhisaṃskārāṇi etarhi",
  "S02ratnakeu:2039_4": "kṛtāni anāgate karaṇīyāni vā mama saddharmapradīpaprajvālanapuṇyābhisaṃskārāṇi sarvam",
  "S02ratnakeu:2039_5": "etad yuṣmākaṃ haste parindāmi ...............",
  "S02ratnakeu:2040": "[Kurumiya_160]",
  "S02ratnakeu:2041": "@folios 94 to 97 are missing@@",
  "S02ratnakeu:2042": "dharmabhāṇakam pudgalaṃ saṃcodayiṣyāmaḥ asya dharmaparyāyasya prakāśaṇasya /",
  "S02ratnakeu:2043": "dharmabhāṇakadharmaśrāvaṇikānāṃ dhanadhānyasarvabhogasaṃpadvivṛddhīṃ niṣdayiṣyāmaḥ /",
  "S02ratnakeu:2044": "avipralopadharmaṃ jinaśāsanaṃ saṃdhārayiṣyāmaḥ /",
  "S02ratnakeu:2045": "atha khalu sarve te buddhā bhagavantaḥ teṣāṃ sarveṣāṃ manuṣyāmanuṣyāṇāṃ sādhukāraṃ pradaduḥ ......... //",
  "S02ratnakeu:2046": "atha kautūhaliko bodhisattvo mahāsattvaḥ taṃ śākyamuniṃ tathāgataṃ papraccha /",
  "S02ratnakeu:2047": "kiṃ bhagavan mārakoṭyaḥ saparivārāḥ samāgatāḥ /",
  "S02ratnakeu:2048": "bhagavān āha /",
  "S02ratnakeu:2049": "sarve saparivārāḥ /",
  "S02ratnakeu:2050": "kautūhaliko bodhisattva āha /",
  "S02ratnakeu:2051": "kiṃ saparivārā mārā triratne labdhaprasādāḥ /",
  "S02ratnakeu:2052": "bhagavān āha /",
  "S02ratnakeu:2053_0": "na kulaputra ayaṃ khalu māraḥ pāpīmāṃ sahasraparivāro 'labdhaprasādaḥ kupito 'nāttamanā",
  "S02ratnakeu:2053_1": "vartamāne 'nāgatakāle 'pi yāvat saddharmanetry ujjvalati tāvad eṣo 'vatāraprekṣī",
  "S02ratnakeu:2053_2": "avatāragaveṣī saddharmanetrīvipralopārtham [Kurumiya_161] antardhānārthaṃ prayatate ... /",
  "S02ratnakeu:2054_0": ".............. ekaviṃśatiparivāre ete alabdhaprasādāḥ kupitā anāttamanaso vartamāno",
  "S02ratnakeu:2054_1": "'nāgatakāle 'pi yāvat saddharmanetrīpravistāras tāvad ete mama śāsane avatāraprekṣiṇo",
  "S02ratnakeu:2054_2": "avatāragaveṣiṇaḥ saddharmanetrīvipralopārtham antardhanārthaṃ prayatante /",
  "S02ratnakeu:2055": "tat kasya hetoḥ /",
  "S02ratnakeu:2056_0": "pūrvavairādhiṣṭhitatvād anavaropitakuśalamūlatvād akalyāṇamitraparigṛhītatvāt .....",
  "S02ratnakeu:2056_1": "nirvāṇasukhe alabdhaprasādatvāt praṇidhānāparigatatvāt ....... na cittena cittaṃ",
  "S02ratnakeu:2056_2": "saṃdadhati na prasīdaṃti na saṃtiṣṭhaṃti na vipramocayaṃti /",
  "S02ratnakeu:2057": "īdṛśāṃ mahāsannipātaṃ buddhaṃ dṛṣṭvā īdṛśāṃ ca gambhīrāṃ dhāraṇīṃ śrutvānenaiva hetunā paścāc chraddhāṃ pratilapsyate 'nuttarāyāṃ samyaksaṃbodhau /",
  "S02ratnakeu:2058": "kautūhaliko bodhisattva āha /",
  "S02ratnakeu:2059": "........... māyaṃ dharmaparyāyo 'navaruptakuśalamūlānām [Kurumiya_162] api sattvānāṃ sacet ............ śravaṇapathagata ..... anuttarāyāṃ samyaksaṃbodhau //",
  "S02ratnakeu:2060": "tena khalu punaḥ samayenāgasti nāma māraḥ pūrvajineṣu kṛtādhikāraḥ ............. anuttarāyāṃ samyaksaṃbodhau /",
  "S02ratnakeu:2061": "sa maharṣiveṣeṇa śākyamunes tathāgatasya ........................................",
  "S02ratnakeu:2062": "@folio 99 is missing@@",
  "S02ratnakeu:2063": "hāṇyā cittasaṃkṣobho 'sya bhavet / ṣaḍindriyāṇi cāsya gocarāsamarthā syuḥ // tadyathā /",
  "S02ratnakeu:2064": "amale /",
  "S02ratnakeu:2065": "ahaṃ male /",
  "S02ratnakeu:2066": "ahaṃ male /",
  "S02ratnakeu:2067": "ajavava /",
  "S02ratnakeu:2068": "ajavava /",
  "S02ratnakeu:2069": "mūlasare vyākhasale /",
  "S02ratnakeu:2070": "jamasale /",
  "S02ratnakeu:2071": "haha haha haha ghorasaṭṭa /",
  "S02ratnakeu:2072": "jatakhaga jñeyakhaga /",
  "S02ratnakeu:2073": "vijñevāsakhaga /",
  "S02ratnakeu:2074": "amūkṣara /",
  "S02ratnakeu:2075": "kṣakṣakṣa kṣakṣakṣa /",
  "S02ratnakeu:2076": "mūlabaha /",
  "S02ratnakeu:2077": "khagasvakajña /",
  "S02ratnakeu:2078": "svaparivartamūra /",
  "S02ratnakeu:2079": "ajñajña /",
  "S02ratnakeu:2080": "vāyujñajña /",
  "S02ratnakeu:2081": "candrasūryaujñajña nāvahajñajña /",
  "S02ratnakeu:2082": "khurakṣajñajña /",
  "S02ratnakeu:2083": "babajñajña /",
  "S02ratnakeu:2084": "bhūtakoṭitathatājñajña /",
  "S02ratnakeu:2085": "sarvajñebhir [Kurumiya_163] adhiṣṭhajñajña vakrama /",
  "S02ratnakeu:2086": "trigatakṣava kṣamamakṣamajña kṣitāmāraviṣaya svāhā //",
  "S02ratnakeu:2087": "sarvajñānām adhiṣṭhānena kṣaṇikā māraviṣayā avakrāntā niṣphalīgatāḥ /",
  "S02ratnakeu:2088": "evam eva ye kecid ahitakāmāḥ /",
  "S02ratnakeu:2089": "atra tāvad eva sarve buddhā bhagavantaḥ sādhukāraṃ pradaduḥ /",
  "S02ratnakeu:2090": "sarve ca bodhisattvā mahāsattvāḥ manuṣyāmanuṣyā devāś ca sādhukāraṃ pradaduḥ /",
  "S02ratnakeu:2091": "atha tāvad eva tasyāṃ velāyām akaṃpad vasumatī cakṣubhur jaladharāḥ cakaṃpire śailarājanaḥ /",
  "S02ratnakeu:2092": "cakṣobha tatra sa māraḥ saparivāraḥ sthāpya devakaṭapūtanāṃ bodhisattvāṃś ca kṣāntipratilabdhān //",
  "S02ratnakeu:2093": "atha khalu māraḥ pāpīmāṃ dṛḍhamatiṃ bodhisattvam āmantrayati sma /",
  "S02ratnakeu:2094": "kulaputra kuto 'syāgastino mārasya balaṃ /",
  "S02ratnakeu:2095": "kutaḥ prabhāvaḥ /",
  "S02ratnakeu:2096": "yad anenākṛpeṇa sarvaḥ svapakṣo mama ca viṣayabalaparākramaḥ sarvo vidhūta ........ nā ... pamocchedavādinaḥ śramaṇasya gautamasya pakṣaḥ samucchrepitaḥ /",
  "S02ratnakeu:2097": "ahaṃ ca sahaśravaṇād evāsyā dhāraṇyā durgandhaklinnakāyo 'karmaṇyaḥ saṃvṛttaḥ /",
  "S02ratnakeu:2098": "sarvadiśo me 'ndhīkṛtāḥ adarśanābhāsā /",
  "S02ratnakeu:2099": "mahāparidāghena ca dahyāmi /",
  "S02ratnakeu:2100": "dṛḍhamatir bodhisattva āha /",
  "S02ratnakeu:2101": "sarvabuddhānāṃ bhagavatām adhiṣṭhānena pāpīmaṃ sarvamanuṣyāmanuṣyāṇāṃ ca balādhānenāgastī māraḥ imaṃ sarvamārabalaviṣayaparākramaṃ vidhvaṃsayati /",
  "S02ratnakeu:2102": "imāni cānenāparājitāni [Kurumiya_164] mantrapadāni bhāṣitāni /",
  "S02ratnakeu:2103": "prasādaya tvaṃ pāpīmaṃs tathāgatānām antike cittam utpādayasva cānuttarāyāṃ samyaksaṃbodhau cittaṃ yathā tvam ebhyaḥ kāyavāṅmānasebhyo duḥkhebhyaḥ parimokṣyasi /",
  "S02ratnakeu:2104": "māraḥ pāpīmān āha /",
  "S02ratnakeu:2105": "utsahāmy aham aparāntakoṭyo 'saṃkhyeyāḥ ataḥ pāpiṣṭatarāṇi kāyavāṅmanoduḥkhāni na tv evāham anuttarāyāṃ samyaksaṃbodhau cittam utpādayāmi //",
  "S02ratnakeu:2106": "mahāsannipātān mahāyānasūtrād ratnaketuparivartād ekadaśamaḥ saddharmanetryārakṣaṇaparivartaḥ samāptāḥ // //",
  "S02ratnakeu:2107": "[Kurumiya_165]",
  "S02ratnakeu:2108": "XII.",
  "S02ratnakeu:2109_0": "athāṭavako mahāyakṣasenāpatir bhīṣaṇakayakṣarūpeṇa saṃjñiko mṛgarūpeṇa jñānolko markaṭarūpeṇa",
  "S02ratnakeu:2109_1": "tṛṣṇājahaś chagalarūpeṇa cchinnasroto hastirūpeṇa ete paṃcamahāsattvāḥ śākyamunes",
  "S02ratnakeu:2109_2": "tathāgatasya nātidūre kauṇḍinyārciṣas tathāgatasya purataḥ punar niṣaṇṇā abhūvan /",
  "S02ratnakeu:2110": "sarvakāyāc caiṣāṃ viśuddhā saugandhikā prabhā niścacāra /",
  "S02ratnakeu:2111": "atha te paṃcamahāsattvā ubhābhyāṃ pāṇibhyāṃ jyotiṣprabhaṃ nāma mahāmaṇiratnaṃ bhagavataḥ pūjākarmāya dadhrire //",
  "S02ratnakeu:2112": "atha kautūhaliko bodhisattvo mahāsattvaḥ yoniśas teṣām āśayaviśuddhim avekṣya bodhisattvā hy ete mahāsattvā iti tam āṭavakaṃ mahāyakṣasenāpatim āmaṃtryovāca /",
  "S02ratnakeu:2113": "kiṃ bho satpuruṣā arthavaśaṃ saṃpaśyamānā yūyam evaṃrūpair īryāpathair buddhānāṃ bhagavatāṃ pūjākarmāyodyuktāḥ /",
  "S02ratnakeu:2114": "āṭavaka āha /",
  "S02ratnakeu:2115": "bhūtapūrvaṃ kulaputrātīte 'dhvany ekanavatime kalpe yad iha buddhakṣetre vipaśyir nāma tathāgato 'rhaṃ samyaksaṃbuddho 'bhūt /",
  "S02ratnakeu:2116": "tena khalu punaḥ samayena vayaṃ paṃca bhrātaraḥ sahodarā abhūvan /",
  "S02ratnakeu:2117": "tathāsmābhir anuttarāyāṃ samyaksaṃbodhau cittam utpādya sattvaparipākāyodyogaḥ kṛtaḥ /",
  "S02ratnakeu:2118_0": "tato .eṇa śikhinas tathāgatasyaivaṃ viśvabhuvaḥ yāvad eva sahapraviṣṭe bhadrake mahākalpe",
  "S02ratnakeu:2118_1": "kakutsundas tathāgato loka udapādi [Kurumiya_166] tatra vayaṃ tathaiva pūrvapraṇidhānena",
  "S02ratnakeu:2118_2": "sahodarā eva bhrātaro 'bhūt /",
  "S02ratnakeu:2119": "tasya cāsmābhis tathāgatasya bahuvidhaṃ pūjopasthānaṃ kṛtam abhūt /",
  "S02ratnakeu:2120": "atha tatra saṃjñiko mahāsattva upāsako dhyānābhiratas tatredam evaṃrūpaṃ mahāpraṇidhānaṃ cakāra /",
  "S02ratnakeu:2121": "aham iha nityaṃ bhadrake mahākalpe mahāyakṣasenāpatir bhaveyaṃ /",
  "S02ratnakeu:2122": "ye tatrāṭavikāntāranivāsino duṣṭā akṛpā adayāpannāḥ sattveṣu nānāvikṛtarūpā yakṣā yāvat kaṭapūtanās tebhyo 'haṃ tādṛśīṃ dharmadeśanāṃ kuryām /",
  "S02ratnakeu:2123_0": "yat prasādapratilabdhāṅ kṛtvā śikṣāgrahaṇe niveśya śive mārge pratiṣṭhāpayeyaṃ yāvat",
  "S02ratnakeu:2123_1": "tatra tiryagyonigatebhyo 'pi mṛgahariṇasūkarādibhyo dharmaṃ deśayeyaṃ yāvad gaṃgānadīvalukāsamān",
  "S02ratnakeu:2123_2": "duṣṭayakṣān yāvat tiryagyonigatān apy anavaropitakuśalamūlān dharmadeśanayā paripācya",
  "S02ratnakeu:2123_3": "triṣu yāneṣu pratiṣṭhāpayeyaṃ tataḥ paścād ahaṃ vyākaraṇam anuttarāyāṃ samyaksaṃbodhau pratilabheya /",
  "S02ratnakeu:2124": "evaṃ jñānolko yakṣo markaṭarūpeṇa markaṭaparipākāya praṇidhānaṃ cakāra /",
  "S02ratnakeu:2125": "tṛṣṇājahaś chagalarūpeṇākṣaṇasaṃkaṭaprāptānāṃ sattvānāṃ paripākāya praṇidhānaṃ cakāra /",
  "S02ratnakeu:2126": "chinnaśroto gajarūpeṇa gajaparipākāya praṇidhānaṃ cakāra /",
  "S02ratnakeu:2127": "evaṃ dvādaśabhir maharddhikayakṣasahasraiś cāturdvīpikānivāsibhiḥ sattvaparipākāya nānāvidhāni praṇidhānāni kṛtāny abhūvan anuttarāṃ samyaksaṃbodhiṃ paryeṣamānaiḥ /",
  "S02ratnakeu:2128": "tasyaiva cāhaṃ kakutsundasya tathāgatasya [Kurumiya_167] purato 'nuttarāṃ samyaksaṃbodhiṃ paryeṣamāṇo duṣṭayakṣaparipākāya praṇidhānaṃ kṛtavān iha kṛtsne bhadrake mahākalpe /",
  "S02ratnakeu:2129_0": "haṃta duṣṭayakṣān akṛpān akṛtajñān viṣamacārāṃ pāpecchānn adayāpannān yāvat kaṭapūtanān",
  "S02ratnakeu:2129_1": "sattvaviheṭhakān ojoharāñ cittavikṣobhakān akuśalacittakārakāṃ prāṇātipātikān yāvan",
  "S02ratnakeu:2129_2": "mithyādṛṣṭikāṃ kṣatriyabrāhmaṇaviṭchūdracittasaṃkṣobhakān rāṣṭragrāmanagaranigamajanapadasaṃkṣobhakāṅ",
  "S02ratnakeu:2129_3": "grahanakṣatracandrasūryarātridivasamāsārdhamāsartusaṃvatsarasaṃkṣobhakāṅ kalikalahadurbhikṣarogaparacakrākālavātavṛṣṭyatiśītoṣṇaniyojakān",
  "S02ratnakeu:2129_4": "bījauṣadhipatrapuṣpaphalarasavināśakān sattvasukhasaumanasyārogyasāmagrīkuśaladharmacchandapṛthivīrasaujārthadharmarasavimuktirasān",
  "S02ratnakeu:2129_5": "antardhāpakāñ śikṣāgrahaṇe niyojyāvaivartikatve sthāpayeyaṃ tataḥ paścād aham anuttarāyāṃ",
  "S02ratnakeu:2129_6": "samyaksaṃbodhau vyākaraṇaṃ pratilabheyaṃ //",
  "S02ratnakeu:2130": "tataś cāhaṃ prabhṛti nityaṃ yakṣasenāpatiṣūpapadya pāpayakṣān yāvat pāpakaṭapūtanān triṣu yāneṣu paripācyāvaivartikatve pratiṣṭhāpayāmi /",
  "S02ratnakeu:2131": "tataḥ prabhṛti hīnamadhyotkṛṣṭabhūtāṃ dṛṣṭvā nābhijānāmi paribhavituṃ /",
  "S02ratnakeu:2132": "yadrūpāṃś ca paśyāmi tenaiva rūpeṇa tān aham ālapāmi saṃlapāmi samuttejayāmi saṃpraharṣayāmi pāpāt pratinivārayāmi maitrakaruṇācittatāyāṃ pratiṣṭhāpayāmi /",
  "S02ratnakeu:2133": "yathābhiprāyeṇa triṣu ratneṣv avaivartikāṃ pratiṣṭhāpayāmi /",
  "S02ratnakeu:2134": "yāṃ yām eva yakṣaparṣadam upasaṃkramāmi tatra te māṃ yakṣa āṭavaka-m-iti svāgatavācā āmantrayaṃti /",
  "S02ratnakeu:2135": "tena me āṭavaka-m-iti nāma samājñā udapādi /",
  "S02ratnakeu:2136": "ye caitarhi manuṣyāḥ purāṇadharmarahitā asaṃvarasthā ekāntakṛṣṇakarmasamācarās te kālaṃ kṛtvā tṛṣv apāyeṣūpapadyaṃte parittā manuṣyeṣu /",
  "S02ratnakeu:2137": "ye vyāmiśrakarmasamācārās tṛṣu ratneṣu acalaprasādās te kālaṃ kṛtvā yadbhūyasā pāpayakṣeṣu pāpakaṭapūtaneṣūpapadyaṃte /",
  "S02ratnakeu:2138": "tad etarhi bhūyiṣṭhataraṃ pāpayakṣeṣu yāvat pāpakaṭapūtaneṣūpapadyaṃte /",
  "S02ratnakeu:2139": "tenaitarhi pāpayakṣāṇāṃ yāvat [Kurumiya_168] pāpakaṭapūtanānāṃ loke vṛddhiḥ /",
  "S02ratnakeu:2140": "sarve ca te śuklapakṣasyāntardhānāyodyuktāḥ /",
  "S02ratnakeu:2141": "tenaitarhy atīva kaliyuge pravartate na cāhaṃ bhagavaṃ chaktaḥ sarvakālaṃ tān duṣṭayakṣān yāvad duṣṭakaṭapūtanān mārdavaśukladharmeṣu vivardhayituṃ /",
  "S02ratnakeu:2142": "na cāhaṃ śakto bhūyaḥ sarvakṣatriyabrāhmaṇaviṭchūdraśramaṇastrīpuruṣadārakadārikāsaṃkṣobhaṃ praśamayituṃ /",
  "S02ratnakeu:2143": "na ca gṛamanagaranigamajanapadarāṣṭrasaṃkṣobhaṃ praśamayitum /",
  "S02ratnakeu:2144": "na ca bhūyo 'haṃ śakto bhūtānāṃ cittacaitasikeṣu vimuktirasaṃ pratiṣṭhāpayituṃ /",
  "S02ratnakeu:2145": "parijñātā mayā kulaputra sarvabuddhatejasā sarvayakṣakaṭapūtanānāṃ hṛdayaśāṭhyaprayogāvakramaṇajñānatā //",
  "S02ratnakeu:2146_0": "asti kulaputra vajrakhavasarī nāma bhūtānāṃ hṛdayaṃ mahācaṇḍadāruṇavidyāmantradhāraṇī",
  "S02ratnakeu:2146_1": "yair maṃtrapadaiḥ prayuktair na bhūyaś kaścid yakṣo vā yakṣiṇī vā yakṣamahallako",
  "S02ratnakeu:2146_2": "vā yakṣamahallikā vā yakṣadārako vā yakṣadārikā vā yakṣapārṣado yakṣapārṣadi vā rākṣaso",
  "S02ratnakeu:2146_3": "vā rākṣasī vā yāvan nāgo vā nāgī vā kuṃbhāṇḍo vā kuṃbhāṇḍī vā ekāhiko vā yāvac caturthako",
  "S02ratnakeu:2146_4": "vā pūtano vā kaṭapūtano vā kaṭapūtanā vā kaṭapūtanamahallako vā kaṭapūtanamahallikā",
  "S02ratnakeu:2146_5": "vā kaṭapūtanapotako vā kaṭapūtanapotīkā vā kaṭapūtanapārṣado vā kaṭapūtanapārṣadī",
  "S02ratnakeu:2146_6": "vā śaktāḥ kṣatriyasaṃkṣobhaṃ yāvaj janapadasaṃkṣobhaṃ vā kartum //",
  "S02ratnakeu:2147_0": "yatra punaḥ kulaputra gṛame vā nagare vā nigame vā yāvat kuṭumbikagṛhe vā asyā vajrakhavasaryāḥ",
  "S02ratnakeu:2147_1": "sarvabhūtahṛdayāyāḥ mahācaṇḍadāruṇavidyāyāḥ mantrapadānāṃ prakāśanaṃ syāt tatra te",
  "S02ratnakeu:2147_2": "duṣṭayakṣakaṭapūtanāḥ tāṃ pūrvavairānubaddhām [Kurumiya_169] akuśalakarmakṛyāṃ prajahuḥ /",
  "S02ratnakeu:2148": "maitrīkaruṇāmṛducittāḥ sarvabhūtadayāpannāḥ hitacittā bhaveyuḥ /",
  "S02ratnakeu:2149_0": "tāṃś ca sarvān rāṣṭrakuṭuṃbadevanāgayakṣakaṭapūtanasaṃkṣobhāṃ sarvacandrasūryagrahanakṣatradaṇḍaviṣaśastrakākhordasaṃkṣobhāṃ",
  "S02ratnakeu:2149_1": "chārirāṃś ca vātapittaśleṣmasannipātajvaraikāhikadvaitīyakatraitīyakacāturthakakuṣṭhamarjakaṇḍukāsavīsarpodaraśūlāṃgapratyaṃgavyādhisaṃkṣobhāṃ praśameyuḥ /",
  "S02ratnakeu:2150_0": "tatra ca manuṣyāmanuṣyān mṛgapakṣiṇaḥ śuklakarmāntābhiyuktāṃ sarvabhayaprahīṇān sarvasukhasaukhyasamanvitān",
  "S02ratnakeu:2150_1": "rātriṃdivasātināmanakuśalāṃ dānadamasamyamābhiratān aklāntakāyacittāṃ bodhimārgaparyeṣaṇābhiyuktāṃ kuryuḥ //",
  "S02ratnakeu:2151": "atha āṭavako mahāyakṣasenāpatir evam āha /",
  "S02ratnakeu:2152_0": "sacet me kulaputrāḥ sarve buddhā bhagavanta eṣu mantrapadeṣu karmasiddhin dadyur",
  "S02ratnakeu:2152_1": "adhiṣṭhiteṣur anumodeyur yad aham etāni sarvasaṃkṣobhapraśamanakarāṇi sarvaprasādakarāṇi",
  "S02ratnakeu:2152_2": "sarvākuśalapakṣanivārakāṇi sarvakuśalapakṣavivardhanāni sarvabhūtakhavasarīmaṃtrapadāni bhāṣitā /",
  "S02ratnakeu:2153_0": "adhitiṣṭhatu me śākyamunis tathāgataḥ svaramaṇḍalavāgvyāhāraṃ yad ahaṃ kṛtsnam idaṃ",
  "S02ratnakeu:2153_1": "buddhakṣetraṃ svaramaṇḍalavāgvyāhārākṣararutenāpūrayitvā etāṃ yathāsannipātāṃ parṣadaṃ",
  "S02ratnakeu:2153_2": "svaramaṇḍalavāgvyāhārārthapadavyaṃjanaiḥ paritoṣayeyam //",
  "S02ratnakeu:2154": "[Kurumiya_170]",
  "S02ratnakeu:2155": "atha khalu śakyamunis tathāgata āṭavakaṃ mahāyakṣasenāpatim āmantrayaivam āha /",
  "S02ratnakeu:2156": "adhiṣṭhitas te kulaputrair buddhair bhagavadbhiḥ svaramaṇḍalavāgvyāhāraḥ asyā vajrakhavasaryāḥ sarvabhūtahṛdayāyā maṃtradhāraṇyāḥ kṛṣṇapakṣavidrāpaṇāya śuklapakṣajvālanāya /",
  "S02ratnakeu:2157": "utsaha tvaṃ satpuruṣa vadasvemāni saṃkṣobhapraśamanakāryā vajrakhavasaryāḥ sarvabhūtahṛdayamantradhāraṇyāḥ sarvaduṣṭanivāraṇāni mantrapadāni //",
  "S02ratnakeu:2158": "athāṭavako mahāyakṣasenāpatir utthāyāsanād yena śākyamunis tathāgatas tenāṃjaliṃ praṇāmya kṛtsnam idaṃ buddhakṣetraṃ svareṇābhivijñapayati sma /",
  "S02ratnakeu:2159": "imāni ca mantrapadāni bhāṣate sma // tadyathā /",
  "S02ratnakeu:2160": "dhuma dhuma /",
  "S02ratnakeu:2161": "dhama dhama /",
  "S02ratnakeu:2162": "dhūma dhūma /",
  "S02ratnakeu:2163": "nili na nala nola /",
  "S02ratnakeu:2164": "milā kuṭanī kuṭane /",
  "S02ratnakeu:2165": "mahākuṭane /",
  "S02ratnakeu:2166": "ṭaṭa ṭaṭo mahāṭaṭo /",
  "S02ratnakeu:2167": "abhaṣa abhi abhi /",
  "S02ratnakeu:2168": "riṇi riṇi /",
  "S02ratnakeu:2169": "mahāriṇi riṇi /",
  "S02ratnakeu:2170": "rimi rimi /",
  "S02ratnakeu:2171": "rimi rimi /",
  "S02ratnakeu:2172": "dārimi riṣe /",
  "S02ratnakeu:2173": "mahāriṣe /",
  "S02ratnakeu:2174": "śulu śulu /",
  "S02ratnakeu:2175": "mahāśulu śulu /",
  "S02ratnakeu:2176": "śulutha mahāśulu śulu /",
  "S02ratnakeu:2177": "uguma /",
  "S02ratnakeu:2178": "guma gumana /",
  "S02ratnakeu:2179": "rimi rimi /",
  "S02ratnakeu:2180": "hiri hiri hiri hiri /",
  "S02ratnakeu:2181": "hiri hiri hiri hiri hiri hiri /",
  "S02ratnakeu:2182": "nimi nimi /",
  "S02ratnakeu:2183": "nihi nihi /",
  "S02ratnakeu:2184": "muni muni /",
  "S02ratnakeu:2185": "buddhi li pravarā sṛṣṭhaloka caryājine jine /",
  "S02ratnakeu:2186": "jinarṣabha jinā jina jinarṣabha svāhā //",
  "S02ratnakeu:2187_0": "yatra yatraiva bhagavan grāme vā nagare vā yāvat kuṭuṃbikagṛhe vā asyāṃ sarvabhūtahṛdayavajrakhavasaryāṃ",
  "S02ratnakeu:2187_1": "mahāmantrapadavidyāyāṃ bhāṣyamāṇāyāṃ ye tatra duṣṭayakṣā yāvad duṣṭakaṭapūtanāḥ na",
  "S02ratnakeu:2187_2": "cittaṃ prasādayiṣyaṃti na ca kāyavāṅmanobhiḥ śikṣāsaṃvaraṃ pratigrahīṣyaṃti na ca",
  "S02ratnakeu:2187_3": "teṣāṃ sattvānāṃ [Kurumiya_171] antike maitracittam upasthāpayiṣyaṃti teṣām arthāyāhaṃ",
  "S02ratnakeu:2187_4": "bhūyo dāruṇatarāṇi mantrapadāni bhāṣiṣye // tadyathā //",
  "S02ratnakeu:2188": "acche acche /",
  "S02ratnakeu:2189": "mune mune /",
  "S02ratnakeu:2190": "agne hu hu /",
  "S02ratnakeu:2191": "mune mune /",
  "S02ratnakeu:2192": "manārṣabha hu hu /",
  "S02ratnakeu:2193": "akradaṇḍe /",
  "S02ratnakeu:2194": "atadaṇḍe /",
  "S02ratnakeu:2195": "ata ati /",
  "S02ratnakeu:2196": "aṭa hini hini /",
  "S02ratnakeu:2197": "hiri hiri hiri hiri hiri hiri /",
  "S02ratnakeu:2198": "traguma /",
  "S02ratnakeu:2199": "guma guma guma /",
  "S02ratnakeu:2200": "hili hili /",
  "S02ratnakeu:2201": "nili nili /",
  "S02ratnakeu:2202": "mahānili samudramekha /",
  "S02ratnakeu:2203": "haṭa haṭa haṭa dharaṇamekha /",
  "S02ratnakeu:2204": "kṣabhakha kṣabhakha /",
  "S02ratnakeu:2205": "pṛthivī apa tejo vāyv ākāśa /",
  "S02ratnakeu:2206": "ṭha ṭha ṭha guṃbhe /",
  "S02ratnakeu:2207": "bhagumbhe /",
  "S02ratnakeu:2208": "akṣi kumbhe /",
  "S02ratnakeu:2209": "jihvāgugumbhe /",
  "S02ratnakeu:2210": "sarvāguṃbhe /",
  "S02ratnakeu:2211": "rajagumbhe /",
  "S02ratnakeu:2212": "sabhāstugumbhe svāhā //",
  "S02ratnakeu:2213_0": "samanantarabhāṣitā cāṭavakena mahāyakṣasenāpatinā imāni mantrapadāny atha tāvad eva",
  "S02ratnakeu:2213_1": "sarve devanāgayakṣakaṭapūtanāḥ kṣubdhās trastā iha sakale buddhakṣetre kṣitigaganasthāḥ pracakaṃpire /",
  "S02ratnakeu:2214": "atha tatkṣaṇād eva sarveṣāṃ buddhānāṃ bhagavatāṃ purataḥ prāṃjalayas triṣkṛtvā evam āhuḥ /",
  "S02ratnakeu:2215": "namaḥ sarvabuddhebhyo namo namaḥ sarvabuddhebhyaḥ /",
  "S02ratnakeu:2216": "paramadāruṇāny etāni anenātavakena mahāyakṣasenāpatinā sarvabhūtahṛdayāvakrāntimaṃtrapadāni bhāṣitāni // //",
  "S02ratnakeu:2217": "mahāsannipātān mahāyānasūtrād ratnaketuparivartād dvādaśama āṭavakaparivartaḥ samāptāḥ // //",
  "S02ratnakeu:2218": "[Kurumiya_172]",
  "S02ratnakeu:2219": "XIII.",
  "S02ratnakeu:2220": "atha khalu te sarve buddhā bhagavantaḥ sveṣu sveṣu buddhakṣetreṣu gagananimittāni pradarśayām āsuḥ pratyutthānanimittāni ca /",
  "S02ratnakeu:2221": "atha tāvad eva sarvāvatīyaṃ parṣā kṣitigaganasthāś ca sattvāḥ pracakaṃpire /",
  "S02ratnakeu:2222": "sarvāvatī ceyaṃ bhūś cakaṃpe /",
  "S02ratnakeu:2223": "nabhasi puṣpavṛṣṭir vavarṣa /",
  "S02ratnakeu:2224": "antarīkṣāc ca tūryakoṭyaḥ parājaghnuḥ /",
  "S02ratnakeu:2225": "sarvagandhadhūpāṃ pramumucuḥ /",
  "S02ratnakeu:2226": "sarvaṃ cedaṃ buddhakṣetram avabhāsena sphuṭam abhūt /",
  "S02ratnakeu:2227": "prāṃjaliḥ sarvā parṣat tasthau //",
  "S02ratnakeu:2228": "atha khalu brahmā sahāṃpatir mahācandanagandhaṃ tathāgataṃ papraccha /",
  "S02ratnakeu:2229_0": "kiyatā bhagavaṃ kuśalamūlena te samanvāgatā bhaviṣyaṃti katibhir vā dharmair adhiṣṭhitās",
  "S02ratnakeu:2229_1": "te sattvā bhaviṣyaṃti buddhair bhagavadbhir ye 'nāgate 'dhvanīmaṃ dharmaparyāyam",
  "S02ratnakeu:2229_2": "udgrahīṣyaṃti dhārayiṣyaṃti //",
  "S02ratnakeu:2230": "evam ukte bhagavāṃ sa mahācandanagandhas tathāgatas taṃ brāhmaṇaṃ sahāṃpatim etad avocat /",
  "S02ratnakeu:2231_0": "yathaiva brahmaṃ ṣaḍdhātavaḥ sarvabuddhair adhiṣṭhitā mārapakṣavigrahārthaṃ sarvakaliyugapraśamārthaṃ",
  "S02ratnakeu:2231_1": "sarvasattvaparipākārthaṃ saddharmanetryāś cirasthityarthaṃ mārgaviśuddhyartham /",
  "S02ratnakeu:2232": "evaṃ sarvabuddhabodhisattvair daśabhir dharmais te sattvā adhiṣṭhitā ye 'nāgate 'dhvanīmaṃ dharmaparyāyam udgrahīṣyaṃti yāval likhitvā dhārayiṣyaṃti /",
  "S02ratnakeu:2233_0": "katamair daśabhir [Kurumiya_173] yad uteha brahmaṃs te sattvāḥ sarvabuddhabodhisattvaiḥ",
  "S02ratnakeu:2233_1": "sarveṣāṃ devanāgayakṣagandharvarākṣasakuṃbhāṇḍānāṃ nyāyataḥ parittā nityakālaṃ yuṣmābhi rakṣitavyāḥ /",
  "S02ratnakeu:2234_0": "anarthāt pratinivārayitavyāḥ kuśale kāyavāṅmanaskarmaṇi niyojayitavyā udārānnapānopabhogaparibhogārogyakauśalyenātmajīvitaparityāgenāpi",
  "S02ratnakeu:2234_1": "te sattvāḥ sandhārayitavyā nirdoṣāṇi ca teṣāṃ smṛtimatigatipratibhānakauśalyāni bhaviṣyaṃti /",
  "S02ratnakeu:2235": "na ca taiḥ kāmaguṇasaṃsaktair manaḥsaṃkalpair vihariṣyaṃti /",
  "S02ratnakeu:2236": "śūnyatāvihāriṇaś ca te bhaviṣyaṃti /",
  "S02ratnakeu:2237": "dharaṇisamacittāḥ gambhīrakṣāntisamanvāgatāḥ saṃgrahavastūdyuktāś ca te bhaviṣyaṃti /",
  "S02ratnakeu:2238": "kuśaladharmāvasthitāḥ sattvāḥ pariṣat kāyādattasārāḥ trivastupariśuddhā bodhicaryām uttariṣyaṃti /",
  "S02ratnakeu:2239": "ratnadhvajaṃ samādhiṃ pratilapsyante yena samādhinā sarvasamādhiṣu vyavacārajñānakuśalā bhaviṣyaṃti /",
  "S02ratnakeu:2240": "maraṇakālasamaye ca te sattvāḥ purastād aprameyāsaṃkhyeyān buddhān bhagavataḥ bhikṣugaṇaparivṛtāṃ bodhisattvagaṇapuraskṛtāṃ tiṣṭhato yāpayato dharman deśayamānān drakṣyaṃti /",
  "S02ratnakeu:2241": "teṣāṃ ca buddhānāṃ bhagavatām antikāt tādṛśam arthapadavyaṃjanopetaṃ dharman deśyamānaṃ śroṣyaṃti /",
  "S02ratnakeu:2242": "yat sarvaviśiṣṭam āryaṃ nirāmiṣaprītiprāmodyaṃ pratilabdhāḥ sarvaṃ tat karmāvaraṇam akuśalaṃ [Kurumiya_174] carimavijñāne samaś. teṣāṃ sahadharmeṇā nirotsyaṃti /",
  "S02ratnakeu:2243": "sarvābhiprāyeṇa ca pariśuddheṣu buddhakṣetreṣv aupapādika upapatsyaṃte /",
  "S02ratnakeu:2244_0": "yeṣu buddhakṣetreṣu buddhā bhagavantas tiṣṭhanto yāpayantaḥ śuddhāṃ mahāyānakathāṃ",
  "S02ratnakeu:2244_1": "deśaṃti teṣu buddhakṣetreṣu te sattvās tair mahāyānasaṃprasthitair anāvaraṇajñānasamanvāgatair",
  "S02ratnakeu:2244_2": "gaganasamacittaiḥ sārdhaṃ saṃvasiṣyaṃti /",
  "S02ratnakeu:2245": "na cireṇaiva tair guṇaiḥ samanvāgatā bhaviṣyaṃti /",
  "S02ratnakeu:2246": "na ca te sattvā bhūyaḥ kliṣṭe paṃcakaṣāye buddhakṣetre upapatsyaṃte 'nyatra svapraṇidhānena kṣipram anuttarāṃ samyaksaṃbodhim abhisaṃbhotsyaṃte /",
  "S02ratnakeu:2247_0": "ebhir daśabhir dharmair adhiṣṭhitās te sattvā buddhair bhagavadbhir bhaviṣyaṃti ya",
  "S02ratnakeu:2247_1": "etarhi 'nāgate 'py adhvanīmāṃ saddharmanetrīm ujjvālayiṣyaṃti imaṃ ca dhāraṇīmudrādharmaparyāyam",
  "S02ratnakeu:2247_2": "udgrahīṣyaṃti yāvat pustakalikhitam api kṛtvā dhārayiṣyaṃti /",
  "S02ratnakeu:2248": "sarvabuddhabodhisattvādhiṣṭhitās te sarvopakleśavinirmuktā bodhisattvā mahāsattvā bhaviṣyantīti //",
  "S02ratnakeu:2249": "atha bhagavāṃ chākyamunis tathāgataḥ śakrabrahmalokapālān āmantrayati sma /",
  "S02ratnakeu:2250_0": "ye kecid iha mārṣā buddhā bhagavanto daśabhyo digbhyaḥ samāgatāḥ sarvair yuṣmatkāruṇyārtham",
  "S02ratnakeu:2250_1": "iha lokadhātau bāhyabhāvaviśodhanārthaṃ sattvaparipākāya bodhicaryāpradarśanārthaṃ",
  "S02ratnakeu:2250_2": "mārapakṣaparājayāya dharmadhvajocchrepaṇāya sakalabuddhakāryopadarśanāya triratnavaṃśānupacchedāya",
  "S02ratnakeu:2250_3": "sarvavyādhipraśamanāya sarvaduṣṭanivāraṇāya sarvabhayārakṣāyai sarvakudṛṣṭiprahāṇāya",
  "S02ratnakeu:2250_4": "[Kurumiya_175] bodhimārgāvatāradaśatathāgatabalapāripūryai sarvakarmakleśakṣayāya-m",
  "S02ratnakeu:2250_5": "evaṃrūpa āścaryādbhuto 'śrutapūrvo gaṃbhīradhāraṇīpadapraveśavyākaraṇo dharmaparyāyo",
  "S02ratnakeu:2250_6": "bhāṣitaḥ yena gṛhagrāmanagaraviṣayārakṣā yāvac cāturdvīpikārakṣā devanāgayakṣamanuṣyāmanuṣyārakṣā",
  "S02ratnakeu:2250_7": "dhānyauṣadhapatrapuṣpaphalasasyārakṣā dharmabhāṇakānāṃ dharmaśrāvaṇikānāṃ cārakṣā",
  "S02ratnakeu:2250_8": "bhavaty asaṃgadhāraṇīpratilābhāya ākāśasamajñānāvatārāya ekanayasarvajñajñānapratilābhāya /",
  "S02ratnakeu:2251": "asmiṃ khalu punar mārṣā dharmaparyāye ebhir buddhair bhagavadbhir iha buddhakṣetre ekaiko bhāvo mahākaruṇāvatārajñānaniṣyandair daśabhiḥ prakārair adhiṣṭhitaḥ /",
  "S02ratnakeu:2252": "sarvabuddhabodhisattvair idaṃ mārṣā buddhakṣetram akhilaṃ paribhuktaṃ sarvakuśaladharmādhiṣṭhānāya /",
  "S02ratnakeu:2253_0": "sarvabuddhakṣetropapannānām idaṃ buddhakṣetraṃ caityabhūtaṃ gurusthānīyaṃ śāstṛsaṃmataṃ",
  "S02ratnakeu:2253_1": "namaskaraṇīyaṃ saṃvṛttaṃ yatra hi nāmeha paṃcānantaryakāriṇām apy akuśaladharmasamanvāgatānāṃ",
  "S02ratnakeu:2253_2": "tat karmāvaraṇam aniṣṭhaphalaṃ niravaśeṣaṃ parikṣayaṃ gacchati /",
  "S02ratnakeu:2254": "sarve ca te prahīṇakarmāvaraṇāḥ kuśaleṣu dharmeṣu pratiṣṭhante /",
  "S02ratnakeu:2255": "mahāpuruṣakāro 'yaṃ mārṣā buddhānāṃ bhagavatām /",
  "S02ratnakeu:2256": "iha buddhakṣetre satkṛtya mārṣā yuṣmābhir ayaṃ dharmaḥ parigṛhītavyo rakṣitavyaḥ /",
  "S02ratnakeu:2257": "saddharmadhārakāś ca gṛhasthapravrajitāḥ pudgalāḥ dharmapratipannāś ca rakṣitavyāḥ /",
  "S02ratnakeu:2258": "evaṃ yuṣmākaṃ hitāya sukhāya bhaviṣyati //",
  "S02ratnakeu:2259": "[Kurumiya_176]",
  "S02ratnakeu:2260": "atha khalu kusumadhvajas tathāgatas tasyāṃ velāyām asya dharmaparyāyasya guṇānuśaṃsaprarūpaṇārtham evam āha /",
  "S02ratnakeu:2261": "sarvakṣetra saṃprapūrya kāṃcanena tāyiṣu",
  "S02ratnakeu:2262": "prapūjanāya nāyakeṣu saṃsṛjed ya eva tad /",
  "S02ratnakeu:2263": "idaṃ tu yaḥ pradhānasūtram uttamaṃ hi dhārayet",
  "S02ratnakeu:2264": "sa puṇyam aprameyam evam āpnuyād viśāradaḥ // RKP_13.1",
  "S02ratnakeu:2265": "atha khalu ratnacchatraśrīs tathāgato 'py evam āha /",
  "S02ratnakeu:2266": "datvā svarṇaniṣkāṃ gaṃgānadīsikatopamāṃ munivṛṣabhebhyaḥ prāpnoti puṇyam evaṃ yathā samuddiśya sūtram idam //",
  "S02ratnakeu:2267": "atha khalu girikūṭas tathāgato 'py evam āha /",
  "S02ratnakeu:2268": "ākāśaṃ chādayitvā varakusumacayacchatrasaṃghātameghair",
  "S02ratnakeu:2269": "buddhebhyaḥ saṃpradadyāt pramuditasumanāḥ pūjanārthaṃ hi kaścit /",
  "S02ratnakeu:2270": "yaḥ paścāt kṣīṇakāle pratibhayarabhase dhārayet sūtram etat",
  "S02ratnakeu:2271": "puṇyasyāsya pramāṇaṃ na khalu kathayituṃ sarvasattvo 'pi śaktaḥ // RKP_13.2",
  "S02ratnakeu:2272": "atha khalu bhagavān api śākyamunis tathāgata evam āha /",
  "S02ratnakeu:2273": "vartiṃ merupramāṇāṃ purata iha mune gandhatailāvasiktāṃ",
  "S02ratnakeu:2274": "dīpasyojjvālya bhaktyā vikasitavadano dhārayet kalpakoṭyaḥ /",
  "S02ratnakeu:2275": "yaḥ kaścit puṇyakāmo nivaraṇatanutāṃ prārthayan yas tv ihānyaḥ",
  "S02ratnakeu:2276": "sūtraṃ prakṣīṇakāleṣu sadasi kathayet puṇyam asmād viśiṣṭam // RKP_13.3",
  "S02ratnakeu:2277": "atha khalv akṣobhyas tathāgato 'py evam āha /",
  "S02ratnakeu:2278": "kṣāntiṃ yaś ca vibhāvayet matidharo vīryaṃ sadā cārabhen",
  "S02ratnakeu:2279": "nityaṃ dhyānaparaḥ samāhitatanuḥ prajñāṃ ca visphārayet /",
  "S02ratnakeu:2280": "[Kurumiya_177]",
  "S02ratnakeu:2281": "kṣīṇe yas tv iha dhārayet kaliyuge saddharmamudrām imām",
  "S02ratnakeu:2282": "eṣā kṣāntir idaṃ ca vīryam asamaṃ prajñā ca tasyātulā // RKP_13.4",
  "S02ratnakeu:2283": "atha khalu virajabalavikrāmī tathāgato 'py evam āha /",
  "S02ratnakeu:2284": "etat sūtraṃ prakāśyeha dhārayitvābhilikhya ca /",
  "S02ratnakeu:2285": "grāhayitvā parān yuktyā vācayitvā punaḥ sadā // RKP_13.5",
  "S02ratnakeu:2286": "pūjayitvātha dhūpaiś ca puṣpamālyāgracīvaraiḥ /",
  "S02ratnakeu:2287": "yat puṇyaṃ samavāpnoti na tac chakyaṃ prakīrtitum // RKP_13.6",
  "S02ratnakeu:2288": "iti //",
  "S02ratnakeu:2289": "atha khalu te 'prameyāsaṃkhyeyā buddhā bhagavanto 'sya sūtrasyāprameyāṃ varṇaguṇānuśaṃsān udīrayitvā śakrabrahmalokapālān āhūyaivam ūcuḥ //",
  "S02ratnakeu:2290": "udgṛhṇīdhvaṃ mārṣā imaṃ dharmaparyāyaṃ sarvakarmāvaraṇakleśakṣayaṃkaraṃ yasya paścātkāle śravaṇamātreṇāpi sattvānāṃ sarvakarmāvaraṇakleśakṣayo bhaviṣyati //",
  "S02ratnakeu:2291": "idam avocad bhagavān /",
  "S02ratnakeu:2292": "āttamanā sā ca sarvāvatī parṣat sadevamānuṣāsuragandharvaś ca loko bhagavato bhāṣitam abhyanandat // //",
  "S02ratnakeu:2293": "mahāsannipātān mahāyānasūtrād ratnaketuniṣṭhāgamaparivartas trayodaśamaḥ samāptāḥ // //",
  "S02ratnakeu:2294": "[Kurumiya_178]",
  "S02ratnakeu:2295": "[Colophon]",
  "S02ratnakeu:2296": "saṃskṛtvā ratnaketuṃ pracurabhayaharān dhāraṇīṃ yan mayāgryaṃ",
  "S02ratnakeu:2297": "puṇyaṃ kiṃcit prasūtaṃ pramuditamanasā sarvabhaktyādṛtena /",
  "S02ratnakeu:2298": "sarvo 'yaṃ tena loko munivacanakathālaṃkṛtāṃ ratnaketuṃ hy",
  "S02ratnakeu:2299": "etām eva sphuṭārthām atiguṇaviśadāṃ prāpnuyāt sadya eva : // //",
  "S02ratnakeu:2300": "saddharmasaṃgraho śrīpaṭolaṣāhi vikramādityanandasy śrīmahādevyāṃ surendramālāyāṃ tathā sārdhaṃ uvakhī śrīmahādevyāṃ dilnitapuṇyāṃ //",
  "S02ratnakeu:2301": "tathā sārdhaṃ pustakalikhāpitam idaṃ mahādānapatim etalagor nikṣiṇasya tathā sārdhaṃ bhāryā āśṇāti kasumo.valtāyāṃ tathā sārdhaṃ mātā aspinaśūlāyāṃ //"
}