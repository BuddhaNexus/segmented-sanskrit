{
    "GK19kakumsau:0": " PADA MARKERS For a four-pada verse:",
    "GK19kakumsau:1": " For a six-pada verse:",
    "GK19kakumsau:2": " asty uttarasyāṃ diśi devatātmā $ himālayo nāma nagādhirājaḥ &",
    "GK19kakumsau:3": " pūrvāparau toyanidhī vigāhya % sthitaḥ pṛthivyā iva mānadaṇḍaḥ // Ks_1.1",
    "GK19kakumsau:4": " yaṃ sarvaśailāḥ parikalpya vatsaṃ $ merau sthite dogdhari dohadakṣe &",
    "GK19kakumsau:5": " bhāsvanti ratnāni mahauṣadhīś ca % pṛthūpadiṣṭāṃ duduhur dharitrīm //",
    "GK19kakumsau:6": " anantaratnaprabhavasya yasya $ himaṃ na saubhāgyavilopi jātam &",
    "GK19kakumsau:7": " eko hi doṣo guṇasaṃnipāte % nimajjatīndoḥ kiraṇeṣv ivāṅkaḥ // Ks_1.3 //",
    "GK19kakumsau:8": " yaś cāpsarovibhramamaṇḍanānāṃ $ saṃpādayitrīṃ śikharair bibharti &",
    "GK19kakumsau:9": " balāhakacchedavibhaktarāgām % akālasaṃdhyām iva dhātumattām // Ks_1.4 //",
    "GK19kakumsau:10": " āmekhalaṃ saṃcaratāṃ ghanānāṃ $ cchāyām adhaḥsānugatāṃ niṣevya &",
    "GK19kakumsau:11": " udvejitā vṛṣṭibhir āśrayante % śṛṅgāṇi yasyātapavanti siddhāḥ // Ks_1.5 //",
    "GK19kakumsau:12": " padaṃ tuṣārasrutidhautaraktaṃ $ yasminn adṛṣṭvāpi hatadvipānām &",
    "GK19kakumsau:13": " vidanti mārgaṃ nakharandhramuktair % muktāphalaiḥ kesariṇāṃ kirātāḥ //",
    "GK19kakumsau:14": " nyastākṣarā dhāturasena yatra $ bhūrjatvacaḥ kuñjarabinduśoṇāḥ &",
    "GK19kakumsau:15": " vrajanti vidyādharasundarīṇām % anaṅgalekhakriyayopayogam // Ks_1.7 //",
    "GK19kakumsau:16": " yaḥ pūrayan kīcakarandhrabhāgān $ darīmukhotthena samīraṇena &",
    "GK19kakumsau:17": " udgāsyatām icchati kiṃnarāṇāṃ % tānapradāyitvam ivopagantum // Ks_1.8 //",
    "GK19kakumsau:18": " kapolakaṇḍūḥ karibhir vinetuṃ $ vighaṭṭitānāṃ saraladrumāṇām &",
    "GK19kakumsau:19": " yatra srutakṣīratayā prasūtaḥ % sānūni gandhaḥ surabhīkaroti // Ks_1.9 //",
    "GK19kakumsau:20": " vanecarāṇāṃ vanitāsakhānāṃ $ darīgṛhotsaṅganiṣaktabhāsaḥ &",
    "GK19kakumsau:21": " bhavanti yatrauṣadhayo rajanyām % atailapūrāḥ suratapradīpāḥ // Ks_1.10 //",
    "GK19kakumsau:22": " udvejayaty aṅgulipārṣṇibhāgān $ mārge śilībhūtahime 'pi yatra &",
    "GK19kakumsau:23": " na durvahaśroṇipayodharārtā % bhindanti mandāṃ gatim aśvamukhyaḥ //",
    "GK19kakumsau:24": " divākarād rakṣati yo guhāsu $ līnaṃ divā bhītam ivāndhakāram &",
    "GK19kakumsau:25": " kṣudre 'pi nūnaṃ śaraṇaṃ prapanne % mamatvam uccaiḥśirasāṃ satīva //",
    "GK19kakumsau:26": " lāṅgūlavikṣepavisarpiśobhair $ itas tataś candramarīcigauraiḥ &",
    "GK19kakumsau:27": " yasyārthayuktaṃ girirājaśabdaṃ % kurvanti vālavyajanaiś camaryaḥ //",
    "GK19kakumsau:28": " yatrāṃśukākṣepavilajjitānāṃ $ yadṛcchayā kiṃpuruṣāṅganānām &",
    "GK19kakumsau:29": " darīgṛhadvāravilambibimbās % tiraskariṇyo jaladā bhavanti // Ks_1.14 //",
    "GK19kakumsau:30": " bhāgīrathīnirjharasīkarāṇāṃ $ voḍhā muhuḥ kampitadevadāruḥ &",
    "GK19kakumsau:31": " yad vāyur anviṣṭamṛgaiḥ kirātair % āsevyate bhinnaśikhaṇḍibarhaḥ //",
    "GK19kakumsau:32": " saptarṣihastāvacitāvaśeṣāṇy $ adho vivasvān parivartamānaḥ &",
    "GK19kakumsau:33": " padmāni yasyāgrasaroruhāṇi % prabodhayaty ūrdhvamukhair mayūkhaiḥ //",
    "GK19kakumsau:34": " yajñāṅgayonitvam avekṣya yasya $ sāraṃ dharitrīdharaṇakṣamaṃ ca &",
    "GK19kakumsau:35": " prajāpatiḥ kalpitayajñabhāgaṃ % śailādhipatyaṃ svayam anvatiṣṭhat //",
    "GK19kakumsau:36": " sa mānasīṃ merusakhaḥ pitṝṇāṃ $ kanyāṃ kulasya sthitaye sthitijñaḥ &",
    "GK19kakumsau:37": " menāṃ munīnām api mānanīyām % ātmānurūpāṃ vidhinopayeme // Ks_1.18 //",
    "GK19kakumsau:38": " kālakrameṇātha tayoḥ pravṛtte $ svarūpayogye surataprasaṅge &",
    "GK19kakumsau:39": " manoramaṃ yauvanam udvahantyā % garbho 'bhavad bhūdhararājapatnyāḥ //",
    "GK19kakumsau:40": " asūta sā nāgavadhūpabhogyaṃ $ mainākam ambhonidhibaddhasakhyam &",
    "GK19kakumsau:41": " kruddhe 'pi pakṣacchidi vṛtraśatrāv % avedanājñaṃ kuliśakṣatānām //",
    "GK19kakumsau:42": " athāvamānena pituḥ prayuktā $ dakṣasya kanyā bhavapūrvapatnī &",
    "GK19kakumsau:43": " satī satī yogavisṛṣṭadehā % tāṃ janmane śailavadhūṃ prapede // Ks_1.21 //",
    "GK19kakumsau:44": " sā bhūdharāṇām adhipena tasyāṃ $ samādhimatyām udapādi bhavyā &",
    "GK19kakumsau:45": " samyakprayogād aparikṣatāyāṃ % nītāv ivotsāhaguṇena saṃpat // Ks_1.22 //",
    "GK19kakumsau:46": " prasannadik pāṃsuviviktavātaṃ $ śaṅkhasvanānantarapuṣpavṛṣṭi &",
    "GK19kakumsau:47": " śarīriṇāṃ sthāvarajaṅgamānāṃ % sukhāya tajjanmadinaṃ babhūva // Ks_1.23 //",
    "GK19kakumsau:48": " tayā duhitrā sutarāṃ savitrī $ sphuratprabhāmaṇḍalayā cakāse &",
    "GK19kakumsau:49": " vidūrabhūmir navameghaśabdād % udbhinnayā ratnaśalākayeva // Ks_1.24 //",
    "GK19kakumsau:50": " dine dine sā parivardhamānā $ labdhodayā cāndramasīva lekhā &",
    "GK19kakumsau:51": " pupoṣa lāvaṇyamayān viśeṣāñ % jyotsnāntarāṇīva kalāntarāṇi // Ks_1.25 //",
    "GK19kakumsau:52": " tāṃ pārvatīty ābhijanena nāmnā $ bandhupriyāṃ bandhujano juhāva &",
    "GK19kakumsau:53": " u meti mātrā tapaso niṣiddhā % paścād umākhyāṃ sumukhī jagāma // Ks_1.26",
    "GK19kakumsau:54": " mahībhṛtaḥ putravato 'pi dṛṣṭis $ tasminn apatye na jagāma tṛptim &",
    "GK19kakumsau:55": " anantapuṣpasya madhor hi cūte % dvirephamālā saviśeṣasaṅgā // Ks_1.27 //",
    "GK19kakumsau:56": " prabhāmahatyā śikhayeva dīpas $ trimārgayeva tridivasya mārgaḥ &",
    "GK19kakumsau:57": " saṃskāravatyeva girā manīṣī % tayā sa pūtaś ca vibhūṣitaś ca // Ks_1.28 //",
    "GK19kakumsau:58": " mandākinīsaikatavedikābhiḥ $ sā kandukaiḥ kṛtrimaputrakaiś ca &",
    "GK19kakumsau:59": " reme muhur madhyagatā sakhīnāṃ % krīḍārasaṃ nirviśatīva bālye // Ks_1.29",
    "GK19kakumsau:60": " tāṃ haṃsamālāḥ śaradīva gaṅgāṃ $ mahauṣadhiṃ naktam ivātmabhāsaḥ &",
    "GK19kakumsau:61": " sthiropadeśām upadeśakāle % prapedire prāktanajanmavidyāḥ // Ks_1.30 //",
    "GK19kakumsau:62": " asaṃbhṛtaṃ maṇḍanam aṅgayaṣṭer $ anāsavākhyaṃ karaṇaṃ madasya &",
    "GK19kakumsau:63": " kāmasya puṣpavyatiriktam astraṃ % bālyāt paraṃ sātha vayaḥ prapede //",
    "GK19kakumsau:64": " unmīlitaṃ tūlikayeva citraṃ $ sūryāṃśubhir bhinnam ivāravindam &",
    "GK19kakumsau:65": " babhūva tasyāś caturasraśobhi % vapur vibhaktaṃ navayauvanena // Ks_1.32",
    "GK19kakumsau:66": " abhyunnatāṅguṣṭhanakhaprabhābhir $ nikṣepaṇād rāgam ivodgirantau &",
    "GK19kakumsau:67": " ājahratus taccaraṇau pṛthivyāṃ % sthalāravindaśriyam avyavasthām //",
    "GK19kakumsau:68": " sā rājahaṃsair iva saṃnatāṅgī $ gateṣu līlāñcitavikrameṣu &",
    "GK19kakumsau:69": " vyanīyata pratyupadeśalubdhair % āditsubhir nūpurasiñjitāni // Ks_1.34 //",
    "GK19kakumsau:70": " vṛttānupūrve ca na cātidīrghe $ jaṅghe śubhe sṛṣṭavatas tadīye &",
    "GK19kakumsau:71": " śeṣāṅganirmāṇavidhau vidhātur % lāvaṇya utpādya ivāsa yatnaḥ // Ks_1.35 //",
    "GK19kakumsau:72": " nāgendrahastās tvaci karkaśatvād $ ekāntaśaityāt kadalīviśeṣāḥ &",
    "GK19kakumsau:73": " labdhvāpi loke pariṇāhi rūpaṃ % jātās tadūrvor upamānabāhyāḥ // Ks_1.36 //",
    "GK19kakumsau:74": " etāvatā nanv anumeyaśobhaṃ $ kāñcīguṇasthānam aninditāyāḥ &",
    "GK19kakumsau:75": " āropitaṃ yad giriśena paścād % ananyanārīkamanīyam aṅkam // Ks_1.37 //",
    "GK19kakumsau:76": " tasyāḥ praviṣṭā natanābhirandhraṃ $ rarāja tanvī navalomarājiḥ &",
    "GK19kakumsau:77": " nīvīm atikramya sitetarasya % tanmekhalāmadhyamaṇer ivārciḥ // Ks_1.38 //",
    "GK19kakumsau:78": " madhyena sā vedivilagnamadhyā $ valitrayaṃ cāru babhāra bālā &",
    "GK19kakumsau:79": " ārohaṇārthaṃ navayauvanena % kāmasya sopānam iva prayuktam // Ks_1.39 //",
    "GK19kakumsau:80": " anyonyam utpīḍayad utpalākṣyāḥ $ stanadvayaṃ pāṇḍu tathā pravṛddham &",
    "GK19kakumsau:81": " madhye yathā śyāmamukhasya tasya % mṛṇālasūtrāntaram apy alabhyam //",
    "GK19kakumsau:82": " śirīṣapuṣpādhikasaukumāryau $ bāhū tadīyāv iti me vitarkaḥ &",
    "GK19kakumsau:83": " parājitenāpi kṛtau harasya % yau kaṇṭhapāśau makaradhvajena // Ks_1.41 //",
    "GK19kakumsau:84": " kaṇṭhasya tasyāḥ stanabandhurasya $ muktākalāpasya ca nistalasya &",
    "GK19kakumsau:85": " anyonyaśobhājananād babhūva % sādhāraṇo bhūṣaṇabhūṣyabhāvaḥ // Ks_1.42 //",
    "GK19kakumsau:86": " candraṃ gatā padmaguṇān na bhuṅkte $ padmāśritā cāndramasīm abhikhyām &",
    "GK19kakumsau:87": " umāmukhaṃ tu pratipadya lolā % dvisaṃśrayāṃ prītim avāpa lakṣmīḥ //",
    "GK19kakumsau:88": " puṣpaṃ pravālopahitaṃ yadi syān $ muktāphalaṃ vā sphuṭavidrumastham &",
    "GK19kakumsau:89": " tato 'nukuryād viśadasya tasyās % tāmrauṣṭhaparyastarucaḥ smitasya //",
    "GK19kakumsau:90": " svareṇa tasyām amṛtasruteva $ prajalpitāyām abhijātavāci &",
    "GK19kakumsau:91": " apy anyapuṣṭā pratikūlaśabdā % śrotur vitantrīr iva tāḍyamānā // Ks_1.45",
    "GK19kakumsau:92": " pravātanīlotpalanirviśeṣam $ adhīraviprekṣitam āyatākṣyā &",
    "GK19kakumsau:93": " tayā gṛhītaṃ nu mṛgāṅganābhyas % tato gṛhītaṃ nu mṛgāṅganābhiḥ // Ks_1.46",
    "GK19kakumsau:94": " tasyāḥ śalākāñjananirmiteva $ kāntir bhruvor ānatalekhayor yā &",
    "GK19kakumsau:95": " tāṃ vīkṣya līlācaturām anaṅgaḥ % svacāpasaundaryamadaṃ mumoca // Ks_1.47",
    "GK19kakumsau:96": " lajjā tiraścāṃ yadi cetasi syād $ asaṃśayaṃ parvatarājaputryāḥ &",
    "GK19kakumsau:97": " taṃ keśapāśaṃ prasamīkṣya kuryur % vālapriyatvaṃ śithilaṃ camaryaḥ //",
    "GK19kakumsau:98": " sarvopamādravyasamuccayena $ yathāpradeśaṃ viniveśitena &",
    "GK19kakumsau:99": " sā nirmitā viśvasṛjā prayatnād % ekasthasaundaryadidṛkṣayeva // Ks_1.49 //",
    "GK19kakumsau:100": " tāṃ nāradaḥ kāmacaraḥ kadā cit $ kanyāṃ kila prekṣya pituḥ samīpe &",
    "GK19kakumsau:101": " samādideśaikavadhūṃ bhavitrīṃ % premṇā śarīrārdhaharāṃ harasya // Ks_1.50",
    "GK19kakumsau:102": " guruḥ pragalbhe 'pi vayasy ato 'syās $ tasthau nivṛttānyavarābhilāṣaḥ &",
    "GK19kakumsau:103": " ṛte kṛśānor na hi mantrapūtam % arhanti tejāṃsy aparāṇi havyam // Ks_1.51",
    "GK19kakumsau:104": " ayācitāraṃ na hi devadevam $ adriḥ sutāṃ grāhayituṃ śaśāka &",
    "GK19kakumsau:105": " abhyarthanābhaṅgabhayena sādhur % mādhyasthyam iṣṭe 'py avalambate 'rthe",
    "GK19kakumsau:106": " yadaiva pūrve janane śarīraṃ $ sā dakṣaroṣāt sudatī sasarja &",
    "GK19kakumsau:107": " tadāprabhṛty eva vimuktasaṅgaḥ % patiḥ paśūnām aparigraho 'bhūt // Ks_1.53",
    "GK19kakumsau:108": " sa kṛttivāsās tapase yatātmā $ gaṅgāpravāhokṣitadevadāru &",
    "GK19kakumsau:109": " prasthaṃ himādrer mṛganābhigandhi % kiṃ cit kvaṇatkiṃnaram adhyuvāsa //",
    "GK19kakumsau:110": " gaṇā nameruprasavāvataṃsā $ bhūrjatvacaḥ sparśavatīr dadhānāḥ &",
    "GK19kakumsau:111": " manaḥśilāvicchuritā niṣeduḥ % śaileyanaddheṣu śilātaleṣu // Ks_1.55 //",
    "GK19kakumsau:112": " tuṣārasaṃghātaśilāḥ khurāgraiḥ $ samullikhan darpakalaḥ kakudmān &",
    "GK19kakumsau:113": " dṛṣṭaḥ kathaṃ cid gavayair vivignair % asoḍhasiṃhadhvanir unnanāda //",
    "GK19kakumsau:114": " tatrāgnim ādhāya samitsamiddhaṃ $ svam eva mūrtyantaram aṣṭamūrtiḥ &",
    "GK19kakumsau:115": " svayaṃ vidhātā tapasaḥ phalānām % kenāpi kāmena tapaś cacāra // Ks_1.57 //",
    "GK19kakumsau:116": " anarghyam arghyeṇa tam adrināthaḥ $ svargaukasām arcitam arcayitvā &",
    "GK19kakumsau:117": " ārādhanāyāsya sakhīsametāṃ % samādideśa prayatāṃ tanūjām // Ks_1.58 //",
    "GK19kakumsau:118": " pratyarthibhūtām api tāṃ samādheḥ $ śuśrūṣamāṇāṃ giriśo 'numene &",
    "GK19kakumsau:119": " vikārahetau sati vikriyante % yeṣāṃ na cetāṃsi ta eva dhīrāḥ // Ks_1.59 //",
    "GK19kakumsau:120": " avacitabalipuṣpā vedisaṃmārgadakṣā $ niyamavidhijalānāṃ barhiṣāṃ copanetrī",
    "GK19kakumsau:121": " giriśam upacacāra pratyahaṃ sā sukeśī % niyamitaparikhedā tacchiraścandrapādaiḥ // Ks_1.60",
    "GK19kakumsau:122": " tasmin viprakṛtāḥ kāle $ tārakeṇa divaukasaḥ &",
    "GK19kakumsau:123": " turāsāhaṃ purodhāya % dhāma svāyaṃbhuvaṃ yayuḥ // Ks_2.1 //",
    "GK19kakumsau:124": " teṣām āvir abhūd brahmā $ parimlānamukhaśriyām &",
    "GK19kakumsau:125": " sarasāṃ suptapadmānāṃ % prātar dīdhitimān iva // Ks_2.2, //",
    "GK19kakumsau:126": " atha sarvasya dhātāraṃ $ te sarve sarvatomukham &",
    "GK19kakumsau:127": " vāgīśaṃ vāgbhir arthyābhiḥ % praṇipatyopatasthire // Ks_2.3 //",
    "GK19kakumsau:128": " namas trimūrtaye tubhyaṃ $ prāk sṛṣṭeḥ kevalātmane &",
    "GK19kakumsau:129": " guṇatrayavibhāgāya % paścād bhedam upeyuṣe // Ks_2.4 //",
    "GK19kakumsau:130": " yad amogham apām antar $ uptaṃ bījam aja tvayā &",
    "GK19kakumsau:131": " ataś carācaraṃ viśvaṃ % prabhavas tasya gīyase // Ks_2.5 //",
    "GK19kakumsau:132": " tisṛbhis tvam avasthābhir $ mahimānam udīrayan &",
    "GK19kakumsau:133": " pralayasthitisargāṇām % ekaḥ kāraṇatāṃ gataḥ // Ks_2.6 //",
    "GK19kakumsau:134": " strīpuṃsāv ātmabhāgau te $ bhinnamūrteḥ sisṛkṣayā &",
    "GK19kakumsau:135": " prasūtibhājaḥ sargasya % tāv eva pitarau smṛtau // Ks_2.7 //",
    "GK19kakumsau:136": " svakālaparimāṇena $ vyastarātriṃdivasya te &",
    "GK19kakumsau:137": " yau tu svapnāvabodhau tau % bhūtānāṃ pralayodayau // Ks_2.8 //",
    "GK19kakumsau:138": " jagadyonir ayonis tvaṃ $ jagadanto nirantakaḥ &",
    "GK19kakumsau:139": " jagadādir anādis tvaṃ % jagadīśo nirīśvaraḥ // Ks_2.9 //",
    "GK19kakumsau:140": " ātmānam ātmanā vetsi $ sṛjasy ātmānam ātmanā &",
    "GK19kakumsau:141": " ātmanā kṛtinā ca tvam % ātmany eva pralīyase // Ks_2.10 //",
    "GK19kakumsau:142": " dravaḥ saṃghātakaṭhinaḥ $ sthūlaḥ sūkṣmo laghur guruḥ &",
    "GK19kakumsau:143": " vyakto vyaktetaraś cāsi % prākāmyaṃ te vibhūtiṣu // Ks_2.11 //",
    "GK19kakumsau:144": " udghātaḥ praṇavo yāsāṃ $ nyāyais tribhir udīraṇam &",
    "GK19kakumsau:145": " karma yajñaḥ phalaṃ svargas % tāsāṃ tvaṃ prabhavo girām // Ks_2.12 //",
    "GK19kakumsau:146": " tvām āmananti prakṛtiṃ $ puruṣārthapravartinīm &",
    "GK19kakumsau:147": " taddarśinam udāsīnaṃ % tvām eva puruṣaṃ viduḥ // Ks_2.13 //",
    "GK19kakumsau:148": " tvaṃ pitṝṇām api pitā $ devānām api devatā &",
    "GK19kakumsau:149": " parato 'pi paraś cāsi % vidhātā vedhasām api // Ks_2.14 //",
    "GK19kakumsau:150": " tvam eva havyaṃ hotā ca $ bhojyaṃ bhoktā ca śāśvataḥ &",
    "GK19kakumsau:151": " vedyaṃ ca veditā cāsi % dhyātā dhyeyaṃ ca yat param // Ks_2.15 //",
    "GK19kakumsau:152": " iti tebhyaḥ stutīḥ śrutvā $ yathārthā hṛdayaṃgamāḥ &",
    "GK19kakumsau:153": " prasādābhimukho vedhāḥ % pratyuvāca divaukasaḥ // Ks_2.16 //",
    "GK19kakumsau:154": " purāṇasya kaves tasya $ caturmukhasamīritā &",
    "GK19kakumsau:155": " pravṛttir āsīc chabdānāṃ % caritārthā catuṣṭayī // Ks_2.17 //",
    "GK19kakumsau:156": " svāgataṃ svān adhīkārān $ prabhāvair avalambya vaḥ &",
    "GK19kakumsau:157": " yugapad yugabāhubhyaḥ % prāptebhyaḥ prājyavikramāḥ // Ks_2.18 //",
    "GK19kakumsau:158": " kim idaṃ dyutim ātmīyāṃ $ na bibhrati yathā purā &",
    "GK19kakumsau:159": " himakliṣṭaprakāśāni % jyotīṃṣīva mukhāni vaḥ // Ks_2.19 //",
    "GK19kakumsau:160": " praśamād arciṣām etad $ anudgīrṇasurāyudham &",
    "GK19kakumsau:161": " vṛtrasya hantuḥ kuliśaṃ % kuṇṭhitāśrīva lakṣyate // Ks_2.20 //",
    "GK19kakumsau:162": " kiṃ cāyam aridurvāraḥ $ pāṇau pāśaḥ pracetasaḥ &",
    "GK19kakumsau:163": " mantreṇa hatavīryasya % phaṇino dainyam āśritaḥ // Ks_2.21 //",
    "GK19kakumsau:164": " kuberasya manaḥśalyaṃ $ śaṃsatīva parābhavam &",
    "GK19kakumsau:165": " apaviddhagado bāhur % bhagnaśākha iva drumaḥ // Ks_2.22 //",
    "GK19kakumsau:166": " yamo 'pi vilikhan bhūmiṃ $ daṇḍenāstamitatviṣā &",
    "GK19kakumsau:167": " kurute 'sminn amoghe 'pi % nirvāṇālātalāghavam // Ks_2.23 //",
    "GK19kakumsau:168": " amī ca katham ādityāḥ $ pratāpakṣatiśītalāḥ &",
    "GK19kakumsau:169": " citranyastā iva gatāḥ % prakāmālokanīyatām // Ks_2.24 //",
    "GK19kakumsau:170": " paryākulatvān marutāṃ $ vegabhaṅgo 'numīyate &",
    "GK19kakumsau:171": " ambhasām oghasaṃrodhaḥ % pratīpagamanād iva // Ks_2.25 //",
    "GK19kakumsau:172": " āvarjitajaṭāmauli- $ vilambiśaśikoṭayaḥ &",
    "GK19kakumsau:173": " rudrāṇām api mūrdhānaḥ % kṣatahuṃkāraśaṃsinaḥ // Ks_2.26 //",
    "GK19kakumsau:174": " labdhapratiṣṭhāḥ prathamaṃ $ yūyaṃ kiṃ balavattaraiḥ &",
    "GK19kakumsau:175": " apavādair ivotsargāḥ % kṛtavyāvṛttayaḥ paraiḥ // Ks_2.27 //",
    "GK19kakumsau:176": " tad brūta vatsāḥ kim itaḥ $ prārthayadhve samāgatāḥ &",
    "GK19kakumsau:177": " mayi sṛṣṭir hi lokānāṃ % rakṣā yuṣmāsv avasthitā // Ks_2.28 //",
    "GK19kakumsau:178": " tato mandāniloddhūta- $ kamalākaraśobhinā &",
    "GK19kakumsau:179": " guruṃ netrasahasreṇa % codayām āsa vāsavaḥ // Ks_2.29 //",
    "GK19kakumsau:180": " sa dvinetro hareś cakṣuḥ $ sahasranayanādhikam &",
    "GK19kakumsau:181": " vācaspatir uvācedaṃ % prāñjalir jalajāsanam // Ks_2.30 //",
    "GK19kakumsau:182": " evaṃ yad āttha bhagavann $ āmṛṣṭaṃ naḥ paraiḥ padam &",
    "GK19kakumsau:183": " pratyekaṃ viniyuktātmā % kathaṃ na jñāsyasi prabho // Ks_2.31 //",
    "GK19kakumsau:184": " bhavallabdhavarodīrṇas $ tārakākhyo mahāsuraḥ &",
    "GK19kakumsau:185": " upaplavāya lokānāṃ % dhūmaketur ivotthitaḥ // Ks_2.32 //",
    "GK19kakumsau:186": " pure tāvantam evāsya $ tanoti ravir ātapam &",
    "GK19kakumsau:187": " dīrghikākamalonmeṣo % yāvanmātreṇa sādhyate // Ks_2.33 //",
    "GK19kakumsau:188": " sarvābhiḥ sarvadā candras $ taṃ kalābhir niṣevate &",
    "GK19kakumsau:189": " nādatte kevalāṃ lekhāṃ % haracūḍāmaṇīkṛtām // Ks_2.34 //",
    "GK19kakumsau:190": " vyāvṛttagatir udyāne $ kusumasteyasādhvasāt &",
    "GK19kakumsau:191": " na vāti vāyus tatpārśve % tālavṛntānilādhikam // Ks_2.35 //",
    "GK19kakumsau:192": " paryāyasevām utsṛjya $ puṣpasaṃbhāratatparāḥ &",
    "GK19kakumsau:193": " udyānapālasāmānyam % ṛtavas tam upāsate // Ks_2.36 //",
    "GK19kakumsau:194": " tasyopāyanayogyāni $ ratnāni saritāṃ patiḥ &",
    "GK19kakumsau:195": " katham apy ambhasām antar % ā niṣpatteḥ pratīkṣate // Ks_2.37 //",
    "GK19kakumsau:196": " jvalanmaṇiśikhāś cainaṃ $ vāsukipramukhā niśi &",
    "GK19kakumsau:197": " sthirapradīpatām etya % bhujaṃgāḥ paryupāsate // Ks_2.38 //",
    "GK19kakumsau:198": " tatkṛtānugrahāpekṣī $ taṃ muhur dūtahāritaiḥ &",
    "GK19kakumsau:199": " anukūlayatīndro 'pi % kalpadrumavibhūṣaṇaiḥ // Ks_2.39 //",
    "GK19kakumsau:200": " ittham ārādhyamāno 'pi $ kliśnāti bhuvanatrayam &",
    "GK19kakumsau:201": " śāmyet pratyapakāreṇa % nopakāreṇa durjanaḥ // Ks_2.40 //",
    "GK19kakumsau:202": " tenāmaravadhūhastaiḥ $ sadayālūnapallavāḥ &",
    "GK19kakumsau:203": " abhijñāś chedapātānāṃ % kriyante nandanadrumāḥ // Ks_2.41 //",
    "GK19kakumsau:204": " vījyate sa hi saṃsuptaḥ $ śvāsasādhāraṇānilaiḥ &",
    "GK19kakumsau:205": " cāmaraiḥ surabandīnāṃ % bāṣpaśīkaravarṣibhiḥ // Ks_2.42 //",
    "GK19kakumsau:206": " utpāṭya meruśṛṅgāṇi $ kṣuṇṇāni haritāṃ khuraiḥ &",
    "GK19kakumsau:207": " ākrīḍaparvatās tena % kalpitāḥ sveṣu veśmasu // Ks_2.43 //",
    "GK19kakumsau:208": " mandākinyāḥ payaḥśeṣaṃ $ digvāraṇamadāvilam &",
    "GK19kakumsau:209": " hemāmbhoruhasasyānāṃ % tadvāpyo dhāma sāṃpratam // Ks_2.44 //",
    "GK19kakumsau:210": " bhuvanālokanaprītiḥ $ svargibhir nānubhūyate &",
    "GK19kakumsau:211": " khilībhūte vimānānāṃ % tadāpātabhayāt pathi // Ks_2.45 //",
    "GK19kakumsau:212": " yajvabhiḥ saṃbhṛtaṃ havyaṃ $ vitateṣv adhvareṣu saḥ &",
    "GK19kakumsau:213": " jātavedomukhān māyī % miṣatām ācchinatti naḥ // Ks_2.46 //",
    "GK19kakumsau:214": " uccair uccaiḥśravās tena $ hayaratnam ahāri ca &",
    "GK19kakumsau:215": " dehabaddham ivendrasya % cirakālārjitaṃ yaśaḥ // Ks_2.47 //",
    "GK19kakumsau:216": " tasminn upāyāḥ sarve naḥ $ krūre pratihatakriyāḥ &",
    "GK19kakumsau:217": " vīryavaty auṣadhānīva % vikāre sāṃnipātike // Ks_2.48 //",
    "GK19kakumsau:218": " jayāśā yatra cāsmākaṃ $ pratighātotthitārciṣā &",
    "GK19kakumsau:219": " haricakreṇa tenāsya % kaṇṭhe niṣka ivārpitaḥ // Ks_2.49 //",
    "GK19kakumsau:220": " tadīyās toyadeṣv adya $ puṣkarāvartakādiṣu &",
    "GK19kakumsau:221": " abhyasyanti taṭāghātaṃ % nirjitairāvatā gajāḥ // Ks_2.50 //",
    "GK19kakumsau:222": " tad icchāmo vibho sṛṣṭaṃ $ senānyaṃ tasya śāntaye &",
    "GK19kakumsau:223": " karmabandhacchidaṃ dharmaṃ % bhavasyeva mumukṣavaḥ // Ks_2.51 //",
    "GK19kakumsau:224": " goptāraṃ surasainyānāṃ $ yaṃ puraskṛtya gotrabhit &",
    "GK19kakumsau:225": " pratyāneṣyati śatrubhyo % bandīm iva jayaśriyam // Ks_2.52 //",
    "GK19kakumsau:226": " vacasy avasite tasmin $ sasarja giram ātmabhūḥ &",
    "GK19kakumsau:227": " garjitānantarāṃ vṛṣṭiṃ % saubhāgyena jigāya yā // Ks_2.53 //",
    "GK19kakumsau:228": " saṃpatsyate vaḥ kāmo yaṃ $ kālaḥ kaścit pratīkṣyatām &",
    "GK19kakumsau:229": " na tv asya siddhau yāsyāmi % sargavyāpāram ātmanā // Ks_2.54 //",
    "GK19kakumsau:230": " itaḥ sa daityaḥ prāptaśrīr $ neta evārhati kṣayam &",
    "GK19kakumsau:231": " viṣavṛkṣo 'pi saṃvardhya % svayaṃ chettum asāṃpratam // Ks_2.55 //",
    "GK19kakumsau:232": " vṛtaṃ tenedam eva prāṅ $ mayā cāsmai pratiśrutam &",
    "GK19kakumsau:233": " vareṇa śamitaṃ lokān % alaṃ dagdhuṃ hi tattapaḥ // Ks_2.56 //",
    "GK19kakumsau:234": " saṃyuge sāṃyugīnaṃ tam $ udyataṃ prasaheta kaḥ &",
    "GK19kakumsau:235": " aṃśād ṛte niṣiktasya % nīlalohitaretasaḥ // Ks_2.57 //",
    "GK19kakumsau:236": " sa hi devaḥ paraṃ jyotis $ tamaḥpāre vyavasthitam &",
    "GK19kakumsau:237": " paricchinnaprabhāvarddhir % na mayā na ca viṣṇunā // Ks_2.58 //",
    "GK19kakumsau:238": " umārūpeṇa te yūyaṃ $ saṃyamastimitaṃ manaḥ &",
    "GK19kakumsau:239": " śaṃbhor yatadhvam ākraṣṭum % ayaskāntena lohavat // Ks_2.59 //",
    "GK19kakumsau:240": " ubhe eva kṣame voḍhum $ ubhayor vīryam āhitam &",
    "GK19kakumsau:241": " sā vā śaṃbhos tadīyā vā % mūrtir jalamayī mama // Ks_2.60 //",
    "GK19kakumsau:242": " tasyātmā śitikaṇṭhasya $ saināpatyam upetya vaḥ &",
    "GK19kakumsau:243": " mokṣyate surabandīnāṃ % veṇīr vīryavibhūtibhiḥ // Ks_2.61 //",
    "GK19kakumsau:244": " iti vyāhṛtya vibudhān $ viśvayonis tirodadhe &",
    "GK19kakumsau:245": " manasy āhitakartavyās % te 'pi pratiyayur divam // Ks_2.62 //",
    "GK19kakumsau:246": " tatra niścitya kandarpam $ agamat pākaśāsanaḥ &",
    "GK19kakumsau:247": " manasā kāryasaṃsiddhi- % tvarādviguṇaraṃhasā // Ks_2.63 //",
    "GK19kakumsau:248": " atha sa lalitayoṣidbhrūlatācāruśṛṅgaṃ $ rativalayapadāṅke cāpam āsajya",
    "GK19kakumsau:249": " kaṇṭhe &",
    "GK19kakumsau:250": " sahacaramadhuhastanyastacūtāṅkurāstraḥ % śatamakham upatasthe prāñjaliḥ",
    "GK19kakumsau:251": " puṣpadhanvā // Ks_2.64 //",
    "GK19kakumsau:252": " tasmin maghonas tridaśān vihāya $ sahasram akṣṇāṃ yugapat papāta &",
    "GK19kakumsau:253": " prayojanāpekṣitayā prabhūṇāṃ % prāyaś calaṃ gauravam āśriteṣu // Ks_3.1 //",
    "GK19kakumsau:254": " sa vāsavenāsanasaṃnikṛṣṭam $ ito niṣīdeti visṛṣṭabhūmiḥ &",
    "GK19kakumsau:255": " bhartuḥ prasādaṃ pratinandya mūrdhnā % vaktuṃ mithaḥ prākramataivam enam",
    "GK19kakumsau:256": " ājñāpaya jñātaviśeṣa puṃsāṃ $ lokeṣu yat te karaṇīyam asti &",
    "GK19kakumsau:257": " anugrahaṃ saṃsmaraṇapravṛttam % icchāmi saṃvardhitam ājñayā te // Ks_3.3",
    "GK19kakumsau:258": " kenābhyasūyā padakāṅkṣiṇā te $ nitāntadīrghair janitā tapobhiḥ &",
    "GK19kakumsau:259": " yāvad bhavaty āhitasāyakasya % matkārmukasyāsya nideśavartī // Ks_3.4 //",
    "GK19kakumsau:260": " asaṃmataḥ kas tava muktimārgaṃ $ punarbhavakleśabhayāt prapannaḥ &",
    "GK19kakumsau:261": " baddhaś ciraṃ tiṣṭhatu sundarīṇām % ārecitabhrūcaturaiḥ kaṭākṣaiḥ //",
    "GK19kakumsau:262": " adhyāpitasyośanasāpi nītiṃ $ prayuktarāgapraṇidhir dviṣas te &",
    "GK19kakumsau:263": " kasyārthadharmau vada pīḍayāmi % sindhos taṭāv ogha iva pravṛddhaḥ //",
    "GK19kakumsau:264": " kām ekapatnīvrataduḥkhaśīlāṃ $ lolaṃ manaś cārutayā praviṣṭām &",
    "GK19kakumsau:265": " nitambinīm icchasi muktalajjāṃ % kaṇṭḥe svayaṃgrāhaniṣaktabāhum // Ks_3.7",
    "GK19kakumsau:266": " kayāsi kāmin suratāparādhāt $ pādānataḥ kopanayāvadhūtaḥ &",
    "GK19kakumsau:267": " yasyāḥ kariṣyāmi dṛḍhānutāpaṃ % pravālaśayyāśaraṇaṃ śarīram // Ks_3.8 //",
    "GK19kakumsau:268": " prasīda viśrāmyatu vīra vajraṃ $ śarair madīyaiḥ katamaḥ surāriḥ &",
    "GK19kakumsau:269": " bibhetu moghīkṛtabāhuvīryaḥ % strībhyo 'pi kopasphuritādharābhyaḥ //",
    "GK19kakumsau:270": " tava prasādāt kusumāyudho 'pi $ sahāyam ekaṃ madhum eva labdhvā &",
    "GK19kakumsau:271": " kuryāṃ harasyāpi pinākapāṇer % dhairyacyutiṃ ke mama dhanvino 'nye //",
    "GK19kakumsau:272": " athorudeśād avatārya pādam $ ākrāntisaṃbhāvitapādapīṭham &",
    "GK19kakumsau:273": " saṃkalpithārthe vivṛtātmaśaktim % ākhaṇḍalaḥ kāmam idaṃ babhāṣe // Ks_3.11",
    "GK19kakumsau:274": " sarvaṃ sakhe tvayy upapannam etad $ ubhe mamāstre kuliśaṃ bhavāṃś ca &",
    "GK19kakumsau:275": " vajraṃ tapovīryamahatsu kuṇṭḥaṃ % tvaṃ sarvatogāmi ca sādhakaṃ ca //",
    "GK19kakumsau:276": " avaimi te sāram ataḥ khalu tvāṃ $ kārye guruṇy ātmasamaṃ niyokṣye &",
    "GK19kakumsau:277": " vyādiśyate bhūdharatām avekṣya % kṛṣṇena dehodvahanāya śeṣaḥ // Ks_3.13 //",
    "GK19kakumsau:278": " āśaṃsatā bāṇagatiṃ vṛṣāṅke $ kāryaṃ tvayā naḥ pratipannakalpam &",
    "GK19kakumsau:279": " nibodha yajñāṃśabhujām idānīm % uccairdviṣām īpsitam etad eva // Ks_3.14",
    "GK19kakumsau:280": " amī hi vīryaprabhavaṃ bhavasya $ jayāya senānyam uśanti devāḥ &",
    "GK19kakumsau:281": " sa ca tvadekeṣunipātasādhyo % brahmāṅgabhūr brahmaṇi yojitātmā // Ks_3.15",
    "GK19kakumsau:282": " tasmai himādreḥ prayatāṃ tanūjāṃ $ yatātmane rocayituṃ yatasva &",
    "GK19kakumsau:283": " yoṣitsu tadvīryaniṣekabhūmiḥ % saiva kṣamety ātmabhuvopadiṣṭam // Ks_3.16",
    "GK19kakumsau:284": " guror niyogāc ca nagendrakanyā $ sthāṇuṃ tapasyantam adhityakāyām &",
    "GK19kakumsau:285": " anvāsta ity apsarasāṃ mukhebhyaḥ % śrutaṃ mayā matpraṇidhiḥ sa vargaḥ //",
    "GK19kakumsau:286": " tad gaccha siddhyai kuru devakāryam $ artho 'yam arthāntarabhāvya eva &",
    "GK19kakumsau:287": " apekṣate pratyayam uttamaṃ tvāṃ % bījāṅkuraḥ prāg udayād ivāmbhaḥ //",
    "GK19kakumsau:288": " tasmin surāṇāṃ vijayābhyupāye $ tavaiva nāmāstragatiḥ kṛtī tvam &",
    "GK19kakumsau:289": " apy aprasiddhaṃ yaśase hi puṃsām % ananyasādhāraṇam eva karma // Ks_3.19",
    "GK19kakumsau:290": " surāḥ samabhyarthayitāra ete $ kāryaṃ trayāṇām api viṣṭapānām &",
    "GK19kakumsau:291": " cāpena te karma na cātihiṃsram % aho batāsi spṛhaṇīyavīryaḥ // Ks_3.20 //",
    "GK19kakumsau:292": " madhuś ca te manmatha sāhacaryād $ āsav anukto 'pi sahāya eva &",
    "GK19kakumsau:293": " samīraṇo nodayitā bhaveti % vyādiśyate kena hutāśanasya // Ks_3.21 //",
    "GK19kakumsau:294": " tatheti śeṣām iva bhartur ājñām $ ādāya mūrdhnā madanaḥ pratasthe &",
    "GK19kakumsau:295": " airāvatāsphālanakarkaśena % hastena pasparśa tadaṅgam indraḥ // Ks_3.22 //",
    "GK19kakumsau:296": " sa mādhavenābhimatena sakhyā $ ratyā ca sāśaṅkam anuprayātaḥ &",
    "GK19kakumsau:297": " aṅgavyayaprārthitakāryasiddhiḥ % sthāṇvāśramaṃ haimavataṃ jagāma //",
    "GK19kakumsau:298": " tasmin vane saṃyamināṃ munīnāṃ $ tapaḥsamādheḥ pratikūlavartī &",
    "GK19kakumsau:299": " saṃkalpayoner abhimānabhūtam % ātmānam ādhāya madhur jajṛmbhe // Ks_3.24",
    "GK19kakumsau:300": " kuberaguptāṃ diśam uṣṇaraśmau $ gantuṃ pravṛtte samayaṃ vilaṅghya &",
    "GK19kakumsau:301": " dig dakṣiṇā gandhavahaṃ mukhena % vyalīkaniḥśvāsam ivotsasarja // Ks_3.25",
    "GK19kakumsau:302": " asūta sadyaḥ kusumāny aśokaḥ $ skandhāt prabhṛty eva sapallavāni &",
    "GK19kakumsau:303": " pādena nāpaikṣata sundarīṇāṃ % saṃparkam āsiñjitanūpureṇa // Ks_3.26 //",
    "GK19kakumsau:304": " sadyaḥ pravālodgamacārupatre $ nīte samāptiṃ navacūtabāṇe &",
    "GK19kakumsau:305": " niveśayām āsa madhur dvirephān % nāmākṣarāṇīva manobhavasya // Ks_3.27 //",
    "GK19kakumsau:306": " varṇaprakarṣe sati karṇikāraṃ $ dunoti nirgandhatayā sma cetaḥ &",
    "GK19kakumsau:307": " prāyeṇa sāmagryavidhau guṇānāṃ % parāṅmukhī viśvasṛjaḥ pravṛttiḥ //",
    "GK19kakumsau:308": " bālenduvakrāṇy avikāsabhāvād $ babhuḥ palāśāny atilohitāni &",
    "GK19kakumsau:309": " sadyo vasantena samāgatānāṃ % nakhakṣatānīva vanasthalīnām // Ks_3.29 //",
    "GK19kakumsau:310": " lagnadvirephāñjanabhakticitram $ mukhe madhuśrīs tilakaṃ prakāśya &",
    "GK19kakumsau:311": " rāgeṇa bālāruṇakomalena % cūtapravāloṣṭham alaṃcakāra // Ks_3.30 //",
    "GK19kakumsau:312": " mṛgāḥ priyāladrumamañjarīṇāṃ $ rajaḥkaṇair vighnitadṛṣṭipātāḥ &",
    "GK19kakumsau:313": " madoddhatāḥ pratyanilaṃ vicerur % vanasthalīr marmarapatramokṣāḥ //",
    "GK19kakumsau:314": " cūtāṅkurāsvādakaṣāyakaṇṭhaḥ $ puṃskokilo yan madhuraṃ cukūja &",
    "GK19kakumsau:315": " manasvinīmānavighātadakṣaṃ % tad eva jātaṃ vacanaṃ smarasya // Ks_3.32 //",
    "GK19kakumsau:316": " himavyapāyād viśadādharāṇām $ āpāṇḍurībhūtamukhacchavīnām &",
    "GK19kakumsau:317": " svedodgamaḥ kiṃpuruṣāṅganānāṃ % cakre padaṃ patraviśeṣakeṣu // Ks_3.33 //",
    "GK19kakumsau:318": " tapasvinaḥ sthāṇuvanaukasas tām $ ākālikīṃ vīkṣya madhupravṛttim &",
    "GK19kakumsau:319": " prayatnasaṃstambhitavikriyāṇāṃ % kathaṃ cid īśā manasāṃ babhūvuḥ //",
    "GK19kakumsau:320": " taṃ deśam āropitapuṣpacāpe $ ratidvitīye madane prapanne &",
    "GK19kakumsau:321": " kāṣṭhāgatasneharasānuviddhaṃ % dvandvāni bhāvaṃ kriyayā vivavruḥ //",
    "GK19kakumsau:322": " madhu dvirephaḥ kusumaikapātre $ papau priyāṃ svām anuvartamānaḥ &",
    "GK19kakumsau:323": " śṛṅgeṇa ca sparśanimīlitākṣīṃ % mṛgīm akaṇḍūyata kṛṣṇasāraḥ // Ks_3.36 //",
    "GK19kakumsau:324": " dadau rasāt paṅkajareṇugandhi $ gajāya gaṇḍūṣajalaṃ kareṇuḥ &",
    "GK19kakumsau:325": " ardhopabhuktena bisena jāyāṃ % saṃbhāvayām āsa rathāṅganāmā // Ks_3.37 //",
    "GK19kakumsau:326": " gītāntareṣu śramavārileśaiḥ $ kiṃcitsamucchvāsitapatralekham &",
    "GK19kakumsau:327": " puṣpāsavāghūrṇitanetraśobhi % priyāmukhaṃ kiṃpuruṣaś cucumbe // Ks_3.38 //",
    "GK19kakumsau:328": " paryāptapuṣpastabakastanābhyaḥ $ sphuratpravālauṣṭhamanoharābhyaḥ &",
    "GK19kakumsau:329": " latāvadhūbhyas taravo 'py avāpur % vinamraśākhābhujabandhanāni // Ks_3.39",
    "GK19kakumsau:330": " śrutāpsarogītir api kṣaṇe 'smin $ haraḥ prasaṃkhyānaparo babhūva &",
    "GK19kakumsau:331": " ātmeśvarāṇāṃ na hi jātu vighnāḥ % samādhibhedaprabhavo bhavanti // Ks_3.40",
    "GK19kakumsau:332": " latāgṛhadvāragato 'tha nandī $ vāmaprakoṣṭhārpitahemavetraḥ &",
    "GK19kakumsau:333": " mukhārpitaikāṅgulisaṃjñayaiva % mā cāpalāyeti gaṇān vyanaiṣīt // Ks_3.41",
    "GK19kakumsau:334": " niṣkampavṛkṣaṃ nibhṛtadvirephaṃ $ mūkāṇḍajaṃ śāntamṛgapracāram &",
    "GK19kakumsau:335": " tacchāsanāt kānanam eva sarvaṃ % citrārpitārambham ivāvatasthe // Ks_3.42",
    "GK19kakumsau:336": " dṛṣṭiprapātaṃ parihṛtya tasya $ kāmaḥ puraḥśukram iva prayāṇe &",
    "GK19kakumsau:337": " prānteṣu saṃsaktanameruśākhaṃ % dhyānāspadaṃ bhūtapater viveśa // Ks_3.43",
    "GK19kakumsau:338": " sa devadārudrumavedikāyāṃ $ śārdūlacarmavyavadhānavatyām &",
    "GK19kakumsau:339": " āsīnam āsannaśarīrapātas % tryambakaṃ saṃyaminaṃ dadarśa // Ks_3.44 //",
    "GK19kakumsau:340": " paryaṅkabandhasthirapūrvakāyam $ ṛjvāyataṃ saṃnamitobhayāṃsam &",
    "GK19kakumsau:341": " uttānapāṇidvayasaṃniveśāt % praphullarājīvam ivāṅkamadhye // Ks_3.45 //",
    "GK19kakumsau:342": " bhujaṃgamonnaddhajaṭākalāpaṃ $ karṇāvasaktadviguṇākṣasūtram &",
    "GK19kakumsau:343": " kaṇṭhaprabhāsaṅgaviśeṣanīlāṃ % kṛṣṇatvacaṃ granthimatīṃ dadhānam //",
    "GK19kakumsau:344": " kiṃcitprakāśastimitogratārair $ bhrūvikriyāyāṃ virataprasaṅgaiḥ &",
    "GK19kakumsau:345": " netrair avispanditapakṣmamālair % lakṣyīkṛtaghrāṇam adhomayūkhaiḥ //",
    "GK19kakumsau:346": " avṛṣṭisaṃrambham ivāmbuvāham $ apām ivādhāram anuttaraṅgam &",
    "GK19kakumsau:347": " antaścarāṇāṃ marutāṃ nirodhān % nivātaniṣkampam iva pradīpam // Ks_3.48 //",
    "GK19kakumsau:348": " kapālanetrāntaralabdhamārgair $ jyotiḥprarohair uditaiḥ śirastaḥ &",
    "GK19kakumsau:349": " mṛṇālasūtrādhikasaukumāryāṃ % bālasya lakṣmīṃ glapayantam indoḥ // Ks_3.49",
    "GK19kakumsau:350": " mano navadvāraniṣiddhavṛtti $ hṛdi vyavasthāpya samādhivaśyam &",
    "GK19kakumsau:351": " yam akṣaraṃ kṣetravido vidus tam % ātmānam ātmany avalokayantam // Ks_3.50",
    "GK19kakumsau:352": " smaras tathābhūtam ayugmanetraṃ $ paśyann adūrān manasāpy adhṛṣyam &",
    "GK19kakumsau:353": " nālakṣayat sādhvasasannahastaḥ % srastaṃ śaraṃ cāpam api svahastāt //",
    "GK19kakumsau:354": " nirvāṇabhūyiṣṭham athāsya vīryaṃ $ saṃdhukṣayantīva vapurguṇena &",
    "GK19kakumsau:355": " anuprayātā vanadevatābhyām % adṛśyata sthāvararājakanyā // Ks_3.52 //",
    "GK19kakumsau:356": " aśokanirbhartsitapadmarāgam $ ākṛṣṭahemadyutikarṇikāram &",
    "GK19kakumsau:357": " muktākalāpīkṛtasinduvāraṃ % vasantapuṣpābharaṇaṃ vahantī // Ks_3.53 //",
    "GK19kakumsau:358": " āvarjitā kiṃ cid iva stanābhyāṃ $ vāso vasānā taruṇārkarāgam &",
    "GK19kakumsau:359": " paryāptapuṣpastabakāvanamrā % saṃcāriṇī pallavinī lateva // Ks_3.54 //",
    "GK19kakumsau:360": " srastāṃ nitambād avalambamānā $ punaḥ-punaḥ kesaradāmakāñcīm &",
    "GK19kakumsau:361": " nyāsīkṛtāṃ sthānavidā smareṇa % maurvīṃ dvitīyām iva kārmukasya // Ks_3.55",
    "GK19kakumsau:362": " sugandhiniḥśvāsavivṛddhatṛṣṇaṃ $ bimbādharāsannacaraṃ dvirepham &",
    "GK19kakumsau:363": " pratikṣaṇaṃ saṃbhramaloladṛṣṭir % līlāravindena nivārayantī // Ks_3.56 //",
    "GK19kakumsau:364": " tāṃ vīkṣya sarvāvayavānavadyāṃ $ rater api hrīpadam ādadhānām &",
    "GK19kakumsau:365": " jitendriye śūlini puṣpacāpaḥ % svakāryasiddhiṃ punar āśaśaṃse // Ks_3.57",
    "GK19kakumsau:366": " bhaviṣyataḥ patyur umā ca śaṃbhoḥ $ samāsasāda pratihārabhūmim &",
    "GK19kakumsau:367": " yogāt sa cāntaḥ paramātmasaṃjñaṃ % dṛṣṭvā paraṃ jyotir upārarāma //",
    "GK19kakumsau:368": " tato bhujaṃgādhipateḥ phaṇāgrair $ adhaḥ kathaṃ cid dhṛtabhūmibhāgaḥ &",
    "GK19kakumsau:369": " śanaiḥ kṛtaprāṇavimuktir īśaḥ % paryaṅkabandhaṃ nibiḍaṃ bibheda // Ks_3.59",
    "GK19kakumsau:370": " tasmai śaśaṃsa praṇipatya nandī $ śuśrūṣayā śailasutām upetām &",
    "GK19kakumsau:371": " praveśayām āsa ca bhartur enāṃ % bhrūkṣepamātrānumatapraveśām // Ks_3.60",
    "GK19kakumsau:372": " tasyāḥ sakhībhyāṃ praṇipātapūrvaṃ $ svahastalūnaḥ śiśirātyayasya &",
    "GK19kakumsau:373": " vyakīryata tryambakapādamūle % puṣpoccayaḥ pallavabhaṅgabhinnaḥ // Ks_3.61",
    "GK19kakumsau:374": " umāpi nīlālakamadhyaśobhi $ visraṃsayantī navakarṇikāram &",
    "GK19kakumsau:375": " cakāra karṇacyutapallavena % mūrdhnā praṇāmaṃ vṛṣabhadhvajāya // Ks_3.62",
    "GK19kakumsau:376": " ananyabhājaṃ patim āpnuhīti $ sā tathyam evābhihitā bhavena &",
    "GK19kakumsau:377": " na hīśvaravyāhṛtayaḥ kadā cit % puṣyanti loke viparītam artham // Ks_3.63",
    "GK19kakumsau:378": " kāmas tu bāṇāvasaraṃ pratīkṣya $ pataṅgavad vahnimukhaṃ vivikṣuḥ &",
    "GK19kakumsau:379": " umāsamakṣaṃ harabaddhalakṣyaḥ % śarāsanajyāṃ muhur āmamarśa // Ks_3.64 //",
    "GK19kakumsau:380": " athopaninye giriśāya gaurī $ tapasvine tāmrarucā kareṇa &",
    "GK19kakumsau:381": " viśoṣitāṃ bhānumato mayūkhair % mandākinīpuṣkarabījamālām // Ks_3.65 //",
    "GK19kakumsau:382": " pratigrahītuṃ praṇayipriyatvāt $ trilocanas tām upacakrame ca &",
    "GK19kakumsau:383": " saṃmohanaṃ nāma ca puṣpadhanvā % dhanuṣy amoghaṃ samadhatta bāṇam //",
    "GK19kakumsau:384": " haras tu kiṃcitpariluptadhairyaś $ candrodayārambha ivāmburāśiḥ &",
    "GK19kakumsau:385": " umāmukhe bimbaphalādharoṣṭhe % vyāpārayām āsa vilocanāni // Ks_3.67 //",
    "GK19kakumsau:386": " vivṛṇvatī śailasutāpi bhāvam $ aṅgaiḥ sphuradbālakadambakalpaiḥ &",
    "GK19kakumsau:387": " sācīkṛtā cārutareṇa tasthau % mukhena paryastavilocanena // Ks_3.68 //",
    "GK19kakumsau:388": " athendriyakṣobham ayugmanetraḥ $ punar vaśitvād balavan nigṛhya &",
    "GK19kakumsau:389": " hetuṃ svacetovikṛter didṛkṣur % diśām upānteṣu sasarja dṛṣṭim // Ks_3.69",
    "GK19kakumsau:390": " sa dakṣiṇāpāṅganiviṣṭamuṣṭiṃ $ natāṃsam ākuñcitasavyapādam &",
    "GK19kakumsau:391": " dadarśa cakrīkṛtacārucāpaṃ % prahartum abhyudyatam ātmayonim // Ks_3.70 //",
    "GK19kakumsau:392": " tapaḥparāmarśavivṛddhamanyor $ bhrūbhaṅgaduṣprekṣyamukhasya tasya &",
    "GK19kakumsau:393": " sphurann udarciḥ sahasā tṛtīyād % akṣṇaḥ kṛśānuḥ kila niṣpapāta // Ks_3.71",
    "GK19kakumsau:394": " krodhaṃ prabho saṃhara saṃhareti $ yāvad giraḥ khe marutāṃ caranti &",
    "GK19kakumsau:395": " tāvat sa vahnir bhavanetrajanmā % bhasmāvaśeṣaṃ madanaṃ cakāra // Ks_3.72",
    "GK19kakumsau:396": " tīvrābhiṣaṅgaprabhaveṇa vṛttim $ mohena saṃstambhayatendriyāṇām &",
    "GK19kakumsau:397": " ajñātabhartṛvyasanā muhūrtaṃ % kṛtopakāreva ratir babhūva // Ks_3.73 //",
    "GK19kakumsau:398": " tam āśu vighnaṃ tapasas tapasvī $ vanaspatiṃ vajra ivāvabhajya &",
    "GK19kakumsau:399": " strīsaṃnikarṣaṃ parihartum icchann % antardadhe bhūtapatiḥ sabhūtaḥ //",
    "GK19kakumsau:400": " śailātmajāpi pitur ucchiraso 'bhilāṣaṃ $ vyarthaṃ samarthya lalitaṃ vapur ātmanaś ca &",
    "GK19kakumsau:401": " sakhyoḥ samakṣam iti cādhikajātalajjā % śūnyā jagāma bhavanābhimukhī",
    "GK19kakumsau:402": " kathaṃ cit // Ks_3.75 //",
    "GK19kakumsau:403": " sapadi mukulitākṣīṃ rudrasaṃrambhabhītyā $ duhitaram anukampyām adrir",
    "GK19kakumsau:404": " ādāya dorbhyām &",
    "GK19kakumsau:405": " suragaja iva bibhrat padminīṃ dantalagnāṃ % pratipathagatir āsīd vegadīrghīkṛtāṅgaḥ // atha mohaparāyaṇā satī $ vivaśā kāmavadhūr vibodhitā &",
    "GK19kakumsau:406": " vidhinā pratipādayiṣyatā % navavaidhavyam asahyavedanam // Ks_4.1 //",
    "GK19kakumsau:407": " avadhānapare cakāra sā $ pralayāntonmiṣite vilocane &",
    "GK19kakumsau:408": " na viveda tayor atṛptayoḥ % priyam atyantaviluptadarśanam // Ks_4.2 //",
    "GK19kakumsau:409": " ayi jīvitanātha jīvasīty $ abhidhāyotthitayā tayā puraḥ &",
    "GK19kakumsau:410": " dadṛśe puruṣākṛti kṣitau % harakopānalabhasma kevalam // Ks_4.3 //",
    "GK19kakumsau:411": " atha sā punar eva vihvalā $ vasudhāliṅganadhūsarastanī &",
    "GK19kakumsau:412": " vilalāpa vikīrṇamūrdhajā % samaduḥkhām iva kurvatī sthalīm // Ks_4.4 //",
    "GK19kakumsau:413": " upamānam abhūd vilāsināṃ $ karaṇaṃ yat tava kāntimattayā &",
    "GK19kakumsau:414": " tad idaṃ gatam īdṛśīṃ daśāṃ % na vidīrye kaṭhināḥ khalu striyaḥ // Ks_4.5",
    "GK19kakumsau:415": " kva nu māṃ tvadadhīnajīvitāṃ $ vinikīrya kṣaṇabhinnasauhṛdaḥ &",
    "GK19kakumsau:416": " nalinīṃ kṣatasetubandhano % jalasaṃghāta ivāsi vidrutaḥ // Ks_4.6 //",
    "GK19kakumsau:417": " kṛtavān asi vipriyaṃ na me $ pratikūlaṃ na ca te mayā kṛtam &",
    "GK19kakumsau:418": " kim akāraṇam eva darśanaṃ % vilapantyai rataye na dīyate // Ks_4.7 //",
    "GK19kakumsau:419": " smarasi smara mekhalāguṇair $ uta gotraskhaliteṣu bandhanam &",
    "GK19kakumsau:420": " cyutakeśaradūṣitekṣaṇāny % avataṃsotpalatāḍanāni vā // Ks_4.8 //",
    "GK19kakumsau:421": " hṛdaye vasasīti matpriyaṃ $ yad avocas tad avaimi kaitavam &",
    "GK19kakumsau:422": " upacārapadaṃ na ced idaṃ % tvam anaṅgaḥ katham akṣatā ratiḥ // Ks_4.9 //",
    "GK19kakumsau:423": " paralokanavapravāsinaḥ $ pratipatsye padavīm ahaṃ tava &",
    "GK19kakumsau:424": " vidhinā jana eṣa vañcitas % tvadadhīnaṃ khalu dehināṃ sukham // Ks_4.10 //",
    "GK19kakumsau:425": " rajanītimirāvaguṇṭhite $ puramārge ghanaśabdaviklavāḥ &",
    "GK19kakumsau:426": " vasatiṃ priya kāmināṃ priyās % tvad ṛte prāpayituṃ ka īśvaraḥ // Ks_4.11",
    "GK19kakumsau:427": " nayanāny aruṇāni ghūrṇayan $ vacanāni skhalayan pade-pade &",
    "GK19kakumsau:428": " asati tvayi vāruṇīmadaḥ % pramadānām adhunā viḍambanā // Ks_4.12 //",
    "GK19kakumsau:429": " avagamya kathīkṛtaṃ vapuḥ $ priyabandhos tava niṣphalodayaḥ &",
    "GK19kakumsau:430": " bahule 'pi gate niśākaras % tanutāṃ duḥkham anaṅga mokṣyati // Ks_4.13 //",
    "GK19kakumsau:431": " haritāruṇacārubandhanaḥ $ kalapuṃskokilaśabdasūcitaḥ &",
    "GK19kakumsau:432": " vada saṃprati kasya bāṇatāṃ % navacūtaprasavo gamiṣyati // Ks_4.14 //",
    "GK19kakumsau:433": " alipaṅktir anekaśas tvayā $ guṇakṛtye dhanuṣo niyojitā &",
    "GK19kakumsau:434": " virutaiḥ karuṇasvanair iyaṃ % guruśokām anuroditīva mām // Ks_4.15 //",
    "GK19kakumsau:435": " pratipadya manoharaṃ vapuḥ $ punar apy ādiśa tāvad utthitaḥ &",
    "GK19kakumsau:436": " ratidūtipadeṣu kokilāṃ % madhurālāpanisargapaṇḍitām // Ks_4.16 //",
    "GK19kakumsau:437": " śirasā praṇipatya yācitāny $ upagūḍhāni savepathūni ca &",
    "GK19kakumsau:438": " suratāni ca tāni te rahaḥ % smara saṃsmṛtya na śāntir asti me // Ks_4.17",
    "GK19kakumsau:439": " racitaṃ ratipaṇḍita tvayā $ svayam aṅgeṣu mamedam ārtavam &",
    "GK19kakumsau:440": " dhriyate kusumaprasādhanaṃ % tava tac cāru vapur na dṛśyate // Ks_4.18 //",
    "GK19kakumsau:441": " vibudhair asi yasya dāruṇair $ asamāpte parikarmaṇi smṛtaḥ &",
    "GK19kakumsau:442": " tam imaṃ kuru dakṣiṇetaraṃ % caraṇaṃ nirmitarāgam ehi me // Ks_4.19 //",
    "GK19kakumsau:443": " aham etya pataṅgavartmanā $ punar aṅkāśrayiṇī bhavāmi te &",
    "GK19kakumsau:444": " caturaiḥ surakāminījanaiḥ % priya yāvan na vilobhyase divi // Ks_4.20 //",
    "GK19kakumsau:445": " madanena vinākṛtā ratiḥ $ kṣaṇamātraṃ kila jīviteti me &",
    "GK19kakumsau:446": " vacanīyam idaṃ vyavasthitaṃ % ramaṇa tvām anuyāmi yady api // Ks_4.21 //",
    "GK19kakumsau:447": " kriyatāṃ katham antyamaṇḍanaṃ $ paralokāntaritasya te mayā &",
    "GK19kakumsau:448": " samam eva gato 'sy atarkitāṃ % gatim aṅgena ca jīvitena ca // Ks_4.22 //",
    "GK19kakumsau:449": " ṛjutāṃ nayataḥ smarāmi te $ śaram utsaṅganiṣaṇṇadhanvanaḥ &",
    "GK19kakumsau:450": " madhunā saha sasmitaṃ kathāṃ % nayanopāntavilokitaṃ ca yat // Ks_4.23 //",
    "GK19kakumsau:451": " kva nu te hṛdayaṃgamaḥ sakhā $ kusumāyojitakārmuko madhuḥ &",
    "GK19kakumsau:452": " na khalūgraruṣā pinākinā % gamitaḥ so 'pi suhṛdgatāṃ gatim // Ks_4.24 //",
    "GK19kakumsau:453": " atha taiḥ paridevitākṣarair $ hṛdaye digdhaśarair ivārditaḥ &",
    "GK19kakumsau:454": " ratim abhyupapattum āturāṃ % madhur ātmānam adarśayat puraḥ // Ks_4.25 //",
    "GK19kakumsau:455": " tam avekṣya ruroda sā bhṛśaṃ $ stanasaṃbādham uro jaghāna ca &",
    "GK19kakumsau:456": " svajanasya hi duḥkham agrato % vivṛtadvāram ivopajāyate // Ks_4.26 //",
    "GK19kakumsau:457": " iti cainam uvāca duḥkhitā $ suhṛdaḥ paśya vasanta kiṃ sthitam &",
    "GK19kakumsau:458": " yad idaṃ kaṇaśaḥ prakīryate % pavanair bhasma kapotakarburam // Ks_4.27 //",
    "GK19kakumsau:459": " ayi saṃprati dehi darśanaṃ $ smara paryutsuka eṣa mādhavaḥ &",
    "GK19kakumsau:460": " dayitāsv anavasthitaṃ nṛṇāṃ % na khalu prema calaṃ suhṛjjane // Ks_4.28 //",
    "GK19kakumsau:461": " amunā nanu pārśvavartinā $ jagad ājñāṃ sasurāsuraṃ tava &",
    "GK19kakumsau:462": " bisatantuguṇasya kāritaṃ % dhanuṣaḥ pelavapuṣpapatriṇaḥ // Ks_4.29 //",
    "GK19kakumsau:463": " gata eva na te nivartate $ sa sakhā dīpa ivānilāhataḥ &",
    "GK19kakumsau:464": " aham asya daśeva paśya mām % aviṣahyavyasanapradhūṣitām // Ks_4.30 //",
    "GK19kakumsau:465": " vidhinā kṛtam ardhavaiśasaṃ $ nanu mām kāmavadhe vimuñcatā &",
    "GK19kakumsau:466": " anaghāpi hi saṃśrayadrume % gajabhagne patanāya vallarī // Ks_4.31 //",
    "GK19kakumsau:467": " tad idaṃ kriyatām anantaraṃ $ bhavatā bandhujanaprayojanam &",
    "GK19kakumsau:468": " vidhurāṃ jvalanātisarjanān % nanu māṃ prāpaya patyur antikam // Ks_4.32 //",
    "GK19kakumsau:469": " śaśinā saha yāti kaumudī $ saha meghena taḍit pralīyate &",
    "GK19kakumsau:470": " pramadāḥ pativartmagā iti % pratipannaṃ hi vicetanair api // Ks_4.33 //",
    "GK19kakumsau:471": " amunaiva kaṣāyitastanī $ subhagena priyagātrabhasmanā &",
    "GK19kakumsau:472": " navapallavasaṃstare yathā % racayiṣyāmi tanuṃ vibhāvasau // Ks_4.34 //",
    "GK19kakumsau:473": " kusumāstaraṇe sahāyatāṃ $ bahuśaḥ saumya gatas tvam āvayoḥ &",
    "GK19kakumsau:474": " kuru saṃprati tāvad āśu me % praṇipātāñjaliyācitaś citām // Ks_4.35 //",
    "GK19kakumsau:475": " tad anu jvalanaṃ madarpitaṃ $ tvarayer dakṣiṇavātavījanaiḥ &",
    "GK19kakumsau:476": " viditaṃ khalu te yathā smaraḥ % kṣaṇam apy utsahate na māṃ vinā // Ks_4.36",
    "GK19kakumsau:477": " iti cāpi vidhāya dīyatāṃ $ salilasyāñjalir eka eva nau &",
    "GK19kakumsau:478": " avibhajya paratra taṃ mayā % sahitaḥ pāsyati te sa bāndhavaḥ // Ks_4.37 //",
    "GK19kakumsau:479": " paralokavidhau ca mādhava $ smaram uddiśya vilolapallavāḥ &",
    "GK19kakumsau:480": " nivapeḥ sahakāramañjarīḥ % priyacūtaprasavo hi te sakhā // Ks_4.38 //",
    "GK19kakumsau:481": " iti devavimuktaye sthitāṃ $ ratim ākāśabhavā sarasvatī &",
    "GK19kakumsau:482": " śapharīṃ hradaśoṣaviklavāṃ % prathamā vṛṣṭir ivānvakampata // Ks_4.39 //",
    "GK19kakumsau:483": " kusumāyudhapatni durlabhas $ tava bhartā na cirād bhaviṣyati &",
    "GK19kakumsau:484": " śṛṇu yena sa karmaṇā gataḥ % śalabhatvaṃ haralocanārciṣi // Ks_4.40 //",
    "GK19kakumsau:485": " abhilāṣam udīritendriyaḥ $ svasutāyām akarot prajāpatiḥ &",
    "GK19kakumsau:486": " atha tena nigṛhya vikriyām % abhiśaptaḥ phalam etad anvabhūt // Ks_4.41 //",
    "GK19kakumsau:487": " pariṇeṣyati pārvatīṃ yadā $ tapasā tatpravaṇīkṛto haraḥ &",
    "GK19kakumsau:488": " upalabdhasukhas tadā smaraṃ % vapuṣā svena niyojayiṣyati // Ks_4.42 //",
    "GK19kakumsau:489": " iti cāha sa dharmayācitaḥ $ smaraśāpāvadhidāṃ sarasvatīm &",
    "GK19kakumsau:490": " aśaner amṛtasya cobhayor % vaśinaś cāmbudharāś ca yonayaḥ // Ks_4.43 //",
    "GK19kakumsau:491": " tad idaṃ parirakṣa śobhane $ bhavitavyapriyasaṃgamaṃ vapuḥ &",
    "GK19kakumsau:492": " ravipītajalā tapātyaye % punar oghena hi yujyate nadī // Ks_4.44 //",
    "GK19kakumsau:493": " itthaṃ rateḥ kim api bhūtam adṛśyarūpaṃ $ mandīcakāra maraṇavyavasāyabuddhim &",
    "GK19kakumsau:494": " tatpratyayāc ca kusumāyudhabandhur enām % āśvāsayat sucaritārthapadair vacobhiḥ // Ks_4.45",
    "GK19kakumsau:495": " atha madanavadhūr upaplavāntaṃ $ vyasanakṛśā paripālayāṃ babhūva &",
    "GK19kakumsau:496": " śaśina iva divātanasya lekhā % kiraṇaparikṣayadhūsarā pradoṣam // Ks_4.46",
    "GK19kakumsau:497": " tathā samakṣaṃ dahatā manobhavaṃ $ pinākinā bhagnamanorathā satī &",
    "GK19kakumsau:498": " nininda rūpaṃ hṛdayena pārvatī % priyeṣu saubhāgyaphalā hi cārutā //",
    "GK19kakumsau:499": " iyeṣa sā kartum avandhyarūpatāṃ $ samādhim āsthāya tapobhir ātmanaḥ &",
    "GK19kakumsau:500": " avāpyate vā katham anyathā dvayaṃ % tathāvidhaṃ prema patiś ca tādṛśaḥ //",
    "GK19kakumsau:501": " niśamya caināṃ tapase kṛtodyamāṃ $ sutāṃ girīśapratisaktamānasām &",
    "GK19kakumsau:502": " uvāca menā parirabhya vakṣasā % nivārayantī mahato munivratāt // Ks_5.3 //",
    "GK19kakumsau:503": " manīṣitāḥ santi gṛhe 'pi devatās $ tapaḥ kva vatse kva ca tāvakaṃ vapuḥ &",
    "GK19kakumsau:504": " padaṃ saheta bhramarasya pelavaṃ % śirīśapuṣpaṃ na punaḥ patatriṇaḥ //",
    "GK19kakumsau:505": " iti dhruvecchām anuśāsatī sutāṃ $ śaśāka menā na niyantum udyamāt &",
    "GK19kakumsau:506": " ka īpsitārthasthiraniścayaṃ manaḥ % payaś ca nimnābhimukhaṃ pratīpayet //",
    "GK19kakumsau:507": " kadā cid āsannasakhīmukhena sā $ manorathajñaṃ pitaraṃ manasvinī &",
    "GK19kakumsau:508": " ayācatāraṇyanivāsam ātmanaḥ % phalodayāntāya tapaḥsamādhaye // Ks_5.6 //",
    "GK19kakumsau:509": " athānurūpābhiniveśatoṣiṇā $ kṛtābhyanujñā guruṇā garīyasā &",
    "GK19kakumsau:510": " prajāsu paścāt prathitaṃ tadākhyayā % jagāma gaurī śikharaṃ śikhaṇḍimat //",
    "GK19kakumsau:511": " vimucya sā hāram ahāryaniścayā $ vilolayaṣṭipraviluptacandanam &",
    "GK19kakumsau:512": " babandha bālāruṇababhru valkalaṃ % payodharotsedhaviśīrṇasaṃhati // Ks_5.8",
    "GK19kakumsau:513": " yathā prasiddhair madhuraṃ śiroruhair $ jaṭābhir apy evam abhūt tadānanam &",
    "GK19kakumsau:514": " na śaṭpadaśreṇibhir eva paṅkajaṃ % saśaivalāsaṅgam api prakāśate // Ks_5.9",
    "GK19kakumsau:515": " pratikṣaṇaṃ sā kṛtaromavikriyāṃ $ vratāya mauñjīṃ triguṇāṃ babhāra yām &",
    "GK19kakumsau:516": " akāri tatpūrvanibaddhayā tayā % sarāgam asyā rasanāguṇāspadam // Ks_5.10",
    "GK19kakumsau:517": " visṛṣṭarāgād adharān nivartitaḥ $ stanāṅgarāgāruṇitāc ca kandukāt &",
    "GK19kakumsau:518": " kuśāṅkurādānaparikṣatāṅguliḥ % kṛto 'kṣasūtrapraṇayī tayā karaḥ // Ks_5.11",
    "GK19kakumsau:519": " mahārhaśayyāparivartanacyutaiḥ $ svakeśapuṣpair api yā sma dūyate &",
    "GK19kakumsau:520": " aśeta sā bāhulatopadhāyinī % niṣeduṣī sthaṇḍila eva kevale // Ks_5.12 //",
    "GK19kakumsau:521": " punar grahītuṃ niyamasthayā tayā $ dvaye 'pi nikṣepa ivārpitam dvayam &",
    "GK19kakumsau:522": " latāsu tanvīṣu vilāsaceṣṭitaṃ % viloladṛṣṭaṃ hariṇāṅganāsu ca // Ks_5.13",
    "GK19kakumsau:523": " atandritā sā svayam eva vṛkṣakān $ ghaṭastanaprasravaṇair vyavardhayat &",
    "GK19kakumsau:524": " guho 'pi yeṣāṃ prathamāptajanmanāṃ % na putravātsalyam apākariṣyati //",
    "GK19kakumsau:525": " araṇyabījāñjalidānalālitās $ tathā ca tasyāṃ hariṇā viśaśvasuḥ &",
    "GK19kakumsau:526": " yathā tadīyair nayanaiḥ kutūhalāt % puraḥ sakhīnām amimīta locane //",
    "GK19kakumsau:527": " kṛtābhiśekāṃ hutajātavedasaṃ $ tvaguttarāsaṅgavatīm adhītinīm &",
    "GK19kakumsau:528": " digdṛkṣavas tām ṛṣayo 'bhyupāgaman % na dharmavṛddheṣu vayaḥ samīkṣyate //",
    "GK19kakumsau:529": " virodhisattvojjhitapūrvamatsaraṃ $ drumair abhīṣṭaprasavārcitātithi &",
    "GK19kakumsau:530": " navoṭajābhyantarasaṃbhṛtānalaṃ % tapovanaṃ tac ca babhūva pāvanam //",
    "GK19kakumsau:531": " yadā phalaṃ pūrvatapaḥsamādhinā $ na tāvatā labhyam amaṃsta kāṅkṣitam &",
    "GK19kakumsau:532": " tadānapekṣya svaśarīramārdavaṃ % tapo mahat sā carituṃ pracakrame //",
    "GK19kakumsau:533": " klamaṃ yayau kandukalīlayāpi yā $ tayā munīnāṃ caritaṃ vyagāhyata &",
    "GK19kakumsau:534": " dhruvaṃ vapuḥ kāñcanapadmanirmitaṃ % mṛdu prakṛtyā ca sasāram eva ca //",
    "GK19kakumsau:535": " śucau caturṇāṃ jvalatāṃ havirbhujāṃ $ śucismitā madhyagatā sumadhyamā &",
    "GK19kakumsau:536": " vijitya netrapratighātinīṃ prabhām % ananyadṛṣṭiḥ savitāram aikṣata //",
    "GK19kakumsau:537": " tathābhitaptaṃ savitur gabhastibhir $ mukhaṃ tadīyaṃ kamalaśriyaṃ dadhau &",
    "GK19kakumsau:538": " apāṅgayoḥ kevalam asya dīrghayoḥ % śanaiḥ-śanaiḥ śyāmikayā kṛtaṃ padam //",
    "GK19kakumsau:539": " ayācitopasthitam ambu kevalaṃ $ rasātmakasyoḍupateś ca raśmayaḥ &",
    "GK19kakumsau:540": " babhūva tasyāḥ kila pāraṇāvidhir % na vṛkṣavṛttivyatiriktasādhanaḥ //",
    "GK19kakumsau:541": " nikāmataptā vividhena vahninā $ nabhaścareṇendhanasaṃbhṛtena ca &",
    "GK19kakumsau:542": " tapātyaye vāribhir ukṣitā navair % bhuvā sahoṣmāṇam amuñcad ūrdhvagam //",
    "GK19kakumsau:543": " sthitāḥ kṣaṇaṃ pakṣmasu tāḍitādharāḥ $ payodharotsedhanipātacūrṇitāḥ &",
    "GK19kakumsau:544": " valīṣu tasyāḥ skhalitāḥ prapedire % cireṇa nābhiṃ prathamodabindavaḥ //",
    "GK19kakumsau:545": " śilāśayāṃ tām aniketavāsinīṃ $ nirantarāsv antaravātavṛṣṭiṣu &",
    "GK19kakumsau:546": " vyalokayann unmiṣitais taḍinmayair % mahātapaḥsākṣya iva sthitāḥ kṣapāḥ //",
    "GK19kakumsau:547": " nināya sātyantahimotkirānilāḥ $ sahasyarātrīr udavāsatatparā &",
    "GK19kakumsau:548": " parasparākrandini cakravākayoḥ % puro viyukte mithune kṛpāvatī // Ks_5.26",
    "GK19kakumsau:549": " mukhena sā padmasugandhinā niśi $ pravepamānādharapatraśobhinā &",
    "GK19kakumsau:550": " tuṣāravṛṣṭikṣatapadmasaṃpadāṃ % sarojasaṃdhānam ivākarod apām // Ks_5.27",
    "GK19kakumsau:551": " svayaṃviśīrṇadrumaparṇavṛttitā $ parā hi kāṣṭhā tapasas tayā punaḥ &",
    "GK19kakumsau:552": " tad apy apākīrṇam ataḥ priyaṃvadāṃ % vadanty aparṇeti ca tāṃ purāvidaḥ //",
    "GK19kakumsau:553": " mṛṇālikāpelavam evamādibhir $ vrataiḥ svam aṅgaṃ glapayanty aharniśam &",
    "GK19kakumsau:554": " tapaḥ śarīraiḥ kaṭhinair upārjitaṃ % tapasvināṃ dūram adhaś cakāra sā //",
    "GK19kakumsau:555": " athājināṣāḍhadharaḥ pragalbhavāg $ jvalann iva brahmamayena tejasā &",
    "GK19kakumsau:556": " viveśa kaścij jaṭilas tapovanaṃ % śarīrabaddhaḥ prathamāśramo yathā //",
    "GK19kakumsau:557": " tam ātitheyī bahumānapūrvayā $ saparyayā pratyudiyāya pārvatī &",
    "GK19kakumsau:558": " bhavanti sāmye 'pi niviṣṭacetasāṃ % vapurviśeṣeṣv atigauravāḥ kriyāḥ //",
    "GK19kakumsau:559": " vidhiprayuktāṃ parigṛhya satkriyāṃ $ pariśramaṃ nāma vinīya ca kṣaṇam &",
    "GK19kakumsau:560": " umāṃ sa paśyann ṛjunaiva cakṣuṣā % pracakrame vaktum anujjhitakramaḥ //",
    "GK19kakumsau:561": " api kriyārthaṃ sulabhaṃ samitkuśaṃ $ jalāny api snānavidhikṣamāṇi te &",
    "GK19kakumsau:562": " api svaśaktyā tapasi pravartase % śarīram ādyaṃ khalu dharmasādhanam //",
    "GK19kakumsau:563": " api tvadāvarjitavārisaṃbhṛtaṃ $ pravālam āsām anubandhi vīrudhām &",
    "GK19kakumsau:564": " cirojjhitālaktakapāṭalena te % tulāṃ yad ārohati dantavāsasā // Ks_5.34 //",
    "GK19kakumsau:565": " api prasannaṃ hariṇeṣu te manaḥ $ karasthadarbhapraṇayāpahāriṣu &",
    "GK19kakumsau:566": " ya utpalākṣi pracalair vilocanais % tavākṣisādṛśyam iva prayuñjate //",
    "GK19kakumsau:567": " yad ucyate pārvati pāpavṛttaye $ na rūpam ity avyabhicāri tad vacaḥ &",
    "GK19kakumsau:568": " tathā hi te śīlam udāradarśane % tapasvinām apy upadeśatāṃ gatam //",
    "GK19kakumsau:569": " vikīrṇasaptarṣibaliprahāsibhis $ tathā na gāṅgaiḥ salilair divaś cyutaiḥ &",
    "GK19kakumsau:570": " yathā tvadīyaiś caritair anāvilair % mahīdharaḥ pāvita eṣa sānvayaḥ //",
    "GK19kakumsau:571": " anena dharmaḥ saviśeṣam adya me $ trivargasāraḥ pratibhāti bhāvini &",
    "GK19kakumsau:572": " tvayā manonirviṣayārthakāmayā % yad eka eva pratigṛhya sevyate // Ks_5.38",
    "GK19kakumsau:573": " prayuktasatkāraviśeṣam ātmanā $ na māṃ paraṃ saṃpratipattum arhasi &",
    "GK19kakumsau:574": " yataḥ satāṃ saṃnatagātri saṃgataṃ % manīṣibhiḥ sāptapadīnam ucyate //",
    "GK19kakumsau:575": " ato 'tra kiṃcid bhavatīṃ bahukṣamāṃ $ dvijātibhāvād upapannacāpalaḥ &",
    "GK19kakumsau:576": " ayaṃ janaḥ praṣṭumanās tapodhane % na ced rahasyaṃ prativaktum arhasi //",
    "GK19kakumsau:577": " kule prasūtiḥ prathamasya vedhasas $ trilokasaundaryam ivoditaṃ vapuḥ &",
    "GK19kakumsau:578": " amṛgyam aiśvaryasukhaṃ navaṃ vayas % tapaḥphalaṃ syāt kim ataḥ paraṃ vada",
    "GK19kakumsau:579": " bhavaty aniṣṭād api nāma duḥsahān $ manasvinīnāṃ pratipattir īdṛśī &",
    "GK19kakumsau:580": " vicāramārgaprahitena cetasā % na dṛśyate tac ca kṛśodari tvayi // Ks_5.42",
    "GK19kakumsau:581": " alabhyaśokābhibhaveyam ākṛtir $ vimānanā subhru kutaḥ pitur gṛhe &",
    "GK19kakumsau:582": " parābhimarśo na tavāsti kaḥ karaṃ % prasārayet pannagaratnasūcaye //",
    "GK19kakumsau:583": " kim ity apāsyābharaṇāni yauvane $ dhṛtaṃ tvayā vārddhakaśobhi valkalam &",
    "GK19kakumsau:584": " vada pradoṣe sphuṭacandratārake % vibhāvarī yady aruṇāya kalpate //",
    "GK19kakumsau:585": " divaṃ yadi prārthayase vṛthā śramaḥ $ pituḥ pradeśās tava devabhūmayaḥ &",
    "GK19kakumsau:586": " athopayantāram alaṃ samādhinā % na ratnam anviṣyati mṛgyate hi tat //",
    "GK19kakumsau:587": " niveditaṃ niśvasitena soṣmaṇā $ manas tu me saṃśayam eva gāhate &",
    "GK19kakumsau:588": " na dṛśyate prārthayitavya eva te % bhaviṣyati prārthitadurlabhaḥ katham //",
    "GK19kakumsau:589": " aho sthiraḥ ko 'pi tavepsito yuvā $ cirāya karṇotpalaśūnyatāṃ gate &",
    "GK19kakumsau:590": " upekṣate yaḥ ślathalambinīr jaṭāḥ % kapoladeśe kalamāgrapiṅgalāḥ //",
    "GK19kakumsau:591": " munivratais tvām atimātrakarśitāṃ $ divākarāpluṣṭavibhūṣaṇāspadām &",
    "GK19kakumsau:592": " śaśāṅkalekhām iva paśyato divā % sacetasaḥ kasya mano na dūyate // Ks_5.48",
    "GK19kakumsau:593": " avaimi saubhāgyamadena vañcitaṃ $ tava priyaṃ yaś caturāvalokinaḥ &",
    "GK19kakumsau:594": " karoti lakṣyaṃ ciram asya cakṣuṣo % na vaktram ātmīyam arālapakṣmaṇaḥ //",
    "GK19kakumsau:595": " kiyac ciraṃ śrāmyasi gauri vidyate $ mamāpi pūrvāśramasaṃcitaṃ tapaḥ &",
    "GK19kakumsau:596": " tadardhabhāgena labhasva kāṅkṣitaṃ % varaṃ tam icchāmi ca sādhu veditum //",
    "GK19kakumsau:597": " iti praviśyābhihitā dvijanmanā $ manogataṃ sā na śaśāka śaṃsitum &",
    "GK19kakumsau:598": " atho vayasyāṃ paripārśvavartinīṃ % vivartitānañjananetram aikṣata //",
    "GK19kakumsau:599": " sakhī tadīyā tam uvāca varṇinaṃ $ nibodha sādho tava cet kutūhalam &",
    "GK19kakumsau:600": " yadartham ambhojam ivoṣṇavāraṇaṃ % kṛtaṃ tapaḥsādhanam etayā vapuḥ //",
    "GK19kakumsau:601": " iyaṃ mahendraprabhṛtīn adhiśriyaś $ caturdigīśān avamatya māninī &",
    "GK19kakumsau:602": " arūpahāryaṃ madanasya nigrahāt % pinākapāṇiṃ patim āptum icchati //",
    "GK19kakumsau:603": " asahyahuṃkāranivartitaḥ purā $ purārim aprāptamukhaḥ śilīmukhaḥ &",
    "GK19kakumsau:604": " imāṃ hṛdi vyāyatapātam akṣaṇod % viśīrṇamūrter api puṣpadhanvanaḥ //",
    "GK19kakumsau:605": " tadāprabhṛty unmadanā pitur gṛhe $ lalāṭikācandanadhūsarālakā &",
    "GK19kakumsau:606": " na jātu bālā labhate sma nirvṛtiṃ % tuṣārasaṃghātaśilātaleṣv api //",
    "GK19kakumsau:607": " upāttavarṇe carite pinākinaḥ $ sabāṣpakaṇṭhaskhalitaiḥ padair iyam &",
    "GK19kakumsau:608": " anekaśaḥ kinnararājakanyakā % vanāntasaṃgītasakhīr arodayat // Ks_5.56 //",
    "GK19kakumsau:609": " tribhāgaśeṣāsu niśāsu ca kṣaṇam $ nimīlya netre sahasā vyabudhyata &",
    "GK19kakumsau:610": " kva nīlakaṇṭha vrajasīty alakṣyavāg % asatyakaṇṭhārpitabāhubandhanā //",
    "GK19kakumsau:611": " yadā budhaiḥ sarvagatas tvam ucyase $ na vetsi bhāvastham imaṃ janaṃ katham &",
    "GK19kakumsau:612": " iti svahastāllikhitaś ca mugdhayā % rahasy upālabhyata candraśekharaḥ //",
    "GK19kakumsau:613": " yadā ca tasyādhigame jagatpater $ apaśyad anyaṃ na vidhiṃ vicinvatī &",
    "GK19kakumsau:614": " tadā sahāsmābhir anujñayā guror % iyaṃ prapannā tapase tapovanam //",
    "GK19kakumsau:615": " drumeṣu sakhyā kṛtajanmasu svayaṃ $ phalaṃ tapaḥsākṣiṣu dṛṣṭam eṣv api &",
    "GK19kakumsau:616": " na ca prarohābhimukho 'pi dṛśyate % manoratho 'syāḥ śaśimaulisaṃśrayaḥ //",
    "GK19kakumsau:617": " na vedmi sa prārthitadurlabhaḥ kadā $ sakhībhir asrottaram īkṣitām imām &",
    "GK19kakumsau:618": " tapaḥkṛśām abhyupapatsyate sakhīṃ % vṛṣeva sītāṃ tadavagrahakṣatām //",
    "GK19kakumsau:619": " agūḍhasadbhāvam itīṅgitajñayā $ nivedito naiṣṭhikasundaras tayā &",
    "GK19kakumsau:620": " ayīdam evaṃ parihāsa ity umām % apṛcchad avyañjitaharṣalakṣaṇaḥ // Ks_5.62",
    "GK19kakumsau:621": " athāgrahaste mukulīkṛtāṅgulau $ samarpayantī sphaṭikākṣamālikām &",
    "GK19kakumsau:622": " kathaṃ cid adres tanayā mitākṣaraṃ % ciravyavasthāpitavāg abhāṣata //",
    "GK19kakumsau:623": " yathā śrutaṃ vedavidāṃ vara tvayā $ jano 'yam uccaiḥpadalaṅghanotsukaḥ &",
    "GK19kakumsau:624": " tapaḥ kiledaṃ tadavāptisādhanaṃ % manorathānām agatir na vidyate //",
    "GK19kakumsau:625": " athāha varṇī vidito maheśvaras $ tadarthinī tvaṃ punar eva vartase &",
    "GK19kakumsau:626": " amaṅgalābhyāsaratiṃ vicintya taṃ % tavānuvṛttiṃ na ca kartum utsahe //",
    "GK19kakumsau:627": " avastunirbandhapare kathaṃ nu te $ karo 'yam āmuktavivāhakautukaḥ &",
    "GK19kakumsau:628": " kareṇa śaṃbhor valayīkṛtāhinā % sahiṣyate tatprathamāvalambanam // Ks_5.66",
    "GK19kakumsau:629": " tvam eva tāvat paricintaya svayaṃ $ kadā cid ete yadi yogam arhataḥ &",
    "GK19kakumsau:630": " vadhūdukūlaṃ kalahaṃsalakṣaṇaṃ % gajājinaṃ śoṇitabinduvarṣi ca // Ks_5.67",
    "GK19kakumsau:631": " catuṣkapuṣpaprakarāvikīrṇayoḥ $ paro 'pi ko nāma tavānumanyate &",
    "GK19kakumsau:632": " alaktakāṅkāni padāni pādayor % vikīrṇakeśāsu paretabhūmiṣu // Ks_5.68 //",
    "GK19kakumsau:633": " ayuktarūpaṃ kim ataḥ paraṃ vada $ trinetravakṣaḥ sulabhaṃ tavāpi yat &",
    "GK19kakumsau:634": " stanadvaye 'smin haricandanāspade % padaṃ citābhasmarajaḥ kariṣyati //",
    "GK19kakumsau:635": " iyaṃ ca te 'nyā purato viḍambanā $ yad ūḍhayā vāraṇarājahāryayā &",
    "GK19kakumsau:636": " vilokya vṛddhokṣam adhiṣṭhitaṃ tvayā % mahājanaḥ smeramukho bhaviṣyati //",
    "GK19kakumsau:637": " dvayaṃ gataṃ saṃprati śocanīyatāṃ $ samāgamaprārthanayā kapālinaḥ &",
    "GK19kakumsau:638": " kalā ca sā kāntimatī kalāvatas % tvam asya lokasya ca netrakaumudī //",
    "GK19kakumsau:639": " vapur virūpākṣam alakṣyajanmatā $ digambaratvena niveditaṃ vasu &",
    "GK19kakumsau:640": " vareṣu yad bālamṛgākṣi mṛgyate % tad asti kiṃ vyastam api trilocane //",
    "GK19kakumsau:641": " nivartayāsmād asadīpsitān manaḥ $ kva tadvidhas tvaṃ kva ca puṇyalakṣaṇā &",
    "GK19kakumsau:642": " apekṣyate sādhujanena vaidikī % śmaśānaśūlasya na yūpasatkriyā // Ks_5.73",
    "GK19kakumsau:643": " iti dvijātau pratikūlavādini $ pravepamānādharalakṣyakopayā &",
    "GK19kakumsau:644": " vikuñcitabhrūlatam āhite tayā % vilocane tiryag upāntalohite // Ks_5.74 //",
    "GK19kakumsau:645": " uvāca cainaṃ paramārthato haraṃ $ na vetsi nūnaṃ yata evam āttha mām &",
    "GK19kakumsau:646": " alokasāmānyam acintyahetukaṃ % dviṣanti mandāś caritaṃ mahātmanām //",
    "GK19kakumsau:647": " vipatpratīkārapareṇa maṅgalaṃ $ niṣevyate bhūtisamutsukena vā &",
    "GK19kakumsau:648": " jagaccharaṇyasya nirāśiṣaḥ sataḥ % kim ebhir āśopahatātmavṛttibhiḥ //",
    "GK19kakumsau:649": " akiñcanaḥ san prabhavaḥ sa saṃpadāṃ $ trilokanāthaḥ pitṛsadmagocaraḥ &",
    "GK19kakumsau:650": " sa bhīmarūpaḥ śiva ity udīryate % na santi yāthārthyavidaḥ pinākinaḥ //",
    "GK19kakumsau:651": " vibhūṣaṇodbhāsi pinaddhabhogi vā $ gajājinālambi dukūladhāri vā &",
    "GK19kakumsau:652": " kapāli vā syād atha venduśekharaṃ % na viśvamūrter avadhāryate vapuḥ //",
    "GK19kakumsau:653": " tadaṅgasaṃsargam avāpya kalpate $ dhruvaṃ citābhasmarajo viśuddhaye &",
    "GK19kakumsau:654": " tathā hi nṛtyābhinayakriyācyutaṃ % vilipyate maulibhir ambaraukasāṃ //",
    "GK19kakumsau:655": " asaṃpadas tasya vṛṣeṇa gacchataḥ $ prabhinnadigvāraṇavāhano vṛṣā &",
    "GK19kakumsau:656": " karoti pādāv upagamya maulinā % vinidramandārarajoruṇāṅgulī // Ks_5.80 //",
    "GK19kakumsau:657": " vivakṣatā doṣam api cyutātmanā $ tvayaikam īśaṃ prati sādhu bhāṣitam &",
    "GK19kakumsau:658": " yam āmananty ātmabhuvo 'pi kāraṇaṃ % kathaṃ sa lakṣyaprabhavo bhaviṣyati",
    "GK19kakumsau:659": " alaṃ vivādena yathā śrutas tvayā $ tathāvidhas tāvad aśeṣam astu saḥ &",
    "GK19kakumsau:660": " mamātra bhāvaikarasaṃ manaḥ sthitaṃ % na kāmavṛttir vacanīyam īkṣate //",
    "GK19kakumsau:661": " nivāryatām āli kim apy ayaṃ baṭuḥ $ punar vivakṣuḥ sphuritottarādharaḥ &",
    "GK19kakumsau:662": " na kevalaṃ yo mahato 'pabhāṣate % śṛṇoti tasmād api yaḥ sa pāpabhāk //",
    "GK19kakumsau:663": " ito gamiśyāmy athaveti vādinī $ cacāla bālā stanabhinnavalkalā &",
    "GK19kakumsau:664": " svarūpam āsthāya ca tāṃ kṛtasmitaḥ % samālalambe vṛṣarājaketanaḥ //",
    "GK19kakumsau:665": " taṃ vīkṣya vepathumatī sarasāṅgayaṣṭir $ nikṣepaṇāya padam uddhṛtam",
    "GK19kakumsau:666": " udvahantī &",
    "GK19kakumsau:667": " mārgācalavyatikarākuliteva sindhuḥ % śailādhirājatanayā na yayau na tasthau // Ks_5.85 //",
    "GK19kakumsau:668": " adyaprabhṛty avanatāṅgi tavāsmi dāsaḥ $ krītas tapobhir iti vādini candramaulau &",
    "GK19kakumsau:669": " ahnāya sā niyamajaṃ klamam utsasarja % kleśaḥ phalena hi punar navatāṃ vidhatte // Ks_5.86",
    "GK19kakumsau:670": " atha viśvātmane gaurī $ saṃdideśa mithaḥ sakhīm &",
    "GK19kakumsau:671": " dātā me bhūbhṛtāṃ nāthaḥ % pramāṇīkriyatām iti // Ks_6.1 //",
    "GK19kakumsau:672": " tayā vyāhṛtasaṃdeśā $ sā babhau nibhṛtā priye &",
    "GK19kakumsau:673": " cūtayaṣṭir ivābhyāṣye % madhau parabhṛtāmukhī // Ks_6.2 //",
    "GK19kakumsau:674": " sa tatheti pratijñāya $ visṛjya katham apy umām &",
    "GK19kakumsau:675": " ṛṣīñ jyotirmayān sapta % sasmāra smaraśāsanaḥ // Ks_6.3 //",
    "GK19kakumsau:676": " te prabhāmaṇḍalair vyoma $ dyotayantas tapodhanāḥ &",
    "GK19kakumsau:677": " sārundhatīkāḥ sapadi % prādur āsan puraḥ prabhoḥ // Ks_6.4 //",
    "GK19kakumsau:678": " āplutās tīramandāra- $ kusumotkiravīciṣu &",
    "GK19kakumsau:679": " ākāśagaṅgāsrotassu % diṅnāgamadagandhiṣu // Ks_6.5 //",
    "GK19kakumsau:680": " muktāyajñopavītāni $ bibhrato haimavalkalāḥ &",
    "GK19kakumsau:681": " ratnākṣasūtrāḥ pravrajyāṃ % kalpavṛkṣā ivāśritāḥ // Ks_6.6 //",
    "GK19kakumsau:682": " adhaḥpravarttitāśvena $ samāvarjitaketunā &",
    "GK19kakumsau:683": " sahasraraśminā śaśvat % sapramāṇam udīkṣitāḥ // Ks_6.7 //",
    "GK19kakumsau:684": " āsaktabāhulatayā $ sārdham uddhṛtayā bhuvā &",
    "GK19kakumsau:685": " mahāvarāhadaṃṣṭrāyāṃ % viśrāntāḥ pralayāpadi // Ks_6.8 //",
    "GK19kakumsau:686": " sargaśeṣapraṇayanād $ viśvayoner anantaram &",
    "GK19kakumsau:687": " purātanāḥ purāvidbhir % dhātāra iti kīrtitāḥ // Ks_6.9 //",
    "GK19kakumsau:688": " prāktanānāṃ viśuddhānāṃ $ paripākam upeyuṣām &",
    "GK19kakumsau:689": " tapasām upabhuñjānāḥ % phalāny api tapasvinaḥ // Ks_6.10 //",
    "GK19kakumsau:690": " teṣāṃ madhyagatā sādhvī $ patyuḥ pādārpitekṣaṇā &",
    "GK19kakumsau:691": " sākṣād iva tapaḥsiddhir % babhāse bahv arundhatī // Ks_6.11 //",
    "GK19kakumsau:692": " tām agauravabhedena $ munīṃś cāpaśyad īśvaraḥ &",
    "GK19kakumsau:693": " strī pumān ity anāsthaiṣā % vṛttaṃ hi mahitaṃ satām // Ks_6.12 //",
    "GK19kakumsau:694": " taddarśanād abhūc chambhor $ bhūyān dārārtham ādaraḥ &",
    "GK19kakumsau:695": " kriyāṇāṃ khalu dharmyāṇāṃ % satpatnyo mūlasādhanam // Ks_6.13 //",
    "GK19kakumsau:696": " dharmeṇāpi padaṃ śarve $ kārite pārvatīṃ prati &",
    "GK19kakumsau:697": " pūrvāparādhabhītasya % kāmasyocchvāsitaṃ manaḥ // Ks_6.14 //",
    "GK19kakumsau:698": " atha te munayaḥ sarve $ mānayitvā jagadgurum &",
    "GK19kakumsau:699": " idam ūcur anūcānāḥ % prītikaṇṭakitatvacaḥ // Ks_6.15 //",
    "GK19kakumsau:700": " yad brahma samyag āmnātaṃ $ yad agnau vidhinā hutam &",
    "GK19kakumsau:701": " yac ca taptaṃ tapas tasya % vipakvaṃ phalam adya naḥ // Ks_6.16 //",
    "GK19kakumsau:702": " yad adhyakṣeṇa jagatāṃ $ vayam āropitās tvayā &",
    "GK19kakumsau:703": " manorathasyāviṣayaṃ % manoviṣayam ātmanaḥ // Ks_6.17 //",
    "GK19kakumsau:704": " yasya cetasi vartethāḥ $ sa tāvat kṛtināṃ varaḥ &",
    "GK19kakumsau:705": " kiṃ punar brahmayoner yas % tava cetasi vartate // Ks_6.18 //",
    "GK19kakumsau:706": " satyam arkāc ca somāc ca $ param adhyāsmahe padam &",
    "GK19kakumsau:707": " adya tūccaistaraṃ tasmāt % smaraṇānugrahāt tava // Ks_6.19 //",
    "GK19kakumsau:708": " tvatsaṃbhāvitam ātmānaṃ $ bahu manyāmahe vayam &",
    "GK19kakumsau:709": " prāyaḥ pratyayam ādhatte % svaguṇeṣūttamādaraḥ // Ks_6.20 //",
    "GK19kakumsau:710": " yā naḥ prītir virūpākṣa $ tvadanudhyānasaṃbhavā &",
    "GK19kakumsau:711": " sā kim āvedyate tubhyam % antarātmāsi dehinām // Ks_6.21 //",
    "GK19kakumsau:712": " sākṣād dṛṣṭo 'si na punar $ vidmas tvāṃ vayam añjasā &",
    "GK19kakumsau:713": " prasīda kathayātmānaṃ % na dhiyāṃ pathi vartase // Ks_6.22 //",
    "GK19kakumsau:714": " kiṃ yena sṛjasi vyaktam $ uta yena bibharṣi tat &",
    "GK19kakumsau:715": " atha viśvasya saṃhartā % bhāgaḥ katama eṣa te // Ks_6.23 //",
    "GK19kakumsau:716": " athavā sumahaty eṣā $ prārthanā deva tiṣṭhatu &",
    "GK19kakumsau:717": " cintitopasthitāṃs tāvac % chādhi naḥ karavāma kim // Ks_6.24 //",
    "GK19kakumsau:718": " atha mauligatasyendor $ viśadair daśanāṃśubhiḥ &",
    "GK19kakumsau:719": " upacinvan prabhāṃ tanvīṃ % pratyāha parameśvaraḥ // Ks_6.25 //",
    "GK19kakumsau:720": " viditaṃ vo yathā svārthā $ na me kāścit pravṛttayaḥ &",
    "GK19kakumsau:721": " nanu mūrtibhir aṣṭābhir % itthaṃbhūto 'smi sūcitaḥ // Ks_6.26 //",
    "GK19kakumsau:722": " so 'haṃ tṛṣṇāturair vṛṣṭiṃ $ vidyutvān iva cātakaiḥ &",
    "GK19kakumsau:723": " ariviprakṛtair devaiḥ % prasūtiṃ prati yācitaḥ // Ks_6.27 //",
    "GK19kakumsau:724": " ata āhartum icchāmi $ pārvatīm ātmajanmane &",
    "GK19kakumsau:725": " utpattaye havirbhoktur % yajamāna ivāraṇim // Ks_6.28 //",
    "GK19kakumsau:726": " tām asmadarthe yuṣmābhir $ yācitavyo himālayaḥ &",
    "GK19kakumsau:727": " vikriyāyai na kalpante % saṃbandhāḥ sadanuṣṭhitāḥ // Ks_6.29 //",
    "GK19kakumsau:728": " unnatena sthitimatā $ dhuram udvahatā bhuvaḥ &",
    "GK19kakumsau:729": " tena yojitasaṃbandhaṃ % vitta mām apy avañcitam // Ks_6.30 //",
    "GK19kakumsau:730": " evaṃ vācyaḥ sa kanyārtham $ iti vo nopadiśyate &",
    "GK19kakumsau:731": " bhavatpraṇītam ācāram % āmananti hi sādhavaḥ // Ks_6.31 //",
    "GK19kakumsau:732": " āryāpy arundhatī tatra $ vyāpāraṃ kartuṃ arhati &",
    "GK19kakumsau:733": " prāyeṇaivaṃvidhe kārye % purandhrīṇāṃ pragalbhatā // Ks_6.32 //",
    "GK19kakumsau:734": " tat prayātauṣadhiprasthaṃ $ siddhaye himavatpuram &",
    "GK19kakumsau:735": " mahākośīprapāte 'smin % saṃgamaḥ punar eva naḥ // Ks_6.33 //",
    "GK19kakumsau:736": " tasmin saṃyaminām ādye $ jāte pariṇayonmukhe &",
    "GK19kakumsau:737": " jahuḥ parigrahavrīḍāṃ % prājāpatyās tapasvinaḥ // Ks_6.34 //",
    "GK19kakumsau:738": " tataḥ paramam ity uktvā $ pratasthe munimaṇḍalam &",
    "GK19kakumsau:739": " bhagavān api saṃprāptaḥ % prathamoddiṣṭam āspadam // Ks_6.35 //",
    "GK19kakumsau:740": " te cākāśam asiśyāmam $ utpatya paramarṣayaḥ &",
    "GK19kakumsau:741": " āsedur oṣadhiprasthaṃ % manasā samaraṃhasaḥ // Ks_6.36 //",
    "GK19kakumsau:742": " alakām ativāhyeva $ vasatiṃ vasusaṃpadām &",
    "GK19kakumsau:743": " svargābhiṣyandavamanaṃ % kṛtvevopaniveśitam // Ks_6.37 //",
    "GK19kakumsau:744": " gaṅgāsrotaḥparikṣipta- $ vaprāntarjvalitauṣadhi &",
    "GK19kakumsau:745": " bṛhanmaṇiśilāsālaṃ % guptāv api manoharam // Ks_6.38 //",
    "GK19kakumsau:746": " jitasiṃhabhayā nāgā $ yatrāśvā bilayonayaḥ &",
    "GK19kakumsau:747": " yakṣāḥ kiṃpuruṣāḥ paurā % yoṣito vanadevatāḥ // Ks_6.39 //",
    "GK19kakumsau:748": " śikharāsaktameghānāṃ $ vyajante yatra veśmanām &",
    "GK19kakumsau:749": " anugarjitasaṃdigdhāḥ % karaṇair murajasvanāḥ // Ks_6.40 //",
    "GK19kakumsau:750": " yatra kalpadrumair eva $ vilolaviṭapāṃśukaiḥ &",
    "GK19kakumsau:751": " gṛhayantrapatākāśrīr % apaurādaranirmitā // Ks_6.41 //",
    "GK19kakumsau:752": " yatra sphaṭikaharmyeṣu $ naktam āpānabhūmiṣu &",
    "GK19kakumsau:753": " jyotiṣāṃ pratibimbāni % prāpnuvanty upahāratām // Ks_6.42 //",
    "GK19kakumsau:754": " yatrauṣadhiprakāśena $ naktaṃ darśitasaṃcarāḥ &",
    "GK19kakumsau:755": " anabhijñās tamisrāṇāṃ % durdineṣv abhisārikāḥ // Ks_6.43 //",
    "GK19kakumsau:756": " yauvanāntaṃ vayo yasminn $ ātaṅkaḥ kusumāyudhaḥ &",
    "GK19kakumsau:757": " ratikhedasamutpannā % nidrā saṃjñāviparyayaḥ // Ks_6.44 //",
    "GK19kakumsau:758": " bhrūbhedibhiḥ sakampoṣṭhair $ lalitāṅgulitarjanaiḥ &",
    "GK19kakumsau:759": " yatra kopaiḥ kṛtāḥ strīṇām % āprasādārthinaḥ priyāḥ // Ks_6.45 //",
    "GK19kakumsau:760": " saṃtānakatarucchāyā- $ suptavidyādharādhvagam &",
    "GK19kakumsau:761": " yasya copavanaṃ bāhyaṃ % sugandhir gandhamādanaḥ // Ks_6.46 //",
    "GK19kakumsau:762": " atha te munayo divyāḥ $ prekṣya haimavataṃ puram &",
    "GK19kakumsau:763": " svargābhisaṃdhisukṛtaṃ % vañcanām iva menire // Ks_6.47 //",
    "GK19kakumsau:764": " te sadmani girer vegād $ unmukhadvāḥsthavīkṣitāḥ &",
    "GK19kakumsau:765": " avaterur jaṭābhārair % likhitānalaniścalaiḥ // Ks_6.48 //",
    "GK19kakumsau:766": " gaganād avatīrṇā sā $ yathāvṛddhapurassarā &",
    "GK19kakumsau:767": " toyāntar bhāskarālīva % reje muniparamparā // Ks_6.49 //",
    "GK19kakumsau:768": " tān arghyān arghyam ādāya $ dūrāt pratyudyayau giriḥ &",
    "GK19kakumsau:769": " namayan sāragurubhiḥ % pādanyāsair vasundharām // Ks_6.50 //",
    "GK19kakumsau:770": " dhātutāmrādharaḥ prāṃśur $ devadārubṛhadbhujaḥ &",
    "GK19kakumsau:771": " prakṛtyaiva śiloraskaḥ % suvyakto himavān iti // Ks_6.51 //",
    "GK19kakumsau:772": " vidhiprayuktasatkāraiḥ $ svayaṃ mārgasya darśakaḥ &",
    "GK19kakumsau:773": " sa tair ākramayām āsa % śuddhāntaṃ śuddhakarmabhiḥ // Ks_6.52 //",
    "GK19kakumsau:774": " tatra vetrāsanāsīnān $ kṛtāsanaparigrahaḥ &",
    "GK19kakumsau:775": " ity uvāceśvarān vācaṃ % prāñjaliḥ pṛthivīdharaḥ // Ks_6.53 //",
    "GK19kakumsau:776": " apameghodayaṃ varṣam $ adṛṣṭakusumaṃ phalam &",
    "GK19kakumsau:777": " atarkitopapannaṃ vo % darśanaṃ pratibhāti me // Ks_6.54 //",
    "GK19kakumsau:778": " mūḍhaṃ buddham ivātmānaṃ $ haimībhūtam ivāyasam &",
    "GK19kakumsau:779": " bhūmer divam ivārūḍhaṃ % manye bhavadanugrahāt // Ks_6.55 //",
    "GK19kakumsau:780": " adyaprabhṛti bhūtānām $ adhigamyo 'smi śuddhaye &",
    "GK19kakumsau:781": " yad adhyāsitam arhadbhis % tad dhi tīrthaṃ pracakṣate // Ks_6.56 //",
    "GK19kakumsau:782": " avaimi pūtam ātmānaṃ $ dvayenaiva dvijottamāḥ &",
    "GK19kakumsau:783": " mūrdhni gaṅgāprapātena % dhautapādāmbhasā ca vaḥ // Ks_6.57 //",
    "GK19kakumsau:784": " jaṅgamaṃ praiṣyabhāve vaḥ $ sthāvaraṃ caraṇāṅkitam &",
    "GK19kakumsau:785": " vibhaktānugrahaṃ manye % dvirūpam api me vapuḥ // Ks_6.58 //",
    "GK19kakumsau:786": " bhavatsaṃbhāvanotthāya $ paritoṣāya mūrcchate &",
    "GK19kakumsau:787": " api vyāptadigantāni % nāṅgāni prabhavanti me // Ks_6.59 //",
    "GK19kakumsau:788": " na kevalaṃ darīsaṃsthaṃ $ bhāsvatāṃ darśanena vaḥ &",
    "GK19kakumsau:789": " antargatam apāstaṃ me % rajaso 'pi paraṃ tamaḥ // Ks_6.60 //",
    "GK19kakumsau:790": " kartavyaṃ vo na paśyāmi $ syāc cet kiṃ nopapadyate &",
    "GK19kakumsau:791": " śaṅke matpāvanāyaiva % prasthānaṃ bhavatām iha // Ks_6.61 //",
    "GK19kakumsau:792": " tathāpi tāvat kasmiṃś cid $ ājñāṃ me dātum arhatha &",
    "GK19kakumsau:793": " viniyogaprasādā hi % kiṅkarāḥ prabhaviṣṇuṣu // Ks_6.62 //",
    "GK19kakumsau:794": " ete vayam amī dārāḥ $ kanyeyaṃ kulajīvitam &",
    "GK19kakumsau:795": " brūta yenātra vaḥ kāryam % anāsthā bāhyavastuṣu // Ks_6.63 //",
    "GK19kakumsau:796": " ity ūcivāṃs tam evārthaṃ $ darīmukhavisarpiṇā &",
    "GK19kakumsau:797": " dvir iva pratiśabdena % vyājahāra himālayaḥ // Ks_6.64 //",
    "GK19kakumsau:798": " athāṅgirasam agraṇyam $ udāharaṇavastuṣu &",
    "GK19kakumsau:799": " ṛṣayaś codayām āsuḥ % pratyuvāca sa bhūdharam // Ks_6.65 //",
    "GK19kakumsau:800": " upapannam idaṃ sarvam $ ataḥ param api tvayi &",
    "GK19kakumsau:801": " manasaḥ śikharāṇāṃ ca % sadṛśī te samunnatiḥ // Ks_6.66 //",
    "GK19kakumsau:802": " sthāne tvāṃ sthāvarātmānaṃ $ viṣṇum āhus tathā hi te &",
    "GK19kakumsau:803": " carācarāṇāṃ bhūtānāṃ % kukṣir ādhāratāṃ gataḥ // Ks_6.67 //",
    "GK19kakumsau:804": " gām adhāsyat kathaṃ nāgo $ mṛṇālamṛdubhiḥ phaṇaiḥ &",
    "GK19kakumsau:805": " ā rasātalamūlāt tvam % avālambiṣyathā na cet // Ks_6.68 //",
    "GK19kakumsau:806": " acchinnāmalasaṃtānāḥ $ samudrormyanivāritāḥ &",
    "GK19kakumsau:807": " punanti lokān puṇyatvāt % kīrtayaḥ saritaś ca te // Ks_6.69 //",
    "GK19kakumsau:808": " yathaiva ślāghyate gaṅgā $ pādena parameṣṭhinaḥ &",
    "GK19kakumsau:809": " prabhaveṇa dvitīyena % tathaivocchirasā tvayā // Ks_6.70 //",
    "GK19kakumsau:810": " tiryag ūrdhvam adhastāc ca $ vyāpako mahimā hareḥ &",
    "GK19kakumsau:811": " trivikramodyatasyāsīt % sa ca svābhāvikas tava // Ks_6.71 //",
    "GK19kakumsau:812": " yajñabhāgabhujāṃ madhye $ padam ātasthuṣā tvayā &",
    "GK19kakumsau:813": " uccair hiraṇmayaṃ śṛṅgaṃ % sumeror vitathīkṛtam // Ks_6.72 //",
    "GK19kakumsau:814": " kāṭhinyaṃ sthāvare kāye $ bhavatā sarvam arpitam &",
    "GK19kakumsau:815": " idaṃ tu bhaktinamraṃ te % satām ārādhanaṃ vapuḥ // Ks_6.73 //",
    "GK19kakumsau:816": " tad āgamanakāryaṃ naḥ $ śṛṇu kāryaṃ tavaiva tat &",
    "GK19kakumsau:817": " śreyasām upadeśāt tu % vayam atrāṃśabhāginaḥ // Ks_6.74 //",
    "GK19kakumsau:818": " aṇimādiguṇopetam $ aspṛṣṭapuruṣāntaram &",
    "GK19kakumsau:819": " śabdam īśvara ity uccaiḥ % sārdhacandraṃ bibharti yaḥ // Ks_6.75 //",
    "GK19kakumsau:820": " kalpitānyonyasāmarthyaiḥ $ pṛthivyādibhir ātmani &",
    "GK19kakumsau:821": " yenedaṃ dhriyate viśvaṃ % dhuryair yānam ivādhvani // Ks_6.76 //",
    "GK19kakumsau:822": " yogino yaṃ vicinvanti $ kṣetrābhyantaravartinam &",
    "GK19kakumsau:823": " anāvṛttibhayaṃ yasya % padam āhur manīṣiṇaḥ // Ks_6.77 //",
    "GK19kakumsau:824": " sa te duhitaraṃ sākṣāt $ sākṣī viśvasya karmaṇaḥ &",
    "GK19kakumsau:825": " vṛṇute varadaḥ śaṃbhur % asmatsaṃkrāmitaiḥ padaiḥ // Ks_6.78 //",
    "GK19kakumsau:826": " tam artham iva bhāratyā $ sutayā yoktum arhasi &",
    "GK19kakumsau:827": " aśocyā hi pituḥ kanyā % sadbhartre pratipāditā // Ks_6.79 //",
    "GK19kakumsau:828": " yāvad etāni bhūtāni $ sthāvarāṇi carāṇi ca &",
    "GK19kakumsau:829": " mātaraṃ kalpayanty enām % īśo hi jagataḥ pitā // Ks_6.80 //",
    "GK19kakumsau:830": " praṇamya śitikaṇṭhāya $ vibudhās tadanantaram &",
    "GK19kakumsau:831": " caraṇau rañjayanty asyāś % cūḍāmaṇimarīcibhiḥ // Ks_6.81 //",
    "GK19kakumsau:832": " umā vadhūr bhavān dātā $ yācitāra ime vayam &",
    "GK19kakumsau:833": " varaḥ śaṃbhur alaṃ hy eṣa % tvatkulodbhūtaye vidhiḥ // Ks_6.82 //",
    "GK19kakumsau:834": " astotuḥ stūyamānasya $ vandyasyānanyavandinaḥ &",
    "GK19kakumsau:835": " sutāsaṃbandhavidhinā % bhava viśvaguror guruḥ // Ks_6.83 //",
    "GK19kakumsau:836": " evaṃ vādini devarṣau $ pārśve pitur adhomukhī &",
    "GK19kakumsau:837": " līlākamalapatrāṇi % gaṇayām āsa pārvatī // Ks_6.84 //",
    "GK19kakumsau:838": " śailaḥ saṃpūrṇakāmo 'pi $ menāmukham udaikṣata &",
    "GK19kakumsau:839": " prāyeṇa gṛhiṇīnetrāḥ % kanyārthe hi kuṭumbinaḥ // Ks_6.85 //",
    "GK19kakumsau:840": " mene menāpi tat sarvaṃ $ patyuḥ kāryam abhīpsitam &",
    "GK19kakumsau:841": " bhavanty avyabhicāriṇyo % bhartur iṣṭe pativratāḥ // Ks_6.86 //",
    "GK19kakumsau:842": " idam atrottaraṃ nyāyyam $ iti buddhyā vimṛśya saḥ &",
    "GK19kakumsau:843": " ādade vacasām ante % maṅgalālaṅkṛtāṃ sutām // Ks_6.87 //",
    "GK19kakumsau:844": " ehi viśvātmane vatse $ bhikṣāsi parikalpitā &",
    "GK19kakumsau:845": " arthino munayaḥ prāptaṃ % gṛhamedhiphalaṃ mayā // Ks_6.88 //",
    "GK19kakumsau:846": " etāvad uktvā tanayām $ ṛṣīn āha mahīdharaḥ &",
    "GK19kakumsau:847": " iyaṃ namati vaḥ sarvāṃs % trilocanavadhūr iti // Ks_6.89 //",
    "GK19kakumsau:848": " īpsitārthakriyodāraṃ $ te 'bhinandya girer vacaḥ &",
    "GK19kakumsau:849": " āśīrbhir edhayām āsuḥ % puraḥpākābhir ambikām // Ks_6.90 //",
    "GK19kakumsau:850": " tāṃ praṇāmādarasrasta- $ jāmbūnadavataṃsakām &",
    "GK19kakumsau:851": " aṅkam āropayām āsa % lajjamānām arundhatī // Ks_6.91 //",
    "GK19kakumsau:852": " tanmātaraṃ cāśrumukhīṃ $ duhitṛsnehaviklavām &",
    "GK19kakumsau:853": " varasyānanyapūrvasya % viśokām akarod guṇaiḥ // Ks_6.92 //",
    "GK19kakumsau:854": " vaivāhikīṃ tithiṃ pṛṣṭās $ tatkṣaṇaṃ harabandhunā &",
    "GK19kakumsau:855": " te tryahād ūrdhvam ākhyāya % celuś cīraparigrahāḥ // Ks_6.93 //",
    "GK19kakumsau:856": " te himālayam āmantrya $ punaḥ prekṣya ca śūlinam &",
    "GK19kakumsau:857": " siddhaṃ cāsmai nivedyārthaṃ % tadvisṛṣṭāḥ kham udyayuḥ // Ks_6.94 //",
    "GK19kakumsau:858": " paśupatir api tāny ahāni kṛcchrād $ agamayad adrisutāsamāgamotkaḥ &",
    "GK19kakumsau:859": " kam aparam avaśaṃ na viprakuryur % vibhum api taṃ yad amī spṛśanti bhāvāḥ",
    "GK19kakumsau:860": " athauṣadhīnām adhipasya vṛddhau $ tithau ca jāmitraguṇānvitāyām &",
    "GK19kakumsau:861": " sametabandhur himavān sutāyā % vivāhadīkṣāvidhim anvatiṣṭhat // Ks_7.1 //",
    "GK19kakumsau:862": " vaivāhikaiḥ kautukasaṃvidhānair $ gṛhe gṛhe vyagrapuraṃdhrivargam &",
    "GK19kakumsau:863": " āsīt puraṃ sānumato 'nurāgād % antaḥpuraṃ caikakulopameyam // Ks_7.2 //",
    "GK19kakumsau:864": " saṃtānakākīrṇamahāpathaṃ tac $ cīnāṃśukaiḥ kalpitaketumālam &",
    "GK19kakumsau:865": " bhāsā jvalat kāñcanatoraṇānāṃ % sthānāntarasvarga ivābabhāse // Ks_7.3 //",
    "GK19kakumsau:866": " ekaiva satyām api putrapaṅktau $ cirasya dṛṣṭeva mṛtotthiteva &",
    "GK19kakumsau:867": " āsannapāṇigrahaṇeti pitror % umā viśeṣocchvasitaṃ babhūva // Ks_7.4 //",
    "GK19kakumsau:868": " aṅkād yayāv aṅkam udīritāśīḥ $ sā maṇḍanān maṇḍanam anvabhuṅkta &",
    "GK19kakumsau:869": " saṃbandhibhinno 'pi gireḥ kulasya % snehas tadekāyatanaṃ jagāma // Ks_7.5",
    "GK19kakumsau:870": " maitre muhūrte śaśalāñchanena $ yogaṃ gatāsūttaraphalgunīṣu &",
    "GK19kakumsau:871": " tasyāḥ śarīre pratikarma cakrur % bandhustriyo yāḥ patiputravatyaḥ //",
    "GK19kakumsau:872": " sā gaurasiddhārthaniveśavadbhir $ dūrvāpravālaiḥ pratibhinnarāgam &",
    "GK19kakumsau:873": " nirnābhikauśeyam upāttabāṇam % abhyaṅganepathyam alañcakāra // Ks_7.7 //",
    "GK19kakumsau:874": " babhau ca saṃparkam upetya bālā $ navena dīkṣāvidhisāyakena &",
    "GK19kakumsau:875": " kareṇa bhānor bahulāvasāne % saṃdhukṣyamāṇeva śaśāṅkalekhā // Ks_7.8 //",
    "GK19kakumsau:876": " tāṃ lodhrakalkena hṛtāṅgatailām $ āśyānakāleyakṛtāṅgarāgām &",
    "GK19kakumsau:877": " vāso vasānām abhiṣekayogyaṃ % nāryaś catuṣkābhimukhaṃ vyanaiṣuḥ // Ks_7.9",
    "GK19kakumsau:878": " vinyastavaidūryaśilātale 'sminn $ aviddhamuktāphalabhakticitre &",
    "GK19kakumsau:879": " āvarjitāṣṭāpadakumbhatoyāḥ % satūryam enāṃ snapayāṃ babhūvuḥ // Ks_7.10 //",
    "GK19kakumsau:880": " sā maṅgalasnānaviśuddhagātrī $ gṛhītapatyudgamanīyavastrā &",
    "GK19kakumsau:881": " nirvṛttaparjanyajalābhiṣekā % praphullakāśā vasudheva reje // Ks_7.11 //",
    "GK19kakumsau:882": " tasmāt pradeśāc ca vitānavantaṃ $ yuktaṃ maṇistambhacatuṣṭayena &",
    "GK19kakumsau:883": " pativratābhiḥ parigṛhya ninye % kḷptāsanaṃ kautukavedimadhyam // Ks_7.12",
    "GK19kakumsau:884": " tāṃ prāṅmukhīṃ tatra niveśya tanvīṃ $ kṣaṇaṃ vyalambanta puro niṣaṇṇāḥ &",
    "GK19kakumsau:885": " bhūtārthaśobhāhriyamāṇanetrāḥ % prasādhane sannihite 'pi nāryaḥ // Ks_7.13",
    "GK19kakumsau:886": " dhūpoṣmaṇā tyājitam ārdrabhāvaṃ $ keśāntam antaḥkusumaṃ tadīyam &",
    "GK19kakumsau:887": " paryākṣipat kācid udārabandhaṃ % dūrvāvatā pāṇḍumadhūkadāmnā // Ks_7.14 //",
    "GK19kakumsau:888": " vinyastaśuklāguru cakrur asyā $ gorocanāpatravibhaṅgam aṅgam &",
    "GK19kakumsau:889": " sā cakravākāṅkitasaikatāyās % trisrotasaḥ kāntim atītya tasthau // Ks_7.15",
    "GK19kakumsau:890": " lagnadvirephaṃ paribhūya padmaṃ $ sameghalekhaṃ śaśinaś ca bimbam &",
    "GK19kakumsau:891": " tadānanaśrīr alakaiḥ prasiddhaiś % ciccheda sādṛśyakathāprasaṅgam //",
    "GK19kakumsau:892": " karṇārpito lodhrakaṣāyarūkṣe $ gorocanākṣepanitāntagaure &",
    "GK19kakumsau:893": " tasyāḥ kapole parabhāgalābhād % babandha cakṣūṃṣi yavaprarohaḥ // Ks_7.17",
    "GK19kakumsau:894": " rekhābibhaktaś ca vibhaktagātryāḥ $ kiṃcinmadhūcchiṣṭavimṛṣṭarāgaḥ &",
    "GK19kakumsau:895": " kām apy abhikhyāṃ sphuritair apuṣyad % āsannalāvaṇyaphalo 'dhraroṣṭhaḥ //",
    "GK19kakumsau:896": " patyuḥ śiraścandrakalām anena $ spṛśeti sakhyā parihāsapūrvam &",
    "GK19kakumsau:897": " sā rañjayitvā caraṇau kṛtāśīr % mālyena tāṃ nirvacanaṃ jaghāna // Ks_7.19",
    "GK19kakumsau:898": " tasyāḥ sujātotpalapatrakānte $ prasādhikābhir nayane nirīkṣya &",
    "GK19kakumsau:899": " na cakṣuṣoḥ kāntiviśeṣabuddhyā % kālāñjanaṃ maṅgalam ity upāttam //",
    "GK19kakumsau:900": " sā saṃbhavadbhiḥ kusumair lateva $ jyotirbhir udyadbhir iva triyāmā &",
    "GK19kakumsau:901": " sarid vihaṅgair iva līyamānair % āmucyamānābharaṇā cakāse // Ks_7.21 //",
    "GK19kakumsau:902": " ātmānam ālokya ca śobhamānam $ ādarśabimbe stimitāyatākṣī &",
    "GK19kakumsau:903": " haropayāne tvaritā babhūva % strīṇāṃ priyālokaphalo hi veṣaḥ // Ks_7.22 //",
    "GK19kakumsau:904": " athāṅgulibhyāṃ haritālam ārdraṃ $ māṅgalyam ādāya manaḥśilāṃ ca &",
    "GK19kakumsau:905": " karṇāvasaktāmaladantapatraṃ % mātā tadīyaṃ mukham unnamayya // Ks_7.23 //",
    "GK19kakumsau:906": " umāstanodbhedam anupravṛddho $ manoratho yaḥ prathamo babhūva &",
    "GK19kakumsau:907": " tam eva menā duhituḥ kathaṃcid % vivāhadīkṣātilakaṃ cakāra // Ks_7.24 //",
    "GK19kakumsau:908": " babandha cāsrākuladṛṣṭir asyāḥ $ sthānāntare kalpitasanniveśam &",
    "GK19kakumsau:909": " dhātryaṅgulībhiḥ pratisāryamāṇam % ūrṇamayaṃ kautukahastasūtram // Ks_7.25",
    "GK19kakumsau:910": " kṣīrodaveleva saphenapuñjā $ paryāptacandreva śarattriyāmā &",
    "GK19kakumsau:911": " navaṃ navakṣaumanivāsinī sā % bhūyo babhau darpaṇam ādadhānā // Ks_7.26 //",
    "GK19kakumsau:912": " tām arcitābhyaḥ kuladevatābhyaḥ $ kulapratiṣṭḥāṃ praṇamayya mātā &",
    "GK19kakumsau:913": " akārayat kārayitavyadakṣā % krameṇa pādagrahaṇaṃ satīnām // Ks_7.27 //",
    "GK19kakumsau:914": " akhaṇḍitaṃ prema labhasva patyur $ ity ucyate tābhir umā sma namrā &",
    "GK19kakumsau:915": " tayā tu tasyārdhaśarīrabhājā % paścātkṛtāḥ snigdhajanāśiṣo ' pi // Ks_7.28",
    "GK19kakumsau:916": " icchāvibhūtyor anurūpam adris $ tasyāḥ kṛtī kṛtyam aśeṣayitvā &",
    "GK19kakumsau:917": " sabhyaḥ sabhāyāṃ suhṛdāsthitāyāṃ % tasthau vṛṣāṅkāgamanapratīkṣaḥ //",
    "GK19kakumsau:918": " tāvad varasyāpi kuberaśaile $ tatpūrvapāṇigrahaṇānurūpam &",
    "GK19kakumsau:919": " prasādhanaṃ mātṛbhir ādṛtābhir % nyastaṃ purastāt puraśāsanasya // Ks_7.30",
    "GK19kakumsau:920": " tadgauravān maṅgalamaṇḍanaśrīḥ $ sā paspṛśe kevalam īśvareṇa &",
    "GK19kakumsau:921": " sva eva veṣaḥ pariṇetur iṣṭaṃ % bhāvāntaraṃ tasya vibhoḥ prapede //",
    "GK19kakumsau:922": " babhūva bhasmaiva sitāṅgarāgaḥ $ kapālam evāmalaśekharaśrīḥ &",
    "GK19kakumsau:923": " upāntabhāgeṣu ca rocanāṅko % gajājinasyaiva dukūlabhāvaḥ // Ks_7.32 //",
    "GK19kakumsau:924": " śaṅkhāntaradyoti vilocanaṃ yad $ antarniviṣṭāmalapiṅgatāram &",
    "GK19kakumsau:925": " sānnidhyapakṣe haritālamayyās % tad eva jātaṃ tilakakriyāyāḥ // Ks_7.33 //",
    "GK19kakumsau:926": " yathāpradeśaṃ bhujageśvarāṇāṃ $ kariśyatām ābharaṇāntaratvam &",
    "GK19kakumsau:927": " śarīramātraṃ vikṛtiṃ prapede % tathaiva tasthuḥ phaṇaratnaśobhāḥ //",
    "GK19kakumsau:928": " divāpi niṣṭhyūtamarīcibhāsā $ bālyād anāviṣkṛtalāñchanena &",
    "GK19kakumsau:929": " candreṇa nityaṃ pratibhinnamauleś % cūḍāmaṇeḥ kiṃ grahaṇaṃ harasya //",
    "GK19kakumsau:930": " ity adbhutaikaprabhavaḥ prabhāvāt $ prasiddhanepathyavidher vidhātā &",
    "GK19kakumsau:931": " ātmānam āsannagaṇopanīte % khaḍge niṣaktapratimaṃ dadarśa // Ks_7.36 //",
    "GK19kakumsau:932": " sa gopatiṃ nandibhujāvalambī $ śārdūlacarmāntaritorupṛṣṭham &",
    "GK19kakumsau:933": " tadbhaktisaṃkṣiptabṛhatpramāṇam % āruhya kailāsam iva pratasthe // Ks_7.37",
    "GK19kakumsau:934": " taṃ mātaro devam anuvrajantyaḥ $ svavāhanakṣobhacalāvataṃsāḥ &",
    "GK19kakumsau:935": " mukhaiḥ prabhāmaṇḍalareṇugauraiḥ % padmākaraṃ cakrur ivāntarīkṣam //",
    "GK19kakumsau:936": " tāsāṃ ca paścāt kanakaprabhāṇāṃ $ kālī kapālābharaṇā cakāse &",
    "GK19kakumsau:937": " balākinī nīlapayodarājī % dūraṃ puraḥkṣiptaśatahradeva // Ks_7.39 //",
    "GK19kakumsau:938": " tato gaṇaiḥ śūlabhṛtaḥ purogair $ udīrito maṅgalatūryaghoṣaḥ &",
    "GK19kakumsau:939": " vimānaśṛṅgāṇy avagāhamānaḥ % śaśaṃsa sevāvasaraṃ surebhyaḥ // Ks_7.40 //",
    "GK19kakumsau:940": " upādade tasya sahasraraśmis $ tvaṣṭrā navaṃ nirmitam ātapatram &",
    "GK19kakumsau:941": " sa taddukūlād avidūramaulir % babhau patadgaṅga ivottamāṅge // Ks_7.41 //",
    "GK19kakumsau:942": " mūrte ca gaṅgāyamune tadānīṃ $ sacāmare devam aseviṣātām &",
    "GK19kakumsau:943": " samudragārūpaviparyaye 'pi % sahaṃsapāte iva lakṣyamāṇe // Ks_7.42 //",
    "GK19kakumsau:944": " tam anvagacchat prathamo vidhātā $ śrīvatsalakṣmā puruṣaś ca sākṣāt &",
    "GK19kakumsau:945": " jayeti vācā mahimānam asya % saṃvardhayantyā haviṣeva vahnim // Ks_7.43 //",
    "GK19kakumsau:946": " ekaiva mūrtir bibhide tridhā sā $ sāmānyam eṣāṃ prathamāvaratvam &",
    "GK19kakumsau:947": " viṣṇor haras tasya hariḥ kadācid % vedhās tayos tāv api dhātur ādyau //",
    "GK19kakumsau:948": " taṃ lokapālāḥ puruhūtamukhyāḥ $ śrīlakṣaṇotsargavinītaveṣāḥ &",
    "GK19kakumsau:949": " dṛṣṭipradāne kṛtanandisaṃjñās % taddarśitāḥ prāñjalayaḥ praṇemuḥ //",
    "GK19kakumsau:950": " kampena mūrdhnaḥ śatapatrayoniṃ $ vācā hariṃ vṛtrahaṇaṃ smitena &",
    "GK19kakumsau:951": " ālokamātreṇa surān aśeṣān % saṃbhāvayām āsa yathāpradhānam // Ks_7.46 //",
    "GK19kakumsau:952": " tasmai jayāśīḥ sasṛje purastāt $ saptarṣibhis tān smitapūrvam āha &",
    "GK19kakumsau:953": " vivāhayajñe vitate 'tra yūyam % adhvaryavaḥ pūrvavṛtā mayeti // Ks_7.47 //",
    "GK19kakumsau:954": " viśvāvasuprāgraharaiḥ pravīṇaiḥ $ saṃgīyamānatripurāvadānaḥ &",
    "GK19kakumsau:955": " adhvānam adhvāntavikāralaṅghyas % tatāra tārādhipakhaṇḍadhārī // Ks_7.48",
    "GK19kakumsau:956": " khe khelagāmī tam uvāha vāhaḥ $ saśabdacāmīkarakiṅkiṇīkaḥ &",
    "GK19kakumsau:957": " taṭābhighātād iva lagnapaṅke % dhunvan muhuḥ protaghane viṣāṇe // Ks_7.49",
    "GK19kakumsau:958": " sa prāpad aprāptaparābhiyogaṃ $ nagendraguptaṃ nagaraṃ muhūrtāt &",
    "GK19kakumsau:959": " puro vilagnair haradṛṣṭipātaiḥ % suvarṇasūtrair iva kṛṣyamāṇaḥ // Ks_7.50",
    "GK19kakumsau:960": " tasyopakaṇṭhe ghananīlakaṇṭḥaḥ $ kutūhalād unmukhapauradṛṣṭaḥ &",
    "GK19kakumsau:961": " svabāṇacihnād avatīrya mārgād % āsannabhūpṛṣṭham iyāya devaḥ // Ks_7.51 //",
    "GK19kakumsau:962": " tam ṛddhimadbandhujanādhirūḍhair $ vṛndair gajānāṃ giricakravartī &",
    "GK19kakumsau:963": " pratyujjagāmāgamanapratītaḥ % praphullavṛkṣaiḥ kaṭakair iva svaiḥ //",
    "GK19kakumsau:964": " vargāv ubhau devamahīdharāṇāṃ $ dvāre purasyodghaṭitāpidhāne &",
    "GK19kakumsau:965": " samīyatur dūravisarpighoṣau % bhinnaikasetū payasām ivaughau // Ks_7.53 //",
    "GK19kakumsau:966": " hrīmān abhūd bhūmidharo hareṇa $ trailokyavandyena kṛtapraṇāmaḥ &",
    "GK19kakumsau:967": " pūrvaṃ mahimnā sa hi tasya dūram % āvarjitaṃ nātmaśiro viveda // Ks_7.54",
    "GK19kakumsau:968": " sa prītiyogād vikasanmukhaśrīr $ jāmātur agresaratām upetya &",
    "GK19kakumsau:969": " prāveśayan mandiram ṛddham enam % āgulphakīrṇāpaṇamārgapuṣpam // Ks_7.55",
    "GK19kakumsau:970": " tasmin muhūrte purasundarīṇām $ īśānasaṃdarśanalālasānām &",
    "GK19kakumsau:971": " prāsādamālāsu babhūvur itthaṃ % tyaktānyakāryāṇi viceṣṭitāni // Ks_7.56 //",
    "GK19kakumsau:972": " ālokamārgaṃ sahasā vrajantyā $ kayācid udveṣṭanavāntamālyaḥ &",
    "GK19kakumsau:973": " bandhuṃ na saṃbhāvita eva tāvat % kareṇa ruddho 'pi na keśapāśaḥ //",
    "GK19kakumsau:974": " prasādhikālambitam agrapādam $ ākṣipya kācid dravarāgam eva &",
    "GK19kakumsau:975": " utsṛṣṭalīlāgatir āgavākṣād % alaktakāṅkāṃ padavīṃ tatāna // Ks_7.58 //",
    "GK19kakumsau:976": " vilocanaṃ dakṣiṇam añjanena $ saṃbhāvya tadvañcitavāmanetrā &",
    "GK19kakumsau:977": " tathaiva vātāyanasaṃnikarṣaṃ % yayau śalākām aparā vahantī // Ks_7.59 //",
    "GK19kakumsau:978": " jālāntarapreṣitadṛṣtir anyā $ prasthānabhinnāṃ na babandha nīvīm &",
    "GK19kakumsau:979": " nābhipraviṣṭābharaṇaprabheṇa % hastena tasthāv avalambya vāsaḥ // Ks_7.60",
    "GK19kakumsau:980": " ardhācitā satvaram utthitāyāḥ $ pade pade durnimite galantī &",
    "GK19kakumsau:981": " kasyāścid āsīd raśanā tadānīm % aṅguṣṭhamūlārpitasūtraśeṣā // Ks_7.61 //",
    "GK19kakumsau:982": " tāsāṃ mukhair āsavagandhagarbhair $ vyāptāntarāḥ sāndrakutūhalānām &",
    "GK19kakumsau:983": " vilolanetrabhramarair gavākṣāḥ % sahasrapatrābharaṇā ivāsan // Ks_7.62 //",
    "GK19kakumsau:984": " tāvat patākākulam indumaulir $ uttoraṇaṃ rājapathaṃ prapede &",
    "GK19kakumsau:985": " prāsādaśṛṅgāṇi divāpi kurvañ % jyotsnābhiṣekadviguṇadyutīni // Ks_7.63 //",
    "GK19kakumsau:986": " tam ekadṛśyaṃ nayanaiḥ pibantyo $ nāryo na jagmur viṣayāntarāṇi &",
    "GK19kakumsau:987": " tathā hi śeṣendriyavṛttir āsāṃ % sarvātmanā cakṣur iva praviṣṭā // Ks_7.64",
    "GK19kakumsau:988": " sthāne tapo duścaram etadartham $ aparṇayā pelavayāpi taptam &",
    "GK19kakumsau:989": " yā dāsyam apy asya labheta nārī % sā syāt kṛtārthā kim utāṅkaśayyām //",
    "GK19kakumsau:990": " paraspareṇa spṛhaṇīyaśobhaṃ $ na ced idaṃ dvandvam ayojayiṣyat &",
    "GK19kakumsau:991": " asmin dvaye rūpavidhānayatnaḥ % patyuḥ prajānāṃ viphalo 'bhaviśyat //",
    "GK19kakumsau:992": " na nūnam ārūḍharuṣā śarīram $ anena dagdhaṃ kusumāyudhasya &",
    "GK19kakumsau:993": " vrīḍād amuṃ devam udīkṣya manye % saṃnyastadehaḥ svayam eva kāmaḥ //",
    "GK19kakumsau:994": " anena saṃbandham upetya diṣṭyā $ manorathaprārthitam īśvareṇa &",
    "GK19kakumsau:995": " mūrdhānam āli kṣitidhāraṇoccam % uccaistarāṃ vakṣyati śailarājaḥ //",
    "GK19kakumsau:996": " ity oṣadhiprasthavilāsinīnāṃ $ śṛṇvan kathāḥ śrotrasukhās trinetraḥ &",
    "GK19kakumsau:997": " keyūracūrṇīkṛtalājamuṣṭiṃ % himālayasyālayam āsasāda // Ks_7.69 //",
    "GK19kakumsau:998": " tatrāvatīryācyutadattahastaḥ $ śaradghanād dīdhitimān ivokṣṇaḥ &",
    "GK19kakumsau:999": " krāntāni pūrvaṃ kamalāsanena % kakṣyāntarāṇy adripater viveśa // Ks_7.70",
    "GK19kakumsau:1000": " tam anvag indrapramukhāś ca devāḥ $ saptarṣipūrvāḥ paramarṣayaś ca &",
    "GK19kakumsau:1001": " gaṇāś ca giryālayam abhyagacchan % praśastam ārambham ivottamārthāḥ //",
    "GK19kakumsau:1002": " tatreśvaro viṣṭarabhāg yathāvat $ saratnam arghyaṃ madhumac ca gavyam &",
    "GK19kakumsau:1003": " nave dukūle ca nagopanītaṃ % pratyagrahīt sarvam amantravarjam // Ks_7.72",
    "GK19kakumsau:1004": " dukūlavāsāḥ sa vadhūsamīpaṃ $ ninye vinītair avarodharakṣaiḥ &",
    "GK19kakumsau:1005": " velāsamīpaṃ sphuṭaphenarājir % navair udanvān iva candrapādaiḥ // Ks_7.73",
    "GK19kakumsau:1006": " tayā pravṛddhānanacandrakāntyā $ praphullacakṣuḥkumudaḥ kumāryā &",
    "GK19kakumsau:1007": " prasannacetaḥsalilaḥ śivo 'bhūt % saṃsṛjyamānaḥ śaradeva lokaḥ // Ks_7.74",
    "GK19kakumsau:1008": " tayoḥ samāpattiṣu kātarāṇi $ kiṃcidvyavasthāpitasaṃhṛtāni &",
    "GK19kakumsau:1009": " hrīyantraṇāṃ tatkṣaṇam anvabhūvann % anyonyalolāni vilocanāni // Ks_7.75",
    "GK19kakumsau:1010": " tasyāḥ karaṃ śailagurūpanītaṃ $ jagrāha tāmrāṅgulim aṣṭamūrttiḥ &",
    "GK19kakumsau:1011": " umātanau gūḍhatanoḥ smarasya % tacchaṅkinaḥ pūrvam iva praroham // Ks_7.76",
    "GK19kakumsau:1012": " romodgamaḥ prādur abhūd umāyāḥ $ svinnāṅguliḥ puṅgavaketur āsīt &",
    "GK19kakumsau:1013": " vṛttis tayoḥ pāṇisamāgamena % samaṃ vibhakteva manobhavasya // Ks_7.77 //",
    "GK19kakumsau:1014": " prayuktapāṇigrahaṇaṃ yad anyad $ vadhūvaraṃ puṣyati kāntim agryām &",
    "GK19kakumsau:1015": " sānnidhyayogād anayos tadānīṃ % kiṃ kathyate śrīr ubhayasya tasya //",
    "GK19kakumsau:1016": " pradakṣiṇaprakramaṇāt kṛśānor $ udarciṣas tan mithunaṃ cakāse &",
    "GK19kakumsau:1017": " meror upānteṣv iva vartamānam % anyonyasaṃsaktam ahastriyāmam // Ks_7.79",
    "GK19kakumsau:1018": " tau dampatī triḥ pariṇīya vahnim $ karāgrasaṃsparśanimīlitākṣīm &",
    "GK19kakumsau:1019": " tāṃ kārayām āsa vadhūṃ purodhās % tasmin samiddhārciṣi lājamokṣam //",
    "GK19kakumsau:1020": " sā lājadhūmāñjalim iṣṭagandhaṃ $ gurūpadeśād vadanaṃ nināya &",
    "GK19kakumsau:1021": " kapolasaṃsarpiśikhaḥ sa tasyā % muhūrtakarṇotpalatāṃ prapede // Ks_7.81 //",
    "GK19kakumsau:1022": " tad īṣadārdrāruṇagaṇḍalekham $ ucchvāsikālāñjanarāgam akṣṇoḥ &",
    "GK19kakumsau:1023": " vadhūmukhaṃ klāntayavāvataṃsam % ācāradhūmagrahaṇād babhūva // Ks_7.82 //",
    "GK19kakumsau:1024": " vadhūṃ dvijaḥ prāha tavaiṣa vatse $ vahnir vivāhaṃ prati pūrvasākṣī &",
    "GK19kakumsau:1025": " śivena bhartrā saha dharmacaryā % kāryā tvayā muktavicārayeti // Ks_7.83",
    "GK19kakumsau:1026": " ālocanāntaṃ śravaṇe vitatya $ pītaṃ guros tadvacanaṃ bhavānyā &",
    "GK19kakumsau:1027": " nidāghakālolbaṇatāpayeva % māhendram ambhaḥ prathamaṃ pṛthivyā // Ks_7.84",
    "GK19kakumsau:1028": " dhruveṇa bhartrā dhruvadarśanāya $ prayujyamānā priyadarśanena &",
    "GK19kakumsau:1029": " sā dṛṣṭa ity ānanam unnamayya % hrīsannakaṇṭhī katham apy uvāca // Ks_7.85",
    "GK19kakumsau:1030": " itthaṃ vidhijñena purohitena $ prayuktapāṇigrahaṇopacārau &",
    "GK19kakumsau:1031": " praṇematus tau pitarau prajānāṃ % padmāsanasthāya pitāmahāya // Ks_7.86 //",
    "GK19kakumsau:1032": " vadhūr vidhātrā pratinandyate sma $ kalyāṇi vīraprasavā bhaveti &",
    "GK19kakumsau:1033": " vācaspatiḥ sann api so 'ṣṭamūrttav % āśāsya cintāstimito babhūva //",
    "GK19kakumsau:1034": " kḷptopacārāṃ caturasravedīṃ $ tāv etya paścāṭ kanakāsanasthau &",
    "GK19kakumsau:1035": " jāyāpatī laukikam eṣitavyam % ārdrākṣatāropaṇam anvabhūtām // Ks_7.88 //",
    "GK19kakumsau:1036": " patrāntalagnair jalabindujālair $ ākṛṣṭamuktāphalajālaśobham &",
    "GK19kakumsau:1037": " tayor upary āyatanāladaṇḍam % ādhatta lakṣmīḥ kamalātapatram // Ks_7.89 //",
    "GK19kakumsau:1038": " dvidhā prayuktena ca vāṅmayena $ sarasvatī tan mithunaṃ nunāva &",
    "GK19kakumsau:1039": " saṃskārapūtena varaṃ vareṇyaṃ % vadhūṃ sukhagrāhyanibandhanena // Ks_7.90",
    "GK19kakumsau:1040": " tau sandhiṣu vyañjitavṛttibhedaṃ $ rasāntareṣu pratibaddharāgam &",
    "GK19kakumsau:1041": " apaśyatām apsarasāṃ muhūrtaṃ % prayogam ādyaṃ lalitāṅgahāram // Ks_7.91 //",
    "GK19kakumsau:1042": " devās tadante haram ūḍhabhāryaṃ $ kirīṭabaddhāñjalayo nipatya &",
    "GK19kakumsau:1043": " śāpāvasāne pratipannamūrtter % yayācire pañcaśarasya sevām // Ks_7.92 //",
    "GK19kakumsau:1044": " tasyānumene bhagavān vimanyur $ vyāpāram ātmany api sāyakānām &",
    "GK19kakumsau:1045": " kāle prayuktā khalu kāryavidbhir % vijṇāpanā bhartṛṣu siddhim eti //",
    "GK19kakumsau:1046": " atha vibudhagaṇāṃs tān indumaulir visṛjya $ kṣitidharapatikanyām ādadānaḥ kareṇa &",
    "GK19kakumsau:1047": " kanakakalaśarakśābhaktiśobhāsanāthaṃ % kṣitiviracitaśayyaṃ kautukāgāram āgāt // Ks_7.94",
    "GK19kakumsau:1048": " navapariṇayalajjābhūṣaṇāṃ tatra gaurīṃ $ vadanam apaharantīṃ tatkṛtotkṣepam īśaḥ &",
    "GK19kakumsau:1049": " api śayanasakhībhyo dattavācaṃ kathaṃcit % pramathamukhavikārair hāsayām āsa gūḍham // pāṇipīḍanavidher anantaraṃ $ śailarājaduhitur haraṃ prati &",
    "GK19kakumsau:1050": " bhāvasādhvasaparigrahād abhūt % kāmadohadamanoharaṃ vapuḥ // Ks_8.1 //",
    "GK19kakumsau:1051": " vyāhṛtā prativaco na sandadhe $ gantum aicchad avalambitāṃśukā &",
    "GK19kakumsau:1052": " sevate sma śayanaṃ parāṅmukhī % sā tathāpi rataye pinākinaḥ // Ks_8.2 //",
    "GK19kakumsau:1053": " kaitavena śayite kutūhalāt $ pārvatī pratimukhaṃ nipātitam &",
    "GK19kakumsau:1054": " cakṣur unmiṣati sasmitaṃ priye % vidyudāhatam iva nyamīlayat // Ks_8.3 //",
    "GK19kakumsau:1055": " nābhideśanihitaḥ sakampayā $ śaṅkarasya rurudhe tayā karaḥ &",
    "GK19kakumsau:1056": " taddukūlam atha cābhavat svayaṃ % dūram ucchvasitanīvibandhanam // Ks_8.4",
    "GK19kakumsau:1057": " evam āli nigṛhītasādhvasaṃ $ śaṅkaro rahasi sevyatām iti &",
    "GK19kakumsau:1058": " sā sakhībhir upadiṣṭam ākulā % nāsmarat pramukhavartini priye // Ks_8.5 //",
    "GK19kakumsau:1059": " apy avastuni kathāpravṛttaye $ praśnatatparam anaṅgaśāsanam &",
    "GK19kakumsau:1060": " vīkṣitena parigṛhya pārvatī % mūrdhakampamayam uttaraṃ dadau // Ks_8.6 //",
    "GK19kakumsau:1061": " śūlinaḥ karataladvayena sā $ saṃnirudhya nayane hṛtāṃśukā &",
    "GK19kakumsau:1062": " tasya paśyati lalāṭalocane % moghayatnavidhurā rahasy abhūt // Ks_8.7 //",
    "GK19kakumsau:1063": " cumbaneṣv adharadānavarjitaṃ $ sannahastam adayopagūhane &",
    "GK19kakumsau:1064": " kliṣṭamanmatham api priyaṃ prabhor % durlabhapratikṛtaṃ vadhūratam //",
    "GK19kakumsau:1065": " yan mukhagrahaṇam akṣatādharaṃ $ dattam avraṇapadaṃ nakhaṃ ca yat &",
    "GK19kakumsau:1066": " yad rataṃ ca sadayaṃ priyasya tat % pārvatī viṣahate sma netarat // Ks_8.9",
    "GK19kakumsau:1067": " rātrivṛttam anuyoktum udyataṃ $ sā vibhātasamaye sakhījanam &",
    "GK19kakumsau:1068": " nākarod apakutūhalaṃ hriyā % śaṃsituṃ ca hṛdayena tatvare // Ks_8.10 //",
    "GK19kakumsau:1069": " darpaṇe ca paribhogadarśinī $ pṛṣṭhataḥ praṇayino niṣeduṣaḥ &",
    "GK19kakumsau:1070": " prekṣya bimbam anu bimbam ātmanaḥ % kāni kāni na cakāra lajjayā // Ks_8.11",
    "GK19kakumsau:1071": " nīlakaṇṭhaparibhuktayauvanāṃ $ tāṃ vilokya jananī samāśvasat &",
    "GK19kakumsau:1072": " bhartṛvallabhatayā hi mānasīṃ % mātur asyati śucaṃ vadhūjanaḥ // Ks_8.12",
    "GK19kakumsau:1073": " vāsarāṇi katicit kathañcana $ sthāṇunā ratam akāri cānayā &",
    "GK19kakumsau:1074": " jñātamanmatharasā śanaiḥ śanaiḥ % sā mumoca ratiduḥkhaśīlatām // Ks_8.13",
    "GK19kakumsau:1075": " sasvaje priyam uronipīḍitā $ prārthitaṃ mukham anena nāharat &",
    "GK19kakumsau:1076": " mekhalāpaṇayalolatāṃ gataṃ % hastam asya śithilaṃ rurodha sā // Ks_8.14 //",
    "GK19kakumsau:1077": " bhāvasūcitam adṛṣṭavipriyaṃ $ cāṭumat kṣaṇaviyogakātaram &",
    "GK19kakumsau:1078": " kaiścid eva divasais tadā tayoḥ % prema rūḍham itaretarāśrayam // Ks_8.15",
    "GK19kakumsau:1079": " taṃ yathātmasadṛśaṃ varaṃ vadhūr $ anvarajyata varas tathaiva tām &",
    "GK19kakumsau:1080": " sāgarād anapagā hi jāhnavī % so 'pi tanmukharasaikanirvṛtiḥ // Ks_8.16 //",
    "GK19kakumsau:1081": " śiṣyatāṃ nidhuvanopadeśinaḥ $ śaṅkarasya rahasi prapannayā &",
    "GK19kakumsau:1082": " śikṣitaṃ yuvatinaipuṇaṃ tayā % yat tad eva gurudakṣiṇīkṛtam // Ks_8.17 //",
    "GK19kakumsau:1083": " daṣṭamuktam adharoṣṭham āmbikā $ vedanāvidhutahastapallavā &",
    "GK19kakumsau:1084": " śītalena niravāpayat kṣaṇaṃ % maulicandraśakalena śūlinaḥ // Ks_8.18 //",
    "GK19kakumsau:1085": " cumbanādalakacūrṇadūṣitaṃ $ śaṅkaro 'pi nayanaṃ lalāṭajam &",
    "GK19kakumsau:1086": " ucchvasatkamalagandhaye dadau % pārvatīvadanagandhavāhine // Ks_8.19 //",
    "GK19kakumsau:1087": " evam indriyasukhasya vartmanaḥ $ sevanād anugṛhītamanmathaḥ &",
    "GK19kakumsau:1088": " śailarājabhavane sahomayā % māsamātram avasad vṛṣadhvajaḥ // Ks_8.20 //",
    "GK19kakumsau:1089": " so 'numānya himavantam ātmabhūr $ ātmajāvirahaduḥkhakheditam &",
    "GK19kakumsau:1090": " tatra tatra vijahāra saṃpatann % aprameyagatinā kakudmatā // Ks_8.21 //",
    "GK19kakumsau:1091": " merum etya marudāśugokṣakaḥ $ pārvatīstanapuraskṛtān kṛtī &",
    "GK19kakumsau:1092": " hemapallavavibhaṅgasaṃstarān % anvabhūt suratamardanakṣamān // Ks_8.22 //",
    "GK19kakumsau:1093": " padmanābhacaraṇāṅkitāśmasu $ prāptavatsv amṛtavipruṣo navāḥ &",
    "GK19kakumsau:1094": " mandarasya kaṭakeṣu cāvasat % pārvatīvadanapadmaṣaṭpadaḥ // Ks_8.23 //",
    "GK19kakumsau:1095": " vāraṇadhvanitabhītayā tayā $ kaṇṭhasaktaghanabāhubandhanaḥ &",
    "GK19kakumsau:1096": " ekapiṅgalagirau jagadgurur % nirviveśa viśadāḥ śaśiprabhāḥ // Ks_8.24 //",
    "GK19kakumsau:1097": " tasya jātu malayasthalīrate $ dhūtacandanalataḥ priyāklamam &",
    "GK19kakumsau:1098": " ācacāma salavaṅgakesaraś % cāṭukāra iva dakṣiṇānilaḥ // Ks_8.25 //",
    "GK19kakumsau:1099": " hematāmarasatāḍitapriyā $ tatkarāmbuvinimīlitekṣaṇā &",
    "GK19kakumsau:1100": " khe vyagāhata taraṅgiṇīm umā % mīnapaṅktipunaruktamekhalā // Ks_8.26 //",
    "GK19kakumsau:1101": " tāṃ pulomatanayālakocitaiḥ $ pārijātakusumaiḥ prasādhayan &",
    "GK19kakumsau:1102": " nandane ciram ayugmalocanaḥ % saspṛhaṃ suravadhūbhir īkṣitaḥ // Ks_8.27 //",
    "GK19kakumsau:1103": " ity abhaumam anubhūya śaṅkaraḥ $ pārthivaṃ ca dayitāsakhaḥ sukham &",
    "GK19kakumsau:1104": " lohitāyati kadācid ātape % gandhamādanagiriṃ vyagāhata // Ks_8.28 //",
    "GK19kakumsau:1105": " tatra kāñcanaśilātalāśrayo $ netragamyam avalokya bhāskaram &",
    "GK19kakumsau:1106": " dakṣiṇetarabhujavyapāśrayāṃ % vyājahāra sahadharmacāriṇīm // Ks_8.29 //",
    "GK19kakumsau:1107": " padmakāntim aruṇatribhāgayoḥ $ saṃkramayya tava netrayor iva &",
    "GK19kakumsau:1108": " saṃkṣaye jagad iva prajeśvaraḥ % saṃharaty ahar asāv aharpatiḥ // Ks_8.30",
    "GK19kakumsau:1109": " sīkaravyatikaraṃ marīcibhir $ dūrayaty avanate vivasvati &",
    "GK19kakumsau:1110": " indracāpapariveṣaśūnyatāṃ % nirjharās tava pitur vrajanty amī // Ks_8.31",
    "GK19kakumsau:1111": " daṣṭatāmarasakesarasrajoḥ $ krandator viparivṛttakaṇṭhayoḥ &",
    "GK19kakumsau:1112": " nighnayoḥ sarasi cakravākayor % alpam antaram analpatāṃ gatam // Ks_8.32",
    "GK19kakumsau:1113": " sthānam āhnikam apāsya dantinaḥ $ sallakīviṭapabhaṅgavāsitam &",
    "GK19kakumsau:1114": " āvibhātacaraṇāya gṛhṇāte % vāri vāriruhabaddhaṣaṭpadam // Ks_8.33 //",
    "GK19kakumsau:1115": " paśya paścimadigantalambinā $ nirmitaṃ mitakathe vivasvatā &",
    "GK19kakumsau:1116": " dīrghayā pratimayā saro 'mbhasāṃ % tāpanīyam iva setubandhanam // Ks_8.34",
    "GK19kakumsau:1117": " uttaranti vinikīrya palvalaṃ $ gāḍhapaṅktam ativāhitātapāḥ &",
    "GK19kakumsau:1118": " daṃṣṭriṇo vanavarāhayūthapā % daṣṭabhaṅgurabisāṅkurā iva // Ks_8.35 //",
    "GK19kakumsau:1119": " eṣa vṛkṣaśikhare kṛtāspado $ jātarūparasagauramaṇḍalaḥ &",
    "GK19kakumsau:1120": " hīyamānam ahar atyayātapaṃ % pīvaroru pibatīva barhiṇaḥ // Ks_8.36 //",
    "GK19kakumsau:1121": " pūrvabhāgatimirapravṛttibhir $ vyaktapaṅkam iva jātam ekataḥ &",
    "GK19kakumsau:1122": " khaṃ hṛtātapajalaṃ vivasvatā % bhāti kiñcid iva śeṣavat saraḥ // Ks_8.37",
    "GK19kakumsau:1123": " āviśadbhir uṭajāṅgaṇaṃ mṛgair $ mūlasekasarasaiś ca vṛkṣakaiḥ &",
    "GK19kakumsau:1124": " āśramāḥ praviśadagnidhenavo % bibhrati śriyam udīritāgnayaḥ // Ks_8.38 //",
    "GK19kakumsau:1125": " baddhakośam api tiṣṭhati kṣaṇaṃ $ sāvaśeṣavivaraṃ kuśeśayam &",
    "GK19kakumsau:1126": " ṣaṭpadāya vasatiṃ grahīṣyate % prītipūrvam iva dātum antaram // Ks_8.39 //",
    "GK19kakumsau:1127": " dūramagraparimeyaraśminā $ vāruṇī dig aruṇena bhānunā &",
    "GK19kakumsau:1128": " bhāti kesaravateva maṇḍitā % bandhujīvatilakena kanyakā // Ks_8.40 //",
    "GK19kakumsau:1129": " sāmabhiḥ sahacarāḥ sahasraśaḥ $ syandanāśvahṛdayaṅgamasvaraiḥ &",
    "GK19kakumsau:1130": " bhānum agniparikīrṇatejasaṃ % saṃstuvanti kiraṇoṣmapāyinaḥ // Ks_8.41 //",
    "GK19kakumsau:1131": " so 'yam ānataśirodharair hayaiḥ $ karṇacāmaravighaṭṭitekṣaṇaiḥ &",
    "GK19kakumsau:1132": " astam eti yugabhugnakesaraiḥ % saṃnidhāya divasaṃ mahodadhau // Ks_8.42 //",
    "GK19kakumsau:1133": " khaṃ prasuptam iva saṃsthite ravau $ tejaso mahata īdṛśī gatiḥ &",
    "GK19kakumsau:1134": " tat prakāśayati yāvad udgataṃ % mīlanāya khalu tāvataś cyutam // Ks_8.43",
    "GK19kakumsau:1135": " saṃdhyayāpy anugataṃ raver vapur $ vandyam astaśikhare samarpitam &",
    "GK19kakumsau:1136": " yena pūrvam udaye puraskṛtā % nānuyāsyati kathaṃ tam āpadi // Ks_8.44 //",
    "GK19kakumsau:1137": " raktapītakapiśāḥ payomucāṃ $ koṭayaḥ kuṭilakeśi bhānty amūḥ &",
    "GK19kakumsau:1138": " drakṣyasi tvam iti saṃdhyayānayā % vartikābhir iva sādhumaṇḍitāḥ //",
    "GK19kakumsau:1139": " siṃhakesarasaṭāsu bhūbhṛtāṃ $ pallavaprasaviṣu drumeṣu ca &",
    "GK19kakumsau:1140": " paśya dhātuśikhareṣu bhānunā % saṃvibhaktam iva sāṃdhyam ātapam // Ks_8.46",
    "GK19kakumsau:1141": " adrirājatanaye tapasvinaḥ $ pāvanāmbuvihitāñjalikriyāḥ &",
    "GK19kakumsau:1142": " brahma gūḍham abhisaṃdhyam ādṛtāḥ % śuddhaye vidhivido gṛṇanty amī //",
    "GK19kakumsau:1143": " tan muhūrttam anumantum arhasi $ prastutāya niyamāya mām api &",
    "GK19kakumsau:1144": " tvāṃ vinodanipuṇaḥ sakhījano % valguvādini vinodayiṣyati // Ks_8.48 //",
    "GK19kakumsau:1145": " nirvibhujya daśanacchadaṃ tato $ vāci bhartur avadhīraṇāparā &",
    "GK19kakumsau:1146": " śailarājatanayā samīpagām % ālalāpa vijayām ahetukam // Ks_8.49 //",
    "GK19kakumsau:1147": " īśvaro 'pi divasātyayocitaṃ $ mantrapūrvam anutasthivān vidhim &",
    "GK19kakumsau:1148": " pārvatīm avacanām asūyayā % pratyupetya punar āha sasmitam // Ks_8.50 //",
    "GK19kakumsau:1149": " muñca kopam animittakopane $ saṃdhyayā praṇamito 'smi nānyayā &",
    "GK19kakumsau:1150": " kiṃ na vetsi sahadharmacāriṇaṃ % cakravākasamavṛttim ātmanaḥ // Ks_8.51 //",
    "GK19kakumsau:1151": " nirmiteṣu pitṛṣu svayaṃbhuvā $ yā tanuḥ sutanu pūrvam ujjhitā &",
    "GK19kakumsau:1152": " seyam astam udayaṃ ca sevate % tena mānini mamātra gauravam // Ks_8.52 //",
    "GK19kakumsau:1153": " tām imāṃ timiravṛddhipīḍitāṃ $ śailarājatanaye 'dhunā sthitām &",
    "GK19kakumsau:1154": " ekatas taṭatamālamālinīṃ % paśya dhāturasanimnagām iva // Ks_8.53 //",
    "GK19kakumsau:1155": " sāndhyam astamitaśeṣam ātapaṃ $ raktalekham aparā bibharti dik &",
    "GK19kakumsau:1156": " sāṃparāyavasudhā saśoṇitaṃ % maṇḍalāgram iva tiryagujjhitam // Ks_8.54 //",
    "GK19kakumsau:1157": " yāminīdivasasandhisambhave $ tejasi vyavahite sumeruṇā &",
    "GK19kakumsau:1158": " etad andhatamasaṃ niraṅkuśaṃ % dikṣu dīrghanayane vijṛmbhate // Ks_8.55 //",
    "GK19kakumsau:1159": " nordhvam īkṣaṇagatir na cāpy adho $ nābhito na purato na pṛṣṭhataḥ &",
    "GK19kakumsau:1160": " loka eṣa timiraughaveṣṭito % garbhavāsa iva vartate niśi // Ks_8.56 //",
    "GK19kakumsau:1161": " śuddham āvilam avasthitaṃ calaṃ $ vakram ārjavaguṇānvitaṃ ca yat &",
    "GK19kakumsau:1162": " sarvam eva tamasā samīkṛtaṃ % dhiṅ mahattvam asatāṃ hṛtāntaram // Ks_8.57",
    "GK19kakumsau:1163": " nūnam unnamati yajvanāṃ patiḥ $ śārvarasya tamaso niṣiddhaye &",
    "GK19kakumsau:1164": " puṇḍarīkamukhi pūrvadiṅmukhaṃ % kaitakair iva rajobhir āvṛtam // Ks_8.58",
    "GK19kakumsau:1165": " mandarāntaritamūrtinā niśā $ lakṣyate śaśabhṛtā satārakā &",
    "GK19kakumsau:1166": " tvaṃ mayā priyasakhīsamāgatā % śroṣyateva vacanāni pṛṣṭhataḥ // Ks_8.59 //",
    "GK19kakumsau:1167": " ruddhanirgamanam ā dinakṣayāt $ pūrvadṛṣṭatanucandrikāsmitam &",
    "GK19kakumsau:1168": " etad udgirati candramaṇḍalaṃ % digrahasyam iva rātricoditam // Ks_8.60 //",
    "GK19kakumsau:1169": " paśya pakvaphalinīphalatviṣā $ bimbalāñchitaviyatsaro 'mbhasā &",
    "GK19kakumsau:1170": " viprakṛṣṭavivaraṃ himāṃśunā % cakravākamithunaṃ viḍambyate // Ks_8.61 //",
    "GK19kakumsau:1171": " śakyam oṣadhipater navodayāḥ $ karṇapūraracanākṛte tava &",
    "GK19kakumsau:1172": " apragalbhayavasūcikomalāś % chettum agranakhasaṃpuṭaiḥ karāḥ // Ks_8.62 //",
    "GK19kakumsau:1173": " aṅgulībhir iva keśasaṃcayaṃ $ sannigṛhya timiraṃ marīcibhiḥ &",
    "GK19kakumsau:1174": " kuḍmalīkṛtasarojalocanaṃ % cumbatīva rajanīmukhaṃ śaśī // Ks_8.63 //",
    "GK19kakumsau:1175": " paśya pārvati navenduraśmibhiḥ $ sāmibhinnatimiraṃ nabhastalam &",
    "GK19kakumsau:1176": " lakṣyate dviradabhogadūṣitaṃ % saṃprasīdad iva mānasaṃ saraḥ // Ks_8.64 //",
    "GK19kakumsau:1177": " raktabhāvam apahāya candramā $ jāta eṣa pariśuddhamaṇḍalaḥ &",
    "GK19kakumsau:1178": " vikriyā na khalu kāladoṣajā % nirmalaprakṛtiṣu sthirodayā // Ks_8.65 //",
    "GK19kakumsau:1179": " unnateṣu śaśinaḥ prabhā sthitā $ nimnasaṃśrayaparaṃ niśātamaḥ &",
    "GK19kakumsau:1180": " nūnam ātmasadṛśī prakalpitā % vedhaseha guṇadoṣayor gatiḥ // Ks_8.66 //",
    "GK19kakumsau:1181": " candrapādajanitapravṛttibhiś $ candrakāntajalabindubhir giriḥ &",
    "GK19kakumsau:1182": " mekhalātaruṣu nidritān amūn % bodhayaty asamaye śikhaṇḍinaḥ // Ks_8.67 //",
    "GK19kakumsau:1183": " kalpavṛkṣaśikhareṣu saṃprati $ prasphuradbhir iva paśya sundari &",
    "GK19kakumsau:1184": " hārayaṣṭigaṇanām ivāṃśubhiḥ % kartum āgatakutūhalaḥ śaśī // Ks_8.68 //",
    "GK19kakumsau:1185": " unnatāvanatabhāvavattayā $ candrikā satimirā girer iyam &",
    "GK19kakumsau:1186": " bhaktibhir bahuvidhābhir arpitā % bhāti bhūtir iva mattadantinaḥ //",
    "GK19kakumsau:1187": " etad ucchvasitapītam aindavaṃ $ voḍhum akṣamam iva prabhārasam &",
    "GK19kakumsau:1188": " muktaṣaṭpadavirāvam añjasā % bhidyate kumudam ā nibandhanāt // Ks_8.70 //",
    "GK19kakumsau:1189": " paśya kalpatarulambi śuddhayā $ jyotsnayā janitarūpasaṃśayam &",
    "GK19kakumsau:1190": " mārute calati caṇḍi kevalaṃ % vyajyate viparivṛttam aṃśukam // Ks_8.71 //",
    "GK19kakumsau:1191": " śakyam aṅgulibhir uddhṛtair adhaḥ $ śākhināṃ patitapuṣpapeśalaiḥ &",
    "GK19kakumsau:1192": " patrajarjaraśaśiprabhālavair % ebhir utkacayituṃ tavālakān // Ks_8.72 //",
    "GK19kakumsau:1193": " eṣa cārumukhi yogatārayā $ yujyate taralabimbayā śaśī &",
    "GK19kakumsau:1194": " sādhvasād upagataprakampayā % kanyayeva navadīkṣayā varaḥ // Ks_8.73 //",
    "GK19kakumsau:1195": " pākabhinnaśarakāṇḍagaurayor $ ullasatpratikṛtiprasannayoḥ &",
    "GK19kakumsau:1196": " rohatīva tava gaṇḍalekhayoś % candrabimbanihitākṣṇi candrikā // Ks_8.74 //",
    "GK19kakumsau:1197": " lohitārkamaṇibhājanārpitaṃ $ kalpavṛkṣamadhu bibhratī svayam &",
    "GK19kakumsau:1198": " tvām iyaṃ sthitimatīm upasthitā % gandhamādanavanādhidevatā // Ks_8.75 //",
    "GK19kakumsau:1199": " ārdrakesarasugandhi te mukhaṃ $ mattaraktanayanaṃ svabhāvataḥ &",
    "GK19kakumsau:1200": " atra labdhavasatir guṇāntaraṃ % kiṃ vilāsini madaḥ kariṣyati // Ks_8.76 //",
    "GK19kakumsau:1201": " mānyabhaktir athavā sakhījanaḥ $ sevyatām idam anaṅgadīpanam &",
    "GK19kakumsau:1202": " ity udāram abhidhāya śaṅkaras % tām apāyayata pānam ambikām // Ks_8.77 //",
    "GK19kakumsau:1203": " pārvatī tadupayogasambhavāṃ $ vikriyām api satāṃ manoharām &",
    "GK19kakumsau:1204": " apratarkyavidhiyoganirmitām % āmrateva sahakāratāṃ yayau // Ks_8.78 //",
    "GK19kakumsau:1205": " tatkṣaṇaṃ viparivartitahriyor $ neṣyatoḥ śayanam iddharāgayoḥ &",
    "GK19kakumsau:1206": " sā babhūva vaśavartinī dvayoḥ % śūlinaḥ suvadanā madasya ca // Ks_8.79 //",
    "GK19kakumsau:1207": " ghūrṇamānanayanaṃ skhalatkathaṃ $ svedibindumad akāraṇasmitam &",
    "GK19kakumsau:1208": " ānanena na tu tāvad īśvaraś % cakṣuṣā ciram umāmukhaṃ papau // Ks_8.80 //",
    "GK19kakumsau:1209": " tāṃ vilambitapanīyamekhalām $ udvahañ jaghanabhāradurvahām &",
    "GK19kakumsau:1210": " dhyānasaṃbhṛtavibhūtir īśvaraḥ % prāviśan maṇiśilāgṛhaṃ rahaḥ // Ks_8.81",
    "GK19kakumsau:1211": " tatra haṃsadhavalottaracchadaṃ $ jāhnavīpulinacārudarśanam &",
    "GK19kakumsau:1212": " adhyaśeta śayanaṃ priyāsakhaḥ % śāradābhram iva rohiṇīpatiḥ // Ks_8.82 //",
    "GK19kakumsau:1213": " kliṣṭakeśam avaluptacandanaṃ $ vyatyayārpitanakhaṃ samatsaram &",
    "GK19kakumsau:1214": " tasya tac chiduramekhalāguṇaṃ % pārvatīratam abhūn na tṛptaye // Ks_8.83",
    "GK19kakumsau:1215": " kevalaṃ priyatamādayālunā $ jyotiṣām avanatāsu paṅktiṣu &",
    "GK19kakumsau:1216": " tena tatparigṛhītavakṣasā % netramīlanakutūhalaṃ kṛtam // Ks_8.84 //",
    "GK19kakumsau:1217": " sa vyabudhyata budhastavocitaḥ $ śatakumbhakamalākaraiḥ samam &",
    "GK19kakumsau:1218": " mūrcchanāparigṛhītakaiśikaiḥ % kinnarair uṣasi gītamaṅgalaḥ // Ks_8.85 //",
    "GK19kakumsau:1219": " tau kṣaṇaṃ śithilitopagūhanau $ dampatī calitamānasor mayaḥ &",
    "GK19kakumsau:1220": " padmabhedapiśunāḥ siṣevire % gandhamādanavanāntamārutāḥ // Ks_8.86 //",
    "GK19kakumsau:1221": " ūrumūlanakhamārgarājibhis $ tatkṣaṇaṃ hṛtavilocano haraḥ &",
    "GK19kakumsau:1222": " vāsasaḥ praśithilasya saṃyamaṃ % kurvatīṃ priyatamām avārayat // Ks_8.87",
    "GK19kakumsau:1223": " sa prajāgarakaṣāyalocanaṃ $ gāḍhadantapadatāḍitādharam &",
    "GK19kakumsau:1224": " ākulālakam araṃsta rāgavān % prekṣya bhinnatilakaṃ priyāmukham // Ks_8.88",
    "GK19kakumsau:1225": " tena bhaṅgiviṣamottaracchadaṃ $ madhyapiṇḍitavisūtramekhalam &",
    "GK19kakumsau:1226": " nirmale 'pi śayanaṃ niśātyaye % nojjhitaṃ caraṇarāgalāñchitam // Ks_8.89",
    "GK19kakumsau:1227": " sa priyāmukharasaṃ divāniśaṃ $ harṣavṛddhijananaṃ siṣeviṣuḥ &",
    "GK19kakumsau:1228": " darśanapraṇayinām adṛśyatām % ājagāma vijayānivedanāt // Ks_8.90 //",
    "GK19kakumsau:1229": " samadivasaniśīthaṃ saṅginas tatra śambhoḥ $ śatam agamad ṛtūnāṃ sāgram ekā niśeva &",
    "GK19kakumsau:1230": " na tu suratasukheṣu chinnatṛṣṇo babhūva % jvalana iva samudrāntargatas",
    "GK19kakumsau:1231": " tajjaleṣu // Ks_8.91 //"
}