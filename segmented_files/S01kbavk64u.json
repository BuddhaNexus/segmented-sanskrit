{
  "S01kbavk64u:0": "Sudhanakinnaryavadāna",
  "S01kbavk64u:1": "from: Kṣemendra: Avadānakalpalatā (Avadāna 64) = KAvk_64",
  "S01kbavk64u:2": "KAvk_64.1 abhinavakisalayakomalamanasām api kuliśakaṭhinadhairyāṇām /",
  "S01kbavk64u:3": "mahatāṃ maṇivimalānāṃ api bhavati na rāgasaṃkrāntiḥ //",
  "S01kbavk64u:4": "KAvk_64.2 śākyālaye darśanam eva pitrā sarvānukampī bhṛśam arthyamānaḥ",
  "S01kbavk64u:5": "yadā yadānandasudhārasendur viveśa śāstā nijarājadhānīṃ //",
  "S01kbavk64u:6": "KAvk_64.3 tadā tadā harmyagatā mṛgākṣī karṇāvataṃsīkṛtanetrakāntiḥ /",
  "S01kbavk64u:7": "kāntyā diśāṃ vismayam ullikhantaṃ yaśodharā taṃ dayitaṃ vilokya //",
  "S01kbavk64u:8": "KAvk_64.4 tatsaṃgamāliṅganayor nirāśā bhrāntākhilāśā viṣamūrcchiteva /",
  "S01kbavk64u:9": "dhṛtiṃ vayasyām iva vārayantīṃ nirasya saudhāt tanum utsasarja //",
  "S01kbavk64u:10": "KAvk_64.5 yadā yadā pallavapeśalāṅgī dehaṃ samutsṛṣṭavatī satī sā /",
  "S01kbavk64u:11": "tadā tadā manmathamohitāṃ tāṃ dayārdracakṣur bhagavān rarakṣa //",
  "S01kbavk64u:12": "KAvk_64.6 tataḥ kadā cid bhagavān vanānte tatkautukād bhikṣugaṇena pṛṣṭaḥ /",
  "S01kbavk64u:13": "jagāda dantadyuticandrikābhir nivārayan rāgam ivādharasya //",
  "S01kbavk64u:14": "KAvk_64.7 yaśodharā madviraheṇa nityaṃ karoti yat sāhasam etad ārtā /",
  "S01kbavk64u:15": "haranti dhairyaṃ vitaranti mohaṃ eṣa svabhāvaḥ smaravibhramāṇāṃ //",
  "S01kbavk64u:16": "KAvk_64.8 mayāpi tasyā viraheṇa pūrvaṃ janmāntare māravimohitena /",
  "S01kbavk64u:17": "saṃsaktasaṃtāpanimittabhūtaḥ khedaḥ prabhūtavyaśano 'nubhūtaḥ //",
  "S01kbavk64u:18": "KAvk_64.9 purā jitāmarapure satpure hastināpure /",
  "S01kbavk64u:19": "rājā dhanābhidhāno 'bhūn nidhānaṃ guṇasaṃpadāṃ //",
  "S01kbavk64u:20": "KAvk_64.10 bhujenāliṅgitā bhūmiḥ kṛtā kaṇṭhe sarasvatī /",
  "S01kbavk64u:21": "lakṣmīḥ prasādhitā yena kīrtir eva pravāsitā //",
  "S01kbavk64u:22": "KAvk_64.11 rāmāyāṃ tasya jāyāyāṃ tanayaḥ sudhanābhidhaḥ /",
  "S01kbavk64u:23": "abhavat sahasaṃjātanidhānaśataviśrutaḥ //",
  "S01kbavk64u:24": "KAvk_64.12 sarvavidyākumudinīvikāsarasikaḥ sadā /",
  "S01kbavk64u:25": "kalāvān nirmalarucir yaḥ pūrṇendur ivābabhau //",
  "S01kbavk64u:26": "KAvk_64.13 babhūva tasya bhūbhartur bhūpatir bhūmyanantaraḥ /",
  "S01kbavk64u:27": "mānī mahendrasenākhyaḥ prakhyātapṛthuvikramaḥ //",
  "S01kbavk64u:28": "KAvk_64.14 tena duḥsahadaṇḍena sarvasarvasvahāriṇā /",
  "S01kbavk64u:29": "akālakālakalpena pīḍitāḥ śuśucuḥ prajāḥ //",
  "S01kbavk64u:30": "KAvk_64.15 tasyādharmapravṛttasya nivṛttasukṛtotsave /",
  "S01kbavk64u:31": "tīvropatāpasaṃtapte pure na vavṛṣur ghanāḥ //",
  "S01kbavk64u:32": "KAvk_64.16 pratikūle mahīpāle tatra durbhikṣaviplavaḥ /",
  "S01kbavk64u:33": "babhūva vyasaneṣv eva bhavanti vyasanodayāḥ //",
  "S01kbavk64u:34": "KAvk_64.17 tataḥ kleśaviśeṣārtāḥ sarve puranivāsinaḥ /",
  "S01kbavk64u:35": "kupativyasanodvegād ekībhūtā vyacintayan //",
  "S01kbavk64u:36": "KAvk_64.18 rājñā doṣākareṇeyaṃ jaḍena janatā param /",
  "S01kbavk64u:37": "pratyagrakarapātena nalinīva nimīlitā //",
  "S01kbavk64u:38": "KAvk_64.19 eṣa durvyasanī nityam asatyāmātyasaṃmataḥ /",
  "S01kbavk64u:39": "asmān nipīḍya puṣṇāti viṭaceṭakagāyanān //",
  "S01kbavk64u:40": "KAvk_64.20 kaṣṭā tatrāpy anāvṛṣṭiḥ pāpaśāpena bhūpateḥ /",
  "S01kbavk64u:41": "durbhikṣajananī jātā janasaṃkṣayasākṣiṇī //",
  "S01kbavk64u:42": "sutīkṣṇaḥ kṣmāpālaḥ kharamukharamūrkhaḥ parijanaḥ",
  "S01kbavk64u:43": "kadaryāś cāmātyāḥ kaṭukapaṭakauṭilyapaṭavaḥ /",
  "S01kbavk64u:44": "padasthāḥ kāyasthā viṣamamukharogāḥ prakupitāḥ",
  "S01kbavk64u:45": "kathaṃ sahyaḥ so 'yaṃ kṛpaṇadalano dāruṇagaṇaḥ //",
  "S01kbavk64u:46": "KAvk_64.22 dhanaḥ śrimān kṣitipatiḥ śrūyate rāṣṭravardhanaḥ /",
  "S01kbavk64u:47": "gacchāmas tatpuraṃ so 'smān vatsalaḥ pālayiṣyati //",
  "S01kbavk64u:48": "KAvk_64.23 apatyam iva rāṣṭraṃ yaḥ sadā paśyati bhūpatiḥ /",
  "S01kbavk64u:49": "viṣaye jīvyate tasya janakasyeva veśmani //",
  "S01kbavk64u:50": "KAvk_64.24 iti niścayam ādhāya yayus te hastināpuraṃ /",
  "S01kbavk64u:51": "tyājyaḥ kāyo 'pi sāpāyaḥ kiṃ punar deśasaṃśrayaḥ //",
  "S01kbavk64u:52": "KAvk_64.25 jñātvā mahendraseno 'pi svapuraṃ nirjanaṃ nṛpaḥ /",
  "S01kbavk64u:53": "tīvrānutāpaḥ sāmarṣaṃ mahāmātyān abhāṣata //",
  "S01kbavk64u:54": "KAvk_64.26 dhanasya dhanino rājñaḥ puraṃ matpuravāsinaḥ /",
  "S01kbavk64u:55": "prayātā iti naś cāraiḥ kathitaṃ gūḍhacāribhiḥ //",
  "S01kbavk64u:56": "KAvk_64.27 durbhikṣakhinnā yadi te yātā mama ripoḥ puram /",
  "S01kbavk64u:57": "tat sarvatra bhavanty eva paryāyair devaviplavāḥ //",
  "S01kbavk64u:58": "KAvk_64.28 atha vā rājadoṣena gatās te sukhavāñchayā /",
  "S01kbavk64u:59": "viṣṭidaṇḍakaronmuktaḥ kasya rājñaḥ pure janaḥ //",
  "S01kbavk64u:60": "KAvk_64.29 prāyaḥ paricitadveṣāt sadā navanavaiṣiṇaḥ /",
  "S01kbavk64u:61": "dūrastha eva sarvasya sarvo bhavati vallabhaḥ //",
  "S01kbavk64u:62": "KAvk_64.30 asmadabhyadhikaḥ ko 'sau tasya bhūmipater guṇaḥ /",
  "S01kbavk64u:63": "pareṣāṃ harate yena mugdhā jāyā iva prajāḥ //",
  "S01kbavk64u:64": "KAvk_64.31 upāyaś cintyatāṃ tāvat tasya darpapraśāntaye /",
  "S01kbavk64u:65": "samṛddhikāraṇaṃ yac ca tadvighāto vidhīyatāṃ //",
  "S01kbavk64u:66": "KAvk_64.32 iti rājavacaḥ śrutvā mahāmātyā babhāṣire /",
  "S01kbavk64u:67": "śrūyatāṃ deva yenāsau rājā dhanajanorjitaḥ //",
  "S01kbavk64u:68": "KAvk_64.33 viṣaye nāgarājo 'sti citro nāma bahūdakaḥ /",
  "S01kbavk64u:69": "tasya kṣitipater mūrtaḥ puṇyabaddha ivodayaḥ //",
  "S01kbavk64u:70": "KAvk_64.34 akāle sasyaniṣpattis tatprabhāveṇa jāyate /",
  "S01kbavk64u:71": "kṛṣisaṃpattimūlāś ca bhūbhujāṃ sarvasaṃpadaḥ //",
  "S01kbavk64u:72": "KAvk_64.35 tasmād vidyābalān nāgaḥ sa hartuṃ yadi śakyate /",
  "S01kbavk64u:73": "tadā yānti svayaṃ tasya prajās tvām eva saṃśrayam //",
  "S01kbavk64u:74": "KAvk_64.36 dīptamantrabalaṃ kaṃ cit tasmād anviṣya sādhakam /",
  "S01kbavk64u:75": "nāgarājasya haraṇe kriyatāṃ tūrṇam udyamaḥ //",
  "S01kbavk64u:76": "KAvk_64.37 ity amātyavacaḥ śrutvā tathety āha mahīpatiḥ /",
  "S01kbavk64u:77": "svaguṇādhānavikalāḥ paradoṣodyatāḥ khalāḥ //",
  "S01kbavk64u:78": "KAvk_64.38 tataḥ prabhūtakanakapradānapaṇaghoṣaṇām /",
  "S01kbavk64u:79": "kṛtvā te mantriṇaḥ prāpur nāgabandhanamantriṇam //",
  "S01kbavk64u:80": "KAvk_64.39 sa tair vidyādharo nāma suvarṇārpaṇasaṃvidā /",
  "S01kbavk64u:81": "prārthitaś citram ānetuṃ prayayau hastināpuram //",
  "S01kbavk64u:82": "KAvk_64.40 tatra kānanaparyante snigdhaśyāmalapādape /",
  "S01kbavk64u:83": "bhavanaṃ bhogināṃ bhartuḥ sa dadarśa nabhaḥprabham //",
  "S01kbavk64u:84": "KAvk_64.41 valadbakulamālāyā vilasattilakaśriyaḥ /",
  "S01kbavk64u:85": "vanalakṣmyā ivāsannamaṇḍanaṃ maṇidarpaṇam //",
  "S01kbavk64u:86": "KAvk_64.42 tad vilokyāmalajalaṃ spṛhāmalinamānasaḥ /",
  "S01kbavk64u:87": "mantrānudhyānasaṃnaddhaḥ siddhyai digbandham ādadhe //",
  "S01kbavk64u:88": "KAvk_64.43 digbandhe vihite tena vratenātyugratejasā /",
  "S01kbavk64u:89": "śirovyathā nāgapater abhūt taptaphaṇāmaṇeḥ //",
  "S01kbavk64u:90": "KAvk_64.44 athādṛśyaḥ samutthāya taṃ dṛṣṭvā mantrasādhakam /",
  "S01kbavk64u:91": "kampamānaḥ phaṇipatir bandhatrāsād acintayat //",
  "S01kbavk64u:92": "KAvk_64.45 babhrubhrūśmaśruśabalas taḍitkapilalocanaḥ /",
  "S01kbavk64u:93": "akālakālasaṃkāśaḥ kulaṃ hantuṃ mamāgataḥ //",
  "S01kbavk64u:94": "KAvk_64.46 vane saṃprati digbandhaḥ kṛto 'nena durātmanā /",
  "S01kbavk64u:95": "badhnāty eṣa na yāvan māṃ tāvad yuktikramaḥ kṣamaḥ //",
  "S01kbavk64u:96": "KAvk_64.47 tīropānte vasaty asmin maharṣir valkalāyanaḥ /",
  "S01kbavk64u:97": "jāne so 'pi na me sādhu paritrāṇe pragalbhate //",
  "S01kbavk64u:98": "KAvk_64.48 tasyāśramapade yo 'sau paricaryāparaḥ sadā /",
  "S01kbavk64u:99": "lubdhakaḥ padmako nāma sa me saṃrakṣaṇakṣamaḥ //",
  "S01kbavk64u:100": "KAvk_64.49 iti niścitya manasā sa gatvā lubdhakāntikam /",
  "S01kbavk64u:101": "svavṛttāntaṃ nivedyāsmai bandharakṣām ayācata //",
  "S01kbavk64u:102": "KAvk_64.50 sādhakasya vadhāyaiva nāgarājena so 'rthitaḥ /",
  "S01kbavk64u:103": "dhanvī taṃ deśam abhyetya mantradhīraṃ vyalokayat //",
  "S01kbavk64u:104": "KAvk_64.51 asminn avasare mantrasādhako 'pi hutānalaḥ /",
  "S01kbavk64u:105": "ākṛṣṭiṃ nāgarājasya vidadhe bandhanotsukaḥ //",
  "S01kbavk64u:106": "KAvk_64.52 mantrākṛṣṭe phaṇipatau kṣaṇaṃ tadbhavanodakam /",
  "S01kbavk64u:107": "saviṣādaṃ rurodeva prodyadbudbudagadgadam //",
  "S01kbavk64u:108": "saṃtrāsavihvalabhujaṅgavadhūviṣādaniśvāsavegavihitojjvalaphenamālam /",
  "S01kbavk64u:109": "KAvk_64.53 mantrākṛṣṭe phaṇipatau kṣaṇaṃ tadbhavanodakam /",
  "S01kbavk64u:110": "saviṣādaṃ rurodeva prodyadbudbudagadgadam //",
  "S01kbavk64u:111": "saṃtrāsavihvalabhujaṅgavadhūviṣādaniśvāsavegavihitojjvalaphenamālam /",
  "S01kbavk64u:112": "rakṣārthanām iva cakāra taraṅgahastasaktāñjali prabalakampavilolam ambhaḥ //",
  "S01kbavk64u:113": "KAvk_64.54 ātte vidyābalāt tena nāge garudatejasā /",
  "S01kbavk64u:114": "saṃkocakuṭilābhoge kṣipte ca jalabhājane //",
  "S01kbavk64u:115": "KAvk_64.55 taṃ hemalubdhaṃ bāṇena trāsasaṃdigdhalocanam /",
  "S01kbavk64u:116": "vivyādha dhanur ākṛṣya viṣadigdhena lubdhakaḥ //",
  "S01kbavk64u:117": "KAvk_64.56 magnabāṇaṃ tam abhyetya bhūyastyaktabhujaṅgamaṃ /",
  "S01kbavk64u:118": "karālakaravālena viśiraskaṃ cakāra saḥ //",
  "S01kbavk64u:119": "KAvk_64.57 sā vidyābandhakī tasya lobhād anyopayoginī /",
  "S01kbavk64u:120": "abhūt siddhāpi mugdhasya svavināśāya kevalam //",
  "S01kbavk64u:121": "KAvk_64.58 yuktāḥ paropatāpāya vidyāvibhavaśaktayaḥ /",
  "S01kbavk64u:122": "sahasaiva vimūḍhānāṃ vinaśyanti sahāsubhiḥ //",
  "S01kbavk64u:123": "KAvk_64.59 tataḥ praharṣasaṃpūrṇaḥ kṛtajñaḥ phaṇināyakaḥ /",
  "S01kbavk64u:124": "taṃ nināya svabhavanaṃ lubdhakaṃ snehalubdhadhīḥ //",
  "S01kbavk64u:125": "KAvk_64.60 tatra ratnalatodyānavimānamaṇiveśmasu /",
  "S01kbavk64u:126": "abhyarcyamānaś citreṇa kaṃ cit kālam uvāsa saḥ //",
  "S01kbavk64u:127": "KAvk_64.61 kadā cid atha nāgena pūjyamānaṃ savismayaḥ /",
  "S01kbavk64u:128": "vidyuddāmopamaṃ pāśam amoghākhyaṃ dadarśa saḥ //",
  "S01kbavk64u:129": "KAvk_64.62 taṃ dṛṣṭvā tatprabhāvaṃ ca śrutvā nāganiveditam /",
  "S01kbavk64u:130": "yatnāt tadarthanāṃ cakre lubdhako lubdhamānasaḥ //",
  "S01kbavk64u:131": "KAvk_64.63 ajayyaṃ samarodyoge surāṇām api bandhanaṃ /",
  "S01kbavk64u:132": "taṃ jīvitādhikaṃ tasmai dadau prītyā phaṇīśvaraḥ //",
  "S01kbavk64u:133": "KAvk_64.64 tatas taṃ pāśam ādāya citram āmantrya lubdhakaḥ /",
  "S01kbavk64u:134": "uttīrya nāgabhavanāl labdhārthaḥ svapadaṃ yayau //",
  "S01kbavk64u:135": "KAvk_64.65 nāgaprabhāvasaṃprāptāṃ ciraṃ bhuktvā sa saṃpadam /",
  "S01kbavk64u:136": "putrāyotpalakākhyāya pāśaṃ dattvā vyapadyata //",
  "S01kbavk64u:137": "KAvk_64.66 pālayan pitur ācāraṃ so 'pi lubdhakumārakaḥ /",
  "S01kbavk64u:138": "munes tasya kulasthityā paricaryāparo 'bhavat //",
  "S01kbavk64u:139": "KAvk_64.67 tataḥ kadā cit sa muner viśrāntasya sthitaḥ puraḥ /",
  "S01kbavk64u:140": "śuśrāva kākalīgītaṃ kīrṇaṃ karṇarasāyanam // gītaśravaṇaniṣpandanilīnahariṇaṃ vanam /",
  "S01kbavk64u:141": "KAvk_64.68 tataḥ kadā cit sa muner viśrāntasya sthitaḥ puraḥ /",
  "S01kbavk64u:142": "śuśrāva kākalīgītaṃ kīrṇaṃ karṇarasāyanam // gītaśravaṇaniṣpandanilīnahariṇaṃ vanam /",
  "S01kbavk64u:143": "citranyastam ivālokya so 'pṛcchad vismito munim // kamalābandhasaṃruddhamadhupadhvanisodaraḥ /",
  "S01kbavk64u:144": "KAvk_64.69 citranyastam ivālokya so 'pṛcchad vismito munim // kamalābandhasaṃruddhamadhupadhvanisodaraḥ /",
  "S01kbavk64u:145": "kuto 'yaṃ kokilālāpalalitaḥ śrūyate svanaḥ //",
  "S01kbavk64u:146": "KAvk_64.70 iti lubdhakaputreṇa pṛṣṭas taṃ munir abravīt /",
  "S01kbavk64u:147": "gāyanti madhurālāpam etaṃ kinnarakanyakāḥ //",
  "S01kbavk64u:148": "KAvk_64.71 drumasya kinnarapateḥ kanyā kanyāśatair vṛtā /",
  "S01kbavk64u:149": "pañcabhir nāgabhavane krīḍaty eṣā manoharā //",
  "S01kbavk64u:150": "KAvk_64.72 śrutvaitat kautukākrāntaḥ sa punar munim abhyadhāt /",
  "S01kbavk64u:151": "api śaknoti puruṣaḥ prāptuṃ kinnarakanyakām //",
  "S01kbavk64u:152": "KAvk_64.73 tam uvāca munir yasya bhavet pāśaḥ karāgragaḥ /",
  "S01kbavk64u:153": "amoghākhyaḥ sa śaknoti hartuṃ kinnarakāminīm //",
  "S01kbavk64u:154": "KAvk_64.74 etad ākarṇya sotsāhas taṃ praṇamyātha lubdhakaḥ /",
  "S01kbavk64u:155": "prayayau pāśam ādāya bhogīndrabhavanāntikam //",
  "S01kbavk64u:156": "KAvk_64.75 tatra kelivilāsāṅkaṃ so 'paśyat kinnarīgaṇam /",
  "S01kbavk64u:157": "bibhrāṇam anilālolahemavallīvanaśriyam //",
  "S01kbavk64u:158": "KAvk_64.76 madbye snānotthitāṃ tāsāṃ sa dadarśa manoharām /",
  "S01kbavk64u:159": "smarasyeva trinetrāgninirvāṇajaladevatām //",
  "S01kbavk64u:160": "KAvk_64.77 anaṅgavibhramārambhanirbharormiṇi yauvane /",
  "S01kbavk64u:161": "majjataḥ śaiśavasyeva kurvāṇām avalambanam // mekhalābaddhasaṃnaddhadivyāmbaramanoramām /",
  "S01kbavk64u:162": "KAvk_64.78 anaṅgavibhramārambhanirbharormiṇi yauvane /",
  "S01kbavk64u:163": "majjataḥ śaiśavasyeva kurvāṇām avalambanam // mekhalābaddhasaṃnaddhadivyāmbaramanoramām /",
  "S01kbavk64u:164": "jalakelikalāsaktasphāraphenāvalīm iva //",
  "S01kbavk64u:165": "KAvk_64.79 lāvaṇyaprasṛteneva pravāhena mahīyasā /",
  "S01kbavk64u:166": "harantīṃ tārahāreṇa śaśiśubhraniśāśriyam //",
  "S01kbavk64u:167": "KAvk_64.80 kalayantīṃ jalollīḍhāṃ līlāpattralatāṃ punaḥ /",
  "S01kbavk64u:168": "karṇābharaṇaratnāṃśukalāpena kapolayoḥ //",
  "S01kbavk64u:169": "KAvk_64.81 kastūrīlekhayā sakhyā likhyamānalalāṭikām /",
  "S01kbavk64u:170": "kalaṅkakalanāklaibyaṃ śamayantīṃ himatviṣaḥ //",
  "S01kbavk64u:171": "KAvk_64.82 tāṃ dṛṣṭvā vismayāveśapāśenākṛṣṭamānasaḥ /",
  "S01kbavk64u:172": "cakre pāśam amoghākhyaṃ sajjaṃ sapadi lubdhakaḥ //",
  "S01kbavk64u:173": "KAvk_64.83 tataḥ saṃtrāsataralāḥ sahasā hariṇekṣaṇāḥ /",
  "S01kbavk64u:174": "kinnaryo divam utpetuḥ pāśahastaṃ vilokya taṃ //",
  "S01kbavk64u:175": "KAvk_64.84 laghuhastatayā kṣiptvā pāśaṃ cakitalocanām /",
  "S01kbavk64u:176": "manoharāṃ sa jagrāha hariṇīm iva lubdhakaḥ //",
  "S01kbavk64u:177": "KAvk_64.85 sā pāśavivaśā tena kṛṣṭā kaṣṭadaśāṃ śritā /",
  "S01kbavk64u:178": "kim etad iti nājñāsīt kṣaṇamūrcchānimīlitā //",
  "S01kbavk64u:179": "KAvk_64.86 yūthabhraṣṭeva hariṇī svajanālokanāśayā /",
  "S01kbavk64u:180": "nirīkṣamāṇā kakubhaḥ sā saṃbhrāntā tam abhyadhāt //",
  "S01kbavk64u:181": "KAvk_64.87 muñca muñca dṛḍhākṣiptāṃ mā sprākṣīḥ parirakṣa mām /",
  "S01kbavk64u:182": "krūrā api bhavanty eva śokārtiṣu kṛpālavaḥ //",
  "S01kbavk64u:183": "KAvk_64.88 lobhād anuttamapadaprayuktā divyakanyakā /",
  "S01kbavk64u:184": "sadyaḥ pradīptā vidyeva nirdahaty eva sādhakam //",
  "S01kbavk64u:185": "KAvk_64.89 māṃ vicārya dhiyā dhīmann ucitāya prayacchataḥ /",
  "S01kbavk64u:186": "bhaviṣyati tavāvaśyam mahān dharmadhanāgamaḥ //",
  "S01kbavk64u:187": "KAvk_64.90 pīḍāṃ pāśakṛtām etāṃ na sahe muñca bandhanam /",
  "S01kbavk64u:188": "svayaṃ vrajāmy ahaṃ tatra yatra te 'bhimatā gatiḥ //",
  "S01kbavk64u:189": "KAvk_64.91 divam utplutya gacchāmi na tv ahaṃ muktabandhanā /",
  "S01kbavk64u:190": "yadvaśān me gatir vyomni cūḍāratnaṃ gṛhāṇa tat //",
  "S01kbavk64u:191": "KAvk_64.92 ity uktaḥ sa tayā sāsraṃ prayātaḥ karuṇārdratām /",
  "S01kbavk64u:192": "cūḍāmaṇiṃ samādāya pāśaṃ muktvā jagāda tām //",
  "S01kbavk64u:193": "KAvk_64.93 samāśvasihi kalyāṇi na śokaṃ kartum arhasi /",
  "S01kbavk64u:194": "na nāmānucitāya tvāṃ prayacchāmi nijecchayā //",
  "S01kbavk64u:195": "KAvk_64.94 asti rājasutaḥ śrīmān guṇaratnamahodadhiḥ /",
  "S01kbavk64u:196": "pūritāḥ kakubhaḥ sarvā yena kīrtyamṛtormibhiḥ //",
  "S01kbavk64u:197": "KAvk_64.95 sa vidyāvadanādarśaḥ kalākelivibhūṣaṇaḥ /",
  "S01kbavk64u:198": "suvṛttaḥ sudhano nāma nijavaṃśaviśeṣakaḥ //",
  "S01kbavk64u:199": "KAvk_64.96 sa te samucitaḥ subhru vibhramābharaṇaṃ bhuvaḥ /",
  "S01kbavk64u:200": "tyāgopabhogasubhagaḥ sukhotsava iva śriyaḥ // surakinnaragandharvavidyādharavilāsinām /",
  "S01kbavk64u:201": "KAvk_64.97 sa te samucitaḥ subhru vibhramābharaṇaṃ bhuvaḥ /",
  "S01kbavk64u:202": "tyāgopabhogasubhagaḥ sukhotsava iva śriyaḥ // surakinnaragandharvavidyādharavilāsinām /",
  "S01kbavk64u:203": "yaḥ kharvīkurute garvam urvarāśarvaripatiḥ //",
  "S01kbavk64u:204": "KAvk_64.98 iti tena kṛtāśvāsā bandhuvargaviyoginī /",
  "S01kbavk64u:205": "kurarīvātikaruṇaṃ vilalāpa manoharā //",
  "S01kbavk64u:206": "KAvk_64.99 atrāntare vindhyataṭīṃ mṛgayākelikautukī /",
  "S01kbavk64u:207": "prasthitaḥ sudhano dhanvī śanais taṃ deśam āyayau //",
  "S01kbavk64u:208": "KAvk_64.100 rathanemisvanais tasya pranṛttaśikhimaṇḍalī /",
  "S01kbavk64u:209": "vanalakṣmyāḥ kṣaṇaṃ lebhe lolanīladukūlatām //",
  "S01kbavk64u:210": "KAvk_64.101 sa kapolapraṇayibhir babhau svedodabindubhiḥ /",
  "S01kbavk64u:211": "saṃkrāntaiḥ kuṇḍalaprānte kāntamuktāphalair iva //",
  "S01kbavk64u:212": "KAvk_64.102 syandanāśvakhuroddhūtaṃ dantadīdhitibhiḥ puraḥ /",
  "S01kbavk64u:213": "harann iva rajaḥpuñjaṃ vyājahāra sa sārathim //",
  "S01kbavk64u:214": "KAvk_64.103 aho manoratheneva rathenānilaraṃhasā /",
  "S01kbavk64u:215": "dūrojjhitā svasainyena kiyatī laṅghitā kṣitiḥ //",
  "S01kbavk64u:216": "KAvk_64.104 etā bālānilollāsalolapippalapallavāḥ /",
  "S01kbavk64u:217": "haranti haritacchāyāṃ hariṇābharaṇā bhuvaḥ //",
  "S01kbavk64u:218": "KAvk_64.105 etā bālapravāloṣṭhyaḥ stabakastanabandhurāḥ /",
  "S01kbavk64u:219": "sotkaṇṭhā iva jṛmbhante mañjaryaḥ śvasanākulāḥ //",
  "S01kbavk64u:220": "KAvk_64.106 imā marakataśyāmaśaṣpasaṃcayakañcukāḥ /",
  "S01kbavk64u:221": "rājante kausumarajorañjitā vanarājayaḥ //",
  "S01kbavk64u:222": "KAvk_64.107 etā vivalitagrīvā hariṇyas trāsavidrutāḥ /",
  "S01kbavk64u:223": "nīlotpalavanānīva sṛjanti taralekṣitaiḥ //",
  "S01kbavk64u:224": "KAvk_64.108 ete niśākarakarāṅkurakāntadantāḥ pallīpatipraṇayiṇīstanatulyakumbhāḥ /",
  "S01kbavk64u:225": "paśyanti dantiśiśavaḥ parito rathaṃ me nemisvanāpaḥrtacāpalalīnakarṇāḥ //",
  "S01kbavk64u:226": "ete nirmalanarmadāparisaravyājṛmbhivallīvalat-",
  "S01kbavk64u:227": "puṣpoddāmamadhūtsavapraṇayinaḥ kṣībā ivāghūrṇitāḥ /",
  "S01kbavk64u:228": "saṃnaddhāḥ śabarīnitambavilasanmāyūrapattrāvalī-",
  "S01kbavk64u:229": "līlāndolananarmavibhramakalābandheṣu vindhyānilāḥ //",
  "S01kbavk64u:230": "KAvk_64.110 iti bruvāṇaḥ kalayan vanalakṣmīṃ nṛpātmajaḥ /",
  "S01kbavk64u:231": "śuśrāva nirjane kīrṇaṃ kinnaryāḥ karuṇaṃ svanam //",
  "S01kbavk64u:232": "KAvk_64.111 śrutvaiva kautukākṛṣṭas tatsamīpaṃ kṛpānidhiḥ /",
  "S01kbavk64u:233": "so 'bhyetya sadguṇādarśas tāṃ dadarśa mṛgīdṛśam //",
  "S01kbavk64u:234": "KAvk_64.112 yācamānām paritrāṇaṃ lubdhakaṃ sāśrulocanām /",
  "S01kbavk64u:235": "vanecarabhayodvignām iva kānanadevatāṃ //",
  "S01kbavk64u:236": "KAvk_64.113 anveṣṭuṃ lubdhakākṛṣṭaṃ svam aṅkaṃrgam āgatām /",
  "S01kbavk64u:237": "khinnām iva vanabhrāntyā lakṣmīṃ hariṇalakṣmaṇaḥ //",
  "S01kbavk64u:238": "KAvk_64.114 tāṃ vilokya sa sāścaryarūpātiśayavismitaḥ /",
  "S01kbavk64u:239": "abhilāṣapaṭe kṣipraṃ citranyasta ivābhavat //",
  "S01kbavk64u:240": "KAvk_64.115 so 'cintayad aho ramyanirmāṇābhyāsakāriṇaḥ /",
  "S01kbavk64u:241": "asmin mukhasamullekhe rekhāpariṇatir vidheḥ //",
  "S01kbavk64u:242": "KAvk_64.116 durlabhā bhogibhavane martyaloke kathaiva kā /",
  "S01kbavk64u:243": "manye lāvaṇyamudreyaṃ svarge 'py abhinavoditā //",
  "S01kbavk64u:244": "tāruṇyena nipītaśaiśavatayā sānaṅgaśṛṅgāriṇī",
  "S01kbavk64u:245": "tanvaṅgyā sakalāṅgasaṃgamasakhī bhaṅgir navāṅgīkṛtā /",
  "S01kbavk64u:246": "niḥsaṃrambhaparākramaḥ pṛthutarārambhābhiyogaṃ vinā",
  "S01kbavk64u:247": "sāṃrājye jagatāṃ yayā vijayate devo vilāsāyudhaḥ //",
  "S01kbavk64u:248": "KAvk_64.118 iti vismayagarbheṇa sābhilāṣeṇa cakṣuṣa /",
  "S01kbavk64u:249": "tāṃ pibantam ivābhyetya praṇamya prāha lubdhakaḥ //",
  "S01kbavk64u:250": "KAvk_64.119 kulakalpadrumasyeyaṃ drumasya dayitā sutā /",
  "S01kbavk64u:251": "deva kinnararājasya pāśenāpaḥrtā mayā //",
  "S01kbavk64u:252": "KAvk_64.120 ānītā tvatkṛte divyakanyaiṣā pratigṛhyatām /",
  "S01kbavk64u:253": "tvam evāsyā guṇodāra bhartā bhuva ivocitaḥ //",
  "S01kbavk64u:254": "KAvk_64.121 asyāś cūḍāmaṇir ayaṃ mayā svecchāgatipradaḥ /",
  "S01kbavk64u:255": "gṛhītas tadvirahitā neyaṃ yāti vihāyasā //",
  "S01kbavk64u:256": "KAvk_64.122 rakṣyo maṇir ayaṃ nāsti datte 'smin saṃgamo 'nayā /",
  "S01kbavk64u:257": "ity uktvāsmai dadau kanyāratnaṃ ratnaṃ ca lubdhakaḥ //",
  "S01kbavk64u:258": "KAvk_64.123 gṛhītā rājaputreṇa sā mahīṃrgalakṣmaṇā /",
  "S01kbavk64u:259": "sudhāsikteva tatyāja svadeśavirahānalam //",
  "S01kbavk64u:260": "KAvk_64.124 utkaṇṭhālokanālolāṃ tāṃ bālahariṇīm iva /",
  "S01kbavk64u:261": "babandha lubdhakatyaktāṃ rāgavāgurayā smaraḥ //",
  "S01kbavk64u:262": "KAvk_64.125 kinnarīṃ ratham āropya ratnair āpūrya lubdhakam /",
  "S01kbavk64u:263": "harṣapūrṇaḥ svanagaraṃ pratasthe pārthivātmajaḥ //",
  "S01kbavk64u:264": "KAvk_64.126 sa hastināpuraṃ prāpya nivedya svakathāṃ pituḥ /",
  "S01kbavk64u:265": "harṣād vismayinā tena vivāhe vihitotsavaḥ //",
  "S01kbavk64u:266": "KAvk_64.127 sukṛtair bhogyatāṃ yātāṃ mūrtām iva śaśiśriyam /",
  "S01kbavk64u:267": "antaḥpurapraṇayiṇīṃ cakre kinnarakanyakām //",
  "S01kbavk64u:268": "KAvk_64.128 dadhatā madhupeneva tenādharamadhuspṛhām /",
  "S01kbavk64u:269": "spṛṣṭā natamukhāmbhojā cakampe nalinīva sā //",
  "S01kbavk64u:270": "KAvk_64.129 maune 'pi kathitotkaṇṭhāṃ muhuḥ kampe 'pi niścalām /",
  "S01kbavk64u:271": "vailakṣye 'pi sphuṭallakṣmīṃ tasyāḥ prītiṃ tatāna saḥ //",
  "S01kbavk64u:272": "KAvk_64.130 sa śanair adharāsvāde dattvā dantavibhīṣikām /",
  "S01kbavk64u:273": "vinidrābjadṛśas tasyā maunamudrāṃ avārayat //",
  "S01kbavk64u:274": "KAvk_64.131 nīvīmokṣe niṣedhe ca dampatyoḥ paṇipadmayoḥ /",
  "S01kbavk64u:275": "vivāda iva sotkampaṃ kaṅkaṇasvanayor abhūt //",
  "S01kbavk64u:276": "KAvk_64.132 sa rāgapallavas tasya vilāsasmitapuṣpitaḥ /",
  "S01kbavk64u:277": "kāntākucaphalāṅko 'bhūd bhogyaḥ saṃbhogapādapaḥ //",
  "S01kbavk64u:278": "KAvk_64.133 atrāntare dākṣiṇātyau viprau kapilapuṣkarau /",
  "S01kbavk64u:279": "ājagmatur vṛttikāmau dhanasya nṛpateḥ sabhām //",
  "S01kbavk64u:280": "KAvk_64.134 tau vidyātiśayaślāghyau paurohityam avāpatuḥ /",
  "S01kbavk64u:281": "kapilaḥ kṣitipālasya rājaputrasya cāparaḥ //",
  "S01kbavk64u:282": "KAvk_64.135 tayoḥ spardhānubandhena sadā vivadamānayoḥ /",
  "S01kbavk64u:283": "ekadravyābhilāṣeṇa vidveṣaḥ samajāyata //",
  "S01kbavk64u:284": "KAvk_64.136 dveṣadoṣeṇa mātaṅgayogyanirghātayos tayoḥ /",
  "S01kbavk64u:285": "vidadhe madalekheva vidyā malinatām mukhe //",
  "S01kbavk64u:286": "yeṣāṃ vastuvivekinī guṇasakhī lokaprakāśonmukhī",
  "S01kbavk64u:287": "vidyādīpaśikhā karoti viṣamaṃ dveṣāndhakāraṃ puraḥ /",
  "S01kbavk64u:288": "te mohopahatā vicārarahitāḥ saujanyajanyāhitā",
  "S01kbavk64u:289": "dagdhāś candanacandrakāntakamalasyandodgatenāgninā //",
  "S01kbavk64u:290": "KAvk_64.138 śrutismṛtivivādeṣu puṣkareṇa pade pade /",
  "S01kbavk64u:291": "nigṛhyamāṇaḥ kapilaḥ kopatāpād acintayat //",
  "S01kbavk64u:292": "KAvk_64.139 mandābhyāsaṃ dṛḍhābhyāsas tīkṣṇas tīvramadoddhataḥ /",
  "S01kbavk64u:293": "sadā saṃsadi mām eva nayaty eṣa vilakṣatām //",
  "S01kbavk64u:294": "KAvk_64.140 prajñā vañcakavṛttāya śrutaṃ darpajvarāya ca /",
  "S01kbavk64u:295": "dhanaṃ dharmaniṣedhāya bhavaty adhamacetasām //",
  "S01kbavk64u:296": "KAvk_64.141 dṛptaḥ paribhavaty eṣa rājaputrāśrayeṇa mām /",
  "S01kbavk64u:297": "tasmād āśrayam evāsya śrīmūlam praharāmy aham //",
  "S01kbavk64u:298": "KAvk_64.142 nidhane rājaputrasya yuktyupāyena kena cit /",
  "S01kbavk64u:299": "yuktaḥ kartuṃ prayatno me mānamlāniṃ kathaṃ sahe //",
  "S01kbavk64u:300": "KAvk_64.143 ity ugrapāpasaṃkalpas tasya dveṣāt samudyayau /",
  "S01kbavk64u:301": "nāsti tat pātakaṃ loke yan na kurvanti matsarāḥ //",
  "S01kbavk64u:302": "KAvk_64.144 kathaṃ paśyati sadvartma sa sadā vyathitāśayaḥ /",
  "S01kbavk64u:303": "dattaṃ nayanayor yena tīvrāmarṣaviṣāñjanam //",
  "S01kbavk64u:304": "rāgaḥ pāpaṃ paramam adhikaṃ darpapāpaṃ tato 'pi",
  "S01kbavk64u:305": "krodhāt pāpaṃ jagati na paraṃ duḥsahaṃ lobhapāpam /",
  "S01kbavk64u:306": "yāvān eṣa vyasanini jane gaṇyate pāpavargaḥ",
  "S01kbavk64u:307": "pāpāṃśasya spṛśati na tulāṃ so 'pi vidveṣasūteḥ //",
  "S01kbavk64u:308": "KAvk_64.146 tataḥ kadā cin meghākhyaṃ krūraṃ karvaṭavāsinam /",
  "S01kbavk64u:309": "visṛṣṭasainyahantāraṃ sāmantam apakāriṇam //",
  "S01kbavk64u:310": "KAvk_64.147 śrutvā narapatiḥ kopāc caturthopāyaniścaye /",
  "S01kbavk64u:311": "amātyānāṃ anumate kumāram idam abravīt //",
  "S01kbavk64u:312": "KAvk_64.148 kumāra gamyatāṃ tūrṇam ucchettuṃ tarasā ripum /",
  "S01kbavk64u:313": "kramopapannaṃ sāṃrājyaṃ niḥśalyam idam astu te //",
  "S01kbavk64u:314": "KAvk_64.149 ayaṃ te samarārambhe prabhāvābharaṇo bhujaḥ /",
  "S01kbavk64u:315": "ālānastambhatāṃ yātu jagadvijayadantinaḥ //",
  "S01kbavk64u:316": "KAvk_64.150 meghe bhūbhṛtkulākrāntisaṃrambhābhyadhikodaye /",
  "S01kbavk64u:317": "hate tava pratāpasya nirvighnāvaraṇā diśaḥ //",
  "S01kbavk64u:318": "KAvk_64.151 durbalaiḥ kiṃ hatair anyaiḥ sāmantair antavāsibhiḥ /",
  "S01kbavk64u:319": "dṛptaḥ sa eva hantavyas tadvadhe sarvasiddhayaḥ //",
  "S01kbavk64u:320": "kiṃ kautukaṃ yadi hariḥ karicakravālaṃ",
  "S01kbavk64u:321": "āhanti daivavihitam nijam eva bhojyam /",
  "S01kbavk64u:322": "pañcānanaṃ yadi bhinatti nakhāṭṭahāsaṃ",
  "S01kbavk64u:323": "tat tasya pauruṣakathāpatham eti śauryam //",
  "S01kbavk64u:324": "KAvk_64.153 iti pitrā samādiṣṭaḥ samīhitaraṇotsavaḥ /",
  "S01kbavk64u:325": "kinnarīvirahālolaḥ so 'bhūd dolākulaḥ kṣaṇam //",
  "S01kbavk64u:326": "KAvk_64.154 acirāgamanākhyānair yatnair āśvāsya vallabhām /",
  "S01kbavk64u:327": "jananīṃ svairam abhyetya praṇipatya jagāda saḥ //",
  "S01kbavk64u:328": "KAvk_64.155 duhitā śakrakalpasya kinnarendrasya māninī /",
  "S01kbavk64u:329": "pālyā virahaśokārtā madvātsalyadhiyā tvayā //",
  "S01kbavk64u:330": "KAvk_64.156 asyāś cūḍāmaṇir ayaṃ rakṣyaḥ svecchāgatipradaḥ /",
  "S01kbavk64u:331": "dātavyaḥ sarvathā mātar nānyatra prāṇasaṃśayāt //",
  "S01kbavk64u:332": "KAvk_64.157 ity uktvā jananīhaste kāntaṃ kāntāśikhāmaṇim /",
  "S01kbavk64u:333": "nikṣipya sa yayau tūrṇaṃ sainyācchāditadiṅmukhaḥ //",
  "S01kbavk64u:334": "KAvk_64.158 tasya vājivrajoddhūtarajaḥpuñjaghanodayaḥ /",
  "S01kbavk64u:335": "prayayau rājahaṃsānāṃ saṃtrāsāyāsahetutām //",
  "S01kbavk64u:336": "KAvk_64.159 dūraṃ prayāte dayite viraheṇa manoharā /",
  "S01kbavk64u:337": "babhūva bālanalinīpalāśaśayanāśrayā //",
  "S01kbavk64u:338": "sotkaṇṭhāyā divasagaṇanārambhanityābhiyoge",
  "S01kbavk64u:339": "saṃkhyālekhāsaraṇim avanau kampalolaṃ likhantyāḥ /",
  "S01kbavk64u:340": "tasyāḥ pāṇau nipatitaraṇatkaṅkaṇe tānavena",
  "S01kbavk64u:341": "kṣipraṃ muktāvalayakalanām aśrudhārā cakāra //",
  "S01kbavk64u:342": "dveṣaḥ puṣpaśare sukhe vimukhatā dehe 'pi niḥsnehatā",
  "S01kbavk64u:343": "patyau dhyānaparāyaṇatvam aniśaṃ tannāmamantro japaḥ /",
  "S01kbavk64u:344": "śayyā bhūmitalaṃ tathāpi sutanos tāpakṣatir nābhavan",
  "S01kbavk64u:345": "nūnaṃ niścalalīnarāgamanasāṃ muktir na tīvravrataiḥ //",
  "S01kbavk64u:346": "KAvk_64.162 līnā sphaṭikaparyaṅke haricandanapāṇḍurā /",
  "S01kbavk64u:347": "candralekheva sā tanvī jyotsnāmadhyagatā babhau //",
  "S01kbavk64u:348": "KAvk_64.163 kadā cid atha bhūpālaḥ svapnadarśanaśaṅkitaḥ /",
  "S01kbavk64u:349": "purohitaṃ samāhūya papraccha kapilaṃ rahaḥ //",
  "S01kbavk64u:350": "KAvk_64.164 dṛṣṭaṃ adya mayā svapne niruddhaṃ śatrubhiḥ puram /",
  "S01kbavk64u:351": "pāṭitodarakṛṣṭaiś ca mamāntraiḥ pariveṣṭitam //",
  "S01kbavk64u:352": "KAvk_64.165 svapnasyāsya vipākārhaṃ phalaṃ brūhi mahāmate /",
  "S01kbavk64u:353": "vicintaya śubhodarkām ucitāṃ ca pratikriyām //",
  "S01kbavk64u:354": "KAvk_64.166 iti pṛṣṭaḥ kṣitīśena kṣaṇam antaḥ purohitaḥ /",
  "S01kbavk64u:355": "bhaktidambhadhṛtadhyānaḥ samīhitam acintayat //",
  "S01kbavk64u:356": "KAvk_64.167 upāyo 'yaṃ mayā diṣṭyā prāptaḥ suciracintitaḥ /",
  "S01kbavk64u:357": "puṣkarasyāśrayocchittyai rājaputravināśane //",
  "S01kbavk64u:358": "KAvk_64.168 priyā manoharā jyeṣṭhaṃ jīvitaṃ tasya kinnarī /",
  "S01kbavk64u:359": "abhāve niyataṃ tasyā na sa jīvati duḥkhitaḥ //",
  "S01kbavk64u:360": "KAvk_64.169 iti saṃcintya śanakair mithyākhedaviṣādavān /",
  "S01kbavk64u:361": "abhyadhād vasudhādhīśam ahitaiṣī purohitaḥ //",
  "S01kbavk64u:362": "KAvk_64.170 duḥsvapno 'yaṃ tvayā deva hṛdayākampanaḥ param /",
  "S01kbavk64u:363": "dṛṣṭaḥ spaṣṭaṃ phalaṃ tasya duḥsahaṃ katham ucyate //",
  "S01kbavk64u:364": "KAvk_64.171 prabhubhaktivratasthānāṃ doṣeṣv avihitātmanām /",
  "S01kbavk64u:365": "na karṇakaṭukaṃ vaktuṃ niṣedho 'sti hitaiṣiṇām //",
  "S01kbavk64u:366": "KAvk_64.172 rājyāt bhraṃśaḥ śarīrād vā svapnasyāsya phalaṃ sphuṭam /",
  "S01kbavk64u:367": "śaṅkāvirahitaiḥ kāryaḥ pratīkāro 'tra bhūtaye //",
  "S01kbavk64u:368": "KAvk_64.173 puṣkariṇyāṃ kratukṣetre pūrṇāyāṃ paśuśoṇitaiḥ /",
  "S01kbavk64u:369": "snātas tvaṃ mārjito viprair bhūriratnasuvarṇadaḥ //",
  "S01kbavk64u:370": "KAvk_64.174 kinnarīmedasā vahniṃ hutvā kuśalam āpsyasi /",
  "S01kbavk64u:371": "antaḥpure snuṣā te 'sti kinnarī na tu durlabhā //",
  "S01kbavk64u:372": "KAvk_64.175 iti tasya vacaḥ śrutvā krūraṃ pātakakūṇitaḥ /",
  "S01kbavk64u:373": "nṛśaṃsavṛttasaṃtrastas tam abhāṣata bhūpatiḥ //",
  "S01kbavk64u:374": "KAvk_64.176 nijajīvitarakṣāyai kathaṃ strīvadham utsahe /",
  "S01kbavk64u:375": "kinnarīvirahe 'vaśyaṃ na ca jīvati me sutaḥ //",
  "S01kbavk64u:376": "KAvk_64.177 iti bhūmibhujā tasya pratyākhyāte samīhite /",
  "S01kbavk64u:377": "taṃ pāpābhiniveśena punaḥ prāha purohitaḥ //",
  "S01kbavk64u:378": "KAvk_64.178 aho rājan na jānīṣe dhīmān api janasthitim /",
  "S01kbavk64u:379": "trivargasādhanaṃ tyājyam na rājyaṃ na ca jīvitaṃ //",
  "S01kbavk64u:380": "KAvk_64.179 arthā iva svajanamitrakalatraputrā naṣṭāḥ sthitasya puruṣasya punar bhavanti /",
  "S01kbavk64u:381": "ucchvāsamātravirahe gatajīvitasya tatkālasaṃnihitam apy asad eva sarvam //",
  "S01kbavk64u:382": "KAvk_64.180 tyajyante jīvitasyārthe nijadeśapriyātmajāḥ /",
  "S01kbavk64u:383": "jīvitād aparaṃ rājañ jīvaloke 'sti na priyam //",
  "S01kbavk64u:384": "KAvk_64.181 iti jīvitalobhāya tena nānānidarśanaiḥ śanaiḥ /",
  "S01kbavk64u:385": "pratāritaḥ pāpaṃ rājā yuktam amanyata //",
  "S01kbavk64u:386": "KAvk_64.182 tataḥ susambhṛtārambhe pravṛtte yajñakarmaṇi /",
  "S01kbavk64u:387": "kṛtāyāṃ puṣkariṇyāṃ ca pūrṇāyāṃ paśuśoṇitaiḥ //",
  "S01kbavk64u:388": "KAvk_64.183 rājñā kathitavṛttāntā nijapatnī svayaṃ rahaḥ /",
  "S01kbavk64u:389": "putrapravāsaśokārtā pāpatrastā vyacintayat //",
  "S01kbavk64u:390": "KAvk_64.184 aho mūrkhataro rājā mohāndhena purodhasā /",
  "S01kbavk64u:391": "snuṣāvadhavidhāne 'smin preritaḥ pṛthupātake //",
  "S01kbavk64u:392": "KAvk_64.185 yatnair aparihārye 'pi nibaddhe nidhanāvadhau /",
  "S01kbavk64u:393": "paraprāṇāpahāreṇa mūḍhā vāñchanti jīvitam //",
  "S01kbavk64u:394": "KAvk_64.186 yadi jīvitalubdhena mugdhā mṛgavadhūr iva /",
  "S01kbavk64u:395": "snuṣāpi hanyate rājñā tat kiṃ vakṣyāmy ahaṃ sutam //",
  "S01kbavk64u:396": "KAvk_64.187 mātas tvayeyaṃ vātsalyāt pālyā mama manoharā /",
  "S01kbavk64u:397": "ity uktvā sudhanaḥ sūnur gato nikṣipya me vadhūm //",
  "S01kbavk64u:398": "KAvk_64.188 tasmāc cūḍāmaṇim mattaḥ prāpya vyomnā prayātu sā /",
  "S01kbavk64u:399": "bhaviṣyati tayā patyur jīvantyā saṃgamaḥ punaḥ //",
  "S01kbavk64u:400": "KAvk_64.189 iti saṃcintya sā gatvā sāśrunetrā snuṣāntikam /",
  "S01kbavk64u:401": "rājavṛttaṃ nivedyāsyai sotkampā punar abravīt //",
  "S01kbavk64u:402": "KAvk_64.190 vatse cūḍāmaṇiṃ baddhvā gaccha tūrṇaṃ vihāyasā /",
  "S01kbavk64u:403": "nṛpaḥ pāpapravṛtto 'yaṃ na sadācāram īkṣate //",
  "S01kbavk64u:404": "KAvk_64.191 yajñabhūmiṃ tvayā gatvā gantavyaṃ vyomavartmanā /",
  "S01kbavk64u:405": "anyathā tvām asau vetti gūḍhanyastāṃ mayā kva cit //",
  "S01kbavk64u:406": "KAvk_64.192 iti bhartṛpravāsārtā vacaḥ śrutvā manoharā /",
  "S01kbavk64u:407": "tatsaṃgamāya rakṣantī yatnāt priyataraṃ vapuḥ //",
  "S01kbavk64u:408": "KAvk_64.193 śvaśrvā dattaṃ samādāya baddhvā mūrdhni śikhāmaṇim /",
  "S01kbavk64u:409": "nṛpāhūtā kratukṣetraṃ gatvā vyoma vyagāhata //",
  "S01kbavk64u:410": "rājan naitat tava samucitaṃ yat priyasyāpi sūnor",
  "S01kbavk64u:411": "vadhyā patnī nijapadam iyaṃ svasti tubhyaṃ gatāham /",
  "S01kbavk64u:412": "rakṣyaś cāsau pratihatadhṛtir madviyoge kumāras",
  "S01kbavk64u:413": "tatrety uktvā tanutaratadidvibhramaiḥ sā jagāma //",
  "S01kbavk64u:414": "KAvk_64.195 tasyāṃ gatāyāṃ nṛpatir yajñavighnena śaṅkitaḥ",
  "S01kbavk64u:415": "purohitas tam avadad deva mā saṃśayaṃ kṛthāḥ //",
  "S01kbavk64u:416": "KAvk_64.196 mantrair mayā samākṛṣṭaḥ krūrākhyo brahmarākṣasaḥ /",
  "S01kbavk64u:417": "nirvighnas te kratuḥ siddhaḥ sā hatā tena kinnarī //",
  "S01kbavk64u:418": "KAvk_64.197 iti mithyāvacas tasya rājā satyam amanyata /",
  "S01kbavk64u:419": "nartyante kuṭilair mugdhā yantraputrakalīlayā //",
  "S01kbavk64u:420": "KAvk_64.198 pitur bhavanam abhyetya kīrṇaharṣā manoharā /",
  "S01kbavk64u:421": "nyavedayat svavṛttāntaṃ vahantī vallabhaṃ hṛdi //",
  "S01kbavk64u:422": "KAvk_64.199 sā pituḥ śāsanān martyasaṅgasaurabhaśāntaye /",
  "S01kbavk64u:423": "hemakumbhaśataiḥ snānaṃ pañcabhiḥ pratyahaṃ vyadhāt //",
  "S01kbavk64u:424": "KAvk_64.200 martyāmodaḥ pratanutāṃ kṣālitāyāḥ śanair yayau /",
  "S01kbavk64u:425": "sudhanasnehasaṃyogī na tu rāgo mṛgīdṛśaḥ //",
  "S01kbavk64u:426": "KAvk_64.201 divyodyānopabhogeṣu na sā nirvṛtim āyayau /",
  "S01kbavk64u:427": "anyatra baddharāgāṇāṃ ratir nānyatra dehinām //",
  "S01kbavk64u:428": "KAvk_64.202 sā kāntavirahaklāntā kadā cid vyomagāminī /",
  "S01kbavk64u:429": "tāṃ nāgabhavanopāntavanāntavasudhāṃ yayau //",
  "S01kbavk64u:430": "KAvk_64.203 tatrāśramasthalīsaktaṃ maharṣiṃ valkalayanam /",
  "S01kbavk64u:431": "avadat sā samabhyetya praṇāmavinamanmukhī //",
  "S01kbavk64u:432": "KAvk_64.204 lubdhakasyopadiśatā bhavatā mama bandhanam /",
  "S01kbavk64u:433": "tvam eva brūhi bhagavan yadi yuktam idaṃ kṛtam //",
  "S01kbavk64u:434": "KAvk_64.205 iti tasyā vacaḥ śrutvā kiṃcillajjānatānanaḥ /",
  "S01kbavk64u:435": "tām uvāca munir mugdhe tavaiṣā bhavitavyatā //",
  "S01kbavk64u:436": "KAvk_64.206 amoghapāśas tasyāstīty ajñātvā kathitaṃ mayā /",
  "S01kbavk64u:437": "upalabhya kathāṃ dhūrtas tvāṃ babandha sa lubdhakaḥ //",
  "S01kbavk64u:438": "KAvk_64.207 duṣṭātmanāṃ na jānīmaḥ kauṭilyaṃ krūracetasām /",
  "S01kbavk64u:439": "satyapravādamukharāḥ svabhāvasaralā vayam //",
  "S01kbavk64u:440": "KAvk_64.208 ity uktā muninā tanvī praṇayāt tam abhāṣata /",
  "S01kbavk64u:441": "bhagavan kṣamyatām etad bālāvacanacāpalam //",
  "S01kbavk64u:442": "KAvk_64.209 idaṃ tu bhavatām agre yan mayā kiṃ cid ucyate /",
  "S01kbavk64u:443": "lalanāsulabhaḥ so 'yaṃ sadācāravyatikramaḥ //",
  "S01kbavk64u:444": "KAvk_64.210 kathātithitvam āyānti cāpale guravo 'pi yat /",
  "S01kbavk64u:445": "sā viyogāgnitāpasya jvālāyogāsahiṣṇutā //",
  "S01kbavk64u:446": "KAvk_64.211 duḥkhoddharaṇasaṃnaddhāḥ saṃtaptānāṃ dayālavaḥ /",
  "S01kbavk64u:447": "kāryāntaraṅgāḥ prāyeṇa bhavanty anuciteṣv api //",
  "S01kbavk64u:448": "KAvk_64.212 pāśabandhād vimuktāhaṃ lubdhakena pralāpinī /",
  "S01kbavk64u:449": "nibaddhā rājaputreṇa snehapāśena hāriṇā //",
  "S01kbavk64u:450": "KAvk_64.213 subhagaḥ sudhanākhyo 'sau madviyogānalākulaḥ /",
  "S01kbavk64u:451": "amunā yadi mārgeṇa sameṣyati tavāntikam //",
  "S01kbavk64u:452": "KAvk_64.214 tad idaṃ bhavatā vācyaṃ kāruṇyād vacasā mama /",
  "S01kbavk64u:453": "sthitā tvadvirahāyāsaniḥsukhāhaṃ gṛhe pituḥ //",
  "S01kbavk64u:454": "KAvk_64.215 utkaṇṭhām anukampāṃ vā sahajāṃ vā kṛtajñatām /",
  "S01kbavk64u:455": "dākṣiṇyaṃ vā puraskṛtya tūrṇam āgamyatām itaḥ //",
  "S01kbavk64u:456": "KAvk_64.216 durgamaḥ kinnarapure mārgaḥ kleśaśatāśrayaḥ /",
  "S01kbavk64u:457": "abhūmir eva martyānām alpavīryabalaujasām //",
  "S01kbavk64u:458": "KAvk_64.217 dīptā tapovanānte 'smin sudhā nāma mahauṣadhiḥ /",
  "S01kbavk64u:459": "dṛśyate haviṣā paktvā pātavyā sā svayaṃ tvayā //",
  "S01kbavk64u:460": "KAvk_64.218 tatprabhāvāt samuttīrya kleśaṃ sattvasahāyavān /",
  "S01kbavk64u:461": "kailāsahāsaśubhreṇa pathā matpuram eṣyasi //",
  "S01kbavk64u:462": "KAvk_64.219 idaṃ ca tasmai dātavyam madabhijñāṅgulīyakam /",
  "S01kbavk64u:463": "ity uktvā viṣamaṃ vartma kathayitvā krameṇa sā //",
  "S01kbavk64u:464": "KAvk_64.220 vighnapratikriyopāyān saṃdiśyāścaryayuktibhiḥ /",
  "S01kbavk64u:465": "āśābandhadhṛtaprāṇā yayau dattvāṅgulīyakam //",
  "S01kbavk64u:466": "KAvk_64.221 tayā kathitam ākarṇya dūrādhvataraṇādbhutam /",
  "S01kbavk64u:467": "aṅgulīyakam ādāya tad evācintayan muniḥ //",
  "S01kbavk64u:468": "KAvk_64.222 atrāntare rājasūnur jitvā meghaṃ mahīpatim /",
  "S01kbavk64u:469": "āyayau kośam ādāya dayitādarśanotsukaḥ //",
  "S01kbavk64u:470": "KAvk_64.223 sa viveśa svanagarīṃ sāmantacchattramaṇḍalaiḥ /",
  "S01kbavk64u:471": "phullaphenasmitasyābdheḥ kurvāṇaḥ saṃnibhaṃ nabhaḥ // snuṣāvaiśasavṛttāntakathanakleśakampitam /",
  "S01kbavk64u:472": "KAvk_64.224 sa viveśa svanagarīṃ sāmantacchattramaṇḍalaiḥ /",
  "S01kbavk64u:473": "phullaphenasmitasyābdheḥ kurvāṇaḥ saṃnibhaṃ nabhaḥ // snuṣāvaiśasavṛttāntakathanakleśakampitam /",
  "S01kbavk64u:474": "athāntaḥpuram abhyetya janakaṃ praṇanāma saḥ //",
  "S01kbavk64u:475": "KAvk_64.225 adhomukhākhilajanaṃ śokaśalyahatotsavam /",
  "S01kbavk64u:476": "pitur antaḥpuraṃ dṛṣṭvā sa vipriyam aśaṅkata //",
  "S01kbavk64u:477": "KAvk_64.226 api jīvati sā tanvī virahārtā manoharā /",
  "S01kbavk64u:478": "iti bruvāṇaṃ na yadā tam ūce kaś cid apriyam //",
  "S01kbavk64u:479": "KAvk_64.227 tadā jagāda jananī putra jīvati te priyā /",
  "S01kbavk64u:480": "gatā cūḍāmaṇiṃ prāpya kiṃ tu jīvitasaṃśaye //",
  "S01kbavk64u:481": "KAvk_64.228 iti śrutvaiva sahasā sa papāta mahītale /",
  "S01kbavk64u:482": "kīrṇahāralatāṃ kurvan sāśrudhārām iva kṣitim // tuṣāraśīkarasmeraharicandanavāribhiḥ /",
  "S01kbavk64u:483": "KAvk_64.229 iti śrutvaiva sahasā sa papāta mahītale /",
  "S01kbavk64u:484": "kīrṇahāralatāṃ kurvan sāśrudhārām iva kṣitim // tuṣāraśīkarasmeraharicandanavāribhiḥ /",
  "S01kbavk64u:485": "sa labdhasaṃjñaḥ śanakair vilalāpāśrugadgadaḥ //",
  "S01kbavk64u:486": "KAvk_64.230 anākāśaśaśāṅkaśrīr amanthāmṛtavāhinī /",
  "S01kbavk64u:487": "ayatnaratnavaḍabhī kva sā kusumadhanvanaḥ //",
  "S01kbavk64u:488": "KAvk_64.231 guruśāsanayantritena dūraṃ vrajatā bāṣpaniruddhalocanāyāḥ /",
  "S01kbavk64u:489": "vihitā na dhṛtir mayā mṛgākṣyās tad ayaṃ me patitaḥ smarābhiśāpaḥ //",
  "S01kbavk64u:490": "KAvk_64.232 dehi prativacaḥ subhru kva gatāsi manohare /",
  "S01kbavk64u:491": "mayā pramādamūḍhena hariṇākṣī na rakṣitā //",
  "S01kbavk64u:492": "KAvk_64.233 tvatsamāgamasaubhāgyaślāghyasya surasaṃsadi /",
  "S01kbavk64u:493": "mameva martyalokasya tvadviyuktasya kā dyutiḥ //",
  "S01kbavk64u:494": "KAvk_64.234 iti bruvāṇaḥ śanakaiḥ kāntāsaṃbhogasākṣiṣu /",
  "S01kbavk64u:495": "udyāneṣu priyatamāṃ vicetuṃ svayam udyayau //",
  "S01kbavk64u:496": "KAvk_64.235 vañcayitvā parijanaṃ sa rajanyām alakṣitaḥ /",
  "S01kbavk64u:497": "gatvā vanāntaṃ babhrāma sameṣu viṣameṣu ca //",
  "S01kbavk64u:498": "KAvk_64.236 tīvrarāgapiśācena mahatā sa vimohitaḥ /",
  "S01kbavk64u:499": "unmatta iva papraccha cetanācetanān api //",
  "S01kbavk64u:500": "KAvk_64.237 tīvrarāgapiśācena mahatā sa vimohitaḥ /",
  "S01kbavk64u:501": "unmatta iva papraccha cetanācetanān api //",
  "S01kbavk64u:502": "brūhi sakhe śukaśāvaka sakhyuḥ prāṇasakhīṃ nikhilendumukhīṃ tām /",
  "S01kbavk64u:503": "taddaśanacchadarāgavibhāge bimbaphale 'stu sadā tava bhogaḥ //",
  "S01kbavk64u:504": "haṃho haṃsa sitāṃsa śaṃsa nalinīlīlāvataṃsadyute",
  "S01kbavk64u:505": "dṛṣṭā saurabhasadmapadmavadanā kiṃ kāntikallolinī /",
  "S01kbavk64u:506": "yasyāḥ pīnapayodharāgraviluṭhanmuktākalāpasya sā",
  "S01kbavk64u:507": "haṃsasyeva vibhāti romalatikā śaivālavallī cyutā //",
  "S01kbavk64u:508": "KAvk_64.239 tasyeti tīvravyasanānubandhāt pralāpinaḥ praskhalataḥ same 'pi /",
  "S01kbavk64u:509": "diśan prakāśaṃ dayayeva mārge śanair jagāhe gaganaṃ sitāṃśuḥ //",
  "S01kbavk64u:510": "KAvk_64.240 śyāmāpater manmathabāndhavasya kāntaṃ sa dṛṣṭvāmbaracumbi bimbam /",
  "S01kbavk64u:511": "saṃdarśitaṃ sasmitam indumukhyā mene mukhaṃ vyomavimānaśrṅgāt //",
  "S01kbavk64u:512": "KAvk_64.241 mūkaṃ kalaṅkāṅkam avāptadoṣam avibhramaṃ hāsavilāsahīnaṃ /",
  "S01kbavk64u:513": "cireṇa niścitya śaśāṅkam eva papraccha gacchan naranāthasūnuḥ //",
  "S01kbavk64u:514": "KAvk_64.242 api tvayā kāntisakhī sakhe khe tulyekṣaṇā lakṣmaṃrgasya dṛṣṭā /",
  "S01kbavk64u:515": "tavoditā yadvadanopamānasaṃbandhalabdhā jagati prasiddhiḥ //",
  "S01kbavk64u:516": "KAvk_64.243 api tvayā kāntisakhī sakhe khe tulyekṣaṇā lakṣmaṃrgasya dṛṣṭā /",
  "S01kbavk64u:517": "tavoditā yadvadanopamānasaṃbandhalabdhā jagati prasiddhiḥ //",
  "S01kbavk64u:518": "kathaṃ na kiṃ cit kathayaty ayaṃ me gatasya kāntākathanārthibhāvam /",
  "S01kbavk64u:519": "parārthasaṃpādanaśītalena kalāvatā kasya kṛto 'nurodhaḥ //",
  "S01kbavk64u:520": "KAvk_64.244 api tvayā snigdhataḍitprakāśā ghanastanī kvāpi mayūra dṛṣṭā /",
  "S01kbavk64u:521": "tvadbarhabhārasya suhṛt sa yasyā vicitramālyaḥ kabarīkalāpaḥ //",
  "S01kbavk64u:522": "KAvk_64.245 bhujaṃga kac cid bhavatā bhujaṃgī dṛṣṭā kva cit sā vararatnacūḍā /",
  "S01kbavk64u:523": "viṣacchaṭāḥ paśya yayā visṛṣṭā māṃ duḥsahe 'smin virahe dahanti //",
  "S01kbavk64u:524": "KAvk_64.246 sāraṅga sā raṅgavilāsinī kiṃ dṛṣṭā tvayā manmathapārthivasya /",
  "S01kbavk64u:525": "yasyāḥ kaṭākṣotpalasaṃvibhāgair vibhānti manye gahane hariṇyaḥ //",
  "S01kbavk64u:526": "KAvk_64.247 api tvayā vibhramajanmabhumir vanaspate pallavapeśaloṣṭhī /",
  "S01kbavk64u:527": "līlāvilolā lalanā vanānte lateva dṛṣṭā stabakāvanaṃrā //",
  "S01kbavk64u:528": "KAvk_64.248 anena nūnaṃ vanakuñjareṇa sā rājarambhā parirambhalobhāt /",
  "S01kbavk64u:529": "ākṛṣya nītā ghanasaṃnibhena saṃcchāditā vā śaśinaḥ kaleva //",
  "S01kbavk64u:530": "KAvk_64.249 iti kānanakuñjeṣu tasyonmādapralāpinaḥ /",
  "S01kbavk64u:531": "śokād iva vivarṇenduvadanā rajanī yayau //",
  "S01kbavk64u:532": "KAvk_64.250 sa nāgabhavanāsannatīropāntatapovanam /",
  "S01kbavk64u:533": "śanaiḥ praviśya papraccha maharṣiṃ valkalāyanaṃ //",
  "S01kbavk64u:534": "KAvk_64.251 ihavirahavicintāśokaniśvāsamūrcchanmadanadahanadhūmaśyāmasaktaikaveṇī /",
  "S01kbavk64u:535": "api śamitaśaśāṅkoddāmasaundaryadarpā munivara hariṇākṣī kinnarī kāpi dṛṣṭā //",
  "S01kbavk64u:536": "KAvk_64.252 iti kāntāviyuktasya prāptasyonmādinīṃ daśām /",
  "S01kbavk64u:537": "muniḥ śrutvā vacas tasya parijñāya tam abravīt //",
  "S01kbavk64u:538": "KAvk_64.253 samāśvasihi viśramya saṃtāpas tyajyatām ayam /",
  "S01kbavk64u:539": "dṛṣṭā sā tava kalyāṇī mayā mānasacandrikā //",
  "S01kbavk64u:540": "KAvk_64.254 yūthabhraṣṭeva hariṇī nirapekṣāpi jīvite /",
  "S01kbavk64u:541": "pāśākṛṣṭeva kariṇī dhāryate sā tvadāśayā //",
  "S01kbavk64u:542": "pāṇau śete vadanakamalaṃ prastare pallavānāṃ",
  "S01kbavk64u:543": "tāpaklāntā taralavalanasraṃsinī gātralekhā /",
  "S01kbavk64u:544": "āśābandhe dhṛtir iva mates tvadviyogākulāyās",
  "S01kbavk64u:545": "tasyā naiva kva cid api manaḥ kiṃ tu viśrāntim eti //",
  "S01kbavk64u:546": "KAvk_64.256 drumasya kinnarapateḥ sthitāhaṃ bhavane pituḥ /",
  "S01kbavk64u:547": "āgantavyaṃ tvayā tūrṇam iti tvāṃ saṃdideśa sā //",
  "S01kbavk64u:548": "KAvk_64.257 vīryasattvabalopāyadhairyotsāhavatām api /",
  "S01kbavk64u:549": "agamye kinnarapure kramād vartma śaśaṃsa ca //",
  "S01kbavk64u:550": "KAvk_64.258 idaṃ ca tvatkṛte dattaṃ tayā ratnāṅgulīyakam /",
  "S01kbavk64u:551": "yasya snigdhaprabhābhyaṅgair diśo yānti piśaṅgatām //",
  "S01kbavk64u:552": "KAvk_64.259 ity ānandasudhāsiktam uktvā dhairyāvalambanam /",
  "S01kbavk64u:553": "aṅgulīyaṃ dadau tasmai mārgaṃ cākathayan muniḥ //",
  "S01kbavk64u:554": "KAvk_64.260 pathā tadupadiṣṭena sopāyena nṛpātmajaḥ /",
  "S01kbavk64u:555": "dhīraḥ pracakrame gantuṃ dhanadādhyuṣitāṃ diśam //",
  "S01kbavk64u:556": "KAvk_64.26 sa siddhāṃ ghṛtapākena sudhāṃ pītvā mahauṣadhim /",
  "S01kbavk64u:557": "labdharddhibalamāhātmyaḥ sāyudhaḥ prayayau śanaiḥ //",
  "S01kbavk64u:558": "KAvk_64.262 ṛddhyā saṃnihitaṃ tasya sarvopakaraṇaṃ pathi /",
  "S01kbavk64u:559": "abhūt sattvasahāyānāṃ svādhīnāḥ sarvasaṃpadaḥ //",
  "S01kbavk64u:560": "KAvk_64.263 atha vidyādharavadhūvilāsahasitadyutim /",
  "S01kbavk64u:561": "himavantam atikramya kukūlādrim avāpa saḥ //",
  "S01kbavk64u:562": "KAvk_64.264 phalopahāraiḥ svīkṛtya tatra vānarayūthapam /",
  "S01kbavk64u:563": "vāyuvegākhyam āruhya sa taṃ śailam alaṅghayat //",
  "S01kbavk64u:564": "KAvk_64.265 athājapathanāmānam aticakrāma bhūdharam /",
  "S01kbavk64u:565": "nihatyājagaraṃ ghoraṃ vighnasaṃgham iveṣunā //",
  "S01kbavk64u:566": "KAvk_64.266 vīṇāsvanair vaśīkṛtya rākṣasīṃ kāmarūpiṇīm /",
  "S01kbavk64u:567": "kāmarūpādrim ullaṅghya prayayau kinnarīpriyaḥ //",
  "S01kbavk64u:568": "KAvk_64.267 balavān mudgarāghātanikhātaiḥ śastraśaṅkubhiḥ /",
  "S01kbavk64u:569": "ekadhāraṃ tataḥ śailam ārurohātisāhasaḥ //",
  "S01kbavk64u:570": "KAvk_64.268 athogrataram āruhya vajrakākhyaṃ sa parvatam /",
  "S01kbavk64u:571": "gṛdhrarūpāṃ samālokya rākṣasīṃ piśitaiṣiṇīm //",
  "S01kbavk64u:572": "KAvk_64.269 parivṛttena saṃcchannaḥ samāṃsamṛgacarmaṇā /",
  "S01kbavk64u:573": "sa pādamūle tasyādres tasthau niścalavigrahaḥ //",
  "S01kbavk64u:574": "KAvk_64.270 māṃsalubdhā tam utkṣipya gṛdhrarūpā niśācarī /",
  "S01kbavk64u:575": "nidadhe śikharasyāgre bhoktuṃ bhīṣaṇavigrahā //",
  "S01kbavk64u:576": "KAvk_64.271 mṛgacarma samutsṛjya tāṃ nihatya sa vīryavān /",
  "S01kbavk64u:577": "nīrandhrakhadirākīrṇam prāpa khādirabhūdharam //",
  "S01kbavk64u:578": "KAvk_64.272 mṛgacarma samutsṛjya tāṃ nihatya sa vīryavān /",
  "S01kbavk64u:579": "nīrandhrakhadirākīrṇam prāpa khādirabhūdharam //",
  "S01kbavk64u:580": "praviśya tadguhāṃ lebhe śilāṃ vyasya mahauṣadhim / śītātapatamaḥsarparākṣasādibhayāpahām //",
  "S01kbavk64u:581": "KAvk_64.273 sa yantraparvatau prāpya saṃghaṭtaiḥ prāṇahāriṇau /",
  "S01kbavk64u:582": "yantrakīlaṃ śarāgreṇa chittvā cakre viniścalau //",
  "S01kbavk64u:583": "KAvk_64.274 yantrakīlasamucchedair yantradvāraṃ vidārya saḥ /",
  "S01kbavk64u:584": "chedanam yantracakraṃ ca yantrayuktau tathāyasau //",
  "S01kbavk64u:585": "KAvk_64.275 tīvraprahārau puruṣau yantrameṣau ca duḥsahau /",
  "S01kbavk64u:586": "yantrogradantaniṣpeṣau tathā makararākṣasau //",
  "S01kbavk64u:587": "KAvk_64.276 ghorāndhakāragambhīraṃ guhākūpaṃ vilaṅghya ca /",
  "S01kbavk64u:588": "tuṅgāṃ saritam uttīrya hatvā tatkūlarākṣasān //",
  "S01kbavk64u:589": "KAvk_64.277 āśīviṣāvṛtajalāṃ pataṃgākhyāṃ ca nimnagām /",
  "S01kbavk64u:590": "rodinīṃ ca nadīṃ tīre yasyāḥ kinnaraceṭikāḥ //",
  "S01kbavk64u:591": "KAvk_64.278 kurvanti rodanaravair vighnaṃ tadgatacetasām /",
  "S01kbavk64u:592": "tadvidhāṃ hāsinīṃ nāma hāsāpaḥrtacetasām //",
  "S01kbavk64u:593": "KAvk_64.279 diśanti puline yasyā vyasanaṃ kinnarāṅganāḥ /",
  "S01kbavk64u:594": "laṅghayitvāpagāś cānyā vetrāṃ prāpya nadīṃ tataḥ //",
  "S01kbavk64u:595": "KAvk_64.280 kūlavetralatālambī tasyām atha titīrṣayā /",
  "S01kbavk64u:596": "pavanapreritāṃ pāravetravallīm avāpa saḥ //",
  "S01kbavk64u:597": "KAvk_64.281 tayā prāpya paraṃ pāram āśayevātidīrghayā /",
  "S01kbavk64u:598": "dadarśa kinnarapuraṃ sphārasphaṭikamandiram //",
  "S01kbavk64u:599": "KAvk_64.282 praviśya sa śanaiḥ prapya kāntāṃ kanakapadminīm /",
  "S01kbavk64u:600": "tattīratarum āruhya tasthau ratnalatāvṛtaḥ //",
  "S01kbavk64u:601": "KAvk_64.283 sa dadarśāmbujarajaḥpuñjaiḥ surabhipiñjaram /",
  "S01kbavk64u:602": "hemakumbhair jalaṃ tatra nayantīḥ kinnarāṅganāḥ //",
  "S01kbavk64u:603": "KAvk_64.284 kumbhotkṣepe śramārtāyās tatraikasyāḥ sametya saḥ /",
  "S01kbavk64u:604": "hastālambena sāhāyyaṃ kṛtvā papraccha tārn śanaiḥ //",
  "S01kbavk64u:605": "KAvk_64.285 mātaḥ kasya kṛte toyaṃ idaṃ yatnena nīyate /",
  "S01kbavk64u:606": "yadbhaktyā gaṇyate nāyaṃ bhavatībhiḥ pariśramaḥ //",
  "S01kbavk64u:607": "KAvk_64.286 iti tena priyagirā sā pṛṣṭā tam abhāṣata /",
  "S01kbavk64u:608": "mādhuryadhuryasaundarye pakṣapātavatī kṣaṇāt //",
  "S01kbavk64u:609": "KAvk_64.287 martyāmodāpanodāya sadā surabhivāribhiḥ /",
  "S01kbavk64u:610": "pituḥ kinnararājasya girā snāti manoharā //",
  "S01kbavk64u:611": "KAvk_64.288 tayeti kathitaṃ śrutvā sudhāsikta iva kṣaṇāt /",
  "S01kbavk64u:612": "sa hemakumbhe cikṣepa tadabhijñāṅgulīyakam //",
  "S01kbavk64u:613": "KAvk_64.289 snāntyās tatas tad abhihāri manoharāyāḥ kumbhāt papāta kucakumbhayuge 'ṅgulīyam /",
  "S01kbavk64u:614": "yasyāṃśumatpratimaratnamayūkhalekhāḥ kṣipraṃ nakhakṣatavilāsatulām avāpuḥ //",
  "S01kbavk64u:615": "mūrtaṃ tataḥ svaṃ anurāgam ivākalayya",
  "S01kbavk64u:616": "ratnāṅgulīyakam anaṅgakathāntaraṅgam /",
  "S01kbavk64u:617": "sā kāntam āgatam avetya kutas tvayedaṃ",
  "S01kbavk64u:618": "saṃprāptam ity avadad ucchaliteva dāsīm //",
  "S01kbavk64u:619": "KAvk_64.291 tatas tām avadad dāsī devi puṣkariṇītaṭe /",
  "S01kbavk64u:620": "sthitaḥ ko 'pi yuvā kāntaḥ pratyakṣa iva manmathaḥ //",
  "S01kbavk64u:621": "KAvk_64.292 nikṣiptaṃ hemakumbhe 'sminn idaṃ tenāṅgulīyakam /",
  "S01kbavk64u:622": "bhajate yatprabhāgarbham payaḥ kuṅkumakāntatām //",
  "S01kbavk64u:623": "KAvk_64.293 iti tadvacanaṃ tanvī priyaṃ śrutvā manoharā /",
  "S01kbavk64u:624": "niścitya dayitaṃ prāptam ānināya tayaiva tam //",
  "S01kbavk64u:625": "KAvk_64.294 tayā guptatare nyastaṃ kāntam udyānamandire /",
  "S01kbavk64u:626": "kumudvatīva śaśinaṃ gatvāpaśyan manoharā //",
  "S01kbavk64u:627": "KAvk_64.295 parasparālokanavibhrameṇa viyogasaṃtāpanivedanena /",
  "S01kbavk64u:628": "tayoḥ praharṣānubhavena lebhe śobhām aśeṣāṅgavatīm anaṅgaḥ //",
  "S01kbavk64u:629": "yad yat kiṃ cid virahasamaye cintayābhyastam antar",
  "S01kbavk64u:630": "yad yat prauḍhapramadasuhṛdā manmathenopadiṣṭam /",
  "S01kbavk64u:631": "yad yat premṇaḥ sadṛśam ucitaṃ yad yad autsukyarāśes",
  "S01kbavk64u:632": "tat tat sarvaṃ praṇayasubhagaṃ dampatī cakratus tau //",
  "S01kbavk64u:633": "KAvk_64.297 tataḥ pracchannavṛttāntaṃ lajjamānā manoharā /",
  "S01kbavk64u:634": "nivedyādarśayat pitroḥ patiṃ bhūmimanobhavam //",
  "S01kbavk64u:635": "KAvk_64.298 tataḥ kinnararājas tāṃ kopaprasphuritādharaḥ /",
  "S01kbavk64u:636": "uvāca darśanapathaṃ parihṛtyātmajāpateḥ //",
  "S01kbavk64u:637": "KAvk_64.299 aho pramādapatitā daivād anucite jane /",
  "S01kbavk64u:638": "na vimuñcasi durvṛtte kṣālyamānāpi raktatām //",
  "S01kbavk64u:639": "KAvk_64.300 yauvanāvanilāvaṇyaṃ spṛhaṇīyaṃ divaukasām /",
  "S01kbavk64u:640": "bata prayātam etat te martyasnehena śocyatāṃ //",
  "S01kbavk64u:641": "KAvk_64.301 udagragotraprabhavā ghanayauvananirbharā /",
  "S01kbavk64u:642": "nimnage kṣobhavibhraṣṭā yātāsi sutarām adhaḥ //",
  "S01kbavk64u:643": "KAvk_64.302 vidvadudvegajananī kulavailakṣyakāriṇī /",
  "S01kbavk64u:644": "malinā khalavidyeva saṃmatāsi na kasya cit //",
  "S01kbavk64u:645": "KAvk_64.303 rūpamātreṇa tuṣṭā tvaṃ yadi martyavaśaṃ gatā /",
  "S01kbavk64u:646": "tat kiṃ na ramase hemanirmāṇapuruṣatviṣā //",
  "S01kbavk64u:647": "KAvk_64.304 prabhāvaguṇahīnasya puṃsaś cārutarākṛteḥ /",
  "S01kbavk64u:648": "ālekhyapuruṣasyeva saundaryaṃ bhittirañjanam //",
  "S01kbavk64u:649": "KAvk_64.305 vadhyo me tvatpatiḥ pāpe hīnasaṃbandhalajjayā /",
  "S01kbavk64u:650": "mukhaṃ draṣṭuṃ na śaknomi tvadyācñāptadivaukasām //",
  "S01kbavk64u:651": "KAvk_64.306 satyaṃ utsāhayuktasya kulasyonnatiśālinaḥ /",
  "S01kbavk64u:652": "jareva kila kāyasya kanyā saṃkocakāriṇī //",
  "S01kbavk64u:653": "KAvk_64.307 iti sā bhartsitā pitrā tam uvāca natānanā /",
  "S01kbavk64u:654": "asūtrahāraṃ kurvāṇā kucayor bāṣpabindhubhiḥ //",
  "S01kbavk64u:655": "KAvk_64.308 kopād anucitaṃ tāta naitan māṃ vaktum arhasi /",
  "S01kbavk64u:656": "na śrūyante prabhāveṇa kiṃ narāḥ kinnarādhikāḥ //",
  "S01kbavk64u:657": "KAvk_64.309 garuḍasyāpi durlaṅghyām imām ullaṅghya yaḥ kṣitim /",
  "S01kbavk64u:658": "prabhāvabhūmir āyāti manuṣyaḥ sa kathaṃ bhavet //",
  "S01kbavk64u:659": "KAvk_64.310 guṇasaṃvādinī mūrtir bhavaty eva śaririṇām /",
  "S01kbavk64u:660": "karoty ānanda saṃvādaṃ dyutir eva himatviṣaḥ //",
  "S01kbavk64u:661": "KAvk_64.311 jātyā kiṃ kriyate tāta svabhāvānuguṇā guṇāḥ /",
  "S01kbavk64u:662": "pūrṇendur amṛtasyandī kālakūṭasya sodaraḥ //",
  "S01kbavk64u:663": "KAvk_64.312 bhavanty antarguṇāḥ ke cic channadoṣās tathāpare /",
  "S01kbavk64u:664": "aparīkṣya na kartavyā maṇīnāṃ mūlyalaṅghanā //",
  "S01kbavk64u:665": "KAvk_64.313 śrutvaitat kinnarapatis tat tatheti vicintya ca /",
  "S01kbavk64u:666": "jāmātaraṃ samāhūya guṇajijñāsayābravīt //",
  "S01kbavk64u:667": "KAvk_64.314 tvayā kāntyā jitās tāvad ete kinnaradārakāḥ /",
  "S01kbavk64u:668": "saṃdarśitaprabhāvas tu divyasaṃbandham arhasi //",
  "S01kbavk64u:669": "KAvk_64.315 atyāyataṃ śaravanaṃ kṛtvoddhṛtaśaraṃ kṣaṇāt /",
  "S01kbavk64u:670": "vyuptam anyūnam uccitya punar dehi tilādhakam //",
  "S01kbavk64u:671": "KAvk_64.316 saṃdarśaya dhanurvede dṛḍhalakṣyādikauśalam /",
  "S01kbavk64u:672": "tataḥ kīrtipatākeyaṃ tavāyattā manoharā //",
  "S01kbavk64u:673": "KAvk_64.317 ity aśakye 'pi kauṭilyāt preritas tena karmaṇi /",
  "S01kbavk64u:674": "sarvaṃ kāntānurāgeṇa kumāraḥ kartum udyayau //",
  "S01kbavk64u:675": "KAvk_64.318 mithyāśramakleśaphale pravṛttaṃ śarapāṭane /",
  "S01kbavk64u:676": "taṃ vijñāya sahasrākṣaḥ pakṣapātād acintayat //",
  "S01kbavk64u:677": "KAvk_64.319 kiṃ bhādrakalpiko bodhisattvo 'yaṃ pārthivātmajaḥ /",
  "S01kbavk64u:678": "niyuktaḥ kinnarendreṇa niṣphale kleśakarmaṇi //",
  "S01kbavk64u:679": "KAvk_64.320 asyāsmin samayāyāse kāryaṃ sāhāyyakaṃ mayā /",
  "S01kbavk64u:680": "iti saṃcintya śakro 'sya karmaniṣpattim ādadhe //",
  "S01kbavk64u:681": "KAvk_64.321 śatakratusamādiṣṭair yakṣaiḥ sūkararūpibhiḥ /",
  "S01kbavk64u:682": "utpāṭite śaravane same vyuptaṃ tilādhakam //",
  "S01kbavk64u:683": "KAvk_64.322 ekīkṛtaṃ samuccitya śakrasṛṣṭaiḥ pipīlakaiḥ /",
  "S01kbavk64u:684": "kumāraḥ kinnarendrāya vismitāya nyavedayat //",
  "S01kbavk64u:685": "KAvk_64.323 sa saptakanakastambhān saptatālān balorjitaḥ /",
  "S01kbavk64u:686": "sūkarīcakrasaṃyuktān viddhvā niśitapattriṇā //",
  "S01kbavk64u:687": "KAvk_64.324 śastrāstravikramakalāśilpaśaktim adarśayat /",
  "S01kbavk64u:688": "yayāsya petur mukuṭe divyāḥ kusumavṛṣṭayaḥ //",
  "S01kbavk64u:689": "KAvk_64.325 vismito 'pi prabhāveṇa tasya kinnarabhūpatiḥ /",
  "S01kbavk64u:690": "punas tadvañcanāyaiva tāṃ tāṃ yuktim acintayat //",
  "S01kbavk64u:691": "KAvk_64.326 malinavadanāḥ kīrtyutkarṣe vrajanti vivāditām /",
  "S01kbavk64u:692": "api guṇaśatair nārādhyante viruddhadhiyaḥ paraṃ paraparibhavakṣobhārambhasthirābhiniveśinaḥ //",
  "S01kbavk64u:693": "KAvk_64.327 sa tam ūce prabhāvo 'yaṃ divyaḥ prakaṭitas tvayā /",
  "S01kbavk64u:694": "prajñāprakarṣam adhunā saṃdarśayitum arhasi //",
  "S01kbavk64u:695": "KAvk_64.328 abhinnavarṇarūpāṇāṃ tulyābharaṇavāsasām /",
  "S01kbavk64u:696": "kinnarīṇāṃ sthitāṃ madhye gṛhāṇa nijavallabhām //",
  "S01kbavk64u:697": "KAvk_64.329 ity uktas tena sa punaḥ kinnarīśatapañcakam /",
  "S01kbavk64u:698": "tulyavarṇavayoveśaṃ dadarśāvyagram agrataḥ //",
  "S01kbavk64u:699": "KAvk_64.330 tāsāṃ madhye parijñāya sa jagrāha manoharām /",
  "S01kbavk64u:700": "vallarīvanasaṃcchannāṃ bhrṅgaś cūtalatām iva //",
  "S01kbavk64u:701": "KAvk_64.331 devo 'yam iti niścitya tatas taṃ kinnareśvaraḥ /",
  "S01kbavk64u:702": "tuṣṭas tasmai dadau divyaratnaiḥ saha manoharām //",
  "S01kbavk64u:703": "KAvk_64.332 ślāghyopabhogavibhavaiḥ pūjitas tena sādaram /",
  "S01kbavk64u:704": "jāyāsakhas tam āmantrya kumāraḥ svapuraṃ yayau //",
  "S01kbavk64u:705": "KAvk_64.333 manoharāgragaṃ putraṃ prāptam ālokya bhūpatiḥ /",
  "S01kbavk64u:706": "rākendudarśanodbhūtaḥ sudhāmbudhir ivābabhau //",
  "S01kbavk64u:707": "KAvk_64.334 putraṃ tataś caritacandrasitātapatre rājye 'bhiṣicya paritāpaharaṃ prajānāṃ /",
  "S01kbavk64u:708": "saṃtoṣaśītalavivekasukhābhirāmāṃ chāyām asevata nṛpaḥ praśamadrumasya //",
  "S01kbavk64u:709": "KAvk_64.335 putraṃ tataś caritacandrasitātapatre rājye 'bhiṣicya paritāpaharaṃ prajānāṃ /",
  "S01kbavk64u:710": "saṃtoṣaśītalavivekasukhābhirāmāṃ chāyām asevata nṛpaḥ praśamadrumasya //",
  "S01kbavk64u:711": "prāptābhiṣekaṃ sudhanam prabhāte taṃ saptaratnāni pṛthupratāpam /",
  "S01kbavk64u:712": "navaprabhāvaprabhubhāvabhītyā sevānivāsārtham ivopajagmuḥ //",
  "S01kbavk64u:713": "KAvk_64.336 sa bodhisattvaḥ sudhano 'ham eva yaśodharā sāpi manoharābhūt",
  "S01kbavk64u:714": "tadviprayogavyasanānalārtiḥ kāmānubandhād iyatī mayāptā //",
  "S01kbavk64u:715": "KAvk_64.337 varjyaḥ sadbhiḥ śamaṃrgavadhūbandhakeliḥ kirātaḥ / sphūrjatpuṣpaprasarajarajaḥpuñjahālāhalāgrair",
  "S01kbavk64u:716": "lokaḥ śokavyasanaviśikhair mohanair yena viddhaḥ //",
  "S01kbavk64u:717": "KAvk_64.338 iti bhikṣugaṇaḥ svayaṃ jinena svakathāṃ tāṃ viniveditāṃ niśamya /",
  "S01kbavk64u:718": "sarasaṃ pṛthumūlam eva mene śataśākhasya manobhavam bhavasya //",
  "S01kbavk64u:719": "iti kṣemendraviracitāyāṃ bodhisattvāvadānakalpalatāyāṃ sudhanakinnaryavadānaṃ catuḥṣaṣṭitamaḥ pallavaḥ"
}