{
    "K10bsu036_u:0": " Saddharmapuṇḍarīkasūtram /",
    "K10bsu036_u:1": " // namaḥ sarvabuddhabodhisattvebhyaḥ /",
    "K10bsu036_u:2": " namaḥ sarvatathāgatapratyekabuddhāryaśrāvakebhyo 'tītānāgatapratyutpannebhyaśca bodhisattvebhyaḥ //",
    "K10bsu036_u:3": " Saddhp_1: nidānaparivartaḥ /",
    "K10bsu036_u:4": " evaṃ mayā śrutam /",
    "K10bsu036_u:5": " ekasmin samaye bhagavān rājagṛhe viharati sma gṛdhrakūṭe parvate mahatā bhikṣusaṃghena",
    "K10bsu036_u:6": " sārdhaṃ dvādaśabhirbhikṣuśataiḥ sarvairarhadbhiḥ kṣīṇāsravairniḥkleśairvaśībhūtaiḥ",
    "K10bsu036_u:7": " suvimuktacittaiḥ suvimuktaprajñairājāneyairmahānāgaiḥ kṛtakṛtyaiḥ kṛtakaraṇīyairapahṛtabhārairanuprāptasvakārthaiḥ",
    "K10bsu036_u:8": " parikṣīṇabhavasaṃyojanaiḥ samyagājñāsuvimuktacittaiḥ sarvacetovaśitāparamapāramitāprāptairabhijñātābhijñātairmahāśrāvakaiḥ /",
    "K10bsu036_u:9": " tadyathā - āyuṣmatā ca ājñātakauṇḍinyena,",
    "K10bsu036_u:10": " āyuṣmatā ca aśvajitā,",
    "K10bsu036_u:11": " āyuṣmatā ca bāṣpeṇa,",
    "K10bsu036_u:12": " āyuṣmatā ca mahānāmnā,",
    "K10bsu036_u:13": " āyuṣmatā ca bhadrikeṇa,",
    "K10bsu036_u:14": " āyuṣmatā ca mahākāśyapena,",
    "K10bsu036_u:15": " āyuṣmatā ca urubilvakāśyapena,",
    "K10bsu036_u:16": " āyuṣmatā ca nadīkāśyapena,",
    "K10bsu036_u:17": " āyuṣmatā ca gayākāśyapena,",
    "K10bsu036_u:18": " āyuṣmatā ca śāriputreṇa,",
    "K10bsu036_u:19": " āyuṣmatā ca mahāmaudgalyāyanena,",
    "K10bsu036_u:20": " āyuṣmatā ca mahākātyāyanena,",
    "K10bsu036_u:21": " āyuṣmatā ca aniruddhena,",
    "K10bsu036_u:22": " āyuṣmatā ca revatena,",
    "K10bsu036_u:23": " āyuṣmatā ca kapphinena,",
    "K10bsu036_u:24": " āyuṣmatā ca gavāṃpatinā,",
    "K10bsu036_u:25": " āyuṣmatā ca pilindavatsena,",
    "K10bsu036_u:26": " āyuṣmatā ca bakkulena,",
    "K10bsu036_u:27": " āyuṣmatā ca mahākauṣṭhilena,",
    "K10bsu036_u:28": " āyuṣmatā ca bharadvājena,",
    "K10bsu036_u:29": " āyuṣmatā ca mahānandena,",
    "K10bsu036_u:30": " āyuṣmatā ca upanandena,",
    "K10bsu036_u:31": " āyuṣmatā ca sundaranandena,",
    "K10bsu036_u:32": " āyuṣmatā ca pūrṇamaitrāyaṇīputreṇa,",
    "K10bsu036_u:33": " āyuṣmatā ca subhūtinā āyuṣmatā ca rāhulena /",
    "K10bsu036_u:34": " ebhiścānyaiśca mahāśrāvakaiḥ - āyuṣmatā ca ānandena śaikṣeṇa /",
    "K10bsu036_u:35": " anyābhyāṃ ca dvābhyāṃ bhikṣusahasrābhyāṃ śaikṣāśaikṣābhyām /",
    "K10bsu036_u:36": " mahāprajāpatīpramukhaiśca ṣaḍbhirbhikṣuṇīsahasraiḥ /",
    "K10bsu036_u:37": " yaśodharayā ca bhikṣuṇyā rāhulamātrā saparivārayā /",
    "K10bsu036_u:38": " aśītyā ca bodhisattvasahasraiḥ sārdhaṃ sarvairavaivartikairekajātipratibaddhairyaduta anuttarāyāṃ samyaksaṃbodhau,",
    "K10bsu036_u:39": " dhāraṇīpratilabdhairmahāpratibhānapratiṣṭhitairavaivartyadharmacakrapravartakairbahubuddhaśataparyupāsitairbahubuddha",
    "K10bsu036_u:40": " śatasahasrāvaropitakuśalamūlairbuddhaśatasahasrasaṃstutairmaitrīparibhāvitakāyacittaistathāgatajñānāvatāraṇakuśalairmahāprajñaiḥ",
    "K10bsu036_u:41": " prajñāpāramitāgatiṃgatairbahulokadhātuśatasahasraviśrutairbahuprāṇikoṭīnayutaśatasahasrasaṃtārakaiḥ /",
    "K10bsu036_u:42": " tadyathā - mañjuśriyā ca kumārabhūtena bodhisattvena mahāsattvena,",
    "K10bsu036_u:43": " avalokiteśvareṇa ca mahāsthāmaprāptena ca sarvārthanāmnā ca nityodyuktena ca anikṣiptadhureṇa",
    "K10bsu036_u:44": " ca ratnapāṇinā ca bhaiṣajyarājena ca bhaiṣajyasamudgatena ca vyūharājena ca pradānaśūreṇa",
    "K10bsu036_u:45": " ca ratnacandreṇa ca ratnaprabheṇa (Vaidya 2)",
    "K10bsu036_u:46": " ca pūrṇacandreṇa ca mahāvikrāmiṇā ca anantavikrāmiṇā ca trailokyavikrāmiṇā ca mahāpratibhānena",
    "K10bsu036_u:47": " ca satatasamitābhiyuktena ca dharaṇīdhareṇa ca akṣayamatinā ca padmaśriyā ca nakṣatrarājena",
    "K10bsu036_u:48": " ca maitreyeṇa ca bodhisattvena mahāsattvena,",
    "K10bsu036_u:49": " siṃhena ca bodhisattvena mahāsattvena /",
    "K10bsu036_u:50": " bhadrapālapūrvaṃgamaiśca ṣoḍaśabhiḥ satpuruṣaiḥ sārdham /",
    "K10bsu036_u:51": " tadyathā - bhadrapālena ca ratnākareṇa ca susārthavāhena ca naradattena ca guhyaguptena",
    "K10bsu036_u:52": " ca varuṇadattena ca indradattena ca uttaramatinā ca viśeṣamatinā ca vardhamānamatinā",
    "K10bsu036_u:53": " ca amoghadarśinā ca susaṃprasthitena ca suvikrāntavikrāmiṇā ca anupamamatinā ca sūryagarbheṇa",
    "K10bsu036_u:54": " ca dharaṇīṃdhareṇa ca /",
    "K10bsu036_u:55": " evaṃpramukhairaśītyā ca bodhisattvasahasraiḥ sārdham /",
    "K10bsu036_u:56": " śakreṇa ca devānāmindreṇa sārdhaṃ viṃśatidevaputrasahasraparivāreṇa /",
    "K10bsu036_u:57": " tadyathā - candreṇa ca devaputreṇa sūryeṇa ca devaputreṇa samantagandhena ca devaputreṇa ratnaprabheṇa ca devaputreṇa avabhāsaprabheṇa ca devaputreṇa",
    "K10bsu036_u:58": " evaṃpramukhairviśatyā ca devaputrasahasraiḥ /",
    "K10bsu036_u:59": " caturbhiśca mahārājaiḥ sārdhaṃ triṃśaddevaputrasahasraparivāraiḥ /",
    "K10bsu036_u:60": " tadyathā - virūḍhakena ca mahārājena,",
    "K10bsu036_u:61": " virūpākṣeṇa ca mahārājena,",
    "K10bsu036_u:62": " dhṛtarāṣṭreṇa ca mahārājena,",
    "K10bsu036_u:63": " vaiśravaṇena ca mahārājena /",
    "K10bsu036_u:64": " īśvareṇa ca devaputreṇa ca maheśvareṇa ca devaputreṇa triṃśaddevaputrasahasraparivārābhyām /",
    "K10bsu036_u:65": " brahmaṇā ca sahāṃpatinā sārdhaṃ dvādaśabrahmakāyikadevaputrasahasraparivāreṇa",
    "K10bsu036_u:66": " / tadyathā - śikhinā ca brahmaṇā jyotiṣprabheṇa ca brahmaṇā /",
    "K10bsu036_u:67": " evaṃpramukhairdvādaśabhiśca brahmakāyikadevaputrasahasraiḥ /",
    "K10bsu036_u:68": " aṣṭābhiśca nāgarājaiḥ sārdhaṃ bahunāgakoṭīśatasahasraparivāraiḥ /",
    "K10bsu036_u:69": " tadyathā - nandena ca nāgarājena,",
    "K10bsu036_u:70": " upanandena ca nāgarājena,",
    "K10bsu036_u:71": " sāgareṇa ca vāsukinā ca takṣakeṇa ca manasvinā ca anavataptena ca utpalakena ca nāgarājena /",
    "K10bsu036_u:72": " caturbhiśca kinnararājaiḥ sārdhaṃ bahukinnarakoṭīśatasahasraparivāraiḥ /",
    "K10bsu036_u:73": " tadyathā - drumeṇa ca kinnararājena,",
    "K10bsu036_u:74": " mahādharmeṇa ca kinnararājena,",
    "K10bsu036_u:75": " sudharmeṇa ca kinnararājena,",
    "K10bsu036_u:76": " dharmadhareṇa ca kinnararājena /",
    "K10bsu036_u:77": " caturbhiśca gandharvakāyikadevaputraiḥ sārdhaṃ bahugandharvaśatasahasraparivāraiḥ /",
    "K10bsu036_u:78": " tadyathā - manojñena ca gandharveṇa manojñasvareṇa ca madhureṇa ca madhurasvareṇa ca gandharveṇa /",
    "K10bsu036_u:79": " caturbhiścāsurendraiḥ sārdhaṃ bahvasurakoṭīśatasahasraparivāraiḥ /",
    "K10bsu036_u:80": " tadyathā - balinā ca asurendreṇa,",
    "K10bsu036_u:81": " kharaskandhena ca asurendreṇa,",
    "K10bsu036_u:82": " vemacitriṇā ca asurendreṇa,",
    "K10bsu036_u:83": " rāhuṇā ca asurendreṇa /",
    "K10bsu036_u:84": " caturbhiśca garuḍendraiḥ sārdhaṃ bahugaruḍakoṭīśatasahasraparivāraiḥ /",
    "K10bsu036_u:85": " tadyathā - mahātejasā ca garuḍendreṇa,",
    "K10bsu036_u:86": " mahākāyena ca mahāpūrṇena ca maharddhiprāptena ca garuḍendreṇa /",
    "K10bsu036_u:87": " rājñā ca ajātaśatruṇā māgadhena vaidehīputreṇa sārdham //",
    "K10bsu036_u:88": " tena khalu punaḥ samayena bhagavāṃścatasṛbhiḥ parṣadbhiḥ parivṛtaḥ puraskṛtaḥ satkṛto",
    "K10bsu036_u:89": " gurukṛto mānitaḥ pūjito 'rcito 'pacāyito mahānirdeśaṃ nāma dharmaparyāyaṃ sūtrāntaṃ",
    "K10bsu036_u:90": " mahāvaipulyaṃ bodhisattvāvavādaṃ sarvabuddhaparigrahaṃ bhāṣitvā tasminneva mahādharmāsane",
    "K10bsu036_u:91": " paryaṅkamābhujya anantanirdeśapratiṣṭhānaṃ nāma samādhiṃ samāpanno 'bhūdaniñjamānena",
    "K10bsu036_u:92": " kāyena sthito 'niñjaprāptena ca cittena /",
    "K10bsu036_u:93": " samanantarasamāpannasya khalu punarbhagavato māndāravamahāmāndāravāṇāṃ mañjūṣakamahāmañjūṣakāṇāṃ divyānāṃ puṣpāṇāṃ mahatpuṣpavarṣamabhiprāvarṣat,",
    "K10bsu036_u:94": " bhagavantaṃ tāśca catasraḥ parṣado 'bhyavākiran /",
    "K10bsu036_u:95": " (Vaidya 3) sarvāvacca buddhakṣetraṃ ṣaḍvikāraṃ prakampitamabhūccalitaṃ saṃpracalitaṃ vedhitaṃ saṃpravedhitaṃ kṣubhitaṃ saṃprakṣubhitam /",
    "K10bsu036_u:96": " tena khalu punaḥ samayena tasyāṃ parṣadi bhikṣubhikṣuṇyupāsakopāsikā devanāgayakṣagandharvāsuragaruḍakinnaramahoragamanuṣyāmanuṣyāḥ saṃnipatitā abhūvan saṃniṣaṇṇāḥ,",
    "K10bsu036_u:97": " rājānaśca maṇḍalino balacakravartinaścaturdvīpakacakravartinaśca /",
    "K10bsu036_u:98": " te sarve saparivārā bhagavantaṃ vyavalokayanti sma āścaryaprāptā adbhutaprāptā audbilyaprāptāḥ //",
    "K10bsu036_u:99": " atha khalu tasyāṃ velāyāṃ bhagavato bhrūvivarāntarādūrṇākośādekā raśmirniścaritā /",
    "K10bsu036_u:100": " sā pūrvasyāṃ diśi aṣṭādaśabuddhakṣetrasahasrāṇi prasṛtā /",
    "K10bsu036_u:101": " tāni ca sarvāṇi buddhakṣetrāṇi tasyā raśmeḥ prabhayā suparisphuṭāni saṃdṛśyante sma yāvadavīcirmahānirayo yāvacca bhavāgram /",
    "K10bsu036_u:102": " ye ca teṣu buddhakṣetreṣu ṣaṭsu gatiṣu sattvāḥ saṃvidyante sma,",
    "K10bsu036_u:103": " te sarve 'śeṣeṇa saṃdṛśyante sma /",
    "K10bsu036_u:104": " ye ca teṣu buddhakṣetreṣu buddhā bhagavantastiṣṭhanti dhriyante yāpayanti ca,",
    "K10bsu036_u:105": " te 'pi sarve saṃdṛśyante sma /",
    "K10bsu036_u:106": " yaṃ ca te buddhā bhagavanto dharmaṃ deśayanti,",
    "K10bsu036_u:107": " sa ca sarvo nikhilena śrūyate sma /",
    "K10bsu036_u:108": " ye ca teṣu buddhakṣetreṣu bhikṣubhikṣuṇyupāsakopāsikā yogino yogācārāḥ prāptaphalāścāprāptaphalāśca,",
    "K10bsu036_u:109": " te 'pi sarve saṃdṛśyante sma /",
    "K10bsu036_u:110": " ye ca teṣu buddhakṣetreṣu bodhisattvā mahāsattvā anekavividhaśravaṇārambaṇādhimuktihetukāraṇairupāyakauśalyairbodhisattvacaryāṃ caranti,",
    "K10bsu036_u:111": " te 'pi sarve saṃdṛśyante sma /",
    "K10bsu036_u:112": " ye ca teṣu buddhakṣetreṣu buddhā bhagavantaḥ parinirvṛtāḥ,",
    "K10bsu036_u:113": " te 'pi sarve saṃdṛśyante sma /",
    "K10bsu036_u:114": " ye ca teṣu buddhakṣetreṣu parinirvṛtānāṃ buddhānāṃ bhagavatāṃ dhātustūpā ratnamayāḥ te 'pi sarve saṃdṛśyante sma //",
    "K10bsu036_u:115": " atha khalu maitreyasya bodhisattvasya mahāsattvasyaitadabhūt - mahānimittaṃ prātihāryaṃ batedaṃ tathāgatena kṛtam /",
    "K10bsu036_u:116": " ko nvatra heturbhaviṣyati kiṃ kāraṇaṃ yadbhagavatā idamevaṃrūpaṃ mahānimittaṃ prātihāryaṃ kṛtam?",
    "K10bsu036_u:117": " bhagavāṃśca samādhiṃ samāpannaḥ /",
    "K10bsu036_u:118": " imāni caivaṃrūpāṇi mahāścaryādbhutācintyāni maharddhiprātihāryāṇi saṃdṛśyante sma /",
    "K10bsu036_u:119": " kiṃ nu khalvahametamarthaṃ paripraṣṭavyaṃ paripṛccheyam?",
    "K10bsu036_u:120": " ko nvatra samarthaḥ syādetamarthaṃ visarjayitum?",
    "K10bsu036_u:121": " tasyaitadabhūt - ayaṃ mañjuśrīḥ kumārabhūtaḥ pūrvajinakṛtādhikāro 'varopitakuśalamūlo bahubuddhaparyupāsitaḥ /",
    "K10bsu036_u:122": " dṛṣṭapūrvāṇi ca anena mañjuśriyā kumārabhūtena pūrvakāṇāṃ tathāgatānāmarhatāṃ samyaksaṃbuddhānāmevaṃrūpāṇi nimittāni bhaviṣyanti,",
    "K10bsu036_u:123": " anubhūtapūrvāṇi ca mahādharmasāṃkathyāni /",
    "K10bsu036_u:124": " yannvahaṃ mañjuśriyaṃ kumārabhūtametamarthaṃ paripṛccheyam //",
    "K10bsu036_u:125": " tāsāṃ catasṛṇāṃ parṣadāṃ bhikṣubhikṣuṇyupāsakopāsikānāṃ bahūnāṃ ca devanāgayakṣagandharvāsuragaruḍakinnaramahoragamanuṣyāmanuṣyāṇāmimamevaṃrūpaṃ",
    "K10bsu036_u:126": " bhagavato mahānimittaṃ prātihāryāvabhāsaṃ dṛṣṭvā āścaryaprāptānāmadbhutaprāptānāṃ",
    "K10bsu036_u:127": " kautūhalaprāptānāmetadabhavat - kiṃ nu khalu vayamimamevaṃrūpaṃ bhagavato maharddhiprātihāryāvabhāsaṃ kṛtaṃ paripṛcchema?",
    "K10bsu036_u:128": " atha khalu maitreyo bodhisattvo mahāsattvastasminneva kṣaṇalavamuhūrte tāsāṃ catasṛṇāṃ",
    "K10bsu036_u:129": " parṣadāṃ cetasaiva cetaḥparivitarkamājñāya ātmanā ca dharmasaṃśayaprāptastasyāṃ velāyāṃ",
    "K10bsu036_u:130": " mañjuśriyaṃ (Vaidya 4)",
    "K10bsu036_u:131": " kumārabhūtametadavocat - ko nvatra mañjuśrīrhetuḥ kaḥ pratyayo yadayamevaṃrūpa āścaryādbhuto bhagavatā ṛddhayavabhāsaḥ kṛtaḥ,",
    "K10bsu036_u:132": " imāni cāṣṭādaśabuddhakṣetrasahasrāṇi vicitrāṇi darśanīyāni paramadarśanīyāni tathāgatapūrvaṃgamāni tathāgatapariṇāyakāni saṃdṛśyante?",
    "K10bsu036_u:133": " atha khalu maitreyo bodhisattvo mahāsattvo mañjuśriyaṃ kumārabhūtamābhirgāthābhiradhyabhāṣata -",
    "K10bsu036_u:134": " kiṃ kāraṇaṃ mañjuśirī iyaṃ hi raśmiḥ pramuktā naranāyakena /",
    "K10bsu036_u:135": " prabhāsayantī bhramukāntarātu ūrṇāya kośādiyamekaraśmiḥ // Saddhp_1.1 //",
    "K10bsu036_u:136": " māndāravāṇāṃ ca mahanta varṣaṃ puṣpāṇi muñcanti surāḥ suhṛṣṭāḥ /",
    "K10bsu036_u:137": " mañjūṣakāṃścandanacūrṇamiśrān divyān sugandhāṃśca manoramāṃśca // Saddhp_1.2 //",
    "K10bsu036_u:138": " yehī mahī śobhatiyaṃ samantāt parṣāśca catvāra sulabdhaharṣāḥ /",
    "K10bsu036_u:139": " sarvaṃ ca kṣetraṃ imu saṃprakampitaṃ ṣaḍbhirvikārehi subhīṣmarūpam // Saddhp_1.3 //",
    "K10bsu036_u:140": " sā caiva raśmī purimādiśāya aṣṭādaśakṣetrasahasra pūrṇāḥ /",
    "K10bsu036_u:141": " avabhāsayī ekakṣaṇena sarve suvarṇavarṇā iva bhonti kṣetrāḥ // Saddhp_1.4 //",
    "K10bsu036_u:142": " yāvānavīcī paramaṃ bhavāgraṃ kṣetreṣu yāvanti ca teṣu sattvāḥ /",
    "K10bsu036_u:143": " ṣaṭsū gatīṣū tahi vidyamānā cyavanti ye cāpyupapadyi tatra // Saddhp_1.5 //",
    "K10bsu036_u:144": " karmāṇi citrā vividhāni teṣāṃgatīṣu dṛśyanti sukhā dukhā ca /",
    "K10bsu036_u:145": " hīnā praṇītā tatha madhyamā ca iha sthito addaśi sarvametat // Saddhp_1.6 //",
    "K10bsu036_u:146": " buddhāṃśca paśyāmi narendrasiṃhān prakāśayanto vivaranti dharmam /",
    "K10bsu036_u:147": " (Vaidya 5)",
    "K10bsu036_u:148": " praśāsamānān bahusattvakoṭīḥ udāharanto madhurasvarāṃ giram // Saddhp_1.7 //",
    "K10bsu036_u:149": " gambhīranirghoṣamudāramadbhutaṃ muñcanti kṣetreṣu svakasvakeṣu /",
    "K10bsu036_u:150": " dṛṣṭāntahetūnayutāna koṭibhiḥ prakāśayanto imu buddhadharmam // Saddhp_1.8 //",
    "K10bsu036_u:151": " duḥkhena saṃpīḍita ye ca sattvā jātījarākhinnamanā ajānakāḥ /",
    "K10bsu036_u:152": " teṣāṃ prakāśenti praśāntanirvṛtiṃ duḥkhasya anto ayu bhikṣave ti // Saddhp_1.9 //",
    "K10bsu036_u:153": " udārasthāmādhigatāśca ye narāḥ puṇyairupetāstatha buddhadarśanaiḥ /",
    "K10bsu036_u:154": " pratyekayānaṃ ca vadanti teṣāṃ saṃvarṇayanto ima dharmanetrīm // Saddhp_1.10 //",
    "K10bsu036_u:155": " ye cāpi anye sugatasya putrā anuttaraṃ jñāna gaveṣamāṇāḥ /",
    "K10bsu036_u:156": " vividhāṃ kriyāṃ kurviṣu sarvakālaṃ teṣāṃ pi bodhāya vadanti varṇam // Saddhp_1.11 //",
    "K10bsu036_u:157": " śṛṇomi paśyāmi ca mañjughoṣa iha sthito īdṛśakāni tatra /",
    "K10bsu036_u:158": " anyā viśeṣāṇa sahasrakoṭyaḥ pradeśamātraṃ tatu varṇayiṣye // Saddhp_1.12 //",
    "K10bsu036_u:159": " paśyāmi kṣetreṣu bahūṣu cāpi ye bodhisattvā yatha gaṅgavālikāḥ /",
    "K10bsu036_u:160": " koṭīsahasrāṇi analpakāni vividhena vīryeṇa janenti bodhim // Saddhp_1.13 //",
    "K10bsu036_u:161": " dadanti dānāni tathaiva kecid dhanaṃ hiraṇyaṃ rajataṃ suvarṇam /",
    "K10bsu036_u:162": " muktāmaṇiṃ śaṅkhaśilāpravālaṃ dāsāṃśca dāsī rathaaśvaeḍakān // Saddhp_1.14 //",
    "K10bsu036_u:163": " (Vaidya 6)",
    "K10bsu036_u:164": " śibikāstathā ratnavibhūṣitāśca dadanti dānāni prahṛṣṭamānasāḥ /",
    "K10bsu036_u:165": " pariṇāmayanto iha agrabodhau vayaṃ hi yānasya bhavema lābhinaḥ // Saddhp_1.15 //",
    "K10bsu036_u:166": " traidhātuke śreṣṭhaviśiṣṭayānaṃ yadbuddhayānaṃ sugatehi varṇitam /",
    "K10bsu036_u:167": " ahaṃ pi tasyo bhavi kṣipra lābhī dadanti dānāni imīdṛśāni // Saddhp_1.16 //",
    "K10bsu036_u:168": " caturhayairyuktarathāṃśca kecit savedikān puṣpadhvajairalaṃkṛtān /",
    "K10bsu036_u:169": " savaijayantān ratanāmayāni dadanti dānāni tathaiva kecit // Saddhp_1.17 //",
    "K10bsu036_u:170": " dadanti putrāṃśca tathaiva putrīḥ priyāṇi māṃsāni dadanti kecit /",
    "K10bsu036_u:171": " hastāṃśca pādāṃśca dadanti yācitāḥ paryeṣamāṇā imamagrabodhim // Saddhp_1.18 //",
    "K10bsu036_u:172": " śirāṃsi kecinnayanāni kecid dadanti kecitpravarātmabhāvān /",
    "K10bsu036_u:173": " datvā ca dānāni prasannacittāḥ prārthenti jñānaṃ hi tathāgatānām // Saddhp_1.19 //",
    "K10bsu036_u:174": " paśyāmyahaṃ mañjuśirī kahiṃcit sphītāni rājyāni vivarjayitvā /",
    "K10bsu036_u:175": " antaḥpurān dvīpa tathaiva sarvān amātyajñātīṃśca vihāya sarvān // Saddhp_1.20 //",
    "K10bsu036_u:176": " upasaṃkramī lokavināyakeṣu pṛcchanti dharmaṃ pravaraṃ śivāya /",
    "K10bsu036_u:177": " kāṣāyavastrāṇi ca prāvaranti keśāṃśca śmaśrūṇyavatārayanti // Saddhp_1.21 //",
    "K10bsu036_u:178": " kāṃścicca paśyāmyahu bodhisattvān bhikṣū samānāḥ pavane vasanti /",
    "K10bsu036_u:179": " (Vaidya 7)",
    "K10bsu036_u:180": " śūnyānyaraṇyāni niṣevamāṇān uddeśasvādhyāyaratāṃśca kāṃścit // Saddhp_1.22 //",
    "K10bsu036_u:181": " kāṃścicca paśyāmyahu bodhisattvān girikandareṣu praviśanti dhīrāḥ /",
    "K10bsu036_u:182": " vibhāvayanto imu buddhajñānaṃ paricintayanto hyupalakṣayanti // Saddhp_1.23 //",
    "K10bsu036_u:183": " utsṛjya kāmāṃśca aśeṣato 'nye paribhāvitātmāna viśuddhagocarāḥ /",
    "K10bsu036_u:184": " abhijña pañceha ca sparśayitvā vasantyaraṇye sugatasya putrāḥ // Saddhp_1.24 //",
    "K10bsu036_u:185": " pādaiḥ samaiḥ sthitviha keci dhīrāḥ kṛtāñjalī saṃmukhi nāyakānām /",
    "K10bsu036_u:186": " abhistavantīha harṣaṃ janitvā gāthāsahasrehi jinendrarājam // Saddhp_1.25 //",
    "K10bsu036_u:187": " smṛtimanta dāntāśca viśāradāśca sūkṣmāṃ cariṃ keci prajānamānāḥ /",
    "K10bsu036_u:188": " pṛcchanti dharmaṃ dvipadottamānāṃ śrutvā ca te dharmadharā bhavanti // Saddhp_1.26 //",
    "K10bsu036_u:189": " paribhāvitātmāna jinendraputrān kāṃścicca paśyāmyahu tatra tatra /",
    "K10bsu036_u:190": " dharmaṃ vadanto bahuprāṇakoṭināṃ dṛṣṭāntahetūnayutairanekaiḥ // Saddhp_1.27 //",
    "K10bsu036_u:191": " prāmodyajātāḥ pravadanti dharmaṃ samādapento bahubodhisattvān /",
    "K10bsu036_u:192": " nihatya māraṃ sabalaṃ savāhanaṃ parāhanantī imu dharmadundubhim // Saddhp_1.28 //",
    "K10bsu036_u:193": " paśyāmi kāṃścit sugatasya śāsane saṃpūjitānnaramaruyakṣarākṣasaiḥ /",
    "K10bsu036_u:194": " avismayantān sugatasya putrān anunnatān śāntapraśāntacārīn // Saddhp_1.29 //",
    "K10bsu036_u:195": " (Vaidya 8)",
    "K10bsu036_u:196": " vanaṣaṇḍa niśrāya tathānyarūpā avabhāsu kāyātu pramuñcamānāḥ /",
    "K10bsu036_u:197": " abhyuddharanto narakeṣu sattvāṃstāṃścaiva bodhāya samādapenti // Saddhp_1.30 //",
    "K10bsu036_u:198": " vīrye sthitāḥ keci jinasya putrā middhaṃ jahitvā ca aśeṣato 'nye /",
    "K10bsu036_u:199": " caṃkramyayuktāḥ pavane vasanti vīryeṇa te prasthita agrabodhim // Saddhp_1.31 //",
    "K10bsu036_u:200": " ye cātra rakṣanti sadā viśuddhaṃ śīlaṃ akhaṇḍaṃ maṇiratnasādṛśam /",
    "K10bsu036_u:201": " paripūrṇacārī ca bhavanti tatra śīlena te prasthita agrabodhim // Saddhp_1.32 //",
    "K10bsu036_u:202": " kṣāntībalā keci jinasya putrā adhimānaprāptāna kṣamanti bhikṣuṇām /",
    "K10bsu036_u:203": " ākrośa paribhāṣa tathaiva tarjanāṃ kṣāntyā hi te prasthita agrabodhim // Saddhp_1.33 //",
    "K10bsu036_u:204": " kāṃścicca paśyāmyahu bodhisattvān krīḍāratiṃ sarva vivarjayitvā /",
    "K10bsu036_u:205": " bālān sahāyān parivarjayitvā āryeṣu saṃsargaratān samāhitān // Saddhp_1.34 //",
    "K10bsu036_u:206": " vikṣepacittaṃ ca vivarjayantān ekāgracittān vanakandareṣu /",
    "K10bsu036_u:207": " dhyāyanta varṣāṇa sahasrakoṭyo dhyānena te prasthita agrabodhim // Saddhp_1.35 //",
    "K10bsu036_u:208": " dadanti dānāni tathaiva kecit saśiṣyasaṃgheṣu jineṣu saṃmukham /",
    "K10bsu036_u:209": " khādyaṃ ca bhojyaṃ ca tathānnapānnaṃ gilānabhaiṣajya bahū analpakam // Saddhp_1.36 //",
    "K10bsu036_u:210": " vastrāṇa koṭīśata te dadanti sahasrakoṭīśatamūlya kecit /",
    "K10bsu036_u:211": " (Vaidya 9)",
    "K10bsu036_u:212": " anarghamūlyāṃśca dadanti vastrān saśiṣyasaṃghāna jināna saṃmukham // Saddhp_1.37 //",
    "K10bsu036_u:213": " vihāra koṭīśata kārayitvā ratnāmayāṃśco tatha candanāmayān /",
    "K10bsu036_u:214": " prabhūtaśayyāsanamaṇḍitāṃśca niryātayanto sugatāna saṃmukham // Saddhp_1.38 //",
    "K10bsu036_u:215": " ārāma caukṣāṃśca manoramāṃśca phalairupetān kusumaiśca citraiḥ /",
    "K10bsu036_u:216": " divāvihārārtha dadanti kecit saśrāvakāṇāṃ puruṣarṣabhāṇām // Saddhp_1.39 //",
    "K10bsu036_u:217": " dadanti dānānimamevarūpā vividhāni citrāṇi ca harṣajātāḥ /",
    "K10bsu036_u:218": " datvā ca bodhāya janenti vīryaṃ dānena te prasthita agrabodhim // Saddhp_1.40 //",
    "K10bsu036_u:219": " dharmaṃ ca kecit pravadanti śāntaṃ dṛṣṭāntahetūnayutairanekaiḥ /",
    "K10bsu036_u:220": " deśenti te prāṇasahasrakoṭināṃ jñānena te prasthita agrabodhim // Saddhp_1.41 //",
    "K10bsu036_u:221": " nirīhakā dharma prajānamānā dvayaṃ pravṛttāḥ khagatulyasādṛśāḥ /",
    "K10bsu036_u:222": " anopaliptāḥ sugatasya putrāḥ prajñāya te prasthita agrabodhim // Saddhp_1.42 //",
    "K10bsu036_u:223": " bhūyaśca paśyāmyahu mañjughoṣa parinirvṛtānāṃ sugatāna śāsane /",
    "K10bsu036_u:224": " utpanna dhīrā bahubodhisattvāḥ kurvanti satkāru jināna dhātuṣu // Saddhp_1.43 //",
    "K10bsu036_u:225": " stūpāna paśyāmi sahasrakoṭyo analpakā yathariva gaṅgavālikāḥ /",
    "K10bsu036_u:226": " yebhiḥ sadā maṇḍita kṣetrakoṭiyo ye kāritā tehi jinātmajehi // Saddhp_1.44 //",
    "K10bsu036_u:227": " (Vaidya 10)",
    "K10bsu036_u:228": " ratnāna saptāna viśiṣṭa ucchritāḥ sahasra pañco paripūrṇa yojanā /",
    "K10bsu036_u:229": " dve co sahasre pariṇāhavantaśchatradhvajāsteṣu sahasrakoṭayaḥ // Saddhp_1.45 //",
    "K10bsu036_u:230": " savaijayantāḥ sada śobhamānā ghaṇṭāsamūhai raṇamāna nityam /",
    "K10bsu036_u:231": " puṣpaiśca gandhaiśca tathaiva vādyaiḥ saṃpūjitā naramaruyakṣarākṣasaiḥ // Saddhp_1.46 //",
    "K10bsu036_u:232": " kārāpayantī sugatasya putrā jināna dhātuṣviha pūjamīdṛśīm /",
    "K10bsu036_u:233": " yebhirdiśāyo daśa śobhitā yaḥ supuṣpitairvā yatha pārijātaiḥ // Saddhp_1.47 //",
    "K10bsu036_u:234": " ahaṃ cimāśco bahuprāṇakoṭya iha sthitāḥ paśyiṣu sarvametat /",
    "K10bsu036_u:235": " prapuṣpitaṃ lokamimaṃ sadevakaṃ jinena muktā iyamekaraśmiḥ // Saddhp_1.48 //",
    "K10bsu036_u:236": " aho prabhāvaḥ puruṣarṣabhasya aho 'sya jñānaṃ vipulaṃ anāsravam /",
    "K10bsu036_u:237": " yasyaikaraśmiḥ prasṛtādya loke darśeti kṣetrāṇa bahū sahasrān // Saddhp_1.49 //",
    "K10bsu036_u:238": " āścaryaprāptāḥ sma nimitta dṛṣṭvā imamīdṛśaṃ cādbhutamaprameyam /",
    "K10bsu036_u:239": " vadasva mañjusvara etamarthaṃ kautūhalaṃ hyapanaya buddhaputra // Saddhp_1.50 //",
    "K10bsu036_u:240": " catvārimā parṣa udagracittāstvāṃ cābhivīkṣantiha māṃ ca vīra /",
    "K10bsu036_u:241": " janehi harṣaṃ vyapanehi kāṅkṣāṃ tvaṃ vyākarohī sugatasya putra // Saddhp_1.51 //",
    "K10bsu036_u:242": " kimarthameṣaḥ sugatena adya prabhāsa etādṛśako vimuktaḥ /",
    "K10bsu036_u:243": " (Vaidya 11)",
    "K10bsu036_u:244": " aho prabhāvaḥ puruṣarṣabhasya aho 'sya jñānaṃ vipulaṃ viśuddham // Saddhp_1.52 //",
    "K10bsu036_u:245": " yasyaikaraśmī prasṛtādya loke darśeti kṣetrāṇa bahūn sahasrān /",
    "K10bsu036_u:246": " etādṛśo artha ayaṃ bhaviṣyati yenaiṣa raśmī vipulā pramuktā // Saddhp_1.53 //",
    "K10bsu036_u:247": " ye agradharmā sugatena spṛṣṭāstada bodhimaṇḍe puruṣottamena /",
    "K10bsu036_u:248": " kiṃ teha nirdekṣyati lokanātho atha vyākariṣyatyayu bodhisattvān // Saddhp_1.54 //",
    "K10bsu036_u:249": " analpakaṃ kāraṇametta bheṣyati yaddarśitāḥ kṣetrasahasra neke /",
    "K10bsu036_u:250": " sucitracitrā ratanopaśobhitā buddhāśca dṛśyanti anantacakṣuṣaḥ // Saddhp_1.55 //",
    "K10bsu036_u:251": " pṛccheti maitreyu jinasya putra spṛhenti te naramaruyakṣarākṣasāḥ /",
    "K10bsu036_u:252": " catvārimā parṣa udīkṣamāṇā mañjusvaraḥ kiṃ nviha vyākariṣyati // Saddhp_1.56 //",
    "K10bsu036_u:253": " atha khalu mañjuśrīḥ kumārabhūto maitreyaṃ bodhisattvaṃ mahāsattvaṃ taṃ ca sarvāvantaṃ",
    "K10bsu036_u:254": " bodhisattvagaṇamāmantrayate sma - mahādharmaśravaṇasāṃkathyamidaṃ kulaputrāstathāgatasya kartumabhiprāyaḥ,",
    "K10bsu036_u:255": " mahādharmavṛṣṭhayabhipravarṣaṇaṃ ca mahādharmadundubhisaṃpravādanaṃ ca mahādharmadhvajasamucchrayaṇaṃ",
    "K10bsu036_u:256": " ca mahādharmolkāsaṃprajvālanaṃ ca mahādharmaśaṅkhābhiprapūraṇaṃ ca mahādharmabherīparāhaṇanaṃ",
    "K10bsu036_u:257": " ca mahādharmanirdeśaṃ ca adya kulaputrāstathāgatasya kartumabhiprāyaḥ /",
    "K10bsu036_u:258": " yathā mama kulaputrāḥ pratibhāti,",
    "K10bsu036_u:259": " yathā ca mayā pūrvakāṇāṃ tathāgatānāmarhatāṃ samyaksaṃbuddhānāmidamevaṃrūpaṃ pūrvanimittaṃ dṛṣṭamabhūt,",
    "K10bsu036_u:260": " teṣāmapi pūrvakāṇāṃ tathāgatānāmarhatāṃ samyaksaṃbuddhānāmevaṃ raśmipramocanāvabhāso 'bhut /",
    "K10bsu036_u:261": " tenaivaṃ prajānāmi - mahādharmaśravaṇasāṃkathyaṃ tathāgataḥ kartukāmo mahādharmaśravaṇaṃ śrāvayitukāmaḥ,",
    "K10bsu036_u:262": " yathedamevaṃrūpaṃ pūrvanimittaṃ prāduṣkṛtavān /",
    "K10bsu036_u:263": " tatkasya hetoḥ?",
    "K10bsu036_u:264": " sarvalokavipratyanīyakadharmaparyāyaṃ śrāvayitukāmastathāgato 'rhan samyaksaṃbuddhaḥ,",
    "K10bsu036_u:265": " yathedamevaṃrūpaṃ mahāprātihāryaṃ raśmipramocanāvabhāsaṃ ca pūrvanimittamupadarśayati //",
    "K10bsu036_u:266": " anusmarāmyahaṃ kulaputrā atīte 'dhvani asaṃkhyeyaiḥ kalpairasaṃkhyeyatarairvipulairaprameyairacintyairaparimitairapramāṇaistataḥpareṇa",
    "K10bsu036_u:267": " parataraṃ yadāsīt - tena kālena tena samayena candrasūryapradīpo nāma (Vaidya 12)",
    "K10bsu036_u:268": " tathāgato 'rhan samyaksaṃbuddho loka udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
    "K10bsu036_u:269": " sa dharmaṃ deśayati sma ādau kalyāṇaṃ madhye kalyāṇaṃ paryavasāne kalyāṇam /",
    "K10bsu036_u:270": " svarthaṃ suvyañjanaṃ kevalaṃ paripūrṇaṃ pariśuddhaṃ paryavadātaṃ brahmacaryaṃ saṃprakāśayati sma /",
    "K10bsu036_u:271": " yaduta śrāvakāṇāṃ caturāryasatyasaṃprayuktaṃ pratītyasamutpādapravṛttaṃ dharmaṃ deśayati",
    "K10bsu036_u:272": " sma jātijarāvyādhimaraṇaśokaparidevaduḥkhadaurmanasyopāyāsānāṃ samatikramāya nirvāṇaparyavasānam /",
    "K10bsu036_u:273": " bodhisattvānāṃ ca mahāsattvānāṃ ca ṣaṭpāramitāpratisaṃyuktamanuttarāṃ samyaksaṃbodhimārabhya sarvajñajñānaparyavasānaṃ dharmaṃ deśayati sma",
    "K10bsu036_u:274": " tasya khalu punaḥ kulaputrāḥ candrasūryapradīpasya tathāgatasyārhataḥ samyaksaṃbuddhasya",
    "K10bsu036_u:275": " pareṇa parataraṃ candrasūryapradīpa eva nāmnā tathāgato 'rhan samyaksaṃbuddho loka udapādi /",
    "K10bsu036_u:276": " iti hi ajita etena paraṃparodāhāreṇa candrasūryapradīpanāmakānāṃ tathāgatānāmarhatāṃ",
    "K10bsu036_u:277": " samyaksaṃbuddhānāmekanāmadheyānāmakekulagotrāṇāṃ yadidaṃ bharadvājasagotrāṇāṃ viṃśatitathāgatasahasrāṇyabhūvan /",
    "K10bsu036_u:278": " tatra ajita teṣāṃ viṃśatitathāgatasahasrāṇāṃ pūrvakaṃ tathāgatamupādāya yāvat paścimakastathāgataḥ,",
    "K10bsu036_u:279": " so 'pi candrasūryapradīpanāmadheya eva tathāgato 'bhūdarhan samyaksaṃbuddho vidyācaraṇasaṃpannaḥ",
    "K10bsu036_u:280": " sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
    "K10bsu036_u:281": " so 'pi dharmaṃ deśitavān ādau kalyāṇaṃ madhye kalyāṇaṃ paryavasāne kalyāṇam /",
    "K10bsu036_u:282": " svarthaṃ suvyañjanaṃ kevalaṃ paripūrṇaṃ pariśuddhaṃ paryavadātaṃ brahmacaryaṃ saṃprakāśitavān /",
    "K10bsu036_u:283": " yaduta śrāvakāṇāṃ caturāryasatyasaṃyuktaṃ pratītyasamutpādapravṛttaṃ dharmaṃ deśitavān",
    "K10bsu036_u:284": " jātijarāvyādhimaraṇaśokaparidevaduḥkhadaurmanasyopāyāsānāṃ samatikramāya nirvāṇaparyavasānam /",
    "K10bsu036_u:285": " bodhisattvānāṃ ca mahāsattvānāṃ ca ṣaṭpāramitāpratisaṃyuktamanuttarāṃ samyaksaṃbodhimārabhya sarvajñajñānaparyavasānaṃ dharma deśitavān //",
    "K10bsu036_u:286": " tasya khalu punarajita bhagavataścandrasūryapradīpasya tathāgatasyārhataḥ samyaksaṃbuddhasya pūrvaṃ kumārabhūtasyānabhiniṣkrāntagṛhāvāsasya aṣṭau putrā abhūvan /",
    "K10bsu036_u:287": " tadyathā - matiśca nāma rājakumāro 'bhūt /",
    "K10bsu036_u:288": " sumatiśca nāma rājakumāro 'bhūt /",
    "K10bsu036_u:289": " anantamatiśca nāma,",
    "K10bsu036_u:290": " ratnamatiśca nāma,",
    "K10bsu036_u:291": " viśeṣamatiśca nāma,",
    "K10bsu036_u:292": " vimatisamuddhāṭī ca nāma,",
    "K10bsu036_u:293": " ghoṣamatiśca nāma,",
    "K10bsu036_u:294": " dharmamatiśca nāma rājakumāro 'bhūt /",
    "K10bsu036_u:295": " teṣāṃ khalu punarajita aṣṭānāṃ rājakumārāṇāṃ tasya bhagavataścandrasūryapradīpasya tathāgatasyaputrāṇāṃ vipularddhirabhūt /",
    "K10bsu036_u:296": " ekaikasya catvāro mahādvīpāḥ paribhogo 'bhūt /",
    "K10bsu036_u:297": " teṣveva ca rājyaṃ kārayāmāsuḥ /",
    "K10bsu036_u:298": " te taṃ bhagavantamabhiniṣkrāntagṛhāvāsaṃ viditvā anuttarāṃ ca samyaksaṃbodhimabhisaṃbuddhaṃ śrutvā sarvarājyaparibhogānutsṛjya taṃ bhagavantamanu pravrajitāḥ /",
    "K10bsu036_u:299": " sarve ca anuttarāṃ samyaksaṃbodhimabhisaṃprasthitā dharmabhāṇakāścābhuvan /",
    "K10bsu036_u:300": " sadā ca brahmacāriṇo bahubuddhaśatasahasrāvaropitakuśalamūlāśca te rājakumārā abhuvan //",
    "K10bsu036_u:301": " tena khalu punarajita samayena sa bhagavāṃścandrasūryapradīpastathāgato 'rhan samyaksaṃbuddho",
    "K10bsu036_u:302": " mahānirdeśaṃ nāma dharmaparyāyaṃ sūtrāntaṃ mahāvaipulyaṃ bodhisattvāvavādaṃ sarvabuddhaparigrahaṃ",
    "K10bsu036_u:303": " bhāṣitvā (Vaidya 13)",
    "K10bsu036_u:304": " tasminneva kṣaṇalavamuhūrte tasminneva parṣatsaṃnipāte tasminneva mahādharmāsane",
    "K10bsu036_u:305": " paryaṅkamābhujya anantanirdeśapratiṣṭhānaṃ nāma samādhiṃ samāpanno 'bhūdaniñjamānena",
    "K10bsu036_u:306": " kāyena sthitena aniñjamānena cittena /",
    "K10bsu036_u:307": " samanantarasamāpannasya khalu punastasya bhagavato māndāravamahāmāndāravāṇāṃ mañjūṣakamahāmañjūṣakāṇāṃ ca divyānāṃ puṣpāṇāṃ mahatpuṣpavarṣamabhiprāvarṣat",
    "K10bsu036_u:308": " taṃ bhagavantaṃ saparṣadamabhyavākirat,",
    "K10bsu036_u:309": " sarvāvacca tad buddhakṣetraṃ ṣaḍvikāraṃ prakampitamabhūt calitaṃ saṃpracalitaṃ vedhitaṃ saṃpravedhitaṃ kṣubhitaṃ saṃprakṣubhitam /",
    "K10bsu036_u:310": " tena khalu punarajita samayena tena kālena ye tasyāṃ parṣadi bhikṣubhikṣuṇyupāsakopāsikā",
    "K10bsu036_u:311": " devanāgayakṣagandharvāsuragaruḍakinnaramahoragamanuṣyāmanuṣyāḥ saṃnipatitā abhūvan saṃniṣaṇṇāḥ,",
    "K10bsu036_u:312": " rājānaśca maṇḍalino balacakravartinaścaturdvīpakacakravartinaśca,",
    "K10bsu036_u:313": " te sarve saparivārāstaṃ bhagavantaṃ vyavalokayanti sma āścaryaprāptā adbhutaprāptā audbilyaprāptāḥ /",
    "K10bsu036_u:314": " atha khalu tasyāṃ velāyāṃ tasya bhagavataścandrasūryapradīpasya tathāgatasya bhrūvivarāntarādūrṇākośādekā raśmirniścaritā /",
    "K10bsu036_u:315": " sā pūrvasyāṃ diśi aṣṭādaśabuddhakṣetrasahasrāṇi prasṛtā /",
    "K10bsu036_u:316": " tāni ca buddhakṣetrāṇi sarvāṇi tasyā raśmeḥ prabhayā suparisphuṭāni saṃdṛśyante sma,",
    "K10bsu036_u:317": " tadyathāpi nāma ajita etarhyetāni buddhakṣetrāṇi saṃdṛśyante //",
    "K10bsu036_u:318": " tena khalu punarajita samayena tasya bhagavato viṃśatibodhisattvakoṭyaḥ samanubaddhā abhuvan /",
    "K10bsu036_u:319": " ye tasyāṃ parṣadi dharmaśravaṇikāḥ,",
    "K10bsu036_u:320": " te āścaryaprāptā abhūvan adbhutaprāptā audbilyaprāptāḥ kautūhalasamutpannā etena mahāraśmyavabhāsenāvabhāsitaṃ lokaṃ dṛṣṭvā //",
    "K10bsu036_u:321": " tena khalu punarajita samayena tasya bhagavataḥ śāsane varaprabho nāma bodhisattvo 'bhūt /",
    "K10bsu036_u:322": " tasyāṣṭau śatānyantevāsināmabhūvan /",
    "K10bsu036_u:323": " sa ca bhagavāṃstataḥ samādhervyutthāya taṃ varaprabhaṃ bodhisattvamārabhya saddharmapuṇḍarīkaṃ nāma dharmaparyāyaṃ saṃprakāśayāmāsa /",
    "K10bsu036_u:324": " yāvat paripūrṇān ṣaṣṭyantarakalpān bhāṣitavān ekāsane niṣaṇṇo 'saṃpravedhamānena kāyena aniñjamānena cittena /",
    "K10bsu036_u:325": " sā ca sarvāvatī parṣadekāsane niṣaṇṇā tān ṣaṣṭyantarakalpāṃstasya bhagavato 'ntikāddharmaṃ śṛṇoti sma /",
    "K10bsu036_u:326": " na ca tasyāṃ parṣadi ekasattvasyāpi kāyaklamatho 'bhūt,",
    "K10bsu036_u:327": " na ca cittaklamathaḥ //",
    "K10bsu036_u:328": " atha sa bhagavāṃścandrasūryapradīpastathāgato 'rhan samyaksaṃbuddhaḥ ṣaṣṭayantarakalpānāmatyayāt",
    "K10bsu036_u:329": " taṃ saddharmapuṇḍarīkaṃ dharmaparyāyaṃ sūtrāntaṃ mahāvaipulyaṃ bodhisattvāvavādaṃ",
    "K10bsu036_u:330": " sarvabuddhaparigrahaṃ nirdiśya tasminneva kṣaṇalavamuhūrte parinirvāṇamārocitavān",
    "K10bsu036_u:331": " sadevakasya lokasya samārakasya sabrahmakasya saśramaṇabrāhmaṇikāyāḥ prajāyāḥ sadevamānuṣāsurāyāḥ",
    "K10bsu036_u:332": " purastāt - adya bhikṣavo 'syāmeva rātryāṃ madhyame yāme tathāgato 'nupadhiśeṣe nirvāṇadhātau parinirvāsyatīti //",
    "K10bsu036_u:333": " atha khalvajita sa bhagavāṃścandrasūryapradīpastathāgato 'rhan samyaksaṃbuddhaḥ śrīgarbhaṃ",
    "K10bsu036_u:334": " nāma bodhisattvaṃ mahāsattvamanuttarāyāṃ samyaksaṃbodhau vyākṛtya tāṃ sarvāvatīṃ",
    "K10bsu036_u:335": " parṣadamāmantrayate sma - ayaṃ bhikṣavaḥ śrīgarbho bodhisattvo mamānantaramanuttarāṃ",
    "K10bsu036_u:336": " samyaksaṃbodhimabhisaṃbhotsyate /",
    "K10bsu036_u:337": " vimalanetro nāma tathogato 'rhan samyaksaṃbuddho bhaviṣyati //",
    "K10bsu036_u:338": " (Vaidya 14)",
    "K10bsu036_u:339": " atha khalvajita sa bhagavāṃścandrasūryapradīpastathāgato 'rhan samyaksaṃbuddhastasyāmeva rātryāṃ madhyame yāme 'nupadhiśeṣe nirvāṇadhātau parinirvṛtaḥ",
    "K10bsu036_u:340": " taṃ ca saddharmapuṇḍarīkaṃ dharmaparyāyaṃ sa varaprabho bodhisattvo mahāsattvo dhāritavān /",
    "K10bsu036_u:341": " aśītiṃ cāntarakalpāṃstasya bhagavataḥ parinirvṛtasya śāsanaṃ sa varaprabho bodhisattvo mahāsattvo dhāritavān saṃprakāśitavān /",
    "K10bsu036_u:342": " tatra ajita ye tasya bhagavato 'ṣṭau putrā abhūvan,",
    "K10bsu036_u:343": " matipramukhāḥ,",
    "K10bsu036_u:344": " te tasyaiva varaprabhasya bodhisattvasyāntevāsino 'bhūvan /",
    "K10bsu036_u:345": " te tenaiva paripācitā abhūvannanuttarāyāṃ samyaksaṃbodhau /",
    "K10bsu036_u:346": " taiśca tataḥ paścādbahūni buddhakoṭīnayutaśatasahasrāṇi dṛṣṭāni satkṛtāni ca /",
    "K10bsu036_u:347": " sarve ca te 'nuttarāṃ samyaksaṃbodhimabhisaṃbuddhāḥ /",
    "K10bsu036_u:348": " paścimakaśca teṣāṃ dīpaṃkaro 'bhūttathāgato 'rhan samyaksaṃbuddhaḥ //",
    "K10bsu036_u:349": " teṣāṃ ca aṣṭānāmantevāsiśatānāmeko bodhisattvo 'dhimātraṃ lābhaguruko 'bhūt satkāraguruko jñātaguruko yaśaskāmaḥ /",
    "K10bsu036_u:350": " tasyoddiṣṭoddiṣṭāni padavyañjanānyantardhīyante na saṃtiṣṭhante sma /",
    "K10bsu036_u:351": " tasya yaśaskāma ityeva saṃjñābhūt /",
    "K10bsu036_u:352": " tenāpi tena kuśalamūlena bahūni buddhakoṭīnayutaśatasahasrāṇyārāgitānyabhūvan /",
    "K10bsu036_u:353": " ārāgayitvā ca satkṛtāni gurukṛtāni mānitāni pūjitānyarcitānyapacāyitāni /",
    "K10bsu036_u:354": " syātkhalu punaste ajita kāṅkṣā vā vimatirvā vicikitsā vā - anyaḥ sa tena kālena tena samayena varaprabho nāma bodhisattvo mahāsattvo 'bhūddharmabhāṇakaḥ",
    "K10bsu036_u:355": " na khalu punarevaṃ draṣṭavyam /",
    "K10bsu036_u:356": " tatkasya hetoḥ?",
    "K10bsu036_u:357": " ahaṃ sa tena kālena tena samayena varaprabho nāma bodhisattvo mahāsattvo 'bhūddharmabhāṇakaḥ /",
    "K10bsu036_u:358": " yaścāsau yaśaskāmo nāma bodhisattvo 'bhūt kausīdyaprāptaḥ,",
    "K10bsu036_u:359": " tvameva ajita sa tena kālena tena samayena yaśaskāmo nāma bodhisattvo 'bhūt kausīdyaprāptaḥ /",
    "K10bsu036_u:360": " iti hi ajita ahamanena paryāyeṇedaṃ bhagavataḥ pūrvanimittaṃ dṛṣṭvā evaṃrūpāṃ raśmimutsṛṣṭāmevaṃ parimīmāṃse,",
    "K10bsu036_u:361": " yathā bhagavānapi taṃ saddharmapuṇḍarīkaṃ dharmaparyāyaṃ sūtrāntaṃ mahāvaipulyaṃ bodhisattvāvavādaṃ sarvabuddhaparigrahaṃ bhāṣitukāmaḥ //",
    "K10bsu036_u:362": " atha khalu mañjuśrīḥ kumārabhūta etamevārthaṃ bhūyasyā mātrayā pradarśayamānastasyāṃ velāyāmimā gāthā abhāṣata -",
    "K10bsu036_u:363": " atītamadhvānamanusmarāmi acintiye aparimitasmi kalpe /",
    "K10bsu036_u:364": " yadā jino āsi prajāna uttamaścandrasya sūryasya pradīpa nāma // Saddhp_1.57 //",
    "K10bsu036_u:365": " saddharma deśeti prajāna nāyako vineti sattvāna anantakoṭyaḥ /",
    "K10bsu036_u:366": " samādapetī bahubodhisattvānacintiyānuttami buddhajñāne // Saddhp_1.58 //",
    "K10bsu036_u:367": " (Vaidya 15)",
    "K10bsu036_u:368": " ye cāṣṭa putrāstada tasya āsan kumārabhūtasya vināyakasya /",
    "K10bsu036_u:369": " dṛṣṭvā ca taṃ pravrajitaṃ mahāmuniṃ jahitva kāmāṃllaghu sarvi prāvrajan // Saddhp_1.59 //",
    "K10bsu036_u:370": " dharmaṃ ca so bhāṣati lokanātho anantanirdeśavaraṃ ti sūtram /",
    "K10bsu036_u:371": " nāmeva vaipulyamidaṃ pravucyati prakāśayī prāṇisahasrakoṭinām // Saddhp_1.60 //",
    "K10bsu036_u:372": " samanantaraṃ bhāṣiya so vināyakaḥ paryaṅka bandhitva kṣaṇasmi tasmin /",
    "K10bsu036_u:373": " anantanirdeśavaraṃ samādhiṃ dharmāsanastho muniśreṣṭha dhyāyī // Saddhp_1.61 //",
    "K10bsu036_u:374": " divyaṃ ca māndāravavarṣamāsīdaghaṭṭitā dundubhayaśca neduḥ /",
    "K10bsu036_u:375": " devāśca yakṣāśca sthitāntarīkṣe kurvanti pūjāṃ dvipadottamasya // Saddhp_1.62 //",
    "K10bsu036_u:376": " sarvaṃ ca kṣetraṃ pracacāla tatkṣaṇam āścaryamatyadbhutamāsi tatra /",
    "K10bsu036_u:377": " raśmiṃ ca ekāṃ pramumoca nāyako bhruvāntarāttāmatidarśanīyām // Saddhp_1.63 //",
    "K10bsu036_u:378": " pūrvāṃ ca gatvā diśa sā hi raśmiraṣṭādaśakṣetrasahasra pūrṇā /",
    "K10bsu036_u:379": " prabhāsayaṃ bhrājati sarvalokaṃ darśeti sattvāna cyutopapādam // Saddhp_1.64 //",
    "K10bsu036_u:380": " ratnāmayā kṣetra tathātra kecidvaiḍūryanirbhāsa tathaiva kecit /",
    "K10bsu036_u:381": " dṛśyanti citrā atidarśanīyā raśmiprabhāsena vināyakasya // Saddhp_1.65 //",
    "K10bsu036_u:382": " devā manuṣyāstatha nāga yakṣā gandharva tatrāpsarakinnarāśca /",
    "K10bsu036_u:383": " (Vaidya 16)",
    "K10bsu036_u:384": " ye cābhiyuktāḥ sugatasya pūjayā dṛśyanti pūjenti ca lokadhātuṣu // Saddhp_1.66 //",
    "K10bsu036_u:385": " buddhāśca dṛśyanti svayaṃ svayaṃbhuvaḥ suvarṇayūpā iva darśanīyāḥ /",
    "K10bsu036_u:386": " vaiḍūryamadhye ca suvarṇabimbaṃ parṣāya madhye pravadanti dharmam // Saddhp_1.67 //",
    "K10bsu036_u:387": " tahi śrāvakāṇāṃ gaṇanā na vidyate te cāpramāṇāḥ sugatasya śrāvakāḥ /",
    "K10bsu036_u:388": " ekaikakṣetrasmi vināyakānāṃ raśmiprabhā darśayate hi sarvān // Saddhp_1.68 //",
    "K10bsu036_u:389": " vīryairupetāśca akhaṇḍaśīlā acchidraśīlā maṇiratnasādṛśāḥ /",
    "K10bsu036_u:390": " dṛśyanti putrā naranāyakānāṃ viharanti ye parvatakandareṣu // Saddhp_1.69 //",
    "K10bsu036_u:391": " sarvasvadānāni parityajantaḥ kṣāntībalā dhyānaratāśca dhīrāḥ /",
    "K10bsu036_u:392": " bahubodhisattvā yatha gaṅgavālikāḥ sarve 'pi dṛśyanti tayā hi raśmyā // Saddhp_1.70 //",
    "K10bsu036_u:393": " aniñjamānāśca avedhamānāḥ kṣāntau sthitā dhyānaratāḥ samāhitāḥ /",
    "K10bsu036_u:394": " dṛśyanti putrāḥ sugatasya aurasā dhyānena te prasthita agrabodhim // Saddhp_1.71 //",
    "K10bsu036_u:395": " bhūtaṃ padaṃ śāntamanāsravaṃ ca prajānamānāśca prakāśayanti /",
    "K10bsu036_u:396": " deśenti dharmaṃ bahulokadhātuṣu sugatānubhāvādiyamīdṛśī kriyā // Saddhp_1.72 //",
    "K10bsu036_u:397": " dṛṣṭvā ca tā parṣa catasra tāyinaścandrārkadīpasya imaṃ prabhāvam /",
    "K10bsu036_u:398": " harṣasthitāḥ sarvi bhavitva tatkṣaṇamanyonya pṛcchanti kathaṃ nu etat // Saddhp_1.73 //",
    "K10bsu036_u:399": " (Vaidya 17)",
    "K10bsu036_u:400": " acirācca so naramaruyakṣapūjitaḥ samādhito vyutthita lokanāyakaḥ /",
    "K10bsu036_u:401": " varaprabhaṃ putra tadādhyabhāṣata yo bodhisattvo vidu dharmabhāṇakaḥ // Saddhp_1.74 //",
    "K10bsu036_u:402": " lokasya cakṣuśca gatiśca tvaṃ vidurvaiśvāsiko dharmadharaśca mahyam /",
    "K10bsu036_u:403": " tvaṃ hyatra sākṣī mama dharmakośe yathāhu bhāṣiṣyi hitāya prāṇinām // Saddhp_1.75 //",
    "K10bsu036_u:404": " saṃsthāpayitvā bahubodhisattvān harṣitva saṃvarṇiya saṃstavitvā /",
    "K10bsu036_u:405": " prabhāṣate tajjina agradharmān paripūrṇa so antarakalpa ṣaṣṭim // Saddhp_1.76 //",
    "K10bsu036_u:406": " yaṃ caiva so bhāṣati lokanātho ekāsanasthaḥ pravarāgradharmam /",
    "K10bsu036_u:407": " taṃ sarvamādhārayi so jinātmajo varaprabho yo abhu dharmabhāṇakaḥ // Saddhp_1.77 //",
    "K10bsu036_u:408": " so co jino bhāṣiya agradharmaṃ praharṣayitvā janatāmanekām /",
    "K10bsu036_u:409": " tasmiṃśca divase vadate sa nāyakaḥ purato hi lokasya sadevakasya // Saddhp_1.78 //",
    "K10bsu036_u:410": " prakāśitā me iya dharmanetrī ācakṣito dharmasvabhāva yādṛaśaḥ /",
    "K10bsu036_u:411": " nirvāṇakālo mama adya bhikṣavo rātrīya yāmasmiha madhyamasmin // Saddhp_1.79 //",
    "K10bsu036_u:412": " bhavathāpramattā adhimuktisārā abhiyujyathā mahya imasmi śāsane /",
    "K10bsu036_u:413": " sudurlabhā bhonti jinā maharṣayaḥ kalpāna koṭīnayutāna atyayāt // Saddhp_1.80 //",
    "K10bsu036_u:414": " saṃtāpajātā bahubuddhaputrā duḥkhena cogreṇa samarpitābhavan /",
    "K10bsu036_u:415": " (Vaidya 18)",
    "K10bsu036_u:416": " śrutvāna ghoṣaṃ dvipadottamasya nirvāṇaśabdaṃ atikṣiprametat // Saddhp_1.81 //",
    "K10bsu036_u:417": " āśvāsayitvā ca narendrarājā tāḥ prāṇakoṭyo bahavo acintiyāḥ /",
    "K10bsu036_u:418": " mā bhāyathā bhikṣava nirvṛte mayi bhaviṣyatha buddha mamottareṇa // Saddhp_1.82 //",
    "K10bsu036_u:419": " śrīgarbha eṣo vidu bodhisattvo gatiṃ gato jñāni anāsravasmin /",
    "K10bsu036_u:420": " spṛśiṣyate uttamamagrabodhiṃ vimalāgranetro ti jino bhaviṣyati // Saddhp_1.83 //",
    "K10bsu036_u:421": " tāmeva rātriṃ tada yāmi madhyame parinirvṛto hetukṣaye va dīpaḥ /",
    "K10bsu036_u:422": " śarīra vaistāriku tasya cābhūt stūpāna koṭīnayutā anantakā // Saddhp_1.84 //",
    "K10bsu036_u:423": " bhikṣuśca tatrā tatha bhikṣuṇīyo ye prasthitā uttamamagrabodhim /",
    "K10bsu036_u:424": " analpakāste yatha gaṅgabālikā abhiyukta tasyo sugatasya śāsane // Saddhp_1.85 //",
    "K10bsu036_u:425": " yaścāpi bhikṣustada dharmabhāṇako varaprabho yena sa dharma dhāritaḥ /",
    "K10bsu036_u:426": " aśīti so antarakalpa pūrṇāṃ tahi śāsane bhāṣati agradharmān // Saddhp_1.86 //",
    "K10bsu036_u:427": " aṣṭāśataṃ tasya abhūṣi śiṣyāḥ paripācitā ye tada tena sarve /",
    "K10bsu036_u:428": " dṛṣṭā ca tebhirbahubuddhakoṭyaḥ satkāru teṣāṃ ca kṛto maharṣiṇām // Saddhp_1.87 //",
    "K10bsu036_u:429": " caryāṃ caritvā tada ānulomikīṃ buddhā abhūvan bahulokadhātuṣu",
    "K10bsu036_u:430": " parasparaṃ te ca anantareṇa anyonya vyākarṣu tadāgrabodhaye // Saddhp_1.88 //",
    "K10bsu036_u:431": " (Vaidya 19)",
    "K10bsu036_u:432": " teṣāṃ ca buddhāna paraṃpareṇa dīpaṃkaraḥ paścimako abhūṣi /",
    "K10bsu036_u:433": " devātidevo ṛṣisaṃghapūjito vinītavān prāṇisahasrakoṭyaḥ // Saddhp_1.89 //",
    "K10bsu036_u:434": " yaścāsi tasyo sugatātmajasya varaprabhasyo tada dharma bhāṣataḥ /",
    "K10bsu036_u:435": " śiṣyaḥ kusīdaśca sa lolupātmā lābhaṃ ca jñānaṃ ca gaveṣamāṇaḥ // Saddhp_1.90 //",
    "K10bsu036_u:436": " yaśorthikaścāpyatimātra āsīt kulākulaṃ ca pratipannamāsīt /",
    "K10bsu036_u:437": " uddeśa svādhyāyu tathāsya sarvo na tiṣṭhate bhāṣitu tasmi kāle // Saddhp_1.91 //",
    "K10bsu036_u:438": " nāmaṃ ca tasyo imamevamāsīd yaśakāmanāmnā diśatāsu viśrutaḥ /",
    "K10bsu036_u:439": " sa cāpi tenākuśalena karmaṇā kalmāṣabhūtenabhisaṃskṛtena // Saddhp_1.92 //",
    "K10bsu036_u:440": " ārāgayī buddhasahasrakoṭyaḥ pūjāṃ ca teṣāṃ vipulāmakārṣīt /",
    "K10bsu036_u:441": " cīrṇā ca caryā vara ānulomikī dṛṣṭaśca buddho ayu śākyasiṃhaḥ // Saddhp_1.93 //",
    "K10bsu036_u:442": " ayaṃ ca so paścimako bhaviṣyati anuttarāṃ lapsyati cāgrabodhim /",
    "K10bsu036_u:443": " maitreyagotro bhagavān bhaviṣyati vineṣyati prāṇasahasrakoṭyaḥ // Saddhp_1.94 //",
    "K10bsu036_u:444": " kausīdyaprāptastada yo babhūva parinirvṛtasya sugatasya śāsane /",
    "K10bsu036_u:445": " tvameva so tādṛśako babhūva ahaṃ ca āsīttada dharmabhāṇakaḥ // Saddhp_1.95 //",
    "K10bsu036_u:446": " imena haṃ kāraṇahetunādya dṛṣṭvā nimittaṃ idamevarūpam /",
    "K10bsu036_u:447": " jñānasya tasya prathitaṃ nimittaṃ prathamaṃ mayā tatra vadāmi dṛṣṭam // Saddhp_1.96 //",
    "K10bsu036_u:448": " (Vaidya 20)",
    "K10bsu036_u:449": " dhruvaṃ jinendro 'pi samantacakṣuḥ śākyādhirājaḥ paramārthadarśī /",
    "K10bsu036_u:450": " tameva yaṃ icchati bhāṣaṇāya paryāyamagraṃ tadadyo mayā śrutaḥ // Saddhp_1.97 //",
    "K10bsu036_u:451": " tadeva paripūrṇa nimittamadya upāyakauśalya vināyakānām /",
    "K10bsu036_u:452": " saṃsthāpanaṃ kurvati śākyasiṃho bhāṣiṣyate dharmasvabhāvamudrām // Saddhp_1.98 //",
    "K10bsu036_u:453": " prayatā sucittā bhavathā kṛtāñjalī bhāṣiṣyate lokahitānukampī /",
    "K10bsu036_u:454": " varṣiṣyate dharmamanantavarṣaṃ tarpiṣyate ye sthita bodhihetoḥ // Saddhp_1.99 //",
    "K10bsu036_u:455": " yeṣāṃ ca saṃdehagatīha kācid ye saṃśayā yā vicikitsa kācit /",
    "K10bsu036_u:456": " vyapaneṣyate tā vidurātmajānāṃ ye bodhisattvā iha bodhiprasthitāḥ // Saddhp_1.100 //",
    "K10bsu036_u:457": " ityāryasaddharmapuṇḍarīke dhamaparyāye nidānaparivarto nāma prathamaḥ //1//",
    "K10bsu036_u:458": " (Vaidya 21)",
    "K10bsu036_u:459": " Saddhp_2: upāyakauśalyaparivartaḥ /",
    "K10bsu036_u:460": " atha khalu bhagavān smṛtimān saṃprajānaṃstataḥ samādhervyutthitaḥ /",
    "K10bsu036_u:461": " vyutthāya āyuṣmantaṃ śāriputramāmantrayate sma - gambhīraṃ śāriputra durdṛśaṃ duranubodhaṃ buddhajñānaṃ tathāgatairarhadbhiḥ samyaksaṃbuddhaiḥ",
    "K10bsu036_u:462": " durvijñeyaṃ sarvaśrāvakapratyekabuddhaiḥ /",
    "K10bsu036_u:463": " tatkasya hetoḥ?",
    "K10bsu036_u:464": " bahubuddhakoṭīnayutaśatasahasraparyupāsitāvino hi śāriputra tathāgatā arhantaḥ samyaksaṃbuddhā",
    "K10bsu036_u:465": " bahubuddhakoṭīnayutaśatasahasracīrṇacaritāvino 'nuttarāyāṃ samyaksaṃbodhau dūrānugatāḥ",
    "K10bsu036_u:466": " kṛtavīryā āścaryādbhutadharmasamanvāgatā durvijñeyadharmasamanvāgatā durvijñeyadharmānujñātāvinaḥ //",
    "K10bsu036_u:467": " durvijñeyaṃ śāriputra saṃdhābhāṣyaṃ tathāgatānāmarhatāṃ samyaksaṃbuddhānām /",
    "K10bsu036_u:468": " tatkasya hetoḥ?",
    "K10bsu036_u:469": " svapratyayān dharmān prakāśayanti vividhopāyakauśalyajñānadarśanahetukāraṇanirdeśanārambaṇaniruktiprajñaptibhistairupāyakauśalyaistasmiṃstasmiṃllagnān sattvān pramocayitum /",
    "K10bsu036_u:470": " mahopāyakauśalyajñānadarśanaparamapāramitāprāptāḥ śāriputra tathāgatā arhantaḥ samyaksaṃbuddhāḥ /",
    "K10bsu036_u:471": " asaṅgāpratihatajñānadarśanabalavaiśāradyāveṇikendriyabalabodhyaṅgadhyānavimokṣasamādhisamāpattyadbhutadharmasamanvāgatā vividhadharmasaṃprakāśakāḥ",
    "K10bsu036_u:472": " mahāścaryādbhutaprāptāḥ śāriputra tathāgatā arhantaḥ samyaksaṃbuddhāḥ /",
    "K10bsu036_u:473": " alaṃ śāriputra etāvadeva bhāṣituṃ bhavatu - paramāścaryaprāptāḥ śāriputra tathāgatā arhantaḥ samyaksaṃbuddhāḥ /",
    "K10bsu036_u:474": " tathāgata eva śāriputra tathāgatasya dharmān deśayet,",
    "K10bsu036_u:475": " yān dharmāṃstathāgato jānāti /",
    "K10bsu036_u:476": " sarvadharmānapi śāriputra tathāgata eva deśayati /",
    "K10bsu036_u:477": " sarvadharmānapi tathāgata eva jānāti,",
    "K10bsu036_u:478": " ye ca te dharmāḥ,",
    "K10bsu036_u:479": " yathā ca te dharmāḥ,",
    "K10bsu036_u:480": " yādṛśāśca te dharmāḥ,",
    "K10bsu036_u:481": " yallakṣaṇāśca te dharmāḥ,",
    "K10bsu036_u:482": " yatsvabhāvāśca te dharmāḥ,",
    "K10bsu036_u:483": " ye ca yathā ca yādṛśāśca yallakṣaṇāśca yatsvabhāvāśca te dharmā iti /",
    "K10bsu036_u:484": " teṣu dharmeṣu tathāgata eva pratyakṣo 'parokṣaḥ //",
    "K10bsu036_u:485": " atha khalu bhagavānetamevārthaṃ bhūyasyā mātrayā saṃdarśayamānastasyāṃ velāyāmimā gāthā abhāṣata -",
    "K10bsu036_u:486": " aprameyā mahāvīrā loke samarumānuṣe /",
    "K10bsu036_u:487": " na śakyaṃ sarvaśo jñātuṃ sarvasattvairvināyakāḥ // Saddhp_2.1 //",
    "K10bsu036_u:488": " balā vimokṣā ye teṣāṃ vaiśāradyāśca yādṛśāḥ /",
    "K10bsu036_u:489": " yādṛśā buddhadharmāśca na śakyaṃ jñātu kenacit // Saddhp_2.2 //",
    "K10bsu036_u:490": " pūrve niṣevitā caryā buddhakoṭīna antike /",
    "K10bsu036_u:491": " gambhīrā caiva sūkṣmā ca durvijñeyā sudurdṛśā // Saddhp_2.3 //",
    "K10bsu036_u:492": " tasyāṃ cīrṇāya caryāyāṃ kalpakoṭyo acintiyā /",
    "K10bsu036_u:493": " phalaṃ me bodhimaṇḍasmin dṛṣṭaṃ yādṛśakaṃ hi tat // Saddhp_2.4 //",
    "K10bsu036_u:494": " ahaṃ ca tatprajānāmi ye cānye lokanāyakāḥ /",
    "K10bsu036_u:495": " yathā yad yādṛśaṃ cāpi lakṣaṇaṃ cāsya yādṛśam // Saddhp_2.5 //",
    "K10bsu036_u:496": " (Vaidya 22)",
    "K10bsu036_u:497": " na taddarśayituṃ śakyaṃ vyāhāro 'sya na vidyate /",
    "K10bsu036_u:498": " nāpyasau tādṛśaḥ kaścit sattvo lokasmi vidyate // Saddhp_2.6 //",
    "K10bsu036_u:499": " yasya taṃ deśayeddharma deśitaṃ cāpi jāniyāt /",
    "K10bsu036_u:500": " anyatra bodhisattvebhyo adhimuktīya ye sthitāḥ // Saddhp_2.7 //",
    "K10bsu036_u:501": " ye cāpi te lokavidusya śrāvakāḥ kṛtādhikārāḥ sugatānuvarṇitāḥ /",
    "K10bsu036_u:502": " kṣīṇāsravā antimadehadhāriṇo na teṣa viṣayo 'sti jināna jñāne // Saddhp_2.8 //",
    "K10bsu036_u:503": " sa caiva sarvā iya lokadhātu pūrṇā bhavecchārisutopamānām /",
    "K10bsu036_u:504": " ekībhavitvāna vicintayeyuḥ sugatasya jñānaṃ na hi śakya jānitum // Saddhp_2.9 //",
    "K10bsu036_u:505": " saceha tvaṃ sādṛśakehi paṇḍitaiḥ pūrṇā bhaveyurdaśā pi ddiśāyo /",
    "K10bsu036_u:506": " ye cāpi mahyaṃ imi śrāvakānye teṣāṃ pi pūrṇā bhavi evameva // Saddhp_2.10 //",
    "K10bsu036_u:507": " ekībhavitvāna ca te 'dya sarve vicintayeyuḥ sugatasya jñānam /",
    "K10bsu036_u:508": " na śakta sarve sahitā pi jñātuṃ yathāprameyaṃ mama buddhajñānam // Saddhp_2.11 //",
    "K10bsu036_u:509": " pratyekabuddhāna anāsravāṇāṃ tīkṣṇendriyāṇāntimadehadhāriṇām /",
    "K10bsu036_u:510": " diśo daśaḥ sarva bhaveyuḥ pūrṇā yathā naḍānāṃ vanaveṇunāṃ vā // Saddhp_2.12 //",
    "K10bsu036_u:511": " eko bhavitvāna vicintayeyurmamāgradharmāṇa pradeśamātram /",
    "K10bsu036_u:512": " kalpāna koṭīnayutānanantānna tasya bhūtaṃ parijāni artham // Saddhp_2.13 //",
    "K10bsu036_u:513": " navayānasaṃprasthita bodhisattvāḥ kṛtādhikārā bahubuddhakoṭiṣu /",
    "K10bsu036_u:514": " (Vaidya 23)",
    "K10bsu036_u:515": " suviniścitārthā bahudharmabhāṇakāsteṣāṃ pi pūrṇā daśimā diśo bhavet // Saddhp_2.14 //",
    "K10bsu036_u:516": " naḍāna veṇūna va nityakālamacchidrapūrṇo bhavi sarvalokaḥ /",
    "K10bsu036_u:517": " ekībhavitvāna vicintayeyuryo dharma sākṣāt sugatena dṛṣṭaḥ // Saddhp_2.15 //",
    "K10bsu036_u:518": " anucintayitvā bahukalpakoṭyo gaṅgā yathā vālika aprameyāḥ /",
    "K10bsu036_u:519": " ananyacittāḥ sukhumāya prajñayā teṣāṃ pi cāsmin viṣayo na vidyate // Saddhp_2.16 //",
    "K10bsu036_u:520": " avivartikā ye bhavi bodhisattvā analpakā yathariva gaṅgavālikāḥ /",
    "K10bsu036_u:521": " ananyacittāśca vicintayeyusteṣāṃ pi cāsmin viṣayo na vidyate // Saddhp_2.17 //",
    "K10bsu036_u:522": " gambhīra dharmā sukhumā pi buddhā atarkikāḥ sarvi anāsravāśca /",
    "K10bsu036_u:523": " ahaṃ ca jānāmiha yādṛśā hi te te vā jinā loki daśaddiśāsu // Saddhp_2.18 //",
    "K10bsu036_u:524": " yaṃ śāriputro sugataḥ prabhāṣate adhimuktisaṃpanna bhavāhi tatra /",
    "K10bsu036_u:525": " ananyathāvādi jino maharṣī cireṇa pī bhāṣati uttamārtham // Saddhp_2.19 //",
    "K10bsu036_u:526": " āmantrayāmī imi sarvaśrāvakān pratyekabodhāya ca ye 'bhiprasthitāḥ /",
    "K10bsu036_u:527": " saṃsthāpitā ye maya nirvṛtīya saṃmokṣitā duḥkhaparaṃparātaḥ // Saddhp_2.20 //",
    "K10bsu036_u:528": " upāyakauśalya mametadagraṃ bhāṣāmi dharmaṃ bahu yena loke /",
    "K10bsu036_u:529": " tahiṃ tahiṃ lagna pramocayāmi trīṇī ca yānānyupadarśayāmi // Saddhp_2.21 //",
    "K10bsu036_u:530": " (Vaidya 24)",
    "K10bsu036_u:531": " atha khalu ye tatra parṣatsaṃnipāte mahāśrāvakā ājñātakauṇḍinyapramukhā arhantaḥ",
    "K10bsu036_u:532": " kṣīṇāsravā dvādaśa vaśībhūtaśatāni ye cānye śrāvakayānikā bhikṣubhikṣuṇyupāsakopāsikā",
    "K10bsu036_u:533": " ye ca pratyekabuddhayānasaṃprasthitāḥ,",
    "K10bsu036_u:534": " teṣāṃ sarveṣāmetadabhavat - ko nu hetuḥ kiṃ kāraṇaṃ yad bhagavānadhimātramupāyakauśalyaṃ tathāgatānāṃ saṃvarṇayati?",
    "K10bsu036_u:535": " gambhīraścāyaṃ mayā dharmo 'bhisaṃbuddha iti saṃvarṇayati?",
    "K10bsu036_u:536": " durvijñeyaśca sarvaśrāvakapratyekabuddhairiti saṃvarṇayati?",
    "K10bsu036_u:537": " yathā tāvad bhagavatā ekaiva vimuktirākhyātā,",
    "K10bsu036_u:538": " vayamapi buddhadharmāṇāṃ lābhino nirvāṇaprāptāḥ /",
    "K10bsu036_u:539": " asya ca vayaṃ bhagavato bhāṣitasyārtha na jānīmaḥ //",
    "K10bsu036_u:540": " atha khalvāyuṣmān śāriputrastāsāṃ catasṛṇāṃ parṣadāṃ vicikitsākathaṃkathāṃ viditvā",
    "K10bsu036_u:541": " cetasaiva cetaḥparivitarkamājñāya ātmanā ca dharmasaṃśayaprāptastasyāṃ velāyāṃ bhagavantametadavocat",
    "K10bsu036_u:542": " - ko bhagavan hetuḥ,",
    "K10bsu036_u:543": " kaḥ pratyayo yad bhagavānadhimātraṃ punaḥ punastathāgatānāmupāyakauśalyajñānadarśanadharmadeśanāṃ saṃvarṇayati - gambhīraśca me dharmo 'bhisaṃbuddha iti /",
    "K10bsu036_u:544": " durvijñeyaṃ ca saṃghābhāṣyamiti punaḥ punaḥ saṃvarṇayati /",
    "K10bsu036_u:545": " na ca me bhagavato 'ntikādevaṃrūpo dharmaparyāyaḥ śrutapūrvaḥ /",
    "K10bsu036_u:546": " imāśca bhagavaṃścatasraḥ parṣado vicikitsākathaṃkathāprāptāḥ /",
    "K10bsu036_u:547": " tatsādhu bhagavānnirdiśatu yatsaṃghāya tathāgato gambhīrasya tathāgatadharmasya punaḥ punaḥ saṃvarṇanāṃ karoti //",
    "K10bsu036_u:548": " atha khalvāyuṣmān śāriputrastasyāṃ velāyāmimā gāthā abhāṣata -",
    "K10bsu036_u:549": " cirasyādya narāditya īdṛśīṃ kurute kathām /",
    "K10bsu036_u:550": " balā vimokṣā dhyānāśca aprameyā mi sparśitāḥ // Saddhp_2.22 //",
    "K10bsu036_u:551": " bodhimaṇḍaṃ ca kīrtesi pṛcchakaste na vidyate /",
    "K10bsu036_u:552": " saṃdhābhāṣyaṃ ca kīrtesi na ca tvāṃ kaści pṛcchati // Saddhp_2.23 //",
    "K10bsu036_u:553": " apṛcchito vyāharasi caryāṃ varṇesi cātmanaḥ /",
    "K10bsu036_u:554": " jñānādhigama kīrtesi gambhīraṃ ca prabhāṣase // Saddhp_2.24 //",
    "K10bsu036_u:555": " adyeme saṃśayaprāptā vaśībhūtā anāsravāḥ /",
    "K10bsu036_u:556": " nirvāṇaṃ prasthitā ye ca kimetad bhāṣate jinaḥ // Saddhp_2.25 //",
    "K10bsu036_u:557": " pratyekabodhiṃ prārthentā bhikṣuṇyo bhikṣavastathā /",
    "K10bsu036_u:558": " devā nāgāśca yakṣāśca gandharvāśca mahoragāḥ // Saddhp_2.26 //",
    "K10bsu036_u:559": " samālapanto anyonyaṃ prekṣante dvipadottamam /",
    "K10bsu036_u:560": " kathaṃkathī vicintentā vyākuruṣva mahāmune // Saddhp_2.27 //",
    "K10bsu036_u:561": " yāvantaḥ śrāvakāḥ santi sugatasyeha sarvaśaḥ /",
    "K10bsu036_u:562": " ahamatra pāramīprāpto nirdiṣṭaḥ paramarṣiṇā // Saddhp_2.28 //",
    "K10bsu036_u:563": " mamāpi saṃśayo hyatra svake sthāne narottama /",
    "K10bsu036_u:564": " kiṃ niṣṭhā mama nirvāṇe atha caryā mi darśitā // Saddhp_2.29 //",
    "K10bsu036_u:565": " (Vaidya 25)",
    "K10bsu036_u:566": " pramuñca ghoṣaṃ varadundubhisvarā udāharasvā yatha eṣa dharmaḥ /",
    "K10bsu036_u:567": " ime sthitā putra jinasya aurasā vyavalokayantaśca kṛtāñjalī jinam // Saddhp_2.30 //",
    "K10bsu036_u:568": " devāśca nāgāśca sayakṣarākṣasāḥ koṭīsahasrā yatha gaṅgavālikāḥ /",
    "K10bsu036_u:569": " ye cāpi prārthenti samagrabodhiṃ sahasraśītiḥ paripūrṇa ye sthitāḥ // Saddhp_2.31 //",
    "K10bsu036_u:570": " rājāna ye mahipati cakravartino ye āgatāḥ kṣetrasahasrakoṭibhiḥ /",
    "K10bsu036_u:571": " kṛtāñjalī sarvi sagauravāḥ sthitāḥ kathaṃ nu caryāṃ paripūrayema // Saddhp_2.32 //",
    "K10bsu036_u:572": " evamukte bhagavānāyuṣmantaṃ śāriputrametadavocat - alaṃ śāriputra /",
    "K10bsu036_u:573": " kimanenārthena bhāṣitena?",
    "K10bsu036_u:574": " tatkasya hetoḥ?",
    "K10bsu036_u:575": " utrasiṣyati śāriputra ayaṃ sadevako loko 'sminnarthe vyākriyamāṇe /",
    "K10bsu036_u:576": " dvaitīyakamapyāyuṣmān śāriputro bhagavantamadhyeṣate sma - bhāṣatāṃ bhagavān,",
    "K10bsu036_u:577": " bhāṣatāṃ sugata etamevārtham /",
    "K10bsu036_u:578": " tatkasya hetoḥ?",
    "K10bsu036_u:579": " santi bhagavaṃstasyāṃ parṣadi bahūni prāṇiśatāni bahūni prāṇisahasrāṇi bahūni prāṇiśatasahasrāṇi bahūni prāṇikoṭīnayutaśatasahasrāṇi pūrvabuddhadarśāvīni",
    "K10bsu036_u:580": " yāni bhagavato bhāṣitaṃ śraddhāsyanti pratīyiṣyanti udgrahīṣyanti //",
    "K10bsu036_u:581": " atha khalvāyuṣmān śāriputro bhagavantamanayā gāthayādhyabhāṣata -",
    "K10bsu036_u:582": " vispaṣṭu bhāṣasva jināna uttamā santīha parṣāya sahasra prāṇinām /",
    "K10bsu036_u:583": " śrāddhāḥ prasannāḥ sugate sagauravā jñāsyanti ye dharmamudāhṛtaṃ te // Saddhp_2.33 //",
    "K10bsu036_u:584": " atha khalu bhagavān dvaitīyakamapyāyuṣmantaṃ śāriputrametadavocat - alaṃ śāriputra anenārthena prakāśitena /",
    "K10bsu036_u:585": " utrasiṣyati śāriputra ayaṃ sadevako loko 'sminnarthe vyākriyamāṇe /",
    "K10bsu036_u:586": " abhimānaprāptāśca bhikṣavo mahāprapātaṃ prapatiṣyanti //",
    "K10bsu036_u:587": " atha khalu bhagavāṃstasyāṃ velāyāmimāṃ gāthāmabhāṣata -",
    "K10bsu036_u:588": " alaṃ hi dharmeṇiha bhāṣitena sūkṣmaṃ idaṃ jñānamatarkikaṃ ca /",
    "K10bsu036_u:589": " abhimānaprāptā bahu santi bālā nirdiṣṭadharmasmi kṣipe ajānakāḥ // Saddhp_2.34 //",
    "K10bsu036_u:590": " (Vaidya 26)",
    "K10bsu036_u:591": " traitīyakamapyāyuṣmān śāriputro bhagavantamadhyeṣate sma - bhāṣatāṃ bhagavān,",
    "K10bsu036_u:592": " bhāṣatāṃ sugata etamevārtham /",
    "K10bsu036_u:593": " mādṛśānāṃ bhagavanniha parṣadi bahūni prāṇiśatāni saṃvidyante,",
    "K10bsu036_u:594": " anyāni ca bhagavan bahūni prāṇiśatāni bahūni prāṇisahasrāṇi bahūni prāṇiśatasahasrāṇi bahūni prāṇikoṭīnayutaśatasahasrāṇi,",
    "K10bsu036_u:595": " yāni bhagavatā pūrvabhaveṣu paripācitāni,",
    "K10bsu036_u:596": " tāni bhagavato bhāṣitaṃ śraddhāsyanti pratīyiṣyanti udgahīṣyanti /",
    "K10bsu036_u:597": " teṣāṃ tadbhabhaviṣyati dīrgharātramarthāya hitāya sukhāyeti //",
    "K10bsu036_u:598": " atha khalvāyuṣmān śāriputrastasyāṃ velāyāmimā gāthā abhāṣata -",
    "K10bsu036_u:599": " bhāṣasva dharmaṃ dvipadānamuttamā ahaṃ tvāmadhyeṣami jyeṣṭhaputraḥ /",
    "K10bsu036_u:600": " santīha prāṇīna sahasrakoṭayo ye śraddadhāsyanti te dharma bhāṣitam // Saddhp_2.35 //",
    "K10bsu036_u:601": " ye ca tvayā pūrvabhaveṣu nityaṃ paripācitāḥ sattva sudīrgharātram /",
    "K10bsu036_u:602": " kṛtāñjalī te pi sthitātra sarve ye śraddadhāsyanti tavaita dharmam // Saddhp_2.36 //",
    "K10bsu036_u:603": " asmādṛśā dvādaśime śatāśca ye cāpi te prasthita agrabodhaye /",
    "K10bsu036_u:604": " tān paśyamānaḥ sugataḥ prabhāṣatāṃ teṣāṃ ca harṣaṃ paramaṃ janetu // Saddhp_2.37 //",
    "K10bsu036_u:605": " atha khalu bhagavāṃstraitīyakamapyāyuṣmataḥ śāriputrasyādhyeṣaṇāṃ viditvā āyuṣmantaṃ śāriputrametadavocat - yadidānīṃ tvaṃ śāriputra yāvatraitīyakamapi tathāgatamadhyeṣase /",
    "K10bsu036_u:606": " evamadhyeṣamāṇaṃ tvāṃ śāriputra kiṃ vakṣyāmi ?",
    "K10bsu036_u:607": " tena hi śāriputra śṛṇu,",
    "K10bsu036_u:608": " sādhu ca suṣṭhu ca manasi kuru /",
    "K10bsu036_u:609": " bhāṣiṣye 'haṃ te //",
    "K10bsu036_u:610": " samanantarabhāṣitā ceyaṃ bhagavatā vāk,",
    "K10bsu036_u:611": " atha khalu tataḥ parṣada ābhimānikānāṃ bhikṣūṇāṃ bhikṣuṇīnāmupāsakānāmupāsikānāṃ",
    "K10bsu036_u:612": " pañcamātrāṇi sahasrāṇyutthāya āsanebhyo bhagavataḥ pādau śirasābhivanditvā tataḥ",
    "K10bsu036_u:613": " parṣado 'pakrāmanti sma,",
    "K10bsu036_u:614": " yathāpīdamabhimānākuśalamūlena aprāpte prāptasaṃjñino 'nadhigate 'dhigatasaṃjñinaḥ /",
    "K10bsu036_u:615": " te ātmānaṃ savraṇaṃ jñātvā tataḥ parṣado 'pakrāntāḥ /",
    "K10bsu036_u:616": " bhagavāṃśca tūṣṇīṃbhāvenādhivāsayati sma //",
    "K10bsu036_u:617": " atha khalu bhagavānāyuṣmantaṃ śāriputramāmantrayate sma - nippalāvā me śāriputra parṣat apagataphalguḥ śraddhāsāre pratiṣṭhitā /",
    "K10bsu036_u:618": " sādhu śāriputra eteṣāmābhimānikānāmato 'pakramaṇam /",
    "K10bsu036_u:619": " tena hi śāriputra bhāṣiṣye etamartham /",
    "K10bsu036_u:620": " sādhu bhagavannityāyuṣmān śāriputro bhagavataḥ pratyaśrauṣīt //",
    "K10bsu036_u:621": " (Vaidya 27)",
    "K10bsu036_u:622": " bhagavānetadavocat - kadācit karhicicchāriputra tathāgata evaṃrūpāṃ dharmadeśanāṃ kathayati /",
    "K10bsu036_u:623": " tadyathāpi nāma śāriputra udumbarapuṣpaṃ kadācit karhicit saṃdṛśyate,",
    "K10bsu036_u:624": " evameva śāriputra tathāgato 'pi kadācit karhicit evaṃrūpāṃ dharmadeśanāṃ kathayati /",
    "K10bsu036_u:625": " śraddadhata me śāriputra,",
    "K10bsu036_u:626": " bhūtavādyahamasmi,",
    "K10bsu036_u:627": " tathāvādyahamasmi,",
    "K10bsu036_u:628": " ananyathāvādyahamasmi /",
    "K10bsu036_u:629": " durbodhyaṃ śāriputra tathāgatasya saṃdhābhāṣyam /",
    "K10bsu036_u:630": " tatkasya hetoḥ?",
    "K10bsu036_u:631": " nānāniruktinirdeśābhilāpanirdeśanairmayā śāriputra vividhairupāyakauśalyaśatasahasrairdharmaḥ saṃprakāśitaḥ /",
    "K10bsu036_u:632": " atarko 'tarkāvacarastathāgatavijñeyaḥ śāriputra saddharmaḥ /",
    "K10bsu036_u:633": " tatkasya hetoḥ?",
    "K10bsu036_u:634": " ekakṛtyena śāriputra ekakaraṇīyena tathāgato 'rhan samyaksaṃbuddho loka utpadyate mahākṛtyena mahākaraṇīyena /",
    "K10bsu036_u:635": " katamaṃ ca śāriputra tathāgatasya ekakṛtyamekakaraṇīyaṃ mahākṛtyaṃ mahākaraṇīyaṃ yena kṛtyena tathāgato 'rhan samyaksaṃbuddho loka utpadyate?",
    "K10bsu036_u:636": " yadidaṃ tathāgatajñānadarśanasamādāpanahetunimittaṃ sattvānāṃ tathāgato 'rhan samyaksaṃbuddho loka utpadyate /",
    "K10bsu036_u:637": " tathāgatajñānadarśanasaṃdarśanahetunimittaṃ sattvānāṃ tathāgato 'rhan samyaksaṃbuddho loka utpadyate /",
    "K10bsu036_u:638": " tathāgatajñānadarśanāvatāraṇahetunimittaṃ sattvānāṃ tathāgato 'rhan samyaksaṃbuddho loka utpadyate /",
    "K10bsu036_u:639": " tathāgatajñānapratibodhanahetunimittaṃ sattvānāṃ tathāgato 'rhan samyaksaṃbuddho loka utpadyate /",
    "K10bsu036_u:640": " tathāgatajñānadarśanamārgāvatāraṇahetunimittaṃ sattvānāṃ tathāgato 'rhan samyaksaṃbuddho loka utpadyate /",
    "K10bsu036_u:641": " idaṃ tacchāriputra tathāgatasya ekakṛtyamekakaraṇīyaṃ mahākṛtyaṃ mahākaraṇīyamekaprayojanaṃ loke prādurbhāvāya /",
    "K10bsu036_u:642": " iti hi śāriputra yattathāgatasya ekakṛtyamekakaraṇīyaṃ mahākṛtyaṃ mahākaraṇīyam,",
    "K10bsu036_u:643": " tattathāgataḥ karoti /",
    "K10bsu036_u:644": " tatkasya hetoḥ?",
    "K10bsu036_u:645": " tathāgatajñānadarśanasamādāpaka evāhaṃ śāriputra,",
    "K10bsu036_u:646": " tathāgatajñānadarśanasaṃdarśaka evāhaṃ śāriputra,",
    "K10bsu036_u:647": " tathāgatajñānadarśanāvatāraka evāhaṃ śāriputra,",
    "K10bsu036_u:648": " tathāgatajñānadarśanapratibodhaka evāhaṃ śāriputra,",
    "K10bsu036_u:649": " tathāgatajñānadarśanamārgāvatāraka evāhaṃ śāriputra /",
    "K10bsu036_u:650": " ekamevāhaṃ śāriputra yānamārabhya sattvānāṃ dharma deśayāmi yadidaṃ buddhayānam /",
    "K10bsu036_u:651": " na kiṃcicchāriputra dvitīyaṃ vā tṛtīyaṃ vā yānaṃ saṃvidyate /",
    "K10bsu036_u:652": " sarvatraiṣā śāriputra dharmatā daśadigloke /",
    "K10bsu036_u:653": " tatkasya hetoḥ?",
    "K10bsu036_u:654": " ye 'pi tu śāriputra atīta",
    "K10bsu036_u:655": " 'dhvanyabhūvan daśasu dikṣvaprameyeṣvasaṃkhyeyeṣu lokadhātuṣu tathāgatā arhantaḥ",
    "K10bsu036_u:656": " samyaksaṃbuddhā bahujanahitāya bahujanasukhāya lokānukampāyai mahato janakāyasyārthāya",
    "K10bsu036_u:657": " hitāya sukhāya devānāṃ ca manuṣyāṇāṃ ca /",
    "K10bsu036_u:658": " ye nānābhinirhāranirdeśavividhahetukāraṇanidarśanārambaṇaniruktyupāyakauśalyairnānādhimuktānāṃ sattvānāṃ nānādhātvāśayānāmāśayaṃ viditvā dharmaṃ deśitavantaḥ /",
    "K10bsu036_u:659": " te 'pi sarve śāriputra buddhā bhagavanta ekameva yānamārabhya sattvānāṃ dharmaṃ deśitavantaḥ,",
    "K10bsu036_u:660": " yadidaṃ buddhayānaṃ sarvajñatāparyavasānam,",
    "K10bsu036_u:661": " yadidaṃ tathāgatajñānadarśanasamādāpanameva sattvānāṃ tathāgatajñānadarśanasaṃdarśanameva",
    "K10bsu036_u:662": " tathāgatajñānadarśanāvatāraṇameva tathāgatajñānadarśanapratibodhanameva tathāgatajñānadarśanamārgāvatāraṇameva",
    "K10bsu036_u:663": " sattvānāṃ dharmaṃ deśitavantaḥ /",
    "K10bsu036_u:664": " yairapi śāriputra sattvaisteṣāmatītānāṃ tathāgatānāmarhatāṃ samyaksaṃbuddhānāmantikāt saddharmaḥ śrutaḥ,",
    "K10bsu036_u:665": " te 'pi sarve 'nuttarāyāḥ samyaksaṃbodherlābhino 'bhūvan //",
    "K10bsu036_u:666": " (Vaidya 28)",
    "K10bsu036_u:667": " ye 'pi te śāriputra anāgate 'dhvani bhaviṣyanti daśasu dikṣvaprameyeṣvasaṃkhyeyeṣu",
    "K10bsu036_u:668": " lokadhātuṣu tathāgatā arhantaḥ samyaksaṃbuddhā bahujanahitāya bahujanasukhāya lokānukampāyai",
    "K10bsu036_u:669": " mahato janakāyasyārthāya hitāya sukhāya devānāṃ ca manuṣyāṇāṃ ca,",
    "K10bsu036_u:670": " ye ca nānābhirnihāranirdeśavividhahetukāraṇanidarśanārambaṇaniruktyupāyakauśalyairnānādhimuktānāṃ sattvānāṃ nānādhātvāśayānāmāśayaṃ viditvā dharmaṃ deśayiṣyanti,",
    "K10bsu036_u:671": " te 'pi sarve śāriputra buddhā bhagavanta ekameva yānamārabhya sattvānāṃ dharmaṃ deśayiṣyanti yadidaṃ buddhayānaṃ sarvajñatāparyavasānam,",
    "K10bsu036_u:672": " yadidaṃ tathāgatajñānadarśanasamādāpanameva sattvānāṃ tathāgatajñānadarśanasaṃdarśanameva",
    "K10bsu036_u:673": " tathāgatajñānadarśanāvatāraṇameva tathāgatajñānadarśanapratibodhanameva tathāgatajñānadarśanamārgāvatāraṇameva",
    "K10bsu036_u:674": " sattvānāṃ dharmaṃ deśayiṣyanti /",
    "K10bsu036_u:675": " ye 'pi te śāriputra sattvāsteṣāmanāgatānāṃ tathāgatānāmarhatāṃ samyaksaṃbuddhānāmantikāt taṃ dharmaṃ śroṣyanti,",
    "K10bsu036_u:676": " te 'pi sarve 'nuttarāyāḥ samyaksaṃbodherlābhino bhaviṣyanti //",
    "K10bsu036_u:677": " ye 'pi te śāriputra etarhi pratyutpanne 'dhvani daśasu dikṣvaprameyeṣvasaṃkhyeyeṣu lokadhātuṣu tathāgatā arhantaḥ samyaksaṃbuddhāstiṣṭhanti ghriyante yāpayanti,",
    "K10bsu036_u:678": " dharmaṃ ca deśayanti bahujanahitāya bahujanahitāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca,",
    "K10bsu036_u:679": " ye nānābhinirhāranirdeśavividhahetukāraṇanidarśanārambaṇaniruktyupāyakauśalyairnānādhimuktānāṃ sattvānāṃ nānādhātvāśayānāmāśayaṃ viditvā dharmaṃ",
    "K10bsu036_u:680": " te 'pi sarve śāriputra buddhā bhagavanta ekameva yānamārabhya sattvānāṃ dharmaṃ deśayanti yadidaṃ buddhayānaṃ sarvajñatāparyavasānam,",
    "K10bsu036_u:681": " yadidaṃ tathāgatajñānadarśanasamādāpanameva sattvānāṃ tathāgatajñānadarśanasaṃdarśanameva",
    "K10bsu036_u:682": " tathāgatajñānadarśanāvatāraṇameva tathāgatajñānadarśanapratibodhanameva tathāgatajñānadarśanamārgāvatāraṇameva",
    "K10bsu036_u:683": " sattvānāṃ dharmaṃ deśayanti /",
    "K10bsu036_u:684": " ye 'pi te śāriputra sattvāsteṣāṃ pratyutpannānāṃ tathāgatānāmarhatāṃ samyaksaṃbuddhānāmantikāt taṃ dharmaṃ śṛṇvanti,",
    "K10bsu036_u:685": " te 'pi sarve 'nuttarāyāḥ samyaksaṃbodherlābhino bhaviṣyanti //",
    "K10bsu036_u:686": " ahamapi śāriputra etarhi tathāgato 'rhan samyaksaṃbuddho bahujanahitāya bahujanasukhāya",
    "K10bsu036_u:687": " lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca nānābhinirhāranirdeśavividhahetukāraṇanidarśanārambaṇaniruktyupāyakauśalyairnānādhimuktānāṃ",
    "K10bsu036_u:688": " sattvānāṃ nānādhātvāśayānāmāśayaṃ viditvā dharmaṃ deśayāmi /",
    "K10bsu036_u:689": " ahamapi śāriputra ekameva yānamārabhya sattvānāṃ dharmaṃ deśayāmi yadidaṃ buddhayānaṃ sarvajñatāparyavasānam,",
    "K10bsu036_u:690": " yadidaṃ tathāgatajñānadarśanasamādāpanameva sattvānāṃ tathāgatajñānadarśanasaṃdarśanameva",
    "K10bsu036_u:691": " tathāgatajñānadarśanāvatāraṇameva tathāgatajñānadarśanapratibodhanameva tathāgatajñānadarśanamārgāvatāraṇameva",
    "K10bsu036_u:692": " sattvānāṃ dharmaṃ deśayāmi /",
    "K10bsu036_u:693": " ye 'pi te śāriputra sattvā etarhi mamemaṃ dharmaṃ śṛṇvanti,",
    "K10bsu036_u:694": " te 'pi sarve 'nuttarāyāḥ samyaksaṃbodherlābhino bhaviṣyanti /",
    "K10bsu036_u:695": " tadanenāpi śāriputra paryāyeṇa evaṃ veditavyaṃ yathā nāsti dvitīyasya yānasya kvaciddaśasu dikṣu loke prajñaptiḥ,",
    "K10bsu036_u:696": " kutaḥ punastṛtīyasya //",
    "K10bsu036_u:697": " api tu khalu punaḥ śāriputra yadā tathāgatā arhantaḥ samyaksaṃbuddhā kalpakaṣāye (Vaidya 29)",
    "K10bsu036_u:698": " votpadyante sattvakaṣāye vā kleśakaṣāye vā dṛṣṭikaṣāye vā āyuṣkaṣāye votpadyante /",
    "K10bsu036_u:699": " evaṃrūpeṣu śāriputra kalpasaṃkṣobhakaṣāyeṣu bahusattveṣu lubdheṣvalpakuśalamūleṣu",
    "K10bsu036_u:700": " tadā śāriputra tathāgatā arhantaḥ samyaksaṃbuddhā upāyakauśalyena tadevaikaṃ buddhayānaṃ",
    "K10bsu036_u:701": " triyānanirdeśena nirdiśanti /",
    "K10bsu036_u:702": " tatra śāriputra ye śrāvakā arhantaḥ pratyekabuddhā vā imāṃ kriyāṃ tathāgatasya buddhayānasamādapanāṃ na śṛṇvanti nāvataranti nāvabudhyanti,",
    "K10bsu036_u:703": " na te śāriputra tathāgatasya śrāvakā veditavyāḥ,",
    "K10bsu036_u:704": " nāpyarhanto nāpi pratyekabuddhā veditavyāḥ /",
    "K10bsu036_u:705": " api tu khalu punaḥ śāriputra yaḥ kaścid bhikṣurvā bhikṣuṇī vā arhattvaṃ pratijānīyāt,",
    "K10bsu036_u:706": " anuttarāyāṃ samyaksaṃbodhau praṇidhānamaparigṛhya ucchinno 'smi buddhayānāditi vadet,",
    "K10bsu036_u:707": " etāvanme samucchrayasya paścimakaṃ parinirvāṇaṃ vadet,",
    "K10bsu036_u:708": " ābhimānikaṃ taṃ śāriputra prajānīyāḥ /",
    "K10bsu036_u:709": " tatkasya hetoḥ?",
    "K10bsu036_u:710": " asthānametacchāriputra anavakāśo yadbhikṣurarhan kṣīṇāsravaḥ saṃmukhībhūte tathāgate imaṃḥ dharmaṃ śrutvā na śraddadhyāt sthāpayitvā parinirvṛtasya tathāgatasya /",
    "K10bsu036_u:711": " tatkasya hetoḥ?",
    "K10bsu036_u:712": " na hi śāriputra śrāvakāstasmin kāle tasmin samaye parinirvṛte tathāgate eteṣāmevaṃrūpāṇāṃ sūtrāntānāṃ dhārakā vā deśakā vā bhaviṣyanti /",
    "K10bsu036_u:713": " anyeṣu punaḥ śāriputra tathāgateṣvarhatsu samyaksaṃbuddheṣu niḥsaṃśayā bhaviṣyanti /",
    "K10bsu036_u:714": " imeṣu buddhadharmeṣu śraddadhādhvaṃ me śāriputra pattīyata avakalpayata /",
    "K10bsu036_u:715": " na hi śāriputra tathāgatānāṃ mṛṣāvādaḥ saṃvidyate /",
    "K10bsu036_u:716": " ekamevedaṃ śāriputra yānaṃ yadidaṃ buddhayānam //",
    "K10bsu036_u:717": " atha khalu bhagavānetamevārthaṃ bhūyasyā mātrayā saṃdarśayamānastasyāṃ velāyāmimā gāthā abhāṣata -",
    "K10bsu036_u:718": " athābhimānaprāptā ye bhikṣubhikṣuṇyupāsakāḥ /",
    "K10bsu036_u:719": " upāsikāśca aśrāddhāḥ sahasrāḥ pañcanūnakāḥ // Saddhp_2.38 //",
    "K10bsu036_u:720": " apaśyanta imaṃ doṣaṃ chidraśikṣāsamanvitāḥ /",
    "K10bsu036_u:721": " vraṇāṃśca parirakṣantaḥ prakrāntā bālabuddhayaḥ // Saddhp_2.39 //",
    "K10bsu036_u:722": " parṣatkaṣāyatāṃ jñātvā lokanātho 'dhivāsayi /",
    "K10bsu036_u:723": " tatteṣāṃ kuśalaṃ nāsti śṛṇuyurdharma ye imam // Saddhp_2.40 //",
    "K10bsu036_u:724": " śuddhā ca niṣpalāvā ca susthitā pariṣanmama /",
    "K10bsu036_u:725": " phalguvyapagatā sarvā sārā ceyaṃ pratiṣṭhitā // Saddhp_2.41 //",
    "K10bsu036_u:726": " śṛṇohi me śārisutā yathaiṣa saṃbuddha dharmaḥ puruṣottamehi /",
    "K10bsu036_u:727": " yathā ca buddhāḥ kathayanti nāyakā upāyakauśalyaśatairanekaiḥ // Saddhp_2.42 //",
    "K10bsu036_u:728": " yathāśayaṃ jāniya te cariṃ ca nānādhimuktāniha prāṇakoṭinām /",
    "K10bsu036_u:729": " (Vaidya 30)",
    "K10bsu036_u:730": " citrāṇi karmāṇi viditva teṣāṃ purākṛtaṃ yatkuśalaṃ ca tehi // Saddhp_2.43 //",
    "K10bsu036_u:731": " nānāniruktīhi ca kāraṇehi saṃprāpayāmī ima teṣa prāṇinām /",
    "K10bsu036_u:732": " hetūhi dṛṣṭāntaśatehi cāhaṃ tathā tathā toṣayi sarvasattvān // Saddhp_2.44 //",
    "K10bsu036_u:733": " sūtrāṇi bhāṣāmi tathaiva gāthā itivṛttakaṃ jātakamadbhutaṃ ca /",
    "K10bsu036_u:734": " nidāna aupamyaśataiśca citrairgeyaṃ ca bhāṣāmi tathopadeśān // Saddhp_2.45 //",
    "K10bsu036_u:735": " ye bhonti hīnābhiratā avidvasū acīrṇacaryā bahubuddhakoṭiṣu /",
    "K10bsu036_u:736": " saṃsāralagnāśca suduḥkhitāśca nirvāṇa teṣāmupadarśayāmi // Saddhp_2.46 //",
    "K10bsu036_u:737": " upāyametaṃ kurute svayaṃbhūrbauddhasya jñānasya prabodhanārtham /",
    "K10bsu036_u:738": " na cāpi teṣāṃ pravade kadācid yuṣme 'pi buddhā iha loki bheṣyatha // Saddhp_2.47 //",
    "K10bsu036_u:739": " kiṃ kāraṇaṃ kālamavekṣya tāyī kṣaṇaṃ ca dṛṣṭvā tatu paśca bhāṣate /",
    "K10bsu036_u:740": " so 'yaṃ kṣaṇo adya kathaṃci labdho vadāmi yeneha ca bhūtaniścayam // Saddhp_2.48 //",
    "K10bsu036_u:741": " navāṅgametanmama śāsanaṃ ca prakāśitaṃ sattvabalābalena /",
    "K10bsu036_u:742": " upāya eṣo varadasya jñāne praveśanārthāya nidarśito me // Saddhp_2.49 //",
    "K10bsu036_u:743": " bhavanti ye ceha sadā viśuddhā vyaktā śucī sūrata buddhaputrāḥ /",
    "K10bsu036_u:744": " kṛtādhikārā bahubuddhakoṭiṣu vaipulyasūtrāṇi vadāmi teṣām // Saddhp_2.50 //",
    "K10bsu036_u:745": " (Vaidya 31)",
    "K10bsu036_u:746": " tathā hi te āśayasaṃpadāya viśuddharūpāya samanvitābhūn /",
    "K10bsu036_u:747": " vadāmi tān buddha bhaviṣyatheti anāgate 'dhvāni hitānukampakāḥ // Saddhp_2.51 //",
    "K10bsu036_u:748": " śrutvā ca prītisphuṭa bhonti sarve buddhā bhaviṣyāma jagatpradhānāḥ /",
    "K10bsu036_u:749": " punaśca haṃ jāniya teṣa caryāṃ vaipulyasūtrāṇi prakāśayāmi // Saddhp_2.52 //",
    "K10bsu036_u:750": " ime ca te śrāvaka nāyakasya yehi śrutaṃ śāsanametamagryam /",
    "K10bsu036_u:751": " ekāpi gāthā śruta dhāritā vā sarveṣa bodhāya na saṃśayo 'sti // Saddhp_2.53 //",
    "K10bsu036_u:752": " ekaṃ hi yānaṃ dvitiyaṃ na vidyate tṛtiyaṃ hi naivāsti kadāci loke /",
    "K10bsu036_u:753": " anyatrupāyā puruṣottamānāṃ yadyānanānātvupadarśayanti // Saddhp_2.54 //",
    "K10bsu036_u:754": " bauddhasya jñānasya prakāśanārthaṃ loke samutpadyati lokanāthaḥ /",
    "K10bsu036_u:755": " ekaṃ hi kāryaṃ dvitiyaṃ na vidyate na hīnayānena nayanti buddhāḥ // Saddhp_2.55 //",
    "K10bsu036_u:756": " pratiṣṭhito yatra svayaṃ svayaṃbhūryaccaiva buddhaṃ yatha yādṛśaṃ ca /",
    "K10bsu036_u:757": " balāśca ye dhyānavimokṣa-indriyāstatraiva sattvā pi pratiṣṭhapeti // Saddhp_2.56 //",
    "K10bsu036_u:758": " mātsaryadoṣo hi bhaveta mahyaṃ spṛśitva bodhiṃ virajāṃ viśiṣṭām /",
    "K10bsu036_u:759": " yadi hīnayānasmi pratiṣṭhapeyamekaṃ pi sattvaṃ na mamate sādhu // Saddhp_2.57 //",
    "K10bsu036_u:760": " mātsarya mahyaṃ na kahiṃci vidyate īrṣyā na me nāpi ca chandarāgaḥ /",
    "K10bsu036_u:761": " (Vaidya 32)",
    "K10bsu036_u:762": " ucchinna pāpā mama sarvadharmāstenāsmi buddho jagato 'nubodhāt // Saddhp_2.58 //",
    "K10bsu036_u:763": " yathā hyahaṃ citritu lakṣaṇehi prabhāsayanto imu sarvalokam /",
    "K10bsu036_u:764": " puraskṛtaḥ prāṇiśatairanekairdeśemimāṃ dharmasvabhāvamudrām // Saddhp_2.59 //",
    "K10bsu036_u:765": " evaṃ ca cintemyahu śāriputra kathaṃ nu evaṃ bhavi sarvasattvāḥ /",
    "K10bsu036_u:766": " dvātriṃśatīlakṣaṇarūpadhāriṇaḥ svayaṃprabhā lokavidū svayaṃbhūḥ // Saddhp_2.60 //",
    "K10bsu036_u:767": " yathā ca paśyāmi yathā ca cintaye yathā ca saṃkalpa mamāsi pūrvam /",
    "K10bsu036_u:768": " paripūrṇametat praṇidhānu mahyaṃ buddhā ca bodhiṃ ca prakāśayāmi // Saddhp_2.61 //",
    "K10bsu036_u:769": " sacedahaṃ śārisutā vadeyaṃ sattvāna bodhāya janetha chandam /",
    "K10bsu036_u:770": " ajānakāḥ sarva bhrameyuratra na jātu gṛhṇīyu subhāṣitaṃ me // Saddhp_2.62 //",
    "K10bsu036_u:771": " tāṃścaiva haṃ jāniya evarūpān na cīrṇacaryāḥ purimāsu jātiṣu /",
    "K10bsu036_u:772": " adhyoṣitāḥ kāmaguṇeṣu saktāstṛṣṇāya saṃmūrchita mohacittāḥ // Saddhp_2.63 //",
    "K10bsu036_u:773": " te kāmahetoḥ prapatanti durgatiṃ ṣaṭsū gatīṣū parikhidyamānāḥ /",
    "K10bsu036_u:774": " kaṭasī ca vardhenti punaḥ punaste duḥkhena saṃpīḍita alpapuṇyāḥ // Saddhp_2.64 //",
    "K10bsu036_u:775": " vilagna dṛṣṭīgahaneṣu nityamastīti nāstīti tathāsti nāsti /",
    "K10bsu036_u:776": " dvāṣaṣṭi dṛṣṭīkṛta niśrayitvā asanta bhāvaṃ parigṛhya te sthitāḥ // Saddhp_2.65 //",
    "K10bsu036_u:777": " (Vaidya 33)",
    "K10bsu036_u:778": " duḥśodhakā mānina dambhinaśca vaṅkāḥ śaṭhā alpaśrutāśca bālāḥ /",
    "K10bsu036_u:779": " te naiva śṛṇvanti subuddhaghoṣaṃ kadāci pi jātisahasrakoṭiṣu // Saddhp_2.66 //",
    "K10bsu036_u:780": " teṣāmahaṃ śārisutā upāyaṃ vadāmi duḥkhasya karotha antam /",
    "K10bsu036_u:781": " duḥkhena saṃpīḍita dṛṣṭva sattvān nirvāṇa tatrāpyupadarśayāmi // Saddhp_2.67 //",
    "K10bsu036_u:782": " evaṃ ca bhāṣāmyahu nityanirvṛtā ādipraśāntā imi sarvadharmāḥ /",
    "K10bsu036_u:783": " caryāṃ ca so pūriya buddhaputro anāgate 'dhvāni jino bhaviṣyati // Saddhp_2.68 //",
    "K10bsu036_u:784": " upāyakauśalya mamaivarūpaṃ yat trīṇi yānānyupadarśayāmi /",
    "K10bsu036_u:785": " ekaṃ tu yānaṃ hi nayaśca eka ekā ciyaṃ deśana nāyakānām // Saddhp_2.69 //",
    "K10bsu036_u:786": " vyapanehi kāṅkṣāṃ tatha saṃśayaṃ ca yeṣāṃ ca keṣāṃ ciha kāṅkṣa vidyate /",
    "K10bsu036_u:787": " ananyathāvādina lokanāyakā ekaṃ idaṃ yānu dvitīyu nāsti // Saddhp_2.70 //",
    "K10bsu036_u:788": " ye cāpyabhūvan purimāstathāgatāḥ parinirvṛtā buddhasahasra neke /",
    "K10bsu036_u:789": " atītamadhvānamasaṃkhyakalpe teṣāṃ pramāṇaṃ na kadāci vidyate // Saddhp_2.71 //",
    "K10bsu036_u:790": " sarvehi tehi puruṣottamehi prakāśitā dharma bahū viśuddhāḥ /",
    "K10bsu036_u:791": " dṛṣṭāntakaiḥ kāraṇahetubhiśca upāyakauśalyaśatairanekaiḥ // Saddhp_2.72 //",
    "K10bsu036_u:792": " sarve ca te darśayi ekayānamekaṃ ca yānaṃ avatārayanti /",
    "K10bsu036_u:793": " (Vaidya 34)",
    "K10bsu036_u:794": " ekasmi yāne paripācayanti acintiyā prāṇisahasrakoṭyaḥ // Saddhp_2.73 //",
    "K10bsu036_u:795": " anye upāyā vividhā jinānāṃ yehī prakāśentimamagradharmam /",
    "K10bsu036_u:796": " jñātvādhimuktiṃ tatha āśayaṃ ca tathāgatā loki sadevakasmin // Saddhp_2.74 //",
    "K10bsu036_u:797": " ye cāpi sattvāstahi teṣa saṃmukhaṃ śṛṇvanti dharmaṃ atha vā śrutāvinaḥ /",
    "K10bsu036_u:798": " dānaṃ ca dattaṃ caritaṃ ca śīlaṃ kṣāntyā ca saṃpādita sarvacaryāḥ // Saddhp_2.75 //",
    "K10bsu036_u:799": " vīryeṇa dhyānena kṛtādhikārāḥ prajñāya vā cintita eti dharmāḥ /",
    "K10bsu036_u:800": " vividhāni puṇyāni kṛtāni yehi te sarvi bodhāya abhūṣi lābhinaḥ // Saddhp_2.76 //",
    "K10bsu036_u:801": " parinirvṛtānāṃ ca jināna teṣāṃ ye śāsane kecidabhūṣi sattvāḥ /",
    "K10bsu036_u:802": " kṣāntā ca dāntā ca vinīta tatra te sarvi bodhāya abhūṣi lābhinaḥ // Saddhp_2.77 //",
    "K10bsu036_u:803": " ye cāpi dhātūna karonti pūjāṃ jināna teṣāṃ parinirvṛtānām /",
    "K10bsu036_u:804": " ratnāmayān stūpasahasra nekān suvarṇarūpyasya ca sphāṭikasya // Saddhp_2.78 //",
    "K10bsu036_u:805": " ye cāśmagarbhasya karonti stūpān karketanāmuktamayāṃśca kecit /",
    "K10bsu036_u:806": " vaiḍūryaśreṣṭhasya tathendranīlān te sarvi bodhāya abhūṣi lābhinaḥ // Saddhp_2.79 //",
    "K10bsu036_u:807": " ye cāpi śaileṣu karonti stūpān ye candanānāmagurusya kecit /",
    "K10bsu036_u:808": " ye devadārūsya karonti stūpān ye dārusaṃghātamayāṃśca kecit // Saddhp_2.80 //",
    "K10bsu036_u:809": " (Vaidya 35)",
    "K10bsu036_u:810": " iṣṭāmayān mṛttikasaṃcitān vā prītāśca kurvanti jināna stūpān /",
    "K10bsu036_u:811": " uddiśya ye pāṃsukarāśayo 'pi aṭavīṣu durgeṣu ca kārayanti // Saddhp_2.81 //",
    "K10bsu036_u:812": " sikatāmayān vā puna kūṭa kṛtvā ye keciduddiśya jināna stūpān /",
    "K10bsu036_u:813": " kumārakāḥ krīḍiṣu tatra tatra te sarvi bodhāya abhūṣi lābhinaḥ // Saddhp_2.82 //",
    "K10bsu036_u:814": " ratnāmayā bimba tathaiva kecid dvātriṃśatīlakṣaṇarūpadhāriṇaḥ /",
    "K10bsu036_u:815": " uddiśya kārāpita yehi cāpi te sarvi bodhāya abhūṣi lābhinaḥ // Saddhp_2.83 //",
    "K10bsu036_u:816": " ye saptaratnāmaya tatra kecid ye tāmrikā vā tatha kāṃsikā vā /",
    "K10bsu036_u:817": " kārāpayīṣu sugatāna bimbā te sarvi bodhāya abhūṣi lābhinaḥ // Saddhp_2.84 //",
    "K10bsu036_u:818": " sīsasya lohasya ca mṛttikāya vā kārāpayīṣu sugatāna vigrahān /",
    "K10bsu036_u:819": " ye pustakarmāmaya darśanīyāṃste sarvi bodhāya abhūṣi lābhinaḥ // Saddhp_2.85 //",
    "K10bsu036_u:820": " ye citrabhittīṣu karonti vigrahān paripūrṇagātrān śatapuṇyalakṣaṇān /",
    "K10bsu036_u:821": " likhetsvayaṃ cāpi likhāpayedvā te sarvi bodhāya abhūṣi lābhinaḥ // Saddhp_2.86 //",
    "K10bsu036_u:822": " ye cāpi kecittahi śikṣamāṇāḥ krīḍāratiṃ cāpi vinodayantaḥ /",
    "K10bsu036_u:823": " nakhena kāṣṭhena kṛtāsi vigrahān bhittīṣu puruṣā ca kumārakā vā // Saddhp_2.87 //",
    "K10bsu036_u:824": " sarve ca te kārūṇikā abhūvan sarve 'pi te tārayi prāṇikoṭyaḥ /",
    "K10bsu036_u:825": " (Vaidya 36)",
    "K10bsu036_u:826": " samādapentā bahubodhisatvāṃste sarvi bodhāya abhūṣi lābhinaḥ // Saddhp_2.88 //",
    "K10bsu036_u:827": " dhātūṣu yaiścāpi tathāgatānāṃ stūpeṣu vā mṛttikavigraheṣu vā /",
    "K10bsu036_u:828": " ālekhyabhittīṣvapi pāṃsustūpe puṣpā ca gandhā ca pradatta āsīt // Saddhp_2.89 //",
    "K10bsu036_u:829": " vādyā ca vādāpita yehi tatra bheryo 'tha śaṅkhāḥ paṭahāḥ sughoṣakāḥ /",
    "K10bsu036_u:830": " nirnāditā dundubhayaśca yehi pūjāvidhānāya varāgrabodhinām // Saddhp_2.90 //",
    "K10bsu036_u:831": " vīṇāśca tālā paṇavāśca yehi mṛdaṅga vaṃśā tuṇavā manojñāḥ /",
    "K10bsu036_u:832": " ekotsavā vā sukumārakā vā te sarvi bodhāya abhūṣi lābhinaḥ // Saddhp_2.91 //",
    "K10bsu036_u:833": " vādāpitā jhallariyo 'pi yehi jalamaṇḍakā carpaṭamaṇḍakā vā /",
    "K10bsu036_u:834": " sugatāna uddiśyatha pūjanārthaṃ gītaṃ sugītaṃ madhuraṃ manojñam // Saddhp_2.92 //",
    "K10bsu036_u:835": " sarve ca te buddha abhūṣi loke kṛtvāna tāṃ bahuvidhadhātupūjām /",
    "K10bsu036_u:836": " kimalpakaṃ pi sugatāna dhātuṣu ekaṃ pi vādāpiya vādyabhāṇḍam // Saddhp_2.93 //",
    "K10bsu036_u:837": " puṣpeṇa caikena pi pūjayitvā ālekhyabhittau sugatāna bimbān /",
    "K10bsu036_u:838": " vikṣiptacittā pi ca pūjayitvā anupūrva drakṣyanti ca buddhakoṭyaḥ // Saddhp_2.94 //",
    "K10bsu036_u:839": " (Vaidya 37)",
    "K10bsu036_u:840": " yaiścāñjalistatra kṛto 'pi stūpe paripūrṇa ekā talasaktikā vā /",
    "K10bsu036_u:841": " unnāmitaṃ śīrṣamabhūnmuhūrtamavanāmitaḥ kāyu tathaikavāram // Saddhp_2.95 //",
    "K10bsu036_u:842": " namo 'stu buddhāya kṛtaikavāraṃ yehī tadā dhātudhareṣu teṣu /",
    "K10bsu036_u:843": " vikṣiptacittairapi ekavāraṃ te sarvi prāptā imamagrabodhim // Saddhp_2.96 //",
    "K10bsu036_u:844": " sugatāna teṣāṃ tada tasmi kāle parinirvṛtānāmatha tiṣṭhatāṃ vā /",
    "K10bsu036_u:845": " ye dharmanāmāpi śruṇiṃsu sattvāste sarvi bodhāya abhūṣi lābhinaḥ // Saddhp_2.97 //",
    "K10bsu036_u:846": " anāgatā pī bahubuddhakoṭyo acintiyā yeṣu pramāṇu nāsti /",
    "K10bsu036_u:847": " te pī jinā uttamalokanāthāḥ prakāśayiṣyanti upāyametam // Saddhp_2.98 //",
    "K10bsu036_u:848": " upāyakauśalyamanantu teṣāṃ bhaviṣyati lokavināyakānām /",
    "K10bsu036_u:849": " yenā vineṣyantiha prāṇakoṭyo bauddhasmi jñānasmi anāsravasmin // Saddhp_2.99 //",
    "K10bsu036_u:850": " eko 'pi sattvo na kadāci teṣāṃ śrutvāna dharmaṃ na bhaveta buddhaḥ /",
    "K10bsu036_u:851": " praṇidhānametaddhi tathāgatānāṃ caritva bodhāya carāpayeyam // Saddhp_2.100 //",
    "K10bsu036_u:852": " dharmāmukhā koṭisahasra neke prakāśayiṣyanti anāgate 'dhve /",
    "K10bsu036_u:853": " upadarśayanto imamekayānaṃ vakṣyanti dharmaṃ hi tathāgatatve // Saddhp_2.101 //",
    "K10bsu036_u:854": " sthitikā hi eṣā sada dharmanetrī prakṛtiśca dharmāṇa sadā prabhā[sate] /",
    "K10bsu036_u:855": " (Vaidya 38)",
    "K10bsu036_u:856": " viditva buddhā dvipadānamuttamā prakāśayiṣyanti mamekayānam // Saddhp_2.102 //",
    "K10bsu036_u:857": " dharmasthitiṃ dharmaniyāmatāṃ ca nityasthitāṃ loki imāmakampyām /",
    "K10bsu036_u:858": " buddhāśca bodhiṃ pṛthivīya maṇḍe prakāśayiṣyanti upāyakauśalam // Saddhp_2.103 //",
    "K10bsu036_u:859": " daśasū diśāsū naradevapūjitāstiṣṭhanti buddhā yatha gaṅgavālikāḥ /",
    "K10bsu036_u:860": " sukhāpanārthaṃ iha sarvaprāṇināṃ te cāpi bhāṣantimamagrabodhim // Saddhp_2.104 //",
    "K10bsu036_u:861": " upāyakauśalya prakāśayanti vividhāni yānānyupadarśayanti /",
    "K10bsu036_u:862": " ekaṃ ca yānaṃ paridīpayanti buddhā imāmuttamaśāntabhūmim // Saddhp_2.105 //",
    "K10bsu036_u:863": " caritaṃ ca te jāniya sarvadehināṃ yathāśayaṃ yacca purā niṣevitam /",
    "K10bsu036_u:864": " vīryaṃ ca sthāmaṃ ca viditva teṣāṃ jñātvādhimuktiṃ ca prakāśayanti // Saddhp_2.106 //",
    "K10bsu036_u:865": " dṛṣṭāntahetūn bahu darśayanti bahukāraṇān jñānabalena nāyakāḥ /",
    "K10bsu036_u:866": " nānādhimuktāṃśca viditva sattvān nānābhinirhārupadarśayanti // Saddhp_2.107 //",
    "K10bsu036_u:867": " ahaṃ pi caitarhi jinendranāyako utpanna sattvāna sukhāpanārtham /",
    "K10bsu036_u:868": " saṃdarśayāmī ima buddhabodhiṃ nānābhinirhārasahasrakoṭibhiḥ // Saddhp_2.108 //",
    "K10bsu036_u:869": " deśemi dharmaṃ ca bahuprakāraṃ adhimuktimadhyāśaya jñātva prāṇinām /",
    "K10bsu036_u:870": " saṃharṣayāmī vividhairupāyaiḥ pratyātmikaṃ jñānabalaṃ mamaitat // Saddhp_2.109 //",
    "K10bsu036_u:871": " ahaṃ pi paśyāmi daridrasattvān prajñāya puṇyehi ca viprahīṇān /",
    "K10bsu036_u:872": " (Vaidya 39)",
    "K10bsu036_u:873": " praskanna saṃsāri niruddha durge magnāḥ punarduḥkhaparaṃparāsu // Saddhp_2.110 //",
    "K10bsu036_u:874": " tṛṣṇāvilagnāṃścamarīva bāle kāmairihāndhīkṛta sarvakālam /",
    "K10bsu036_u:875": " na buddhameṣanti mahānubhāvaṃ na dharma mārganti dukhāntagāminam // Saddhp_2.111 //",
    "K10bsu036_u:876": " gatīṣu ṣaṭsu pariruddhacittāḥ kudṛṣṭidṛṣṭīṣu sthitā akampyāḥ /",
    "K10bsu036_u:877": " duḥkhātu duḥkhānupradhāvamānāḥ kāruṇya mahyaṃ balavantu teṣu // Saddhp_2.112 //",
    "K10bsu036_u:878": " so 'haṃ viditvā tahi bodhimaṇḍe saptāha trīṇi paripūrṇa saṃsthitaḥ /",
    "K10bsu036_u:879": " arthaṃ vicintemimamevarūpaṃ ullokayan pādapameva tatra // Saddhp_2.113 //",
    "K10bsu036_u:880": " prekṣāmi taṃ cānimiṣaṃ drumendraṃ tasyaiva heṣṭhe anucaṃkramāmi /",
    "K10bsu036_u:881": " āścaryajñānaṃ ca idaṃ viśiṣṭaṃ sattvāśca mohāndha avidvasū ime // Saddhp_2.114 //",
    "K10bsu036_u:882": " brahmā ca māṃ yācati tasmi kāle śakraśca catvāri ca lokapālāḥ /",
    "K10bsu036_u:883": " maheśvaro īśvara eva cāpi marudgaṇānāṃ ca sahasrakoṭayaḥ // Saddhp_2.115 //",
    "K10bsu036_u:884": " kṛtāñjalī sarvi sthitāḥ sagauravā arthaṃ ca cintemi kathaṃ karomi /",
    "K10bsu036_u:885": " ahaṃ ca bodhīya vadāmi varṇān ime ca duḥkhairabhibhūta sattvāḥ // Saddhp_2.116 //",
    "K10bsu036_u:886": " te mahya dharmaṃ kṣipi bālabhāṣitaṃ kṣipitva gaccheyurapāyabhūmim /",
    "K10bsu036_u:887": " śreyo mamā naiva kadāci bhāṣituṃ adyaiva me nirvṛtirastu śāntā // Saddhp_2.117 //",
    "K10bsu036_u:888": " (Vaidya 40)",
    "K10bsu036_u:889": " purimāṃśca buddhān samanusmaranto upāyakauśalyu yathā ca teṣām /",
    "K10bsu036_u:890": " yaṃ nūna haṃ pi ima buddhabodhiṃ tridhā vibhajyeha prakāśayeyam // Saddhp_2.118 //",
    "K10bsu036_u:891": " evaṃ ca me cintitu eṣa dharmo ye cānye buddhā daśasu ddiśāsu /",
    "K10bsu036_u:892": " darśiṃsu te mahya tadātmabhāvaṃ sādhuṃ ti ghoṣaṃ samudīrayanti // Saddhp_2.119 //",
    "K10bsu036_u:893": " sādhū mune lokavināyakāgra anuttaraṃ jñānamihādhigamya /",
    "K10bsu036_u:894": " upāyakauśalyu vicintayanto anuśikṣase lokavināyakānām // Saddhp_2.120 //",
    "K10bsu036_u:895": " vayaṃ pi buddhāya paraṃ tadā padaṃ tṛdhā ca kṛtvāna prakāśayāmaḥ /",
    "K10bsu036_u:896": " hīnādhimuktā hi avidvasū narā bhaviṣyathā buddha na śraddadheyuḥ // Saddhp_2.121 //",
    "K10bsu036_u:897": " tato vayaṃ kāraṇasaṃgraheṇa upāyakauśalya niṣevamāṇāḥ /",
    "K10bsu036_u:898": " phalābhilāṣaṃ parikīrtayantaḥ samādapemo bahubodhisattvān // Saddhp_2.122 //",
    "K10bsu036_u:899": " ahaṃ cudagrastada āsi śrutvā ghoṣaṃ manojñaṃ puruṣarṣabhāṇām /",
    "K10bsu036_u:900": " udagracitto bhaṇi teṣa tāyināṃ na mohavādī pravarā maharṣī // Saddhp_2.123 //",
    "K10bsu036_u:901": " ahaṃ pi evaṃ samudācariṣye yathā vadantī vidu lokanāyakāḥ /",
    "K10bsu036_u:902": " ahaṃ pi saṃkṣobhi imasmi dāruṇe utpanna sattvāna kaṣāyamadhye // Saddhp_2.124 //",
    "K10bsu036_u:903": " tato hyahaṃ śārisutā viditvā vārāṇasīṃ prasthitu tasmi kāle /",
    "K10bsu036_u:904": " (Vaidya 41)",
    "K10bsu036_u:905": " tahi pañcakānāṃ pravadāmi bhikṣuṇāṃ dharmaṃ upāyena praśāntabhūmim // Saddhp_2.125 //",
    "K10bsu036_u:906": " tataḥ pravṛttaṃ mama dharmacakraṃ nirvāṇaśabdaśca abhūṣi loke /",
    "K10bsu036_u:907": " arhantaśabdastatha dharmaśabdaḥ saṃghasya śabdaśca abhūṣi tatra // Saddhp_2.126 //",
    "K10bsu036_u:908": " bhāṣāmi varṣāṇi analpakāni nirvāṇabhūmiṃ cupadarśayāmi /",
    "K10bsu036_u:909": " saṃsāraduḥkhasya ca eṣa anto evaṃ vadāmī ahu nityakālam // Saddhp_2.127 //",
    "K10bsu036_u:910": " yasmiṃśca kāle ahu śāriputra paśyāmi putrān dvipadottamānām /",
    "K10bsu036_u:911": " ye prasthitā uttamamagrabodhiṃ koṭīsahasrāṇi analpakāni // Saddhp_2.128 //",
    "K10bsu036_u:912": " upasaṃkramitvā ca mamaiva antike kṛtāñjalīḥ sarvi sthitāḥ sagauravāḥ /",
    "K10bsu036_u:913": " yehī śruto dharma jināna āsīt upāyakauśalyu bahuprakāram // Saddhp_2.129 //",
    "K10bsu036_u:914": " tato mamā etadabhūṣi tatkṣaṇaṃ samayo mamā bhāṣitumagradharmam /",
    "K10bsu036_u:915": " yasyāhamarthaṃ iha loki jātaḥ prakāśayāmī tamihāgrabodhim // Saddhp_2.130 //",
    "K10bsu036_u:916": " duḥśraddadhaṃ etu bhaviṣyate 'dya nimittasaṃjñāniha bālabuddhinām /",
    "K10bsu036_u:917": " adhimānaprāptāna avidvasūnāṃ ime tu śroṣyanti hi bodhisattvāḥ // Saddhp_2.131 //",
    "K10bsu036_u:918": " viśāradaścāhu tadā prahṛṣṭaḥ saṃlīyanāṃ sarva vivarjayitvā /",
    "K10bsu036_u:919": " bhāṣāmi madhye sugatātmajānāṃ tāṃścaiva bodhāya samādapemi // Saddhp_2.132 //",
    "K10bsu036_u:920": " (Vaidya 42)",
    "K10bsu036_u:921": " saṃdṛśya caitādṛśabuddhaputrāṃstavāpi kāṅkṣā vyapanīta bheṣyati /",
    "K10bsu036_u:922": " ye cā śatā dvādaśime anāsravā buddhā bhaviṣyantimi loki sarve // Saddhp_2.133 //",
    "K10bsu036_u:923": " yathaiva teṣāṃ purimāṇa tāyināṃ anāgatānāṃ ca jināna dharmatā /",
    "K10bsu036_u:924": " mamāpi eṣaiva vikalpavarjitā tathaiva haṃ deśayi adya tubhyam // Saddhp_2.134 //",
    "K10bsu036_u:925": " kadāci kahiṃci kathaṃci loke utpādu bhoti puruṣarṣabhāṇām /",
    "K10bsu036_u:926": " utpadya cā loki anantacakṣuṣaḥ kadācidetādṛśu dharma deśayuḥ // Saddhp_2.135 //",
    "K10bsu036_u:927": " sudurlabho īdṛśu agradharmaḥ kalpāna koṭīnayutairapi syāt /",
    "K10bsu036_u:928": " sudurlabhā īdṛśakāśca sattvāḥ śratvāna ye śraddadhi agradharmam // Saddhp_2.136 //",
    "K10bsu036_u:929": " audumbaraṃ puṣpa yathaiva durlabhaṃ kadāci kahiṃci kathaṃci dṛśyate /",
    "K10bsu036_u:930": " manojñarūpaṃ ca janasya tadbhavedāścaryu lokasya sadevakasya // Saddhp_2.137 //",
    "K10bsu036_u:931": " ataśca āścaryataraṃ vadāmi śrutvāna yo dharmamimaṃ subhāṣitam /",
    "K10bsu036_u:932": " anumodi ekaṃ pi bhaṇeya vācaṃ kṛta sarvabuddhāna bhaveya pūjā // Saddhp_2.138 //",
    "K10bsu036_u:933": " vyapanehi kāṅkṣāmiha saṃśayaṃ ca ārocayāmi ahu dharmarājā /",
    "K10bsu036_u:934": " samādapemi ahamagrabodhau na śrāvakāḥ kecidihāsti mahyam // Saddhp_2.139 //",
    "K10bsu036_u:935": " tava śāriputraitu rahasyu bhotu ye cāpi me śrāvaka mahya sarve /",
    "K10bsu036_u:936": " (Vaidya 43)",
    "K10bsu036_u:937": " ye bodhisattvāśca ime pradhānā rahasyametanmama dhārayantu // Saddhp_2.140 //",
    "K10bsu036_u:938": " kiṃ kāraṇaṃ pañcakaṣāyakāle kṣudrāśca duṣṭāśca bhavanti sattvāḥ /",
    "K10bsu036_u:939": " kāmairihāndhīkṛta bālabuddhayo na teṣa bodhāya kadāci cittam // Saddhp_2.141 //",
    "K10bsu036_u:940": " śrutvā ca yānaṃ mama etadekaṃ prakāśitaṃ tena jinena āsīt /",
    "K10bsu036_u:941": " anāgate 'dhvāni bhrameyu sattvāḥ sūtraṃ kṣipitvā narakaṃ vrajeyuḥ // Saddhp_2.142 //",
    "K10bsu036_u:942": " lajjī śucī ye ca bhaveyu sattvāḥ saṃprasthitā uttamamagrabodhim /",
    "K10bsu036_u:943": " viśārado bhūtva vademi teṣāmekasya yānasya anantavarṇān // Saddhp_2.143 //",
    "K10bsu036_u:944": " etādṛśī deśana nāyakānāmupāyakauśalyamidaṃ variṣṭham /",
    "K10bsu036_u:945": " bahūhi saṃdhāvacanehi coktaṃ durbodhyametaṃ hi aśikṣitehi // Saddhp_2.144 //",
    "K10bsu036_u:946": " tasmāddhi saṃdhāvacanaṃ vijāniyā buddhāna lokācariyāṇa tāyinām /",
    "K10bsu036_u:947": " jahitva kāṅkṣāṃ vijahitva saṃśayaṃ bhaviṣyathā buddha janetha harṣam // Saddhp_2.145 //",
    "K10bsu036_u:948": " ityāryasaddharmapuṇḍarīke dharmaparyāye upāyakauśalyaparivarto nāma dvitīyaḥ //",
    "K10bsu036_u:949": " (Vaidya 44)",
    "K10bsu036_u:950": " Saddhp_3: aupamyaparivartaḥ /",
    "K10bsu036_u:951": " atha khalvāyuṣmān śāriputrastasyāṃ velāyāṃ tuṣṭa udagra āttamanāḥ pramuditaḥ prītisaumanasyajāto",
    "K10bsu036_u:952": " yena bhagavāṃstenāñjaliṃ praṇamya bhagavato 'bhimukho bhagavantameva vyavalokayamāno",
    "K10bsu036_u:953": " bhagavantametadavocat - āścaryādbhutaprāpto 'smi bhagavan audbilyaprāptaḥ idamevaṃrūpaṃ",
    "K10bsu036_u:954": " bhagavato 'ntikād ghoṣaṃ śrutvā /",
    "K10bsu036_u:955": " tatkasya hetoḥ?",
    "K10bsu036_u:956": " aśrutvaiva tāvadahaṃ bhagavan idamevaṃrūpaṃ bhagavato 'ntikād dharmaṃ tadanyān bodhisattvān dṛṣṭvā bodhisattvānāṃ ca anāgate 'dhvani buddhanāma śrutvā atīva śocāmi atīva saṃtapye,",
    "K10bsu036_u:957": " bhraṣṭo 'smyevaṃrūpāt tathāgatajñānagocarād jñānadarśanāt /",
    "K10bsu036_u:958": " yadā cāhaṃ bhagavan abhīkṣṇaṃ gacchāmi parvatagirikandarāṇi vanaṣaṇḍānyārāmanadīvṛkṣamūlānyekāntāni divāvihārāya,",
    "K10bsu036_u:959": " tadāpyahaṃ bhagavan yadbhūyastvena anenaiva vihāreṇa viharāmi /",
    "K10bsu036_u:960": " tulye nāma dharmadhātupraveśe vayaṃ bhagavatā hīnena yānena niryātitāḥ /",
    "K10bsu036_u:961": " evaṃ ca me bhagavaṃstasmin samaye bhavati - asmākamevaiṣo 'parādhaḥ,",
    "K10bsu036_u:962": " naiva bhagavato 'parādhaḥ /",
    "K10bsu036_u:963": " tatkasya hetoḥ?",
    "K10bsu036_u:964": " sacedbhagavānasmābhiḥ pratīkṣitaḥ syāt sāmutkarṣikīṃ dharmadeśanāṃ kathayamānaḥ,",
    "K10bsu036_u:965": " yadidamanuttarāṃ samyaksaṃbodhimārabhya,",
    "K10bsu036_u:966": " teṣveva vayaṃ bhagavan dharmeṣu niryātāḥ syāma /",
    "K10bsu036_u:967": " yatpunarbhagavan asmābhiranupasthiteṣu bodhisattveṣu saṃdhābhāṣyaṃ bhagavato 'jānamānaistvaramāṇaiḥ",
    "K10bsu036_u:968": " prathamabhāṣitaiva tathāgatasya dharmadeśanā śrutvodgṛhītā dhāritā bhāvitā cintitā manasikṛtā /",
    "K10bsu036_u:969": " so 'haṃ bhagavan ātmaparibhāṣaṇayaiva bhūyiṣṭhena rātriṃdivānyatināmayāmi /",
    "K10bsu036_u:970": " adyāsmi bhagavan nirvāṇaprāptaḥ /",
    "K10bsu036_u:971": " adyāsmi bhagavan parinirvṛtaḥ /",
    "K10bsu036_u:972": " adya me bhagavan arhattvaṃ prāptam /",
    "K10bsu036_u:973": " adyāhaṃ bhagavan bhagavataḥ putro jyeṣṭha auraso mukhato jāto dharmajo dharmanirmito dharmadāyādo dharmanirvṛttaḥ /",
    "K10bsu036_u:974": " apagataparidāho 'smyadya bhagavan imamevaṃrūpamadbhutadharmamaśrutapūrvaṃ bhagavato 'ntikād ghoṣaṃ śrutvā //",
    "K10bsu036_u:975": " atha khalvāyuṣmān śāriputrastasyāṃ velāyāṃ bhagavantamābhirgāthābhiradhyabhāṣata -",
    "K10bsu036_u:976": " āścaryaprāpto 'smi mahāvināyaka audbilyajāto imu ghoṣa śrutvā /",
    "K10bsu036_u:977": " kathaṃkathā mahya na bhūya kācit paripācito 'haṃ iha agrayāne // Saddhp_3.1 //",
    "K10bsu036_u:978": " āścaryabhūtaḥ sugatāna ghoṣaḥ kāṅkṣāṃ ca śokaṃ ca jahāti prāṇinām /",
    "K10bsu036_u:979": " kṣīṇāsravasyo mama yaśca śoko vigato 'sti sarvaṃ śruṇiyāna ghoṣam // Saddhp_3.2 //",
    "K10bsu036_u:980": " divāvihāramanucaṃkramanto vanaṣaṇḍa ārāmatha vṛkṣamūlam /",
    "K10bsu036_u:981": " (Vaidya 45)",
    "K10bsu036_u:982": " girikandarāṃścāupyupasevamāno anucintayāmī imameva cintām // Saddhp_3.3 //",
    "K10bsu036_u:983": " aho 'smi parivañcitu pāpacittaistulyeṣu dharmeṣu anāsraveṣu /",
    "K10bsu036_u:984": " yannāma traidhātuki agradharmaṃ na deśayiṣyāmi anāgate 'dhve // Saddhp_3.4 //",
    "K10bsu036_u:985": " dvātriṃśatī lakṣaṇa mahya bhraṣṭā suvarṇavarṇacchavitā ca bhraṣṭā /",
    "K10bsu036_u:986": " balā vimokṣāścimi sarvi riñcitā tulyeṣu dharmeṣu aho 'smi mūḍhaḥ // Saddhp_3.5 //",
    "K10bsu036_u:987": " anuvyañjanā ye ca mahāmunīnāmaśīti pūrṇāḥ pravarā viśiṣṭāḥ /",
    "K10bsu036_u:988": " aṣṭādaśāveṇika ye ca dharmāste cāpi bhraṣṭā ahu vañcito 'smi // Saddhp_3.6 //",
    "K10bsu036_u:989": " dṛṣṭvā ca tvāṃ lokahitānukampī divāvihāraṃ parigamya caikaḥ /",
    "K10bsu036_u:990": " hā vañcito 'smīti vicintayāmi asaṅgajñānātu acintiyātaḥ // Saddhp_3.7 //",
    "K10bsu036_u:991": " rātriṃdivāni kṣapayāmi nātha bhūyiṣṭha so eva vicintayantaḥ /",
    "K10bsu036_u:992": " pṛcchāmi tāvad bhagavantameva bhraṣṭo 'hamasmītyatha vā na veti // Saddhp_3.8 //",
    "K10bsu036_u:993": " evaṃ ca me cintayato jinendra gacchanti rātriṃdiva nityakālam /",
    "K10bsu036_u:994": " dṛṣṭvā ca anyān bahubodhisattvān saṃvarṇitāṃllokavināyakena // Saddhp_3.9 //",
    "K10bsu036_u:995": " śrutvā ca so 'haṃ imu buddhadharmaṃ saṃghāya etatkila bhāṣitaṃ ti /",
    "K10bsu036_u:996": " atarkikaṃ sūkṣmamanāsravaṃ ca jñānaṃ praṇetī jina bodhimaṇḍe // Saddhp_3.10 //",
    "K10bsu036_u:997": " (Vaidya 46)",
    "K10bsu036_u:998": " dṛṣṭīvilagno hyahamāsi pūrvaṃ parivrājakastīrthikasaṃmataśca /",
    "K10bsu036_u:999": " tato mamā āśayu jñātva nātho dṛṣṭīvimokṣāya bravīti nirvṛtim // Saddhp_3.11 //",
    "K10bsu036_u:1000": " vimucya tā dṛṣṭikṛtāni sarvaśaḥ śūnyāṃśca dharmānahu sparśayitvā /",
    "K10bsu036_u:1001": " tato vijānāmyahu nirvṛto 'smi na cāpi nirvāṇamidaṃ pravucyati // Saddhp_3.12 //",
    "K10bsu036_u:1002": " yadā tu buddho bhavate 'grasattvaḥ puraskṛto naramaruyakṣarākṣasaiḥ /",
    "K10bsu036_u:1003": " dvātriṃśatīlakṣaṇarūpadhārī aśeṣato nirvṛtu bhoti tatra // Saddhp_3.13 //",
    "K10bsu036_u:1004": " vyapanīta sarvāṇi mi manyitāni śrutvā ca ghoṣaṃ ahamadya nirvṛtaḥ /",
    "K10bsu036_u:1005": " yadāpi vyākurvasi agrabodhau purato hi lokasya sadevakasya // Saddhp_3.14 //",
    "K10bsu036_u:1006": " balavacca āsīnmama chambhitatvaṃ prathamaṃ giraṃ śrutva vināyakasya /",
    "K10bsu036_u:1007": " mā haiva māro sa bhavedviheṭhako abhinirmiṇitvā bhuvi buddhaveṣam // Saddhp_3.15 //",
    "K10bsu036_u:1008": " yadā tu hetūhi ca kāraṇaiśca dṛṣṭāntakoṭīnayutaiśca darśitā /",
    "K10bsu036_u:1009": " suparisthitā sā varabuddhabodhistato 'smi niṣkāṅkṣu śruṇitva dharmam // Saddhp_3.16 //",
    "K10bsu036_u:1010": " yadā ca me buddhasahasrakoṭyaḥ kīrteṣyatī tān parinirvṛtān jinān /",
    "K10bsu036_u:1011": " yathā ca tairdeśitu eṣa dharma upāyakauśalya pratiṣṭhihitvā // Saddhp_3.17 //",
    "K10bsu036_u:1012": " anāgatāśco bahu buddha loke tiṣṭhanti ye co paramārthadarśinaḥ /",
    "K10bsu036_u:1013": " (Vaidya 47)",
    "K10bsu036_u:1014": " upāyakauśalyaśataiśca dharmaṃ nidarśayiṣyantyatha deśayanti ca // Saddhp_3.18 //",
    "K10bsu036_u:1015": " tathā ca te ātmana yādṛśī carī abhiniṣkramitvā prabhṛtīya saṃstutā /",
    "K10bsu036_u:1016": " buddhaṃ ca te yādṛśu dharmacakraṃ tathā ca te 'vasthita dharmadeśanā // Saddhp_3.19 //",
    "K10bsu036_u:1017": " tataśca jānāmi na eṣa māro bhūtāṃ cariṃ darśayi lokanāthaḥ /",
    "K10bsu036_u:1018": " na hyatra mārāṇa gatī hi vidyate mamaiva cittaṃ vicikitsaprāptam // Saddhp_3.20 //",
    "K10bsu036_u:1019": " yadā tu madhureṇa gabhīravalgunā saṃharṣito buddhasvareṇa cāham /",
    "K10bsu036_u:1020": " tadā mi vidhvaṃsita sarvasaṃśayā vicikitsa naṣṭā ca sthito 'smi jñāne // Saddhp_3.21 //",
    "K10bsu036_u:1021": " niḥsaṃśayaṃ bheṣyi tathāgato 'haṃ puraskṛto loki sadevake 'smin /",
    "K10bsu036_u:1022": " saṃghāya vakṣye imu buddhabodhiṃ samādapento bahubodhisattvān // Saddhp_3.22 //",
    "K10bsu036_u:1023": " evamukte bhagavānāyuṣmantaṃ śāriputrametadavocat - ārocayāmi te śāriputra,",
    "K10bsu036_u:1024": " prativedayāmi te asya sadevakasya lokasya purataḥ samārakasya sabrahmakasya saśramaṇabrāhmaṇikāyāḥ prajāyāḥ purataḥ /",
    "K10bsu036_u:1025": " mayā tvaṃ śāriputra viṃśatīnāṃ buddhakoṭīnayutaśatasahasrāṇāmantike paripācito 'nuttarāyāṃ samyaksaṃbodhau /",
    "K10bsu036_u:1026": " mama ca tvaṃ śāriputra dīrgharātramanuśikṣito 'bhūt /",
    "K10bsu036_u:1027": " sa tvaṃ śāriputra bodhisattvasaṃmantritena bodhisattvarahasyena iha mama pravacane upapannaḥ /",
    "K10bsu036_u:1028": " sa tvaṃ śāriputra bodhisattvādhiṣṭhānena tatpaurvakaṃ caryāpraṇidhānaṃ bodhisattvasaṃmantritaṃ bodhisattvarahasyaṃ na samanusmarasi /",
    "K10bsu036_u:1029": " nirvṛto 'smīti manyase /",
    "K10bsu036_u:1030": " so 'haṃ tvāṃ śāriputra pūrvacaryāpraṇidhānajñānānubodhamanusmārayitukāma imaṃ saddharmapuṇḍarīkaṃ",
    "K10bsu036_u:1031": " dharmaparyāyaṃ sūtrāntaṃ mahāvaipulyaṃ bodhisattvāvavādaṃ sarvabuddhaparigrahaṃ śrāvakāṇāṃ saṃprakāśayāmi //",
    "K10bsu036_u:1032": " api khalu punaḥ śāriputra,",
    "K10bsu036_u:1033": " bhaviṣyasi tvamanāgate 'dhvani aprameyaiḥ kalpairacintyairapramāṇairbahūnāṃ tathāgatakoṭīnayutaśatasahasrāṇāṃ",
    "K10bsu036_u:1034": " saddharmaṃ dhārayitvā vividhāṃ ca pūjāṃ kṛtvā imāmeva bodhisattvacaryāṃ paripūrya",
    "K10bsu036_u:1035": " padmaprabho nāma tathāgato 'rhan samyaksaṃbuddho loke bhaviṣyasi (Vaidya 48)",
    "K10bsu036_u:1036": " vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān //",
    "K10bsu036_u:1037": " tena khalu punaḥ śāriputra samayena tasya bhagavataḥ padmaprabhasya tathāgatasya",
    "K10bsu036_u:1038": " virajaṃ nāma buddhakṣetraṃ bhaviṣyati samaṃ ramaṇīyaṃ prāsādikaṃ paramasudarśanīyaṃ",
    "K10bsu036_u:1039": " pariśuddhaṃ ca sphītaṃ ca ṛddhaṃ ca kṣemaṃ ca subhikṣaṃ ca bahujananārīgaṇākīrṇaṃ",
    "K10bsu036_u:1040": " ca maruprakīrṇaṃ ca vaiḍūryamayaṃ suvarṇasūtrāṣṭāpadanibaddham /",
    "K10bsu036_u:1041": " teṣu ca aṣṭāpadeṣu ratnavṛkṣā bhaviṣyanti saptānāṃ ratnānāṃ puṣpaphalaiḥ satatasamitaṃ samarpitāḥ //",
    "K10bsu036_u:1042": " so 'pi śāriputra padmaprabhastathāgato 'rhan samyaksaṃbuddhastrīṇyeva yānānyārabhya dharmaṃ deśayiṣyati /",
    "K10bsu036_u:1043": " kiṃcāpi śāriputra sa tathāgato na kalpakaṣāya utpatsyate,",
    "K10bsu036_u:1044": " api tu praṇidhānavaśena dharmaṃ deśayiṣyati /",
    "K10bsu036_u:1045": " mahāratnapratimaṇḍitaśca nāma śāriputra sa kalpo bhaviṣyati /",
    "K10bsu036_u:1046": " tatkiṃ manyase śāriputra kena kāraṇena sa kalpo mahāratnapratimaṇḍita ityucyate?",
    "K10bsu036_u:1047": " ratnāni śāriputra buddhakṣetre bodhisattvā ucyante /",
    "K10bsu036_u:1048": " te tasmin kāle tasyāṃ virajāyāṃ lokadhātau bahavo bodhisattvā bhaviṣyantyaprameyā asaṃkhyeyā acintyā atulyā amāpyā gaṇanāṃ samatikrāntā anyatra tathāgatagaṇanayā /",
    "K10bsu036_u:1049": " tena kāraṇena sa kalpo mahāratnapratimaṇḍita ityucyate //",
    "K10bsu036_u:1050": " tena khalu punaḥ śāriputra samayena bodhisattvāstasmin buddhakṣetre yadbhūyasā ratnapadmavikrāmiṇo bhaviṣyanti /",
    "K10bsu036_u:1051": " anādikarmikāśca te bodhisattvā bhaviṣyanti /",
    "K10bsu036_u:1052": " ciracaritakuśalamūlā bahubuddhaśatasahasracīrṇabrahmacaryāḥ,",
    "K10bsu036_u:1053": " tathāgataparisaṃstutā buddhajñānābhiyuktā mahābhijñāparikarmanirjātāḥ sarvadharmanayakuśalā mārdavāḥ smṛtimantaḥ /",
    "K10bsu036_u:1054": " bhūyiṣṭhena śāriputra evaṃrūpāṇāṃ bodhisattvānāṃ paripūrṇaṃ tadbuddhakṣetraṃ bhaviṣyati //",
    "K10bsu036_u:1055": " tasya khalu punaḥ śāriputra padmaprabhasya tathāgatasya dvādaśāntarakalpā āyuṣpramāṇaṃ bhaviṣyati sthāpayitvā kumārabhūtatvam /",
    "K10bsu036_u:1056": " teṣāṃ ca sattvānāmaṣṭāntarakalpā āyuṣpramāṇaṃ bhaviṣyati /",
    "K10bsu036_u:1057": " sa ca śāriputra padmaprabhastathāgato dvādaśānāmantarakalpānāmatyayena dhṛtiparipūrṇaṃ nāma bodhisattvaṃ mahāsattvaṃ vyākṛtya anuttarāyāṃ samyaksaṃbodhau parinirvāsyati /",
    "K10bsu036_u:1058": " ayaṃ bhikṣavo dhṛtiparipūrṇo bodhisattvo mahāsattvo mamānantaramanuttarāṃ samyaksaṃbodhimabhisaṃbhotsyate /",
    "K10bsu036_u:1059": " padmavṛṣabhavikrāmī nāma tathāgato 'rhan samyaksaṃbuddho loke bhaviṣyati vidyācaraṇasaṃpannaḥ",
    "K10bsu036_u:1060": " sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
    "K10bsu036_u:1061": " tasyāpi śāriputra padmavṛṣabhavikrāmiṇastathāgatasya evaṃrūpameva buddhakṣetraṃ bhaviṣyati //",
    "K10bsu036_u:1062": " tasya khalu punaḥ śāriputra padmaprabhasya tathāgatasya parinirvṛtasya dvātriṃśadantarakalpān saddharmaḥ sthāsyati /",
    "K10bsu036_u:1063": " tatastasya tasmin saddharme kṣīṇe dvātriṃśadantarakalpān saddharmapratirūpakaḥ sthāsyati //",
    "K10bsu036_u:1064": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:1065": " bhaviṣyase śārisutā tuhaṃ pi anāgate 'dhvāni jinastathāgataḥ /",
    "K10bsu036_u:1066": " (Vaidya 49)",
    "K10bsu036_u:1067": " padmaprabho nāma samantacakṣurvineṣyase prāṇisahasrakoṭyaḥ // Saddhp_3.23 //",
    "K10bsu036_u:1068": " bahubuddhakoṭīṣu karitva satkriyāṃ caryābalaṃ tatra upārjayitvā /",
    "K10bsu036_u:1069": " utpādayitvā ca daśo balāni spṛśiṣyase uttamamagrabodhim // Saddhp_3.24 //",
    "K10bsu036_u:1070": " acintiye aparimitasmi kalpe prabhūtaratnastada kalpu bheṣyati /",
    "K10bsu036_u:1071": " virajā ca nāmnā tada lokadhātuḥ kṣetraṃ viśuddhaṃ dvipadottamasya // Saddhp_3.25 //",
    "K10bsu036_u:1072": " vaidūryasaṃstīrṇa tathaiva bhūmiḥ suvarṇasūtrapratimaṇḍitā ca /",
    "K10bsu036_u:1073": " ratnāmayairvṛkṣaśatairupetā sudarśanīyaiḥ phalapuṣpamaṇḍitaiḥ // Saddhp_3.26 //",
    "K10bsu036_u:1074": " smṛtimanta tasmin bahubodhisattvāḥ caryābhinirhārasukovidāśca /",
    "K10bsu036_u:1075": " ye śikṣitā buddhaśateṣu caryāṃ te tatra kṣetre upapadya santi // Saddhp_3.27 //",
    "K10bsu036_u:1076": " so cejjinaḥ paścimake samucchraye kumārabhūmīmatināmayitvā /",
    "K10bsu036_u:1077": " jahitva kāmānabhiniṣkamitvā spṛśiṣyate uttamamagrabodhim // Saddhp_3.28 //",
    "K10bsu036_u:1078": " sama dvādaśā antarakalpa tasya bhaviṣyate āyu tadā jinasya /",
    "K10bsu036_u:1079": " manujānapī antarakalpa aṣṭa āyuṣpramāṇaṃ tahi teṣa bheṣyati // Saddhp_3.29 //",
    "K10bsu036_u:1080": " parinirvṛtasyāpi jinasya tasya dvātriṃśatiṃ antarakalpa pūrṇām /",
    "K10bsu036_u:1081": " saddharma saṃsthāsyati tasmi kāle hitāya lokasya sadevakasya // Saddhp_3.30 //",
    "K10bsu036_u:1082": " (Vaidya 50)",
    "K10bsu036_u:1083": " saddharmi kṣīṇe pratirūpako 'sya dvātriṃśatī antarakalpa sthāsyati /",
    "K10bsu036_u:1084": " śarīravaistārika tasya tāyinaḥ susatkṛto naramarutaiśca nityam // Saddhp_3.31 //",
    "K10bsu036_u:1085": " etādṛśaḥ so bhagavān bhaviṣyati prahṛṣṭa tvaṃ śārisutā bhavasva /",
    "K10bsu036_u:1086": " tvameva so tādṛśako bhaviṣyasi anābhibhūto dvipadānamuttamaḥ // Saddhp_3.32 //",
    "K10bsu036_u:1087": " atha khalu tāścatasraḥ parṣado bhikṣubhikṣuṇyupāsakopāsikā devanāgayakṣagandharvāsuragaruḍakinnaramahoragamanuṣyāmanuṣyā",
    "K10bsu036_u:1088": " āyuṣmataḥ śāriputrasyedaṃ vyākaraṇamanuttarāyāṃ samyaksaṃbodhau bhagavato 'ntikāt",
    "K10bsu036_u:1089": " saṃmukhaṃ śrutvā tuṣṭā udagrā āttamanasaḥ pramuditāḥ prītisaumanasyajātāḥ svakasvakaiścīvarairbhagavantamabhicchādayāmāsuḥ /",
    "K10bsu036_u:1090": " śakraśca devānāmindro brahmā ca sahāṃpatiranyāśca devaputraśatasahasrakoṭyo bhagavantaṃ divyairvastrairabhicchādayāmāsuḥ /",
    "K10bsu036_u:1091": " divyaiśca māndāravairmahāmāndaravaiśca puṣpairabhyavakiranti sma /",
    "K10bsu036_u:1092": " divyāni ca vastrāṇyuparyantarīkṣe bhrāmayanti sma /",
    "K10bsu036_u:1093": " divyāni ca tūryaśatasahasrāṇi dundubhayaścoparyantarīkṣe parāhananti sma /",
    "K10bsu036_u:1094": " mahāntaṃ ca puṣpavarṣamabhipravarṣayitvā evaṃ ca vācaṃ bhāṣante sma - pūrvaṃ bhagavatā vārāṇasyāmṛṣipatane mṛgadāve dharmacakraṃ pravartitam",
    "K10bsu036_u:1095": " idaṃ punarbhagavatā adya anuttaraṃ dvitīyaṃ dharmacakraṃ pravartitam /",
    "K10bsu036_u:1096": " te ca devaputrāstasyāṃ velāyāmimā gāthā abhāṣanta -",
    "K10bsu036_u:1097": " dharmacakraṃ pravartesi loke apratipudgala /",
    "K10bsu036_u:1098": " vārāṇasyāṃ mahāvīra skandhānāmudayaṃ vyayam // Saddhp_3.33 //",
    "K10bsu036_u:1099": " prathamaṃ pravartitaṃ tatra dvitīyamiha nāyaka /",
    "K10bsu036_u:1100": " duḥśraddadheya yasteṣāṃ deśito 'dya vināyaka // Saddhp_3.34 //",
    "K10bsu036_u:1101": " bahu dharmaḥ śruto 'smābhiarlokanāthasya saṃmukham /",
    "K10bsu036_u:1102": " na cāyamīdṛśo dharmaḥ śrutapūrvaḥ kadācana // Saddhp_3.35 //",
    "K10bsu036_u:1103": " anumodāma mahāvīra saṃdhābhāṣyaṃ maharṣiṇaḥ /",
    "K10bsu036_u:1104": " yathārtho vyākṛto hyeṣa śāriputro viśāradaḥ // Saddhp_3.36 //",
    "K10bsu036_u:1105": " vayamapyedṛśāḥ syāmo buddhā loke anuttarāḥ /",
    "K10bsu036_u:1106": " saṃdhābhāṣyeṇa deśento buddhabodhimanuttarām // Saddhp_3.37 //",
    "K10bsu036_u:1107": " yacchrutaṃ kṛtamasmābhirasmiṃlloke paratra vā /",
    "K10bsu036_u:1108": " ārāgitaśca yadbuddhaḥ prārthanā bhotu bodhaye // Saddhp_3.38 //",
    "K10bsu036_u:1109": " (Vaidya 51)",
    "K10bsu036_u:1110": " atha khalvāyuṣmān śāriputro bhagavantametadavocat - niṣkāṅkṣo 'smi bhagavan vigatakathaṃkatho bhagavato 'ntikāt saṃmukhamidamātmano vyākaraṇaṃ śrutvā anuttarāyāṃ samyaksaṃbodhau /",
    "K10bsu036_u:1111": " yāni ca imāni bhagavan dvādaśa vaśībhūtaśatāni bhagavatā pūrvaṃ śaikṣabhūmau sthāpitāni",
    "K10bsu036_u:1112": " evamavavaditāni evamanuśiṣṭānyabhūvan etatparyavasāno me bhikṣavo dharmavinayo yadidaṃ",
    "K10bsu036_u:1113": " jātijarāvyādhimaraṇaśokasamatikramo nirvāṇasamavasaraṇaḥ /",
    "K10bsu036_u:1114": " ime ca bhagavan dve bhikṣusahasre śaikṣāśaikṣāṇāṃ bhagavataḥ śrāvakāṇāṃ sarveṣāmātmadṛṣṭibhavadṛṣṭivibhavadṛṣṭisarvadṛṣṭivivarjitānāṃ",
    "K10bsu036_u:1115": " nirvāṇabhūmisthitāḥ smaḥ ityātmanaḥ saṃjānatām,",
    "K10bsu036_u:1116": " te bhagavato 'ntikādimamevaṃrūpamaśrutapūrvaṃ dharma śrutvā kathaṃkathāmāpannāḥ /",
    "K10bsu036_u:1117": " tatsādhu bhagavān bhāṣatāmeṣāṃ bhikṣūṇāṃ kaukṛtyavinodanārtha yathā bhagavannetāścatasraḥ parṣado niṣkāṅkṣā nirvicikitsā bhaveyuḥ //",
    "K10bsu036_u:1118": " evamukte bhagavānāyuṣmantaṃ śāriputrametadavocat - nanu te mayā śāriputra pūrvamevākhyātaṃ",
    "K10bsu036_u:1119": " yathā nānābhinirhāranirdeśavividhahetukāraṇanidarśanārambaṇaniruktyupāyakauśalyairnānādhimuktānāṃ",
    "K10bsu036_u:1120": " sattvānāṃ nānādhātvāśayānāmāśayaṃ viditvā tathāgato 'rhan samyaksaṃbuddho dharmaṃ deśayati /",
    "K10bsu036_u:1121": " imāmevānuttarāṃ samyaksaṃbodhimārabhya sarvadharmadeśanābhirbodhisattvayānameva samādāpayati /",
    "K10bsu036_u:1122": " api tu khalu punaḥ śāriputra aupamyaṃ te kariṣyāmi asyaivārthasya bhūyasyā mātrayā saṃdarśanārtham /",
    "K10bsu036_u:1123": " tatkasya hetoḥ?",
    "K10bsu036_u:1124": " upamayā iha ekatyā vijñapuruṣā bhāṣitasyārthamājānanti //",
    "K10bsu036_u:1125": " tadyathāpi nāma śāriputra iha syāt kasmiṃścideva grāme vā nagare vā nigame vā janapade",
    "K10bsu036_u:1126": " vā janapadapradeśe vā rāṣṭre vā rājadhānyāṃ vā gṛhapatirjīrṇo vṛddho mahallako 'bhyatītavayo",
    "K10bsu036_u:1127": " 'nuprāpta āḍhyo mahādhano mahābhogaḥ /",
    "K10bsu036_u:1128": " mahaccāsya niveśanaṃ bhaveducchritaṃ ca vistīrṇaṃ ca cirakṛtaṃ ca jīrṇaṃ ca dvayorvā trayāṇāṃ vā caturṇāṃ vā pañcānāṃ vā prāṇiśatānāmāvāsaḥ",
    "K10bsu036_u:1129": " ekadvāraṃ ca tanniveśanaṃ bhavet /",
    "K10bsu036_u:1130": " tṛṇasaṃchannaṃ ca bhavet /",
    "K10bsu036_u:1131": " vigalitaprāsādaṃ ca bhavet /",
    "K10bsu036_u:1132": " pūtistambhamūlaṃ ca bhavet /",
    "K10bsu036_u:1133": " saṃśīrṇakuḍyakaṭalepanaṃ ca bhavet /",
    "K10bsu036_u:1134": " tacca sahasaiva mahātāgniskandhena sarvapārśveṣu sarvāvantaṃ niveśanaṃ pradīptaṃ bhavet /",
    "K10bsu036_u:1135": " tasya ca puruṣasya bahavaḥ kumārakāḥ syuḥ pañca vā daśa vā viṃśatirvā /",
    "K10bsu036_u:1136": " sa ca puruṣastasmānniveśanād bahirnirgataḥ syāt //",
    "K10bsu036_u:1137": " atha khalu śāriputra sa puruṣastaṃ svakaṃ niveśanaṃ mahātāgniskandhena samantāt",
    "K10bsu036_u:1138": " saṃprajvalitaṃ dṛṣṭvā bhītastrasta udvignacitto bhavet,",
    "K10bsu036_u:1139": " evaṃ cānuvicintayet - pratibalo 'hamanena mahatāgniskandhenāsaṃspṛṣṭo 'paridagdhaḥ kṣiprameva svastinā asmād gṛhādādīptād dvāreṇa nirgantuṃ nirdhāvitum /",
    "K10bsu036_u:1140": " api tu ya ime mamaiva putrā bālakāḥ kumārakā asminneva niveśane ādīpte taistaiḥ krīḍanakaiḥ krīḍanti ramanti paricārayanti,",
    "K10bsu036_u:1141": " imaṃ cāgāramādīptaṃ na jānanti na budhyante na vidanti na cetayanti nodvegamāpadyante,",
    "K10bsu036_u:1142": " saṃtapyamānā apyanena mahatāgniskandhena mahatā ca duḥkhaskandhena spṛṣṭāḥ samānā na duḥkhaṃ manasi kurvanti,",
    "K10bsu036_u:1143": " nāpi nirgamanamanasikāramutpādayanti //",
    "K10bsu036_u:1144": " (Vaidya 52)",
    "K10bsu036_u:1145": " sa ca śāriputra puruṣo balavān bhaved bāhubalikaḥ /",
    "K10bsu036_u:1146": " sa evamanuvicintayet - ahamasmi balavān bāhubalikaśca /",
    "K10bsu036_u:1147": " yannvahaṃ sarvānimān kumārakānekapiṇḍayitvā utsaṅgenādāya asmād gṛhānnirgamayeyam /",
    "K10bsu036_u:1148": " sa punarevamanuvicintayet - idaṃ khalu niveśanamekapraveśaṃ saṃvṛtadvārameva /",
    "K10bsu036_u:1149": " kumārakāścapalāścañcalā bālajātīyāśca /",
    "K10bsu036_u:1150": " mā haiva paribhrameyuḥ /",
    "K10bsu036_u:1151": " te 'nena mahatāgniskandhenānayavyasanamāpadyeran /",
    "K10bsu036_u:1152": " yannūnamahametān saṃcodayayam /",
    "K10bsu036_u:1153": " iti pratisaṃkhyāya tān kumārakānāmantrayate sma - āgacchata bhavantaḥ kumārakāḥ,",
    "K10bsu036_u:1154": " nirgacchata /",
    "K10bsu036_u:1155": " ādīptamidaṃ gṛhaṃ mahatā agniskandhena /",
    "K10bsu036_u:1156": " mā haivātraiva sarve 'nena mahatāgniskandhena dhakṣyatha,",
    "K10bsu036_u:1157": " anayavyasanamāpatsyatha /",
    "K10bsu036_u:1158": " atha khalu te kumārakā evaṃ tasya hitakāmasya puruṣasya tadbhāṣitaṃ nāvabudhyante nodvijanti notrasanti na saṃtrasanti na saṃtrāsamāpadyante,",
    "K10bsu036_u:1159": " na vicintayanti na nirdhāvanti,",
    "K10bsu036_u:1160": " nāpi jānanti na vijānanti kimetadādīptaṃ nāmeti /",
    "K10bsu036_u:1161": " anyatra tena tenaiva dhāvanti vidhāvanti,",
    "K10bsu036_u:1162": " punaḥ punaśca taṃ pitaramavalokayanti /",
    "K10bsu036_u:1163": " tatkasya hetoḥ?",
    "K10bsu036_u:1164": " yathāpīdaṃ bālabhāvatvāt //",
    "K10bsu036_u:1165": " atha khalu sa puruṣa evamanuvicintayet - ādīptamidaṃ niveśanaṃ mahatāgniskandhena saṃpradīptam /",
    "K10bsu036_u:1166": " mā haivāhaṃ ceme ca kumārakā ihaivānena mahātāgniskandhena anayavyasanamāpatsyāmahe /",
    "K10bsu036_u:1167": " yannvahamupāyakauśalyenemān kumārakān asmād gṛhāt niṣkrāmayeyam /",
    "K10bsu036_u:1168": " sa ca puruṣasteṣāṃ kumārakāṇāmāśayajño bhavet,",
    "K10bsu036_u:1169": " adhimuktiṃ ca vijānīyāt /",
    "K10bsu036_u:1170": " teṣāṃ ca kumārakāṇāmanekavidhānyanekāni krīḍanakāni bhaveyurvividhāni ca ramaṇīyakānīṣṭāni kāntāni priyāṇi manaāpāni,",
    "K10bsu036_u:1171": " tāni ca durlabhāni bhaveyuḥ //",
    "K10bsu036_u:1172": " atha khalu sa puruṣasteṣāṃ kumārakāṇāmāśayaṃ jānaṃstān kumārakānetadavocat - yāni tāni kumārakā yuṣmākaṃ krīḍanakāni ramaṇīyakānyāścaryādbhutāni,",
    "K10bsu036_u:1173": " yeṣāmalābhāt saṃtapyatha,",
    "K10bsu036_u:1174": " nānāvarṇāni bahuprakārāṇi /",
    "K10bsu036_u:1175": " tadyathā gorathakānyajarathakāni mṛgarathakāni /",
    "K10bsu036_u:1176": " yāni bhavatāmiṣṭāni kāntāni priyāṇi manaāpāni /",
    "K10bsu036_u:1177": " tāni ca mayā sarvāṇi bahinirveśanadvāre sthāpitāni yuṣmākaṃ krīḍanahetoḥ /",
    "K10bsu036_u:1178": " āgacchantu bhavanto nirdhāvantvasmānniveśanāt /",
    "K10bsu036_u:1179": " ahaṃ vo yasya yasya yenārtho yena prayojanaṃ bhaviṣyati,",
    "K10bsu036_u:1180": " tasmai tasmai tatpradāsyāmi /",
    "K10bsu036_u:1181": " āgacchata śīghraṃ teṣāṃ kāraṇam,",
    "K10bsu036_u:1182": " nirdhāvata /",
    "K10bsu036_u:1183": " atha khalu te kumārakāsteṣāṃ krīḍanakānāṃ ramaṇīyakānāmarthāya yathepsitānāṃ yathāsaṃkalpitānāmiṣṭānāṃ",
    "K10bsu036_u:1184": " kāntānāṃ priyāṇāṃ manaāpānāṃ nāmadheyāni śrutvā tasmādādīptādagārāt kṣipramevārabdhavīryā",
    "K10bsu036_u:1185": " balavatā javena anyonyamapratīkṣamāṇāḥ kaḥ prathamaṃ kaḥ prathamataramityanyonyaṃ",
    "K10bsu036_u:1186": " saṃghaṭṭitakāyāstasmādādīptādagārāt kṣiprameva nirdhāvitāḥ //",
    "K10bsu036_u:1187": " atha sa puruṣaḥ kṣemasvastinā tān kumārakān nirgatān dṛṣṭvā abhayaprāptāniti viditvā ākāśe grāmacatvare upaviṣṭaḥ prītiprāmodyajāto nirupādāno vigatanīvaraṇo 'bhayaprāpto bhavet /",
    "K10bsu036_u:1188": " atha khalu te kumārakā yena sa pitā tenopasaṃkrāman,",
    "K10bsu036_u:1189": " upasaṃkramyaivaṃ vadeyuḥ - dehi nastāta tāni vividhāni krīḍanakāni ramaṇīyāni /",
    "K10bsu036_u:1190": " tadyathā - gorathakānyajarathakāni mṛgarathakāni /",
    "K10bsu036_u:1191": " atha khalu śāriputra sa puruṣasteṣāṃ svakānāṃ putrāṇāṃ vātajavasaṃpannān (Vaidya 53)",
    "K10bsu036_u:1192": " gorathakānevānuprayacchet saptaratnamayān savedikān sakiṅkiṇījālābhipralambitānuccān",
    "K10bsu036_u:1193": " pragṛhītānāścaryādbhutaratnālaṃkṛtān ratnadāmakṛtaśobhān puṣpamālyālaṃkṛtāṃstūlikāgoṇikāstaraṇān",
    "K10bsu036_u:1194": " dūṣyapaṭapratyāstīrṇānubhayato lohitopadhānān śvetaiḥ prapāṇḍaraiḥ śīghrajavairgoṇairyojitān",
    "K10bsu036_u:1195": " bahupuruṣaparigṛhītān /",
    "K10bsu036_u:1196": " savaijayantān gorathakāneva vātabalajavasaṃpannānekavarṇānekavidhānekaikasya dārakasya dadyāt /",
    "K10bsu036_u:1197": " tatkasya hetoḥ?",
    "K10bsu036_u:1198": " tathā hi śāriputra sa puruṣa āḍhyaśca bhavenmahādhanaśca prabhūtakoṣṭhāgāraśca /",
    "K10bsu036_u:1199": " sa evaṃ manyeta - alaṃ ma eṣāṃ kumārakāṇāmanyairyānairdattairiti /",
    "K10bsu036_u:1200": " tatkasya hetoḥ?",
    "K10bsu036_u:1201": " sarva evaite kumārakā mamaiva putrāḥ,",
    "K10bsu036_u:1202": " sarve ca me priyā manaāpāḥ /",
    "K10bsu036_u:1203": " saṃvidyante ca me imānyevaṃrūpāṇi mahāyānāni /",
    "K10bsu036_u:1204": " samaṃ ca mayaite kumārakāḥ sarve cintayitavyā na viṣamam /",
    "K10bsu036_u:1205": " ahamapi bahukoṣakoṣṭhāgāraḥ /",
    "K10bsu036_u:1206": " sarvasattvānāmapyahamimānyevaṃrūpāṇi mahāyānāni dadyām,",
    "K10bsu036_u:1207": " kimaṅga punaḥ svakānāṃ putrāṇām /",
    "K10bsu036_u:1208": " te ca dārakāstasmin samaye teṣu mahāyāneṣvabhiruhya āścaryādbhutaprāptā bhaveyuḥ /",
    "K10bsu036_u:1209": " tatkiṃ manyase śāriputra mā haiva tasya puruṣasya mṛṣāvādaḥ syāt,",
    "K10bsu036_u:1210": " yena teṣāṃ dārakāṇāṃ pūrvaṃ trīṇi yānānyupadarśayitvā paścātsarveṣāṃ mahāyānānyeva dattāni,",
    "K10bsu036_u:1211": " udārayānānyeva dattāni?",
    "K10bsu036_u:1212": " śāriputra āha - na hyetad bhagavan,",
    "K10bsu036_u:1213": " na hyetat sugata /",
    "K10bsu036_u:1214": " anenaiva tāvad bhagavan kāraṇena sa puruṣo na mṛṣāvādī bhaved yattena puruṣeṇopāyakauśalyena te dārakāstasmādādīptād gṛhānniṣkāsitāḥ,",
    "K10bsu036_u:1215": " jīvitena ca abhicchāditāḥ /",
    "K10bsu036_u:1216": " tatkasya hetoḥ?",
    "K10bsu036_u:1217": " ātmabhāvapratilambhenaiva bhagavan sarvakrīḍanakāni labdhāni bhavanti /",
    "K10bsu036_u:1218": " yadyapi tāvad bhagavan sa puruṣasteṣāṃ kumārakāṇāmekarathamapi na dadyāt,",
    "K10bsu036_u:1219": " tathāpi tāvad bhagavan sa puruṣo na mṛṣāvādī bhavet /",
    "K10bsu036_u:1220": " tatkasya hetoḥ?",
    "K10bsu036_u:1221": " tathā hi bhagavaṃstena puruṣeṇa pūrvameva evamanuvicintitam - upāyakauśalyena ahamimān kumārakāṃstasmānmahato duḥkhaskandhāt parimocayiṣyāmīti",
    "K10bsu036_u:1222": " anenāpi bhagavan paryāyeṇa tasya puruṣasya na mṛṣāvādo bhavet /",
    "K10bsu036_u:1223": " kaḥ punarvādo yattena puruṣeṇa prabhūtakośakoṣṭhāgāramastīti kṛtvā putrapriyatāmeva manyamānena ślāghamānenaikavarṇānyekayānāni dattāni,",
    "K10bsu036_u:1224": " yaduta mahāyānāni /",
    "K10bsu036_u:1225": " nāsti bhagavaṃstasya puruṣasya mṛṣāvādaḥ //",
    "K10bsu036_u:1226": " evamukte bhagavānāyuṣmantaṃ śāriputrametadavocat - sādhu sādhu śāriputra /",
    "K10bsu036_u:1227": " evametacchāriputra,",
    "K10bsu036_u:1228": " evametad yathā vadasi /",
    "K10bsu036_u:1229": " evameva śāriputra tathāgato 'rhan samyaksaṃbuddhaḥ sarvabhayavinivṛttaḥ sarvopadravopāyāsopasargaduḥkhadaurmanasyāvidyāndhakāratamastimirapaṭalaparyavanāhebhyaḥ",
    "K10bsu036_u:1230": " sarveṇa sarvaṃ sarvathā vipramuktaḥ /",
    "K10bsu036_u:1231": " tathāgato jñānabalavaiśāradyāveṇikabuddhadharmasamanvāgataḥ ṛddhibalenātibalavāṃllokapitāḥ,",
    "K10bsu036_u:1232": " mahopāyakauśalyajñānaparamapāramitāprāpto mahākāruṇiko 'parikhinnamānaso hitaiṣī anukampakaḥ /",
    "K10bsu036_u:1233": " sa traidhātuke mahatā duḥkhadaurmanasyaskandhena ādīptajīrṇapaṭalaśaraṇaniveśanasadṛśa",
    "K10bsu036_u:1234": " utpadyate sattvānāṃ jātijarāvyādhimaraṇaśokaparidevaduḥkhadaurmanasyopāyāsāvidyāndhakāratamastimirapaṭalaparyavanāhapratiṣṭhānāṃ",
    "K10bsu036_u:1235": " rāgadveṣamohaparimocanahetoranuttarāyāṃ (Vaidya 54)",
    "K10bsu036_u:1236": " samyaksaṃbodhau samādāpanahetoḥ /",
    "K10bsu036_u:1237": " sa utpannaḥ samānaḥ paśyati sattvān dahyataḥ pacyamānāṃstapyamānān paritapyamānān jātijarāvyādhimaraṇaśokaparidevaduḥkhadaurmanasyopāyāsaiḥ,",
    "K10bsu036_u:1238": " paribhoganimittaṃ ca kāmahetunidānaṃ ca anekāvidhāni duḥkhāni pratyanubhavanti /",
    "K10bsu036_u:1239": " dṛṣṭadhārmikaṃ ca paryeṣṭinidānaṃ parigrahanidānaṃ sāṃparāyikaṃ narakatiryagyoniyamalokeṣvanekavidhāni duḥkhāni pratyanubhaviṣyanti /",
    "K10bsu036_u:1240": " devamanuṣyadāridryamaniṣṭasaṃyogamiṣṭavinābhāvikāni ca duḥkhāni pratyanubhavanti /",
    "K10bsu036_u:1241": " tatraiva ca duḥkhaskandhe parivartamānāḥ krīḍanti ramante paricārayanti notrasanti",
    "K10bsu036_u:1242": " na saṃtrasanti na saṃtrāsamāpadyante na budhyante na cetayanti nodvijanti na niḥsaraṇaṃ paryeṣante /",
    "K10bsu036_u:1243": " tatraiva ca ādīptāgārasadṛśe traidhātuke 'bhiramanti,",
    "K10bsu036_u:1244": " tena tenaiva vidhāvanti /",
    "K10bsu036_u:1245": " tena ca mahatā duḥkhaskandhena abhyāhatā na duḥkhamanasikārasaṃjñāmutpādayanti //",
    "K10bsu036_u:1246": " tatra śāriputra tathāgata evaṃ paśyati - ahaṃ khalveṣāṃ sattvānāṃ pitā /",
    "K10bsu036_u:1247": " mayā hyete sattvā asmādevaṃrūpānmahato duḥkhaskandhāt parimocayitavyāḥ,",
    "K10bsu036_u:1248": " mayā caiṣāṃ sattvānāmaprameyamacintyaṃ buddhajñānasukhaṃ dātavyam,",
    "K10bsu036_u:1249": " yenaite sattvāḥ krīḍiṣyanti ramiṣyanti paricārayiṣyanti,",
    "K10bsu036_u:1250": " vikrīḍitāni ca kariṣyanti //",
    "K10bsu036_u:1251": " tatra śāriputra tathāgata evaṃ paśyati - sacedahaṃ jñānabalo 'smīti kṛtvā ṛddhibalo 'smīti kṛtvā anupāyenaiṣāṃ sattvānāṃ tathāgatajñānabalavaiśāradyāni",
    "K10bsu036_u:1252": " naite sattvā ebhirdharbhairniryāyeyuḥ /",
    "K10bsu036_u:1253": " tatkasya hetoḥ?",
    "K10bsu036_u:1254": " adhyavasitā hyamī sattvāḥ pañcasu kāmaguṇeṣu traidhātukaratyām /",
    "K10bsu036_u:1255": " aparimuktā jātijarāvyādhimaraṇaśokaparidevaduḥkhadaurmanasyopāyāsebhyaḥ /",
    "K10bsu036_u:1256": " dahyante pacyante tapyante paritapyante /",
    "K10bsu036_u:1257": " anirdhāvitāstraidhātukādādīptajīrṇapaṭalaśaraṇaniveśanasadṛśāt kathamete buddhajñānaṃ paribhotsyante?",
    "K10bsu036_u:1258": " tatra śāriputra tathāgato yadyathāpi nāma sa puruṣo bāhubalikaḥ sthāpayitvā bāhubalam,",
    "K10bsu036_u:1259": " upāyakauśalyena tān kumārakāṃstasmādādīptādagārānniṣkāsayet,",
    "K10bsu036_u:1260": " niṣkāsayitvā sa teṣāṃ paścādudārāṇi mahāyānāni dadyāt,",
    "K10bsu036_u:1261": " evameva śāriputra tathāgato 'pyarhan samyaksaṃbuddhastathāgatajñānabalavaiśāradyasamanvāgataḥ sthāpayitvā tathāgatajñānabalavaiśāradyam,",
    "K10bsu036_u:1262": " upāyakauśalyajñānenādīptajīrṇapaṭalaśaraṇaniveśanasadṛśāt traidhātukāt sattvānāṃ niṣkāsanahetostrīṇi yānānyupadarśayati yadut śrāvakayānaṃ pratyekabuddhayānaṃ bodhisattvayānamiti /",
    "K10bsu036_u:1263": " tribhiśca yānaiḥ sattvāṃllobhayati,",
    "K10bsu036_u:1264": " evaṃ caiṣāṃ vadati - mā bhavanto 'sminnādīptāgārasadṛśe traidhātuke 'bhiramadhvaṃ hīneṣu rūpaśabdagandharasasparśeṣu /",
    "K10bsu036_u:1265": " atra hi yūyaṃ traidhātuke 'bhiratāḥ pañcakāmaguṇasahagatayā tṛṣṇayā dahyatha tapyatha paritapyatha /",
    "K10bsu036_u:1266": " nirdhāvadhvamasmāt traidhātukāt /",
    "K10bsu036_u:1267": " trīṇi yānānyanuprāpsyatha yadidaṃ śrāvakayānaṃ pratyekabuddhayānaṃ bodhisattvayānamiti /",
    "K10bsu036_u:1268": " ahaṃ vo 'tra sthāne pratibhūḥ /",
    "K10bsu036_u:1269": " ahaṃ vo dāsyāmyetāni trīṇi yānāni /",
    "K10bsu036_u:1270": " abhiyujyadhve traidhātukānni 'saraṇahetoḥ /",
    "K10bsu036_u:1271": " evaṃ caitāṃllobhayāmi - etāni bhoḥ sattvā yāni āryāṇi ca āryapraśastāni ca mahāramaṇīyakasamanvāgatāni ca /",
    "K10bsu036_u:1272": " akṛpaṇametairbhavantaḥ krīḍiṣyatha ramiṣyatha paricārayiṣyatha /",
    "K10bsu036_u:1273": " indriyabalabodhyaṅgadhyānavimokṣasamādhisamāpattibhiśca mahatīṃ ratiṃ pratyanubhaviṣyatha /",
    "K10bsu036_u:1274": " mahatā ca sukhasaumanasyena samanvāgatā bhaviṣyatha //",
    "K10bsu036_u:1275": " (Vaidya 55)",
    "K10bsu036_u:1276": " tatra śāriputra ye sattvāḥ paṇḍitajātīyā bhavanti,",
    "K10bsu036_u:1277": " te tathāgatasya lokapiturabhiśraddadhanti /",
    "K10bsu036_u:1278": " abhiśraddadhitvā ca tathāgataśāsane 'bhiyujyante udyogamāpadyante /",
    "K10bsu036_u:1279": " tatra kecit sattvā paraghoṣaśravānugamanamākāṅkṣamāṇā ātmaparinirvāṇahetoścaturāryasatyānubodhāya tathāgataśāsane 'bhiyujyante /",
    "K10bsu036_u:1280": " te ucyante śrāvakayānamākāṅkṣamāṇāḥ traidhātukānnirdhāvanti /",
    "K10bsu036_u:1281": " tadyathāpi nāma tasmādādīptādagārādanyatare dārakā mṛgarathamākāṅkṣamāṇā nirdhāvitāḥ /",
    "K10bsu036_u:1282": " anye sattvā anācāryakaṃ jñānaṃ damaśamathamākāṅkṣamāṇā ātmaparinirvāṇahetorhetupratyayānubodhāya tathāgataśāsane 'bhiyujyante,",
    "K10bsu036_u:1283": " te ucyante pratyekabuddhayānamākāṅkṣamāṇāstraidhātukānnirdhāvanti /",
    "K10bsu036_u:1284": " tadyathāpi nāma tasmādādīptādagārādanyatare dārakā ajarathamāṅkṣamāṇā nirdhāvitāḥ /",
    "K10bsu036_u:1285": " apare punaḥ sattvāḥ sarvajñajñānaṃ buddhajñānaṃ svayaṃbhūjñānamanācāryakaṃ jñānamākāṅkṣamāṇā",
    "K10bsu036_u:1286": " bahujanahitāya bahujanasukhāya lokānukampāyai mahato janakāyasyārthāya hitāya sukhāya",
    "K10bsu036_u:1287": " devānāṃ ca manuṣyāṇāṃ ca sarvasattvaparinirvāṇahetostathāgatajñānabalavaiśāradyānubodhāya",
    "K10bsu036_u:1288": " tathāgataśāsane 'bhiyujyante /",
    "K10bsu036_u:1289": " te ucyante mahāyānamākāṅkṣamāṇāstraidhātukānnirdhāvanti /",
    "K10bsu036_u:1290": " tena kāraṇenocyante bodhisattvā mahāsattvā iti /",
    "K10bsu036_u:1291": " tadyathāpi nāma tasmādādīptādagārādanyatare dārakā gorathamākāṅkṣamāṇānirdhāvitāḥ /",
    "K10bsu036_u:1292": " tadyathāpi nāma śāriputra sa puruṣastān kumārakāṃstasmādādīptādagārānnirdhāvitān",
    "K10bsu036_u:1293": " dṛṣṭvā kṣemasvastibhyāṃ parimuktānabhayaprāptāniti viditvā ātmānaṃ ca mahādhanaṃ",
    "K10bsu036_u:1294": " viditvā teṣāṃ dārakāṇāmekameva yānamudāramanuprayacchet,",
    "K10bsu036_u:1295": " evameva śāriputra tathāgato 'pyarhan samyaksaṃbuddho yadā paśyati - anekāḥ sattvakoṭīstraidhātukāt",
    "K10bsu036_u:1296": " parimuktā duḥkhabhayabhairavopadravaparimuktāstathāgataśāsanadvāreṇa nirdhāvitāḥ",
    "K10bsu036_u:1297": " parimuktāḥ sarvabhayopadravakāntārebhyaḥ /",
    "K10bsu036_u:1298": " nirvṛtisukhaprāptāḥ nirvṛtisukhāprāptāḥ /",
    "K10bsu036_u:1299": " tānetān śāriputra tasmin samaye tathāgato 'rhan samyaksaṃbuddhaḥ prabhūto mahājñānabalavaiśāradyakośa",
    "K10bsu036_u:1300": " iti viditvā sarve caite mamaiva putrā iti jñātvā buddhayānenaiva tān sattvān parinirvāpayati /",
    "K10bsu036_u:1301": " na ca kasyacit sattvasya pratyātmikaṃ parinirvāṇaṃ vadati /",
    "K10bsu036_u:1302": " sarvāṃśca tān sattvāṃstathāgataparinirvāṇena mahāparinirvāṇena",
    "K10bsu036_u:1303": " parinirvāpayati /",
    "K10bsu036_u:1304": " ye cāpi te śāriputra sattvāstraidhātukāt parimuktā bhavanti,",
    "K10bsu036_u:1305": " teṣāṃ tathāgato dhyānavimokṣasamādhisamāpattīrāryāṇi paramasukhāni krīḍanakāni ramaṇīyakāni dadāti,",
    "K10bsu036_u:1306": " sarvāṇyetānyekavarṇāni /",
    "K10bsu036_u:1307": " tadyathāpi nāma śāriputra tasya puruṣasya na mṛṣāvādo bhavet,",
    "K10bsu036_u:1308": " yena trīṇi yānānyupadarśayitvā teṣāṃ kumārakāṇāmekameva mahāyānaṃ sarveṣāṃ dattaṃ",
    "K10bsu036_u:1309": " saptaratnamayaṃ sarvālaṃkāravibhūṣitamekavarṇameva udārayānameva sarveṣāmagrayānameva dattaṃ bhavet /",
    "K10bsu036_u:1310": " evameva śāriputra tathāgato 'pyarhan samyaksaṃbuddho na mṛṣāvādī bhavati,",
    "K10bsu036_u:1311": " yena pūrvamupāyakauśalyena trīṇi yānānyupadarśayitvā paścānmahāyānenaiva sattvān parinirvāpayati /",
    "K10bsu036_u:1312": " tatkasya hetoḥ?",
    "K10bsu036_u:1313": " tathāgato hi śāriputra prabhūtajñānabalavaiśāradyakośakoṣṭhāgārasamanvāgataḥ pratibalaḥ sarvasattvānāṃ sarvajñajñānasahagataṃ (Vaidya 56)",
    "K10bsu036_u:1314": " dharmamupadarśayitum /",
    "K10bsu036_u:1315": " anenāpi śāriputra paryāyeṇaivaṃ veditavyam,",
    "K10bsu036_u:1316": " yathā upāyakauśalyajñānābhinirhāraistathāgata ekameva mahāyānaṃ deśayati //",
    "K10bsu036_u:1317": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:1318": " yathā hi puruṣasya bhavedagāraṃ jīrṇaṃ mahantaṃ ca sudurbalaṃ ca /",
    "K10bsu036_u:1319": " viśīrṇa prāsādu tathā bhaveta stambhāśca mūleṣu bhaveyu pūtikāḥ // Saddhp_3.39 //",
    "K10bsu036_u:1320": " gavākṣaharmyā galitaikadeśā viśīrṇa kuḍayaṃ kaṭalepanaṃ ca /",
    "K10bsu036_u:1321": " jīrṇu pravṛddhoddhṛtavedikaṃ ca tṛṇacchadaṃ sarvata opatantam // Saddhp_3.40 //",
    "K10bsu036_u:1322": " śatāna pañcāna anūnakānāṃ āvāsu so tatra bhaveta prāṇinām /",
    "K10bsu036_u:1323": " bahūni cā niṣkuṭasaṃkaṭāni uccārapūrṇāni jugupsitāni // Saddhp_3.41 //",
    "K10bsu036_u:1324": " gopānasī vigalita tatra sarvā kuḍayāśca bhittīśca tathaiva srastāḥ /",
    "K10bsu036_u:1325": " gṛdhrāṇa koṭyo nivasanti tatra pārāvatolūka tathānyapakṣiṇaḥ // Saddhp_3.42 //",
    "K10bsu036_u:1326": " āśīviṣā dāruṇa tatra santi deśapradeśeṣu mahāviṣogrāḥ /",
    "K10bsu036_u:1327": " vicitrikā vṛścikamūṣikāśca etāna āvāsu suduṣṭaprāṇinām // Saddhp_3.43 //",
    "K10bsu036_u:1328": " deśe ca deśe amanuṣya bhūyo uccāraprasrāvavināśitaṃ ca /",
    "K10bsu036_u:1329": " kṛmikīṭakhadyotakapūritaṃ ca śvabhiḥ śṛgālaiśca nināditaṃ ca // Saddhp_3.44 //",
    "K10bsu036_u:1330": " bheruṇḍakā dāruṇā tatra santi manuṣyakuṇapāni ca bhakṣayantaḥ /",
    "K10bsu036_u:1331": " teṣāṃ ca niryāṇu pratīkṣamāṇāḥ śvānāḥ śṛgālāśca vasantyaneke // Saddhp_3.45 //",
    "K10bsu036_u:1332": " (Vaidya 57)",
    "K10bsu036_u:1333": " te durbalā nitya kṣudhābhibhūtā deśeṣu deśeṣu vikhādamānāḥ /",
    "K10bsu036_u:1334": " kalahaṃ karontāśca ninādayanti subhairavaṃ tadgṛhamevarūpam // Saddhp_3.46 //",
    "K10bsu036_u:1335": " suraudracittā pi vasanti yakṣā manuṣyakuṇapāni vikaḍḍhamānāḥ /",
    "K10bsu036_u:1336": " deśeṣu deśeṣu vasanti tatra śatāpadī gonasakāśca vyālāḥ // Saddhp_3.47 //",
    "K10bsu036_u:1337": " deśeṣu deśeṣu ca nikṣipanti te potakānyālayanāni kṛtvā /",
    "K10bsu036_u:1338": " nyastāni nyastāni ca tāni teṣāṃ te yakṣa bhūyo paribhakṣayanti // Saddhp_3.48 //",
    "K10bsu036_u:1339": " yadā ca te yakṣa bhavanti tṛptāḥ parasattva khāditva suraudracittāḥ /",
    "K10bsu036_u:1340": " parasattvamāṃsaiḥ paritṛptagātrāḥ kalahaṃ tadā tatra karonti tīvram // Saddhp_3.49 //",
    "K10bsu036_u:1341": " vidhvastaleneṣu vasanti tatra kumbhāṇḍakā dārūṇaraudracittāḥ /",
    "K10bsu036_u:1342": " vitastimātrāstatha hastamātrā dvihastamātrāścanucaṃkramanti // Saddhp_3.50 //",
    "K10bsu036_u:1343": " te cāpi śvānān parigṛhya pādairuttānakān kṛtva tathaiva bhūmau /",
    "K10bsu036_u:1344": " grīvāsu cotpīḍya vibhartsayanto vyābādhayantaśca ramanti tatra // Saddhp_3.51 //",
    "K10bsu036_u:1345": " nānāśca kṛṣṇāśca tathaiva durbalā uccā mahantāśca vasanti pretāḥ /",
    "K10bsu036_u:1346": " jighatsitā bhojana mārgamāṇā ārtasvaraṃ krandiṣu tatra tatra // Saddhp_3.52 //",
    "K10bsu036_u:1347": " sūcīmukhā goṇamukhāśca kecit manuṣyamātrāstatha śvānamātrāḥ /",
    "K10bsu036_u:1348": " (Vaidya 58)",
    "K10bsu036_u:1349": " prakīrṇakeśāśca karonti śabdamāhāratṛṣṇāparidahyamānāḥ // Saddhp_3.53 //",
    "K10bsu036_u:1350": " caturdiśaṃ cātra vilokayanti gavākṣa-ullokanakehi nityam /",
    "K10bsu036_u:1351": " te yakṣa pretāśca piśācakāśca gṛdhrāśca āhāra gaveṣamāṇāḥ // Saddhp_3.54 //",
    "K10bsu036_u:1352": " etādṛśaṃ bhairavu tad gṛhaṃ bhavet mahantamuccaṃ ca sudurbalaṃ ca /",
    "K10bsu036_u:1353": " vijarjaraṃ durbalamitvaraṃ ca puruṣasya ekasya parigrahaṃ bhavet // Saddhp_3.55 //",
    "K10bsu036_u:1354": " sa ca bāhyataḥ syātpuruṣo gṛhasya niveśanaṃ tacca bhavetpradīptam /",
    "K10bsu036_u:1355": " sahasā samantena caturdiśaṃ ca jvālāsahasraiḥ paridīpyamānam // Saddhp_3.56 //",
    "K10bsu036_u:1356": " vaṃśāśca dārūṇi ca agnitāpitāḥ karonti śabdaṃ gurukaṃ subhairavam /",
    "K10bsu036_u:1357": " pradīpta stambhāśca tathaiva bhittayo yakṣāśca pretāśca mucanti nādam // Saddhp_3.57 //",
    "K10bsu036_u:1358": " jvālūṣitā gṛdhraśatāśca bhūyaḥ kumbhāṇḍakāḥ ploṣṭamukhā bhramanti /",
    "K10bsu036_u:1359": " samantato vyālaśatāśca tatra nadanti krośanti ca dahyamānāḥ // Saddhp_3.58 //",
    "K10bsu036_u:1360": " piśācakāstatra bahū bhramanti saṃtāpitā agnina mandapuṇyāḥ /",
    "K10bsu036_u:1361": " dantehi pāṭitva ti anyamanyaṃ rudhireṇa siñcanti ca dahyamānāḥ // Saddhp_3.59 //",
    "K10bsu036_u:1362": " bherūṇḍakāḥ kālagatāśca tatra khādanti sattvāśca ti anyamanyam /",
    "K10bsu036_u:1363": " uccāra dahyatyamanojñagandhaḥ pravāyate loki caturdiśāsu // Saddhp_3.60 //",
    "K10bsu036_u:1364": " (Vaidya 59)",
    "K10bsu036_u:1365": " śatāpadīyo prapalāyamānāḥ kumbhāṇḍakāstāḥ paribhakṣayanti /",
    "K10bsu036_u:1366": " pradīptakeśāśca bhramanti pretāḥ kṣudhāya dāhena ca dahyamānāḥ // Saddhp_3.61 //",
    "K10bsu036_u:1367": " etādṛśaṃ bhairava tanniveśanaṃ jvālāsahasrairhi viniścaradbhiḥ /",
    "K10bsu036_u:1368": " puruṣaśca so tasya gṛhasya svāmī dvārasmi asthāsi vipaśyamānaḥ // Saddhp_3.62 //",
    "K10bsu036_u:1369": " śṛṇoti cāsau svake atra putrān krīḍāpanaiḥ krīḍanasaktabuddhīn /",
    "K10bsu036_u:1370": " ramanti te krīḍanakapramattā yathāpi bālā avijānamānāḥ // Saddhp_3.63 //",
    "K10bsu036_u:1371": " śrutvā ca so tatra praviṣṭu kṣipraṃ pramocanārthāya tadātmajānām /",
    "K10bsu036_u:1372": " mā mahya bālā imi sarva dārakā dahyeyu naśyeyu ca kṣiprameva // Saddhp_3.64 //",
    "K10bsu036_u:1373": " sa bhāṣate teṣamagāradoṣān duḥkhaṃ idaṃ bhoḥ kulaputra dāruṇam /",
    "K10bsu036_u:1374": " vividhāśca sattveha ayaṃ ca agni mahantikā duḥkhaparaṃparā tu // Saddhp_3.65 //",
    "K10bsu036_u:1375": " āśīviṣā yakṣa suraudracittāḥ kumbhāṇḍa pretā bahavo vasanti /",
    "K10bsu036_u:1376": " bheruṇḍakāḥ śvānaśṛgālasaṃghā gṛdhrāśca āhāra gaveṣamāṇāḥ // Saddhp_3.66 //",
    "K10bsu036_u:1377": " etādṛśāsmin bahavo vasanti vināpi cāgneḥ paramaṃ subhairavam /",
    "K10bsu036_u:1378": " duḥkhaṃ idaṃ kevalamevarūpaṃ samantataścāgnirayaṃ pradīptaḥ // Saddhp_3.67 //",
    "K10bsu036_u:1379": " te codyamānāstatha bālabuddhayaḥ kumārakāḥ krīḍanake pramattāḥ /",
    "K10bsu036_u:1380": " (Vaidya 60)",
    "K10bsu036_u:1381": " na cintayante pitaraṃ bhaṇantaṃ na cāpi teṣāṃ manasīkaronti // Saddhp_3.68 //",
    "K10bsu036_u:1382": " puruṣaśca so tatra tadā vicintayet suduḥkhito 'smī iha putracintayā /",
    "K10bsu036_u:1383": " kiṃ mahya putrehi aputrakasya mā nāma dahyeyurihāgninā ime // Saddhp_3.69 //",
    "K10bsu036_u:1384": " upāyu so cintayi tasmi kāle lubdhā ime krīḍanakeṣu bālāḥ /",
    "K10bsu036_u:1385": " na cātra krīḍā ca ratī ca kācid bālāna ho yādṛśu mūḍhabhāvaḥ // Saddhp_3.70 //",
    "K10bsu036_u:1386": " sa tānavocachṛṇuthā kumārakā nānāvidhā yānaka yā mamāsti /",
    "K10bsu036_u:1387": " mṛgairajairgoṇavaraiśca yuktā uccā mahantā samalaṃkṛtā ca // Saddhp_3.71 //",
    "K10bsu036_u:1388": " tā bāhyato asya niveśanasya nirdhāvathā tehi karotha kāryam /",
    "K10bsu036_u:1389": " yuṣmākamarthe maya kāritāni niryātha taistuṣṭamanāḥ sametya // Saddhp_3.72 //",
    "K10bsu036_u:1390": " te yāna etādṛśakā niśāmya ārabdhavīryāstvaritā hi bhūtvā /",
    "K10bsu036_u:1391": " nirdhāvitāstatkṣaṇameva sarve ākāśi tiṣṭhanti dukhena muktāḥ // Saddhp_3.73 //",
    "K10bsu036_u:1392": " puruṣaśca so nirgata dṛṣṭva dārakān grāmasya madhye sthitu catvarasmin /",
    "K10bsu036_u:1393": " upaviśya siṃhāsani tānuvāca aho ahaṃ nirvṛtu adya mārṣāḥ // Saddhp_3.74 //",
    "K10bsu036_u:1394": " ye duḥkhalabdhā mama te tapasvinaḥ putrā priyā orasa viṃśa bālāḥ /",
    "K10bsu036_u:1395": " te dārūṇe durgagṛhe abhūvan bahūjantūpūrṇe ca subhairave ca // Saddhp_3.75 //",
    "K10bsu036_u:1396": " (Vaidya 61)",
    "K10bsu036_u:1397": " ādīptake jvālasahasrapūrṇe ratā ca te krīḍaratīṣu āsan /",
    "K10bsu036_u:1398": " mayā ca te mocita adya sarve yenāhu nirvāṇu samāgato 'dya // Saddhp_3.76 //",
    "K10bsu036_u:1399": " sukhasthitaṃ taṃ pitaraṃ viditvā upagamya te dāraka evamāhuḥ /",
    "K10bsu036_u:1400": " dadāhi nastāta yathābhibhāṣitaṃ trividhāni yānāni manoramāṇi // Saddhp_3.77 //",
    "K10bsu036_u:1401": " sacettava satyaka tāta sarvaṃ yadbhāṣitaṃ tatra niveśane te /",
    "K10bsu036_u:1402": " trividhāni yānāni ha saṃpradāsye dadasva kālo 'yamihādya teṣām // Saddhp_3.78 //",
    "K10bsu036_u:1403": " puruṣaśca so kośabalī bhaveta suvarṇarūpyāmaṇimuktakasya /",
    "K10bsu036_u:1404": " hiraṇya dāsāśca analpakāḥ syurupasthape ekavidhā sa yānā // Saddhp_3.79 //",
    "K10bsu036_u:1405": " ratnāmayā goṇarathā viśiṣṭā savedikāḥ kiṅkiṇijālanaddhāḥ /",
    "K10bsu036_u:1406": " chatradhvajebhiḥ samalaṃkṛtāśca muktāmaṇījālikachāditāśca // Saddhp_3.80 //",
    "K10bsu036_u:1407": " suvarṇapuṣpāṇa kṛtaiśca dāmairdeśeṣu deśeṣu pralambamānaiḥ /",
    "K10bsu036_u:1408": " bastrairudāraiḥ parisaṃvṛtāśca pratyāstṛtā dūṣyavaraiśca śuklaiḥ // Saddhp_3.81 //",
    "K10bsu036_u:1409": " mṛdukān paṭṭāna tathaiva tatra varatūlikāsaṃstṛta ye 'pi te rathāḥ /",
    "K10bsu036_u:1410": " pratyāstṛtāḥ koṭisahasramūlyairvaraiśca kockairbakahaṃsalakṣaṇaiḥ // Saddhp_3.82 //",
    "K10bsu036_u:1411": " (Vaidya 62)",
    "K10bsu036_u:1412": " śvetāḥ supuṣṭā balavanta goṇā mahāpramāṇā abhidarśanīyāḥ /",
    "K10bsu036_u:1413": " ye yojitā ratnaratheṣu teṣu parigṛhītāḥ puruṣairanekaiḥ // Saddhp_3.83 //",
    "K10bsu036_u:1414": " etādṛśān so puruṣo dadāti putrāṇa sarvāṇa varān viśiṣṭān /",
    "K10bsu036_u:1415": " te cāpi tuṣṭāttamanāśca tehi diśāśca vidiśāśca vrajanti krīḍakāḥ // Saddhp_3.84 //",
    "K10bsu036_u:1416": " emeva haṃ śārisutā maharṣī sattvāna trāṇaṃ ca pitā ca bhomi /",
    "K10bsu036_u:1417": " putrāśca te prāṇina sarvi mahyaṃ traidhātuke kāmavilagna bālāḥ // Saddhp_3.85 //",
    "K10bsu036_u:1418": " traidhātukaṃ co yatha tanniveśanaṃ subhairavaṃ duḥkhaśatābhikīrṇam /",
    "K10bsu036_u:1419": " aśeṣataḥ prajvalitaṃ samantājjātījarāvyādhiśatairanekaiḥ // Saddhp_3.86 //",
    "K10bsu036_u:1420": " ahaṃ ca traidhātukamukta śānto ekāntasthāyī pavane vasāmi /",
    "K10bsu036_u:1421": " traidhātukaṃ co mamidaṃ parigraho ye hyatra dahyanti mamaiti putrāḥ // Saddhp_3.87 //",
    "K10bsu036_u:1422": " ahaṃ ca ādīnava tatra darśayī viditva trāṇaṃ ahameva caiṣām /",
    "K10bsu036_u:1423": " na caiva me te śruṇi sarvi bālā yathāpi kāmeṣu vilagnabuddhayaḥ // Saddhp_3.88 //",
    "K10bsu036_u:1424": " upāyakauśalyamahaṃ prayojayī yānāni trīṇi pravadāmi caiṣām /",
    "K10bsu036_u:1425": " jñātvā ca traidhātuki nekadoṣān nirdhāvanārthāya vadāmyupāyam // Saddhp_3.89 //",
    "K10bsu036_u:1426": " māṃ caiva ye niśrita bhonti putrāḥ ṣaḍabhijña traividya mahānubhāvāḥ /",
    "K10bsu036_u:1427": " (Vaidya 63)",
    "K10bsu036_u:1428": " pratyekabuddhāśca bhavanti ye 'tra avivartikā ye ciha bodhisattvāḥ // Saddhp_3.90 //",
    "K10bsu036_u:1429": " samāna putrāṇa hu teṣa tatkṣaṇamimena dṛṣṭāntavareṇa paṇḍita /",
    "K10bsu036_u:1430": " vadāmi ekaṃ imu buddhayānaṃ parigṛhṇathā sarvi jinā bhaviṣyatha // Saddhp_3.91 //",
    "K10bsu036_u:1431": " taccā variṣṭhaṃ sumanoramaṃ ca viśiṣṭarūpaṃ ciha sarvaloke /",
    "K10bsu036_u:1432": " buddhāna jñānaṃ dvipadottamānāmudārarūpaṃ tatha vandanīyam // Saddhp_3.92 //",
    "K10bsu036_u:1433": " balāni dhyānāni tathā vimokṣāḥ samādhināṃ koṭiśatā ca nekā /",
    "K10bsu036_u:1434": " ayaṃ ratho īdṛśako variṣṭho ramanti yeno sada buddhaputrāḥ // Saddhp_3.93 //",
    "K10bsu036_u:1435": " krīḍanta etena kṣapenti rātrayo divasāṃśca pakṣānṛtavo 'tha māsān /",
    "K10bsu036_u:1436": " saṃvatsarānantarakalpameva ca kṣapenti kalpāna sahasrakoṭyaḥ // Saddhp_3.94 //",
    "K10bsu036_u:1437": " ratnāmayaṃ yānamidaṃ variṣṭhaṃ gacchanti yeno iha bodhimaṇḍe /",
    "K10bsu036_u:1438": " vikrīḍamānā bahubodhisattvā ye co śṛṇonti sugatasya śrāvakāḥ // Saddhp_3.95 //",
    "K10bsu036_u:1439": " evaṃ prajānāhi tvamadya tiṣya nāstīha yānaṃ dvitiyaṃ kahiṃcit /",
    "K10bsu036_u:1440": " diśo daśā sarva gaveṣayitvā sthāpetvupāyaṃ puruṣottamānām // Saddhp_3.96 //",
    "K10bsu036_u:1441": " putrā mamā yūyamahaṃ pitā vo mayā ca niṣkāsita yūya duḥkhāt /",
    "K10bsu036_u:1442": " paridahyamānā bahukalpakoṭayastraidhātukāto bhayabhairavātaḥ // Saddhp_3.97 //",
    "K10bsu036_u:1443": " (Vaidya 64)",
    "K10bsu036_u:1444": " evaṃ ca haṃ tatra vadāmi nirvṛtimanirvṛtā yūya tathaiva cādya /",
    "K10bsu036_u:1445": " saṃsāraduḥkhādiha yūya muktā bauddhaṃ tu yānaṃ va gaveṣitavyam // Saddhp_3.98 //",
    "K10bsu036_u:1446": " ye bodhisattvāśca ihāsti kecicchṛṇvanti sarve mama buddhanetrīm /",
    "K10bsu036_u:1447": " upāyakauśalyamidaṃ jinasya yeno vinetī bahubodhisattvān // Saddhp_3.99 //",
    "K10bsu036_u:1448": " hīneṣu kāmeṣu jugupsiteṣu ratā yadā bhontimi atra sattvāḥ /",
    "K10bsu036_u:1449": " duḥkhaṃ tadā bhāṣati lokanāyako ananyathāvādirihāryasatyam // Saddhp_3.100 //",
    "K10bsu036_u:1450": " ye cāpi duḥkhasya ajānamānā mūlaṃ na paśyantiha bālabuddhayaḥ /",
    "K10bsu036_u:1451": " mārgaṃ hi teṣāmanudarśayāmi samudāgamastṛṣṇa dukhasya saṃbhavaḥ // Saddhp_3.101 //",
    "K10bsu036_u:1452": " tṛṣṇānirodho 'tha sadā aniśritā nirodhasatyaṃ tṛtiyaṃ idaṃ me /",
    "K10bsu036_u:1453": " ananyathā yena ca mucyate naro mārgaṃ hi bhāvitva vimukta bhoti // Saddhp_3.102 //",
    "K10bsu036_u:1454": " kutaśca te śārisutā vimuktā asantagrāhātu vimukta bhonti /",
    "K10bsu036_u:1455": " na ca tāva te sarvata mukta bhonti anirvṛtāṃstān vadatīha nāyakaḥ // Saddhp_3.103 //",
    "K10bsu036_u:1456": " kikāraṇaṃ nāsya vadāmi mokṣamaprāpyimāmuttamamagrabodhim /",
    "K10bsu036_u:1457": " mamaiṣa chando ahu dharmarājā sukhāpanārthāyiha loki jātaḥ // Saddhp_3.104 //",
    "K10bsu036_u:1458": " iya śāriputrā mama dharmamudrā yā paścime kāli mayādya bhāṣitā /",
    "K10bsu036_u:1459": " (Vaidya 65)",
    "K10bsu036_u:1460": " hitāya lokasya sadevakasya diśāsu vidiśāsu ca deśayasva // Saddhp_3.105 //",
    "K10bsu036_u:1461": " yaścāpi te bhāṣati kaści sattvo anumodayāmīti vadeta vācam /",
    "K10bsu036_u:1462": " mūrdhnena cedaṃ pratigṛhya sūtraṃ avivartikaṃ taṃ naru dhārayestvam // Saddhp_3.106 //",
    "K10bsu036_u:1463": " dṛṣṭāśca teno purimāstathāgatāḥ satkāru teṣāṃ ca kṛto abhūṣi /",
    "K10bsu036_u:1464": " śrutaśca dharmo ayamevarūpo ya eta sūtraṃ abhiśraddadheta // Saddhp_3.107 //",
    "K10bsu036_u:1465": " ahaṃ ca tvaṃ caiva bhaveta dṛṣṭo ayaṃ ca sarvo mama bhikṣusaṃghaḥ /",
    "K10bsu036_u:1466": " dṛṣṭāśca sarve imi bodhisattvā ye śraddadhe bhāṣitameta mahyam // Saddhp_3.108 //",
    "K10bsu036_u:1467": " sūtraṃ imaṃ bālajanapramohanamabhijñajñānāna mi etu bhāṣitam /",
    "K10bsu036_u:1468": " viṣayo hi naivāstiha śrāvakāṇāṃ pratyekabuddhāna gatirna cātra // Saddhp_3.109 //",
    "K10bsu036_u:1469": " adhimuktisārastuva śāriputra kiṃ vā punarmahya ime 'nyaśrāvakāḥ /",
    "K10bsu036_u:1470": " ete 'pi śraddhāya mamaiva yānti pratyātmikaṃ jñānu na caiva vidyate // Saddhp_3.110 //",
    "K10bsu036_u:1471": " mā caiva tvaṃ stambhiṣu mā ca māniṣu māyuktayogīna vadesi etat /",
    "K10bsu036_u:1472": " bālā hi kāmeṣu sadā pramattā ajānakā dharmu kṣipeyu bhāṣitam // Saddhp_3.111 //",
    "K10bsu036_u:1473": " upāyakauśalya kṣipitva mahyaṃ yā buddhanetrī sada loki saṃsthitā /",
    "K10bsu036_u:1474": " bhṛkuṭiṃ karitvāna kṣipitva yānaṃ vipāku tasyeha śṛṇohi tīvram // Saddhp_3.112 //",
    "K10bsu036_u:1475": " (Vaidya 66)",
    "K10bsu036_u:1476": " kṣipitva sūtraṃ idamevarūpaṃ mayi tiṣṭhamāne parinirvṛte vā /",
    "K10bsu036_u:1477": " bhikṣūṣu vā teṣu khilāni kṛtvā teṣāṃ vipākaṃ mamihaṃ śṛṇohi // Saddhp_3.113 //",
    "K10bsu036_u:1478": " cyutvā manuṣyeṣu avīci teṣāṃ pratiṣṭha bhotī paripūrṇakalpāt /",
    "K10bsu036_u:1479": " tataśca bhūyo 'ntarakalpa nekāṃścyutāścyutāstatra patanti bālāḥ // Saddhp_3.114 //",
    "K10bsu036_u:1480": " yadā ca narakeṣu cyutā bhavanti tataśca tiryakṣu vrajanti bhūyaḥ /",
    "K10bsu036_u:1481": " sudurbalāḥ śvānaśṛgālabhūtāḥ pareṣa krīḍāpanakā bhavanti // Saddhp_3.115 //",
    "K10bsu036_u:1482": " varṇena te kālaka tatra bhonti kalmāṣakā vrāṇika kaṇḍulāśca /",
    "K10bsu036_u:1483": " nirlomakā durbala bhonti bhūyo vidveṣamāṇā mama agrabodhim // Saddhp_3.116 //",
    "K10bsu036_u:1484": " jugupsitā prāṇiṣu nitya bhonti loṣṭaprahārābhihatā rudantaḥ /",
    "K10bsu036_u:1485": " daṇḍena saṃtrāsita tatra tatra kṣudhāpipāsāhata śuṣkagātrāḥ // Saddhp_3.117 //",
    "K10bsu036_u:1486": " uṣṭrātha vā gardabha bhonti bhūyo bhāraṃ vahantaḥ kaśadaṇḍatāḍitāḥ /",
    "K10bsu036_u:1487": " āhāracintāmanucintayanto ye buddhanetrī kṣipi bālabuddhayaḥ // Saddhp_3.118 //",
    "K10bsu036_u:1488": " punaśca te kroṣṭuka bhonti tatra bībhatsakāḥ kāṇaka kuṇṭhakāśca /",
    "K10bsu036_u:1489": " utpīḍitā grāmakumārakehi loṣṭaprahārābhihatāśca bālāḥ // Saddhp_3.119 //",
    "K10bsu036_u:1490": " tataścyavitvāna ca bhūyu bālāḥ pañcāśatīnāṃ sama yojanānām /",
    "K10bsu036_u:1491": " (Vaidya 67)",
    "K10bsu036_u:1492": " dīrghātmabhāvā hi bhavanti prāṇino jaḍāśca mūḍhāḥ parivartamānāḥ // Saddhp_3.120 //",
    "K10bsu036_u:1493": " apādakā bhonti ca kroḍasakkino vikhādyamānā bahuprāṇikoṭibhiḥ /",
    "K10bsu036_u:1494": " sudāruṇāṃ te anubhonti vedanāṃ kṣipitva sūtraṃ idamevarūpam // Saddhp_3.121 //",
    "K10bsu036_u:1495": " puruṣātmabhāvaṃ ca yada labhante te kuṇṭhakā laṅgaka bhonti tatra /",
    "K10bsu036_u:1496": " kubjātha kāṇā ca jaḍā jaghanyā aśraddadhantā ima sūtra mahyam // Saddhp_3.122 //",
    "K10bsu036_u:1497": " apratyanīyāśca bhavanti loke pūtī mukhātteṣa pravāti gandhaḥ /",
    "K10bsu036_u:1498": " yakṣagraho ukrami teṣa kāye aśraddadhantānima buddhabodhim // Saddhp_3.123 //",
    "K10bsu036_u:1499": " daridrakā peṣaṇakārakāśca upasthāyakā nitya parasya durbalāḥ /",
    "K10bsu036_u:1500": " ābādha teṣāṃ bahukāśca bhonti anāthabhūtā viharanti loke // Saddhp_3.124 //",
    "K10bsu036_u:1501": " yasyaiva te tatra karonti sevanāmadātukāmo bhavatī sa teṣām /",
    "K10bsu036_u:1502": " dattaṃ pi co naśyati kṣiprameva phalaṃ hi pāpasya imevarūpam // Saddhp_3.125 //",
    "K10bsu036_u:1503": " yaccāpi te tatra labhanti auṣadhaṃ suyuktarūpaṃ kuśalehi dattam /",
    "K10bsu036_u:1504": " tenāpi teṣāṃ ruja bhūyu vardhate so vyādhirantaṃ na kadāci gacchati // Saddhp_3.126 //",
    "K10bsu036_u:1505": " anyehi cauryāṇi kṛtāni bhonti ḍamarātha ḍimbāstatha vigrahāśca /",
    "K10bsu036_u:1506": " dravyāpahārāśca kṛtāstathānyairnipatanti tasyopari pāpakarmaṇaḥ // Saddhp_3.127 //",
    "K10bsu036_u:1507": " na jātu so paśyati lokanāthaṃ narendrarājaṃ mahi śāsamānam /",
    "K10bsu036_u:1508": " (Vaidya 68)",
    "K10bsu036_u:1509": " tasyākṣaṇeṣveva hi vāsu bhoti imāṃ kṣipitvā mama buddhanetrīm // Saddhp_3.128 //",
    "K10bsu036_u:1510": " na cāpi so dharma śṛṇoti bālo badhiraśca so bhoti acetanaśca /",
    "K10bsu036_u:1511": " kṣipitva bodhīmimamevarūpāmupaśānti tasyo na kadāci bhoti // Saddhp_3.129 //",
    "K10bsu036_u:1512": " sahasra nekā nayutāṃśca bhūyaḥ kalpāna koṭyo yatha gaṅgavālikāḥ /",
    "K10bsu036_u:1513": " jaḍātmabhāvo vikalaśca bhoti kṣipitva sūtraṃ imu pāpakaṃ phalam // Saddhp_3.130 //",
    "K10bsu036_u:1514": " udyānabhūmī narako 'sya bhoti niveśanaṃ tasya apāyabhūmiḥ /",
    "K10bsu036_u:1515": " kharasūkarā kroṣṭuka bhūmisūcakāḥ pratiṣṭhitasyeha bhavanti nityam // Saddhp_3.131 //",
    "K10bsu036_u:1516": " manuṣyabhāvatvamupetya cāpi andhatva badhiratva jaḍatvameti /",
    "K10bsu036_u:1517": " parapreṣya so bhoti daridra nityaṃ tatkāli tasyābharaṇānimāni // Saddhp_3.132 //",
    "K10bsu036_u:1518": " vastrāṇi co vyādhayu bhonti tasya vraṇāna koṭīnayutāśca kāye /",
    "K10bsu036_u:1519": " vicarcikā kaṇḍu tathaiva pāmā kuṣṭhaṃ kilāsaṃ tatha āmagandhaḥ // Saddhp_3.133 //",
    "K10bsu036_u:1520": " satkāyadṛṣṭiśca ghanāsya bhoti udīryate krodhabalaṃ ca tasya /",
    "K10bsu036_u:1521": " saṃrāgu tasyātibhṛśaṃ ca bhoti tiryāṇa yonīṣu ca so sadā ramī // Saddhp_3.134 //",
    "K10bsu036_u:1522": " sacedahaṃ śārisutādya tasya paripūrṇakalpaṃ pravadeya doṣān /",
    "K10bsu036_u:1523": " yo hī mamā etu kṣipeta sūtraṃ paryantu doṣāṇa na śakya gantum // Saddhp_3.135 //",
    "K10bsu036_u:1524": " (Vaidya 69)",
    "K10bsu036_u:1525": " saṃpaśyamāno idameva cārthaṃ tvāṃ saṃdiśāmī ahu śāriputra /",
    "K10bsu036_u:1526": " mā haiva tvaṃ bālajanasya agrato bhāṣiṣyase sūtramimevarūpam // Saddhp_3.136 //",
    "K10bsu036_u:1527": " ye tū iha vyakta bahuśrutāśca smṛtimanta ye paṇḍita jñānavantaḥ /",
    "K10bsu036_u:1528": " ye prasthitā uttamamagrabodhiṃ tān śrāvayestvaṃ paramārthametat // Saddhp_3.137 //",
    "K10bsu036_u:1529": " dṛṣṭāśca yehī bahubuddhakoṭyaḥ kuśalaṃ ca yai ropitamaprameyam /",
    "K10bsu036_u:1530": " adhyāśayāścā dṛḍha yeṣa co syāttān śrāvayestvaṃ paramārthametat // Saddhp_3.138 //",
    "K10bsu036_u:1531": " ye vīryavantaḥ sada maitracittā bhāventi maitrīmiha dīrgharātram /",
    "K10bsu036_u:1532": " utsṛṣṭakāyā tatha jīvite ca teṣāmidaṃ sūtra bhaṇeḥ samakṣam // Saddhp_3.139 //",
    "K10bsu036_u:1533": " anyonyasaṃkalpa sagauravāśca teṣāṃ ca bālehi na saṃstavo 'sti /",
    "K10bsu036_u:1534": " ye cāpi tuṣṭā girikandareṣu tān śrāvayestvaṃ ida sūtra bhadrakam // Saddhp_3.140 //",
    "K10bsu036_u:1535": " kalyāṇamitrāṃśca niṣevamāṇāḥ pāpāṃśca mitrān parivarjayantaḥ /",
    "K10bsu036_u:1536": " yānīdṛśān paśyasi buddhaputrāṃsteṣāmidaṃ sūtra prakāśayesi // Saddhp_3.141 //",
    "K10bsu036_u:1537": " acchidraśīlā maṇiratnasādṛśā vaipulyasūtrāṇa parigrahe sthitāḥ /",
    "K10bsu036_u:1538": " paśyesi yānīdṛśa buddhaputrāṃsteṣāgrataḥ sūtramidaṃ vadesi // Saddhp_3.142 //",
    "K10bsu036_u:1539": " akrodhanā ye sada ārjavāśca kṛpāsamanvāgata sarvaprāṇiṣu /",
    "K10bsu036_u:1540": " (Vaidya 70)",
    "K10bsu036_u:1541": " sagauravā ye sugatasya antike teṣāgrataḥ sūtramidaṃ vadesi // Saddhp_3.143 //",
    "K10bsu036_u:1542": " yo dharmu bhāṣe pariṣāya madhye asaṅgaprāpto vadi yuktamānasaḥ /",
    "K10bsu036_u:1543": " dṛṣṭāntakoṭīnayutairanekaistasyeda sūtraṃ upadarśayesi // Saddhp_3.144 //",
    "K10bsu036_u:1544": " mūrdhnāñjaliṃ yaśca karoti baddhvā sarvajñabhāvaṃ parimārgamāṇaḥ /",
    "K10bsu036_u:1545": " daśo diśo yo 'pi ca caṃkrameta subhāṣitaṃ bhikṣu gaveṣamāṇaḥ // Saddhp_3.145 //",
    "K10bsu036_u:1546": " vaipulyasūtrāṇi ca dhārayeta na cāsya rucyanti kadācidanye /",
    "K10bsu036_u:1547": " ekāṃ pi gāthāṃ na ca dhāraye 'nyatastaṃ śrāvayestvaṃ varasūtrametat // Saddhp_3.146 //",
    "K10bsu036_u:1548": " tathāgatasyo yatha dhātu dhārayettathaiva yo mārgati koci taṃ naraḥ /",
    "K10bsu036_u:1549": " emeva yo mārgati sūtramīdṛśaṃ labhitva yo mūrdhani dhārayeta // Saddhp_3.147 //",
    "K10bsu036_u:1550": " anyeṣu sūtreṣu na kāci cintā lokāyatairanyataraiśca śāstraiḥ /",
    "K10bsu036_u:1551": " bālāna etādṛśa bhonti gocarāstāṃstvaṃ vivarjitva prakāśayeridam // Saddhp_3.148 //",
    "K10bsu036_u:1552": " pūrṇaṃ pi kalpaṃ ahu śāriputra vadeyamākāra sahasrakoṭyaḥ /",
    "K10bsu036_u:1553": " ye prasthitā uttamamagrabodhiṃ teṣāgrataḥ sūtramidaṃ vadesi // Saddhp_3.149 //",
    "K10bsu036_u:1554": " ityāryasaddharmapuṇḍarīke dharmaparyāye aupamyaparivarto nāma tṛtīyaḥ //",
    "K10bsu036_u:1555": " (Vaidya 71)",
    "K10bsu036_u:1556": " Saddhp_4: adhimuktiparivartaḥ /",
    "K10bsu036_u:1557": " atha khalvāyuṣmān subhūtirāyuṣmāṃśca mahākātyāyanaḥ āyuṣmāṃśca mahākāśyapaḥ āyuṣmāṃśca",
    "K10bsu036_u:1558": " mahāmaudgalyāyanaḥ imamevaṃrūpamaśrutapūrvaṃ dharmaṃ śrutvā bhagavato 'ntikāt saṃmukhamāyuṣmataśca",
    "K10bsu036_u:1559": " śāriputrasya vyākaraṇaṃ śrutvā anuttarāyāṃ samyaksaṃbodhau āścaryaprāptā adbhutaprāptā",
    "K10bsu036_u:1560": " audbilyaprāptā stasyāṃ velāyāmutthāyāsanebhyo yena bhagavāṃstenopasaṃkrāman /",
    "K10bsu036_u:1561": " upasaṃkramya ekāṃsamuttarāsaṅgaṃ kṛtvā dakṣiṇaṃ jānuṃ pṛthivyāṃ pratiṣṭhāpya yena",
    "K10bsu036_u:1562": " bhagavāṃstenāñjaliṃ praṇamya bhagavantamabhimukhamullokayamānā avanakāyā abhinatakāyāḥ",
    "K10bsu036_u:1563": " praṇatakāyāstasyāṃ velāyāṃ bhagavantametadavocan - vayaṃ hi bhagavan jīrṇā vṛddhā",
    "K10bsu036_u:1564": " mahallakā asmin bhikṣusaṃghe sthavirasaṃmatā jarājīrṇībhūtā nirvāṇaprāptāḥ sma iti",
    "K10bsu036_u:1565": " bhagavan nirudyamā anuttarāyāṃ samyaksaṃbodhāvapratibalāḥ smaḥ,",
    "K10bsu036_u:1566": " aprativīryārambhāḥ smaḥ /",
    "K10bsu036_u:1567": " yadāpi bhagavān dharmaṃ deśayati,",
    "K10bsu036_u:1568": " ciraṃ niṣaṇṇaśca bhagavān bhavati,",
    "K10bsu036_u:1569": " vayaṃ ca tasyāṃ dharmadeśanāyāṃ pratyupasthitā bhavāmaḥ,",
    "K10bsu036_u:1570": " tadāpyasmākaṃ bhagavan ciraṃ niṣaṇṇānāṃ bhagavantaṃ ciraṃ paryupāsitānāmaṅgapratyaṅgāni duḥkhanti,",
    "K10bsu036_u:1571": " saṃdhivisaṃdhayaśca duḥkhanti /",
    "K10bsu036_u:1572": " tato vayaṃ bhagavan bhagavato dharmaṃ deśayamānasya śūnyatānimittāpraṇihitaṃ sarvamāviṣkurmaḥ /",
    "K10bsu036_u:1573": " nāsmābhireṣu buddhadharmeṣu buddhakṣetravyūheṣu vā bodhisattvavikrīḍiteṣu vā tathāgatavikrīḍiteṣu vā spṛhotpāditā /",
    "K10bsu036_u:1574": " tatkasya hetoḥ?",
    "K10bsu036_u:1575": " yaccāsmādbhagavaṃstraidhātukānnirdhāvitā nirvāṇasaṃjñinaḥ,",
    "K10bsu036_u:1576": " vayaṃ ca jarājīrṇāḥ /",
    "K10bsu036_u:1577": " tato bhagavan asmābhirapyanye bodhisattvā avavaditā abhūvannanuttarāyāṃ samyaksaṃbodhau,",
    "K10bsu036_u:1578": " anuśiṣṭāśca /",
    "K10bsu036_u:1579": " na ca bhagavaṃstatrāsmābhirekamapi spṛhācittamutpāditamabhūt /",
    "K10bsu036_u:1580": " te vayaṃ bhagavannetarhi bhagavato 'ntikācchrāvakāṇāmapi vyākaraṇamanuttarāyāṃ samyaksaṃbodhau bhavatīti śrutvā āścaryādbhutaprāptā mahālābhaprāptāḥ smaḥ /",
    "K10bsu036_u:1581": " bhagavannadya sahasaivemamevaṃrūpamaśrutapūrvaṃ tathāgataghoṣaṃ śrutvā mahāratnapratilabdhāśca smaḥ /",
    "K10bsu036_u:1582": " bhagavan aprameyaratnapratilabdhāśca smaḥ /",
    "K10bsu036_u:1583": " bhagavan amārgitamaparyeṣṭamacintitamaprārthitaṃ cāsmābhirbhagavannidamevaṃ rūpaṃ mahāratnaṃ pratilabdham /",
    "K10bsu036_u:1584": " pratibhāti no bhagavan,",
    "K10bsu036_u:1585": " pratibhāti naḥ sugata /",
    "K10bsu036_u:1586": " tadyathāpi nāma bhagavan kaścideva puruṣaḥ piturantikādapakrāmet /",
    "K10bsu036_u:1587": " so 'pakramya anyataraṃ janapadapradeśaṃ gacchet /",
    "K10bsu036_u:1588": " sa tatra bahūni varṣāṇi vipravased viṃśatiṃ vā triṃśadvā catvāriṃśadvā pañcāśadvā /",
    "K10bsu036_u:1589": " atha sa bhagavan mahān puruṣo bhavet /",
    "K10bsu036_u:1590": " sa ca daridraḥ syāt /",
    "K10bsu036_u:1591": " sa ca vṛttiṃ paryeṣamāṇa āhāracīvarahetordiśo vidiśaḥ prakāman anyataraṃ janapadapradeśaṃ gacchet /",
    "K10bsu036_u:1592": " tasya ca sa pitā anyatamaṃ janapadaṃ prakrāntaḥ syāt /",
    "K10bsu036_u:1593": " bahudhanadhānyahiraṇyakośakoṣṭhāgāraśca bhavet /",
    "K10bsu036_u:1594": " bahusuvarṇarūpyamaṇimuktāvaiḍūryaśaṅkhaśilāpravālajātarūparajatasamanvāgataśca bhavet /",
    "K10bsu036_u:1595": " bahudāsīdāsakarmakarapauruṣeyaśca bhavet /",
    "K10bsu036_u:1596": " bahuhastyaśvarathagaveḍakasamanvāgataśca bhavet /",
    "K10bsu036_u:1597": " mahāparivāraśca bhavet /",
    "K10bsu036_u:1598": " mahājanapadeṣu ca dhanikaḥ syāt /",
    "K10bsu036_u:1599": " āyogaprayogakṛṣivaṇijyaprabhūtaśca bhavet //",
    "K10bsu036_u:1600": " (Vaidya 72)",
    "K10bsu036_u:1601": " athe khalu bhagavan sa daridrapuruṣa āhāracīvaraparyeṣṭihetorgrāmanagaranigamajanapadarāṣṭrarājadhānīṣu",
    "K10bsu036_u:1602": " paryaṭamāno 'nupūrveṇa yatrāsau puruṣo bahudhanahiraṇyasuvarṇakośakoṣṭhāgārastasyaiva pitā vasati,",
    "K10bsu036_u:1603": " tannagaramanuprāpto bhavet /",
    "K10bsu036_u:1604": " atha khalu bhagavan sa daridrapuruṣasya pitā bahudhanahiraṇyakośakoṣṭhāgārastasmin nagare vasamānastaṃ pañcāśadvarṣanaṣṭaṃ putraṃ satatasamitamanusmaret",
    "K10bsu036_u:1605": " samanusmaramāṇaśca na kasyacidācakṣedanyatraika evātmanādhyātmaṃ saṃtapyet,",
    "K10bsu036_u:1606": " evaṃ ca cintayet - ahamasmi jīrṇo vṛddho mahallakaḥ /",
    "K10bsu036_u:1607": " prabhūtaṃ me hiraṇyasuvarṇadhanadhānyakośakoṣṭhāgāraṃ saṃvidyate /",
    "K10bsu036_u:1608": " na ca me putraḥ kaścidasti /",
    "K10bsu036_u:1609": " mā haiva mama kālakriyā bhavet /",
    "K10bsu036_u:1610": " sarvamidamaparibhuktaṃ vinaśyet /",
    "K10bsu036_u:1611": " sa taṃ punaḥ punaḥ putramanusmaret - aho nāmāhaṃ nirvṛtiprāpto bhaveyaṃ yadi me sa putra imaṃ dhanaskandhaṃ paribhuñjīta //",
    "K10bsu036_u:1612": " atha khalu bhagavan sa daridrapuruṣa āhāracīvaraṃ paryeṣamāṇo 'nupūrveṇa yena tasya",
    "K10bsu036_u:1613": " prabhūtahiraṇyasuvarṇadhanadhānyakośakoṣṭhāgārasya samṛddhasya puruṣasya niveśanaṃ tenopasaṃkrāmet /",
    "K10bsu036_u:1614": " atha khalu bhagavan sa tasya daridrapuruṣasya pitā svake niveśanadvāre mahatyā brāhmaṇakṣatriyaviṭśūdrapariṣadā",
    "K10bsu036_u:1615": " parivṛtaḥ puraskṛto mahāsiṃhāsane sapādapīṭhe suvarṇarūpyapratimaṇḍite upaviṣṭo hiraṇyakoṭīśatasahasrairvyavahāraṃ",
    "K10bsu036_u:1616": " kurvan vālavyajanena vījyamāno vitatavitāne pṛthivīpradeśe muktakusumābhikīrṇe ratnadāmābhipralambite",
    "K10bsu036_u:1617": " mahatyaddharyā upaviṣṭaḥ syāt /",
    "K10bsu036_u:1618": " adrākṣīt sa bhagavan daridrapuruṣastaṃ svakaṃ pitaraṃ svake niveśanadvāre evaṃrūpayā ṛdhyā upaviṣṭaṃ mahatā janakāyena parivṛtaṃ gṛhapatikṛtyaṃ kurvāṇam /",
    "K10bsu036_u:1619": " dṛṣṭvā ca punarbhītastrastaḥ saṃvignaḥ saṃhṛṣṭaromakūpajātaḥ udvignamānasaḥ evamanuvicintayāmāsa - sahasaivāyaṃ mayā rājā vā rājamātro vā āsāditaḥ",
    "K10bsu036_u:1620": " nāstyasmākamiha kiṃcit karma /",
    "K10bsu036_u:1621": " gacchāmo vayaṃ yena daridravīthī,",
    "K10bsu036_u:1622": " tatrāsmākamāhāracīvaramalpakṛcchreṇaiva utpatsyate /",
    "K10bsu036_u:1623": " alaṃ me ciraṃ vilambitena /",
    "K10bsu036_u:1624": " mā haivāhamiha vaiṣṭiko vā gṛhyeya,",
    "K10bsu036_u:1625": " anyataraṃ vā doṣamanuprāpnuyām //",
    "K10bsu036_u:1626": " atha khalu bhagavan sa daridrapuruṣo duḥkhaparaṃparāmanasikārabhayabhītastvaramāṇaḥ prakrāmet palāyet,",
    "K10bsu036_u:1627": " na tatra saṃtiṣṭhet /",
    "K10bsu036_u:1628": " atha khalu bhagavan sa āḍhyaḥ puruṣaḥ svake niveśanadvāre siṃhāsane upaviṣṭastaṃ svakaṃ putraṃ sahadarśanenaiva pratyabhijānīyāt /",
    "K10bsu036_u:1629": " dṛṣṭvā ca punastuṣṭa udagra āttamanaskaḥ pramuditaḥ prītisaumanasyajāto bhavet,",
    "K10bsu036_u:1630": " evaṃ ca cintayet - āścaryaṃ yāvad yatra hi nāma asya mahato hiraṇyasuvarṇadhanadhānyakośakoṣṭhāgārasya paribhoktā upalabdhaḥ /",
    "K10bsu036_u:1631": " ahaṃ caitameva punaḥ punaḥ samanusmarāmi /",
    "K10bsu036_u:1632": " ayaṃ ca svayamevehāgataḥ /",
    "K10bsu036_u:1633": " ahaṃ ca jīrṇo vṛddho mahallakaḥ //",
    "K10bsu036_u:1634": " atha khalu bhagavan sa puruṣaḥ putratṛṣṇāsaṃpīḍitastasmin kṣaṇalavamuhūrte javanān puruṣān saṃpreṣayet - gacchata mārṣā etaṃ puruṣaṃ śīghramānayadhvam",
    "K10bsu036_u:1635": " atha khalu bhagavaṃste puruṣāḥ rsava eva javena pradhāvitāstaṃ daridrapuruṣamadhyālambeyuḥ /",
    "K10bsu036_u:1636": " atha khalu daridrapuruṣastasyāṃ velāyāṃ bhītastrastaḥ saṃvignaḥ saṃhṛṣṭaromakūpajātaḥ udvigramānaso dāruṇamārtasvaraṃ muñcedāraved viravet /",
    "K10bsu036_u:1637": " nāhaṃ yuṣmākaṃ kiṃcidaparādhyāmīti vācaṃ bhāṣeta /",
    "K10bsu036_u:1638": " atha khalu te puruṣā balātkāreṇa taṃ (Vaidya 73)",
    "K10bsu036_u:1639": " daridrapuruṣaṃ viravantamapyākarṣeyuḥ /",
    "K10bsu036_u:1640": " atha khalu sa daridrapuruṣo bhītastrastaḥ saṃvigna udvignamānasa evaṃ ca cintayet - mā tāvadahaṃ vadhyo daṇḍayo bhaveyam /",
    "K10bsu036_u:1641": " naśyāmīti /",
    "K10bsu036_u:1642": " sa mūrchito dharaṇyāṃ prapatet,",
    "K10bsu036_u:1643": " visaṃjñaśca syāt /",
    "K10bsu036_u:1644": " āsanne cāsya sa pitā bhavet /",
    "K10bsu036_u:1645": " sa tān puruṣānevaṃ vadet - mā bhavanta etaṃ puruṣamānayantviti /",
    "K10bsu036_u:1646": " tamenaṃ śītalena vāriṇā parisiñcitvā na bhūya ālapet /",
    "K10bsu036_u:1647": " tatkasya hetoḥ?",
    "K10bsu036_u:1648": " jānāti sa gṛhapatistasya daridrapuruṣasya hīnādhimuktikatāmātmanaścodārasthāmatām /",
    "K10bsu036_u:1649": " jānīte ca mamaiṣa putra iti //",
    "K10bsu036_u:1650": " atha khalu bhagavan sa gṛhapatirupāyakauśalyena na kasyacidācakṣet - mamaiṣa putra iti /",
    "K10bsu036_u:1651": " atha khalu bhagavan sa gṛhapatiranyataraṃ puruṣamāmantrayet - gaccha tvaṃ bhoḥ puruṣa /",
    "K10bsu036_u:1652": " enaṃ daridrapuruṣamevaṃ vadasva - gaccha tvaṃ bhoḥ puruṣa yenākāṅkṣasi /",
    "K10bsu036_u:1653": " mukto 'si /",
    "K10bsu036_u:1654": " evaṃ vadati sa puruṣastasmai pratiśrutya yena sa daridrapuruṣastenopasaṃkrāmet /",
    "K10bsu036_u:1655": " upasaṃkramya taṃ daridrapuruṣamevaṃ vadet - gaccha tvaṃ bhoḥ puruṣa yenākāṅkṣasi /",
    "K10bsu036_u:1656": " mukto 'sīti /",
    "K10bsu036_u:1657": " atha khalu sa daridrapuruṣa idaṃ vacanaṃ śrutvā āścaryādbhutaprāpto bhavet /",
    "K10bsu036_u:1658": " sa utthāya tasmāt pṛthivīpradeśādyena daridravīthī tenopasaṃkrāmedāhāracīvaraparyeṣṭihetoḥ /",
    "K10bsu036_u:1659": " atha khalu sa gṛhapatistasya daridrapuruṣasyākarṣaṇahetorupāyakauśalyaṃ prayojayet /",
    "K10bsu036_u:1660": " sa tatra dvau puruṣau prayojayet durvarṇāvalpaujaskau - gacchatāṃ bhavantau yo 'sau puruṣa ihāgato 'bhūt,",
    "K10bsu036_u:1661": " taṃ yuvāṃ dviguṇayā divasamudrayā ātmavacanenaiva bharayitveha mama niveśane karma kārāpayethām /",
    "K10bsu036_u:1662": " sacet sa evaṃ vadet - kiṃ karma kartavyamiti,",
    "K10bsu036_u:1663": " sa yuvābhyāmevaṃ vaktavyaḥ - saṃkāradhānaṃ śodhayitavyaṃ sahāvābhyāmiti /",
    "K10bsu036_u:1664": " atha tau puruṣau taṃ daridrapuruṣaṃ paryeṣayitvā tayā kriyayā saṃpādayetām /",
    "K10bsu036_u:1665": " atha khalu tau dvau puruṣau sa ca daridrapuruṣo vetanaṃ gṛhītvā tasya mahādhanasya puruṣasyāntikāttasminneva niveśane saṃkāradhānaṃ śodhayeyuḥ",
    "K10bsu036_u:1666": " tasyaiva ca mahādhanasya puruṣasya gṛhaparisare kaṭapalikuñcikāyāṃ vāsaṃ kalpayeyuḥ /",
    "K10bsu036_u:1667": " sa cāḍhyaḥ puruṣo gavākṣavātāyanena taṃ svakaṃ putraṃ paśyet saṃkāradhānaṃ śodhayamānam /",
    "K10bsu036_u:1668": " dṛṣṭvā ca punarāścaryaprāpto bhavet //",
    "K10bsu036_u:1669": " atha khalu sa gṛhapatiḥ svakānniveśanādavatīrya apanayitvā mālyābharaṇani,",
    "K10bsu036_u:1670": " apanayitvā mṛdukāni vastrāṇi,",
    "K10bsu036_u:1671": " caukṣāṇyudārāṇi malināni vastrāṇi prāvṛtya,",
    "K10bsu036_u:1672": " dakṣiṇena pāṇinā piṭakaṃ parigṛhya pāṃsunā svagātraṃ dūṣayitvā dūrata eva saṃbhāṣamāṇo yena sa daridrapuruṣastenopasaṃkrāmet /",
    "K10bsu036_u:1673": " upasaṃkramyaivaṃ vadet - vahantu bhavantaḥ piṭakāni,",
    "K10bsu036_u:1674": " mā tiṣṭhata,",
    "K10bsu036_u:1675": " harata pāṃsūni /",
    "K10bsu036_u:1676": " anenopāyena taṃ putramālapet saṃlapecca /",
    "K10bsu036_u:1677": " enaṃ vadet - ihaiva tvaṃ bhoḥ puruṣa karma kuruṣva /",
    "K10bsu036_u:1678": " mā bhūyo 'nyatra gamiṣyasi /",
    "K10bsu036_u:1679": " saviśeṣaṃ te 'haṃ vetanakaṃ dāsyāmi /",
    "K10bsu036_u:1680": " yena yena ca te kārya bhavet,",
    "K10bsu036_u:1681": " tadviśrabdhaṃ māṃ yāceḥ,",
    "K10bsu036_u:1682": " yadi vā kuṇḍamūlyena yadi vā kuṇḍikāmūlyena yadi vā sthālikāmūlyena yadi vā kāṣṭhamūlyena yadi vā lavaṇamūlyena yadi vā bhojanena yadi vā prāvaraṇena",
    "K10bsu036_u:1683": " asti me bhoḥ puruṣa jīrṇaśāṭī /",
    "K10bsu036_u:1684": " sacettayā te kāryaṃ syāt,",
    "K10bsu036_u:1685": " yāceḥ,",
    "K10bsu036_u:1686": " ahaṃ te 'nupradāsyāmi /",
    "K10bsu036_u:1687": " yena yena te bhoḥ puruṣa kāryamevaṃrūpeṇa pariṣkāreṇa,",
    "K10bsu036_u:1688": " taṃ tamevāhaṃ te sarvamanupradāsyāmi /",
    "K10bsu036_u:1689": " nirvṛtastvaṃ bhoḥ puruṣa bhava /",
    "K10bsu036_u:1690": " yādṛśaste pitā,",
    "K10bsu036_u:1691": " tādṛśaste 'haṃ mantavyaḥ /",
    "K10bsu036_u:1692": " tatkasya hetoḥ? ahaṃ (Vaidya 74)",
    "K10bsu036_u:1693": " ca vṛddhaḥ, tvaṃ ca daharaḥ /",
    "K10bsu036_u:1694": " mama ca tvayā bahu karma kṛtamimaṃ saṃkāradhānaṃ śodhayatā /",
    "K10bsu036_u:1695": " na ca tvayā bhoḥ puruṣa atra karma kurvatā śāṭhayaṃ vā vakratā vā kauṭilyaṃ vā māno vā mrakṣo vā kṛtapūrvaḥ, karoṣi vā /",
    "K10bsu036_u:1696": " sarvathā te bhoḥ puruṣa na samanupaśyāmyekamapi pāpakarma,",
    "K10bsu036_u:1697": " yathaiṣāmanyeṣāṃ puruṣāṇāṃ karma kurvatāmime doṣāḥ saṃvidyante /",
    "K10bsu036_u:1698": " yādṛśo me putra aurasaḥ,",
    "K10bsu036_u:1699": " tādṛśastvaṃ mama adyāgreṇa bhavasi //",
    "K10bsu036_u:1700": " atha khalu bhagavan sa gṛhapatistasya daridrapuruṣasya putra iti nāma kuryāt /",
    "K10bsu036_u:1701": " sa ca daridrapuruṣastasya gṛhapaterantike pitṛsaṃjñāmutpādayet /",
    "K10bsu036_u:1702": " anena bhagavan paryāyeṇa sa gṛhapatiḥ putrakāmatṛṣito viṃśativarṣāṇi taṃ putraṃ saṃkāradhānaṃ śodhāpayet /",
    "K10bsu036_u:1703": " atha viṃśatervarṣāṇāmatyayena sa daridrapuruṣastasya gṛhapaterniveśane viśrabdho bhavenniṣkramaṇapraveśe,",
    "K10bsu036_u:1704": " tatraiva ca kaṭapalikuñcikāyāṃ vāsaṃ kalpayet //",
    "K10bsu036_u:1705": " atha khalu bhagavaṃstasya gṛhapaterglānyaṃ pratyupasthitaṃ bhavet /",
    "K10bsu036_u:1706": " sa maraṇakālasamayaṃ ca ātmanaḥ pratyupasthitaṃ samanupaśyet /",
    "K10bsu036_u:1707": " sa taṃ daridrapuruṣamevaṃ vadet - āgaccha tvaṃ bhoḥ puruṣa /",
    "K10bsu036_u:1708": " idaṃ mama prabhūtaṃ hiraṇyasuvarṇadhanadhānyakośakoṣṭhāgāramasti /",
    "K10bsu036_u:1709": " ahaṃ bāḍhaglānaḥ /",
    "K10bsu036_u:1710": " icchāmyetaṃ yasya dātavyaṃ yataśca grahītavyaṃ yacca nidhātavyaṃ bhavet,",
    "K10bsu036_u:1711": " sarvaṃ saṃjānīyāḥ /",
    "K10bsu036_u:1712": " tatkasya hetoḥ?",
    "K10bsu036_u:1713": " yādṛśa eva ahamasya dravyasya svāmī,",
    "K10bsu036_u:1714": " tādṛśastvamapi /",
    "K10bsu036_u:1715": " mā ca me tvaṃ kiṃcidato vipraṇāśayiṣyasi //",
    "K10bsu036_u:1716": " atha khalu bhagavan sa daridrapuruṣo 'nena paryāyeṇa tacca tasya gṛhapateḥ prabhūtaṃ hiraṇyasuvarṇadhanadhānyakośakoṣṭhāgāraṃ saṃjānīyāt /",
    "K10bsu036_u:1717": " ātmanā ca tato niḥspṛho bhavet /",
    "K10bsu036_u:1718": " na ca tasmāt kiṃcit prārthayet,",
    "K10bsu036_u:1719": " antaśaḥ saktuprasthamūlyamātramapi /",
    "K10bsu036_u:1720": " tatraiva ca kaṭapalikuñcikāyāṃ vāsaṃ kalpayet,",
    "K10bsu036_u:1721": " tāmeva daridracintāmanuvicintayamānaḥ //",
    "K10bsu036_u:1722": " atha khalu bhagavan sa gṛhapatistaṃ putraṃ śaktaṃ paripālakaṃ paripakvaṃ viditvā",
    "K10bsu036_u:1723": " avamarditacittamudārasaṃjñayā ca paurvikayā daridracintayā ārtīyantaṃ jehrīyamāṇaṃ",
    "K10bsu036_u:1724": " jugupsamānaṃ viditvā maraṇakālasamaye pratyupasthite taṃ daridrapuruṣamānāyya mahato",
    "K10bsu036_u:1725": " jñātisaṃghasyopanāmayitvā rājño vā rājamātrasya vā purato naigamajānapadānāṃ ca saṃmukhamevaṃ",
    "K10bsu036_u:1726": " saṃśrāvayet - śṛṇvantu bhavantaḥ,",
    "K10bsu036_u:1727": " ayaṃ mama putra auraso mayaiva janitaḥ /",
    "K10bsu036_u:1728": " amukaṃ nāma nagaram /",
    "K10bsu036_u:1729": " tasmādeṣa pañcāśadvarṣo naṣṭaḥ /",
    "K10bsu036_u:1730": " amuko nāmaiṣa nāmnā /",
    "K10bsu036_u:1731": " ahamapyamuko nāma /",
    "K10bsu036_u:1732": " tataścāhaṃ nagarādetameva mārgamāṇa ihāgataḥ /",
    "K10bsu036_u:1733": " eṣa mama putraḥ,",
    "K10bsu036_u:1734": " ahamasya pitā /",
    "K10bsu036_u:1735": " yaḥ kaścinmamopabhogo 'sti,",
    "K10bsu036_u:1736": " taṃ sarvamasmai puruṣāya niryātayāmi /",
    "K10bsu036_u:1737": " yacca me kiṃcidasti pratyātmakaṃ dhanam,",
    "K10bsu036_u:1738": " tatsarvameṣa eva jānāti //",
    "K10bsu036_u:1739": " atha khalu bhagavan sa daridrapuruṣastasmin samaye imamevaṃrūpaṃ ghoṣaṃ śrutvā āścaryādbhutaprāpto bhavet /",
    "K10bsu036_u:1740": " evaṃ ca vicintayet - sahasaiva mayedameva tāvad hiraṇyasuvarṇadhanadhānyakośakoṣṭhāgāraṃ pratilabdhamiti //",
    "K10bsu036_u:1741": " (Vaidya 75)",
    "K10bsu036_u:1742": " evameva bhagavan vayaṃ tathāgatasya putrapratirūpakāḥ /",
    "K10bsu036_u:1743": " tathāgataśca asmākamevaṃ vadati - putrā mama yūyamiti,",
    "K10bsu036_u:1744": " yathā sa gṛhapatiḥ /",
    "K10bsu036_u:1745": " vayaṃ ca bhagavaṃstisṛbhirduḥkhatābhiḥ saṃpīḍitā abhūma /",
    "K10bsu036_u:1746": " katamābhistisṛbhiḥ?",
    "K10bsu036_u:1747": " yaduta duḥkhaduḥkhatayā saṃskāraduḥkhatayā vipariṇāmaduḥkhatayā ca /",
    "K10bsu036_u:1748": " saṃsāre ca hīnādhimuktikāḥ /",
    "K10bsu036_u:1749": " tato vayaṃ bhagavatā bahūn dharmān pratyavarān saṃkāradhānasadṛśānanuvicintayitāḥ /",
    "K10bsu036_u:1750": " teṣu cāsma prayuktā ghaṭamānā vyāyacchamānāḥ /",
    "K10bsu036_u:1751": " nirvāṇamātraṃ ca vayaṃ bhagavan divasamudrāmiva paryeṣamāṇā mārgāmaḥ /",
    "K10bsu036_u:1752": " tena ca vayaṃ bhagavan nirvāṇena pratilabdhena tuṣṭā bhavāmaḥ /",
    "K10bsu036_u:1753": " bahu ca labdhamiti manyāmahe tathāgatasyāntikāt eṣu dharmeṣvabhiyuktā ghaṭitvā vyāyamitvā /",
    "K10bsu036_u:1754": " prajānāti ca tathāgato 'smākaṃ hīnādhimuktikatām,",
    "K10bsu036_u:1755": " tataśca bhagavānasmānupekṣate,",
    "K10bsu036_u:1756": " na saṃbhinatti,",
    "K10bsu036_u:1757": " nācaṣṭe - yo 'yaṃ tathāgatasya jñānakośaḥ,",
    "K10bsu036_u:1758": " eṣa eva yuṣmākaṃ bhaviṣyatīti /",
    "K10bsu036_u:1759": " bhagavāṃścāsmākamupāyakauśalyena asmiṃstathāgatajñānakośe dāyādān saṃsthāpayati /",
    "K10bsu036_u:1760": " niḥspṛhāśca vayaṃ bhagavan /",
    "K10bsu036_u:1761": " tata evaṃ jānīma - etadevāsmākaṃ bahukaraṃ yadvayaṃ tathāgatasyāntikāddivasamudrāmiva nirvāṇaṃ pratilabhāmahe /",
    "K10bsu036_u:1762": " te vayaṃ bhagavan bodhisattvānāṃ mahāsattvānāṃ tathāgatajñānadarśanamārabhya udārāṃ dharmadeśanāṃ kurmaḥ /",
    "K10bsu036_u:1763": " tathāgatajñānaṃ vivarāmo darśayāma upadarśayāmaḥ /",
    "K10bsu036_u:1764": " vayaṃ bhagavaṃstato niḥspṛhāḥ samānāḥ /",
    "K10bsu036_u:1765": " tatkasya hetoḥ?",
    "K10bsu036_u:1766": " upāyakauśalyena tathāgato 'smākamadhimuktiṃ prajānāti /",
    "K10bsu036_u:1767": " tacca vayaṃ na jānīmo na budhyāmahe yadidaṃ bhagavatā etarhi kathitam - yathā vayaṃ bhagavato bhūtāḥ putrāḥ,",
    "K10bsu036_u:1768": " bhagavāṃścāsmākaṃ smārayati tathāgatajñānadāyādān /",
    "K10bsu036_u:1769": " tatkasya hetoḥ?",
    "K10bsu036_u:1770": " yathāpi nāma vayaṃ tathāgatasya bhūtāḥ putrāḥ iti,",
    "K10bsu036_u:1771": " api tu khalu punarhīnādhimuktāḥ /",
    "K10bsu036_u:1772": " saced bhagavānasmākaṃ paśyedadhimuktibalam,",
    "K10bsu036_u:1773": " bodhisattvaśabdaṃ bhagavānasmākamudāharet /",
    "K10bsu036_u:1774": " vayaṃ punarbhagavatā dve kārye kārāpitāḥ - bodhisattvānāṃ cāgrato hīnādhimuktikā ityuktāḥ,",
    "K10bsu036_u:1775": " te codārāyāṃ buddhabodhau samādāpitāḥ,",
    "K10bsu036_u:1776": " asmākaṃ cedānīṃ bhagavānadhimuktibalaṃ jñātvā idamudāhṛtavān /",
    "K10bsu036_u:1777": " anena vayaṃ bhagavan paryāyeṇaivaṃ vadāmaḥ - sahasaivāsmābhirniḥspṛhairākāṅkṣitamamārgitamaparyeṣitamacintitamaprārthitaṃ",
    "K10bsu036_u:1778": " sarvajñatāratnaṃ pratilabdhaṃ yathāpīdaṃ tathāgatasya putraiḥ //",
    "K10bsu036_u:1779": " atha khalvāyuṣmān mahākāśyapastasyāṃ velāyāmimā gāthā abhāṣat -",
    "K10bsu036_u:1780": " āścaryabhūtāḥ sma tathādbhutāśca audbilyaprāptāḥ sma śruṇitva ghoṣam /",
    "K10bsu036_u:1781": " sahasaiva asmābhirayaṃ tathādya manojñaghoṣaḥ śrutu nāyakasya // Saddhp_4.1 //",
    "K10bsu036_u:1782": " viśiṣṭaratnāna mahantarāśirmuhūrtamātreṇayamadya labdhaḥ /",
    "K10bsu036_u:1783": " (Vaidya 76)",
    "K10bsu036_u:1784": " na cintito nāpi kadāci prārthitastaṃ śrutva āścaryagatāḥ sma sarve // Saddhp_4.2 //",
    "K10bsu036_u:1785": " yathāpi bālaḥ puruṣo bhaveta utplāvito bālajanena santaḥ /",
    "K10bsu036_u:1786": " pituḥ sakāśātu apakrameta anyaṃ ca deśaṃ vraji so sudūram // Saddhp_4.3 //",
    "K10bsu036_u:1787": " pitā ca taṃ śocati tasmi kāle palāyitaṃ jñātva svakaṃ hi putram /",
    "K10bsu036_u:1788": " śocantu so digvidiśāsu añce varṣāṇi pañcāśadanūnakāni // Saddhp_4.4 //",
    "K10bsu036_u:1789": " tathā ca so putra gaveṣamāṇo anyaṃ mahantaṃ nagaraṃ hi gatvā /",
    "K10bsu036_u:1790": " niveśanaṃ māpiya tatra tiṣṭhet samarpito kāmugaṇehi pañcabhiḥ // Saddhp_4.5 //",
    "K10bsu036_u:1791": " bahuṃ hiraṇyaṃ ca suvarṇarūpyaṃ dhānyaṃ dhanaṃ śaṅkhaśilāpravālam /",
    "K10bsu036_u:1792": " hastī ca aśvāśca padātayaśca gāvaḥ paśūścaiva tathaiḍakāśca // Saddhp_4.6 //",
    "K10bsu036_u:1793": " prayoga āyoga tathaiva kṣetrā dāsī ca dāsā bahu preṣyavargaḥ /",
    "K10bsu036_u:1794": " susatkṛtaḥ prāṇisahasrakoṭibhī rājñaśca so vallabhu nityakālam // Saddhp_4.7 //",
    "K10bsu036_u:1795": " kṛtāñjalī tasya bhavanti nāgarā grāmeṣu ye cāpi vasanti grāmiṇaḥ /",
    "K10bsu036_u:1796": " bahuvāṇijāstasya vrajanti antike bahūhi kāryehi kṛtādhikārāḥ // Saddhp_4.8 //",
    "K10bsu036_u:1797": " etādṛśo ṛddhimato naraḥ syājjīrṇaśca vṛddhaśca mahallakaśca /",
    "K10bsu036_u:1798": " sa putraśokaṃ anucintayantaḥ kṣapeya rātriṃdiva nityakālam // Saddhp_4.9 //",
    "K10bsu036_u:1799": " (Vaidya 77)",
    "K10bsu036_u:1800": " sa tādṛśo durmati mahya putraḥ pañcāśa varṣāṇi tadā palānakaḥ /",
    "K10bsu036_u:1801": " ayaṃ ca kośo vipulo mamāsti kālakriyā co mama pratyupasthitā // Saddhp_4.10 //",
    "K10bsu036_u:1802": " so cāpi bālo tada tasya putro daridrakaḥ kṛpaṇaku nityakālam /",
    "K10bsu036_u:1803": " grāmeṇa grāmaṃ anucaṃkramantaḥ paryeṣate bhakta athāpi colam // Saddhp_4.11 //",
    "K10bsu036_u:1804": " paryeṣamāṇo 'pi kadāci kiṃcillabheta kiṃcit puna naiva kiṃcit /",
    "K10bsu036_u:1805": " sa śuṣyate paraśaraṇeṣu bālo dadrūya kaṇḍūya ca digdhagātraḥ // Saddhp_4.12 //",
    "K10bsu036_u:1806": " so ca vrajettaṃ nagaraṃ yahiṃ pitā anupūrvaśo tatra gato bhaveta /",
    "K10bsu036_u:1807": " bhaktaṃ ca colaṃ ca gaveṣamāṇo niveśanaṃ yatra pituḥ svakasya // Saddhp_4.13 //",
    "K10bsu036_u:1808": " so cāpi āḍhyaḥ puruṣo mahādhano dvārasmi siṃhāsani saṃniṣaṇṇaḥ /",
    "K10bsu036_u:1809": " parivāritaḥ prāṇiśatairanekairvitāna tasyā vitato 'ntarīkṣe // Saddhp_4.14 //",
    "K10bsu036_u:1810": " āpto janaścāsya samantataḥ sthito dhanaṃ hiraṇyaṃ ca gaṇenti kecit /",
    "K10bsu036_u:1811": " kecittu lekhānapi lekhayanti kecit prayogaṃ ca prayojayanti // Saddhp_4.15 //",
    "K10bsu036_u:1812": " so cā daridro tahi etu dṛṣṭvā vibhūṣitaṃ gṛhapatino niveśanam /",
    "K10bsu036_u:1813": " kahiṃ nu adya ahamatra āgato rājā ayaṃ bheṣyati rājamātraḥ // Saddhp_4.16 //",
    "K10bsu036_u:1814": " mā dāni doṣaṃ pi labheyamatra gṛhṇitva veṣṭiṃ pi ca kārayeyam /",
    "K10bsu036_u:1815": " (Vaidya 78)",
    "K10bsu036_u:1816": " anucintayantaḥ sa palāyate naro daridravīthīṃ paripṛcchamānaḥ // Saddhp_4.17 //",
    "K10bsu036_u:1817": " so cā dhanī taṃ svaku putra dṛṣṭvā siṃhāsanasthaśca bhavet prahṛṣṭaḥ /",
    "K10bsu036_u:1818": " sa dūtakān preṣayi tasya antike ānetha etaṃ puruṣaṃ daridram // Saddhp_4.18 //",
    "K10bsu036_u:1819": " samanantaraṃ tehi gṛhītu so naro gṛhītamātro 'tha ca mūrccha gacchet /",
    "K10bsu036_u:1820": " dhrūvaṃ khu mahyaṃ vadhakā upasthitāḥ kiṃ mahya colenatha bhojanena vā // Saddhp_4.19 //",
    "K10bsu036_u:1821": " dṛṣṭvā ca so paṇḍitu taṃ mahādhanī hīnādhimukto ayu bāla durmatiḥ /",
    "K10bsu036_u:1822": " na śraddadhī mahyamimāṃ vibhūṣitāṃ pitā mamāyaṃ ti na cāpi śraddadhīt // Saddhp_4.20 //",
    "K10bsu036_u:1823": " puruṣāṃśca so tatra prayojayeta vaṅkāśca ye kāṇaka kuṇṭhakāśca /",
    "K10bsu036_u:1824": " kucelakāḥ kṛṣṇaka hīnasattvāḥ paryeṣathā taṃ naru karmakārakam // Saddhp_4.21 //",
    "K10bsu036_u:1825": " saṃkāradhānaṃ imu mahya pūtikamuccāraprasrāvavināśitaṃ ca /",
    "K10bsu036_u:1826": " taṃ śodhanārthāya karohi karma dviguṇaṃ ca te vetanakaṃ pradāsye // Saddhp_4.22 //",
    "K10bsu036_u:1827": " etādṛśaṃ ghoṣa śruṇitva so naro āgatya saṃśodhayi taṃ pradeśam /",
    "K10bsu036_u:1828": " tatraiva so āvasathaṃ ca kuryānniveśanasyopalikuñcike 'smin // Saddhp_4.23 //",
    "K10bsu036_u:1829": " so cā dhanī taṃ puruṣaṃ nirīkṣed gavākṣaolokanake 'pi nityam /",
    "K10bsu036_u:1830": " hīnādhimukto ayu mahya putraḥ saṃkāradhānaṃ śucikaṃ karoti // Saddhp_4.24 //",
    "K10bsu036_u:1831": " (Vaidya 79)",
    "K10bsu036_u:1832": " sa otaritvā piṭakaṃ gṛhītvā malināni vastrāṇi ca prāvaritvā /",
    "K10bsu036_u:1833": " upasaṃkramettasya narasya antike avabhartsayanto na karotha karma // Saddhp_4.25 //",
    "K10bsu036_u:1834": " dviguṇaṃ ca te vetanakaṃ dadāmi dviguṇāṃ ca bhūyastatha pādamrakṣaṇam /",
    "K10bsu036_u:1835": " saloṇabhaktaṃ ca dadāmi tubhya śākaṃ ca śāṭiṃ ca punardadāmi // Saddhp_4.26 //",
    "K10bsu036_u:1836": " evaṃ ca taṃ bhartsiya tasmi kāle saṃśleṣayettaṃ punareva paṇḍitaḥ /",
    "K10bsu036_u:1837": " suṣṭhuṃ khalū karma karoṣi atra putro 'si vyaktaṃ mama nātra saṃśayaḥ // Saddhp_4.27 //",
    "K10bsu036_u:1838": " sa stokastokaṃ ca gṛhaṃ praveśayet karmaṃ ca kārāpayi taṃ manuṣyam /",
    "K10bsu036_u:1839": " viṃśacca varṣāṇi supūritāni krameṇa viśrambhayi taṃ naraṃ saḥ // Saddhp_4.28 //",
    "K10bsu036_u:1840": " hiraṇyu so mauktiku sphāṭikaṃ ca pratisāmayettatra niveśanasmin /",
    "K10bsu036_u:1841": " sarvaṃ ca so saṃgaṇanāṃ karoti arthaṃ ca sarvaṃ anucintayeta // Saddhp_4.29 //",
    "K10bsu036_u:1842": " bahirdhā so tasya niveśanasya kuṭikāya eko vasamānu bālaḥ /",
    "K10bsu036_u:1843": " daridracintāmanucintayeta na me 'sti etādṛśa bhoga kecit // Saddhp_4.30 //",
    "K10bsu036_u:1844": " jñātvā ca so tasya imevarūpamudārasaṃjñābhigato mi putraḥ /",
    "K10bsu036_u:1845": " sa ānayitvā suhṛjñātisaṃghaṃ niryātayiṣyāmyahu sarvamartham // Saddhp_4.31 //",
    "K10bsu036_u:1846": " rājāna so naigamanāgarāṃśca samānayitvā bahuvāṇijāṃśca /",
    "K10bsu036_u:1847": " (Vaidya 80)",
    "K10bsu036_u:1848": " uvāca evaṃ pariṣāya madhye putro mamāyaṃ cira vipranaṣṭakaḥ // Saddhp_4.32 //",
    "K10bsu036_u:1849": " pañcāśa varṣāṇi supūrṇakāni anye ca 'to viṃśatiye mi dṛṣṭaḥ /",
    "K10bsu036_u:1850": " amukātu nagarātu mamaiṣa naṣṭo ahaṃ ca mārganta ihaivamāgataḥ // Saddhp_4.33 //",
    "K10bsu036_u:1851": " sarvasya dravyasya ayaṃ prabhurme etasya niryātayi sarvaśeṣataḥ /",
    "K10bsu036_u:1852": " karotu kāryaṃ ca piturdhanena sarvaṃ kuṭumbaṃ ca dadāmi etat // Saddhp_4.34 //",
    "K10bsu036_u:1853": " āścaryaprāptaśca bhavennaro 'sau daridrabhāvaṃ purimaṃ smaritvā /",
    "K10bsu036_u:1854": " hīnādhimuktiṃ ca pituśca tān guṇāṃllabdhvā kuṭumbaṃ sukhito 'smi adya // Saddhp_4.35 //",
    "K10bsu036_u:1855": " tathaiva cāsmāka vināyakena hīnādhimuktitva vijāniyāna /",
    "K10bsu036_u:1856": " na śrāvitaṃ buddha bhaviṣyatheti yūyaṃ kila śrāvaka mahya putrāḥ // Saddhp_4.36 //",
    "K10bsu036_u:1857": " asmāṃśca adhyeṣati lokanātho ye prasthitā uttamamagrabodhim /",
    "K10bsu036_u:1858": " teṣāṃ vade kāśyapa mārga nuttaraṃ yaṃ mārga bhāvitva bhaveyu buddhāḥ // Saddhp_4.37 //",
    "K10bsu036_u:1859": " vayaṃ ca teṣāṃ sugatena preṣitā bahubodhisattvāna mahābalānām /",
    "K10bsu036_u:1860": " anuttaraṃ mārga pradarśayāma dṛṣṭāntahetūnayutāna koṭibhiḥ // Saddhp_4.38 //",
    "K10bsu036_u:1861": " śrutvā ca asmāku jinasya putrā bodhāya bhāventi sumārgamagryam /",
    "K10bsu036_u:1862": " te vyākriyante ca kṣaṇasmi tasmin bhaviṣyathā buddha imasmi loke // Saddhp_4.39 //",
    "K10bsu036_u:1863": " (Vaidya 81)",
    "K10bsu036_u:1864": " etādṛśaṃ karma karoma tāyinaḥ saṃrakṣamāṇā ima dharmakośam /",
    "K10bsu036_u:1865": " prakāśayantaśca jinātmajānāṃ vaiśvāsikastasya yathā naraḥ saḥ // Saddhp_4.40 //",
    "K10bsu036_u:1866": " daridracintāśca vicintayāma viśrāṇayanto imu buddhakośam /",
    "K10bsu036_u:1867": " na caiva prārthema jinasya jñānaṃ jinasya jñānaṃ ca prakāśayāmaḥ // Saddhp_4.41 //",
    "K10bsu036_u:1868": " pratyātmikīṃ nirvṛti kalpayāma etāvatā jñānamidaṃ na bhūyaḥ /",
    "K10bsu036_u:1869": " nāsmāka harṣo 'pi kadācia bhoti kṣetreṣu buddhāna śruṇitva vyūhān // Saddhp_4.42 //",
    "K10bsu036_u:1870": " śāntāḥ kilā sarvimi dharmanāsravā nirodhautpādavivarjitāśca /",
    "K10bsu036_u:1871": " na cātra kaścidbhavatīha dharmo evaṃ tu cintetva na bhoti śraddhā // Saddhp_4.43 //",
    "K10bsu036_u:1872": " suniḥspṛhā smā vaya dīrgharātraṃ bauddhasya jñānasya anuttarasya /",
    "K10bsu036_u:1873": " praṇidhānamasmāka na jātu tatra iyaṃ parā niṣṭha jinena uktā // Saddhp_4.44 //",
    "K10bsu036_u:1874": " nirvāṇaparyanti samucchraye 'smin paribhāvitā śūnyata dīrgharātram /",
    "K10bsu036_u:1875": " parimukta traidhātukaduḥkhapīḍitāḥ kṛtaṃ ca asmābhi jinasya śāsanam // Saddhp_4.45 //",
    "K10bsu036_u:1876": " yaṃ hi prakāśema jinātmajānāṃ ye prasthitā bhonti ihāgrabodhau /",
    "K10bsu036_u:1877": " teṣāṃ ca yatkiṃci vadāma dharmaṃ spṛha tatra asmāka na jātu bhoti // Saddhp_4.46 //",
    "K10bsu036_u:1878": " taṃ cāsma lokācariyaḥ svayaṃbhūrupekṣate kālamavekṣamāṇaḥ /",
    "K10bsu036_u:1879": " na bhāṣate bhūtapadārthasaṃdhiṃ adhimuktimasmāku gaveṣamāṇaḥ // Saddhp_4.47 //",
    "K10bsu036_u:1880": " (Vaidya 82)",
    "K10bsu036_u:1881": " upāyakauśalya yathaiva tasya mahādhanasya puruṣasya kāle /",
    "K10bsu036_u:1882": " hīnādhimuktaṃ satataṃ dameti damiyāna cāsmai pradadāti vittam // Saddhp_4.48 //",
    "K10bsu036_u:1883": " suduṣkaraṃ kurvati lokanātho upāyakauśalya prakāśayantaḥ /",
    "K10bsu036_u:1884": " hīnādhimuktān damayantu putrān dametva ca jñānamidaṃ dadāti // Saddhp_4.49 //",
    "K10bsu036_u:1885": " āścaryaprāptāḥ sahasā sma adya yathā daridro labhiyāna vittam /",
    "K10bsu036_u:1886": " phalaṃ ca prāptaṃ iha buddhāśāsane prathamaṃ viśiṣṭaṃ ca anāsravaṃ ca // Saddhp_4.50 //",
    "K10bsu036_u:1887": " yacchīlamasmābhi ca dīrgharātraṃ saṃrakṣitaṃ lokavidusya śāsane /",
    "K10bsu036_u:1888": " asmābhi labdhaṃ phalamadya tasya śīlasya pūrvaṃ caritasya nātha // Saddhp_4.51 //",
    "K10bsu036_u:1889": " yad brahmacaryaṃ paramaṃ viśuddhaṃ niṣevitaṃ śāsani nāyakasya /",
    "K10bsu036_u:1890": " tasyo viśiṣṭaṃ phalamadya labdhaṃ śāntaṃ udāraṃ ca anāsravaṃ ca // Saddhp_4.52 //",
    "K10bsu036_u:1891": " adyo vayaṃ śrāvakabhūta nātha saṃśrāvayiṣyāmatha cāgrabodhim /",
    "K10bsu036_u:1892": " bodhīya śabdaṃ ca prakāśayāmasteno vayaṃ śrāvaka bhīṣmakalpāḥ // Saddhp_4.53 //",
    "K10bsu036_u:1893": " arhantabhūtā vayamadya nātha arhāmahe pūja sadevakātaḥ /",
    "K10bsu036_u:1894": " lokātsamārātu sabrahmakātaḥ sarveṣa sattvāna ca antikātaḥ // Saddhp_4.54 //",
    "K10bsu036_u:1895": " ko nāma śaktaḥ pratikartu tubhyamudyuktarūpo bahukalpakoṭyaḥ /",
    "K10bsu036_u:1896": " suduṣkarāṇīdṛśakā karoṣi suduṣkarān yāniha martyaloke // Saddhp_4.55 //",
    "K10bsu036_u:1897": " (Vaidya 83)",
    "K10bsu036_u:1898": " hastehi pādehi śireṇa cāpi pratipriyaṃ duṣkarakaṃ hi kartum /",
    "K10bsu036_u:1899": " śireṇa aṃsena ca yo dhareta paripūrṇakalpān yatha gaṅgavālikāḥ // Saddhp_4.56 //",
    "K10bsu036_u:1900": " khādyaṃ dadedbhojanavastrapānaṃ śayanāsanaṃ co vimalottaracchadam /",
    "K10bsu036_u:1901": " vihāra kārāpayi candanāmayān saṃstīrya co dūṣyayugehi dadyāt // Saddhp_4.57 //",
    "K10bsu036_u:1902": " gilānabhaiṣajya bahuprakāraṃ pūjārtha dadyāt sugatasya nityam /",
    "K10bsu036_u:1903": " dadeya kalpān yatha gaṅgavālikā naivaṃ kadācit pratikartu śakyam // Saddhp_4.58 //",
    "K10bsu036_u:1904": " mahātmadharmā atulānubhāvā maharddhikāḥ kṣāntibale pratiṣṭhitāḥ /",
    "K10bsu036_u:1905": " buddhā mahārāja anāsravā jinā sahanti bālāna imīdṛśāni // Saddhp_4.59 //",
    "K10bsu036_u:1906": " anuvartamānastatha nityakālaṃ nimittacārīṇa bravīti dharmam /",
    "K10bsu036_u:1907": " dharmeśvaro īśvaru sarvaloke maheśvaro lokavināyakendraḥ // Saddhp_4.60 //",
    "K10bsu036_u:1908": " pratipatti darśeti bahuprakāraṃ sattvāna sthānāni prajānamānaḥ /",
    "K10bsu036_u:1909": " nānādhimuktiṃ ca viditva teṣāṃ hetūsahasrehi bravīti dharmam // Saddhp_4.61 //",
    "K10bsu036_u:1910": " tathāgataścarya prajānamānaḥ sarveṣa sattvānatha pudgalānām /",
    "K10bsu036_u:1911": " bahuprakāraṃ hi bravīti dharmaṃ nidarśayanto imamagrabodhim // Saddhp_4.62 //",
    "K10bsu036_u:1912": " ityāryasaddharmapuṇḍarīke dharmaparyāye adhimuktiparivarto nāma caturthaḥ //",
    "K10bsu036_u:1913": " (Vaidya 84)",
    "K10bsu036_u:1914": " Saddhp_5: oṣadhīparivartaḥ /",
    "K10bsu036_u:1915": " atha khalu bhagavānāyuṣmantaṃ mahākāśyapaṃ tāṃścānyān sthavirān mahāśrāvakānāmantrayāmāsa - sādhu sādhu mahākāśyapa /",
    "K10bsu036_u:1916": " sādhu khalu punaryuṣmākaṃ kāśyapa yadyūyaṃ tathāgatasya bhūtān guṇavarṇān bhāṣadhve /",
    "K10bsu036_u:1917": " ete ca kāśyapa tathāgatasya bhūtā guṇāḥ /",
    "K10bsu036_u:1918": " ataścānye 'prameyā asaṃkhyeyāḥ,",
    "K10bsu036_u:1919": " yeṣāṃ na sukaraḥ paryanto 'dhigantumaparimitānapi kalpān bhāṣamāṇaiḥ /",
    "K10bsu036_u:1920": " dharmasvāmī kāśyapa tathāgataḥ,",
    "K10bsu036_u:1921": " sarvadharmāṇāṃ rājā prabhurvaśī /",
    "K10bsu036_u:1922": " yaṃ ca kāśyapa tathāgato dharmaṃ yatropanikṣipati,",
    "K10bsu036_u:1923": " sa tathaiva bhavati /",
    "K10bsu036_u:1924": " sarvadharmāśca kāśyapa tathāgato yuktyopanikṣipati /",
    "K10bsu036_u:1925": " tathāgatajñānenopanikṣipati /",
    "K10bsu036_u:1926": " yathā te dharmāḥ sarvajñabhūmimeva gacchanti /",
    "K10bsu036_u:1927": " sarvadharmārthagatiṃ ca tathāgato vyavalokayati /",
    "K10bsu036_u:1928": " sarvadharmārthavaśitāprāptaḥ sarvadharmādhyāśayaprāptaḥ sarvadharmaviniścayakauśalyajñānaparamapāramitāprāptaḥ",
    "K10bsu036_u:1929": " sarvajñajñānasaṃdarśakaḥ sarvajñajñānāvatārakaḥ sarvajñajñānopanikṣepakaḥ kāśyapa",
    "K10bsu036_u:1930": " tathāgato 'rhan samyaksaṃbuddhaḥ //",
    "K10bsu036_u:1931": " tadyathāpi nāma kāśyapa asyāṃ trisāhasramahāsāhasrāyāṃ lokadhātau yāvantastṛṇagulmauṣadhivanaspatayo",
    "K10bsu036_u:1932": " nānāvarṇā nānāprakārā oṣadhigrāmā nānānāmadheyāḥ pṛthivyāṃ jātāḥ parvatagirikandareṣu vā /",
    "K10bsu036_u:1933": " meghaśca mahāvāriparipūrṇa unnamet,",
    "K10bsu036_u:1934": " unnamitvā sarvāvatīṃ trisāhasramahāsāhasrāṃ lokadhātuṃ saṃchādayet /",
    "K10bsu036_u:1935": " saṃchādya ca sarvatra samakālaṃ vāri pramuñcet /",
    "K10bsu036_u:1936": " tatra kāśyapa ye tṛṇagulmauṣadhivanaspatayo 'syāṃ trisāhasramahāsāhasralokadhātau,",
    "K10bsu036_u:1937": " tatra ye taruṇāḥ komalanālaśākhāpatrapalāśāstṛṇagulmauṣadhivanaspatayo drumā mahādrumāḥ,",
    "K10bsu036_u:1938": " sarve te tato mahāmeghapramuktādvāriṇo yathābalaṃ yathāviṣayamabdhātuṃ pratyāpibanti /",
    "K10bsu036_u:1939": " te caikarasena vāriṇā prabhūtena meghapramuktena yathābījamanvayaṃ vivṛddhiṃ virūḍhiṃ vipulatāmāpadyante,",
    "K10bsu036_u:1940": " tathā ca puṣpaphalāni prasavanti /",
    "K10bsu036_u:1941": " te ca pṛthak pṛthagū nānānāmadheyāni pratilabhante /",
    "K10bsu036_u:1942": " ekadharaṇīpratiṣṭhitāśca te sarve oṣadhigrāmā bījagrāmā ekarasatoyābhiṣyanditāḥ /",
    "K10bsu036_u:1943": " evameva kāśyapa tathāgato 'rhan samyaksaṃbuddho loka utpadyate /",
    "K10bsu036_u:1944": " yathā mahāmeghaḥ unnamate,",
    "K10bsu036_u:1945": " tathā tathāgato 'pyutpadya sarvāvantaṃ sadevamānuṣāsuraṃ lokaṃ svareṇābhivijñāpayati /",
    "K10bsu036_u:1946": " tadyathāpi nāma kāśyapa mahāmeghaḥ sarvāvatīṃ trisāhasramahāsāhasrāṃ lokadhātumavacchādayati,",
    "K10bsu036_u:1947": " evameva kāśyapa tathāgato 'rhan samyaksaṃbuddhaḥ sadevamānuṣāsurasya lokasya purata evaṃ śabdamudīrayati,",
    "K10bsu036_u:1948": " ghoṣamanuśrāvayati - tathāgato 'smi bhavanto devamanuṣyāḥ arhan samyaksaṃbuddhaḥ,",
    "K10bsu036_u:1949": " tīrṇastārayāmi,",
    "K10bsu036_u:1950": " mukto mocayāmi,",
    "K10bsu036_u:1951": " āśvasta āśvāsayāmi,",
    "K10bsu036_u:1952": " parinirvṛtaḥ parinirvāpayāmi /",
    "K10bsu036_u:1953": " ahamimaṃ ca lokaṃ paraṃ ca lokaṃ samyak prajñayā yathābhūtaṃ prajānāmi sarvajñaḥ sarvadarśī /",
    "K10bsu036_u:1954": " upasaṃkrāmantu māṃ bhavanto devamanuṣyā dharmaśravaṇāya /",
    "K10bsu036_u:1955": " ahaṃ mārgasyākhyātā mārgadeśiko mārgavit mārgakovidaḥ /",
    "K10bsu036_u:1956": " tatra kāśyapa bahūni prāṇikoṭīnayutaśatasahasrāṇi tathāgatasya dharmaśravaṇāyopasaṃkrāmanti /",
    "K10bsu036_u:1957": " atha tathāgato 'pi teṣāṃ sattvānāmindriyavīryaparāparavaimātratāṃ (Vaidya 85)",
    "K10bsu036_u:1958": " jñātvā tāṃstān dharmaparyāyānupasaṃharati,",
    "K10bsu036_u:1959": " tāṃ tāṃ dharmakathāṃ kathayati bahvīṃ vicitrāṃ harṣaṇīyāṃ paritoṣaṇīyāṃ prāmodyakaraṇīyāṃ hitasukhasaṃvartanakaraṇīyām / yayā",
    "K10bsu036_u:1960": " kathaya te sattvāḥ dṛṣṭa eva dharme sukhitā bhavanti,",
    "K10bsu036_u:1961": " kālaṃ ca kṛtvā sugatīṣūpapadyante,",
    "K10bsu036_u:1962": " yatra prabhūtāṃśca kāmān paribhuñjante,",
    "K10bsu036_u:1963": " dharmaṃ ca śṛṇvanti /",
    "K10bsu036_u:1964": " śrutvā ca taṃ dharmaṃ vigatanīvaraṇā bhavanti /",
    "K10bsu036_u:1965": " anupūrveṇa ca sarvajñadharmeṣvabhiyujyante yathābalaṃ yathāviṣayaṃ yathāsthānam //",
    "K10bsu036_u:1966": " tadyathāpi nāma kāśyapa mahāmeghaḥ sarvāvatīṃ trisāhasramahāsāhasrāṃ lokadhātuṃ saṃchādya samaṃ vāri pramuñcati,",
    "K10bsu036_u:1967": " sarvāṃśca tṛṇagulmauṣadhivanaspatīn vāriṇā saṃtarpayati /",
    "K10bsu036_u:1968": " yathābalaṃ yathāviṣayaṃ yathāsthāmaṃ ca te tṛṇagulmauṣadhivanaspatayo vāryāpibanti,",
    "K10bsu036_u:1969": " svakasvakāṃ ca jātipramāṇatāṃ gacchanti /",
    "K10bsu036_u:1970": " evameva kāśyapa tathāgato 'rhan samyaksaṃbuddho yaṃ dharmaṃ bhāṣate,",
    "K10bsu036_u:1971": " sarvaḥ sa dharma ekaraso yaduta vimuktiraso virāgaraso nirodharasaḥ sarvajñajñānaparyavasānaḥ /",
    "K10bsu036_u:1972": " tatra kāśyapa ye te sattvāstathāgatasya dharmaṃ bhāṣamāṇasya śṛṇvanti dhārayanti abhisaṃyujyante,",
    "K10bsu036_u:1973": " na te ātmanātmānaṃ jānanti vā vedayanti vā budhyanti vā /",
    "K10bsu036_u:1974": " tatkasya hetoḥ?",
    "K10bsu036_u:1975": " tathāgata eva kāśyapa tān sattvāṃstathā jānāti,",
    "K10bsu036_u:1976": " ye ca te,",
    "K10bsu036_u:1977": " yathā ca te,",
    "K10bsu036_u:1978": " yādṛśāśca te /",
    "K10bsu036_u:1979": " yaṃ ca te cintayanti,",
    "K10bsu036_u:1980": " yathā ca te cintayanti,",
    "K10bsu036_u:1981": " yena ca te cintayanti /",
    "K10bsu036_u:1982": " yaṃ ca te bhāvayanti,",
    "K10bsu036_u:1983": " yathā ca te bhāvayanti,",
    "K10bsu036_u:1984": " yena ca te bhāvayanti /",
    "K10bsu036_u:1985": " yaṃ ca te prāpnuvanti,",
    "K10bsu036_u:1986": " yathā ca te prāpnuvanti,",
    "K10bsu036_u:1987": " yena ca te prāpnuvanti /",
    "K10bsu036_u:1988": " tathāgata eva kāśyapa tatra pratyakṣaḥ pratyakṣadarśī yathā ca darśī teṣāṃ sattvānāṃ tāsu tāsu bhūmiṣu sthitānāṃ tṛṇagulmauṣadhivanaspatīnāṃ hīnotkṛṣṭamadhyamānām /",
    "K10bsu036_u:1989": " so 'haṃ kāśyapa ekarasadharma viditvā yaduta vimuktirasaṃ nirvṛtirasaṃ nirvāṇaparyavasānaṃ",
    "K10bsu036_u:1990": " nityaparinirvṛtamekabhūmikamākāśagatikamadhimuktiṃ sattvānāmanurakṣamāṇo na sahasaiva",
    "K10bsu036_u:1991": " sarvajñajñānaṃ saṃprakāśayāmi /",
    "K10bsu036_u:1992": " āścaryaprāptā adbhutaprāptā yūyaṃ kāśyapa yadyūyaṃ saṃdhābhāṣitaṃ tathāgatasya na śaknutha avataritum /",
    "K10bsu036_u:1993": " tatkasya hetoḥ?",
    "K10bsu036_u:1994": " durvijñeyaṃ kāśyapa tathāgatānāmarhatāṃ samyaksaṃbuddhānāṃ saṃdhābhāṣitamiti //",
    "K10bsu036_u:1995": " atha khalu bhagavāṃstasyāṃ velāyāmimamevārthaṃ bhūyasyā mātrayā saṃdarśayamāna imā gāthā abhāṣata -",
    "K10bsu036_u:1996": " dharmarājā ahaṃ loke utpanno bhavamardanaḥ /",
    "K10bsu036_u:1997": " dharmaṃ bhāṣāmi sattvānāmadhimuktiṃ vijāniya // Saddhp_5.1 //",
    "K10bsu036_u:1998": " dhīrabuddhī mahāvīrā ciraṃ rakṣanti bhāṣitam /",
    "K10bsu036_u:1999": " rahasyaṃ cāpi dhārenti na ca bhāṣanti prāṇinām // Saddhp_5.2 //",
    "K10bsu036_u:2000": " durbodhyaṃ cāpi tajjñānaṃ sahasā śrutva bāliśāḥ /",
    "K10bsu036_u:2001": " kāṅkṣāṃ kuryuḥ sudurmedhāstato bhraṣṭā bhrameyu te // Saddhp_5.3 //",
    "K10bsu036_u:2002": " (Vaidya 86)",
    "K10bsu036_u:2003": " yathāviṣayu bhāṣāmi yasya yādṛśakaṃ balam /",
    "K10bsu036_u:2004": " anyamanyehi arthehi dṛṣṭiṃ kurvāmi ujjukām // Saddhp_5.4 //",
    "K10bsu036_u:2005": " yathāpi kāśyapā megho lokadhātūya unnataḥ /",
    "K10bsu036_u:2006": " sarvamonahatī cāpi chādayanto vasuṃdharām // Saddhp_5.5 //",
    "K10bsu036_u:2007": " so ca vārisya saṃpūrṇo vidyunmālī mahāmbudaḥ /",
    "K10bsu036_u:2008": " nirnādayanta śabdena harṣayet sarvadehinaḥ // Saddhp_5.6 //",
    "K10bsu036_u:2009": " sūryaraśmī nivāritvā śītalaṃ kṛtva maṇḍalam /",
    "K10bsu036_u:2010": " hastaprāpto 'vatiṣṭhanto vāri muñcet samantataḥ // Saddhp_5.7 //",
    "K10bsu036_u:2011": " sa caiva mama muñceta āpaskandhamanalpakam /",
    "K10bsu036_u:2012": " prākharantaḥ samantena tarpayenmedinīmimām // Saddhp_5.8 //",
    "K10bsu036_u:2013": " iha yā kāci medinyāṃ jātā oṣadhayo bhavet /",
    "K10bsu036_u:2014": " tṛṇagulmavanaspatyo drumā vātha mahādrumāḥ // Saddhp_5.9 //",
    "K10bsu036_u:2015": " sasyāni vividhānyeva yadvāpi haritaṃ bhavet /",
    "K10bsu036_u:2016": " parvate kandare caiva nikuñjeṣu ca yadbhavet // Saddhp_5.10 //",
    "K10bsu036_u:2017": " sarvān saṃtarpayenmeghastṛṇagulmavanaspatīn /",
    "K10bsu036_u:2018": " tṛṣitāṃ dharaṇīṃ tarpet pariṣiñcati cauṣadhīḥ // Saddhp_5.11 //",
    "K10bsu036_u:2019": " tacca ekarasaṃ vāri meghamuktamihasthitam /",
    "K10bsu036_u:2020": " yathābalaṃ yathāviṣayaṃ tṛṇagulmā pibanti tat // Saddhp_5.12 //",
    "K10bsu036_u:2021": " drumāśca ye keci mahādrumāśca khudrāka madhyāśca yathāvayāśca /",
    "K10bsu036_u:2022": " yathābalaṃ sarve pibanti vāri pibanti vardhanti yathecchakāmāḥ // Saddhp_5.13 //",
    "K10bsu036_u:2023": " kāṇḍena nālena tvacā yathaiva śākhāpraśākhāya tathaiva patraiḥ /",
    "K10bsu036_u:2024": " vardhanti puṣpehi phalehi caiva meghābhivṛṣṭena mahauṣadhīyaḥ // Saddhp_5.14 //",
    "K10bsu036_u:2025": " yathābalaṃ tā viṣayaśca yādṛśo yāsāṃ ca yad yādṛśakaṃ ca bījam /",
    "K10bsu036_u:2026": " svakasvakaṃ tāḥ prasavaṃ dadanti vāriṃ ca taṃ ekarasaṃ pramuktam // Saddhp_5.15 //",
    "K10bsu036_u:2027": " (Vaidya 87)",
    "K10bsu036_u:2028": " emeva buddho 'pi ha loke kāśyapa utpadyate vāridharo va loke /",
    "K10bsu036_u:2029": " utpadya ca bhāṣati lokanātho bhūtāṃ cariṃ darśayate ca prāṇinām // Saddhp_5.16 //",
    "K10bsu036_u:2030": " evaṃ ca saṃśrāvayate maharṣiḥ puraskṛto loke sadevake 'smin /",
    "K10bsu036_u:2031": " tathāgato 'haṃ dvipadottamo jino utpannu lokasmi yathaiva meghaḥ // Saddhp_5.17 //",
    "K10bsu036_u:2032": " saṃtarpayiṣyāmyahu sarvasattvān saṃśuṣkagātrāṃstribhave vilagnān /",
    "K10bsu036_u:2033": " duḥkhena śuṣyanta sukhe sthapeyaṃ kāmāṃśca dāsyāmyahu nirvṛtiṃ ca // Saddhp_5.18 //",
    "K10bsu036_u:2034": " śṛṇotha me devamanuṣyasaṃghā upasaṃkramadhvaṃ mama darśanāya /",
    "K10bsu036_u:2035": " tathāgato 'haṃ bhagavānanābhibhūḥ saṃtāraṇārthaṃ iha loki jātaḥ // Saddhp_5.19 //",
    "K10bsu036_u:2036": " bhāṣāmi ca prāṇisahasrakoṭināṃ dharmaṃ viśuddhaṃ abhidarśanīyam /",
    "K10bsu036_u:2037": " ekā ca tasyo samatā tathatvaṃ yadidaṃ vimuktiścatha nirvṛtī ca // Saddhp_5.20 //",
    "K10bsu036_u:2038": " svareṇa caikena vadāmi dharmaṃ bodhiṃ nidānaṃ kariyāna nityam /",
    "K10bsu036_u:2039": " samaṃ hi etadviṣamatva nāsti na kaści vidveṣu na rāgu vidyate // Saddhp_5.21 //",
    "K10bsu036_u:2040": " anunīyatā mahya na kācidasti premā ca doṣaśca na me kahiṃcit /",
    "K10bsu036_u:2041": " samaṃ ca dharmaṃ pravadāmi dehināṃ yathaikasattvasya tathā parasya // Saddhp_5.22 //",
    "K10bsu036_u:2042": " ananyakarmā pravadāmi dharmaṃ gacchantu tiṣṭhantu niṣīdamānaḥ /",
    "K10bsu036_u:2043": " (Vaidya 88)",
    "K10bsu036_u:2044": " niṣaṇṇa śayyāsanamāruhitvā kilāsitā mahya na jātu vidyate // Saddhp_5.23 //",
    "K10bsu036_u:2045": " saṃtarpayāmī imu sarvalokaṃ megho va vāriṃ sama muñcamānaḥ /",
    "K10bsu036_u:2046": " āryeṣu nīceṣu ca tulyabuddhirduḥśīlabhūteṣvatha śīlavatsu // Saddhp_5.24 //",
    "K10bsu036_u:2047": " vinaṣṭacāritra tathaiva ye narāścāritraācārasamanvitāśca /",
    "K10bsu036_u:2048": " dṛṣṭisthitā ye ca vinaṣṭadṛṣṭī samyagdṛśo ye cāviśuddhadṛṣṭayaḥ // Saddhp_5.25 //",
    "K10bsu036_u:2049": " hīneṣu cotkṛṣṭamatīṣu cāpi mṛdvindriyeṣu pravadāmi dharmam /",
    "K10bsu036_u:2050": " kilāsitāṃ sarva vivarjayitvā samyak pramuñcāmyahu dharmavarṣam // Saddhp_5.26 //",
    "K10bsu036_u:2051": " yathābalaṃ ca śruṇiyāna mahyaṃ vividhāsu bhūmīṣu pratiṣṭhihanti /",
    "K10bsu036_u:2052": " deveṣu martyeṣu manorameṣu śakreṣu brahmeṣvatha cakravartiṣu // Saddhp_5.27 //",
    "K10bsu036_u:2053": " kṣudrānukṣudrā ima oṣadhīyo kṣudrīka etā iha yāva loke /",
    "K10bsu036_u:2054": " anyā ca madhyā mahatī ca oṣadhī śṛṇotha tāḥ sarva prakāśayiṣye // Saddhp_5.28 //",
    "K10bsu036_u:2055": " anāsravaṃ dharma prajānamānā nirvāṇaprāptā viharanti ye narāḥ /",
    "K10bsu036_u:2056": " ṣaḍabhijña traividya bhavanti ye ca sā kṣudrikā oṣadhi saṃpravuttā // Saddhp_5.29 //",
    "K10bsu036_u:2057": " girikandeṣū viharanti ye ca pratyekabodhiṃ spṛhayanti ye narāḥ /",
    "K10bsu036_u:2058": " ye īdṛśā madhyaviśuddhabuddhayaḥ sā madhyamā oṣadhi saṃpravuttā // Saddhp_5.30 //",
    "K10bsu036_u:2059": " (Vaidya 89)",
    "K10bsu036_u:2060": " ye prārthayante puruṣarṣabhatvaṃ buddho bhaviṣye naradevanāthaḥ /",
    "K10bsu036_u:2061": " vīryaṃ ca dhyānaṃ ca niṣevamāṇāḥ sā oṣadhī agra iyaṃ pravuccati // Saddhp_5.31 //",
    "K10bsu036_u:2062": " ye cāpi yuktāḥ sugatasya putrā maitrīṃ niṣevantiha śāntacaryām /",
    "K10bsu036_u:2063": " niṣkāṅkṣaprāptā puruṣarṣabhatve ayaṃ drumo vucyati evarūpaḥ // Saddhp_5.32 //",
    "K10bsu036_u:2064": " avivarticakraṃ hi pravartayantā ṛddhībalasmin sthita ye ca dhīrāḥ /",
    "K10bsu036_u:2065": " pramocayanto bahu prāṇikoṭī mahādrumo so ca pravuccate hi // Saddhp_5.33 //",
    "K10bsu036_u:2066": " samaśca so dharma jinena bhāṣito meghena vā vāri samaṃ pramuktam /",
    "K10bsu036_u:2067": " citrā abhijñā ima evarūpā yathauṣadhīyo dharaṇītalasthāḥ // Saddhp_5.34 //",
    "K10bsu036_u:2068": " anena dṛṣṭāntanidarśanena upāyu jānāhi tathāgatasya /",
    "K10bsu036_u:2069": " yathā ca so bhāṣati ekadharmaṃ nānāniruktī jalabindavo vā // Saddhp_5.35 //",
    "K10bsu036_u:2070": " mamāpi co varṣatu dharmavarṣaṃ loko hyayaṃ tarpitu bhoti sarvaḥ /",
    "K10bsu036_u:2071": " yathābalaṃ cānuvicintayanti subhāṣitaṃ ekarasaṃ pi dharmam // Saddhp_5.36 //",
    "K10bsu036_u:2072": " tṛṇagulmakā vā yatha varṣamāṇe madhyā pi vā oṣadhiyo yathaiva /",
    "K10bsu036_u:2073": " drumā pi vā te ca mahādrumā vā yatha śobhayante daśadikṣu sarve // Saddhp_5.37 //",
    "K10bsu036_u:2074": " iyaṃ sadā lokahitāya dharmatā tarpeti dharmeṇimu sarvalokam /",
    "K10bsu036_u:2075": " saṃtarpitaścāpyatha sarvalokaḥ pramuñcate oṣadhi puṣpakāṇi // Saddhp_5.38 //",
    "K10bsu036_u:2076": " (Vaidya 90)",
    "K10bsu036_u:2077": " madhyāpi ca oṣadhiyo vivardhayī arhanta ye te sthita āsravakṣaye /",
    "K10bsu036_u:2078": " pratyekabuddhā vanaṣaṇḍacāriṇo niṣpādayī dharmamimaṃ subhāṣitam // Saddhp_5.39 //",
    "K10bsu036_u:2079": " bahubodhisattvāḥ smṛtimanta dhīrāḥ sarvatra traidhātuki ye gatiṃgatāḥ /",
    "K10bsu036_u:2080": " paryeṣamāṇā imamagrabodhiṃ drumā va vardhanti ti nityakālam // Saddhp_5.40 //",
    "K10bsu036_u:2081": " ye ṛddhimantaścatudhyānadhyāyino ye śūnyatāṃ śrutva janenti prītim /",
    "K10bsu036_u:2082": " raśmīsahasrāṇi pramuñcamānāste caiva vuccanti mahādrumā iha // Saddhp_5.41 //",
    "K10bsu036_u:2083": " etādṛśī kāśyapa dharmadeśanā meghena vā vāri samaṃ pramuktam /",
    "K10bsu036_u:2084": " bahvī vivardhanti mahauṣadhīyo manuṣyapuṣpāṇi anantakāni // Saddhp_5.42 //",
    "K10bsu036_u:2085": " svapratyayaṃ dharma prakāśayāmi kālena darśemi ca buddhabodhim /",
    "K10bsu036_u:2086": " upāyakauśalyu mamaitadagraṃ sarveṣa co lokavināyakānām // Saddhp_5.43 //",
    "K10bsu036_u:2087": " paramārtha evaṃ mayaṃ bhūtabhāṣito te śrāvakāḥ sarvi na enti nirvṛtim /",
    "K10bsu036_u:2088": " caranti ete vara bodhicārikāṃ buddhā bhaviṣyantimi sarvaśrāvakāḥ // Saddhp_5.44 //",
    "K10bsu036_u:2089": " punaraparaṃ kāśyapa tathāgataḥ sattvavinaye samo na cāsamaḥ /",
    "K10bsu036_u:2090": " tadyathā kāśyapa candrasuryaprabhā sarvalokamavabhāsayati kuśalakāriṇamakuśalakāriṇaṃ cordhvāvasthitamadharāvasthitaṃ ca sugandhi durgandhi,",
    "K10bsu036_u:2091": " sā sarvatra samaṃ prabhā nipatati na viṣamam,",
    "K10bsu036_u:2092": " evameva kāśyapa tathāgatānāmarhatāṃ samyaksaṃbuddhānāṃ sarvajñajñānacittaprabhā sarveṣu",
    "K10bsu036_u:2093": " pañcagatyupapanneṣu sattveṣu yathādhimuktiṃ mahāyānikapratyekabuddhayānikaśrāvakayānikeṣu",
    "K10bsu036_u:2094": " saddharmadeśanā samaṃ pravartate /",
    "K10bsu036_u:2095": " na ca tathāgatasya jñānaprabhāyā ūnatā vā atiriktatā vā yathāpuṇyajñānasamudāgamāya saṃbhavati /",
    "K10bsu036_u:2096": " na santi kāśyapa trīṇi yānāni /",
    "K10bsu036_u:2097": " kevalamanyonyacaritāḥ sattvāḥ,",
    "K10bsu036_u:2098": " tena trīṇi yānāni prajñapyante //",
    "K10bsu036_u:2099": " (Vaidya 91)",
    "K10bsu036_u:2100": " evamukte āyuṣmān mahākāśyapo bhagavantametadavocat - yadi bhagavan na santi trīṇi yānāni,",
    "K10bsu036_u:2101": " kiṃ kāraṇaṃ pratyutpanne 'dhvani śrāvakapratyekabuddhabodhisattvānāṃ prajñaptiḥ prajñapyate?",
    "K10bsu036_u:2102": " evamukte bhagavānāyuṣmantaṃ mahākāśyapametadavocat - tadyathā kāśyapa kumbhakāraḥ samāsu mṛttikāsu bhājanāni karoti /",
    "K10bsu036_u:2103": " tatra kānicid guḍabhājanāni bhavanti,",
    "K10bsu036_u:2104": " kānicid ghṛtabhājanāni,",
    "K10bsu036_u:2105": " kānicid dadhikṣīrabhājanāni,",
    "K10bsu036_u:2106": " kānicid hīnānyaśucibhājanāni bhavanti,",
    "K10bsu036_u:2107": " na ca mṛttikāyā nānātvam,",
    "K10bsu036_u:2108": " atha ca dravyaprakṣepamātreṇa bhājanānāṃ nānātvaṃ prajñāyate /",
    "K10bsu036_u:2109": " evameva kāśyapa ekamevedaṃ yānaṃ yaduta buddhayānam /",
    "K10bsu036_u:2110": " na dvitīyaṃ na tṛtīyaṃ vā yānaṃ saṃvidyate //",
    "K10bsu036_u:2111": " evamukte āyuṣmān mahākāśyapo bhagavantametadavocat - yadyapi bhagavan sattvā nānādhimuktayo ye traidhātukānniḥsṛtāḥ,",
    "K10bsu036_u:2112": " kiṃ teṣāmekaṃ nirvāṇamuta dve trīṇi vā?",
    "K10bsu036_u:2113": " bhagavānāha - sarvadharmasamatāvabodhāddhi kāśyapa nirvāṇam /",
    "K10bsu036_u:2114": " taccaikam, na dve na trīṇi /",
    "K10bsu036_u:2115": " tena hi kāśyapa upamāṃ te kariṣyāmi /",
    "K10bsu036_u:2116": " upamayā ihaikatyā vijñapuruṣā bhāṣitasyārthamājānanti /",
    "K10bsu036_u:2117": " tadyathā kāśyapa jātyandhaḥ puruṣaḥ /",
    "K10bsu036_u:2118": " sa evaṃ brūyānna santi suvarṇadurvaṇāni rūpāṇi,",
    "K10bsu036_u:2119": " na santi suvarṇadurvarṇānāṃ rūpāṇāṃ draṣṭāraḥ,",
    "K10bsu036_u:2120": " na staḥ sūryācandramasau,",
    "K10bsu036_u:2121": " na santi nakṣatrāṇi,",
    "K10bsu036_u:2122": " na santi grahāḥ,",
    "K10bsu036_u:2123": " na santi grahāṇāṃ draṣṭāraḥ /",
    "K10bsu036_u:2124": " athānye puruṣāstasya jātyandhasya puruṣasya purata evaṃ vadeyuḥ - santi suvarṇadurvarṇāni rūpāṇi,",
    "K10bsu036_u:2125": " santi suvarṇadurvarṇānāṃ rūpāṇāṃ draṣṭāraḥ,",
    "K10bsu036_u:2126": " staḥ sūryācandramasau,",
    "K10bsu036_u:2127": " santi nakṣatrāṇi,",
    "K10bsu036_u:2128": " santi grahāḥ,",
    "K10bsu036_u:2129": " santi grahāṇāṃ draṣṭāraḥ /",
    "K10bsu036_u:2130": " sa ca jātyandhaḥ puruṣasteṣāṃ puruṣāṇāṃ na śraddadhyāt,",
    "K10bsu036_u:2131": " noktaṃ gṛhṇīyāt /",
    "K10bsu036_u:2132": " atha kaścid vaidyaḥ sarvavyādhijñaḥ syāt /",
    "K10bsu036_u:2133": " sa taṃ jātyandhaṃ puruṣaṃ paśyet /",
    "K10bsu036_u:2134": " tasyaivaṃ syāt - tasya puruṣasya pūrvapāpena karmaṇā vyādhirutpannaḥ /",
    "K10bsu036_u:2135": " ye ca kecana vyādhaya utpadyante,",
    "K10bsu036_u:2136": " te sarve caturvidhāḥ - vātikāḥ paittikāḥ ślaiḥmikāḥ sāṃnipātikāśca /",
    "K10bsu036_u:2137": " atha sa vaidyastasya vyādhervyupaśamanārthaṃ punaḥ punarupāyaṃ cintayet /",
    "K10bsu036_u:2138": " tasyaivaṃ syāt - yāni khalvimāni dravyāṇi pracaranti,",
    "K10bsu036_u:2139": " na taiḥ śakyo 'yaṃ vyādhiścikitsitum /",
    "K10bsu036_u:2140": " santi tu himavati parvatarāje catasra oṣadhayaḥ /",
    "K10bsu036_u:2141": " katamāścatasraḥ?",
    "K10bsu036_u:2142": " tadyathā - prathamā sarvavarṇarasasthānānugatā nāma,",
    "K10bsu036_u:2143": " dvitīyā sarvavyādhipramocanī nāma,",
    "K10bsu036_u:2144": " tṛtīyā sarvaviṣavināśanī nāma,",
    "K10bsu036_u:2145": " caturthī yathāsthānasthitasukhapradā nāma /",
    "K10bsu036_u:2146": " imāścatasraḥ oṣadhayaḥ /",
    "K10bsu036_u:2147": " atha sa vaidyastasmin jātyandhe kāruṇyamutpādya tādṛśamupāyaṃ cintayet,",
    "K10bsu036_u:2148": " yenopāyena himavantaṃ parvatarājaṃ śaknuyādgantam /",
    "K10bsu036_u:2149": " gatvā cordhvamapyārohet,",
    "K10bsu036_u:2150": " adho 'pyavataret,",
    "K10bsu036_u:2151": " tiryagapipravicinuyāt /",
    "K10bsu036_u:2152": " sa evaṃ pravicinvaṃstāścatasra oṣadhīrārāgayet /",
    "K10bsu036_u:2153": " ārāgya ca kāṃciddantaiḥ kṣoditāṃ kṛtvā dadyāt,",
    "K10bsu036_u:2154": " kāṃcit peṣayitvā dadyāt,",
    "K10bsu036_u:2155": " kāṃcidanyadravyasaṃyojitāṃ pācayitvā dadyāt,",
    "K10bsu036_u:2156": " kāṃcidāmadravyasaṃyojitāṃ kṛtvā dadyāt,",
    "K10bsu036_u:2157": " kāṃcicchalākayā śarīrasthānaṃ viddhvā dadyāt,",
    "K10bsu036_u:2158": " kāṃcidagninā paridāhya dadyāt,",
    "K10bsu036_u:2159": " kāṃcidanyonyadravyasaṃyuktāṃ yāvat pānabhojanādiṣvapi yojayitvā dadyāt /",
    "K10bsu036_u:2160": " atha sa jātyandhapuruṣastenopāyayogena cakṣuḥ pratilabheta /",
    "K10bsu036_u:2161": " sa pratilabdhacakṣurbahiradhyātmaṃ dūre āsanne ca candrasūryaprabhāṃ nakṣatrāṇi grahān sarvarūpāṇi ca paśyet /",
    "K10bsu036_u:2162": " evaṃ ca vadet - aho batāhaṃ mūḍhaḥ,",
    "K10bsu036_u:2163": " yo 'haṃ pūrvamācakṣamāṇānāṃ na śraddadhāmi,",
    "K10bsu036_u:2164": " noktaṃ (Vaidya 92) gṛhṇāmi /",
    "K10bsu036_u:2165": " so 'hamidānīṃ sarvaṃ paśyāmi /",
    "K10bsu036_u:2166": " mukto 'smi andhabhāvāt /",
    "K10bsu036_u:2167": " pratilabdhacakṣuścāsmi /",
    "K10bsu036_u:2168": " na ca me kaścid viśiṣṭataro 'stīti /",
    "K10bsu036_u:2169": " tena ca samayena pañcābhijñā ṛṣayo bhaveyurdivyacakṣurdivyaśrotraparacittajñānapūrvanivāsānusmṛtijñānarddhivimokṣakriyākuśalāḥ,",
    "K10bsu036_u:2170": " te taṃ puruṣamevaṃ vadeyuḥ - kevalaṃ bhoḥ puruṣa tvayā cakṣuḥ pratilabdham /",
    "K10bsu036_u:2171": " na tu bhavān kiṃcijjānāti /",
    "K10bsu036_u:2172": " kuto 'bhimānaste samutpannaḥ?",
    "K10bsu036_u:2173": " na ca te 'sti prajñā /",
    "K10bsu036_u:2174": " na cāsi paṇḍitaḥ /",
    "K10bsu036_u:2175": " tamenamevaṃ vadeyuḥ - yadā tvaṃ bhoḥ puruṣa antargṛhaṃ niṣaṇṇo bahiranyāni rūpāṇi na paśyasi,",
    "K10bsu036_u:2176": " na ca jānāsi,",
    "K10bsu036_u:2177": " nāpi te ye sattvāḥ snigdhacittā vā drugdhacittā vā /",
    "K10bsu036_u:2178": " na vijānīṣe pañcayojanāntarasthitasya janasya bhāṣamāṇasya /",
    "K10bsu036_u:2179": " bherīśaṅkhādīnāṃ śabdaṃ na prajānāsi, na śṛṇoṣi /",
    "K10bsu036_u:2180": " krośāntaramapyanutkṣipya pādau na śaknoṣi gantum /",
    "K10bsu036_u:2181": " jātasaṃvṛddhaścāsi mātuḥ kukṣau /",
    "K10bsu036_u:2182": " tāṃ ca kriyāṃ na smarasi /",
    "K10bsu036_u:2183": " tatkathamasi paṇḍitaḥ?",
    "K10bsu036_u:2184": " kathaṃ ca sarvaṃ paśyāmīti",
    "K10bsu036_u:2185": " vadasi? tatsādhu bhoḥ puruṣa yadandhakāraṃ tatprakāśamiti saṃjānīṣe,",
    "K10bsu036_u:2186": " yacca prakāśaṃ tadandhakāramiti saṃjānīṣe //",
    "K10bsu036_u:2187": " atha sa puruṣastān ṛṣīnevaṃ vadet - ka upāyaḥ,",
    "K10bsu036_u:2188": " kiṃ vā śubhaṃ karma kṛtvedṛśīṃ prajñāṃ pratilabheya,",
    "K10bsu036_u:2189": " yuṣmākaṃ prasādāccaitān guṇān pratilabheya?",
    "K10bsu036_u:2190": " atha khalu te ṛṣayastasya puruṣasyaivaṃ kathayeyuḥ - yadīcchasi,",
    "K10bsu036_u:2191": " araṇye vasa /",
    "K10bsu036_u:2192": " parvataguhāsu vā niṣaṇṇo dharmaṃ cintaya /",
    "K10bsu036_u:2193": " kleśāśca te prahātavyāḥ /",
    "K10bsu036_u:2194": " tathā dhūtaguṇasamanvāgato 'bhijñāḥ pratilapsyase /",
    "K10bsu036_u:2195": " atha sa puruṣastamarthaṃ gṛhītvā pravrajitaḥ /",
    "K10bsu036_u:2196": " araṇye vasan ekāgracitto lokatṛṣṇāṃ prahāya pañcābhijñāḥ prāpnuyāt /",
    "K10bsu036_u:2197": " pratilabdhābhijñaśca cintayet - yadahaṃ pūrvamanyatkarma kṛtavān,",
    "K10bsu036_u:2198": " tena me na kaścid guṇo 'dhigataḥ /",
    "K10bsu036_u:2199": " idānīṃ yathācintitaṃ gacchāmi /",
    "K10bsu036_u:2200": " pūrvaṃ cāhamalpaprajño 'lpapratisaṃvedī andhabhūto 'smyāsīt //",
    "K10bsu036_u:2201": " iti hi kāśyapa upamaiṣā kṛtā asyārthasya vijñaptaye /",
    "K10bsu036_u:2202": " ayaṃ ca punaratrārtho draṣṭavyaḥ /",
    "K10bsu036_u:2203": " jātyandha iti kāśyapa ṣaḍgatisaṃsārasthitānāṃ sattvānāmetadadhivacanam,",
    "K10bsu036_u:2204": " ye saddharmaṃ na jānanti,",
    "K10bsu036_u:2205": " kleśatamondhakāraṃ ca saṃvardhayanti /",
    "K10bsu036_u:2206": " te cāvidyāndhāḥ /",
    "K10bsu036_u:2207": " avidyāndhāśca saṃskārānupavicinvati,",
    "K10bsu036_u:2208": " saṃskārapratyayaṃ ca nāmarūpam,",
    "K10bsu036_u:2209": " yāvadevamasya kevalasya mahato duḥkhaskandhasya samudayo bhavati /",
    "K10bsu036_u:2210": " evamavidyāndhāstiṣṭhanti sattvāḥ saṃsāre /",
    "K10bsu036_u:2211": " tathāgatastu karuṇāṃ janayitvā traidhātukānniḥsṛtaḥ piteva priye ekaputrake karuṇāṃ janayitvā traidhātuke 'vatīrya sattvān saṃsāracakre paribhramataḥ saṃpaśyati /",
    "K10bsu036_u:2212": " na ca te saṃsārānniḥsaraṇaṃ prajānanti /",
    "K10bsu036_u:2213": " atha bhagavāṃstān prajñācakṣuṣā paśyati /",
    "K10bsu036_u:2214": " dṛṣṭvā ca jānāti - amī sattvāḥ pūrvaṃ kuśalaṃ kṛtvā mandadveṣāstīvrarāgāḥ,",
    "K10bsu036_u:2215": " mandarāgāstīvradveṣāḥ,",
    "K10bsu036_u:2216": " kecidalpaprajñāḥ,",
    "K10bsu036_u:2217": " kecit paṇḍitāḥ,",
    "K10bsu036_u:2218": " kecitparipākaśuddhāḥ,",
    "K10bsu036_u:2219": " kecinmithyādṛṣṭayaḥ /",
    "K10bsu036_u:2220": " teṣāṃ sattvānāṃ tathāgata upāyakauśalyena trīṇi yānāni deśayati /",
    "K10bsu036_u:2221": " tatra yathā te ṛṣayaḥ pañcābhijñā viśuddhacakṣuṣaḥ,",
    "K10bsu036_u:2222": " evaṃ bodhisattvā bodhicittānyutpādya anutpattikīṃ dharmakṣāntiṃ pratilabhya anuttarāṃ samyaksaṃbodhimabhisaṃbudhyante //",
    "K10bsu036_u:2223": " (Vaidya 93)",
    "K10bsu036_u:2224": " tatra yathāsau mahāvaidyaḥ,",
    "K10bsu036_u:2225": " evaṃ tathāgato draṣṭavyaḥ /",
    "K10bsu036_u:2226": " yathāsau jātyandhastathā mohāndhāḥ sattvā draṣṭavyāḥ /",
    "K10bsu036_u:2227": " yathā vātapittaśleṣmāṇaḥ,",
    "K10bsu036_u:2228": " evaṃ rāgadveṣamohāḥ,",
    "K10bsu036_u:2229": " dvāṣaṣṭi ca dṛṣṭikṛtāni draṣṭavyāni /",
    "K10bsu036_u:2230": " yathā catasra oṣadhayastathā śūnyatānimittāpraṇihitanirvāṇadvāraṃ ca draṣṭavyam /",
    "K10bsu036_u:2231": " yathā yathā dravyāṇyupayujyante,",
    "K10bsu036_u:2232": " tathā tathā vyādhayaḥ praśāmyantīti /",
    "K10bsu036_u:2233": " evaṃ śūnyatānimittāpraṇihitāni vimokṣamukhāni bhāvayitvā sattvā avidyāṃ nirodhayanti /",
    "K10bsu036_u:2234": " avidyānirodhāt saṃskāranirodhaḥ,",
    "K10bsu036_u:2235": " yāvadevamasya kevalasya mahato duḥkhaskandhasya nirodho bhavati /",
    "K10bsu036_u:2236": " evaṃ cāsya cittaṃ na kuśale tiṣṭhati na pāpe //",
    "K10bsu036_u:2237": " yathā andhaścakṣuḥ pratilabhate,",
    "K10bsu036_u:2238": " tathā śrāvakapratyekabuddhayānīyo draṣṭavyaḥ /",
    "K10bsu036_u:2239": " saṃsārakleśabandhanāni cchinatti /",
    "K10bsu036_u:2240": " kleśabandhanānnirmuktaḥ pramucyate ṣaṅgatikāt traidhātukāt /",
    "K10bsu036_u:2241": " tena śrāvakayānīyaḥ evaṃ jānāti,",
    "K10bsu036_u:2242": " evaṃ ca vācaṃ bhāṣate - na santyapare dharmā abhisaṃboddhavyāḥ /",
    "K10bsu036_u:2243": " nirvāṇaprāpto 'smīti /",
    "K10bsu036_u:2244": " atha khalu tathāgatastasmai dharmaṃ deśayati /",
    "K10bsu036_u:2245": " yena sarvadharmā na prāptāḥ,",
    "K10bsu036_u:2246": " kutastasya nirvāṇamiti?",
    "K10bsu036_u:2247": " taṃ bhagavān bodhau samādāpayati /",
    "K10bsu036_u:2248": " sa utpannabodhicitto na saṃsārasthito na nirvāṇaprāpto bhavati /",
    "K10bsu036_u:2249": " so 'vabudhya traidhātukaṃ daśasu dikṣu śūnyaṃ nirmitopamaṃ māyopamaṃ svapnamarīcipratiśrutkopamaṃ lokaṃ paśyati /",
    "K10bsu036_u:2250": " sa sarvadharmānanutpannānaniruddhān abaddhānamuktān atamondhakārān naprakāśān paśyati /",
    "K10bsu036_u:2251": " ya evaṃ gambhīrān dharmān paśyati,",
    "K10bsu036_u:2252": " sa paśyati apaśyanayā sarvatraidhātukaṃ paripūrṇamanyonyasattvāśayādhimuktam //",
    "K10bsu036_u:2253": " atha khalu bhagavānimamevārthaṃ bhūyasyā mātrayā saṃdarśayamānaḥ tasyāṃ velāyāmimā gāthā abhāṣata -",
    "K10bsu036_u:2254": " candrasūryaprabhā yadvannipatanti samaṃ nṛṣu /",
    "K10bsu036_u:2255": " guṇavatsvatha pāpeṣu prabhāyā nonapūrṇatā // Saddhp_5.45 //",
    "K10bsu036_u:2256": " tathāgatasya prajñābhā samā hyādityacandravat /",
    "K10bsu036_u:2257": " sarvasattvān vinayate na conā naiva cādhikā // Saddhp_5.46 //",
    "K10bsu036_u:2258": " yathā kulālo mṛdbhāṇḍaṃ kurvan mṛtsu samāsvapi /",
    "K10bsu036_u:2259": " bhavanti bhājanā tasya guḍakṣīradhṛtāmbhasām // Saddhp_5.47 //",
    "K10bsu036_u:2260": " aśuceḥ kānicittatra dadhno 'nyāni bhavanti tu /",
    "K10bsu036_u:2261": " mṛdamekāṃ sa gṛhṇāti kurvan bhāṇḍāni bhārgavaḥ // Saddhp_5.48 //",
    "K10bsu036_u:2262": " yādṛk prakṣipyate dravyaṃ bhājanaṃ tena lakṣyate /",
    "K10bsu036_u:2263": " sattvāviśeṣe 'pi tathā rucibhedāttathāgatāḥ // Saddhp_5.49 //",
    "K10bsu036_u:2264": " (Vaidya 94)",
    "K10bsu036_u:2265": " yānabhedaṃ varṇayanti buddhayānaṃ tu niṃścitam /",
    "K10bsu036_u:2266": " saṃsāracakrasyājñānānnirvṛtiṃ na vijānate // Saddhp_5.50 //",
    "K10bsu036_u:2267": " yastu śūnyān vijānāti dharmānātmavivarjitān /",
    "K10bsu036_u:2268": " saṃbuddhānāṃ bhagavatāṃ bodhiṃ jānāti tattvataḥ // Saddhp_5.51 //",
    "K10bsu036_u:2269": " prajñāmadhyavyavasthānāt pratyekajina ucyate /",
    "K10bsu036_u:2270": " śūnyajñānavihīnatvācchrāvakaḥ saṃprabhāṣyate // Saddhp_5.52 //",
    "K10bsu036_u:2271": " sarvadharmāvabodhāttu samyaksaṃbuddha ucyate /",
    "K10bsu036_u:2272": " tenopāyaśatairnityaṃ dharmaṃ deśeti prāṇinām // Saddhp_5.53 //",
    "K10bsu036_u:2273": " yathā hi kaścijjātyandhaḥ sūryendugrahatārakāḥ /",
    "K10bsu036_u:2274": " apaśyannevamāhāsau nāsti rūpāṇi sarvaśaḥ // Saddhp_5.54 //",
    "K10bsu036_u:2275": " jātyandhe tu mahāvaidyaḥ kāruṇyaṃ saṃniveśya ha /",
    "K10bsu036_u:2276": " himavantaṃ sa gatvāna tiryagūrdhvamadhastathā // Saddhp_5.55 //",
    "K10bsu036_u:2277": " sarvavarṇarasthānā nagāllabhata oṣadhīḥ /",
    "K10bsu036_u:2278": " evamādīścatasro 'tha prayogamakarottataḥ // Saddhp_5.56 //",
    "K10bsu036_u:2279": " dantaiḥ saṃcūrṇya kāṃcittu piṣṭvā cānyāṃ tathāparām /",
    "K10bsu036_u:2280": " sūcyagreṇa praveśyāṅge jātyandhāya prayojayet // Saddhp_5.57 //",
    "K10bsu036_u:2281": " sa labdhacakṣuḥ saṃpaśyet sūryendugrahatārakāḥ /",
    "K10bsu036_u:2282": " evaṃ cāsya bhavetpūrvajñānāttadudāhṛtam // Saddhp_5.58 //",
    "K10bsu036_u:2283": " evaṃ sattvā mahājñānā jātyandhāḥ saṃsaranti hi /",
    "K10bsu036_u:2284": " pratītyotpādacakrasya ajñānādduḥkhavartmanaḥ // Saddhp_5.59 //",
    "K10bsu036_u:2285": " evamajñānasaṃmūḍhe loke sarvaviduttamaḥ /",
    "K10bsu036_u:2286": " tathāgato mahāvaidya utpannaḥ karuṇātmakaḥ // Saddhp_5.60 //",
    "K10bsu036_u:2287": " upāyakuśalaḥ śāstā saddharmaṃ deśayatyasau /",
    "K10bsu036_u:2288": " anuttarāṃ buddhabodhiṃ deśayatyagrayānike // Saddhp_5.61 //",
    "K10bsu036_u:2289": " prakāśayati madhyāṃ tu madhyaprajñāya nāyakaḥ /",
    "K10bsu036_u:2290": " saṃsārabhīrave bodhimanyāṃ saṃvarṇayatyapi // Saddhp_5.62 //",
    "K10bsu036_u:2291": " traidhātukānniḥsṛtasya śrāvakasya vijānataḥ /",
    "K10bsu036_u:2292": " bhavatyevaṃ mayā prāptaṃ nirvāṇamamalaṃ śivam // Saddhp_5.63 //",
    "K10bsu036_u:2293": " (Vaidya 95)",
    "K10bsu036_u:2294": " tāmeva tatra prakāśemi naitannirvāṇamucyate /",
    "K10bsu036_u:2295": " sarvadharmāvabodhāttu nirvāṇaṃ prāpyate 'mṛtam // Saddhp_5.64 //",
    "K10bsu036_u:2296": " maharṣayo yathā tasmai karuṇāṃ saṃniveśya vai /",
    "K10bsu036_u:2297": " kathayanti ca mūḍho 'si mā te 'bhūjjñānavānaham // Saddhp_5.65 //",
    "K10bsu036_u:2298": " abhyantarāvasthitastvaṃ yadā bhavasi koṣṭhake /",
    "K10bsu036_u:2299": " bahiryadvartate tadvai na jānīṣe tvamalpadhīḥ // Saddhp_5.66 //",
    "K10bsu036_u:2300": " yo 'bhyantare 'vasthitastu bahirjñātaṃ kṛtākṛtam /",
    "K10bsu036_u:2301": " so adyāpi na jānāti kutastvaṃ vetsyase 'lpadhīḥ // Saddhp_5.67 //",
    "K10bsu036_u:2302": " pañcayojanamātraṃ tu yaḥ śabdo niścarediha /",
    "K10bsu036_u:2303": " taṃ śrotuṃ na samartho 'si prāgevānyaṃ vidūrataḥ // Saddhp_5.68 //",
    "K10bsu036_u:2304": " tvayi ye pāpacitta vā anunītāstathāpare /",
    "K10bsu036_u:2305": " te na śakyaṃ tvayā jñātumabhimānaḥ kuto 'sti te // Saddhp_5.69 //",
    "K10bsu036_u:2306": " krośamātre 'pi gantavye padavīṃ na vinā gatiḥ /",
    "K10bsu036_u:2307": " mātuḥ kukṣau ca yadvṛttaṃ vismṛtaṃ tattadeva te // Saddhp_5.70 //",
    "K10bsu036_u:2308": " abhijñā yasya pañcaitāḥ sa sarvajña ihocyate /",
    "K10bsu036_u:2309": " tvaṃ mohādapyakiṃcijjñaḥ sarvajño 'smīti bhāṣase // Saddhp_5.71 //",
    "K10bsu036_u:2310": " sarvajñatvaṃ prārthayase yadyabhijñābhinirhareḥ /",
    "K10bsu036_u:2311": " taṃ cābhijñābhinirhāramaraṇyastho vicintaya /",
    "K10bsu036_u:2312": " dharmaṃ viśuddhaṃ tena tvamabhijñāḥ pratilapsyase // Saddhp_5.72 //",
    "K10bsu036_u:2313": " so 'rthaṃ gṛhya gato 'raṇyaṃ cintayet susamāhitaḥ /",
    "K10bsu036_u:2314": " abhijñāḥ prāptavān pañca nacireṇa guṇānvitaḥ // Saddhp_5.73 //",
    "K10bsu036_u:2315": " tathaiva śrāvakāḥ sarve prāptanirvāṇasaṃjñinaḥ /",
    "K10bsu036_u:2316": " jino 'tha deśayettasmai viśrāmo 'yaṃ na nirvṛtiḥ // Saddhp_5.74 //",
    "K10bsu036_u:2317": " upāya eṣa buddhānāṃ vadanti yadimaṃ nayam /",
    "K10bsu036_u:2318": " sarvajñatvamṛte nāsti nirvāṇaṃ tatsamārabha // Saddhp_5.75 //",
    "K10bsu036_u:2319": " tryadhvajñānamanantaṃ ca ṣaṭ ca pāramitāḥ śubhāḥ /",
    "K10bsu036_u:2320": " śūnyatāmanimittaṃ ca praṇidhānavivarjitam // Saddhp_5.76 //",
    "K10bsu036_u:2321": " bodhicittaṃ ca ye cānye dharmā nirvāṇagāminaḥ /",
    "K10bsu036_u:2322": " sāsravānāsravāḥ śāntāḥ sarve gaganasaṃnibhāḥ // Saddhp_5.77 //",
    "K10bsu036_u:2323": " (Vaidya 96)",
    "K10bsu036_u:2324": " brahmavihārāścatvāraḥ saṃgrahā ye ca kīrtitāḥ /",
    "K10bsu036_u:2325": " sattvānāṃ vinayārthāya kīrtitāḥ paramarṣibhiḥ // Saddhp_5.78 //",
    "K10bsu036_u:2326": " yaśca dharmān vijānāti māyāsvapnasvabhāvakān /",
    "K10bsu036_u:2327": " kadalīskandhaniḥsārān pratiśrutkāsamānakān // Saddhp_5.79 //",
    "K10bsu036_u:2328": " tatsvabhāvaṃ ca jānāti traidhātukamaśeṣataḥ /",
    "K10bsu036_u:2329": " abaddhamavimuktaṃ ca na vijānāti nirvṛtim // Saddhp_5.80 //",
    "K10bsu036_u:2330": " sarvadharmān samān śūnyānnirnānākaraṇātmakān /",
    "K10bsu036_u:2331": " na caitān prekṣate nāpi kiṃciddharmaṃ vipaśyati // Saddhp_5.81 //",
    "K10bsu036_u:2332": " sa paśyati mahāprajño dharmakāyamaśeṣataḥ /",
    "K10bsu036_u:2333": " nāsti yānatrayaṃ kiṃcidekayānamihāsti tu // Saddhp_5.82 //",
    "K10bsu036_u:2334": " sarvadharmāḥ samāḥ sarve samāḥ samasamāḥ sadā /",
    "K10bsu036_u:2335": " evaṃ jñātvā vijānāti nirvāṇamamṛtaṃ śivam // Saddhp_5.83 //",
    "K10bsu036_u:2336": " ityāryasaddharmapuṇḍarīke dharmaparyāye oṣadhīparivarto nāma pañcamaḥ //",
    "K10bsu036_u:2337": " (Vaidya 97)",
    "K10bsu036_u:2338": " Saddhp_6: vyākaraṇaparivartaḥ /",
    "K10bsu036_u:2339": " atha khalu bhagavānimā gāthā bhāṣitvā sarvāvantaṃ bhikṣusaṃghamāmantrayate sma - ārocayāmi vo bhikṣavaḥ,",
    "K10bsu036_u:2340": " prativedayāmi /",
    "K10bsu036_u:2341": " ayaṃ mama śrāvakaḥ kāśyapo bhikṣustriṃśato buddhakoṭīsahasrāṇāmantike satkāraṃ kariṣyati,",
    "K10bsu036_u:2342": " gurukāraṃ mānanāṃ pūjanāmarcanāmapacāyanāṃ kariṣyati,",
    "K10bsu036_u:2343": " teṣāṃ ca buddhānāṃ bhagavatāṃ saddharmaṃ dhārayiṣyati /",
    "K10bsu036_u:2344": " sa paścime samucchraye avabhāsaprāptāyāṃ lokadhātau mahāvyūhe kalpe raśmiprabhāso",
    "K10bsu036_u:2345": " nāma tathāgato 'rhan samyaksaṃbuddho loke bhaviṣyati vidyācaraṇasaṃpannaḥ sugato",
    "K10bsu036_u:2346": " lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
    "K10bsu036_u:2347": " dvādaśa cāsyāntarakalpānāyuṣpramāṇaṃ bhaviṣyati /",
    "K10bsu036_u:2348": " viṃśatiṃ cāsyāntarakalpān saddharmaḥ sthāsyati /",
    "K10bsu036_u:2349": " viṃśatimevāntarakalpān saddharmapratirūpakaḥ sthāsyati /",
    "K10bsu036_u:2350": " taccāsya buddhakṣetraṃ śuddhaṃ bhaviṣyati śuci apagatapāṣāṇaśarkarakaṭhalyamapagataśvabhraprapātamapagatasyandanikāgūtholigallaṃ",
    "K10bsu036_u:2351": " samaṃ ramaṇīyaṃ prāsādikaṃ darśanīyaṃ vaiḍūryamayaṃ ratnavṛkṣapratimaṇḍitaṃ suvarṇasūtrāṣṭāpadanibaddhaṃ puṣpābhikīrṇam /",
    "K10bsu036_u:2352": " bahūni ca tatra bodhisattvaśatasahasrāṇyutpatsyante /",
    "K10bsu036_u:2353": " aprameyāṇi ca tatra śrāvakakoṭīnayutaśatasahasrāṇi bhaviṣyanti /",
    "K10bsu036_u:2354": " na ca tatra māraḥ pāpīyānavatāraṃ lapsyate,",
    "K10bsu036_u:2355": " na ca māraparṣat prajñāsyate /",
    "K10bsu036_u:2356": " bhaviṣyanti tatra khalu punarmāraśca māraparṣadaśca /",
    "K10bsu036_u:2357": " api tu khalu punastatra lokadhātau tasyaiva bhagavato raśmiprabhāsasya tathāgatasya śāsane saddharmaparigrahāyābhiyuktā bhaviṣyanti //",
    "K10bsu036_u:2358": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:2359": " paśyāmyahaṃ bhikṣava buddhacakṣuṣā sthaviro hyayaṃ kāśyapa buddha bheṣyati /",
    "K10bsu036_u:2360": " anāgate 'dhvāni asaṃkhyakalpe kṛtvāna pūjāṃ dvipadottamānām // Saddhp_6.1 //",
    "K10bsu036_u:2361": " triṃśatsahasrāḥ paripūrṇakoṭyo jinānayaṃ drakṣyati kāśyapo hyayam /",
    "K10bsu036_u:2362": " cariṣyatī tatra ca brahmacaryaṃ bauddhasya jñānasya kṛtena bhikṣavaḥ // Saddhp_6.2 //",
    "K10bsu036_u:2363": " kṛtvāna pūjāṃ dvipadottamānāṃ samudāniya jñānamidaṃ anuttaram /",
    "K10bsu036_u:2364": " sa paścime cocchrayi lokanātho bhaviṣyate apratimo maharṣiḥ // Saddhp_6.3 //",
    "K10bsu036_u:2365": " kṣetraṃ ca tasya pravaraṃ bhaviṣyati vicitra śuddhaṃ śubha darśanīyam /",
    "K10bsu036_u:2366": " (Vaidya 98)",
    "K10bsu036_u:2367": " manojñarūpaṃ sada premaṇīyaṃ suvarṇasūtraiḥ samalaṃkṛtaṃ ca // Saddhp_6.4 //",
    "K10bsu036_u:2368": " ratnāmayā vṛkṣa tahiṃ vicitrā aṣṭāpadasmiṃ tahi ekameke /",
    "K10bsu036_u:2369": " manojñagandhaṃ ca vimuñcamānā bheṣyanti kṣetrasmi imasmi bhikṣo // Saddhp_6.5 //",
    "K10bsu036_u:2370": " puṣpaprakāraiḥ samalaṃkṛtaṃ ca vicitrapuṣpairupaśobhitaṃ ca /",
    "K10bsu036_u:2371": " śvabhraprapātā na ca tatra santi samaṃ śivaṃ bheṣyati darśanīyam // Saddhp_6.6 //",
    "K10bsu036_u:2372": " tahi bodhisattvāna sahasrakoṭyaḥ sudāntacittāna maharddhikānām /",
    "K10bsu036_u:2373": " vaipulyasūtrāntadharāṇa tāyināṃ bahū bhaviṣyanti sahasra neke // Saddhp_6.7 //",
    "K10bsu036_u:2374": " anāsravā antimadehadhāriṇo bheṣyanti ye śrāvaka dharmarājñaḥ /",
    "K10bsu036_u:2375": " pramāṇu teṣāṃ na kadāci vidyate divyena jñānena gaṇitva kalpān // Saddhp_6.8 //",
    "K10bsu036_u:2376": " so dvādaśa antarakalpa sthāsyati saddharma viṃśāntarakalpa sthāsyati /",
    "K10bsu036_u:2377": " pratirūpakaścāntarakalpa viṃśatiṃ raśmiprabhāsasya viyūha bheṣyati // Saddhp_6.9 //",
    "K10bsu036_u:2378": " atha khalvāyuṣmān mahāmaudgalyāyanaḥ sthavira āyuṣmāṃśca subhūtirāyuṣmāṃśca mahākātyāyanaḥ pravepamānaiḥ kāyairbhagavantamanimiṣairnetrairvyavalokayanti sma /",
    "K10bsu036_u:2379": " tasyāṃ ca velāyāṃ pṛthak pṛthaṅamanaḥsaṃgītyā imā gāthā abhāṣanta -",
    "K10bsu036_u:2380": " arhanta he mahāvīra śākyasiṃha narottama /",
    "K10bsu036_u:2381": " asmākamanukampāya buddhaśabdamudīraya // Saddhp_6.10 //",
    "K10bsu036_u:2382": " avaśyamavasaraṃ jñātvā asmākaṃ pi narottama /",
    "K10bsu036_u:2383": " amṛteneva siñcitvā vyākuruṣva vibhojana // Saddhp_6.11 //",
    "K10bsu036_u:2384": " durbhikṣādāgataḥ kaścinnaro labdhvā subhojanam /",
    "K10bsu036_u:2385": " pratīkṣa bhūya ucyeta hastaprāptasmi bhojane // Saddhp_6.12 //",
    "K10bsu036_u:2386": " (Vaidya 99)",
    "K10bsu036_u:2387": " evamevotsukā asmo hīnayānaṃ vicintaya /",
    "K10bsu036_u:2388": " duṣkālabhuktasattvā vā buddhajñānaṃ labhāmahe // Saddhp_6.13 //",
    "K10bsu036_u:2389": " na tāvadasmān saṃbuddho vyākaroti mahāmuniḥ /",
    "K10bsu036_u:2390": " yathā hastasmi prakṣiptaṃ na tadbhuñjīta bhojanam // Saddhp_6.14 //",
    "K10bsu036_u:2391": " evaṃ ca utsukā vīra śrutvā ghoṣamanuttaram /",
    "K10bsu036_u:2392": " vyākṛtā yada bheṣyāmastadā bheṣyāma nirvṛtāḥ // Saddhp_6.15 //",
    "K10bsu036_u:2393": " vyākarohi mahāvīra hitaiṣī anukampakaḥ /",
    "K10bsu036_u:2394": " api dāridryacittānāṃ bhavedanto mahāmune // Saddhp_6.16 //",
    "K10bsu036_u:2395": " atha khalu bhagavāṃsteṣā mahāśrāvakāṇāṃ sthavirāṇāmimamevaṃrūpaṃ cetasaiva cetaḥparivitarkamājñāya",
    "K10bsu036_u:2396": " punarapi sarvāvantaṃ bhikṣusaṃghamāmantrayate sma - ayaṃ me bhikṣavo mahāśrāvakaḥ",
    "K10bsu036_u:2397": " sthaviraḥ subhūtistriṃśata eva buddhakoṭīnayutaśatasahasrāṇāṃ satkāraṃ kariṣyati,",
    "K10bsu036_u:2398": " gurukāraṃ mānanāṃ pūjanāmarcanāmapacāyanāṃ kariṣyati /",
    "K10bsu036_u:2399": " tatra ca brahmacaryaṃ cariṣyati,",
    "K10bsu036_u:2400": " bodhiṃ ca samudānayiṣyati /",
    "K10bsu036_u:2401": " evaṃrūpāṃścādhikārān kṛtvā paścime samucchraye śaśiketurnāma tathāgato 'rhan samyaksaṃbuddho",
    "K10bsu036_u:2402": " loke bhaviṣyati vidyācaraṇasaṃpannaḥ sugato lokavidanuttaraḥ puruṣadamyasārathiḥ",
    "K10bsu036_u:2403": " śāstā devānāṃ ca manuṣyāṇāṃ ca buddho bhagavān /",
    "K10bsu036_u:2404": " ratnasaṃbhavaṃ ca nāmāsya tad buddhakṣetraṃ bhaviṣyati /",
    "K10bsu036_u:2405": " ratnāvabhāsaśca nāma sa kalpo bhaviṣyati /",
    "K10bsu036_u:2406": " samaṃ ca tad buddhakṣetraṃ bhaviṣyati,",
    "K10bsu036_u:2407": " ramaṇīyaṃ sphaṭikamayaṃ ratnavṛkṣavicitritamapagataśvabhraprapātamapagatagūtholigallaṃ manojñaṃ puṣpābhikīrṇam /",
    "K10bsu036_u:2408": " kūṭāgāraparibhogeṣu cātra puruṣā vāsaṃ kalpayiṣyanti /",
    "K10bsu036_u:2409": " bahavaścāsya śrāvakā bhaviṣyantyaparimāṇāḥ,",
    "K10bsu036_u:2410": " yeṣāṃ na śakyaṃ gaṇanayā paryanto 'dhigantum /",
    "K10bsu036_u:2411": " bahūni cātra bodhisattvakoṭīnayutaśatasahasrāṇi bhaviḥyanti /",
    "K10bsu036_u:2412": " tasya ca bhagavato dvādaśāntarakalpānāyuḥpramāṇaṃ bhaviḥyati /",
    "K10bsu036_u:2413": " viṃśatiṃ cāntarakalpān saddharmaḥ sthāsyati /",
    "K10bsu036_u:2414": " viṃśatimevāntarakalpān saddharmapratirūpakaḥ sthāsyati /",
    "K10bsu036_u:2415": " sa ca bhagavān vaihāyasamantarīkḥe sthitvā abhīkḥṇaṃ dharmaṃ deśayiḥyati,",
    "K10bsu036_u:2416": " bahūni ca bodhisattvaśatasahasrāṇi bahūni ca śrāvakaśatasahasrāṇi vineḥyati //",
    "K10bsu036_u:2417": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:2418": " ārocayāmi ahamadya bhikṣavaḥ prativedayāmyadya mamā śṛṇotha /",
    "K10bsu036_u:2419": " sthaviraḥ subhūtirmama śrāvako 'yaṃ bhaviṣyate buddha anāgate 'dhvani // Saddhp_6.17 //",
    "K10bsu036_u:2420": " buddhāṃśca paśyitva mahānubhāvān triṃśacca pūrṇānayutāna koṭīḥ /",
    "K10bsu036_u:2421": " (Vaidya 100)",
    "K10bsu036_u:2422": " cariṣyate carya tadānulomikīmimasya jñānasya kṛtena caiṣaḥ // Saddhp_6.18 //",
    "K10bsu036_u:2423": " sa paścime vīra samucchrayasmin dvātriṃśatīlakṣaṇarūpadhārī /",
    "K10bsu036_u:2424": " suvarṇayūpapratimo maharṣirbhaviṣyate lokahitānukampī // Saddhp_6.19 //",
    "K10bsu036_u:2425": " sudarśanīyaṃ ca sukṣetra bheṣyati iṣṭaṃ manojñaṃ ca mahājanasya /",
    "K10bsu036_u:2426": " vihariṣyate yatra sa lokabandhustāritva prāṇīnayutāna koṭīḥ // Saddhp_6.20 //",
    "K10bsu036_u:2427": " bahubodhisattvātra mahānubhāvā avivartyacakrasya pravartitāraḥ /",
    "K10bsu036_u:2428": " tīkṣṇendriyāstasya jinasya śāsane ye śobhayiṣyanti ta buddhakṣetram // Saddhp_6.21 //",
    "K10bsu036_u:2429": " bahuśrāvakāstasya na saṃkhya teṣāṃ pramāṇu naivāsti kadāci teṣām /",
    "K10bsu036_u:2430": " ṣaḍabhijña traividya maharddhikāśca aṣṭāvimokṣeṣu pratiṣṭhitāśca // Saddhp_6.22 //",
    "K10bsu036_u:2431": " acintiyaṃ ṛddhibalaṃ ca bheṣyati prakāśayantasyimamagrabodhim /",
    "K10bsu036_u:2432": " devā manuṣyā yatha gaṅgavālikā bheṣyanti tasyo satataṃ kṛtāñjalī // Saddhp_6.23 //",
    "K10bsu036_u:2433": " so dvādaśo antarakalpa sthāsyapi saddharmu viṃśāntarakalpa sthāsyati /",
    "K10bsu036_u:2434": " pratirūpako viṃśatimeva sthāsyati kalpāntarāṇi dvipadottamasya // Saddhp_6.24 //",
    "K10bsu036_u:2435": " atha khalu bhagavān punareva sarvāvantaṃ bhikṣusaṃghamāmantrayate sma - ārocayāmi vo bhikṣayaḥ,",
    "K10bsu036_u:2436": " prativedayāmi /",
    "K10bsu036_u:2437": " ayaṃ mama śrāvakaḥ sthaviro mahākātyāyano 'ṣṭānāṃ buddhakoṭīśatasahasrāṇāmantike satkāraṃ kariṣyati,",
    "K10bsu036_u:2438": " gurukāraṃ mānanāṃ pūjanāmarcanāmapacāyanāṃ kariṣyati /",
    "K10bsu036_u:2439": " parinirvṛtānāṃ ca teṣāṃ tathāgatānāṃ stūpān kariṣyati yojanasahasraṃ samucchrayeṇa pañcāśad yojanāni pariṇāhena saptānāṃ ratnānām /",
    "K10bsu036_u:2440": " tadyathā suvarṇasya rūpyasya vaiḍūryasya sphaṭikasya lohitamukteraśmargabhasya musāragalvasya saptamasya ratnasya /",
    "K10bsu036_u:2441": " teṣāṃ ca stūpānāṃ pūjāṃ kariṣyati puṣpadhūpagandhamālyavilepanacūrṇacīvaracchatradhvajapatākāvaijayantībhiśca (Vaidya 101) /",
    "K10bsu036_u:2442": " tataśca bhūyaḥ pareṇa paratareṇa punarviśatīnāṃ buddhakoṭīnāmantike evarūpameva satkāraṃ kariṣyati,",
    "K10bsu036_u:2443": " gurukāraṃ mānanāṃ pūjanāmarcanāmapacāyanāṃ kariṣyati /",
    "K10bsu036_u:2444": " sa paścime samucchraye paścime ātmabhāvapratilambhe jāmbūnadaprabhāso nāma tathāgato",
    "K10bsu036_u:2445": " 'rhan samyaksaṃbuddho loke bhaviṣyati vidyācaraṇasaṃpannaḥ sugato lokavidanuttaraḥ",
    "K10bsu036_u:2446": " puruṣadamyasārathiḥ śāstā devānāṃ ca manuṣyāṇāṃ ca buddho bhagavan /",
    "K10bsu036_u:2447": " pariśuddhaṃ cāsya buddhakṣetraṃ bhaviṣyati samaṃ ramaṇīyaṃ prāsādikaṃ darśanīyaṃ",
    "K10bsu036_u:2448": " sphaṭikamayaṃ ratnavṛkṣābhivicitritaṃ suvarṇasūtrācchoḍitaṃ puṣpasaṃstarasaṃstṛtamapagatanirayatiryagyoniyamalokāsurakāyaṃ",
    "K10bsu036_u:2449": " bahunaradevapratipūrṇaṃ bahuśrāvakaḥatasahasropaḥobhitaṃ bahubodhisattvaḥatasahasrālaṃkṛtam /",
    "K10bsu036_u:2450": " dvādaḥa cāsya antarakalpānāyuṣpramāṇaṃ bhaviṣyati /",
    "K10bsu036_u:2451": " viṃḥatiṃ cāsya antarakalpān saddharmaḥ sthāsyati /",
    "K10bsu036_u:2452": " viṃḥatimevāntarakalpān saddharmapratirūpakaḥ sthāsyati //",
    "K10bsu036_u:2453": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:2454": " śṛṇotha me bhikṣava adya sarve udāharantasya girāmananyathām /",
    "K10bsu036_u:2455": " kātyāyanaḥ sthaviru ayaṃ mi śrāvakaḥ kariṣyate pūja vināyakānām // Saddhp_6.25 //",
    "K10bsu036_u:2456": " satkāru teṣāṃ ca bahuprakāraṃ bahūvidhaṃ lokavināyakānām /",
    "K10bsu036_u:2457": " stūpāṃśca kārāpayi nirvṛtānāṃ puṣpehi gandhehi ca pūjayiṣyati // Saddhp_6.26 //",
    "K10bsu036_u:2458": " labhitva so paścimakaṃ samucchrayaṃ pariśuddhakṣetrasmi jino bhaviṣyati /",
    "K10bsu036_u:2459": " paripūrayitvā imameva jñānaṃ deśeṣyate prāṇisahasrakoṭinām // Saddhp_6.27 //",
    "K10bsu036_u:2460": " sa satkṛto loki sadevakasmin prabhākaro buddha vibhurbhaviṣyati /",
    "K10bsu036_u:2461": " jāmbūnadābhāsu sa cāpi nāmnā saṃtārako devamanuṣyakoṭinām // Saddhp_6.28 //",
    "K10bsu036_u:2462": " bahubodhisattvāstatha śrāvakāśca amitā asaṃkhyā pi ca tatra kṣetre /",
    "K10bsu036_u:2463": " upaśobhayiṣyanti ti buddhaśāsanaṃ bhavaprahīṇā vibhavāśca sarve // Saddhp_6.29 //",
    "K10bsu036_u:2464": " (Vaidya 102)",
    "K10bsu036_u:2465": " atha khalu bhagavān punareva sarvāvantaṃ bhikṣusaṃghamāmantrayate sma - ārocayāmi vo bhikṣavaḥ,",
    "K10bsu036_u:2466": " prativedayāmi /",
    "K10bsu036_u:2467": " ayaṃ mama śrāvakaḥ sthaviro mahāmaudgalyāyano 'ṣṭāviṃśatibuddhasahasrāṇyārāgayiṣyati,",
    "K10bsu036_u:2468": " teṣāṃ ca buddhānāṃ bhagavatāṃ vividhaṃ satkāraṃ kariṣyati,",
    "K10bsu036_u:2469": " gurukāraṃ mānanāṃ pūjanāmarcanāmapacāyanāṃ kariṣyati /",
    "K10bsu036_u:2470": " parinirvṛtānāṃ ca teṣāṃ buddhānāṃ bhagavatāṃ stūpān kārayiṣyati saptaratnamayān /",
    "K10bsu036_u:2471": " tadyathā suvarṇasya rūpyasya vaidūryasya sphaṭikasya lohitamukteraśmagarbhasya musāragalvasya /",
    "K10bsu036_u:2472": " yojanasahasraṃ samucchrayeṇa pañcayojanaśatāni pariṇāhena /",
    "K10bsu036_u:2473": " teṣāṃ ca stūpānāṃ vividhāṃ pūjāṃ kariṣyati puṣpadhūpagandhamālyavilepanacūrṇacīvaracchatradhvajapatākāvaijayantībhiḥ /",
    "K10bsu036_u:2474": " tataśca bhūyaḥ pareṇa paratareṇa viṃśaterbuddhakoṭīśatasahasrāṇāmevaṃrūpameva satkāraṃ kariṣyati,",
    "K10bsu036_u:2475": " gurukāraṃ mānanāṃ pūjanāmarcanāmapacāyanāṃ kariṣyati /",
    "K10bsu036_u:2476": " paścime ca ātmabhāvapratilambhe tamālapatracandanagandho nāma tathāgato 'rhan samyaksaṃbuddho",
    "K10bsu036_u:2477": " loke bhaviṣyati vidyācaraṇasaṃpannaḥ sugato lokavidanuttaraḥ puruṣadamyasārathiḥ",
    "K10bsu036_u:2478": " śāstā devānāṃ ca manuṣyāṇāṃ ca buddho bhagavān /",
    "K10bsu036_u:2479": " manobhirāmaṃ ca nāmāsya tadbuddhakṣetraṃ bhaviṣyati /",
    "K10bsu036_u:2480": " ratiprapūrṇaśca nāma sa kalpo bhaviṣyati /",
    "K10bsu036_u:2481": " pariśuddhaṃ cāsya tadbuddhakṣetraṃ bhaviṣyati,",
    "K10bsu036_u:2482": " samaṃ ramaṇīyaṃ prāsādikaṃ sudarśanīyaṃ sphaṭikamayaṃ ratnavṛkṣābhivicitritaṃ muktakusumābhikīrṇaṃ",
    "K10bsu036_u:2483": " bahunaradevapratipūrṇamṛṣiśatasahasraniṣevitaṃ yaduta śrāvakaiśca bodhisattvaiśca /",
    "K10bsu036_u:2484": " caturviśatiṃ cāsya antarakalpānāyuṣpramāṇaṃ bhaviṣyati /",
    "K10bsu036_u:2485": " catvāriṃśacca antarakalpān saddharmaḥ sthāsyati /",
    "K10bsu036_u:2486": " catvāriṃśadeva antarakalpān saddharmapratirūpakaḥ sthāsyati //",
    "K10bsu036_u:2487": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:2488": " maudgalyagotro mama śrāvako 'yaṃ jahitva mānuṣyakamātmabhāvam /",
    "K10bsu036_u:2489": " viṃśatsahasrāṇi jināna tāyināmanyāṃśca aṣṭau virajāna drakṣyati // Saddhp_6.30 //",
    "K10bsu036_u:2490": " cariṣyate tatra ca brahmacaryaṃ bauddhaṃ imaṃ jñāna gaveṣamāṇaḥ /",
    "K10bsu036_u:2491": " satkāru teṣāṃ dvipadottamānāṃ vividhaṃ tadā kāhi vināyakānām // Saddhp_6.31 //",
    "K10bsu036_u:2492": " saddharmu teṣāṃ vipulaṃ praṇītaṃ dhāretva kalpāna sahasrakoṭyaḥ /",
    "K10bsu036_u:2493": " pūjāṃ ca stūpeṣu kariṣyate tadā parinirvṛtānāṃ sugatāna teṣām // Saddhp_6.32 //",
    "K10bsu036_u:2494": " ratnāmayān stūpa savaijayantān kariṣyate teṣa jinottamānām /",
    "K10bsu036_u:2495": " (Vaidya 103)",
    "K10bsu036_u:2496": " puṣpehi gandhehi ca pūjayanto vādyehi vā lokahitānukampinām // Saddhp_6.33 //",
    "K10bsu036_u:2497": " tatpaścime caiva samucchrayasmin priyadarśane tatra manojñakṣetre /",
    "K10bsu036_u:2498": " bhaviṣyate lokahitānukampī tamālapatracandanagandha nāmnā // Saddhp_6.34 //",
    "K10bsu036_u:2499": " caturviśapūrṇāntarakalpa tasya āyuṣpramāṇaṃ sugatasya bheṣyati /",
    "K10bsu036_u:2500": " prakāśayantasyima buddhanetrīṃ manujeṣu deveṣu ca nityakālam // Saddhp_6.35 //",
    "K10bsu036_u:2501": " bahuśrāvakātasya jinasya tatra koṭī sahasrā yatha gaṅgavālikāḥ /",
    "K10bsu036_u:2502": " ṣaḍabhijña traividya maharddhikāśca abhijñaprāptāḥ sugatasya śāsane // Saddhp_6.36 //",
    "K10bsu036_u:2503": " avaivartikāśco bahubodhisattvā ārabdhavīryāḥ sada saṃprajānāḥ /",
    "K10bsu036_u:2504": " abhiyuktarūpāḥ sugatasya śāsane teṣāṃ sahasrāṇi bahūni tatra // Saddhp_6.37 //",
    "K10bsu036_u:2505": " parinirvṛtasyāpi jinasya tasya saddharmu saṃsthāsyati tasmi kāle /",
    "K10bsu036_u:2506": " viṃśacca viṃśāntarakalpa pūrṇā etatpramāṇaṃ pratirūpakasya // Saddhp_6.38 //",
    "K10bsu036_u:2507": " maharddhikāḥ pañca mi śrāvakā ye nirdiṣṭa ye te maya agrabodhaye /",
    "K10bsu036_u:2508": " anāgate 'dhvāni jināḥ svayaṃbhuvasteṣāṃ ca caryāṃ śṛṇuthā mamāntikāt // Saddhp_6.39 //",
    "K10bsu036_u:2509": " ityāryasaddharmapuṇḍarīke dharmaparyāye vyākaraṇaparivarto nāma ṣaṣṭhaḥ //",
    "K10bsu036_u:2510": " (Vaidya 104)",
    "K10bsu036_u:2511": " Saddhp_7: pūrvayogaparivartaḥ /",
    "K10bsu036_u:2512": " bhūtapūrva bhikṣavo 'tīte 'dhvani asaṃkhyeyaiḥ kalpairasaṃkhyeyatarairvipulairaprameyairacintyairaparimitairapramāṇaistataḥ",
    "K10bsu036_u:2513": " pareṇa paratareṇa yadāsīt - tena kālena tena samayena mahābhijñājñānābhibhūrnāma",
    "K10bsu036_u:2514": " tathāgato 'rhan samyaksaṃbuddho loka udapādi vidyācaraṇasaṃpannaḥ sugato lokavidanuttaraḥ",
    "K10bsu036_u:2515": " puruṣadamyasārathiḥ śāstāḥ devānāṃ ca manuṣyāṇāṃ ca buddho bhagavān saṃbhavāyāṃ lokadhātau mahārūpe kalpe /",
    "K10bsu036_u:2516": " kiyaccirotpannaḥ sa bhikṣavastathāgato 'bhūt /",
    "K10bsu036_u:2517": " tadyathāpi nāma bhikṣavo yāvāniha trisāhasramahāsāhasre lokadhātau pṛthivīdhātuḥ,",
    "K10bsu036_u:2518": " taṃ kaścideva puruṣaḥ sarvaṃ cūrṇīkuryāt,",
    "K10bsu036_u:2519": " maṣiṃ kuryāt /",
    "K10bsu036_u:2520": " atha khalu sa puruṣastasmāllokadhātorekaṃ paramāṇurajo gṛhītvā pūrvasyāṃ diśi lokadhātusahasramatikramya tadekaṃ paramāṇuraja upanikṣipet /",
    "K10bsu036_u:2521": " atha sa puruṣo dvitīyaṃ ca paramāṇurajo gṛhītvā tataḥ pareṇa parataraṃ lokadhātusahasramatikramya dvitīyaṃ paramāṇuraja upanikṣipet /",
    "K10bsu036_u:2522": " anena paryāyeṇa sa puruṣaḥ sarvāvantaṃ pṛthivīdhātumupanikṣipet pūrvasyāṃ diśi /",
    "K10bsu036_u:2523": " tatkiṃ manyadhve bhikṣavaḥ śakyaṃ teṣāṃ lokadhātūnāmanto vā paryanto vā gaṇanayādhigantum?",
    "K10bsu036_u:2524": " ta āhuḥ - no hīdaṃ bhagavan,",
    "K10bsu036_u:2525": " no hīdaṃ sugata /",
    "K10bsu036_u:2526": " bhagavānāha - śakyaṃ punarbhikṣavasteṣāṃ lokadhātūnāṃ kenacid gaṇakena vā gaṇakamahāmātreṇa vā gaṇanayā paryanto 'dhigantum,",
    "K10bsu036_u:2527": " yeṣu vopanikṣiptāni tāni paramāṇurajāṃsi,",
    "K10bsu036_u:2528": " yeṣu vā nopanikṣiptāni /",
    "K10bsu036_u:2529": " na tveva teṣāṃ kalpakoṭīnayutaśatasahasrāṇāṃ śakyaṃ gaṇanāyogena paryanto 'dhigantum /",
    "K10bsu036_u:2530": " yāvantaḥ kalpāstasya bhagavato mahābhijñājñānābhibhuvastathāgatasya parinirvṛtasya,",
    "K10bsu036_u:2531": " etāvān sa kālo 'bhūdevamacintyaḥ,",
    "K10bsu036_u:2532": " evamapramāṇaḥ /",
    "K10bsu036_u:2533": " taṃ cāhaṃ bhikṣavastathāgataṃ tāvacciraṃ parinirvṛtamanena tathāgatajñānadarśanabalādhānena yathādya śvo vā parinirvṛtamanusmarāmi //",
    "K10bsu036_u:2534": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:2535": " abhū atītā bahu kalpakoṭyo anusmarāmi dvipadānamuttamam /",
    "K10bsu036_u:2536": " abhijñajñānābhibhūvaṃ mahāmunimabhūṣi tatkālamanuttamo jinaḥ // Saddhp_7.1 //",
    "K10bsu036_u:2537": " yathā trisāhasrima lokadhātuṃ kaścid rajaṃ kurya aṇupramāṇam /",
    "K10bsu036_u:2538": " paramāṇumekaṃ ca tato gṛhītvā kṣetraṃ sahasraṃ gamiyāna nikṣipet // Saddhp_7.2 //",
    "K10bsu036_u:2539": " dvitīyaṃ tṛtīyaṃ pi ca eva nikṣipet sarvaṃ pi so nikṣipi taṃ rajogatam /",
    "K10bsu036_u:2540": " riktā bhavetā iya lokadhātuḥ sarvaśca so pāṃsu bhaveta kṣīṇaḥ // Saddhp_7.3 //",
    "K10bsu036_u:2541": " (Vaidya 105)",
    "K10bsu036_u:2542": " yo lokadhātūṣu bhaveta tāsu pāṃsu rajo yasya pramāṇu nāsti /",
    "K10bsu036_u:2543": " rajaṃ karitvāna aśeṣatastaṃ lakṣyaṃ dade kalpaśate gate ca // Saddhp_7.4 //",
    "K10bsu036_u:2544": " evāprameyā bahu kalpakoṭyaḥ parinirvṛtasya sugatasya tasya /",
    "K10bsu036_u:2545": " paramāṇu sarve na bhavanti lakṣyāstāvadbahu kṣīṇa bhavanti kalpāḥ // Saddhp_7.5 //",
    "K10bsu036_u:2546": " tāvacciraṃ nirvṛtu taṃ vināyakaṃ tān śrāvakāṃstāṃśca pi bodhisattvān /",
    "K10bsu036_u:2547": " etādṛśaṃ jñānu tathāgatānāṃ smarāmi vṛttaṃ yatha adya śvo vā // Saddhp_7.6 //",
    "K10bsu036_u:2548": " etādṛśaṃ bhikṣava jñānametadanantajñānaśca tathāgatasya /",
    "K10bsu036_u:2549": " buddhaṃ mayā kalpaśatairanekaiḥ smṛtīya sūkṣmāya anāsravāya // Saddhp_7.7 //",
    "K10bsu036_u:2550": " tasya khalu punarbhikṣavo mahābhijñājñānābhibhuvastathāgatasyārhataḥ samyaksaṃbuddhasya catuṣpañcāśatkalpakoṭīnayutaśatasahasrāṇyāyuṣpramāṇamabhūt",
    "K10bsu036_u:2551": " pūrve ca sa bhagavān mahābhijñānābhibhūstathāgato 'nabhisaṃbuddho 'nuttarāṃ samyaksaṃbodhiṃ bodhimaṇḍavarāgragrata eva sarvāṃ mārasenāṃ prābhañjīt parājaiṣīt /",
    "K10bsu036_u:2552": " prabhañjayitvā parājayitvā anuttarāṃ samyaksaṃbodhimabhisaṃbhotsyāmiti na ca tāvattasya te dharmā āmukhībhavanti sma /",
    "K10bsu036_u:2553": " sa bodhivṛkṣamūle bodhimaṇḍe ekamantarakalpamasthāt /",
    "K10bsu036_u:2554": " dvitīyamapyantarakalpasthāt /",
    "K10bsu036_u:2555": " na ca tāvadanuttarāṃ samyaksaṃbodhimabhisaṃbudhyate /",
    "K10bsu036_u:2556": " tṛtīyamapi caturthamapi pañcamamapi ṣaṣṭhamapi saptamamapi aṣṭamamapi navamamapi daśamamapyantarakalpaṃ",
    "K10bsu036_u:2557": " bodhivṛkṣamūle bodhimaṇḍe 'sthāt sakṛdvartanena paryaṅkena antarādavyutthitaḥ /",
    "K10bsu036_u:2558": " aniñjamānena cittena acalamānena avepamānena kāyenāsthāt /",
    "K10bsu036_u:2559": " na ca tāvadasya te dharmā āmukhībhavanti sma //",
    "K10bsu036_u:2560": " tasya khalu punarbhikṣavo bhagavato bodhimaṇḍavarāgragatasya devaistrāyastriṃśairmahāsiṃhāsanaṃ prajñaptamabhūd yojanaśatasahasraṃ samucchrayeṇa,",
    "K10bsu036_u:2561": " yatra sa bhagavān niṣadya anuttarāṃ samyaksaṃbodhimabhisaṃbuddhaḥ /",
    "K10bsu036_u:2562": " samanantaraniṣaṇṇasya ca khalu punastasya bhagavato bodhimaṇḍe,",
    "K10bsu036_u:2563": " atha brahmakāyikā devaputrā divyaṃ puṣpavarṣamabhipravarṣayāmāsuḥ /",
    "K10bsu036_u:2564": " bodhimaṇḍasya parisāmantakena yojanaśatamantarikṣe ca vātān pramuñcanti,",
    "K10bsu036_u:2565": " ye taṃ jīrṇapuṣpamavakarṣayanti /",
    "K10bsu036_u:2566": " yathāpravarṣitaṃ ca tat puṣpavarṣaṃ tasya bhagavato bodhimaṇḍe niṣaṇṇasya avyucchinnaṃ pravarṣayanti /",
    "K10bsu036_u:2567": " paripūrṇān daśāntarakalpān taṃ bhagavantamabhyavakiranti (Vaidya 106) sma /",
    "K10bsu036_u:2568": " tathā pravarṣitaṃ ca tatpuḥpavarḥaṃ pravarḥayanti yāvat parinirvāṇakālasamaye tasya bhagavatastaṃ bhagavantamabhyavakiranti /",
    "K10bsu036_u:2569": " cāturmahārājakāyikāśca devaputrā divyāṃ devadundubhimabhipravādayāmāsuḥ /",
    "K10bsu036_u:2570": " tasya bhagavato bodhimaṇḍavarāgragatasya satkārārthamavyucchinnaṃ pravādayāmāsuḥ paripūrṇān daśāntarakalpān tasya bhagavato niḥaṇṇasya /",
    "K10bsu036_u:2571": " tata uttari tāni divyāṇi tūryāṇi satatasamitaṃ pravādayāmāsuryāvattasya bhagavato mahāparinirvāṇakālasamayāt //",
    "K10bsu036_u:2572": " atha khalu bhikṣavo daśānāmantarakalpānāmatyayena sa bhagavān mahābhijñājñānābhibhūstathāgato 'rhan samyaksaṃbuddho 'nuttarāṃ samyaksaṃbodhimabhisaṃbuddhaḥ",
    "K10bsu036_u:2573": " samanantarābhisaṃbuddhaṃ ca taṃ viditvā ye tasya bhagavataḥ kumārabhūtasya ṣoḍaśa putrā abhūvannaurasāḥ,",
    "K10bsu036_u:2574": " jñānākaro nāma teṣāṃ jyeṣṭho 'bhūt /",
    "K10bsu036_u:2575": " teṣāṃ ca khalu punarbhikṣavaḥ ṣoḍaśānāṃ rājakumārāṇāmekaikasya ca vividhāni krīḍanakāni rāmaṇīyakānyabhūvan vicitrāṇi darśanīyāni /",
    "K10bsu036_u:2576": " atha khalu bhikṣavaste ṣoḍaśa rājakumārāstāni vividhāni krīḍanakāni rāmaṇīyakāni visarjayitvā,",
    "K10bsu036_u:2577": " taṃ bhagavantaṃ mahābhijñājñānābhibhuvaṃ tathāgatamarhantaṃ samyaksaṃbuddhamanuttarāṃ samyaksaṃbodhimabhisaṃbuddhaṃ viditvā,",
    "K10bsu036_u:2578": " mātṛbhirdhātrībhiśca rudantībhiḥ parivṛtāḥ puraskṛtāḥ tena ca mahārājñā cakravartinā",
    "K10bsu036_u:2579": " āryakeṇa mahākośena rājāmātyaiśca bahubhiśca prāṇikoṭīnayutaśatasahasraiḥ parivṛtāḥ",
    "K10bsu036_u:2580": " puraskṛtāḥ yena bhagavān mahābhijñājñānābhibhūstathāgato 'rhan samyaksaṃbuddho bodhimaṇḍavarāgragataḥ,",
    "K10bsu036_u:2581": " tenopasaṃkrāmanti sma /",
    "K10bsu036_u:2582": " tasya bhagavataḥ satkārārthāya gurukārārthāya mānanārthāya pūjanārthāya arcanārthāya apacāyanārthāya upasaṃkrāntāḥ /",
    "K10bsu036_u:2583": " upasaṃkramya tasya bhagavataḥ pādau śirobhirvanditvā taṃ bhagavantaṃ triṣpradakṣiṇīkṛtya añjaliṃ pragṛhya taṃ bhagavantaṃ saṃmukhamābhirgāthābhiḥ sārūpyābhirabhiṣṭuvanti sma -",
    "K10bsu036_u:2584": " mahābhiṣaṭko 'si anuttaro 'si anantakalpaiḥ samudāgato 'si /",
    "K10bsu036_u:2585": " uttāraṇārthāyiha sarvadehināṃ paripūrṇa saṃkalpu ayaṃ ti bhadrakaḥ // Saddhp_7.8 //",
    "K10bsu036_u:2586": " suduṣkarā antarakalpimān daśa kṛtāni ekāsani saṃniṣadya /",
    "K10bsu036_u:2587": " na ca te 'ntarā kāyu kadāci cālito na hastapādaṃ na pi cānyadaṅgam // Saddhp_7.9 //",
    "K10bsu036_u:2588": " cittaṃ pi te śāntagataṃ susaṃsthitamaniñjyabhūtaṃ sada aprakampyam /",
    "K10bsu036_u:2589": " vikṣepu naivāsti kadāci pi tava atyantaśāntasthitu tvaṃ anāsravaḥ // Saddhp_7.10 //",
    "K10bsu036_u:2590": " (Vaidya 107)",
    "K10bsu036_u:2591": " diṣṭayāsi kṣemeṇa ca svastinā ca aviheṭhitaḥ prāpta imāgrabodhim /",
    "K10bsu036_u:2592": " asmākamṛddhī iyamevarūpā diṣṭayā ca vardhāma narendrasiṃha // Saddhp_7.11 //",
    "K10bsu036_u:2593": " anāyikeyaṃ praja sarva duḥkhitā utpāṭitākṣī va nihīnasaukhyā /",
    "K10bsu036_u:2594": " mārgaṃ na jānanti dukhāntagāminaṃ na mokṣahetorjanayanti vīryam // Saddhp_7.12 //",
    "K10bsu036_u:2595": " apāya vardhanti ca dīrgharātraṃ divyāśca kāyāḥ parihāṇadharmāḥ /",
    "K10bsu036_u:2596": " na śrūyate jātu jināna śabdastamondhakāro ayu sarvalokaḥ // Saddhp_7.13 //",
    "K10bsu036_u:2597": " prāptaṃ ca te lokavidū ihādya śivaṃ padaṃ uttama nāsravaṃ ca /",
    "K10bsu036_u:2598": " vayaṃ ca lokaśca anugṛhītaḥ śaraṇaṃ ca tvā eti vrajāma nātha // Saddhp_7.14 //",
    "K10bsu036_u:2599": " atha khalu bhikṣavaste ṣoḍaśa rājakumārāḥ kumārabhūtā eva bālakāḥ,",
    "K10bsu036_u:2600": " taṃ bhagavantaṃ mahābhijñājñānābhimukhaṃ tathāgatamarhantaṃ samyaksaṃbuddhamābhiḥ",
    "K10bsu036_u:2601": " sārūpyabhīrgāthābhiḥ saṃmukhamabhiṣṭutya taṃ bhagavantamadhyeṣante sma dharmacakrapravartanatāyai",
    "K10bsu036_u:2602": " - deśayatu bhagavān dharmam,",
    "K10bsu036_u:2603": " deśayatu sugato dharmaṃ bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca /",
    "K10bsu036_u:2604": " tasyāṃ ca velāyāmimā gāthā abhāṣanta -",
    "K10bsu036_u:2605": " deśehi dharmaṃ śatapuṇyalakṣaṇā vināyakā apratimā maharṣe /",
    "K10bsu036_u:2606": " labdhaṃ ti jñānaṃ pravaraṃ viśiṣṭaṃ prakāśayā loki sadevakasmin // Saddhp_7.15 //",
    "K10bsu036_u:2607": " asmāṃśca tārehi imāṃśca sattvān nidarśaya jñānu tathāgatānām /",
    "K10bsu036_u:2608": " yathā vayaṃ pi imamagrabodhiṃ anuprāpnuyāmo 'tha ime ca sattvāḥ // Saddhp_7.16 //",
    "K10bsu036_u:2609": " caryāṃ ca jñānaṃ pi ca sarva jānasi adhyāśayaṃ pūrvakṛtaṃ ca puṇyam /",
    "K10bsu036_u:2610": " (Vaidya 108)",
    "K10bsu036_u:2611": " adhimukti jānāsi ca sarvaprāṇināṃ pravartayā cakravaraṃ anuttaram // Saddhp_7.17 //",
    "K10bsu036_u:2612": " iti //",
    "K10bsu036_u:2613": " tena khalu punarbhikṣavaḥ samayena tena bhagavatā mahābhijñājñānābhibhuvā tathāgatenārhatā",
    "K10bsu036_u:2614": " samyaksaṃbuddhena anuttarāṃ samyaksaṃbodhimabhisaṃbudhyamānena daśasu dikṣvaikaikasyāṃ",
    "K10bsu036_u:2615": " diśi pañcāśallokadhātukoṭīnayutaśatasahasrāṇi ṣaḍvikāraṃ prakampitānyabhūīvan,",
    "K10bsu036_u:2616": " mahatā cāvabhāsena sphuṭānyabhūvan /",
    "K10bsu036_u:2617": " sarveṣu ca teṣu lokadhātuṣu yā lokāntarikāstāsu ye akṣaṇāḥ saṃvṛtā andhakāratamisrāḥ",
    "K10bsu036_u:2618": " yatra imāvapi candrasūryau evaṃmaharddhikau evaṃmahānubhāvau evaṃmahaujaskau ābhayāpyābhāṃ nānubhavataḥ,",
    "K10bsu036_u:2619": " varṇenāpi varṇaṃ tejasāpi tejo nānubhavataḥ,",
    "K10bsu036_u:2620": " tāsvapi tasmin samaye mahato 'vabhāsasya prādurbhāvo 'bhūt /",
    "K10bsu036_u:2621": " ye 'pi tāsu lokāntarikāsu sattvā upapannāḥ,",
    "K10bsu036_u:2622": " te 'pyanyonyamevaṃ paśyanti anyonyamevaṃ saṃjānanti - anye 'pi bata bhoḥ sattvāḥ santīhopapannāḥ /",
    "K10bsu036_u:2623": " anye 'pi bata bhoḥ sattvāḥ santīhopapannāḥ iti /",
    "K10bsu036_u:2624": " sarveṣu ca teṣu lokadhātuṣu yāni devabhavanāni devavimānāni ca,",
    "K10bsu036_u:2625": " yāvad brahmalokād ṣaḍvikāraṃ prakampitānyabhūvan,",
    "K10bsu036_u:2626": " mahatā cāvabhāsena sphuṭānyabhūvan atikramya devānāṃ devānubhāvam /",
    "K10bsu036_u:2627": " iti hi bhikṣavastasmin samaye teṣu lokadhātuṣu mahataḥ pṛthivīcālasya mahataśca audārikasyāvabhāsasya loke prādurbhāvo 'bhūt //",
    "K10bsu036_u:2628": " atha pūrvasyāṃ diśi teṣu pañcāśatsu lokadhātukoṭīnayutaśatasahasreṣu yāni brāhmāṇi vimānāni,",
    "K10bsu036_u:2629": " tānyatīva bhrājanti tapanti virājanti,",
    "K10bsu036_u:2630": " śrīmanti aujasvīni ca /",
    "K10bsu036_u:2631": " atha khalu bhikṣavasteṣāṃ mahābrahmaṇāmetadabhavat - imāni khalu punarbrāhmāṇi vimānānyatīva bhrājanti tapanti virājanti śrīmanti aujasvīni ca /",
    "K10bsu036_u:2632": " kasya khalvidaṃ pūrvanimittaṃ bhaviṣyatīti?",
    "K10bsu036_u:2633": " atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ,",
    "K10bsu036_u:2634": " te sarve 'nyonyabhavanāni gatvā ārocayāmāsuḥ //",
    "K10bsu036_u:2635": " atha khalu bhikṣavaḥ sarvasattvatrātā nāma mahābrahmā taṃ mahāntaṃ brahmagaṇaṃ gāthābhiradhyabhāṣata -",
    "K10bsu036_u:2636": " atīva no harṣita adya sarve vimānaśreṣṭhā imi prajvalanti /",
    "K10bsu036_u:2637": " śriyā dyutīyā ca manoramā ye kiṃ kāraṇaṃ īdṛśu bheṣyate 'dya // Saddhp_7.18 //",
    "K10bsu036_u:2638": " sādhu gaveṣāmatha etamarthaṃ ko devaputro upapannu adya /",
    "K10bsu036_u:2639": " yasyānubhāvo ayamevarūpo abhūtapūrvo ayamadya dṛśyate // Saddhp_7.19 //",
    "K10bsu036_u:2640": " (Vaidya 109)",
    "K10bsu036_u:2641": " yadi vā bhaved buddha narendrarājā utpannu lokasmi kahiṃcidadya /",
    "K10bsu036_u:2642": " yasyo nimittaṃ imamevarūpaṃ śriyā daśo dikṣu jvalanti adya // Saddhp_7.20 //",
    "K10bsu036_u:2643": " atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ,",
    "K10bsu036_u:2644": " te sarve sahitāḥ samagrāstāni divyāni svāni svāni brāhmāṇi vimānānyabhiruhya divyāṃśca",
    "K10bsu036_u:2645": " sumerumātrān puṣpapuṭān gṛhītvā catasṛṣu dikṣvanucaṃkramanto 'nuvicarantaḥ paścimaṃ",
    "K10bsu036_u:2646": " digbhāgaṃ prakrāntāḥ /",
    "K10bsu036_u:2647": " adrākṣuḥ khalu punasteṣu pañcāśatsu lokadhātukoṭīnayutaśatasahasreṣu bhikṣavaste",
    "K10bsu036_u:2648": " mahābrahmāṇaḥ paścime digbhāge taṃ bhagavantaṃ mahābhijñājñānābhibhuvaṃ tathāgatamarhantaṃ",
    "K10bsu036_u:2649": " samyaksaṃbuddhaṃ bodhimaṇḍavarāgragataṃ bodhivṛkṣamūle siṃhāsanopaviṣṭaṃ parivṛtaṃ",
    "K10bsu036_u:2650": " puraskṛtaṃ devanāgayakṣagandharvāsuragarūḍakinnaramahoragamanuṣyāmanuṣyaiḥ,",
    "K10bsu036_u:2651": " taiśca putraiḥ ṣoḍaśabhī rājakumārairadhyeṣyamāṇaṃ dharmacakrapravartanatāyai /",
    "K10bsu036_u:2652": " dṛṣṭvā ca punaryena sa bhagavāṃstenopasaṃkrāntāḥ /",
    "K10bsu036_u:2653": " upasaṃkramya tasya bhagavataḥ pādau śirobhirvanditvā taṃ bhagavantamanekaśatasahasrakṛtvaḥ pradakṣiṇīkṛtya taiśca sumerumātraiḥ puṣpapuṭaistaṃ bhagavantamabhyavakiranti sma,",
    "K10bsu036_u:2654": " abhiprakiranti sma,",
    "K10bsu036_u:2655": " taṃ ca bodhivṛkṣaṃ daśayojanapramāṇam /",
    "K10bsu036_u:2656": " abhyavakīrya tāni brāhmāṇi vimānāni tasya bhagavato niryātayāmāsuḥ - parigṛhṇātu bhagavānimāni brāhmāṇi vimānāni asmākamanukampāmupādāya /",
    "K10bsu036_u:2657": " paribhuñjatu sugata imāni brāhmāṇi vimānānyasmākamanukampāmupādāya //",
    "K10bsu036_u:2658": " atha khalu bhikṣavaste mahābrahmāṇastāni svāni svāni vimānāni tasya bhagavato niryātya tasyāṃ velāyāṃ taṃ bhagavantaṃ saṃmukhamābhirgāthābhiḥ sārūpyābhirabhiṣṭuvanti sma -",
    "K10bsu036_u:2659": " āścaryabhūto jina aprameyo utpanna lokasmi hitānukampī /",
    "K10bsu036_u:2660": " nātho 'si śāstāsi gurūsi jāto anugṛhītā daśimā diśo 'dya // Saddhp_7.21 //",
    "K10bsu036_u:2661": " pañcāśatī koṭisahasra pūrṇā yā lokadhātūna ito bhavanti /",
    "K10bsu036_u:2662": " yato vayaṃ vandana āgatā jinaṃ vimānaśreṣṭhān prajahitva sarvaśaḥ // Saddhp_7.22 //",
    "K10bsu036_u:2663": " pūrveṇa karmeṇa kṛtena asmin vicitracitrā hi ime vimānāḥ /",
    "K10bsu036_u:2664": " pratigṛhya asmākamanugrahārthaṃ paribhuñjatāṃ lokavidū yatheṣṭam // Saddhp_7.23 //",
    "K10bsu036_u:2665": " (Vaidya 110)",
    "K10bsu036_u:2666": " atha khalu bhikṣavaste mahābrahmāṇastaṃ bhagavantaṃ mahābhijñājñānabhibhuvaṃ tathāgatamarhantaṃ",
    "K10bsu036_u:2667": " samyaksaṃbuddhaṃ saṃmukhamābhiḥ sārūpyābhirgāthābhirabhiṣṭutya taṃ bhagavantametadūcuḥ",
    "K10bsu036_u:2668": " - pravartayatu bhagavān dharmacakram,",
    "K10bsu036_u:2669": " pravartayatu sugato dharmacakraṃ loke /",
    "K10bsu036_u:2670": " deśayatu bhagavān nirvṛtim /",
    "K10bsu036_u:2671": " tārayatu bhagavān sattvān /",
    "K10bsu036_u:2672": " anugṛhṇātu bhagavānimaṃ lokam /",
    "K10bsu036_u:2673": " deśayatu bhagavān dharmasvāmī dharmamasya lokasya samārakasya sabrahmakasya saśramaṇabrāhmaṇikāyāḥ prajāyāḥ sadevamānuṣāsurāyāḥ /",
    "K10bsu036_u:2674": " tad bhaviṣyati bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca //",
    "K10bsu036_u:2675": " atha khalu bhikṣavastāni pañcāśad brahmakoṭīnayutaśatasahasrāṇyekasvareṇa samasaṃgītyā taṃ bhagavantamābhiḥ sārūpyābhirgāthābhiradhyabhāṣanta",
    "K10bsu036_u:2676": " deśehi bhagavan dharmaṃ deśehi dvipadottama /",
    "K10bsu036_u:2677": " maitrībalaṃ ca deśehi sattvāṃstārehi duḥkhitān // Saddhp_7.24 //",
    "K10bsu036_u:2678": " durlabho lokapradyotaḥ puṣpamaudumbaraṃ yathā /",
    "K10bsu036_u:2679": " utpanno 'si mahāvīra adhyeṣāmastathāgatam // Saddhp_7.25 //",
    "K10bsu036_u:2680": " atha khalu bhikṣavaḥ sa bhagavāṃsteṣāṃ mahābrahmaṇāṃ tūṣṇīṃbhāvenādhivāsayati sma //",
    "K10bsu036_u:2681": " tena khalu punarbhikṣavaḥ samayena pūrvadakṣiṇe digbhāge teṣu pañcāśatsu lokadhātukoṭīnayutaśatasahasreṣu yāni brāhmāṇi vimānāni,",
    "K10bsu036_u:2682": " tānyatīva bhrājanti tapanti virājanti śrīmanti ojasvīni ca /",
    "K10bsu036_u:2683": " atha khalu bhikṣavasteṣāṃ brahmaṇāmetadabhavat - imāni khalu punarbrāhmāṇi vimānānyatīva bhrājanti tapanti virājanti śrīmanti ojasvīni ca /",
    "K10bsu036_u:2684": " kasya khalvidaṃ pūrvanimittaṃ bhaviṣyatīti?",
    "K10bsu036_u:2685": " atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ,",
    "K10bsu036_u:2686": " te 'pi sarve 'nyonyabhavanāni gatvā ārocayāmāsuḥ /",
    "K10bsu036_u:2687": " atha khalu bhikṣavo 'dhimātrakāruṇiko nāma mahābrahmā taṃ mahāntaṃ brahmagaṇaṃ gāthābhiradhyabhāṣata -",
    "K10bsu036_u:2688": " kasya pūrvanimittena māriṣā atha dṛśyate /",
    "K10bsu036_u:2689": " vimānāḥ sarvi bhrājanti adhimātraṃ yaśasvinaḥ // Saddhp_7.26 //",
    "K10bsu036_u:2690": " yadi vā devaputro 'dya puṇyavanta ihāgataḥ /",
    "K10bsu036_u:2691": " yasyeme anubhāvena vimānāḥ sarvi śobhitāḥ // Saddhp_7.27 //",
    "K10bsu036_u:2692": " atha vā buddha loke 'sminnutpanno dvipadottamaḥ /",
    "K10bsu036_u:2693": " anubhāvena yasyādya vimānā imi īdṛśāḥ // Saddhp_7.28 //",
    "K10bsu036_u:2694": " sahitāḥ sarvi mārgāmo naitat kāraṇamalpakam /",
    "K10bsu036_u:2695": " na khalvetādṛśaṃ pūrvaṃ nimittaṃ jātu dṛśyate // Saddhp_7.29 //",
    "K10bsu036_u:2696": " caturdiśaṃ prapadyāmo añcāmaḥ kṣetrakoṭiyo /",
    "K10bsu036_u:2697": " vyaktaṃ loke 'dya buddhasya prādurbhāvo bhaviṣyati // Saddhp_7.30 //",
    "K10bsu036_u:2698": " (Vaidya 111)",
    "K10bsu036_u:2699": " atha khalu bhikṣavastānyapi pañcāśad brahmakoṭīnayutaḥatasahasrāṇi tāni svāni svāni",
    "K10bsu036_u:2700": " divyāni brāhmāṇi vimānānyabhiruhya divyāṃḥca sumerumātrān puṣpapuṭān gṛhītvā catasṛṣu",
    "K10bsu036_u:2701": " dikṣvanucaṃkramanto 'nuvicaranta uttarapaḥcimaṃ digbhāgaṃ prakrāntāḥ /",
    "K10bsu036_u:2702": " adrākṣuḥ khalu punarbhikṣavaste mahābrahmāṇa uttarapaḥcime digbhāge taṃ bhagavantaṃ",
    "K10bsu036_u:2703": " mahābhijñājñānābhibhuvaṃ tathāgatamarhantaṃ samyaksaṃbuddhaṃ bodhimaṇḍavarāgragataṃ",
    "K10bsu036_u:2704": " bodhivṛkṣamūle siṃhāsanopaviṣṭa parivṛtaṃ puraskṛtaṃ devanāgayakṣagandharvāsuragaruḍakinnaramahoragamanuṣyāmanuṣyaiḥ,",
    "K10bsu036_u:2705": " taiḥca putraiḥ ṣoḍaḥabhī rājakumārairadhyeṣyamāṇaṃ dharmacakrapravartanatāyai /",
    "K10bsu036_u:2706": " dṛṣṭvā ca punaryena sa bhagavān mahābhijñājñānābhibhūstathāgato 'rhan samyaksaṃbuddhastenopasaṃkrantāḥ /",
    "K10bsu036_u:2707": " upasaṃkramya ca tasya bhagavataḥ pādau ḥirobhirvanditvā taṃ bhagavantamanekaḥatasahasrakṛtvaḥ pradakṣiṇīkṛtya taiḥ sumerumātraiḥ puṣpapuṭaistaṃ bhagavantamabhyavakiranti sma,",
    "K10bsu036_u:2708": " abhiprakiranti sma taṃ ca bodhivṛkṣaṃ daḥayojanapramāṇam /",
    "K10bsu036_u:2709": " abhyavakīrya tāni brāhmāṇi vimānāni tasya bhagavato niryātayāmāsuḥ - parigṛhṇātu bhagavānimāni brāhmāṇi vimānānyasmākamanukampāmupādāya /",
    "K10bsu036_u:2710": " paribhuñjatu sugata imāni brāhmāṇi vimānānyasmākamanukampāmupādāya //",
    "K10bsu036_u:2711": " atha khalu bhikṣavaste mahābrahmāṇastāni svāni svāni vimānāni tasya bhagavato niryātya tasyāṃ velāyāṃ taṃ bhagavantaṃ saṃmukhamābhiḥ sārūpyābhirgāthābhirabhiṣṭuvanti sma -",
    "K10bsu036_u:2712": " namo 'stu te apratimā maharṣe devātidevā kalaviṅkasusvarā /",
    "K10bsu036_u:2713": " vināyakā loki sadevakasmin vandāmi te lokahitānukampī // Saddhp_7.31 //",
    "K10bsu036_u:2714": " āścaryabhūto 'si kathaṃciloke utpannu adyo sucireṇa nātha /",
    "K10bsu036_u:2715": " kalpāna pūrṇā śata śūnya āsīdaśīti buddhairayu jīvalokaḥ // Saddhp_7.32 //",
    "K10bsu036_u:2716": " śūnyaśca āsīddvipadottamehi apāyabhūmī tada utsadāsi /",
    "K10bsu036_u:2717": " divyāśca kāyāḥ parihāyiṣū tadā aśīti kalpāna śatā supūrṇā // Saddhp_7.33 //",
    "K10bsu036_u:2718": " so dāni cakṣuśca gatiśca leṇaṃ trāṇaṃ pitā co tatha bandhubhūtaḥ /",
    "K10bsu036_u:2719": " utpannu lokasmi hitānukampī asmāka puṇyairiha dharmarājā // Saddhp_7.34 //",
    "K10bsu036_u:2720": " (Vaidya 112)",
    "K10bsu036_u:2721": " atha khalu bhikṣavaste mahābrahmāṇastaṃ bhagavantaṃ mahābhijñājñānābhibhuvaṃ tathāgatamarhantaṃ",
    "K10bsu036_u:2722": " samyaksaṃbuddhaṃ saṃmukhamābhiḥ sārūpyābhirgāthābhirabhiṣṭutya taṃ bhagavantametadūcuḥ",
    "K10bsu036_u:2723": " - pravartayatu bhagavān dharmacakram /",
    "K10bsu036_u:2724": " pravartayatu sugato dharmacakraṃ loke /",
    "K10bsu036_u:2725": " deśayatu bhagavān nirvṛtim /",
    "K10bsu036_u:2726": " tārayatu bhagavān sattvān /",
    "K10bsu036_u:2727": " anugṛhṇātu bhagavānimaṃ lokam /",
    "K10bsu036_u:2728": " deśayatu bhagavān dharmamasya lokasya samārakasya sabrahmakasya saśramaṇabrāhmaṇikāyāḥ prajāyāḥ sadevamānuṣāsurayāḥ /",
    "K10bsu036_u:2729": " tadbhaviṣyati bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca //",
    "K10bsu036_u:2730": " atha khalu bhikṣavastāni pañcāśad brahmakoṭīnayutaśatasahasrāṇi ekasvareṇa samasaṃgītyā taṃ bhagavantamābhyāṃ sārūpyābhyāṃ gāthābhyāmadhyabhāṣanta",
    "K10bsu036_u:2731": " pravartayā cakravaraṃ mahāmune prakāśayā dharmu daśādiśāsu /",
    "K10bsu036_u:2732": " tārehi sattvān dukhadharmapīḍitān prāmodya harṣaṃ janayasva dehinām // Saddhp_7.35 //",
    "K10bsu036_u:2733": " yaṃ śrutva bodhīya bhaveyu lābhino divyāni sthānāni vrajeyu cāpi /",
    "K10bsu036_u:2734": " hāyeyu co āsurakāya sarve śāntāśca dāntāśca sukhī bhaveyuḥ // Saddhp_7.36 //",
    "K10bsu036_u:2735": " atha khalu bhikṣavaḥ sa bhagavāṃsteṣāmapi mahābrahmaṇāṃ tūṣṇībhāvenādhivāsayati sma //",
    "K10bsu036_u:2736": " tena khalu punarbhikṣavaḥ samayena dakṣiṇasyāṃ diśi teṣu pañcāśatsu lokadhātukoṭīnayutaśatasahasreṣu yāni brāhmāṇi vimānāni tānyatīva bhrājanti tapanti virājanti,",
    "K10bsu036_u:2737": " śrīmanti ojasvīni ca /",
    "K10bsu036_u:2738": " atha khalu bhikṣavasteṣāṃ mahābrahmaṇāmetadabhavat - imāni khalu punarbrāhmāṇi vimānānyatīva",
    "K10bsu036_u:2739": " bhrājanti tapanti virājanti śrīmanti ojasvīni ca /",
    "K10bsu036_u:2740": " kasya khalvidamevaṃrūpaṃ pūrvanimittaṃ bhaviṣyati?",
    "K10bsu036_u:2741": " atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ,",
    "K10bsu036_u:2742": " te sarve 'nyonyabhavanāni gatvā ārocayāmāsuḥ /",
    "K10bsu036_u:2743": " atha khalu bhikṣavaḥ sudharmo nāma mahābrahmā taṃ mahāntaṃ brahmagaṇaṃ gāthābhyāmadhyabhāṣata -",
    "K10bsu036_u:2744": " nāhetu nākāraṇamadya mārṣāḥ sarve vimānā iha jājvalanti /",
    "K10bsu036_u:2745": " nimitta darśenti ha kiṃ pi loke sādhu gaveṣāma tametamartham // Saddhp_7.37 //",
    "K10bsu036_u:2746": " anūna kalpāna śatā hyatītā naitādṛśaṃ jātu nimittamāsīt /",
    "K10bsu036_u:2747": " (Vaidya 113)",
    "K10bsu036_u:2748": " yadi vopapanno iha devaputro utpannu loke yadi veha buddhaḥ // Saddhp_7.38 //",
    "K10bsu036_u:2749": " atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ",
    "K10bsu036_u:2750": " te sarve sahitāḥ samagrāstāni divyāni svāni svāni brāhmāṇi vimānānyabhiruhya divyāṃśca",
    "K10bsu036_u:2751": " sumerumātrān puṣpapuṭān gṛhītvā catasṛṣu dikṣvanucaṃkramanto 'nuvicaranta uttaraṃ",
    "K10bsu036_u:2752": " digbhāgaṃ prakrāntāḥ /",
    "K10bsu036_u:2753": " adrākṣuḥ khalu punarbhikṣavaste mahābrahmāṇa uttaraṃ digbhāgaṃ taṃ bhagavantaṃ mahābhijñājñānābhibhuvaṃ",
    "K10bsu036_u:2754": " tathāgatamarhantaṃ samyaksaṃbuddhaṃ bodhimaṇḍavarāgragataṃ bodhivṛkṣamūle siṃhāsanopaviṣṭaṃ",
    "K10bsu036_u:2755": " parivṛtaṃ puraskṛtaṃ devanāgayakṣagandharvāsuragaruḍakinnaramahoragamanuṣyāmanuṣyaiḥ,",
    "K10bsu036_u:2756": " taiśca putraiḥ ṣoḍaṣabhī rājakumārairadhyeṣyamāṇaṃ dharmacakrapravartanatāyai /",
    "K10bsu036_u:2757": " dṛṣṭvā ca punaryena sa bhagavāṃstenopasaṃkrāntāḥ /",
    "K10bsu036_u:2758": " upasaṃkramya tasya bhagavataḥ pādau śirobhirvanditvā taṃ bhagavantamanekaśatasahasrakṛtvaḥ pradakṣiṇīkṛtya taiḥ sumerumātraiḥ puṣpapuṭaistaṃ bhagavantamabhyavakiranti sma,",
    "K10bsu036_u:2759": " abhiprakiranti sma taṃ ca bodhivṛkṣaṃ daśayojanapramāṇam /",
    "K10bsu036_u:2760": " abhyavakīrya tāni brāhmāṇi divyāni vimānāni tasya bhagavato niryātayāmāsuḥ - parigṛhṇātu bhagavānimāni brāhmāṇi vimānāni asmākamanukampāmupādāya",
    "K10bsu036_u:2761": " paribhuñjatu sugata imāni brāhmāṇi vimānāni asmākamanukampāmupādāya //",
    "K10bsu036_u:2762": " atha khalu bhikṣavaste 'pi mahābrahmāṇastāni svāni svāni vimānāni tasya bhagavato niryātya tasyāṃ velāyāṃ taṃ bhagavantaṃ saṃmukhamābhiḥ sārūpyābhirgāthābhirabhiṣṭuvanti sma -",
    "K10bsu036_u:2763": " sudurlabhaṃ darśana nāyakānāṃ svabhyāgataṃ te bhavarāgamardana /",
    "K10bsu036_u:2764": " sucirasya te darśanamadya loke paripūrṇa kalpāna śatebhi dṛśyase // Saddhp_7.39 //",
    "K10bsu036_u:2765": " tṛṣitāṃ prajāṃ tarpaya lokanātha adṛṣṭapūrvo 'si kathaṃci dṛśyase /",
    "K10bsu036_u:2766": " audumbaraṃ puṣpa yathaiva durlabhaṃ tathaiva dṛṣṭo 'si kathaṃci nāyaka // Saddhp_7.40 //",
    "K10bsu036_u:2767": " vimāna asmākamimā vināyaka tavānubhāvena viśobhitādya /",
    "K10bsu036_u:2768": " parigṛhya etāni samantacakṣuḥ paribhuñja cāsmākamanugrahārtham // Saddhp_7.41 //",
    "K10bsu036_u:2769": " atha khalu bhikṣavaste mahābrahmāṇastaṃ bhagavantaṃ mahābhijñājñānābhibhuvaṃ tathāgatamarhantaṃ",
    "K10bsu036_u:2770": " samyaksaṃbuddhaṃ saṃmukhamābhiḥ sārūpyabhirgāthābhirabhiṣṭutya te bhagavantametadūcuḥ",
    "K10bsu036_u:2771": " - pravartayatu bhagavān dharmacakraṃ loke /",
    "K10bsu036_u:2772": " deśayatu bhagavān nirvṛtim /",
    "K10bsu036_u:2773": " tārayatu bhagavān sattvān /",
    "K10bsu036_u:2774": " anugṛhṇātu bhagavānimaṃ lokam /",
    "K10bsu036_u:2775": " deśayatu bhagavān dharmamasya lokasya samārakasya sabrahmakasya saśramaṇabrāhmaṇikāyāḥ (Vaidya 114)",
    "K10bsu036_u:2776": " prajāyāḥ sadevamānuṣāsurāyāḥ /",
    "K10bsu036_u:2777": " tadbhaviṣyati bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca //",
    "K10bsu036_u:2778": " atha khalu bhikṣavastāni pañcāśad brahmakoṭīnayutaśatasahasrāṇi ekasvareṇa samasaṃgītyā taṃ bhagavantamābhyāṃ sārūpyābhyāṃ gāthābhyāmadhyabhāṣanta",
    "K10bsu036_u:2779": " deśehi dharmaṃ bhagavan vināyaka pravartayā dharmamayaṃ ca cakram /",
    "K10bsu036_u:2780": " nirnādayā dharmamayaṃ ca dundubhiṃ taṃ dharmaśaṅkhaṃ ca prapūrayasva // Saddhp_7.42 //",
    "K10bsu036_u:2781": " saddharmavarṣaṃ varṣayasva loke valgusvaraṃ bhāṣa subhāṣitaṃ ca /",
    "K10bsu036_u:2782": " adhyeṣito dharmamudīrayasva mocehi sattvā nayutāna koṭyaḥ // Saddhp_7.43 //",
    "K10bsu036_u:2783": " atha khalu bhikṣavaḥ sa bhagavāṃsteṣāṃ mahābrahmaṇāṃ tūṣṇīṃbhāvenādhivāsayati sma /",
    "K10bsu036_u:2784": " peyālam /",
    "K10bsu036_u:2785": " evaṃ dakṣiṇapaścimāyāṃ diśi,",
    "K10bsu036_u:2786": " evaṃ paścimāyāṃ diśi,",
    "K10bsu036_u:2787": " evaṃ paścimottarasyāṃ diśi,",
    "K10bsu036_u:2788": " evamuttarasyāṃ diśi,",
    "K10bsu036_u:2789": " evamuttarapūrvasyāṃ diśi,",
    "K10bsu036_u:2790": " evamadhodiśi //",
    "K10bsu036_u:2791": " atha khalu bhikṣava ūrdhvāyāṃ diśi teṣu pañcāśatsu lokadhātukoṭīnayutaśatasahasreṣu yāni brāhmāṇi vimānāni,",
    "K10bsu036_u:2792": " tānyatīva bhrājanti tapanti virājanti śrīmanti ojasvīni ca /",
    "K10bsu036_u:2793": " atha khalu bhikṣavasteṣāṃ mahābrahmaṇāmetadabhavat - imāni khalu punarbrāhmāṇi vimānānyatīva bhrājanti tapanti virājanti śrīmanti ojasvīni ca",
    "K10bsu036_u:2794": " kasya khalvidamevaṃrūpaṃ pūrvaṃnimittaṃ bhaviṣyatīti?",
    "K10bsu036_u:2795": " atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ,",
    "K10bsu036_u:2796": " te sarve 'nyonyabhavanāni gatvā ārocayāmāsuḥ //",
    "K10bsu036_u:2797": " atha khalu bhikṣavaḥ śikhī nāma mahābrahmā taṃ mahāntaṃ brahmagaṇaṃ gāthābhiradhyabhāṣata -",
    "K10bsu036_u:2798": " kiṃ kāraṇaṃ mārṣa idaṃ bhaviṣyati yenā vimānāni parisphuṭāni /",
    "K10bsu036_u:2799": " ojena varṇena dyutīya cāpi adhimātra vṛddhāni kimatra kāraṇam // Saddhp_7.44 //",
    "K10bsu036_u:2800": " na īdṛśaṃ no abhidṛṣṭapūrvaṃ śrutaṃ ca keno tatha pūrva āsīt /",
    "K10bsu036_u:2801": " oja 'sphuṭāni yatha adya etā adhimātra bhrājanti kimatra kāraṇam // Saddhp_7.45 //",
    "K10bsu036_u:2802": " (Vaidya 115)",
    "K10bsu036_u:2803": " yadi vā nu kaścidbhavi devaputraḥ śubhena karmeṇa samanvito iha /",
    "K10bsu036_u:2804": " upapannu tasyo ayamānubhāvo yadi vā bhaved buddha kadāci loke // Saddhp_7.46 //",
    "K10bsu036_u:2805": " atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ,",
    "K10bsu036_u:2806": " te sarve sahitāḥ samagrāstāni divyāni svāni svāni brāhmāṇi vimānānyabhiruhya divyāṃśca",
    "K10bsu036_u:2807": " sumerumātrān puṣpapuṭān gṛhītvā catasṛṣu dikṣvanucaṃkramanto 'nuvicaranto yena adhodigbhāgastenopasaṃkrāntāḥ /",
    "K10bsu036_u:2808": " adrākṣuḥ khalu punarbhikṣavaste mahābrahmāṇo 'dhodigbhāge taṃ bhagavantaṃ mahābhijñājñānābhibhuvaṃ",
    "K10bsu036_u:2809": " tathāgatamarhantaṃ samyaksaṃbuddhaṃ bodhimaṇḍavarāgragataṃ bodhivṛkṣamūle siṃhāsanopaviṣṭaṃ",
    "K10bsu036_u:2810": " parivṛtaṃ puraskṛtaṃ devanāgayakṣagandharvāsuragarūḍakinnaramahoragamanuṣyāmanuṣyaiḥ,",
    "K10bsu036_u:2811": " taiśca putraiḥ ṣoḍaśabhī rājakumārairadhyeṣyamāṇaṃ dharmacakrapravartanatāyai /",
    "K10bsu036_u:2812": " dṛṣṭvā ca punaryena sa bhagavāṃstenopasaṃkrāntāḥ /",
    "K10bsu036_u:2813": " upasaṃkramya bhagavataḥ pādau śirobhirvanditvā taṃ bhagavantamanekaśatasahasrakṛtvaḥ pradakṣiṇīkṛtya taiḥ sumerumātraiḥ puṣpapuṭaistaṃ bhagavantamabhyavakiranti",
    "K10bsu036_u:2814": " abhiprakiranti sma taṃ ca bodhivṛkṣaṃ daśayojanapramāṇam /",
    "K10bsu036_u:2815": " abhyavakīrya tāni divyāni svāni svāni brāhmāṇi vimānāni tasya bhagavato niryātayāmāsuḥ - pratigṛhṇātu bhagavānimāni brāhmāṇi vimānānyasmākamanukampāmupādāya",
    "K10bsu036_u:2816": " paribhuñjatu sugata imāni brāhmāṇi vimānānyasmākamanukampāmupādāyeti //",
    "K10bsu036_u:2817": " atha khalu bhikṣavaste 'pi mahābrahmāṇastāni svāni svāni vimānāni tasya bhagavato niryātya tasyāṃ velāyāṃ taṃ bhagavantaṃ saṃmukhamābhiḥ sārūpyābhirgāthābhirabhiṣṭuvanti sma -",
    "K10bsu036_u:2818": " sādhu darśana buddhāna lokanāthāna tāyinām /",
    "K10bsu036_u:2819": " tradhātukasmi buddhā vai sattvānāṃ ye pramocakāḥ // Saddhp_7.47 //",
    "K10bsu036_u:2820": " samantacakṣu lokendrā vyavalokenti diśo daśa /",
    "K10bsu036_u:2821": " vivaritvāmṛtadvāramotārenti bahūn janān // Saddhp_7.48 //",
    "K10bsu036_u:2822": " śūnyā acintiyāḥ kalpā atītāḥ pūrvi ye abhū /",
    "K10bsu036_u:2823": " adarśanājjinendrāṇāṃ andhā āsīddiśo daśa // Saddhp_7.49 //",
    "K10bsu036_u:2824": " vardhanti narakāstīvrāstiryagyonistathāsurāḥ /",
    "K10bsu036_u:2825": " preteṣu copapadyante prāṇikoṭyaḥ sahasraśaḥ // Saddhp_7.50 //",
    "K10bsu036_u:2826": " divyāḥ kāyāśca hīyante cyutā gacchanti durgatim /",
    "K10bsu036_u:2827": " aśrutvā dharma buddhānāṃ gatyeṣāṃ bhoti pāpikā // Saddhp_7.51 //",
    "K10bsu036_u:2828": " caryāśuddhigatiprajñā hīyante sarvaprāṇinām /",
    "K10bsu036_u:2829": " sukhaṃ vinaśyatī teṣāṃ sukhasaṃjñā ca naśyati // Saddhp_7.52 //",
    "K10bsu036_u:2830": " (Vaidya 116)",
    "K10bsu036_u:2831": " anācārāśca te bhonti asaddharme pratiṣṭhitāḥ /",
    "K10bsu036_u:2832": " adāntā lokanāthena durgatiṃ prapatanti te // Saddhp_7.53 //",
    "K10bsu036_u:2833": " dṛṣṭo 'si lokapradyota sucireṇāsi āgataḥ /",
    "K10bsu036_u:2834": " utpannu sarvasattvānāṃ kṛtena anukampakaḥ // Saddhp_7.54 //",
    "K10bsu036_u:2835": " diṣṭayā kṣemeṇa prāpto 'si buddhajñānamanuttaram /",
    "K10bsu036_u:2836": " vayaṃ te anumodāmo lokaścaiva sadevakaḥ // Saddhp_7.55 //",
    "K10bsu036_u:2837": " vimānāni sucitrāṇi anubhāvena te vibho /",
    "K10bsu036_u:2838": " dadāma te mahāvīra pratigṛhṇa mahāmune // Saddhp_7.56 //",
    "K10bsu036_u:2839": " asmākamanukampārthaṃ paribhuñja vināyaka /",
    "K10bsu036_u:2840": " vayaṃ ca sarvasattvāśca agrāṃ bodhiṃ spṛśemahi // Saddhp_7.57 //",
    "K10bsu036_u:2841": " atha khalu bhikṣavaste mahābrahmāṇastaṃ bhagavantaṃ mahābhijñājñānābhibhuvaṃ tathāgatamarhantaṃ",
    "K10bsu036_u:2842": " samyaksaṃbuddhaṃ saṃmukhamābhiḥ sārūpyābhirgāthābhirabhiṣṭutya taṃ bhagavantametadūcuḥ",
    "K10bsu036_u:2843": " - pravartayatu bhagavān dharmacakram /",
    "K10bsu036_u:2844": " pravartayatu sugato dharmacakram /",
    "K10bsu036_u:2845": " deśayatu bhagavān nirvṛtim /",
    "K10bsu036_u:2846": " tārayatu bhagavān sarvasattvān /",
    "K10bsu036_u:2847": " anugṛhṇātu bhagavānimaṃ lokam /",
    "K10bsu036_u:2848": " deśayatu bhagavān /",
    "K10bsu036_u:2849": " dharmamasya lokasya samārakasya sabrahmakasya saśramaṇabrāhmaṇikāyāḥ prajāyāḥ sadevamānuṣāsurāyāḥ /",
    "K10bsu036_u:2850": " tadbhaviṣyati bahujanahitāya bahujanasukhāya lokanukampāyai mahato janakāyasyārthāya hitāya sukhāya devānāṃ ca manuṣyāṇāṃ ca //",
    "K10bsu036_u:2851": " atha khalu bhikṣavastāni pañcāśad brahmakoṭīnayutaśatasahasrāṇyekasvareṇa samasaṃgītyā taṃ bhagavantamābhyāṃ sārūpyābhyāṃ gāthābhyāmadhyabhāṣanta",
    "K10bsu036_u:2852": " pravartayā cakravaramanuttaraṃ parāhanasvā amṛtasya dundubhim /",
    "K10bsu036_u:2853": " pramocayā duḥkhaśataiśca sattvān nirvāṇamārgaṃ ca pradarśayasva // Saddhp_7.58 //",
    "K10bsu036_u:2854": " asmābhiradhyeṣitu bhāṣa dharmamasmānanugṛhṇa imaṃ ca lokam /",
    "K10bsu036_u:2855": " valgusvaraṃ co madhuraṃ pramuñca samudānitaṃ kalpasahasrakoṭibhiḥ // Saddhp_7.59 //",
    "K10bsu036_u:2856": " atha khalu bhikṣavaḥ sa bhagavān mahābhijñājñānābhibhūstathāgato 'rhan samyaksaṃbuddhasteṣāṃ",
    "K10bsu036_u:2857": " brahmakoṭīnayutaśatasahasrāṇāmadhyeṣaṇāṃ viditvā teṣāṃ ca ṣoḍaśānāṃ putrāṇāṃ rājakumārāṇām,",
    "K10bsu036_u:2858": " tasyāṃ velāyāṃ dharmacakraṃ pravartayāmāsa triparivartaṃ dvādaśākāramapravartitaṃ",
    "K10bsu036_u:2859": " śramaṇena vā brāhmaṇena vā devena vā māreṇa vā brahmaṇā vā anyena vā kenacit punarloke saha dharmeṇa /",
    "K10bsu036_u:2860": " yadidaṃ (Vaidya 117)",
    "K10bsu036_u:2861": " duḥkham, ayaṃ duḥkhasamudayaḥ,",
    "K10bsu036_u:2862": " ayaṃ duḥkhanirodhaḥ,",
    "K10bsu036_u:2863": " iyaṃ duḥkhanirodhagāminī pratipadāryasatyamiti /",
    "K10bsu036_u:2864": " pratītyasamutpādapravṛttiṃ ca vistareṇa saṃprakāśayāmāsa - iti hi bhikṣavo 'vidyāpratyayāḥ saṃskārāḥ,",
    "K10bsu036_u:2865": " saṃskārapratyayaṃ vijñānam,",
    "K10bsu036_u:2866": " vijñānapratyayaṃ nāmarūpam,",
    "K10bsu036_u:2867": " nāmarūpapratyayaṃ ṣaḍāyatanam,",
    "K10bsu036_u:2868": " ṣaḍāyatanapratyayaḥ sparśaḥ,",
    "K10bsu036_u:2869": " sparśapratyayā vedanā vedanāpratyayā tṛṣṇā,",
    "K10bsu036_u:2870": " tṛṣṇāpratyayamupādānam,",
    "K10bsu036_u:2871": " upādānapratyayo bhavaḥ,",
    "K10bsu036_u:2872": " bhavapratyayā jātiḥ,",
    "K10bsu036_u:2873": " jātipratyayā jarāmaraṇaśokaparidevaduḥkhadaurmanasyopāyāsāḥ saṃbhavanti /",
    "K10bsu036_u:2874": " evamasya kevalasya mahato duḥkhaskandhasya samudayo bhavati /",
    "K10bsu036_u:2875": " avidyānirodhāt saṃskāranirodhaḥ,",
    "K10bsu036_u:2876": " saṃskāranirodhād vijñānanirodhaḥ,",
    "K10bsu036_u:2877": " vijñānanirodhānnāmarūpanirodhaḥ,",
    "K10bsu036_u:2878": " nāmarūpanirodhāt ṣaḍāyatananirodhaḥ,",
    "K10bsu036_u:2879": " ṣaḍāyatananirodhāt sparśanirodhaḥ,",
    "K10bsu036_u:2880": " sparśanirodhād vedanānirodhaḥ,",
    "K10bsu036_u:2881": " vedanānirodhāttṛṣṇānirodhaḥ,",
    "K10bsu036_u:2882": " tṛṣṇānirodhādupādānanirodhaḥ,",
    "K10bsu036_u:2883": " upādānanirodhād bhavanirodhaḥ,",
    "K10bsu036_u:2884": " bhavanirodhājjātinirodhaḥ,",
    "K10bsu036_u:2885": " jātinirodhājjarāmaraṇaśokaparidevaduḥkhadaurmanasyopāyāsā nirudhyante /",
    "K10bsu036_u:2886": " evamasya kevalasya mahato duḥkhaskandhasya nirodho bhavati //",
    "K10bsu036_u:2887": " sahapravartitaṃ cedaṃ bhikṣavastena bhagavatā mahābhijñājñānābhibhuvā tathāgatenārhatā",
    "K10bsu036_u:2888": " samyaksaṃbuddhena dharmacakraṃ sadevakasya lokasya samārakasya sabrahmakasya saśramaṇabrāhmaṇikāyāḥ",
    "K10bsu036_u:2889": " prajāyāḥ sadevamānuṣāsurāyāḥ parṣadaḥ purastāt,",
    "K10bsu036_u:2890": " atha tasminneva kṣaṇalavamuhūrte ṣaṣṭeḥ prāṇikoṭīnayutaśatasahasrāṇāmanupādāya āsravebhyaścittāni vimuktāni /",
    "K10bsu036_u:2891": " sarve ca te traividyāḥ ṣaḍabhijñā aṣṭavimokṣadhyāyinaḥ saṃvṛttāḥ /",
    "K10bsu036_u:2892": " punaranupūrveṇa bhikṣavaḥ sa bhagavān mahābhijñājñānābhibhūstathāgato 'rhan samyaksaṃbuddho dvitīyāṃ dharmadeśanāmakārṣīt,",
    "K10bsu036_u:2893": " tṛtīyāmapi dharmadeśanāmakārṣīt,",
    "K10bsu036_u:2894": " caturthīmapi dharmadeśanāmakārṣīt //",
    "K10bsu036_u:2895": " atha khalu bhikṣavastasya bhagavato mahābhijñājñānābhibhuvastathāgatasyārhataḥ samyaksaṃbuddhasyaikaikasyāṃ",
    "K10bsu036_u:2896": " dharmadeśanāyāṃ gaṅgānadīvālukāsamānāṃ prāṇikoṭīnayutaśatasahasrāṇāmanupādāya āsravebhyaścittāni vimuktāni /",
    "K10bsu036_u:2897": " tataḥ paścād bhikṣavastasya bhagavato gaṇanāsamatikrāntaḥ śrāvakasaṃgho 'bhūt //",
    "K10bsu036_u:2898": " tena khalu punarbhikṣavaḥ samayena te ṣoḍaśa rājakumārāḥ kumārabhūtā eva samānāḥ śraddhayā agārādanāgārikāṃ pravrajitāḥ /",
    "K10bsu036_u:2899": " sarve ca te śrāmaṇerā abhūvan paṇḍitā vyaktā medhāvinaḥ kuśalā bahubuddhaśatasahasracaritāvino 'rthinaścānuttarāyāḥ samyaksaṃbodheḥ /",
    "K10bsu036_u:2900": " atha khalu bhikṣavaste ṣoḍaśa śrāmaṇerāstaṃ bhagavantaṃ mahābhijñājñānābhibhuvaṃ",
    "K10bsu036_u:2901": " tathāgatamarhantaṃ samyaksaṃbuddhametadūcuḥ - imāni khalu punarbhagavaṃstathāgatasya",
    "K10bsu036_u:2902": " bahūni śrāvakakoṭīnayutaśatasahasrāṇi maharddhikāni mahānubhāvāni maheśākhyāni bhagavato",
    "K10bsu036_u:2903": " dharmadeśanayā pariniṣpannāni /",
    "K10bsu036_u:2904": " tat sādhu bhagavāṃstathāgato 'rhan samyaksaṃbuddho 'smākamanukampāmupādāya anuttarāṃ samyaksaṃbodhimārabhya dharmaṃ deśayatu,",
    "K10bsu036_u:2905": " yadvayamapi tathāgatasyānuśikṣemahi /",
    "K10bsu036_u:2906": " arthino vayaṃ bhagavaṃstathāgatajñānadarśanena /",
    "K10bsu036_u:2907": " bhagavānevāsmākamasminnevārthe sākṣī /",
    "K10bsu036_u:2908": " tvaṃ ca bhagavan sarvasattvāśayajño jānīṣe asmākamadhyāśayamiti //",
    "K10bsu036_u:2909": " (Vaidya 118)",
    "K10bsu036_u:2910": " tena khalu punarbhikṣavaḥ samayena tān bālān dārakān rājakumārān pravrajitān śrāmaṇerān dṛṣṭvā yāvāṃstasya rājñaścakravartinaḥ parivāraḥ,",
    "K10bsu036_u:2911": " tato 'rdhaḥ pravrajito 'bhūdaśītiprāṇikoṭīnayutaśatasahasrāṇi //",
    "K10bsu036_u:2912": " atha khalu bhikṣavaḥ sa bhagavān mahābhijñājñānābhibhūstathāgato 'rhan samyaksaṃbuddhasteṣāṃ",
    "K10bsu036_u:2913": " śrāmaṇerāṇāmadhyāśayaṃ viditvā viṃśateḥ kalpasahasrāṇāmatyayena saddharmapuṇḍarīkaṃ",
    "K10bsu036_u:2914": " nāma dharmaparyāyaṃ sūtrāntaṃ mahāvaipulyaṃ bodhisattvāvavādaṃ sarvabuddhaparigrahaṃ",
    "K10bsu036_u:2915": " vistareṇa saṃprakāśayāmāsa tāsāṃ sarvāsāṃ catasṛṇāṃ parṣadām //",
    "K10bsu036_u:2916": " tena khalu punarbhikṣavaḥ samayena tasya bhagavato bhāṣitaṃ te ṣodaśa rājakumārāḥ śrāmaṇerā udgṛhītavanto dhāritavanta ārādhitavantaḥ paryāptavantaḥ",
    "K10bsu036_u:2917": " atha khalu bhikṣavaḥ sa bhagavān mahābhijñājñānābhibhūstathāgato 'rhan samyaksaṃbuddhastān ṣoḍaśa śrāmaṇerān vyākārṣīdanuttarāyāṃ samyaksaṃbodhau",
    "K10bsu036_u:2918": " tasya khalu punarbhikṣavo mahābhijñājñānābhibhuvastathāgatasyārhataḥ samyaksaṃbuddhasyemaṃ saddharmapuṇḍarīkaṃ dharmaparyāyaṃ bhāṣamāṇasya śrāvakāścādhimuktavantaḥ",
    "K10bsu036_u:2919": " te ca ṣoḍaśa śrāmaṇerā bahūni ca prāṇikoṭīnayutaśatasahasrāṇi vicikitsāprāptānyabhūvan //",
    "K10bsu036_u:2920": " atha khalu bhikṣavaḥ sa bhagavān mahābhijñājñānābhibhūstathāgato 'rhan samyaksaṃbuddha",
    "K10bsu036_u:2921": " imaṃ saddharmapuṇḍarīkaṃ dharmaparyāyamaṣṭau kalpasahasrāṇyaviśrānto bhāṣitvā vihāraṃ",
    "K10bsu036_u:2922": " praviṣṭaḥ pratisaṃlayanāya /",
    "K10bsu036_u:2923": " tathā pratisaṃlīnaśca bhikṣavaḥ sa tathāgataścaturaśītikalpasahasrāṇi vihārasthita evāsīt //",
    "K10bsu036_u:2924": " atha khalu bhikṣavaste ṣoḍaśa śrāmaṇerāstaṃ bhagavantaṃ mahābhijñājñānābhibhuvaṃ",
    "K10bsu036_u:2925": " tathāgataṃ pratisaṃlīnaṃ viditvā pṛthak pṛthag dharmāsanāni siṃhāsanāni prajñāpya",
    "K10bsu036_u:2926": " teṣu niṣaṇṇāstaṃ bhagavantaṃ mahābhijñājñānābhibhuvaṃ tathāgataṃ namaskṛtya taṃ saddharmapuṇḍarīkaṃ",
    "K10bsu036_u:2927": " dharmaparyāyaṃ vistareṇa catasṛṇāṃ parṣadāṃ caturaśītikalpasahasrāṇi saṃprakāśitavantaḥ /",
    "K10bsu036_u:2928": " tatra bhikṣava ekaikaḥ śrāmaṇero bodhisattvaḥ ṣaṣṭiṣaṣṭigaṅgānadīvālukāsamāni prāṇikoṭīnayutaśatasahasrāṇyanuttarāyāṃ",
    "K10bsu036_u:2929": " samyaksaṃbodhau paripācitavān samādāpitavān saṃharṣitavān samuttejitavān saṃpraharṣitavānavatāritavān //",
    "K10bsu036_u:2930": " atha khalu bhikṣavaḥ sa bhagavān mahābhijñājñānābhibhūstathāgato 'rhan samyaksaṃbuddhasteṣāṃ",
    "K10bsu036_u:2931": " caturaśīteḥ kalpasahasrāṇāmatyayena smṛtimān saṃprajānastasmāt samādhervyuttiṣṭhat /",
    "K10bsu036_u:2932": " vyutthāya ca sa bhagavān mahābhijñājñānābhibhūstathāgato yena taddharmāsanaṃ tenopasaṃkrāmat /",
    "K10bsu036_u:2933": " upasaṃkramya prajñapta evāsane nyaṣīdat /",
    "K10bsu036_u:2934": " samanantaraniṣaṇṇaśca khalu punarbhikṣavaḥ sa bhagavān mahābhijñājñānābhibhūstathāgatastasmin dharmāsane,",
    "K10bsu036_u:2935": " atha tāvadeva sarvāvantaṃ parṣanmaṇḍalamavalokya bhikṣusaṃghamāmantrayāmāsaāścaryaprāptā",
    "K10bsu036_u:2936": " bhikṣavo 'dbhutaprāptā ime ṣoḍaśa śrāmaṇerāḥ prajñāvanto bahubuddhakoṭīnayutaśatasahasraparyupāsitāścīrṇacaritā",
    "K10bsu036_u:2937": " buddhajñānaparyupāsakā buddhajñānapratigrāhakā buddhājñānāvatārakā buddhajñānasaṃdarśakāḥ /",
    "K10bsu036_u:2938": " paryupāsadhvaṃ bhikṣava etān ṣoḍaśa śrāmaṇerān punaḥ punaḥ /",
    "K10bsu036_u:2939": " ye kecid bhikṣavaḥ (Vaidya 119)",
    "K10bsu036_u:2940": " śrāvakayānikā vā pratyekabuddhayānikā vā bodhisattvayānikā vā eṣāṃ kulaputrāṇāṃ dharmadeśanāṃ na pratikṣepsyanti /",
    "K10bsu036_u:2941": " na pratibādhiṣyante,",
    "K10bsu036_u:2942": " sarve te kṣipramanuttarāyāḥ samyaksaṃbodherlābhino bhaviṣyanti,",
    "K10bsu036_u:2943": " sarve ca te tathāgatajñānamanuprāpsyanti //",
    "K10bsu036_u:2944": " taiḥ khalu punarbhikṣavaḥ ṣoḍaśabhiḥ kulaputraistasya bhagavataḥ śāsane 'yaṃ saddharmapuṇḍarīko dharmaparyāyaḥ punaḥ punaḥ saṃprakāśito 'bhūt",
    "K10bsu036_u:2945": " taiḥ khalu punarbhikṣavaḥ ṣoḍaśabhiḥ śrāmaṇerairbodhisattvairmahāsattvairyāni tānyekaikena",
    "K10bsu036_u:2946": " bodhisattvena mahāsattvena ṣaṣṭiṣaṣṭigaṅgānadīvālukāsamāni sattvakoṭīnayutaśatasahasrāṇi",
    "K10bsu036_u:2947": " bodhāya samādāpitānyabhūvan,",
    "K10bsu036_u:2948": " sarvāṇi ca tāni taireva sārdhaṃ tāsu tāsu jātiṣvanupravrajitāni /",
    "K10bsu036_u:2949": " tānyeva samanupaśyantasteṣāmevāntikāddharmamaśrauṣuḥ /",
    "K10bsu036_u:2950": " taiścatvāriṃśad buddhakoṭīsahasrāṇyārāgitāni /",
    "K10bsu036_u:2951": " kecidadyāpyārāgayanti //",
    "K10bsu036_u:2952": " ārocayāmi vo bhikṣavaḥ,",
    "K10bsu036_u:2953": " prativedayāmi vaḥ /",
    "K10bsu036_u:2954": " ye te ṣoḍaśa rājakumārāḥ kumārabhūtā ye tasya bhagavataḥ śāsane śrāmaṇerā dharmabhāṇakā abhūvan,",
    "K10bsu036_u:2955": " sarve te 'nuttarāṃ samyaksaṃbodhimabhisaṃbuddhāḥ /",
    "K10bsu036_u:2956": " sarve ca ta etarhi tiṣṭhanti dhriyante yāpayanti /",
    "K10bsu036_u:2957": " daśasu dikṣu nānābuddhakṣetreṣu bahūnāṃ śrāvakabodhisattvakoṭīnayutaśatasahasrāṇāṃ dharmaṃ deśayanti /",
    "K10bsu036_u:2958": " yaduta pūrvasyāṃ diśi bhikṣavo 'bhiratyāṃ lokadhātāvakṣobhyo nāma tathāgato 'rhan samyaksaṃbuddho merukūṭaśca nāma tathāgato 'rhan samyaksaṃbuddhaḥ",
    "K10bsu036_u:2959": " pūrvadakṣiṇasyāṃ diśi bhikṣavaḥ siṃhaghoṣaśca nāma tathāgato 'rhan samyaksaṃbuddhaḥ siṃhadhvajaśca nāma tathāgato 'rhan samyaksaṃbuddhaḥ /",
    "K10bsu036_u:2960": " dakṣiṇasyāṃ diśi bhikṣavaḥ ākāśapratiṣṭhitaśca nāma tathāgato 'rhan samyaksaṃbuddho nityaparinirvṛtaśca nāma tathāgato 'rhan samyaksaṃbuddhaḥ",
    "K10bsu036_u:2961": " dakṣiṇapaścimāyāṃ diśi bhikṣava indradhvajaśca nāma tathāgato 'rhan samyaksaṃbuddho brahmadhvajaśca nāma tathāgato 'rhan samyaksaṃbuddhaḥ /",
    "K10bsu036_u:2962": " paścimāyāṃ diśi bhikṣavo 'mitāyuśca nāma tathāgato 'rhan samyaksaṃbuddhaḥ sarvalokadhātūpadravodvegapratyuttīrṇaśca nāma tathāgato 'rhan samyaksaṃbuddhaḥ",
    "K10bsu036_u:2963": " paścimottarasyāṃ diśi bhikṣavastamālapatracandanagandhābhijñaśca nāma tathāgato 'rhan samyaksaṃbuddho merukalpaśca nāma tathāgato 'rhan samyaksaṃbuddhaḥ",
    "K10bsu036_u:2964": " uttarasyāṃ diśi bhikṣavo meghasvaradīpaśca nāma tathāgato 'rhan samyaksaṃbuddho meghasvararājaśca nāma tathāgato 'rhan samyaksaṃbuddhaḥ /",
    "K10bsu036_u:2965": " uttarapūrvasyāṃ diśi bhikṣavaḥ sarvalokabhayacchambhitatvavidhvaṃsanarakaraśca nāma tathāgato 'rhan samyaksaṃbuddhaḥ /",
    "K10bsu036_u:2966": " ahaṃ ca bhikṣavaḥ śākyamunirnāma tathāgato 'rhan samyaksaṃbuddhaḥ ṣoḍaśamo madhye khalvasyāṃ sahāyāṃ lokadhātāvanuttarāṃ samyaksaṃbodhimabhisaṃbuddhaḥ",
    "K10bsu036_u:2967": " ye punaste bhikṣavastadā asmākaṃ śrāmaṇerabhūtānāṃ sattvāṃ dharmaṃ śrutavantaḥ tasya",
    "K10bsu036_u:2968": " bhagavataḥ śāsana ekaikasya bodhisattvasya mahāsattvasya bahūni gaṅgānadīvālukāsamāni",
    "K10bsu036_u:2969": " sattvakoṭīnayutaśatasahasrāṇi yānyasmābhiḥ samādāpitānyanuttarāyāṃ samyaksaṃbodhau,",
    "K10bsu036_u:2970": " tānyetāni bhikṣavo 'dyāpi śrāvakabhūmāvevāvasthitāni /",
    "K10bsu036_u:2971": " paripācyanta evānuttarāyāṃ samyaksaṃbodhau /",
    "K10bsu036_u:2972": " eṣaivaiṣāmānupūrvī anuttarāyāḥ samyaksaṃbodherabhisaṃbodhanāya /",
    "K10bsu036_u:2973": " tatkasya hetoḥ?",
    "K10bsu036_u:2974": " evaṃ duradhimocyaṃ hi bhikṣavastathāgatajñānam (Vaidya 120) /",
    "K10bsu036_u:2975": " katame ca te bhikṣavaḥ sattvāḥ,",
    "K10bsu036_u:2976": " ye mayā bodhisattvena tasya bhagavataḥ śāsane aprameyāṇyasaṃkhyeyāni gaṅgānadīvālukāsamāni sattvakoṭīnayutaśatasahasrāṇi sarvajñatādharmamanuśrāvitāni?",
    "K10bsu036_u:2977": " yūyaṃ te bhikṣavastena kālena tena samayena sattvā abhūvan //",
    "K10bsu036_u:2978": " ye ca mama parinirvṛtasya anāgate 'dhvani śrāvakā bhaviṣyanti,",
    "K10bsu036_u:2979": " bodhisattvacaryāṃ ca śroṣyanti,",
    "K10bsu036_u:2980": " na cāvabhotsyante bodhisattvā vayamiti,",
    "K10bsu036_u:2981": " kiṃcāpi te bhikṣavaḥ sarve parinirvāṇasaṃjñinaḥ parinirvāsyanti,",
    "K10bsu036_u:2982": " api tu khalu punarbhikṣavo yadahamanyāsu lokadhātuṣvanyonyairnāmadheyairviharāmi,",
    "K10bsu036_u:2983": " tatra te punarutpatsyante tathāgatajñānaṃ paryeṣamāṇāḥ /",
    "K10bsu036_u:2984": " tatra ca te punarevaitāṃ kriyāṃ śroṣyanti /",
    "K10bsu036_u:2985": " ekameva tathāgatānāṃ parinirvāṇam /",
    "K10bsu036_u:2986": " nāstyanyad dvitīyamito bahirnirvāṇam /",
    "K10bsu036_u:2987": " tathāgatānāmetadbhikṣava upāyakauśalyaṃ veditavyaṃ dharmadeśanābhinirhāraśca /",
    "K10bsu036_u:2988": " yasmin bhikṣavaḥ samaye tathāgataḥ parinirvāṇakālasamayamātmanaḥ samanupaśyati,",
    "K10bsu036_u:2989": " pariśuddhaṃ ca parṣadaṃ paśyati adhimuktisārāṃ śūnyadharmagatiṃ gatāṃ dhyānavatīṃ mahādhyānavatīm,",
    "K10bsu036_u:2990": " atha khalu bhikṣavastathāgato 'yaṃ kāla iti viditvā sarvān bodhisattvān sarvaśrāvakāṃśca saṃnipātya paścādetamarthaṃ saṃśrāvayati /",
    "K10bsu036_u:2991": " na bhikṣavaḥ kiṃcidasti loke dvitīyaṃ nāma yānaṃ parinirvāṇaṃ vā,",
    "K10bsu036_u:2992": " kaḥ punarvādastṛtīyasya?",
    "K10bsu036_u:2993": " upāyakauśalyaṃ khalvidaṃ bhikṣavastathāgatānāmarhatām - dūrapranaṣṭaṃ sattvadhātuṃ viditvā hīnābhiratān kāmapaṅkamagnān,",
    "K10bsu036_u:2994": " tata eṣāṃ bhikṣavastathāgatastannirvāṇaṃ bhāṣate yadadhimucyante //",
    "K10bsu036_u:2995": " tadyathāpi nāma bhikṣava iha syāt pañcayojanaśatikamaṭavīkāntāram /",
    "K10bsu036_u:2996": " mahāṃścātra janakāyaḥ pratipanno bhaved ratnadīpaṃ gamanāya /",
    "K10bsu036_u:2997": " deśikaścaiṣāmeko bhaved vyaktaḥ paṇḍito nipuṇo medhāvī kuśalaḥ khalvaṭavīdurgāṇām /",
    "K10bsu036_u:2998": " sa ca taṃ sārthamaṭavīmavakrāmayet /",
    "K10bsu036_u:2999": " atha khalu sa mahājanakāyaḥ śrāntaḥ klānto bhītastrastaḥ evaṃ vadet - yat khalvārya deśika pariṇāyaka jānīyāḥ - vayaṃ hi śrāntāḥ klāntā bhītāstrastā anirvṛtāḥ /",
    "K10bsu036_u:3000": " punareva pratinivartayiṣyāmaḥ /",
    "K10bsu036_u:3001": " atidūramito 'ṭavīkāntāramiti /",
    "K10bsu036_u:3002": " atha khalu bhikṣavaḥ sa deśika upāyakuśalastān puruṣān pratinivartitukāmān viditvā evaṃ cintayet - mā khalvime tapasvinastādṛśaṃ mahāratnadvīpaṃ na gaccheyuriti /",
    "K10bsu036_u:3003": " sa teṣāmanukampārthamupāyakauśalyaṃ prayojayet /",
    "K10bsu036_u:3004": " tasyā aṭavyā madhye yojanaśataṃ vā dviyojanaśataṃ vā triyojanaśataṃ vā atikramya ṛddhimayaṃ nagaramabhinirmimīyāt /",
    "K10bsu036_u:3005": " tatastān puruṣānevaṃ vadet - mā bhavanto bhaiṣṭa,",
    "K10bsu036_u:3006": " mā nivartadhvam /",
    "K10bsu036_u:3007": " ayamasau mahājanapadaḥ /",
    "K10bsu036_u:3008": " atra viśrāmyata /",
    "K10bsu036_u:3009": " atra vo yāni kānicit karaṇīyāni tāni sarvāṇi kurudhvam /",
    "K10bsu036_u:3010": " atra nirvāṇaprāptā viharadhvamatra viśrāntāḥ /",
    "K10bsu036_u:3011": " yasya punaḥ kāryaṃ bhaviṣyati,",
    "K10bsu036_u:3012": " sa taṃ mahāratnadvīpaṃ gamiṣyati //",
    "K10bsu036_u:3013": " atha khalu bhikṣavaste kāntāraprāptāḥ sattvā āścaryaprāptā adbhutaprāptā bhaveyuḥ - muktā vayamaṭavīkāntārāt /",
    "K10bsu036_u:3014": " iha nirvāṇaprāptā vihariṣyāma iti /",
    "K10bsu036_u:3015": " atha khalu bhikṣavaste puruṣāstadṛddhimayaṃ nagaraṃ praviśeyuḥ,",
    "K10bsu036_u:3016": " āgatasaṃjñinaśca bhaveyuḥ,",
    "K10bsu036_u:3017": " nistīrṇasaṃjñinaśca bhaveyuḥ /",
    "K10bsu036_u:3018": " nirvṛtāḥ śītībhūtā sma iti manyeran /",
    "K10bsu036_u:3019": " tatastān deśiko viśrāntān viditvā tadṛddhimayaṃ nagaramantardhāpayet /",
    "K10bsu036_u:3020": " antardhāpayitvā ca tān puruṣānevaṃ vadet - āgacchantu bhavantaḥ sattvāḥ /",
    "K10bsu036_u:3021": " abhyāsanna eṣa mahāratnadvīpaḥ /",
    "K10bsu036_u:3022": " idaṃ tu mayā nagaraṃ yuṣmākaṃ viśrāmaṇārthamabhinirmitamiti //",
    "K10bsu036_u:3023": " (Vaidya 121)",
    "K10bsu036_u:3024": " evameva bhikṣavastathāgato 'rhan samyaksaṃbuddho yuṣmākaṃ sarvasattvānāṃ ca deśikaḥ /",
    "K10bsu036_u:3025": " atha khalu bhikṣavastathāgato 'rhan samyaksaṃbuddha evaṃ",
    "K10bsu036_u:3026": " paśyati - mahadidaṃ kleśakāntāraṃ nirgantavyaṃ niṣkrāntavyaṃ prahātavyam /",
    "K10bsu036_u:3027": " mā khalvime ekameva buddhajñānaṃ śrutvā draveṇaiva pratinivartayeyuḥ,",
    "K10bsu036_u:3028": " naivopasaṃkrameyuḥ /",
    "K10bsu036_u:3029": " bahuparikleśamidaṃ buddhajñānaṃ samudānayitavyamiti /",
    "K10bsu036_u:3030": " tatra tathāgataḥ sattvān durbalāśayān viditvā yathā sa deśikastadṛddhimayaṃ nagaramabhinirmitīte teṣāṃ sattvānāṃ viśrāmaṇārtham,",
    "K10bsu036_u:3031": " viśrāntānāṃ caiṣāmevaṃ kathayati - idaṃ khalu ṛddhimayaṃ nagaramiti,",
    "K10bsu036_u:3032": " evameva bhikṣavastathāgato 'pyarhan samyaksaṃbuddho mahopāyakauśalyena antarā dve",
    "K10bsu036_u:3033": " nirvāṇabhūmī sattvānāṃ viśrāmaṇārthaṃ deśayati saṃprakāśayati yadidaṃ śrāvakabhūmiṃ",
    "K10bsu036_u:3034": " pratyekabuddhabhūmiṃ ca /",
    "K10bsu036_u:3035": " yasmiṃśca bhikṣavaḥ samaye te sattvāstatra sthitā bhavanti,",
    "K10bsu036_u:3036": " atha khalu bhikṣavastathāgato 'pyevaṃ saṃśrāvayati - na khalu punarbhikṣavo yūyaṃ kṛtakṛtyāḥ kṛtakaraṇīyāḥ /",
    "K10bsu036_u:3037": " api tu khalu punarbhikṣavo yuṣmākamabhyāsaḥ /",
    "K10bsu036_u:3038": " itastathāgatajñānaṃ vyavalokayadhvaṃ bhikṣavo vyavacārayadhvam /",
    "K10bsu036_u:3039": " yad yuṣmākaṃ nirvāṇaṃ naiva nirvāṇam,",
    "K10bsu036_u:3040": " api tu khalu punarūpāyakauśalyametad bhikṣavastathāgatānāmarhatāṃ samyaksaṃbuddhānāṃ yat trīṇi yānāni saṃprakāśayantīti //",
    "K10bsu036_u:3041": " atha khalu bhagavānimamevārthaṃ bhūyasyā mātrayopadarśayamānastasyāṃ velāyāmimā gāthā abhāṣata -",
    "K10bsu036_u:3042": " abhijñajñānābhibhu lokanāyako yadbodhimaṇḍasmi niṣaṇṇa āsīt /",
    "K10bsu036_u:3043": " daśeha so antarakalpa pūrṇān na lapsi bodhiṃ paramārthadarśī // Saddhp_7.60 //",
    "K10bsu036_u:3044": " devātha nāgā asurātha guhyakā udyukta pūjārtha jinasya tasya /",
    "K10bsu036_u:3045": " puṣpāṇa varṣaṃ pramumocu tatra buddhe ca bodhiṃ naranāyake 'smin // Saddhp_7.61 //",
    "K10bsu036_u:3046": " upariṃ ca khe dundubhayo vineduḥ satkārapūjārtha jinasya tasya /",
    "K10bsu036_u:3047": " suduḥkhitā cāpi jinena tatra cirabudhyamānena anuttaraṃ padam // Saddhp_7.62 //",
    "K10bsu036_u:3048": " daśāna co antarakalpa atyayāt spṛśe sa bodhiṃ bhagavānanābhibhūḥ /",
    "K10bsu036_u:3049": " hṛṣṭā udagrāstada āsu sarve devā manuṣyā bhujagāsurāśca // Saddhp_7.63 //",
    "K10bsu036_u:3050": " vīrāḥ kumārā atha tasya ṣoḍaśa putrā guṇāḍhyā naranāyakasya /",
    "K10bsu036_u:3051": " (Vaidya 122)",
    "K10bsu036_u:3052": " upasaṃkramī prāṇīsahasrakoṭibhiḥ puraskṛtāstaṃ dvipadendramagryam // Saddhp_7.64 //",
    "K10bsu036_u:3053": " vanditva pādau ca vināyakasya adhyeṣiṣū dharma prakāśayasva /",
    "K10bsu036_u:3054": " asmāṃśca tarpehi imaṃ ca lokaṃ subhāṣiteneha narendrasiṃha // Saddhp_7.65 //",
    "K10bsu036_u:3055": " cirasya lokasya daśaddiśe 'smin vidito 'si utpannu mahāvināyaka /",
    "K10bsu036_u:3056": " nimittasaṃcodanahetu prāṇināṃ brāhmā vimānāni prakampayantaḥ // Saddhp_7.66 //",
    "K10bsu036_u:3057": " diśāya pūrvāya sahasrakoṭyaḥ kṣetrāṇa pañcāśadabhūṣi kampitāḥ /",
    "K10bsu036_u:3058": " tatrāpi ye brāhma vimāna agrāste tejavanto adhimātramāsi // Saddhp_7.67 //",
    "K10bsu036_u:3059": " viditva te pūrvanimittamīdṛśamupasaṃkramī lokavināyakendram /",
    "K10bsu036_u:3060": " puṣpairihābhyokiriyāṇa nāyakamarpenti te sarva vimāna tasya // Saddhp_7.68 //",
    "K10bsu036_u:3061": " adhyeṣiṣū cakrapravartanāya gāthābhigītena abhisaṃstaviṃsu /",
    "K10bsu036_u:3062": " tūṣṇīṃ ca so āsi narendrarājā na tāva kālo mama dharma bhāṣitum // Saddhp_7.69 //",
    "K10bsu036_u:3063": " evaṃ diśi dakṣiṇiyāṃ pi tatra atha paścimā heṣṭima uttarasyām /",
    "K10bsu036_u:3064": " upariṣṭimāyāṃ vidiśāsu caiva āgatya brahmāṇa sahasrakoṭyaḥ // Saddhp_7.70 //",
    "K10bsu036_u:3065": " puṣpebhi abhyokiriyāṇa nāyakaṃ pādau ca vanditva vināyakasya /",
    "K10bsu036_u:3066": " niryātayitvā ca vimāna sarvānabhiṣṭavitvā punarabhyayāci // Saddhp_7.71 //",
    "K10bsu036_u:3067": " (Vaidya 123)",
    "K10bsu036_u:3068": " pravartayā cakramanantacakṣuḥ sudurlabhastvaṃ bahukalpakoṭibhiḥ /",
    "K10bsu036_u:3069": " darśehi maitrībala pūrvasevitamapāvṛṇohī amṛtasya dvāram // Saddhp_7.72 //",
    "K10bsu036_u:3070": " adhyeṣaṇāṃ jñātva anantacakṣuḥ prakāśate dharma bahuprakāram /",
    "K10bsu036_u:3071": " catvāri satyāni ca vistareṇa pratītya sarve imi bhāva utthitāḥ // Saddhp_7.73 //",
    "K10bsu036_u:3072": " avidya ādīkariyāṇa cakṣumān prabhāṣate sa maraṇāntaduḥkham /",
    "K10bsu036_u:3073": " jātiprasūtā imi sarvadoṣā mṛtyuṃ ca mānuṣyamimeva jānatha // Saddhp_7.74 //",
    "K10bsu036_u:3074": " samanantaraṃ bhāṣitu dharma tena bahuprakārā vividhā anantāḥ /",
    "K10bsu036_u:3075": " śrutvānaśītī nayutāna koṭyaḥ sattvāḥ sthitāḥ śrāvaka bhūtale laghum // Saddhp_7.75 //",
    "K10bsu036_u:3076": " kṣaṇaṃ dvitīyaṃ aparaṃ abhūṣi jinasya tasyo bahu dharma bhāṣataḥ /",
    "K10bsu036_u:3077": " viśuddhasattvā yatha gaṅgavālukāḥ kṣaṇena te śrāvakabhūta āsīt // Saddhp_7.76 //",
    "K10bsu036_u:3078": " tatottarī agaṇiyu tasya āsīt saṃghastadā lokavināyakasya /",
    "K10bsu036_u:3079": " kalpāna koṭīnyayutā gaṇenta ekaika no cāntu labheya teṣām // Saddhp_7.77 //",
    "K10bsu036_u:3080": " ye cāpi te ṣoḍaśa rājaputrā ye aurasā cailakabhūta sarve /",
    "K10bsu036_u:3081": " te śrāmaṇerā avaciṃsu taṃ jinaṃ prakāśayā nāyaka agradharmam // Saddhp_7.78 //",
    "K10bsu036_u:3082": " yathā vayaṃ lokavidū bhavema yathaiva tvaṃ sarvajinānamuttama /",
    "K10bsu036_u:3083": " (Vaidya 124)",
    "K10bsu036_u:3084": " ime ca sattvā bhavi sarvi eva yathaiva tvaṃ vīra viśuddhacakṣuḥ // Saddhp_7.79 //",
    "K10bsu036_u:3085": " so cā jino āṃśayu jñātva teṣāṃ kumārabhūtāna tathātmajānām /",
    "K10bsu036_u:3086": " prakāśayī uttamamagrabodhiṃ dṛṣṭāntakoṭīnayutairanekaiḥ // Saddhp_7.80 //",
    "K10bsu036_u:3087": " hetūsahasrairupadarśayanto abhijñajñānaṃ ca pravartayantaḥ /",
    "K10bsu036_u:3088": " bhūtāṃ cariṃ darśayi lokanātho yathā caranto vidu bodhisattvāḥ // Saddhp_7.81 //",
    "K10bsu036_u:3089": " idameva saddharmapuṇḍarīkaṃ vaipulyasūtraṃ bhagavānuvāca /",
    "K10bsu036_u:3090": " gāthāsahasrehi analpakehi yeṣāṃ pramāṇaṃ yatha gaṅgavālikāḥ // Saddhp_7.82 //",
    "K10bsu036_u:3091": " so cā jino bhāṣiya sūtrametadvihāru praviśitva vilakṣayīta /",
    "K10bsu036_u:3092": " pūrṇānaśītiṃ caturaśca kalpān samāhitaikāsani lokanāthaḥ // Saddhp_7.83 //",
    "K10bsu036_u:3093": " te śrāmaṇerāśca viditva nāyakaṃ vihāri āsannamaniṣkramantam /",
    "K10bsu036_u:3094": " saṃśrāvayiṃsu bahuprāṇikoṭināṃ bauddha imaṃ jñānamanāsravaṃ śivam // Saddhp_7.84 //",
    "K10bsu036_u:3095": " pṛthak pṛthagāsana prajñapitvā abhāṣi teṣāmidameva sūtram /",
    "K10bsu036_u:3096": " sugatasya tasya tada śāsanasmin adhikāra kurvanti mamevarūpam // Saddhp_7.85 //",
    "K10bsu036_u:3097": " gaṅgā yathā vāluka aprameyā sahasra ṣaṣṭiṃ tada śrāvayiṃsu /",
    "K10bsu036_u:3098": " ekaiku tasya sugatasya putro vineti sattvāni analpakāni // Saddhp_7.86 //",
    "K10bsu036_u:3099": " (Vaidya 125)",
    "K10bsu036_u:3100": " tasyo jinasya parinirvṛtasya caritva te paśyisu buddhakoṭyaḥ /",
    "K10bsu036_u:3101": " tehī tadā śrāvitakehi sārdhaṃ kurvanti pūjāṃ dvipadottamānām // Saddhp_7.87 //",
    "K10bsu036_u:3102": " caritva caryāṃ vipulāṃ viśiṣṭāṃ buddhā ca te bodhi daśaddiśāsu /",
    "K10bsu036_u:3103": " te ṣoḍaśā tasya jinasya putrā diśāsu sarvāsu dvayo dvayo jināḥ // Saddhp_7.88 //",
    "K10bsu036_u:3104": " ye cāpi saṃśrāvitakā tadāsī te śrāvakā teṣa jināna sarve /",
    "K10bsu036_u:3105": " imameva bodhiṃ upanāmayanti kramakrameṇa vividhairupāyaiḥ // Saddhp_7.89 //",
    "K10bsu036_u:3106": " ahaṃ pi abhyantari teṣa āsīnmayāpi saṃśrāvita sarvi yūyam /",
    "K10bsu036_u:3107": " teno mama śrāvaka yūyamadya bodhāvupāyeniha sarvi nemi // Saddhp_7.90 //",
    "K10bsu036_u:3108": " ayaṃ khu hetustada pūrva āsīdayaṃ pratyayo yena hu dharma bhāṣe /",
    "K10bsu036_u:3109": " nayāmyahaṃ yena mamāgrabodhiṃ mā bhikṣavo utrasatheha sthāne // Saddhp_7.91 //",
    "K10bsu036_u:3110": " yathāṭavī ugra bhaveya dāruṇā śūnyā nirālamba nirāśrayā ca /",
    "K10bsu036_u:3111": " bahuśvāpadā caiva apāniyā ca bālāna sā bhīṣaṇikā bhaveta // Saddhp_7.92 //",
    "K10bsu036_u:3112": " purūṣāṇa co tatra sahasra nekā ye prasthitāstāmaṭavīṃ bhaveyuḥ /",
    "K10bsu036_u:3113": " aṭavī ca sā śūnya bhaveta dīrghā pūrṇāni pañcāśata yojanāni // Saddhp_7.93 //",
    "K10bsu036_u:3114": " puruṣaśca āḍhyaḥ smṛtimantu vyakto dhīro vinītaśca viśāradaśca /",
    "K10bsu036_u:3115": " yo deśikasteṣa bhaveta tatra aṭavīya durgāya subhairavāya // Saddhp_7.94 //",
    "K10bsu036_u:3116": " (Vaidya 126)",
    "K10bsu036_u:3117": " te cāpi khinnā bahuprāṇikoṭya uvāca taṃ deśika tasmi kāle /",
    "K10bsu036_u:3118": " khinnā vayaṃ ārya na śaknuyāma nivartanaṃ adyiha rocate naḥ // Saddhp_7.95 //",
    "K10bsu036_u:3119": " kuśalaśca so pi tada paṇḍitaśca praṇāyakopāya tadā vicintayet /",
    "K10bsu036_u:3120": " dhikkaṣṭa ratnairimi sarvi bālā bhraśyanti ātmāna nivartayantaḥ // Saddhp_7.96 //",
    "K10bsu036_u:3121": " yannūnahaṃ ṛddhibalena vādya nagaraṃ mahantaṃ abhinirmiṇeyam /",
    "K10bsu036_u:3122": " pratimaṇḍitaṃ veśmasahasrakoṭibhirvihāraudyānupaśobhitaṃ ca // Saddhp_7.97 //",
    "K10bsu036_u:3123": " vāpī nadīyo abhinirmiṇeyam ārāmapuṣpaiḥ pratimaṇḍitaṃ ca /",
    "K10bsu036_u:3124": " prākāradvārairupaśobhitaṃ ca nārīnaraiścāpratimairupetam // Saddhp_7.98 //",
    "K10bsu036_u:3125": " nirmāṇu kṛtva iti tān vadeya mā bhāyathā harṣa karotha caiva /",
    "K10bsu036_u:3126": " prāptā bhavanto nagaraṃ variṣṭhaṃ praviśya kāryāṇi kuruṣva kṣipram // Saddhp_7.99 //",
    "K10bsu036_u:3127": " udagracittā bhaṇatheha nirvṛtā nistīrṇa sarvā aṭavī aśeṣataḥ /",
    "K10bsu036_u:3128": " āśvāsanārthāya vadeti vācaṃ kathaṃ na pratyāgata sarvi asyā // Saddhp_7.100 //",
    "K10bsu036_u:3129": " viśrāntarūpāṃśca viditva sarvān samānayitvā ca punarbravīti /",
    "K10bsu036_u:3130": " āgacchatha mahya śṛṇotha bhāṣato ṛddhīmayaṃ nagaramidaṃ vinirmitam // Saddhp_7.101 //",
    "K10bsu036_u:3131": " yuṣmāka khedaṃ ca mayā vitdivā nivartanaṃ mā ca bhaviṣyatīti /",
    "K10bsu036_u:3132": " upāyakauśalyamidaṃ mameti janetha vīryaṃ gamanāya dvīpam // Saddhp_7.102 //",
    "K10bsu036_u:3133": " (Vaidya 127)",
    "K10bsu036_u:3134": " emeva haṃ bhikṣava deśiko vā praṇāyakaḥ prāṇisahasrakoṭinām /",
    "K10bsu036_u:3135": " khidyanta paśyāmi tathaiva prāṇinaḥ kleśāṇḍakośaṃ na prabhonti bhettum // Saddhp_7.103 //",
    "K10bsu036_u:3136": " tato mayā cintitu eṣa artho viśrāmabhūtā imi nirvṛtīkṛtāḥ /",
    "K10bsu036_u:3137": " sarvasya duḥkhasya nirodha eṣa arhantabhūmau kṛtakṛtya yūyam // Saddhp_7.104 //",
    "K10bsu036_u:3138": " samaye yadā tu sthita atra sthāne paśyāmi yūyāmarhanta tatra sarvān /",
    "K10bsu036_u:3139": " tadā ca sarvāniha saṃnipātya bhūtārthamākhyāmi yathaiṣa dharmaḥ // Saddhp_7.105 //",
    "K10bsu036_u:3140": " upāyakauśalya vināyakānāṃ yad yāna deśenti trayo maharṣī /",
    "K10bsu036_u:3141": " ekaṃ hi yānaṃ na dvitīyamasti viśrāmaṇārthaṃ tu dviyāna deśitā // Saddhp_7.106 //",
    "K10bsu036_u:3142": " tato vademi ahamadya bhikṣavo janetha vīryaṃ paramaṃ udāram /",
    "K10bsu036_u:3143": " sarvajñajñānena kṛtena yūyaṃ naitāvatā nirvṛti kāci bhoti // Saddhp_7.107 //",
    "K10bsu036_u:3144": " sarvajñajñānaṃ tu yadā spṛśiṣyatha daśo balā ye ca jināna dharmāḥ /",
    "K10bsu036_u:3145": " dvātriṃśatīlakṣaṇarūpadhārī buddhā bhavitvāna bhavetha nirvṛtāḥ // Saddhp_7.108 //",
    "K10bsu036_u:3146": " etādṛśī deśana nāyakānāṃ viśrāmahetoḥ pravadanti nirvṛtim /",
    "K10bsu036_u:3147": " viśrānta jñātvāna ca nirvṛtīye sarvajñajñāne upanenti sarvān // Saddhp_7.109 //",
    "K10bsu036_u:3148": " ityāryasaddharmapuṇḍarīke dharmaparyāye pūrvayogaparivarto nāma saptamaḥ //",
    "K10bsu036_u:3149": " (Vaidya 128)",
    "K10bsu036_u:3150": " Saddhp_8: pañcabhikṣuśatavyākaraṇaparivartaḥ /",
    "K10bsu036_u:3151": " atha khalvāyuṣmān pūrṇo maitrāyaṇīputro bhagavato 'ntikādidamevaṃrūpamupāyakauśalyajñānadarśanaṃ",
    "K10bsu036_u:3152": " saṃdhābhāṣitanirdeśaṃ śrutvā eṣāṃ ca mahāśrāvakāṇāṃ vyākaraṇaṃ śrutvā imāṃ ca pūrvayogapratisaṃyuktāṃ",
    "K10bsu036_u:3153": " kathāṃ śrutvā imāṃ ca bhagavato vṛṣabhatāṃ śrutvā āścaryaprāpto 'bhūdadbhutaprāpto",
    "K10bsu036_u:3154": " 'bhūnnirāmiṣeṇa ca cittena prītiprāmodyena sphuṭo 'bhūt /",
    "K10bsu036_u:3155": " mahatā ca prītiprāmodyena mahatā ca dharmagauraveṇa utthāyāsanād bhagavataścaraṇayoḥ praṇipatya evaṃ cittamutpāditavān - āścaryaṃ bhagavan,",
    "K10bsu036_u:3156": " āścaryaṃ sugata /",
    "K10bsu036_u:3157": " paramaduṣkaraṃ tathāgatā arhantaḥ samyaksaṃbuddhāḥ kurvanti,",
    "K10bsu036_u:3158": " ya imaṃ nānādhātukaṃ lokamanuvartayante,",
    "K10bsu036_u:3159": " bahubhiścopāyakauśalyajñānanidarśanaiḥ sattvānāṃ dharmaṃ deśayanti,",
    "K10bsu036_u:3160": " tasmiṃstasmiṃśca sattvān vilagnānupāyakauśalyena pramocayanti /",
    "K10bsu036_u:3161": " kimatra bhagavan asmābhiḥ śakyaṃ kartum?",
    "K10bsu036_u:3162": " tathāgata evāsmākaṃ jānīte āśayaṃ pūrvayogacaryāṃ ca /",
    "K10bsu036_u:3163": " sa bhagavataḥ pādau śirasābhivandya ekānte sthito 'bhūd bhagavantameva namaskurvan animiṣābhyāṃ ca netrābhyāṃ saṃprekṣamāṇaḥ //",
    "K10bsu036_u:3164": " atha khalu bhagavānāyuṣmantaḥ pūrṇasya maitrāyaṇīputrasya cittāśayamavalokya sarvāvantaṃ",
    "K10bsu036_u:3165": " bhikṣusaṃghamāmantrayate sma - paśyatha bhikṣavo yūyamimaṃ śrāvakaṃ pūrṇaṃ maitrāyaṇīputraṃ",
    "K10bsu036_u:3166": " yo mayāsya bhikṣusaṃghasya dharmakathikānāmagryo nirdiṣṭaḥ,",
    "K10bsu036_u:3167": " bahubhiśca bhūtairguṇairabhiṣṭutaḥ,",
    "K10bsu036_u:3168": " bahubhiśca prakārairasmin mama śāsane saddharmaparigrahāyābhiyuktaḥ /",
    "K10bsu036_u:3169": " catasṛṇāṃ parṣadāṃ saṃharṣakaḥ samādāpakaḥ samuttejakaḥ saṃpraharṣako 'klānto dharmadeśanayā,",
    "K10bsu036_u:3170": " alamasya dharmasyākhyātā,",
    "K10bsu036_u:3171": " alamanugrahītā sabrahmacāriṇām /",
    "K10bsu036_u:3172": " muktvā bhikṣavastathāgataṃ nānyaḥ śaktaḥ pūrṇaṃ maitrāyaṇīputramarthato vā vyañjanato vā paryādātum /",
    "K10bsu036_u:3173": " tatkiṃ manyadhve bhikṣavo mamaivāyaṃ saddharmaparigrāhaka iti?",
    "K10bsu036_u:3174": " na khalu punarbhikṣavo yuṣmābhirevaṃ draṣṭavyam /",
    "K10bsu036_u:3175": " tatkasya hetoḥ?",
    "K10bsu036_u:3176": " abhijānāmyahaṃ bhikṣavo 'tīte 'dhvani navanavatīnāṃ buddhakoṭīnām,",
    "K10bsu036_u:3177": " yatra anenaiva teṣāṃ buddhānāṃ bhagavatāṃ śāsane saddharmaḥ parigṛhītaḥ /",
    "K10bsu036_u:3178": " tadyathāpi nāma mama etarhi sarvatra cāgryo dharmakathikānāmabhūt,",
    "K10bsu036_u:3179": " sarvatra ca śūnyatāgatiṃ gato 'bhūt /",
    "K10bsu036_u:3180": " sarvatra ca pratisaṃvidāṃ lābhī abhūt,",
    "K10bsu036_u:3181": " sarvatra ca bodhisattvābhijñāsu gatiṃ gato 'bhūt /",
    "K10bsu036_u:3182": " suviniścitadharmadeśako nirvicikitsadharmadeśakaḥ pariśuddhadharmadeśakaścābhūt /",
    "K10bsu036_u:3183": " teṣāṃ ca buddhānāṃ bhagavatāṃ śāsane yāvadāyuṣpramāṇaṃ brahmacaryaṃ caritavān /",
    "K10bsu036_u:3184": " sarvatra ca śrāvaka iti saṃjñāyate sma /",
    "K10bsu036_u:3185": " sa khalvanenopāyena aprameyāṇāmasaṃkhyeyānāṃ sattvakoṭīnayutaśatasahasrāṇāmarthamakārṣīt,",
    "K10bsu036_u:3186": " aprameyānasaṃkhyeyāṃśca sattvān paripācitavānanuttarāyāṃ samyaksaṃbodhau /",
    "K10bsu036_u:3187": " sarvatra ca buddhakṛtyena sattvānāṃ pratyupasthito 'bhūt /",
    "K10bsu036_u:3188": " sarvatra cātmano buddhakṣetraṃ pariśodhayati sma /",
    "K10bsu036_u:3189": " sattvānāṃ ca paripākāyābhiyukto 'bhūt /",
    "K10bsu036_u:3190": " eṣāmapi bhikṣavo vipaśyipramukhānāṃ saptānāṃ tathāgatānāṃ yeṣāmahaṃ saptamaḥ,",
    "K10bsu036_u:3191": " eṣa evāgryo dharmakathikānāmabhūt //",
    "K10bsu036_u:3192": " (Vaidya 129)",
    "K10bsu036_u:3193": " yadapi tadbhikṣavo bhaviṣyatyanāgate 'dhvani asmin bhadrakalpe caturbhirbuddhairūnaṃ buddhasahasram,",
    "K10bsu036_u:3194": " teṣāmapi śāsane eṣa eva pūrṇo maitrāyaṇīputro 'gryo dharmakathikānāṃ bhaviṣyati,",
    "K10bsu036_u:3195": " saddharmaparigrāhakaśca bhaviṣyati /",
    "K10bsu036_u:3196": " evamanāgate 'dhvani aprameyāṇāmasaṃkhyeyānāṃ buddhānāṃ bhagavatāṃ saddharmamādhārayiṣyati,",
    "K10bsu036_u:3197": " aprameyāṇāmasaṃkhyeyānāṃ sattvānāmarthaṃ kariṣyati,",
    "K10bsu036_u:3198": " aprameyānasaṃkhyeyāṃśca sattvān paripācayiṣyatyanuttarāyāṃ samyaksaṃbodhau /",
    "K10bsu036_u:3199": " satatasamitaṃ cābhiyukto bhaviṣyatyātmano buddhakṣetrapariśuddhaye sattvaparipācanāya /",
    "K10bsu036_u:3200": " sa imāmevaṃrūpāṃ bodhisattvacaryāṃ paripūrya aprameyairasaṃkhyeyaiḥ kalpairanuttarāṃ samyaksaṃbodhimabhisaṃbhotsyate /",
    "K10bsu036_u:3201": " dharmaprabhāso nāma tathāgato 'rhan samyaksaṃbuddho loke bhaviṣyati vidyācaraṇasaṃpannaḥ",
    "K10bsu036_u:3202": " sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
    "K10bsu036_u:3203": " asminneva buddhakṣetra utpatsyate //",
    "K10bsu036_u:3204": " tena khalu punarbhikṣavaḥ samayena gaṅgānadīvālukopamāstrisāhasramahāsāhasralokadhātava ekaṃ buddhakṣetraṃ bhaviṣyati /",
    "K10bsu036_u:3205": " samaṃ pāṇitalajātaṃ saptaratnamayamapagataparvataṃ saptaratnamayaiḥ kūṭāgāraiḥ paripūrṇaṃ bhaviṣyati /",
    "K10bsu036_u:3206": " devavimānāni cākāśasthitāni bhaviṣyanti /",
    "K10bsu036_u:3207": " devā api manuṣyān drakṣyanti,",
    "K10bsu036_u:3208": " manuṣyā api devān drakṣyanti /",
    "K10bsu036_u:3209": " tena khalu punarbhikṣavaḥ samayena idaṃ buddhakṣetramapagatapāpaṃ bhaviṣyati apagatamātṛgrāmaṃ ca /",
    "K10bsu036_u:3210": " sarve ca te sattvā aupapādukā bhaviṣyanti brahmacāriṇo manomayairātmabhāvaiḥ svayaṃprabhā",
    "K10bsu036_u:3211": " ṛddhimanto vaihāyasaṃgamā vīryavantaḥ smṛtimantaḥ prajñāvantaḥ suvarṇavarṇaiḥ samucchrayairdvātriṃśadbhirmahāpuruṣalakṣaṇaiḥ",
    "K10bsu036_u:3212": " samalaṃkṛtavigrahāḥ /",
    "K10bsu036_u:3213": " tena khalu punarbhikṣavaḥ samayena tasmin buddhakṣetre teṣāṃ sattvānāṃ dvāvāhārau bhaviṣyataḥ /",
    "K10bsu036_u:3214": " katamau dvau?",
    "K10bsu036_u:3215": " yaduta dharmaprītyāhāro dhyānaprītyāhāraśca /",
    "K10bsu036_u:3216": " aprameyāṇi cāsaṃkhyeyāni bodhisattvakoṭīnayutaśatasahasrāṇi bhaviṣyanti sarveṣāṃ ca mahābhijñāprāptānāṃ pratisaṃvidgatiṃgatānāṃ sattvāvavādakuśalānām",
    "K10bsu036_u:3217": " gaṇanāsamatikrāntāścāsya śrāvakā bhaviṣyanti maharddhikā mahānubhāvā aṣṭavimokṣadhyāyinaḥ /",
    "K10bsu036_u:3218": " evamaparimitaguṇasamanvāgataṃ tad buddhakṣetraṃ bhaviṣyati /",
    "K10bsu036_u:3219": " ratnāvabhāsaśca nāma sa kalpo bhaviṣyati /",
    "K10bsu036_u:3220": " suviśuddhā ca nāma sā lokadhāturbhaviṣyati /",
    "K10bsu036_u:3221": " aprameyānasaṃkhyeyāṃścāsya kalpānāyuṣpramāṇaṃ bhaviṣyati /",
    "K10bsu036_u:3222": " parinirvṛtasya ca tasya bhagavato dharmaprabhāsasya tathāgatasyārhataḥ samyaksaṃbuddhasya saddharmaścirasthāyī bhaviṣyati /",
    "K10bsu036_u:3223": " ratnamayaiśca stūpaiḥ sā lokadhātuḥ sphuṭā bhaviṣyati /",
    "K10bsu036_u:3224": " evamacintyaguṇasamanvāgataṃ bhikṣavastasya bhagavatastadbuddhakṣetraṃ bhaviṣyati //",
    "K10bsu036_u:3225": " idamavocadbhagavān /",
    "K10bsu036_u:3226": " idaṃ vaditvā sugato hyathāparametaduvāca śāstā -",
    "K10bsu036_u:3227": " śṛṇotha me bhikṣava etamarthaṃ yathā carī mahya sutena cīrṇā /",
    "K10bsu036_u:3228": " upāyakauśalyasuśikṣitena yathā ca cīrṇā iya bodhicaryā // Saddhp_8.1 //",
    "K10bsu036_u:3229": " hīnādhimuktā ima sattva jñātvā udārayāne ca samuttrasanti /",
    "K10bsu036_u:3230": " (Vaidya 130)",
    "K10bsu036_u:3231": " tatu śrāvakā bhontimi bodhisattvāḥ pratyekabodhiṃ ca nidarśayanti // Saddhp_8.2 //",
    "K10bsu036_u:3232": " upāyakauśalyaśatairanekaiḥ paripācayanti bahubodhisattvān /",
    "K10bsu036_u:3233": " evaṃ ca bhāṣanti vayaṃ hi śrāvakā dūre vayaṃ uttamamagrabodhiyā // Saddhp_8.3 //",
    "K10bsu036_u:3234": " etāṃ cariṃ teṣvanuśikṣamāṇāḥ paripāku gacchanti hi sattvakoṭyaḥ /",
    "K10bsu036_u:3235": " hīnādhimuktāśca kusīdarūpā anupūrva te sarvi bhavanti buddhāḥ // Saddhp_8.4 //",
    "K10bsu036_u:3236": " ajñānacaryāṃ ca caranti ete vayaṃ khalu śrāvaka alpakṛtyāḥ /",
    "K10bsu036_u:3237": " nirviṇṇa sarvāsu cyutopapattiṣu svakaṃ ca kṣetraṃ pariśodhayanti // Saddhp_8.5 //",
    "K10bsu036_u:3238": " sarāgatāmātmani darśayanti sadoṣatāṃ cāpi samohatāṃ ca /",
    "K10bsu036_u:3239": " dṛṣṭīvilagnāṃśca viditva sattvāṃsteṣāṃ pi dṛṣṭiṃ samupāśrayanti // Saddhp_8.6 //",
    "K10bsu036_u:3240": " evaṃ caranto bahu mahya śrāvakāḥ sattvānupāyena vimocayanti /",
    "K10bsu036_u:3241": " unmādu gaccheyu narā avidvasū sa caiva sarvaṃ caritaṃ prakāśayet // Saddhp_8.7 //",
    "K10bsu036_u:3242": " pūrṇo ayaṃ śrāvaka mahya bhikṣavaścarito purā buddhasahasrakoṭiṣu /",
    "K10bsu036_u:3243": " teṣāṃ ca saddharma parigrahīṣīd bauddhaṃ idaṃ jñāna gaveṣamāṇaḥ // Saddhp_8.8 //",
    "K10bsu036_u:3244": " sarvatra caiṣo abhu agraśrāvako bahuśrutaścitrakathī viśāradaḥ /",
    "K10bsu036_u:3245": " saṃharṣakaścā akilāsi nityaṃ sada buddhakṛtyena ca pratyupasthitaḥ // Saddhp_8.9 //",
    "K10bsu036_u:3246": " (Vaidya 131)",
    "K10bsu036_u:3247": " mahāabhijñāsu sadā gatiṃgataḥ pratisaṃvidānāṃ ca abhūṣi lābhī /",
    "K10bsu036_u:3248": " sattvāna co indriyagocarajño dharmaṃ ca deśeti sadā viśuddham // Saddhp_8.10 //",
    "K10bsu036_u:3249": " saddharma śreṣṭhaṃ ca prakāśayantaḥ paripācayī sattvasahasrakoṭyaḥ /",
    "K10bsu036_u:3250": " anuttarasminniha agrayāne kṣetraṃ svakaṃ śreṣṭhu viśodhayantaḥ // Saddhp_8.11 //",
    "K10bsu036_u:3251": " anāgate cāpi tathaiva adhve pūjeṣyatī buddhasahasrakoṭyaḥ /",
    "K10bsu036_u:3252": " saddharma śreṣṭhaṃ ca parigrahīṣyati svakaṃ ca kṣetraṃ pariśodhayiṣyati // Saddhp_8.12 //",
    "K10bsu036_u:3253": " deśeṣyatī dharma sadā viśārado upāyakauśalyasahasrakoṭibhiḥ /",
    "K10bsu036_u:3254": " bahūṃśca sattvān paripācayiṣyati sarvajñajñānasmi anāsravasmin // Saddhp_8.13 //",
    "K10bsu036_u:3255": " so pūja kṛtvā naranāyakānāṃ saddharma śreṣṭhaṃ sada dhārayitvā /",
    "K10bsu036_u:3256": " bhaviṣyatī buddha svayaṃbhu loke dharmaprabhāso diśatāsu viśrutaḥ // Saddhp_8.14 //",
    "K10bsu036_u:3257": " kṣetraṃ ca tasya suviśuddha bheṣyatī ratnāna saptāna sadā viśiṣṭam /",
    "K10bsu036_u:3258": " ratnavabhāsaśca sa kalpu bheṣyatī suviśuddha so bheṣyati lokadhātuḥ // Saddhp_8.15 //",
    "K10bsu036_u:3259": " bahubodhisattvāna sahasrakoṭyo mahāabhijñāsu sukovidānām /",
    "K10bsu036_u:3260": " yehi sphuṭo bheṣyati lokadhātuḥ suviśuddha śuddhehi maharddhikehi // Saddhp_8.16 //",
    "K10bsu036_u:3261": " atha śrāvakāṇāṃ pi sahasrakoṭyaḥ saṃghastadā bheṣyati nāyakasya /",
    "K10bsu036_u:3262": " maharddhikānaṣṭavimokṣadhyāyināṃ pratisaṃvidāsū ca gatiṃgatānām // Saddhp_8.17 //",
    "K10bsu036_u:3263": " (Vaidya 132)",
    "K10bsu036_u:3264": " sarve ca sattvāstahi buddhakṣetre śuddhā bhaviṣyanti ca brahmacāriṇaḥ /",
    "K10bsu036_u:3265": " upapādukāḥ sarvi suvarṇavarṇā dvātriṃśatīlakṣaṇarūpadhāriṇaḥ // Saddhp_8.18 //",
    "K10bsu036_u:3266": " āhārasaṃjñā ca na tatra bheṣyati anyatra dharme rati dhyānaprītiḥ /",
    "K10bsu036_u:3267": " na mātṛgrāmo 'pi ca tatra bheṣyati na cāpyapāyāna ca durgatībhayam // Saddhp_8.19 //",
    "K10bsu036_u:3268": " etādṛśaṃ kṣetravaraṃ bhaviṣyati pūrṇasya saṃpūrṇaguṇānvitasya /",
    "K10bsu036_u:3269": " ākīrṇa sattvehi subhadrakehi yatkiṃcimātraṃ pi idaṃ prakāśitam // Saddhp_8.20 //",
    "K10bsu036_u:3270": " atha khalu teṣāṃ dvādaśānāṃ vaśībhūtaśatānāmetadabhavat - āścaryaprāpta sma,",
    "K10bsu036_u:3271": " adbhutaprāptāḥ sma /",
    "K10bsu036_u:3272": " sacedasmākamapi bhagavān yatheme 'nye mahāśrāvakā vyākṛtāḥ,",
    "K10bsu036_u:3273": " evamasmākamapi tathāgataḥ pṛthak pṛthag vyākuryāt /",
    "K10bsu036_u:3274": " atha khalu bhagavāṃsteṣāṃ mahāśrāvakāṇāṃ cetasaiva cetaḥparivitarkamājñāya āyuṣmantaṃ mahākāśyapamāmantrayate sma - imāni kāśyapa dvādaśa vaśībhūtaśatāni,",
    "K10bsu036_u:3275": " yeṣāmahametarhi saṃmukhībhūtaḥ /",
    "K10bsu036_u:3276": " sarvāṇyetānyahaṃ kāśyapa dvādaśa vaśībhūtaśatānyanantaraṃ vyākaromi /",
    "K10bsu036_u:3277": " tatra kāśyapa kauṇḍinyo bhikṣurmahāśrāvako dvāṣaṣṭīnāṃ buddhakoṭīnayutaśatasahasrāṇāṃ pareṇa parataraṃ samantaprabhāso nāma tathāgato 'rhan samyaksaṃbuddho loke bhaviṣyati,",
    "K10bsu036_u:3278": " vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
    "K10bsu036_u:3279": " tatra kāśyapa anenaikena nāmadheyena pañca tathāgataśatāni bhaviṣyanti /",
    "K10bsu036_u:3280": " ataḥ pañca mahāśrāvakaśatāni sarvāṇyanantaramanuttarāṃ samyaksaṃbodhimabhisaṃbhotsyante /",
    "K10bsu036_u:3281": " sarvāṇyeva samantaprabhāsanāmadheyāni bhaviṣyanti /",
    "K10bsu036_u:3282": " tadyathā gayākāśyapo nadīkāśyapaḥ urubilvakāśyapaḥ kālaḥ kālodāyī aniruddho revataḥ kapphiṇo bakkulaścundaḥ svāgataḥ ityevaṃpramukhāni pañca vaśībhūtaśatāni //",
    "K10bsu036_u:3283": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:3284": " kauṇḍinyagotro mama śrāvako 'yaṃ tathāgato bheṣyati lokanāthaḥ /",
    "K10bsu036_u:3285": " anāgate 'dhvāni anantakalpe vineṣyate prāṇisahasrakoṭyaḥ // Saddhp_8.21 //",
    "K10bsu036_u:3286": " samantaprabho nāma jino bhaviṣyati kṣetraṃ ca tasya pariśuddha bheṣyati /",
    "K10bsu036_u:3287": " (Vaidya 133)",
    "K10bsu036_u:3288": " anantakalpasmi anāgate 'dhvani dṛṣṭvāna buddhān bahavo hyanantān // Saddhp_8.22 //",
    "K10bsu036_u:3289": " prabhāsvaro buddhabalenupeto vighuṣṭaśabdo daśasu ddiśāsu /",
    "K10bsu036_u:3290": " puraskṛtaḥ prāṇisahasrakoṭibhirdeśeṣyatī uttamamagrabodhim // Saddhp_8.23 //",
    "K10bsu036_u:3291": " tatu bodhisattvā abhiyuktarūpā vimānaśreṣṭhānyabhiruhya cāpi /",
    "K10bsu036_u:3292": " viharanta tatra anucintayanti viśuddhaśīlā sada sādhuvṛttayaḥ // Saddhp_8.24 //",
    "K10bsu036_u:3293": " śrutvāna dharmaṃ dvipadottamasya anyāni kṣetrāṇyapi co sadā te /",
    "K10bsu036_u:3294": " vrajanti te buddhasahasravandakāḥ pūjāṃ ca teṣāṃ vipulāṃ karonti // Saddhp_8.25 //",
    "K10bsu036_u:3295": " kṣeṇena te cāpi tadāsya kṣetraṃ pratyāgamiṣyanti vināyakasya /",
    "K10bsu036_u:3296": " prabhāsanāmasya narottamasya caryābalaṃ tādṛśakaṃ bhaviṣyati // Saddhp_8.26 //",
    "K10bsu036_u:3297": " ṣaṣṭiḥ sahasrā paripūrṇakalpānāyuṣpramāṇaṃ sugatasya tasya /",
    "K10bsu036_u:3298": " tataśca bhūyo dviguṇena tāyinaḥ parinirvṛtasyeha sa dharma sthāsyati // Saddhp_8.27 //",
    "K10bsu036_u:3299": " pratirūpakaścāsya bhaviṣyate punastriguṇaṃ tato ettakameva kālam /",
    "K10bsu036_u:3300": " saddharmabhraṣṭe tada tasya tāyino dukhitā bhaviṣyanti narā marū ca // Saddhp_8.28 //",
    "K10bsu036_u:3301": " jināna teṣāṃ samanāmakānāṃ samantaprabhāṇāṃ puruṣottamānām /",
    "K10bsu036_u:3302": " paripūrṇa pañcāśata nāyakānāṃ ete bhaviṣyanti paraṃparāya // Saddhp_8.29 //",
    "K10bsu036_u:3303": " (Vaidya 134)",
    "K10bsu036_u:3304": " sarveṣa etādṛśakāśca vyūhā ṛddhibalaṃ ca tatha buddhakṣetram /",
    "K10bsu036_u:3305": " gaṇaśca saddharma tathaiva īdṛśaḥ saddharmasthānaṃ ca samaṃ bhaviṣyati // Saddhp_8.30 //",
    "K10bsu036_u:3306": " sarveṣametādṛśakaṃ bhaviṣyati nāmaṃ tadā loki sadevakasmin /",
    "K10bsu036_u:3307": " yathā mayā pūrvi prakīrtitāsīt samantaprabhāsasya narottamasya // Saddhp_8.31 //",
    "K10bsu036_u:3308": " paraṃparā eva tathānyamanyaṃ te vyākariṣyanti hitānukampī /",
    "K10bsu036_u:3309": " anantarāyaṃ mama adya bheṣyati yathaiva śāsāmyahu sarvalokam // Saddhp_8.32 //",
    "K10bsu036_u:3310": " evaṃ khu ete tvamihādya kāśyapa dhārehi pañcāśatanūnakāni /",
    "K10bsu036_u:3311": " vaśibhūta ye cāpi mamānyaśrāvakāḥ kathayāhi cānyeṣvapi śrāvakeṣu // Saddhp_8.33 //",
    "K10bsu036_u:3312": " atha khalu tāni pañcārhacchatāni bhagavataḥ saṃmukhamātmano vyākaraṇāni śrutvā tuṣṭā udagrā āttamanasa pramuditāḥ prītisaumanasyajātā yena bhagavāṃstenopasaṃkrāntāḥ",
    "K10bsu036_u:3313": " upasaṃkramya bhagavataḥ pādayoḥ śirobhirnipatya evamāhuḥ - atyayaṃ vayaṃ bhagavan deśayāmo yairasmābhirbhagavannevaṃ satatasamitaṃ cittaṃ paribhāvitam - idamasmākaṃ parinirvāṇam /",
    "K10bsu036_u:3314": " parinirvṛtā vayamiti /",
    "K10bsu036_u:3315": " yathāpīdaṃ bhagavan avyaktā akuśalā avidhijñāḥ /",
    "K10bsu036_u:3316": " tatkasya hetoḥ?",
    "K10bsu036_u:3317": " yairnāma asmābhirbhagavaṃstathāgatajñāne 'bhisaṃboddhavye evaṃrūpeṇa parīttena jñānena paritoṣaṃ gatāḥ sma /",
    "K10bsu036_u:3318": " tadyathāpi nāma bhagavan kasyacideva puruṣasya kaṃcideva mitragṛhaṃ praviṣṭasya mattasya",
    "K10bsu036_u:3319": " vā suptasya vā sa mitro 'narghamaṇiratnaṃ vastrānte badhnīyāt - asyedaṃ maṇiratnaṃ bhavatviti /",
    "K10bsu036_u:3320": " atha khalu bhagavan sa puruṣa utthāyāsanāt prakāmet /",
    "K10bsu036_u:3321": " so 'nyaṃ janapadapradeśaṃ prapadyeta /",
    "K10bsu036_u:3322": " sa tatra kṛcchraprāpto bhavet /",
    "K10bsu036_u:3323": " āhāracīvaraparyeṣṭihetoḥ kṛcchramāpadyeta /",
    "K10bsu036_u:3324": " mahatā ca vyāyāmena kathaṃcit kaṃcidāhāraṃ pratilabheta /",
    "K10bsu036_u:3325": " tena ca saṃtuṣṭo bhavedāttamanaskaḥ pramuditaḥ /",
    "K10bsu036_u:3326": " atha khalu bhagavaṃstasya puruṣasya sa purāṇamitraḥ puruṣo yena tasya tadanargheyaṃ maṇiratnaṃ vastrānte baddham,",
    "K10bsu036_u:3327": " sa taṃ punareva paśyet /",
    "K10bsu036_u:3328": " tamevaṃ vadet - kiṃ tvaṃ bhoḥ puruṣa kṛcchramāpadyase āhāracīvaraparyeṣṭihetoḥ,",
    "K10bsu036_u:3329": " yadā yāvad bhoḥ puruṣa mayā tava sukhavihārārthaṃ sarvakāmanivartakamanargheyaṃ maṇiratnaṃ vastrānte upanibaddham /",
    "K10bsu036_u:3330": " niryātitaṃ te bhoḥ puruṣa mamaitanmaṇiratnam /",
    "K10bsu036_u:3331": " tadevamupanibaddhameva bhoḥ puruṣa vastrānte maṇiratnam /",
    "K10bsu036_u:3332": " na ca nāma tvaṃ bhoḥ puruṣa pratyavekṣase - kiṃ mama baddhaṃ yena vā baddhaṃ ko hetuḥ kiṃnidānaṃ vā (Vaidya 135)",
    "K10bsu036_u:3333": " baddhametat?",
    "K10bsu036_u:3334": " bālajātīyastvaṃ bhoḥ puruṣa yastvaṃ kṛcchreṇa āhāracīvaraṃ paryeṣamāṇastuṣṭimāpadyase /",
    "K10bsu036_u:3335": " gaccha tvaṃ bhoḥ puruṣa etanmaṇiratnaṃ grahāya mahānagaraṃ gatvā parivartayastva /",
    "K10bsu036_u:3336": " tena ca dhanena sarvāṇi dhanakaraṇīyāni kuruṣveti //",
    "K10bsu036_u:3337": " evameva bhagavan asmākamapi tathāgatena pūrvameva bodhisattvacaryāṃ caratā sarvajñatācittānyutpāditānyabhūvan /",
    "K10bsu036_u:3338": " tāni ca vayaṃ bhagavan na jānīmo na budhyāmahe /",
    "K10bsu036_u:3339": " te vayaṃ bhagavan arhadbhūmau nirvṛtāḥ sma iti saṃjānīmaḥ /",
    "K10bsu036_u:3340": " vayaṃ kṛcchraṃ jīvāmaḥ,",
    "K10bsu036_u:3341": " yadvayaṃ bhagavan evaṃ parīttena jñānena paritoṣamāpadyāmaḥ /",
    "K10bsu036_u:3342": " sarvajñajñānapraṇidhānena sadā avinaṣṭena /",
    "K10bsu036_u:3343": " te vayaṃ bhagavaṃstathāgatena saṃbodhyamānāḥ - mā yūyaṃ bhikṣava etannirvāṇaṃ manyadhvam /",
    "K10bsu036_u:3344": " saṃvidyante bhikṣavo yuṣmākaṃ saṃtāne kuśalamūlāni yāni mayā pūrvaṃ paripācitāni /",
    "K10bsu036_u:3345": " etarhi ca mamaivedamupāyakauśalyaṃ dharmadeśanābhilāpena yad yūyametarhi nirvāṇamiti manyadhve /",
    "K10bsu036_u:3346": " evaṃ ca vayaṃ bhagavatā saṃbodhayitvā adyānuttarāyāṃ samyaksaṃbodhau vyākṛtāḥ //",
    "K10bsu036_u:3347": " atha khalu tāni pañca vaśībhūtaśatānyājñātakauṇḍinyapramukhāni tasyāṃ velāyamimā gāthā abhāṣanta -",
    "K10bsu036_u:3348": " hṛṣṭā prahṛṣṭā sma śruṇitva etāṃ āśvāsanāmīdṛśikāmanuttarām /",
    "K10bsu036_u:3349": " yaṃ vyākṛtāḥ sma paramāgrabodhaye namo 'stu te nāyaka nantacakṣuḥ // Saddhp_8.34 //",
    "K10bsu036_u:3350": " deśemahe atyayu tubhyamantike yathaiva bālā avidū ajānakāḥ /",
    "K10bsu036_u:3351": " yaṃ vai vayaṃ nirvṛtimātrakeṇa parituṣṭa āsīt sugatasya śāsane // Saddhp_8.35 //",
    "K10bsu036_u:3352": " yathāpi puruṣo bhavi kaścideva praviṣṭa sa syādiha mitraśālam /",
    "K10bsu036_u:3353": " mitraṃ ca tasya dhanavantamāḍhyaṃ so tasya dadyād bahū khādyabhojyam // Saddhp_8.36 //",
    "K10bsu036_u:3354": " saṃtarpayitvāna ca bhojanena anekamūlyaṃ ratanaṃ ca dadyāt /",
    "K10bsu036_u:3355": " baddhvāntarīye vasanānti granthiṃ datvā ca tasyeha bhaveta tuṣṭaḥ // Saddhp_8.37 //",
    "K10bsu036_u:3356": " so cāpi prakrāntu bhaveta bālo utthāya so 'nyaṃ nagaraṃ vrajeta /",
    "K10bsu036_u:3357": " so kṛcchraprāptaḥ kṛpaṇo gaveṣī āhāra paryeṣati khidyamānaḥ // Saddhp_8.38 //",
    "K10bsu036_u:3358": " (Vaidya 136)",
    "K10bsu036_u:3359": " paryeṣitaḥ bhojananirvṛtaḥ syād bhaktaṃ udāraṃ avicintayantaḥ /",
    "K10bsu036_u:3360": " taṃ cāpi ratnaṃ hi bhaveta vismṛtaṃ baddhvāntarīye smṛtirasya nāsti // Saddhp_8.39 //",
    "K10bsu036_u:3361": " tameva so paśyati pūrvamitro yenāsya dattaṃ ratanaṃ gṛhe sve /",
    "K10bsu036_u:3362": " tameva suṣṭhū paribhāṣayitvā darśeti ratnaṃ vasanāntarasmin // Saddhp_8.40 //",
    "K10bsu036_u:3363": " dṛṣṭvā ca so paramasukhaiḥ samarpito ratnasya tasyo anubhāva īdṛśaḥ /",
    "K10bsu036_u:3364": " mahādhanī kośabalī ca so bhavet samarpitaḥ kāmaguṇehi pañcahi // Saddhp_8.41 //",
    "K10bsu036_u:3365": " emeva bhagavan vayamevarūpam ajānamānā praṇidhānapūrvakam /",
    "K10bsu036_u:3366": " tathāgatenaiva idaṃ hi dattaṃ bhaveṣu pūrveṣviha dīrgharātram // Saddhp_8.42 //",
    "K10bsu036_u:3367": " vayaṃ ca bhagavanniha bālabuddhayo ajānakāḥ smo sugatasya śāsane /",
    "K10bsu036_u:3368": " nirvāṇamātreṇa vayaṃ hi tuṣṭā na uttarī prārthayi nāpi cintayī // Saddhp_8.43 //",
    "K10bsu036_u:3369": " vayaṃ ca saṃbodhita lokabandhunā na eṣa etādṛśa kāci nirvṛtiḥ /",
    "K10bsu036_u:3370": " jñānaṃ praṇītaṃ puruṣottamānāṃ yā nirvṛtīyaṃ paramaṃ ca saukhyam // Saddhp_8.44 //",
    "K10bsu036_u:3371": " idaṃ cudāraṃ vipulaṃ bahūvidhaṃ anuttaraṃ vyākaraṇaṃ ca śrutvā /",
    "K10bsu036_u:3372": " prītā udagrā vipulā sma jātāḥ parasparaṃ vyākaraṇāya nātha // Saddhp_8.45 //",
    "K10bsu036_u:3373": " ityāryasaddharmapuṇḍarīke dharmaparyāye pañcabhikṣuśatavyākaraṇaparivarto nāmāṣṭamaḥ //",
    "K10bsu036_u:3374": " (Vaidya 137)",
    "K10bsu036_u:3375": " Saddhp_9: ānandādivyākaraṇaparivartaḥ /",
    "K10bsu036_u:3376": " atha khalvāyuṣmānānandastasyāṃ velāyāmevaṃ cintayāmāsa - apyeva nāma vayamevaṃrūpaṃ vyākaraṇaṃ pratilabhemahi /",
    "K10bsu036_u:3377": " evaṃ ca cintayitvā anuvicintya prārthayitvā utthāyāsanād bhagavataḥ pādayornipatya,",
    "K10bsu036_u:3378": " āyuṣmāṃśca rāhulo 'pyevaṃ cintayitvā anuvicintya prārthayitvā bhagavataḥ pādayornipatya evaṃ vācamabhāṣata - asmākamapi tāvad bhagavan avasaro bhavatu /",
    "K10bsu036_u:3379": " asmākamapi tāvat sugata avasaro bhavatu /",
    "K10bsu036_u:3380": " asmākaṃ hi bhagavān pitā janako layanaṃ trāṇaṃ ca /",
    "K10bsu036_u:3381": " vayaṃ hi bhagavan sadevamānuṣāsure loke 'tīva citrīkṛtāḥ - bhagavataścaite putraḥ bhagavataścopasthāyakāḥ bhagavataśca dharmakośaṃ dhārayantīti",
    "K10bsu036_u:3382": " tannāma bhagavan kṣiprameva pratirūpaṃ bhaved yad bhagavānasmākaṃ vyākuryādanuttarāyāṃ samyaksaṃbodhau //",
    "K10bsu036_u:3383": " anye ca dve bhikṣusahasre sātireke śaikṣāśaikṣāṇāṃ śrāvakāṇāmutthāyāsanebhya ekāṃsamuttarāsaṅgaṃ",
    "K10bsu036_u:3384": " kṛtvā añjaliṃ pragṛhya bhagavato 'bhimukhaṃ bhagavantamullokayamāne tasthatuḥ etāmeva",
    "K10bsu036_u:3385": " cintāmanuvicintayamāne yaduta idameva buddhajñānam - apyeva nāma vayamapi vyākaraṇaṃ",
    "K10bsu036_u:3386": " pratilabhemahi anuttarāyāṃ samyaksaṃbodhāviti //",
    "K10bsu036_u:3387": " atha khalu bhagavānāyuṣmantamānandamāmantrayate sma - bhaviṣyasi tvamānanda anāgate",
    "K10bsu036_u:3388": " 'dhvani sāgaravaradharabuddhivikrīḍitābhijño nāma tathāgato 'rhan samyaksaṃbuddho",
    "K10bsu036_u:3389": " vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca",
    "K10bsu036_u:3390": " manuṣyāṇāṃ ca buddho bhagavān /",
    "K10bsu036_u:3391": " dvāṣaṣṭīnāṃ buddhakoṭīnāṃ satkāraṃ kṛtvā,",
    "K10bsu036_u:3392": " gurukāraṃ mānanāṃ pūjanāṃ ca kṛtvā,",
    "K10bsu036_u:3393": " teṣāṃ buddhānāṃ bhagavatāṃ saddharmaṃ dhārayitvā,",
    "K10bsu036_u:3394": " śāsanaparigrahaṃ ca kṛtvā anuttarāṃ samyaksaṃbodhimabhisaṃbhotsyasi /",
    "K10bsu036_u:3395": " sa tvamānanda anuttarāṃ samyaksaṃbodhiṃ saṃbuddhaḥ samāno viṃśatigaṅgānadīvālukāsamāni bodhisattvakoṭīnayutaśatasahasrāṇi paripācayiṣyasyanuttarāyāṃ samyaksaṃbodhau /",
    "K10bsu036_u:3396": " samṛddhaṃ ca te buddhakṣetraṃ bhaviṣyati vaiḍūryamayaṃ ca /",
    "K10bsu036_u:3397": " anavanāmitavaijayantī ca nāma sā lokadhāturbhaviṣyati /",
    "K10bsu036_u:3398": " manojñaśabdābhigarjitaśca nāma sa kalpo bhaviṣyati /",
    "K10bsu036_u:3399": " aparimitāṃśca kalpāṃstasya bhagavataḥ sāgaravaradharabuddhivikrīḍitābhijñasya tathāgatasyārhataḥ samyaksaṃbuddhasya āyuṣpramāṇaṃ bhaviṣyati,",
    "K10bsu036_u:3400": " yeṣāṃ kalpānāṃ na śakyaṃ gaṇanayā paryanto 'dhigantum /",
    "K10bsu036_u:3401": " tāvadasaṃkhyeyāni tāni kalpakoṭīnayutaśatasahasrāṇi tasya bhagavata āyuṣpramāṇaṃ bhaviṣyati /",
    "K10bsu036_u:3402": " yāvacca ānanda tasya bhagavataḥ sāgaravaradharabuddhivikrīḍitābhijñasya tathāgatasyārhataḥ samyaksaṃbuddhasyāyuṣpramāṇaṃ bhaviṣyati,",
    "K10bsu036_u:3403": " taddviguṇaṃ parinirvṛtasya saddharmaḥ sthāsyati /",
    "K10bsu036_u:3404": " yāvāṃstasya bhagavataḥ saddharmaḥ sthāsyati,",
    "K10bsu036_u:3405": " taddviguṇaḥ saddharmapratirūpakaṃ sthāsyati /",
    "K10bsu036_u:3406": " tasya khalu punarānanda sāgaravaradharabuddhivikrīḍitābhijñasya tathāgatasya daśasu dikṣu bahūni gaṅgānadīvālukāsamāni buddhakoṭīnayutaśatasahasrāṇi varṇaṃ bhāṣiṣyanti //",
    "K10bsu036_u:3407": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:3408": " ārocayāmi ahu bhikṣusaṃghe ānandabhadro mama dharmadhārakaḥ /",
    "K10bsu036_u:3409": " (Vaidya 138)",
    "K10bsu036_u:3410": " anāgate 'dhvāni jino bhaviṣyati pūjitva ṣaṣṭiṃ sugatāna koṭyaḥ // Saddhp_9.1 //",
    "K10bsu036_u:3411": " nāmena so sāgarabuddhidhārī abhijñaprāpto iti tatra viśrutaḥ /",
    "K10bsu036_u:3412": " pariśuddhakṣetrasmi sudarśanīye anonatāyāṃ dhvajavaijayantyām // Saddhp_9.2 //",
    "K10bsu036_u:3413": " tahi bodhisattvā yathā gaṅgavālikāstataśca bhūyo paripācayiṣyati /",
    "K10bsu036_u:3414": " maharddhikaśco sa jino bhaviṣyati daśaddiśe lokavighuṣṭaśabdaḥ // Saddhp_9.3 //",
    "K10bsu036_u:3415": " amitaṃ ca tasyāyu tadā bhaviṣyati yaḥ sthāsyate lokahitānukampakaḥ /",
    "K10bsu036_u:3416": " parinirvṛtasyāpi jinasya tāyino dviguṇaṃ ca saddharmu sa tasya sthāsyati // Saddhp_9.4 //",
    "K10bsu036_u:3417": " pratirūpakaṃ taddviguṇena bhūyaḥ saṃsthāsyate tasya jinasya śāsane /",
    "K10bsu036_u:3418": " tadāpi sattvā yathā gaṅgavālikā hetuṃ janeṣyantiha buddhabodhau // Saddhp_9.5 //",
    "K10bsu036_u:3419": " atha khalu tasyāṃ parṣadi navayānasaṃprasthitānāmaṣṭānāṃ bodhisattvasahasrāṇāmetadabhavat - na bodhisattvānāmapi tāvadasmābhirevamudāraṃ vyākaraṇaṃ",
    "K10bsu036_u:3420": " kaḥ punarvādaḥ śrāvakāṇām?",
    "K10bsu036_u:3421": " kaḥ khalvatra heturbhaviṣyati,",
    "K10bsu036_u:3422": " kaḥ pratyaya iti?",
    "K10bsu036_u:3423": " atha khalu bhagavāṃsteṣāṃ bodhisattvānāṃ cetasaiva cetaḥ parivitarkamājñāya tān bodhisattvānāmantrayāmāsa",
    "K10bsu036_u:3424": " - samamasmābhiḥ kulaputrā ekakṣaṇe ekamuhūrte mayā ca ānandena ca anuttarāyāṃ samyaksaṃbodhau",
    "K10bsu036_u:3425": " cittamutpāditaṃ dharmagaganābhyudgatarājasya tathāgatasyārhataḥ samyaksaṃbuddhasya saṃmukham /",
    "K10bsu036_u:3426": " tatraiṣa kulaputrā bāhuśrutye ca satatasamitamabhiyukto 'bhūt,",
    "K10bsu036_u:3427": " ahaṃ ca vīryārambhe 'bhiyuktaḥ /",
    "K10bsu036_u:3428": " tena mayā kṣiprataramanuttarā samyaksaṃbodhirabhisaṃbuddhā /",
    "K10bsu036_u:3429": " ayaṃ punarānandabhadro buddhānāṃ bhagavatāṃ saddharmakośadhara eva bhavati sma - yaduta bodhisattvānāṃ pariniṣpattihetoḥ praṇidhānametatkulaputrā asya kulaputrasyeti //",
    "K10bsu036_u:3430": " atha khalvāyuṣmānānando bhagavato 'ntikādātmano vyākaraṇaṃ śrutvā anuttarāyāṃ samyaksaṃbodhau,",
    "K10bsu036_u:3431": " ātmanaśca buddhakṣetraguṇavyūhān śrutvā,",
    "K10bsu036_u:3432": " pūrvapraṇidhānacaryāṃ ca śrutvā,",
    "K10bsu036_u:3433": " tuṣṭa udagra āttamanaskaḥ pramuditaḥ prītisaumanasyajāto 'bhūt /",
    "K10bsu036_u:3434": " tasmiṃśca samaye bahūnāṃ buddhakoṭīnayutaśatasahasrāṇāṃ saddharmamanusmarati sma,",
    "K10bsu036_u:3435": " ātmanaśca purvapraṇidhānam //",
    "K10bsu036_u:3436": " (Vaidya 139)",
    "K10bsu036_u:3437": " atha khalvāyuṣmānānandastasyāṃ velāyāmimā gāthā abhāṣata -",
    "K10bsu036_u:3438": " āścaryabhūtā jina aprameyā ye smārayanti mama dharmadeśanām /",
    "K10bsu036_u:3439": " parinirvṛtānāṃ hi jināna tāyināṃ samanusmarāmī yatha adya śvo vā // Saddhp_9.6 //",
    "K10bsu036_u:3440": " niṣkāṅkṣaprāpto 'smi sthito 'smi bodhaye upāyakauśalya mamedamīddaśam /",
    "K10bsu036_u:3441": " paricārako 'haṃ sugatasya bhomi saddharma dhāremi ca bodhikāraṇāt // Saddhp_9.7 //",
    "K10bsu036_u:3442": " atha khalu bhagavānāyuṣmantaṃ rāhulabhadramāmantrayate sma - bhaviṣyasi tvaṃ rāhulabhadra",
    "K10bsu036_u:3443": " anāgate 'dhvani saptaratnapadmavikrāntagāmī nāma tathāgato 'rhan samyaksaṃbuddho",
    "K10bsu036_u:3444": " vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca",
    "K10bsu036_u:3445": " manuṣyāṇāṃ ca buddho bhagavān daśalokadhātuparamāṇurajaḥsamāṃstathāgatānarhataḥ samyaksaṃbuddhān",
    "K10bsu036_u:3446": " satkṛtya gurukṛtya mānayitvā pūjayitvā arcayitvā /",
    "K10bsu036_u:3447": " sadā teṣāṃ buddhānāṃ bhagavatāṃ jyeṣṭhaputro bhaviṣyasi tadyathāpi nāma mamaitarhi /",
    "K10bsu036_u:3448": " tasya khalu punā rāhulabhadra bhagavataḥ saptaratnapadmavikrāntagāminastathāgatasyārhataḥ samyaksaṃbuddhasya evaṃrūpamevāyuṣpramāṇaṃ bhaviṣyati,",
    "K10bsu036_u:3449": " evaṃ rūpaiva sarvākāraguṇasaṃpad bhaviṣyati tadyathāpi nāma tasya bhagavataḥ sāgaravaradharabuddhivikrīḍitābhijñasya",
    "K10bsu036_u:3450": " tathāgatasyārhataḥ samyaksaṃbuddhasya sarvākāraguṇopetā buddhakṣetraguṇavyūhā bhaviṣyanti /",
    "K10bsu036_u:3451": " tasyāpi rāhula sāgaravaradharabuddhivikrīḍitābhijñasya tathāgatasyārhataḥ samyaksaṃbuddhasya tvameva jyeṣṭhaputro bhaviṣyasi /",
    "K10bsu036_u:3452": " tataḥ paścāt pareṇānuttarāṃ samyaksaṃbodhimabhisaṃbhotsyasīti //",
    "K10bsu036_u:3453": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:3454": " ayaṃ mamā rāhula jyeṣṭhaputro yo auraso āsi kumārabhāve /",
    "K10bsu036_u:3455": " bodhiṃ pi prāptasya mamaiṣa putro dharmasya dāyādyadharo maharṣiḥ // Saddhp_9.8 //",
    "K10bsu036_u:3456": " anāgate 'dhve bahubuddhakoṭyo yān drakṣyase yeṣa pramāṇu nāsti /",
    "K10bsu036_u:3457": " sarveṣa teṣāṃ hi jināna putro bhaviṣyatī bodhi gaveṣamāṇaḥ // Saddhp_9.9 //",
    "K10bsu036_u:3458": " (Vaidya 140)",
    "K10bsu036_u:3459": " ajñātacaryā iya rāhulasya praṇidhānametasya ahaṃ prajānami /",
    "K10bsu036_u:3460": " karoti saṃvarṇana lokabandhuṣu ahaṃ kilā putra tathāgatasya // Saddhp_9.10 //",
    "K10bsu036_u:3461": " guṇāna koṭīnayutāprameyāḥ pramāṇu yeṣāṃ na kadācidasti /",
    "K10bsu036_u:3462": " ye rāhulasyeha mamaurasatya tathā hi eṣo sthitu bodhikāraṇāt // Saddhp_9.11 //",
    "K10bsu036_u:3463": " adrākṣītkhalu punarbhagavāṃste dve śrāvakasahasre śaikṣāśaikṣāṇāṃ śrāvakāṇāṃ bhagavantamavalokayamāne abhimukhaṃ prasannacitte mṛducitte mārdavacitte",
    "K10bsu036_u:3464": " atha khalu bhagavāṃstasyāṃ velāyāmāyuṣmantamānandamāmantrayate sma - paśyasi tvamānanda ete dve śrāvakasahasre śaikṣāśaikṣāṇāṃ śrāvakāṇām?",
    "K10bsu036_u:3465": " āha - paśyāmi bhagavan,",
    "K10bsu036_u:3466": " paśyāmi sugata /",
    "K10bsu036_u:3467": " bhagavānāha - sarva evaite ānanda dve bhikṣu sahasre samaṃ bodhisattvacaryāṃ samudānayiṣyanti,",
    "K10bsu036_u:3468": " pañcāśallokadhātuparamāṇurajaḥsamāṃśca buddhān bhagavataḥ satkṛtya gurukṛtya mānayitvā",
    "K10bsu036_u:3469": " pūjayitvā arcayitvā apacāyitvā saddharma ca dhārayitvā paścime samucchraye ekakṣaṇenaikamuhūrtenaikalavenaikasaṃnipātena",
    "K10bsu036_u:3470": " daśasu dikṣvanyonyāsu lokadhātuṣu sveṣu sveṣu buddhakṣetreṣvanuttarāṃ samyaksaṃbodhimabhisaṃbhotsyante /",
    "K10bsu036_u:3471": " ratnaketurājā nāma tathāgatā arhantaḥ samyaksaṃbuddhā bhaviṣyanti /",
    "K10bsu036_u:3472": " paripūrṇaṃ caiṣāṃ kalpamāyuṣpramāṇaṃ bhaviṣyati /",
    "K10bsu036_u:3473": " samāścaiṣāṃ buddhakṣetraguṇavyūhā bhaviṣyanti /",
    "K10bsu036_u:3474": " samaḥ śrāvakagaṇo bodhisattvagaṇaśca bhaviṣyati /",
    "K10bsu036_u:3475": " samaṃ caiṣāṃ parinirvāṇaṃ bhaviṣyati /",
    "K10bsu036_u:3476": " samaścaiṣāṃ saddharmaḥ sthāsyati //",
    "K10bsu036_u:3477": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:3478": " dve vai sahasre ime śrāvakāṇāṃ ānanda ye te mama agrataḥ sthitāḥ /",
    "K10bsu036_u:3479": " tān vyākaromī ahamadya paṇḍitānanāgate 'dhvāni tathāgatatve // Saddhp_9.12 //",
    "K10bsu036_u:3480": " ananta aupamyanidarśanehi buddhāna agryāṃ kariyāṇa pūjām /",
    "K10bsu036_u:3481": " ārāgayiṣyanti mamāgrabodhiṃ sthihitva carimasmi samucchrayasmin // Saddhp_9.13 //",
    "K10bsu036_u:3482": " ekena nāmena daśaddiśāsu kṣaṇasmi ekasmi tathā muhūrte /",
    "K10bsu036_u:3483": " (Vaidya 141)",
    "K10bsu036_u:3484": " niṣadya ca drumapravarāṇa mūle buddhā bhaviṣyanti spṛśitva jñānam // Saddhp_9.14 //",
    "K10bsu036_u:3485": " ekaṃ ca teṣāmiti nāma bheṣyati ratnasya ketūtiha loki viśrutāḥ /",
    "K10bsu036_u:3486": " samāni kṣetrāṇi varāṇi teṣāṃ samo gaṇaḥ śrāvakabodhisattvāḥ // Saddhp_9.15 //",
    "K10bsu036_u:3487": " ṛddhiprabhūtā iha sarvi loke samantataste daśasu ddiśāsu /",
    "K10bsu036_u:3488": " dharmaṃ prakāśetva yadāpi nirvṛtāḥ saddharmu teṣāṃ samameva sthāsyati // Saddhp_9.16 //",
    "K10bsu036_u:3489": " atha khalu te śaikṣāśaikṣāḥ śrāvakā bhagavato 'ntikāt saṃmukhaṃ svāni svāni vyākaraṇāni",
    "K10bsu036_u:3490": " śrutvā tuṣṭā udagrā āttamanaskāḥ pramuditāḥ prītisaumanasyajātā bhagavantaṃ gāthābhyāmadhyabhāṣanta -",
    "K10bsu036_u:3491": " tṛptāḥ sma lokapradyota śrutvā vyākaraṇaṃ idam /",
    "K10bsu036_u:3492": " amṛtena yathā siktāḥ sukhitāḥ sama tathāgata // Saddhp_9.17 //",
    "K10bsu036_u:3493": " nāsmākaṃ kāṅkṣā vimatirna bheṣyāma narottamāḥ /",
    "K10bsu036_u:3494": " adyāsmābhiḥ sukhaṃ prāptaṃ śrutvā vyākaraṇaṃ idam // Saddhp_9.18 //",
    "K10bsu036_u:3495": " ityāryasaddharmapuṇḍarīke dharmaparyāye ānandarāhulābhyāmanyābhyāṃ ca dvābhyāṃ bhikṣusahasrābhyāṃ vyākaraṇaparivarto nāma navamaḥ //",
    "K10bsu036_u:3496": " (Vaidya 142)",
    "K10bsu036_u:3497": " Saddhp_10: dharmabhāṇakaparivartaḥ /",
    "K10bsu036_u:3498": " atha khalu bhagavan bhaiṣajyarājaṃ bodhisattvaṃ mahāsattvamārabhya tānyaśītiṃ bodhisattvasahasrāṇyāmantrayate",
    "K10bsu036_u:3499": " sma - paśyasi tvaṃ bhaiṣajyarāja asyāṃ parṣadi bahudevanāgayakṣagandharvāsuragaruḍakinnaramahoragamanuṣyāmanuṣyān",
    "K10bsu036_u:3500": " bhikṣubhikṣuṇyupāsakopāsikāḥ śrāvakayānīyān pratyekabuddhayāniyān bodhisattvayānīyāṃśca,",
    "K10bsu036_u:3501": " yairayaṃ dharmaparyāyastathāgatasya saṃmukhaṃ śrutaḥ?",
    "K10bsu036_u:3502": " āha - paśyāmi bhagavan,",
    "K10bsu036_u:3503": " paśyāmi sugata /",
    "K10bsu036_u:3504": " bhagavānāha - sarve svalvete bhaiṣajyarāja bodhisattvā mahāsattvāḥ,",
    "K10bsu036_u:3505": " yairasyāṃ parṣadi antaśaḥ ekāpi gāthā śrutā,",
    "K10bsu036_u:3506": " ekapadamapi śrutam,",
    "K10bsu036_u:3507": " yairvā punarantaśa ekacittotpādenāpyanumoditamidaṃ sūtram /",
    "K10bsu036_u:3508": " sarvā etā ahaṃ bhaiṣajyarāja catasraḥ parṣado vyākaromyanuttarāyāṃ samyaksaṃbodhau /",
    "K10bsu036_u:3509": " ye 'pi kecid bhaiṣajyarāja tathāgatasya parinirvṛtasya imaṃ dharmaparyāyaṃ śroṣyanti,",
    "K10bsu036_u:3510": " antaśa ekagāthāmapi śrutvā,",
    "K10bsu036_u:3511": " antaśa ekenāpi cittotpādena abhyamumodayiṣyanti,",
    "K10bsu036_u:3512": " tānapyahaṃ bhaiṣajyarāja kulaputrān va kuladuhitṛrvā vyākaromyanuttarāyāṃ samyaksaṃbodhau /",
    "K10bsu036_u:3513": " paripūrṇabuddhakoṭīnayutaśatasahasraparyupāsitāvinaste bhaiṣajyarāja kulaputrā vā kuladuhitaro vā bhaiṣyanti /",
    "K10bsu036_u:3514": " buddhakoṭīnayutaśatasahasrakṛtapraṇidhānāste bhaiṣajyarājakulaputrā vā kuladuhitaro vā bhaviṣyanti /",
    "K10bsu036_u:3515": " sattvānāmanukampārthamasmin jambudvīpe manuṣyeṣu pratyājātā veditavyāḥ,",
    "K10bsu036_u:3516": " ya ito dharmaparyāyādantaśa ekagāthāmapi dhārayiṣyanti vācayiṣyanti prakāśayiṣyanti saṃgrāhayiṣyanti likhiṣyanti,",
    "K10bsu036_u:3517": " likhitvā cānusmariṣyanti,",
    "K10bsu036_u:3518": " kālena ca kālaṃ vyavalokayiṣyanti /",
    "K10bsu036_u:3519": " tasmiṃśca pustake tathāgatagauravamutpādayiṣyanti,",
    "K10bsu036_u:3520": " śāstṛgauraveṇa satkariṣyanti gurukariṣyanti mānayiṣyanti pūjayiṣyanti /",
    "K10bsu036_u:3521": " taṃ ca pustakaṃ puṣpadhūpagandhamālyavilepanacūrṇacīvaracchatradhvajapatākāvādyādibhirnamaskārāñjalikarmabhiśca pūjayiṣyanti /",
    "K10bsu036_u:3522": " ye kecid bhaiṣajyarāja kulaputrā vā kuladuhitaro vā ito dharmaparyāyādantaśa ekagāthāmapi dhārayiṣyanti anumodayiṣyanti vā,",
    "K10bsu036_u:3523": " sarvāṃstānahaṃ bhaiṣajyarāja vyākaromyanuttarāyāṃ samyaksaṃbodhau //",
    "K10bsu036_u:3524": " tatra bhaiṣajyarāja yaḥ kaścidanyataraḥ puruṣo vā strī vā evaṃ vadet - kīdṛśāḥ khalvapi te sattvā bhaviṣyantyanāgate 'dhvani tathāgatā arhantaḥ samyaksaṃbuddhā iti?",
    "K10bsu036_u:3525": " tasya bhaiṣajyarāja puruṣasya vā striyā vā sa kulaputro vā kuladuhitā vā darśayitavyaḥ,",
    "K10bsu036_u:3526": " ya ito dharmaparyāyādantaśaścatuṣpādikāmapi gāthāṃ dhārayitā śrāvayitā vā deśayitā vā sagauravo veha dharmaparyāye /",
    "K10bsu036_u:3527": " ayaṃ sa kulaputro vā kuladuhitā vā,",
    "K10bsu036_u:3528": " yo hyanāgate 'dhvani tathāgato 'rhan samyaksaṃbuddho bhaviṣyati /",
    "K10bsu036_u:3529": " evaṃ paśya /",
    "K10bsu036_u:3530": " tatkasya hetoḥ?",
    "K10bsu036_u:3531": " sa hi bhaiṣajyarāja kulaputro vā kuladuhitā va tathāgato veditavyaḥ sadevakena lokena /",
    "K10bsu036_u:3532": " tasya ca tathāgatasyaivaṃ satkāraḥ kartavyaḥ,",
    "K10bsu036_u:3533": " yaḥ khalvasmāddharmaparyāyādantaśa ekagāthāmapi dhārayet,",
    "K10bsu036_u:3534": " kaḥ punarvādo ya imaṃ dharmaparyāyaṃ sakalasamāpta mudgṛhṇīyād dhārayedvā vācayedvā paryavāpnuyādvā prakāśayedvā likhedvā likhāpayedvā,",
    "K10bsu036_u:3535": " likhitvā cānusmaret /",
    "K10bsu036_u:3536": " tatra ca pustake satkāraṃ kuryāt gurukāraṃ kuryāt mānanāṃ pūjanāmarcanāmapacāyanāṃ puṣpadhūpagandhamālyavilepanacūrṇacīvaracchatradhvajapatākāvādyāñjalinamaskāraiḥ praṇāmaiḥ /",
    "K10bsu036_u:3537": " pariniṣpannaḥ (Vaidya 143)",
    "K10bsu036_u:3538": " sa bhaiṣajyarāja kulaputro vā kuladuhitā vā anuttarāyāṃ samyaksaṃbodhau veditavyaḥ /",
    "K10bsu036_u:3539": " tathāgatadarśī ca veditavyaḥ /",
    "K10bsu036_u:3540": " lokasya hitānukampakaḥ praṇidhānavaśenopapanno 'smin jambudvīpe manuṣyeṣu asya dharmaparyāyasya saṃprakāśanatāyaiḥ /",
    "K10bsu036_u:3541": " yaḥ svayamudāraṃ dharmābhisaṃskāramudārāṃ ca buddhakṣetropapattiṃ sthāpayitvā asya",
    "K10bsu036_u:3542": " dharmaparyāyasya saṃprakāśanahetormayi parinirvṛte sattvānāṃ hitārthamanukampārthaṃ",
    "K10bsu036_u:3543": " ca ihopapanno veditavyaḥ /",
    "K10bsu036_u:3544": " tathāgatadūtaḥ sa",
    "K10bsu036_u:3545": " bhaiṣajyarāja kulaputro vā kuladuhitā vā veditavyaḥ /",
    "K10bsu036_u:3546": " tathāgatakṛtyakarastathāgatasaṃpreṣitaḥ sa bhaiṣajyarāja kulaputro vā kuladuhitā vā saṃjñātavyaḥ,",
    "K10bsu036_u:3547": " ya imaṃ dharmaparyāyaṃ tathāgatasya parinirvṛtasya saṃprakāśayet,",
    "K10bsu036_u:3548": " antaśo rahasi cauryeṇāpi kasyacidekasattvasyāpi saṃprakāśayedācakṣīta vā //",
    "K10bsu036_u:3549": " yaḥ khalu punarbhaiṣajyarāja kaścideva sattvo duṣṭacittaḥ pāpacitto raudracittastathāgatasya saṃmukhaṃ kalpamavarṇaṃ bhāṣet,",
    "K10bsu036_u:3550": " yaśca teṣāṃ tathārūpāṇāṃ dharmabhāṇakānāmasya sūtrāntasya dhārakāṇāṃ gṛhasthānāṃ vā pravrajitānāṃ vā ekāmapi vācamapriyāṃ saṃśrāvayed bhūtāṃ vā abhūtāṃ vā,",
    "K10bsu036_u:3551": " ida māgāḍhataraṃ pāpakaṃ karmeti vadāmi /",
    "K10bsu036_u:3552": " tatkasya hetoḥ?",
    "K10bsu036_u:3553": " tathāgatabhāraṇapratimaṇḍitaḥ sa bhaiṣajyarāja kulaputro vā kuladuhitā vā veditavyaḥ /",
    "K10bsu036_u:3554": " tathāgataṃ sa bhaiṣajyarāja aṃsena pariharati,",
    "K10bsu036_u:3555": " ya imaṃ dharmaparyāyaṃ likhitvā pustakagataṃ kṛtvā aṃsena pariharati /",
    "K10bsu036_u:3556": " sa yena yenaiva prakrāmet,",
    "K10bsu036_u:3557": " tena tenaiva sattvairañjalīkaraṇīyaḥ satkartavyo gurukartavyo mānayitavyaḥ pūjayitavyo",
    "K10bsu036_u:3558": " 'rcayitavyo 'pacāyitavyo divyamānuṣyakaiḥ puṣpadhūpagandhamālyavilepanacūrṇacīvaracchatradhvajapatākāvādyakhādyabhojyānnapānayānairagraprāptaiśca",
    "K10bsu036_u:3559": " divyai ratnarāśibhiḥ /",
    "K10bsu036_u:3560": " sa dharmabhāṇakaḥ satkartavyo gurukartavyo mānayitavyaḥ pūjayitavyaḥ,",
    "K10bsu036_u:3561": " divyāśca ratnarāśayastasya dharmabhāṇakasyopanāmayitavyāḥ /",
    "K10bsu036_u:3562": " tatkasya hetoḥ?",
    "K10bsu036_u:3563": " apyeva nāma ekavāramapi imaṃ dharmaparyāyaṃ saṃśrāvayet,",
    "K10bsu036_u:3564": " yaṃ śrutvā aprameyā asaṃkhyeyāḥ sattvāḥ kṣipramanuttarāyāṃ samyaksaṃbodhau pariniṣpadyeyuḥ //",
    "K10bsu036_u:3565": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:3566": " buddhatve sthātukāmena svayaṃbhūjñānamicchatā /",
    "K10bsu036_u:3567": " satkartavyāśca te sattvā ye dhārenti imaṃ nayam // Saddhp_10.1 //",
    "K10bsu036_u:3568": " sarvajñatvaṃ ca yo icchet kathaṃ śīrghaṃ bhavediti /",
    "K10bsu036_u:3569": " sa imaṃ dhārayet sūtraṃ satkuryādvāpi dhārakam // Saddhp_10.2 //",
    "K10bsu036_u:3570": " preṣito lokanāthena sattvavaineyakāraṇāt /",
    "K10bsu036_u:3571": " sattvānāmanukampārthaṃ sūtraṃ yo vācayedidam // Saddhp_10.3 //",
    "K10bsu036_u:3572": " upapattiṃ śūbhāṃ tyaktvā sa dhīra iha āgataḥ /",
    "K10bsu036_u:3573": " sattvānāmanukampārthaṃ sūtraṃ yo dhārayedidam // Saddhp_10.4 //",
    "K10bsu036_u:3574": " upapatti vaśā tasya yena so dṛśyate tahi /",
    "K10bsu036_u:3575": " paścime kāli bhāṣanto idaṃ sūtraṃ niruttaram // Saddhp_10.5 //",
    "K10bsu036_u:3576": " (Vaidya 144)",
    "K10bsu036_u:3577": " divyehi puṣpehi ca satkareta mānuṣyakaiścāpi hi sarvagandhaiḥ /",
    "K10bsu036_u:3578": " divyehi vastrehi ca chādayeyā ratnehi abhyokiri dharmabhāṇakam // Saddhp_10.6 //",
    "K10bsu036_u:3579": " kṛtāñjalī tasya bhaveta nityaṃ yathā jinendrasya svayaṃbhuvastathā /",
    "K10bsu036_u:3580": " yaḥ paścime kāli subhairave 'smin parinirvṛtasya ida sutra dhārayet // Saddhp_10.7 //",
    "K10bsu036_u:3581": " khādyaṃ ca bhojyaṃ ca tathānnapānaṃ vihāraśayyāsanavastrakoṭyaḥ /",
    "K10bsu036_u:3582": " dadeya pūjārtha jinātmajasya apyekavāraṃ pi vadeta sūtram // Saddhp_10.8 //",
    "K10bsu036_u:3583": " tathāgatānāṃ karaṇīya kurvate mayā ca so preṣita mānuṣaṃ bhavam /",
    "K10bsu036_u:3584": " yaḥ sūtrametaccarimasmi kāle likheya dhāreya śruṇeya vāpi // Saddhp_10.9 //",
    "K10bsu036_u:3585": " yaścaiva sthitveha jinasya saṃmukhaṃ śrāvedavarṇaṃ paripūrṇakalpam /",
    "K10bsu036_u:3586": " praduṣṭacitto bhṛkuṭiṃ karitvā bahuṃ naro 'sau prasaveta pāpam // Saddhp_10.10 //",
    "K10bsu036_u:3587": " yaścāpi sūtrāntadharāṇa teṣāṃ prakāśayantāniha sūtrametat /",
    "K10bsu036_u:3588": " avarṇamākrośa vadeya teṣāṃ bahūtaraṃ tasya vadāmi pāpam // Saddhp_10.11 //",
    "K10bsu036_u:3589": " naraśca yo saṃmukha saṃstaveyā kṛtāñjalī māṃ paripūrṇakalpam /",
    "K10bsu036_u:3590": " gāthāna koṭīnayutairanekaiḥ paryeṣamāṇo imamagrabodhim // Saddhp_10.12 //",
    "K10bsu036_u:3591": " bahuṃ khu so tatra labheta puṇyaṃ māṃ saṃstavitvāna praharṣajātaḥ /",
    "K10bsu036_u:3592": " (Vaidya 145)",
    "K10bsu036_u:3593": " ataśca so bahutarakaṃ labheta yo varṇa teṣāṃ pravadenmanuṣyaḥ // Saddhp_10.13 //",
    "K10bsu036_u:3594": " aṣṭādaśa kalpasahasrakoṭyo yasteṣu pusteṣu karoti pūjām /",
    "K10bsu036_u:3595": " śabdehi rūpehi rasehi cāpi divyaiśca gandhaiśca sparśaiśca divyaiḥ // Saddhp_10.14 //",
    "K10bsu036_u:3596": " karitva pustāna tathaiva pūjāṃ aṣṭādaśa kalpasahasrakoṭyaḥ /",
    "K10bsu036_u:3597": " yadi śruṇo ekaśa eta sūtraṃ āścaryalābho 'sya bhavenmahāniti // Saddhp_10.15 //",
    "K10bsu036_u:3598": " ārocayāmi te bhaiṣajyarāja,",
    "K10bsu036_u:3599": " prativedayāmi te /",
    "K10bsu036_u:3600": " bahavo hi mayā bhaiṣajyarāja dharmaparyāyā bhāṣitāḥ,",
    "K10bsu036_u:3601": " bhāṣāmi bhāṣiṣye ca /",
    "K10bsu036_u:3602": " sarveṣāṃ ca teṣāṃ bhaiṣajyarāja dharmaparyāyāṇāmayameva dharmaparyāyaḥ sarvalokavipratyanīkaḥ sarvalokāśraddadhanīyaḥ /",
    "K10bsu036_u:3603": " tathāgatasyāpyetad bhaiṣajyarāja ādhyātmikadharmarahasyaṃ tathāgatabalasaṃrakṣitamapratibhinnapūrvamanācakṣitapūrvamanākhyātamidaṃ sthānam /",
    "K10bsu036_u:3604": " bahujanapratikṣipto 'yaṃ bhaiṣajyarāja dharmaparyāyastiṣṭhato 'pi tathāgatasya,",
    "K10bsu036_u:3605": " kaḥ punarvādaḥ parinirvṛtasya //",
    "K10bsu036_u:3606": " api tu khalu punarbhaiṣajyarāja tathāgatacīvaracchannāste kulaputrā vā kuladuhitaro vā veditavyāḥ /",
    "K10bsu036_u:3607": " anyalokadhātusthitaiśca tathāgatairavalokitāśca adhiṣṭhitāśca /",
    "K10bsu036_u:3608": " pratyātmikaṃ ca teṣāṃ śraddhābalaṃ bhaviṣyati,",
    "K10bsu036_u:3609": " kuśalamūlabalaṃ ca praṇidhānabalaṃ ca /",
    "K10bsu036_u:3610": " tathāgatavihāraikasthānanivāsinaśca te bhaiṣajyarāja kulaputrā vā kuladuhitaro vā bhaviṣyanti,",
    "K10bsu036_u:3611": " tathāgatapāṇiparimārjitamūrdhānaśca te bhaviṣyanti,",
    "K10bsu036_u:3612": " ya imaṃ dharmaparyāyaṃ tathāgatasya parinirvṛtasya śraddadhiṣyanti vācayiṣyanti likhiṣyanti satkariṣyanti gurukariṣyanti pareṣāṃ ca saṃśrāvayiṣyanti",
    "K10bsu036_u:3613": " yasmin khalu punarbhaiṣajyarāja pṛthivīpradeśe 'yaṃ dharmaparyāyo bhāṣyeta vā deśyeta vā likhyeta vā svādhyāyeta vā saṃgāyeta vā,",
    "K10bsu036_u:3614": " tasmin bhaiṣajyarāja pṛthivīpradeśe tathāgatacaityaṃ kārayitavyaṃ mahantaṃ ratnamayamuccaṃ pragṛhītam /",
    "K10bsu036_u:3615": " na ca tasminnavaśyaṃ tathāgataśarīrāṇi pratiṣṭhāpayitavyāni /",
    "K10bsu036_u:3616": " tatkasya hetoḥ?",
    "K10bsu036_u:3617": " ekaghanameva tasmiṃstathāgataśarīramupanikṣiptaṃ bhavati,",
    "K10bsu036_u:3618": " yasmin pṛthivīpradeśe 'yaṃ dharmaparyāyo bhāṣyeta vā deśyeta vā paṭhyeta vā saṃgāyeta vā likhyeta vā likhito vā pustakagatastiṣṭhet /",
    "K10bsu036_u:3619": " tasmiṃśca stūpe satkāro gurukāro mānanā pūjanā arcanā karaṇīyā sarvapuṣpadhūpagandhamālyavilepanacūrṇacīvaracchatradhvajapatākāvaijayantībhiḥ",
    "K10bsu036_u:3620": " sarvagītavādyanṛtyatūryatālāvacarasaṃgītisaṃpravāditaiḥ pūjā karaṇīyā /",
    "K10bsu036_u:3621": " ye ca khalu punarbhaiṣajyarāja sattvāstaṃ tathāgatacaityaṃ labheran vandanāya pūjanāya darśanāya vā,",
    "K10bsu036_u:3622": " sarve te bhaiṣajyarāja abhyāsannībhūtā veditavyā anuttarāyāḥ samyaksaṃbodheḥ /",
    "K10bsu036_u:3623": " tatkasya hetoḥ?",
    "K10bsu036_u:3624": " bahavo bhaiṣajyarāja gṛhasthāḥ pravrajitāśca (Vaidya 146)",
    "K10bsu036_u:3625": " bodhisattvacaryāṃ caranti,",
    "K10bsu036_u:3626": " na ca punarimaṃ dharmaparyāyaṃ labhante darśanāya vā śravaṇāya vā likhanāya vā pūjanāya vā /",
    "K10bsu036_u:3627": " na tāvatte bhaiṣajyarāja bodhisattvacaryāyāṃ kuśalā bhavanti,",
    "K10bsu036_u:3628": " yāvannemaṃ dharmaparyāyaṃ śṛṇvanti /",
    "K10bsu036_u:3629": " ye tvimaṃ dharmaparyāyaṃ śṛṇvanti,",
    "K10bsu036_u:3630": " śrutvā cādhimucyanti avataranti vijānanti parigṛhṇanti,",
    "K10bsu036_u:3631": " tasmin samaye te āsannasthāyino bhaviṣyantyanuttarāyāṃ samyaksaṃbodhau,",
    "K10bsu036_u:3632": " abhyāśībhūtāḥ //",
    "K10bsu036_u:3633": " tadyathāpi nāma bhaiṣajyarāja kaścideva puruṣo bhavedudakārthī udakagaveṣī /",
    "K10bsu036_u:3634": " sa udakārthamujjaṅgale pṛthivīpradeśe udapānaṃ khānayet /",
    "K10bsu036_u:3635": " sa yāvat paśyecchuṣkaṃ pāṇḍaraṃ pāṃsuṃ nirvāhyamānam,",
    "K10bsu036_u:3636": " tāvajjānīyāt,",
    "K10bsu036_u:3637": " dūra itastāvadūdakamiti /",
    "K10bsu036_u:3638": " atha pareṇa samayena sa puruṣa ārdrapaṃsumudakasaṃniśraṃ kardamapaṅkabhutamudakabindubhiḥ sravadbhirnirvāhyamānaṃ paśyet,",
    "K10bsu036_u:3639": " tāṃśca puruṣānudapānakhānakān kardamapaṅkadigdhāṅgān,",
    "K10bsu036_u:3640": " atha khalu punarbhaiṣajyarāja sa puruṣastatpūrvanimittaṃ dṛṣṭvā niṣkāṅkṣo bhavennirvicikitsaḥ - āsannamidaṃ khalūdakamiti /",
    "K10bsu036_u:3641": " evameva bhaiṣajyarāja dūre te bodhisattvā mahāsattvā bhavantyanuttarāyāṃ samyaksaṃbodhau,",
    "K10bsu036_u:3642": " yāvannemaṃ dharmaparyāyaṃ śṛṇvanti,",
    "K10bsu036_u:3643": " nodgṛhṇanti nāvataranti nāvagāhante na cintayanti /",
    "K10bsu036_u:3644": " yadā khalu punarbhaiṣajyarāja bodhisattvā mahāsattvā imaṃ dharmaparyāyaṃ śṛṇvanti udgṛhṇanti dhārayanti vācayanti avataranti svādhyāyanti cintayanti",
    "K10bsu036_u:3645": " tadā te 'bhyāśībhūtā bhaviṣyantyanuttarāyāṃ samyaksaṃbodhau /",
    "K10bsu036_u:3646": " sattvānāmito bhaiṣajyarāja dharmaparyāyādanuttarā samyaksaṃbodhirājāyate /",
    "K10bsu036_u:3647": " tatkasya hetoḥ?",
    "K10bsu036_u:3648": " paramasaṃdhābhāṣitavivaraṇo hyayaṃ dharmaparyāyastathāgatairarhadbhiḥ samyaksaṃbuddhaiḥ /",
    "K10bsu036_u:3649": " dharmanigūḍhasthānamākhyātaṃ bodhisattvānāṃ mahāsattvānāṃ pariniṣpattihetoḥ /",
    "K10bsu036_u:3650": " yaḥ kaścid bhaiṣajyarāja bodhisattvo 'sya dharmaparyāyasyotraset saṃtraset saṃtrāsamāpadyet,",
    "K10bsu036_u:3651": " navayānasaṃprasthitaḥ sa bhaiṣajyarāja bodhisattvo mahāsattvo veditavyaḥ /",
    "K10bsu036_u:3652": " sacet punaḥ śrāvakayānīyo 'sya dharmaparyāyasyotraset saṃtraset saṃtrāsamāpadyeta,",
    "K10bsu036_u:3653": " adhimānikaḥ sa bhaiṣajyarāja śrāvakayānikaḥ pudgalo veditavyaḥ //",
    "K10bsu036_u:3654": " yaḥ kaścid bhaiṣajyarāja bodhisattvo mahāsattvastathāgatasya parinirvṛtasya paścime kāle paścime samaye imaṃ dharmaparyāyaṃ catasṛṇāṃ parṣadāṃ",
    "K10bsu036_u:3655": " tena bhaiṣajyarāja bodhisattvena mahāsattvena tathāgatalayanaṃ praviśya tathāgatacīvaraṃ",
    "K10bsu036_u:3656": " prāvṛtya tathāgatasyāsane niṣadya ayaṃ dharmaparyāyaścatasṛṇāṃ parṣadāṃ saṃprakāśayitavyaḥ /",
    "K10bsu036_u:3657": " katamaśca bhaiṣajyarāja tathāgatalayanam?",
    "K10bsu036_u:3658": " sarvasattvamaitrīvihāraḥ svalu punarbhaiṣajyarāja tathāgatalayanam /",
    "K10bsu036_u:3659": " tatra tena kulaputreṇa praveṣṭavyam /",
    "K10bsu036_u:3660": " katamacca bhaiṣajyarāja tathāgatacīvaram?",
    "K10bsu036_u:3661": " mahākṣāntisauratyaṃ khalu punarbhaiṣajyarāja tathāgatacīvaram /",
    "K10bsu036_u:3662": " tattena kulaputreṇa vā kuladuhitrā vā prāvaritavyam /",
    "K10bsu036_u:3663": " katamacca bhaiṣajyarāja tathāgatasya dharmāsanam?",
    "K10bsu036_u:3664": " sarvadharmaśūnyatāpraveśaḥ khalu punarbhaiṣajyarāja tathāgatasya dharmāsanam /",
    "K10bsu036_u:3665": " tatra tena kulaputreṇa niṣattavyam,",
    "K10bsu036_u:3666": " niṣadya cāyaṃ dharmaparyāyaścatasṛṇāṃ parṣadāṃ saṃprakāśayitavyaḥ /",
    "K10bsu036_u:3667": " anavalīnacittena bodhisattvena purastādbodhisattvagaṇasya bodhisattvayānasaṃprasthitānāṃ catasṛṇāṃ parṣadāṃ saṃprakāśayitavyaḥ /",
    "K10bsu036_u:3668": " anyalokadhātusthitaścāhaṃ bhaiṣajyarāja tasya kulaputrasya nirmitaiḥ (Vaidya 147)",
    "K10bsu036_u:3669": " parṣadaḥ samāvartayiṣyāmi /",
    "K10bsu036_u:3670": " nirmitāṃśca bhikṣubhikṣuṇyupāsakopāsikāḥ saṃpreṣayiṣyāmi dharmaśravaṇāya /",
    "K10bsu036_u:3671": " te tasya dharmabhāṇakasya bhāṣitaṃ na pratibādhiṣyanti,",
    "K10bsu036_u:3672": " na pratikṣepsyanti /",
    "K10bsu036_u:3673": " sacetkhalu punararaṇyagato bhaviṣyati,",
    "K10bsu036_u:3674": " tatrāpyahamasya bahudevanāgayakṣagandharvāsuragaruḍakinnaramahoragān saṃpreṣayiṣyāmi dharmaśravaṇāya /",
    "K10bsu036_u:3675": " anyalokadhātusthitaścāhaṃ bhaiṣajyarāja tasya kulaputrasya mukhamupadarśayiṣyāmi /",
    "K10bsu036_u:3676": " yāni ca asya asmāddharmaparyāyāt padavyañjanāni paribhraṣṭāni bhaviṣyanti,",
    "K10bsu036_u:3677": " tāni tasya svādhyāyataḥ pratyuccārayiṣyāmi //",
    "K10bsu036_u:3678": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:3679": " līyanāṃ sarva varjitvā śṛṇuyāt sūtramīdṛśam /",
    "K10bsu036_u:3680": " durlabho vai śravo hyasya adhimuktī pi durlabhā // Saddhp_10.16 //",
    "K10bsu036_u:3681": " udakārthī yathā kaścit khānayet kūpa jaṅgale /",
    "K10bsu036_u:3682": " śuṣkaṃ ca pāṃsu paśyeta khānyamāne punaḥ punaḥ // Saddhp_10.17 //",
    "K10bsu036_u:3683": " so dṛṣṭvā cintayettatra dūre vāri ito bhavet /",
    "K10bsu036_u:3684": " idaṃ nimittaṃ dūre syāt śuṣkapāṃsuritotsṛtaḥ // Saddhp_10.18 //",
    "K10bsu036_u:3685": " yadā tu ārdraṃ paśyeta pāṃsuṃ snigdhaṃ punaḥ punaḥ /",
    "K10bsu036_u:3686": " niṣṭhā tasya bhavettatra nāsti dūre jalaṃ iha // Saddhp_10.19 //",
    "K10bsu036_u:3687": " evameva tu te dūre buddhajñānasya tādṛśāḥ /",
    "K10bsu036_u:3688": " aśṛṇvanta idaṃ sūtramabhāvitvā punaḥ punaḥ // Saddhp_10.20 //",
    "K10bsu036_u:3689": " yadā tu gambhīramidaṃ śrāvakāṇāṃ viniścayam /",
    "K10bsu036_u:3690": " sūtrarājaṃ śruṇiṣyanti cintayiṣyanti vā sakṛt // Saddhp_10.21 //",
    "K10bsu036_u:3691": " te bhonti saṃnikṛṣṭā vai buddhajñānasya paṇḍitāḥ /",
    "K10bsu036_u:3692": " yathaiva cārdre pāṃsusmin āsannaṃ jalamucyate // Saddhp_10.22 //",
    "K10bsu036_u:3693": " jinasya lenaṃ praviśitvā prāvaritvā mi cīvaram /",
    "K10bsu036_u:3694": " mamāsane niṣīditvā abhīto bhāṣi paṇḍitaḥ // Saddhp_10.23 //",
    "K10bsu036_u:3695": " maitrībalaṃ ca layanaṃ kṣāntisauratya cīvaram /",
    "K10bsu036_u:3696": " śūnyatā cāsanaṃ mahyamatra sthitvā hi deśayet // Saddhp_10.24 //",
    "K10bsu036_u:3697": " loṣṭaṃ daṇḍaṃ vātha śaktī ākrośa tarjanātha vā /",
    "K10bsu036_u:3698": " bhāṣantasya bhavettatra smaranto mama tā sahet // Saddhp_10.25 //",
    "K10bsu036_u:3699": " kṣetrakoṭīsahasresu ātmabhāvo dṛḍho mama /",
    "K10bsu036_u:3700": " deśemi dharma sattvānāṃ kalpakoṭīracintiyāḥ // Saddhp_10.26 //",
    "K10bsu036_u:3701": " ahaṃ pi tasya vīrasya yo mahya parinirvṛte /",
    "K10bsu036_u:3702": " idaṃ sūtraṃ prakāśeyā preṣeṣye bahu nirmitān // Saddhp_10.27 //",
    "K10bsu036_u:3703": " (Vaidya 148)",
    "K10bsu036_u:3704": " bhikṣavo bhikṣuṇīyā ca upāsakā upāsikāḥ /",
    "K10bsu036_u:3705": " tasya pūjāṃ kariṣyanti parṣadaśca samā api // Saddhp_10.28 //",
    "K10bsu036_u:3706": " loṣṭaṃ daṇḍāṃstathākrośāṃstarjanāṃ paribhāṣaṇām /",
    "K10bsu036_u:3707": " ye cāpi tasya dāsyanti vāreṣyanti sma nirmitāḥ // Saddhp_10.29 //",
    "K10bsu036_u:3708": " yadāpi caiko viharan svādhyāyanto bhaviṣyati /",
    "K10bsu036_u:3709": " narairvirahite deśe aṭavyāṃ parvateṣu vā // Saddhp_10.30 //",
    "K10bsu036_u:3710": " tato 'sya ahaṃ darśiṣye ātmabhāva prabhāsvaram /",
    "K10bsu036_u:3711": " skhalitaṃ cāsya svādhyāyamuccāriṣye punaḥ punaḥ // Saddhp_10.31 //",
    "K10bsu036_u:3712": " tahiṃ ca sya viharato ekasya vanacāriṇaḥ /",
    "K10bsu036_u:3713": " devān yakṣāṃśca preṣiṣye sahāyāṃstasya naikaśaḥ // Saddhp_10.32 //",
    "K10bsu036_u:3714": " etādṛśāstasya guṇā bhavanti caturṇa parṣāṇa prakāśakasya /",
    "K10bsu036_u:3715": " eko vihāre vanakandareṣu svādhyāya kurvantu mamāhi paśyet // Saddhp_10.33 //",
    "K10bsu036_u:3716": " pratibhāna tasya bhavatī asaṅgaṃ nirukti dharmāṇa bahū prajānāti /",
    "K10bsu036_u:3717": " toṣeti so prāṇisahasrakoṭyaḥ yathāpi buddhena adhiṣṭhitatvāt // Saddhp_10.34 //",
    "K10bsu036_u:3718": " ye cāpi tasyāśrita bhonti sattvāste bodhisattvā laghu bhonti sarve /",
    "K10bsu036_u:3719": " tatsaṃgatiṃ cāpi niṣevamāṇāḥ paśyanti buddhāna yatha gaṅgavālikāḥ // Saddhp_10.35 //",
    "K10bsu036_u:3720": " ityāryasaddharmapuṇḍarīke dharmaparyāye dharmabhāṇakaparivarto nāma daśamaḥ //",
    "K10bsu036_u:3721": " (Vaidya 149)",
    "K10bsu036_u:3722": " Saddhp_11: stūpasaṃdarśanaparivartaḥ /",
    "K10bsu036_u:3723": " atha khalu bhagavataḥ purastāttataḥ pṛthivīpradeśāt parṣanmadhyāt saptaratnamayaḥ stūpo 'bhyudgataḥ pañcayojanaśatānyuccaistvena tadanurūpeṇa ca pariṇāhena /",
    "K10bsu036_u:3724": " abhyudgamya vaihāyasamantarīkṣe samavātiṣṭhaccitro darśanīyaḥ pañcabhiḥ puṣpagrahaṇīyavedikāsahasraiḥ",
    "K10bsu036_u:3725": " svabhyalaṃkṛto bahutoraṇasahasraiḥ pratimaṇḍitaḥ patākāvaijayantīsahasrābhiḥ pralambito",
    "K10bsu036_u:3726": " ratnadāmasahasrābhiḥ pralambitaḥ paṭṭaghaṇṭāsahasraiḥ pralambitaḥ tamālapatracandanagandhaṃ pramuñcamānaḥ /",
    "K10bsu036_u:3727": " tena ca gandhena sarvāvatīyaṃ lokadhātuḥ saṃmūrcchitābhūt /",
    "K10bsu036_u:3728": " chatrāvalī cāsya yāvaccāturmahārājakāyikadevabhavanāni samucchritābhūt saptaratnamayī,",
    "K10bsu036_u:3729": " tadyathā - suvarṇasya rūpyasya vaiḍūryasya musāragalvasyāśmagarbhasya lohitamukteḥ karketanasya /",
    "K10bsu036_u:3730": " tasmiṃśca stūpe trāyastriṃśatkāyikā devaputrā divyairmāndāravamahāmāndāravaiḥ puṣpaistaṃ ratnastūpamavakiranti adhyavakiranti abhiprakiranti",
    "K10bsu036_u:3731": " tasmācca ratnastūpādevaṃrūpaḥ śabdo niścarati sma - sādhu sādhu bhagavan śākyamune /",
    "K10bsu036_u:3732": " subhāṣitaste 'yaṃ saddharmapuṇḍarīko dharmaparyāyaḥ /",
    "K10bsu036_u:3733": " evametat bhagavan,",
    "K10bsu036_u:3734": " evametat sugata //",
    "K10bsu036_u:3735": " atha khalu tāścatasraḥ parṣadastaṃ mahāntaṃ ratnastūpaṃ dṛṣṭvā vaihāyasamantarīkṣe",
    "K10bsu036_u:3736": " sthitaṃ saṃjātaharṣāḥ prītiprāmodyaprasādaprāptāḥ tasyāṃ velāyāmutthāya āsanebhyo",
    "K10bsu036_u:3737": " 'ñjaliṃ pragṛhyāvasthitāḥ //",
    "K10bsu036_u:3738": " atha khalu tasyāṃ velāyāṃ mahāpratibhāno nāma bodhisattvo mahāsattvaḥ sadevamānuṣāsuraṃ lokaṃ kautūhalaprāptaṃ viditvā bhagavantametadavocat - ko bhagavan hetuḥ,",
    "K10bsu036_u:3739": " kaḥ pratyayaḥ,",
    "K10bsu036_u:3740": " asyaivaṃrūpasya mahāratnastūpasya loke prādurbhāvāya?",
    "K10bsu036_u:3741": " ko vā bhagavan asmānmahāratnastūpādevaṃrūpaṃ śabdaṃ niścārayati?",
    "K10bsu036_u:3742": " evamukte bhagavān mahāpratibhānaṃ bodhisattvaṃ mahāsattvametadavocat - asmin mahāpratibhāna mahāratnastūpe tathāgatasyātmabhāvastiṣṭhati ekaghanaḥ",
    "K10bsu036_u:3743": " tasyaiṣa stūpaḥ /",
    "K10bsu036_u:3744": " sa eṣa śabdaṃ niścārayati /",
    "K10bsu036_u:3745": " asti mahāpratibhāna adhastāyāṃ diśi asaṃkhyeyāni lokadhātukoṭīnayutaśatasahasrāṇyatikramya ratnaviśuddhā nāma lokadhātuḥ /",
    "K10bsu036_u:3746": " tasyāṃ prabhūtaratno nāma tathāgato 'rhan samyaksaṃbuddho 'bhūt /",
    "K10bsu036_u:3747": " tasyaitadbhagavataḥ purvapraṇidhānamabhūt - ahaṃ khalu pūrvaṃ bodhisattvacaryāṃ caramāṇo na tāvanniryāto 'nuttarāyāṃ samyaksaṃbodhau,",
    "K10bsu036_u:3748": " yāvanmayāyaṃ saddharmapuṇḍarīko dharmaparyāyo bodhisattvāvavādo na śruto 'bhūt /",
    "K10bsu036_u:3749": " yadā tu mayā ayaṃ saddharmapuṇḍarīko dharmaparyāyaḥ śrutaḥ,",
    "K10bsu036_u:3750": " tadā paścādahaṃ pariniṣpanno 'bhūvamanuttarāyāṃ samyaksaṃbodhau /",
    "K10bsu036_u:3751": " tena khalu punarmahāpratibhāna bhagavatā prabhūtaratnena tathāgatenārhatā samyaksaṃbuddhena",
    "K10bsu036_u:3752": " parinirvāṇakālasamaye sadevakasya lokasya samārakasya sabrahmakasya saśramaṇabrāhmaṇikāyāḥ",
    "K10bsu036_u:3753": " prajāyāḥ purastādevamārocitam - mama khalu bhikṣavaḥ parinirvṛtasya asya tathāgatātmabhāvavigrahasya",
    "K10bsu036_u:3754": " eko mahāratnastūpaḥ kartavyaḥ /",
    "K10bsu036_u:3755": " śeṣāḥ punaḥ stūpā mamoddiśya kartavyāḥ /",
    "K10bsu036_u:3756": " tasya khalu punarmahāpratibhāna bhagavataḥ prabhūtaratnasya tathāgatasyārhataḥ samyaksaṃbuddhasyaitadadhiṣṭhānamabhūt",
    "K10bsu036_u:3757": " - ayaṃ mama stūpo daśasu dikṣu sarvalokadhātuṣu yeṣu buddhakṣetreṣvayaṃ (Vaidya 150)",
    "K10bsu036_u:3758": " saddharmapuṇḍarīko dharmaparyāyaḥ saṃprakāśyeta,",
    "K10bsu036_u:3759": " teṣu teṣvayaṃ mamātmabhāvavigrahastūpaḥ samabhyudgacchet /",
    "K10bsu036_u:3760": " taistairbuddhairbhagavadbhirasmin saddharmapuṇḍarīke dharmaparyāye bhāṣyamāṇe parṣanmaṇḍalasyopari vaihāyasaṃ tiṣṭhet /",
    "K10bsu036_u:3761": " teṣāṃ ca buddhānāṃ bhagavatāmimaṃ saddharmapuṇḍarīkaṃ dharmaparyāyaṃ bhāṣamāṇānāmayaṃ mamātmabhāvavigrahastūpaḥ sādhukāraṃ dadyāt /",
    "K10bsu036_u:3762": " tadayaṃ mahāpratibhāna tasya bhagavataḥ prabhūtaratnasya",
    "K10bsu036_u:3763": " tathāgatasyārhataḥ samyaksaṃbuddhasya śarīrastūpaḥ /",
    "K10bsu036_u:3764": " asyāṃ sahāyāṃ lokadhātau asmin saddharmapuṇḍarīke dharmaparyāye mayā bhāṣyamāṇe 'smāt parṣanmaṇḍalamadhyādabhyudgamya uparyantarīkṣe vaihāyasaṃ sthitvā sādhukāraṃ dadāti sma //",
    "K10bsu036_u:3765": " atha khalu mahāpratibhāno bodhisattvo mahāsattvo bhagavantametadavocat - paśyāma vayaṃ bhagavan etaṃ tathāgatavigrahaṃ bhagavato 'nubhāvena",
    "K10bsu036_u:3766": " evamukte bhagavān mahāpratibhānaṃ bodhisattvaṃ mahāsattvametadavocat - tasya khalu",
    "K10bsu036_u:3767": " punarmahāpratibhāna bhagavataḥ prabhūtaratnasya tathāgatasyārhataḥ samyaksaṃbuddhasya",
    "K10bsu036_u:3768": " praṇidhānaṃ gurukamabhūt /",
    "K10bsu036_u:3769": " etadasya praṇidhānam - yadā khalvanyeṣu buddhakṣetreṣu buddhā bhagavanta imaṃ saddharmapuṇḍarīkaṃ dharmaparyāyaṃ bhāṣeyuḥ,",
    "K10bsu036_u:3770": " tadāyaṃ mamātmabhāvavigrahastūpo 'sya saddharmapuṇḍarīkasya dharmaparyāyasya śravaṇāya gacchet tathāgatānāmantikam /",
    "K10bsu036_u:3771": " yadā punaste buddhā bhagavanto mamātmabhāvavigrahamuddhāṭya darśayitukāmā bhaveyuścatasṛṇāṃ parṣadām,",
    "K10bsu036_u:3772": " atha taistathāgatairdaśasu dikṣvanyonyeṣu buddhakṣetreṣu ya ātmabhāvanirmitāstathāgatavigrahā anyānyanāmadheyāḥ,",
    "K10bsu036_u:3773": " teṣu teṣu buddhakṣetreṣu sattvānāṃ dharmaṃ deśayanti,",
    "K10bsu036_u:3774": " tān sarvān saṃnipātya tairātmabhāvanirmitaistathāgatavigrahaiḥ sārdhaṃ paścādayaṃ mamātmabhāvavigrahastūpaḥ samuddhāṭya upadarśayitavyaścatasṛṇāṃ parṣadām /",
    "K10bsu036_u:3775": " tanmayāpi mahāpratibhāna bahavastathāgatavigrahā nirmitāḥ,",
    "K10bsu036_u:3776": " ye daśasu dikṣvanyonyeṣu buddhakṣetreṣu lokadhātusahasreṣu sattvānāṃ dharmaṃ deśayanti /",
    "K10bsu036_u:3777": " te sarve khalvihānayitavyā bhaviṣyanti //",
    "K10bsu036_u:3778": " atha khalu mahāpratibhāno bodhisattvo mahāsattvo bhagavantametadavocat - tānapi tāvad bhagavaṃstathāgatātmabhāvāṃstathāgatanirmitān sarvān vandāmahai",
    "K10bsu036_u:3779": " atha khalu bhagavāṃstasyāṃ velāyāmūrṇākośādraśmiṃ prāmuñcat,",
    "K10bsu036_u:3780": " yayā raśmyā samanantarapramuktayā pūrvasyāṃ diśi pañcāśatsu gaṅgānadīvālukāsameṣu lokadhātukoṭīnayutaśatasahasreṣu ye buddhā bhagavanto viharanti",
    "K10bsu036_u:3781": " te sarve saṃdṛśyante sma /",
    "K10bsu036_u:3782": " tāni ca buddhakṣetrāṇi sphaṭikamayāni saṃdṛśyante sma,",
    "K10bsu036_u:3783": " ratnavṛkṣaiśca citrāṇi saṃdṛśyante sma,",
    "K10bsu036_u:3784": " dūṣyapaṭṭadāmasamalaṃkṛtāni bahubodhisattvaśatasahasraparipūrṇāni vitānavitatāni saptaratnahemajālapraticchannāni /",
    "K10bsu036_u:3785": " teṣu teṣu buddhā bhagavanto madhureṇa valgunā svareṇa sattvānāṃ dharmaṃ deśayamānāḥ saṃdṛśyante sma /",
    "K10bsu036_u:3786": " bodhisattvaśatasahasraiśca paripūrṇāni tāni buddhakṣetrāṇi saṃdṛśyante sma /",
    "K10bsu036_u:3787": " evaṃ pūrvadakṣiṇasyāṃ diśi /",
    "K10bsu036_u:3788": " evaṃ dakṣiṇasyāṃ diśi /",
    "K10bsu036_u:3789": " evaṃ dakṣiṇapaścimāyāṃ diśi /",
    "K10bsu036_u:3790": " evaṃ paścimāyāṃ diśi /",
    "K10bsu036_u:3791": " evaṃ paścimottarāyāṃ diśi /",
    "K10bsu036_u:3792": " evamuttarāyāṃ diśi /",
    "K10bsu036_u:3793": " evamuttarapūrvasyāṃ diśi /",
    "K10bsu036_u:3794": " evamadhastāyāṃ diśi /",
    "K10bsu036_u:3795": " evamūrdhvāyāṃ diśi /",
    "K10bsu036_u:3796": " evaṃ samantāddaśasu dikṣu ekaikasyāṃ diśi bahūni gaṅgānadīvālukopamāni buddhakṣetrakoṭīnayutaśatasahasrāṇi",
    "K10bsu036_u:3797": " bahuṣu gaṅgānadīvālukopameṣu lokadhātukoṭīnayutaśatasahasreṣu ye buddhā bhagavantastiṣṭhanti,",
    "K10bsu036_u:3798": " te sarve saṃdṛśyante sma //",
    "K10bsu036_u:3799": " (Vaidya 151)",
    "K10bsu036_u:3800": " atha khalu te daśasu dikṣu tathāgatā arhantaḥ samyaksaṃbuddhāḥ svān svān bodhisattvagaṇānāmantrayanti sma - gantavyaṃ khalu punaḥ kulaputrā bhaviṣyati asmābhiḥ sahāṃ lokadhātum,",
    "K10bsu036_u:3801": " bhagavataḥ śākyamunestathāgatasyārhataḥ samyaksaṃbuddhasyāntikam,",
    "K10bsu036_u:3802": " prabhūtaratnasya tathāgatasyārhataḥ samyaksaṃbuddhasya śarīrastūpavandanāya /",
    "K10bsu036_u:3803": " atha khalu te buddhā bhagavantaḥ svaiḥ svairupasthāyakaiḥ sārdhamātmadvitīyā ātmatṛtīyā imāṃ sahāṃ lokadhātumāgacchanti sma /",
    "K10bsu036_u:3804": " iti hi tasmin samaye iyaṃ sarvāvatī lokadhātū ratnavṛkṣapratimaṇḍitābhūd vaiḍūryamayī",
    "K10bsu036_u:3805": " saptaratnahemajālasaṃchannā mahāratnagandhadhūpanadhūpitā māndāravamahāmāndāravapuṣpasaṃstīrṇā",
    "K10bsu036_u:3806": " kiṅkiṇījālālaṃkṛtā suvarṇasūtrāṣṭāpadanibaddhā apagatagrāmanagaranigamajanapadarāṣṭrarājadhānī",
    "K10bsu036_u:3807": " apagatakālaparvatā apagatamucilindamahāmucilindaparvatā apagatacakravālamahācakravālaparvatā",
    "K10bsu036_u:3808": " apagatasumeruparvatā apagatatadanyamahāparvatā apagatamahāsamudrā apagatanadīmahānadīparisaṃsthitābhūt,",
    "K10bsu036_u:3809": " apagatedavamanuṣyāsurakāyā apagatanirayatiryagyoniyamalokā /",
    "K10bsu036_u:3810": " iti hi tasmin samaye ye 'syāṃ sahāyāṃ lokadhātau ṣaḍgatyupapannāḥ sattvāḥ,",
    "K10bsu036_u:3811": " te sarve 'nyeṣu lokadhātuṣūpanikṣiptā abhūvan,",
    "K10bsu036_u:3812": " sthāpayitvā ye tasyāṃ parṣadi saṃnipatitā abhūvan /",
    "K10bsu036_u:3813": " atha khalu te buddhā bhagavanta upasthāyakadvitīyā upasthāyakatṛtīyā imāṃ sahāṃ lokadhātumāgacchanti sma /",
    "K10bsu036_u:3814": " āgatāgatāśca te tathāgatā ratnavṛkṣamūle siṃhāsanamupaniśritya viharanti sma /",
    "K10bsu036_u:3815": " ekaikaśca ratnavṛkṣaḥ pañcayojanaśatānyuccaistvenābhūt anupūrvaśākhāpatrapalāśapariṇāhaḥ puṣpaphalapratimaṇḍitaḥ /",
    "K10bsu036_u:3816": " ekaikasmiṃśca ratnavṛkṣamūle siṃhāsanaṃ prajñaptamabhūt pañcayojanaśatānyuccaistvena mahāratnapratimaṇḍitam /",
    "K10bsu036_u:3817": " tasminnekaikastathāgataḥ paryaṅkaṃ baddhvā niṣaṇṇo 'bhūt /",
    "K10bsu036_u:3818": " anena paryāyeṇa sarvasyāṃ trisāhasramahāsāhasrāyāṃ lokadhātau sarvaratnavṛkṣamūleṣu tathāgatāḥ paryaṅkaṃ baddhvā niṣaṇṇā abhūvan //",
    "K10bsu036_u:3819": " tena khalu punaḥ samayena iyaṃ trisāhasramahāsāhasrī lokadhātustathāgataparipūrṇābhūt /",
    "K10bsu036_u:3820": " na tāvad bhagavataḥ śākyamunestathāgatasyātmabhāvanirmitā ekasmādapi digbhāgāt sarva āgatā abhūvan /",
    "K10bsu036_u:3821": " atha khalu punarbhagavān śākyamunistathāgato 'rhan samyaksaṃbuddhasteṣāṃ tathāgatavigrahāṇāmāgatāgatānāmavakāśaṃ nirmimīte sma /",
    "K10bsu036_u:3822": " samantādaṣṭabhyo digbhyo viṃśatibuddhakṣetrakoṭīnayutaśatasahasrāṇi sarvāṇi vaiḍūryamayāni",
    "K10bsu036_u:3823": " saptaratnahemajālasaṃchannāni kiṅkiṇījālālaṃkṛtāni māndāravamahāmāndāravapuṣpasaṃstīrṇāni",
    "K10bsu036_u:3824": " divyavitānavitatāni divyapuṣpadāmābhipralambitāni divyagandhadhūpanadhūpitāni /",
    "K10bsu036_u:3825": " sarvāṇi ca tāni viṃśatibuddhakṣetrakoṭīnayutaśatasahasrāṇyapagatagrāmanagaranigamajanapadarāṣṭrarājadhānīni",
    "K10bsu036_u:3826": " apagatakālaparvatāni apagatamucilindamahāmucilindaparvatāni apagatacakravālamahācakravālaparvatāni",
    "K10bsu036_u:3827": " apagatasumeruparvatāni apagatatadanyamahāparvatāni apagatamahāsamudrāṇi apagatanadīmahānadīni",
    "K10bsu036_u:3828": " parisaṃsthāpayati apagatadevamanuṣyāsurakāyāni apagatanirayatiryagyoniyamalokāni /",
    "K10bsu036_u:3829": " tāni ca sarvāṇi bahubuddhakṣetrāṇi ekameva buddhakṣetramekameva pṛthivīpradeśaṃ parisaṃsthāpayāmāsa samaṃ ramaṇīyaṃ saptaratnamayaiśca (Vaidya",
    "K10bsu036_u:3830": " vṛkṣaiścitritam /",
    "K10bsu036_u:3831": " teṣāṃ ca ratnavṛkṣāṇāṃ pañcayojanaśatānyārohapariṇāho 'nupūrvaśākhāpatrapuṣpaphalopetaḥ /",
    "K10bsu036_u:3832": " sarvasmiṃśca ratnavṛkṣamūle pañcayojanaśatānyārohapariṇāhaṃ divyaratnamayaṃ vicitraṃ darśanīyaṃ siṃhāsanaṃ prajñaptamabhūt /",
    "K10bsu036_u:3833": " teṣu ratnavṛkṣamūleṣvāgatāgatāstathāgatāḥ siṃhāsaneṣu paryaṅkaṃ baddhvā niṣīdante sma /",
    "K10bsu036_u:3834": " anena paryāyeṇa punaraparāṇi viṃśatilokadhātukoṭīnayutaśatasahasrāṇyekaikasyāṃ diśi śākyamunistathāgataḥ pariśodhayati sma teṣāṃ tathāgatānāmāgatānāmavakāśārtham",
    "K10bsu036_u:3835": " tānyapi viṃśatilokadhātukoṭīnayutaśatasahasrāṇyaikaikasyāṃ diśi apagatagrāmanagaranigamajanapadarāṣṭrarājadhānīni",
    "K10bsu036_u:3836": " apagatakālaparvatāni apagatamucilindamahāmucilindaparvatāni apagatacakravālamahācakravālaparvatāni",
    "K10bsu036_u:3837": " apagatasumeruparvatāni apagatatadanyamahāparvatāni apagatamahāsamudrāṇi apagatanadīmahānadīni",
    "K10bsu036_u:3838": " parisaṃsthāpayati apagatadevamanuṣyāsurakāyāni apagatanirayatiryagyoniyamalokāni /",
    "K10bsu036_u:3839": " te ca sarvasattvā anyeṣu lokadhātuṣūpanikṣiptāḥ /",
    "K10bsu036_u:3840": " tānyapi buddhakṣetrāṇi vaiḍūryamayāni saptaratnahemajālapraticchannāni kiṅkiṇījālālaṃkṛtāni",
    "K10bsu036_u:3841": " māndāravamahāmāndāravapuṣpasaṃstīrṇāni divyavitānavitatāni divyapuṣpadāmābhipralambitāni",
    "K10bsu036_u:3842": " divyagandhadhūpanadhūpitāni ratnavṛkṣopaśobhitāni /",
    "K10bsu036_u:3843": " sarve ca te ratnavṛkṣāḥ pañcayojanaśatapramāṇāḥ /",
    "K10bsu036_u:3844": " pañcayojanapramāṇāni ca siṃhāsanānyabhinirmitāni /",
    "K10bsu036_u:3845": " tataste tathāgatā niṣīdante sma pṛthak pṛthak siṃhāsaneṣu ratnavṛkṣamūleṣu paryaṅkaṃ baddhvā //",
    "K10bsu036_u:3846": " tena khalu punaḥ samayena bhagavatā śākyamuninā ye nirmitāstathāgatāḥ pūrvasyāṃ diśi sattvānāṃ dharmaṃ deśayanti sma gaṅgānadīvālukopameṣu buddhakṣetrakoṭīnayutaśatasahasreṣu,",
    "K10bsu036_u:3847": " te sarve samāgatā daśabhyo digbhyaḥ /",
    "K10bsu036_u:3848": " te cāgatā aṣṭāsu dikṣu niṣaṇṇā abhūvan /",
    "K10bsu036_u:3849": " tena khalu punaḥ samayenaikaikasyāṃ diśi triṃśallokadhātukoṭīśatasahasrāṇyaṣṭabhyo digbhyaḥ samantāttaistathāgatairākrāntā abhūvan /",
    "K10bsu036_u:3850": " atha khalu te tathāgatāḥ sveṣu sveṣu siṃhāsaneṣūpaviṣṭāḥ svān svānupasthāyakān saṃpreṣayanti sma bhagavataḥ śākyamunerantikam /",
    "K10bsu036_u:3851": " ratnapuṣpapuṭān datvā evaṃ vadanti sma - gacchata yūyaṃ gṛdhrakūṭaṃ parvatam /",
    "K10bsu036_u:3852": " gatvā ca punastasmiṃstaṃ bhagavantaṃ śākyamuniṃ tathāgatamarhantaṃ samyaksaṃbuddhaṃ",
    "K10bsu036_u:3853": " vanditvā asmadvacanādalpābādhatāṃ mandaglānatāṃ ca balaṃ ca sparśavihāratāṃ ca paripṛcchadhvaṃ",
    "K10bsu036_u:3854": " sārdhaṃ bodhisattvagaṇena śrāvakagaṇena /",
    "K10bsu036_u:3855": " anena ca ratnarāśinā abhyavakiradhvam,",
    "K10bsu036_u:3856": " evaṃ ca vadadhvam - dadāti khalu punarbhagavāṃstathāgataśchandamasya mahāratnastūpasya samuddhāṭane /",
    "K10bsu036_u:3857": " evaṃ te tathāgatāḥ sarve svān svānupasthāyakān saṃpreṣayāmāsuḥ //",
    "K10bsu036_u:3858": " atha khalu bhagavān śākyamunistathāgatastasyāṃ velāyāṃ svānnirmitānaśeṣataḥ samāgatān viditvā,",
    "K10bsu036_u:3859": " pṛthakpṛthak siṃhāsaneṣu niṣaṇṇāṃśca viditvā,",
    "K10bsu036_u:3860": " tāṃścopasthāyakāṃsteṣāṃ tathāgatānāmarhatāṃ samyaksaṃbuddhānāmāgatān viditvā,",
    "K10bsu036_u:3861": " chandaṃ ca taistathāgatairarhadbhiḥ samyaksaṃbuddhairārocitaṃ viditvā,",
    "K10bsu036_u:3862": " tasyāṃ velāyāṃ svakāddharmāsanādutthāya vaihāyasamantarīkṣe 'tiṣṭhat /",
    "K10bsu036_u:3863": " tāśca sarvāścatasraḥ pariṣadaḥ utthāyāsanebhyo 'ñjalīḥ parigṛhya bhagavato mukhamullokayantyastasthuḥ /",
    "K10bsu036_u:3864": " atha khalu bhagavāṃstaṃ (Vaidya 153)",
    "K10bsu036_u:3865": " mahāntaṃ ratnastūpaṃ vaihāyasaṃ sthitaṃ dakṣiṇayā hastāṅgulyā madhye samuddhāṭayati sma /",
    "K10bsu036_u:3866": " samuddhāṭya ca dve bhittī pravisārayati sma /",
    "K10bsu036_u:3867": " tadyathāpi nāma mahānagaradvāreṣu mahākapāṭasaṃpuṭāvargalavimuktau pravisāryete,",
    "K10bsu036_u:3868": " evameva bhagavāṃstaṃ mahāntaṃ ratnastūpaṃ vaihāyasaṃ sthitaṃ dakṣiṇayā hastāṅgulyā madhye samuddhāṭya apāvṛṇoti sma /",
    "K10bsu036_u:3869": " samanantaravivṛtasya khalu punastasya mahāratnastūpasya,",
    "K10bsu036_u:3870": " atha khalu bhagavān prabhūtaratnastathāgato 'rhan samyaksaṃbuddhaḥ siṃhāsanopaviṣṭaḥ paryaṅkaṃ baddvā pariśuṣkagātraḥ saṃghaṭitakāyo yathā samādhisamāpannastathā saṃdṛśyate sma /",
    "K10bsu036_u:3871": " evaṃ ca vācamabhāṣata - sādhu sādhu bhagavan śākyamune /",
    "K10bsu036_u:3872": " subhāṣitaste 'yaṃ saddharmapuṇḍarīko dharmaparyāyaḥ /",
    "K10bsu036_u:3873": " sādhu khalu punastvaṃ bhagavan śākyamune yastvamimaṃ saddharmapuṇḍarīkaṃ dharmaparyāyaṃ parṣanmadhye bhāṣase /",
    "K10bsu036_u:3874": " asyaivāhaṃ bhagavan saddharmapuṇḍarīkasya dharmaparyāyasya śravaṇāyehāgataḥ //",
    "K10bsu036_u:3875": " atha khalu tāścatasraḥ parṣadastaṃ bhagavantaṃ prabhūtaratnaṃ tathāgatamarhantaṃ",
    "K10bsu036_u:3876": " samyaksaṃbuddhaṃ bahukalpakoṭīnayutaśatasahasraparinirvṛtaṃ tathā bhāṣamāṇaṃ dṛṣṭvā",
    "K10bsu036_u:3877": " āścaryaprāptā adbhutaprāptā abhūvan /",
    "K10bsu036_u:3878": " tasyāṃ velāyāṃ taṃ bhagavantaṃ prabhūtaratnaṃ tathāgatamarhantaṃ samyaksaṃbuddha",
    "K10bsu036_u:3879": " taṃ ca bhagavantaṃ śākyamuniṃ tathāgatamarhantaṃ samyaksaṃbuddhaṃ divyamānuṣyakai",
    "K10bsu036_u:3880": " ratnarāśibhirabhyavakiranti sma /",
    "K10bsu036_u:3881": " atha khalu bhagavān prabhūtaratnastathāgato 'rhan samyaksaṃbuddho bhagavataḥ śākyamunestathāgatasyārhataḥ samyaksaṃbuddhasya tasminneva siṃhāsane",
    "K10bsu036_u:3882": " tasyaiva mahāratnastūpābhyantare,",
    "K10bsu036_u:3883": " evaṃ ca vadati - ihaiva bhagavān śākyamunistathāgato niṣīdatu /",
    "K10bsu036_u:3884": " atha khalu bhagavān śākyamunistathāgatastasminnardhāsane niṣasāda tenaiva tathāgatena sārdham /",
    "K10bsu036_u:3885": " ubhau ca tau tathāgatau tasya mahāratnastūpasya madhye siṃhāsanopaviṣṭau vaihāyasamantarīkṣasthau saṃdṛśyete //",
    "K10bsu036_u:3886": " atha khalu tāsāṃ catasṛṇāṃ parṣadāmetadabhavat - dūrasthā vayamābhyāṃ tathāgatābhyām /",
    "K10bsu036_u:3887": " yannūnaṃ vayamapi tathāgatānubhāvena vaihāyasamabhyudgacchema iti /",
    "K10bsu036_u:3888": " atha khalu bhagavān śākyamunistathāgatastāsāṃ catasṛṇāṃ parṣadāṃ cetasaiva cetaḥparivitarkamājñāya",
    "K10bsu036_u:3889": " tasyāṃ velāyāmṛddhibalena tāścatasraḥ parṣado vaihāyasamuparyantarīkṣe pratiṣṭhāpayati sma /",
    "K10bsu036_u:3890": " atha khalu bhagavān śākyamunistathāgatastasyāṃ velāyāṃ tāścatasraḥ parṣada āmantrayate",
    "K10bsu036_u:3891": " sma - ko bhikṣavo yuṣmākamutsahate tasyāṃ sahāyāṃ lokadhātau imaṃ saddharmapuṇḍarīkaṃ",
    "K10bsu036_u:3892": " dharmaparyāyaṃ saṃprakāśayitum?",
    "K10bsu036_u:3893": " ayaṃ sa kālaḥ,",
    "K10bsu036_u:3894": " ayaṃ sa samayaḥ /",
    "K10bsu036_u:3895": " saṃmukhībhūtastathāgataḥ /",
    "K10bsu036_u:3896": " parinirvāyitukābho bhikṣavastathāgata imaṃ saddharmapuṇḍarīkaṃ dharmaparyāyamupanikṣipya //",
    "K10bsu036_u:3897": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:3898": " ayamāgato nirvṛtako maharṣī ratanāmayaṃ stūpa praviśya nāyakaḥ /",
    "K10bsu036_u:3899": " śravaṇārtha dharmasya imasya bhikṣavaḥ ko dharmahetorna janeta vīryam // Saddhp_11.1 //",
    "K10bsu036_u:3900": " (Vaidya 154)",
    "K10bsu036_u:3901": " bahukalpakoṭīparinirvṛto 'pi so nāma adyāpi śṛṇoti dharmam /",
    "K10bsu036_u:3902": " tahiṃ tahiṃ gacchati dharmahetoḥ sudurlabho dharma yamevarūpaḥ // Saddhp_11.2 //",
    "K10bsu036_u:3903": " praṇidhānametasya vināyakasya niṣevitaṃ pūrvabhave yadāsīt /",
    "K10bsu036_u:3904": " parinirvṛto 'pī imu sarvalokaṃ paryeṣatī sarvadaśaddiśāsu // Saddhp_11.3 //",
    "K10bsu036_u:3905": " ime ca sarve mama ātmabhāvāḥ sahasrakoṭyo yatha gaṅgavālikāḥ /",
    "K10bsu036_u:3906": " te dharmakṛtyasya kṛtena āgatāḥ parinirvṛtaṃ ca imu draṣṭu nātham // Saddhp_11.4 //",
    "K10bsu036_u:3907": " choritva kṣetrāṇi svakasvakāni tatha śrāvakāntara marutaśca sarvān /",
    "K10bsu036_u:3908": " saddharmasaṃrakṣaṇahetu sarve kathaṃ ciraṃ tiṣṭhiya dharmanetrī // Saddhp_11.5 //",
    "K10bsu036_u:3909": " eteṣu buddhāna niṣīdanārthaṃ bahulokadhātūna sahasrakoṭyaḥ /",
    "K10bsu036_u:3910": " saṃkrāmitā me tatha sarvasattvā ṛddhībalena pariśodhitāśca // Saddhp_11.6 //",
    "K10bsu036_u:3911": " etādṛśī utsukatā iyaṃ me kathaṃ prakāśediya dharmanetrī /",
    "K10bsu036_u:3912": " ime ca buddhā sthita aprameyā drumāṇa mūle yatha padmarāśiḥ // Saddhp_11.7 //",
    "K10bsu036_u:3913": " drumamūlakoṭīya analpakāyo siṃhāsanasthehi vināyakehi /",
    "K10bsu036_u:3914": " śobhanti tiṣṭhanti ca nityakālaṃ hutāśaneneva yathāndhakāram // Saddhp_11.8 //",
    "K10bsu036_u:3915": " gandho manojño daśasū diśāsu pravāyate lokavināyakānām /",
    "K10bsu036_u:3916": " (Vaidya 155)",
    "K10bsu036_u:3917": " yenā ime mūrcchita sarvasattvā vāte pravāte iha nityakālam // Saddhp_11.9 //",
    "K10bsu036_u:3918": " mayi nirvṛte yo etaṃ dharmaparyāyu dhārayet /",
    "K10bsu036_u:3919": " kṣipraṃ vyāharatāṃ vācaṃ lokanāthāna saṃmukham // Saddhp_11.10 //",
    "K10bsu036_u:3920": " parinirvṛto hi saṃbuddhaḥ prabhūtaratano muniḥ /",
    "K10bsu036_u:3921": " siṃhanādaṃ śruṇe tasya vyavasāyaṃ karoti yaḥ // Saddhp_11.11 //",
    "K10bsu036_u:3922": " ahaṃ dvitīyo bahavo ime ca ye koṭiyo āgata nāyakānām /",
    "K10bsu036_u:3923": " vyavasāya śroṣyāmi jinasya putrāt yo utsaheddharmamimaṃ prakāśitum // Saddhp_11.12 //",
    "K10bsu036_u:3924": " ahaṃ ca tena bhavi pūjitaḥ sadā prabhūtaratnaśca jinaḥ svayaṃbhūḥ /",
    "K10bsu036_u:3925": " yo gacchate diśavidiśāsu nityaṃ śravaṇāya dharmaṃ imamevarūpam // Saddhp_11.13 //",
    "K10bsu036_u:3926": " ime ca ye āgata lokanāthā vicitritā yairiya śobhitā bhūḥ /",
    "K10bsu036_u:3927": " teṣāṃ pi pūjā vipula analpakā kṛtā bhavetsūtraprakāśanena // Saddhp_11.14 //",
    "K10bsu036_u:3928": " ahaṃ ca dṛṣṭo iha āsanasmin bhagavāṃśca yo 'yaṃ sthitu stūpamadhye /",
    "K10bsu036_u:3929": " ime ca anye bahulokanāthā ye āgatāḥ kṣetraśatairanekaiḥ // Saddhp_11.15 //",
    "K10bsu036_u:3930": " cintetha kulaputrāho sarvasatvānukampayā /",
    "K10bsu036_u:3931": " suduṣkaramidaṃ sthānamutsahanti vināyakāḥ // Saddhp_11.16 //",
    "K10bsu036_u:3932": " bahusūtrasahasrāṇi yathā gaṅgāya vālikāḥ /",
    "K10bsu036_u:3933": " tāni kaścitprakāśeta na tadbhavati duṣkaram // Saddhp_11.17 //",
    "K10bsu036_u:3934": " sumeruṃ yaśca hastena adhyālambitva muṣṭinā /",
    "K10bsu036_u:3935": " kṣipeta kṣetrakoṭīyo na tadbhavati duṣkaram // Saddhp_11.18 //",
    "K10bsu036_u:3936": " yaśca imāṃ trisāhasrīṃ pādāṅguṣṭhena kampayet /",
    "K10bsu036_u:3937": " kṣipeta kṣetrakoṭīyo na tadbhavati duṣkaram // Saddhp_11.19 //",
    "K10bsu036_u:3938": " (Vaidya 156)",
    "K10bsu036_u:3939": " bhavāgre yaśca tiṣṭhitvā dharmaṃ bhāṣennaro iha /",
    "K10bsu036_u:3940": " anyasūtrasahasrāṇi na tadbhavati duṣkaram // Saddhp_11.20 //",
    "K10bsu036_u:3941": " nirvṛtasmiṃstu lokendre paścātkāle sudāruṇe /",
    "K10bsu036_u:3942": " ya idaṃ dhārayet sūtraṃ bhāṣedvā tatsuduṣkaram // Saddhp_11.21 //",
    "K10bsu036_u:3943": " ākāśadhātuṃ yaḥ sarvāmekamuṣṭiṃ tu nikṣipet /",
    "K10bsu036_u:3944": " prakṣipitvā ca gaccheta na tadbhavati duṣkaram // Saddhp_11.22 //",
    "K10bsu036_u:3945": " yastu īdṛśakaṃ sūtraṃ nirvṛtasmiṃstadā mayi /",
    "K10bsu036_u:3946": " paścātkāle likheccāpi idaṃ bhavati duṣkaram // Saddhp_11.23 //",
    "K10bsu036_u:3947": " pṛthivīdhātuṃ ca yaḥ sarvaṃ nakhāgre saṃpraveśayet /",
    "K10bsu036_u:3948": " prakṣipitvā ca gaccheta brahmalokaṃ pi āruhet // Saddhp_11.24 //",
    "K10bsu036_u:3949": " na duṣkaraṃ hi so kuryānna ca vīryasya tattakam /",
    "K10bsu036_u:3950": " taṃ duṣkaraṃ karitvāna sarvalokasyihāgrataḥ // Saddhp_11.25 //",
    "K10bsu036_u:3951": " ato 'pi duṣkarataraṃ nirvṛtasya tadā mama /",
    "K10bsu036_u:3952": " paścātkāle idaṃ sūtraṃ vadeyā yo muhūrtakam // Saddhp_11.26 //",
    "K10bsu036_u:3953": " na duṣkaramidaṃ loke kalpadāhasmi yo naraḥ /",
    "K10bsu036_u:3954": " madhye gacchedadahyantastṛṇabhāraṃ vaheta ca // Saddhp_11.27 //",
    "K10bsu036_u:3955": " ato 'pi duṣkarataraṃ nirvṛtasya tadā mama /",
    "K10bsu036_u:3956": " dhārayitvā idaṃ sūtramekasattvaṃ pi śrāvayet // Saddhp_11.28 //",
    "K10bsu036_u:3957": " dharmaskandhasahasrāṇi caturaśīti dhārayet /",
    "K10bsu036_u:3958": " sopadeśān yathāproktān deśayet prāṇikoṭinām // Saddhp_11.29 //",
    "K10bsu036_u:3959": " na hyetaṃ duṣkaraṃ bhoti tasmin kālasmi bhikṣuṇām /",
    "K10bsu036_u:3960": " vinayecchrāvakān mahyaṃ pañcābhijñāsu sthāpayet // Saddhp_11.30 //",
    "K10bsu036_u:3961": " tasyedaṃ duṣkarataraṃ idaṃ sūtraṃ ca dhārayet /",
    "K10bsu036_u:3962": " śraddadhedadhimucyedvā bhāṣedvāpi punaḥ punaḥ // Saddhp_11.31 //",
    "K10bsu036_u:3963": " koṭīsahasrān bahavaḥ arhattve yo 'pi sthāpayet /",
    "K10bsu036_u:3964": " ṣaḍabhijñān mahābhāgān yathā gaṅgāya vālikāḥ // Saddhp_11.32 //",
    "K10bsu036_u:3965": " ato bahutaraṃ karma karoti sa narottamaḥ /",
    "K10bsu036_u:3966": " nirvṛtasya hi yo mahyaṃ sūtraṃ dhārayate varam // Saddhp_11.33 //",
    "K10bsu036_u:3967": " lokadhātusahasreṣu bahu me dharma bhāṣitāḥ /",
    "K10bsu036_u:3968": " adyāpi cāhaṃ bhāṣāmi buddhajñānasya kāraṇāt // Saddhp_11.34 //",
    "K10bsu036_u:3969": " (Vaidya 157)",
    "K10bsu036_u:3970": " idaṃ tu sarvasūtreṣu sūtramagraṃ pravucyate /",
    "K10bsu036_u:3971": " dhāreti yo idaṃ sūtraṃ sa dhāre jinavigraham // Saddhp_11.35 //",
    "K10bsu036_u:3972": " bhāṣadhvaṃ kulaputrāho saṃmukhaṃ vastathāgataḥ /",
    "K10bsu036_u:3973": " ya utsahati vaḥ kaścit paścātkālasmi dhāraṇam // Saddhp_11.36 //",
    "K10bsu036_u:3974": " mahatpriyaṃ kṛtaṃ bhoti lokanāthāna sarvaśaḥ /",
    "K10bsu036_u:3975": " durādhāramidaṃ sutraṃ dhārayedyo muhūrtakam // Saddhp_11.37 //",
    "K10bsu036_u:3976": " saṃvarṇitaśca so bhoti lokanāthehi sarvadā /",
    "K10bsu036_u:3977": " śūraḥ śauṭīryavāṃścāpi kṣiprābhijñaśca bodhaye // Saddhp_11.38 //",
    "K10bsu036_u:3978": " dhurāvāhaśca so bhoti lokanāthāna aurasaḥ /",
    "K10bsu036_u:3979": " dāntabhūmimanuprāptaḥ sūtraṃ dhāreti yo idam // Saddhp_11.39 //",
    "K10bsu036_u:3980": " cakṣubhūtaśca so bhoti loke sāmaramānuṣe /",
    "K10bsu036_u:3981": " idaṃ sutraṃ prakāśitvā nirvṛte naranāyake // Saddhp_11.40 //",
    "K10bsu036_u:3982": " vandanīyaśca so bhoti sarvasattvāna paṇḍitaḥ /",
    "K10bsu036_u:3983": " paścime kāli yo bhāṣet sūtramekaṃ muhūrtakam // Saddhp_11.41 //",
    "K10bsu036_u:3984": " atha khalu bhagavān kṛtsnaṃ bodhisattvagaṇaṃ sasurāsuraṃ ca lokamāmantraya etadavocat",
    "K10bsu036_u:3985": " - bhūtapūrvaṃ bhikṣavo 'tīte 'dhvani ahamaprameyāsaṃkhyeyān kalpān saddharmapuṇḍarīkaṃ",
    "K10bsu036_u:3986": " sūtraṃ paryeṣitavānakhinno 'viśrāntaḥ /",
    "K10bsu036_u:3987": " pūrvaṃ ca ahamanekān kalpānanekāni kalpaśatasahasrāṇi rājābhūvamanuttarāyāṃ samyaksaṃbodhau kṛtapraṇidhānaḥ /",
    "K10bsu036_u:3988": " na ca me cittavyāvṛttirabhūt /",
    "K10bsu036_u:3989": " ṣaṇṇāṃ ca pāramitānāṃ paripūryā udyukto 'bhūvamaprameyadānapradaḥ suvarṇamaṇimuktāvaidūryaśaṅkhaśilāpravālajātarūparajatāśmagarbham",
    "K10bsu036_u:3990": " usāragalvalohitamuktāgrāmanagaranigamajanapadarāṣṭrarājadhānībhāryāputraduhitṛdāsīdāsakarmakarapauruṣeyahastyaśvarathaṃ",
    "K10bsu036_u:3991": " yāvadātmaśarīraparityāgī karacaraṇaśirottamāṅgapratyaṅgajīvitadātā /",
    "K10bsu036_u:3992": " na ca me kadācidāgrahacittamutpannam /",
    "K10bsu036_u:3993": " tena ca samayena ayaṃ loko dīrghāyurabhat /",
    "K10bsu036_u:3994": " anekavarṣaśatasahasrajīvitena ca ahaṃ kālena dharmārthaṃ rājyaṃ kāritavān,",
    "K10bsu036_u:3995": " na viṣayārtham /",
    "K10bsu036_u:3996": " so 'haṃ jyeṣṭhaṃ kumāraṃ rājye 'bhiṣicya caturdiśaṃ jyeṣṭhadharmagaveṣaṇāya udyukto 'bhūvam /",
    "K10bsu036_u:3997": " evaṃ ghaṇṭayā ghoṣāpayitavān - yo me jyeṣṭhaṃ dharmamanupradāsyati,",
    "K10bsu036_u:3998": " arthaṃ cākhyāsyati,",
    "K10bsu036_u:3999": " tasyāhaṃ dāso bhūyāsam /",
    "K10bsu036_u:4000": " tena ca kālena ṛṣirabhūt /",
    "K10bsu036_u:4001": " sa māmetadavocat - asti mahārāja saddharmapuṇḍarīkaṃ nāma sutraṃ jyeṣṭhadharmanirdeśakam /",
    "K10bsu036_u:4002": " tadyadi dāsyamabhyupagacchasi,",
    "K10bsu036_u:4003": " tataste 'haṃ taṃ dharmaṃ śrāvayiṣyāmi /",
    "K10bsu036_u:4004": " so 'haṃ śrutvā tasyarṣervacanaṃ hṛṣṭastuṣṭa udagra āttamanāḥ prītisaumanasyajāto yena sa ṛṣistenopeyivān /",
    "K10bsu036_u:4005": " upetyāvocat - yatte dāsena karma karaṇīyaṃ tatkaromi /",
    "K10bsu036_u:4006": " so 'haṃ tasyarṣerdāsabhāvamabhyupetya tṛṇakāṣṭhapānīyakandamūlaphalādīni preṣyakarmāṇi kṛtavān,",
    "K10bsu036_u:4007": " yāvad dvārādhyakṣo 'pyahamāsam /",
    "K10bsu036_u:4008": " divasaṃ caivaṃvidhaṃ karma kṛtvā rātrau śayānasya mañcake pādān dhārayāmi /",
    "K10bsu036_u:4009": " na ca me kāyaklamo na cetasi klamo 'bhūt /",
    "K10bsu036_u:4010": " evaṃ ca me kurvataḥ paripūrṇaṃ varṣāsahasraṃ gatam //",
    "K10bsu036_u:4011": " (Vaidya 158)",
    "K10bsu036_u:4012": " atha khalu bhagavāṃstasyāṃ velāyāmetamevārthaṃ paridyotayannimā gāthā abhāṣata -",
    "K10bsu036_u:4013": " kalpānatītān samanusmarāmi yadāhamāsaṃ dhārmiko dharmarājā /",
    "K10bsu036_u:4014": " rājyaṃ came dharmahetoḥ kṛtaṃ tanna ca kāmahetorjyeṣṭhadharmahetoḥ // Saddhp_11.42 //",
    "K10bsu036_u:4015": " caturdiśaṃ me kṛta ghoṣaṇo 'yaṃ dharmaṃ vadedyastasya dāsyaṃ vrajeyam /",
    "K10bsu036_u:4016": " āsīdṛṣistena kālena dhīmān sūtrasya saddharmanāmnaḥ pravaktāḥ // Saddhp_11.43 //",
    "K10bsu036_u:4017": " sa māmavocadyadi te dharmakāṅkṣā upehi dāsyaṃ dharmamataḥ pravakṣye /",
    "K10bsu036_u:4018": " tuṣṭaścāhaṃ vacanaṃ taṃ niśāmya karmākaroddāsayogyaṃ tadā yam // Saddhp_11.44 //",
    "K10bsu036_u:4019": " na kāyacittaklamatho spṛśenmāṃ saddharmahetordāsamāgatasya /",
    "K10bsu036_u:4020": " praṇidhistadā me bhavi sattvahetornātmānamuddiśya na kāmahetoḥ // Saddhp_11.45 //",
    "K10bsu036_u:4021": " sa rāja āsīttadā abdhavīryo ananyakarmāṇi daśaddiśāsu /",
    "K10bsu036_u:4022": " paripūrṇa kalpāna sahasrakhinno yāvatsūtraṃ labdhavān dharmanāmam // Saddhp_11.46 //",
    "K10bsu036_u:4023": " tatkiṃ manyadhve bhikṣavaḥ anyaḥ sa tena kālena tena samayena rājābhūt?",
    "K10bsu036_u:4024": " na khalu punarevaṃ draṣṭavyam /",
    "K10bsu036_u:4025": " tatkasya hetoḥ?",
    "K10bsu036_u:4026": " ahaṃ sa tena kālena tena samayena rājābhūvam /",
    "K10bsu036_u:4027": " syātkhalu punarbhikṣavo 'nyaḥ sa tena kālena tena samayenarṣirabhūt?",
    "K10bsu036_u:4028": " na khalu punarevaṃ draṣṭavyam /",
    "K10bsu036_u:4029": " ayameva sa tena kālena tena samayena devadatto bhikṣurṛṣirabhut /",
    "K10bsu036_u:4030": " devadatto hi bhikṣavo mama kalyāṇamitram /",
    "K10bsu036_u:4031": " devadattameva cāgamya mayā ṣaṭū pāramitāḥ paripūritāḥ,",
    "K10bsu036_u:4032": " mahāmaitrī mahākaruṇā mahāmuditā mahopekṣā /",
    "K10bsu036_u:4033": " dvātriṃśanmahāpuruṣalakṣaṇāni aśītyanuvyañjanāni suvarṇavarṇacchavitā daśa balāni",
    "K10bsu036_u:4034": " catvāri vaiśāradyāni catvāri saṃgrahavastūni aṣṭādaśāveṇikabuddhadharmā maharddhibalatā",
    "K10bsu036_u:4035": " daśadiksattvanistāraṇatā,",
    "K10bsu036_u:4036": " sarvametaddevadattamāgasya /",
    "K10bsu036_u:4037": " ārocayāmi vo bhikṣavaḥ,",
    "K10bsu036_u:4038": " prativedayāmi - eṣa devadatto bhikṣuranāgate 'dhvani aprameyaiḥ kalpairasaṃkhyeyairdevarājo nāma tathāgato 'rhan samyaksaṃbuddho (Vaidya 159)",
    "K10bsu036_u:4039": " bhaviṣyati vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca bhagavān devasopānāyāṃ lokadhātau",
    "K10bsu036_u:4040": " devarājasya khalu punarbhikṣavastathāgatasya viṃśatyantarakalpānāyuṣpramāṇaṃ bhaviṣyati /",
    "K10bsu036_u:4041": " vistareṇa ca dharmaṃ deśayiṣyati /",
    "K10bsu036_u:4042": " gaṅgānadīvālukāsamāśca sattvāḥ sarvakleśaprahāṇādarhattvaṃ sākṣātkariṣyanti /",
    "K10bsu036_u:4043": " aneke ca sattvāḥ pratyekabodhau cittamutpādayiṣyanti /",
    "K10bsu036_u:4044": " gaṅgānadīvālukāsamāśca sattvā anuttarāyāṃ samyaksaṃbodhau cittamutpādayiṣyanti,",
    "K10bsu036_u:4045": " avaivartikakṣāntipratilabdhāśca bhaviṣyanti /",
    "K10bsu036_u:4046": " devarājasya khalu punarbhikṣavastathāgatasya parinirvṛtasya viṃśatyantarakalpān saddharmaḥ sthāsyati /",
    "K10bsu036_u:4047": " na ca śarīraṃ dhātubhedena bhetsyate /",
    "K10bsu036_u:4048": " ekaghanaṃ cāsya śarīraṃ bhaviṣyati saptaratnastūpaṃ praviṣṭam /",
    "K10bsu036_u:4049": " sa ca stūpaḥ ṣaṣṭiyojanaśatānyuccaistvena bhaviṣyati,",
    "K10bsu036_u:4050": " catvāriṃśadyojanānyāyāmena /",
    "K10bsu036_u:4051": " sarve ca tatra devamanuṣyāḥ pūjāṃ kariṣyanti puṣpadhūpagandhamālyavilepanacūrṇacīvaracchatradhvajapatākābhirgāthābhiḥ /",
    "K10bsu036_u:4052": " tena cābhiṣṭoṣyanti /",
    "K10bsu036_u:4053": " ye ca taṃ stūpaṃ pradakṣiṇaṃ kariṣyanti praṇāmaṃ vā,",
    "K10bsu036_u:4054": " teṣāṃ kecidagraphalamarhattvaṃ sākṣātkariṣyanti kecit pratyekabodhimanuprāpsyante acintyācāścāprameyā devamanuṣyā anuttarāyāṃ samyaksaṃbodhau",
    "K10bsu036_u:4055": " cittānyutpādya avinivartanīyā bhaviṣyanti //",
    "K10bsu036_u:4056": " atha khalu bhagavān punareva bhikṣusaṃghamāmantrayate sma - yaḥ kaścit bhikṣavo 'nāgate 'dhvani kulaputro vā kuladuhitā vā imaṃ saddharmapuṇḍarīkaṃ sūtraparivartaṃ śroṣyati,",
    "K10bsu036_u:4057": " śrutvā ca na kāṅkṣiṣyati na vicikitsiṣyati,",
    "K10bsu036_u:4058": " viśuddhacittaścādhimokṣyate,",
    "K10bsu036_u:4059": " tena tisṛṇāṃ durgatīnāṃ dvāraṃ pithitaṃ bhaviṣyati ḥ narakatiryagyoniyamalokopapattiṣu na patiṣyati /",
    "K10bsu036_u:4060": " daśadigbuddhakṣetropapannaścedameva sūtraṃ janmani janmani śroṣyati /",
    "K10bsu036_u:4061": " devamanuṣyalokopapannasya cāsya viśiṣṭasthānaprāptirbhaviṣyati /",
    "K10bsu036_u:4062": " yasmiṃśca buddhakṣetra upapatsyate,",
    "K10bsu036_u:4063": " tasminnaupapāduke saptaratnamaye padme upapatsyate tathāgatasya saṃmukham //",
    "K10bsu036_u:4064": " atha khalu tasyāṃ velāyāmadhastāddiśaḥ prabhūtaratnasya tathāgatasya buddhakṣetrādāgataḥ prajñākūṭo nāma bodhisattvaḥ /",
    "K10bsu036_u:4065": " sa taṃ prabhūtaratnaṃ tathāgatametadavocat - gacchāmo bhagavan svakaṃ buddhakṣetram /",
    "K10bsu036_u:4066": " atha khalu bhagavān śākyamunistathāgataḥ prajñākūṭaṃ bodhisattvametadavocat - muhūrtaṃ",
    "K10bsu036_u:4067": " tāvat kulaputra āgamayasva yāvanmadīyena bodhisattvena mañjuśriyā kumārabhūtena sārdhaṃ",
    "K10bsu036_u:4068": " kaṃcideva dharmaviniścayaṃ kṛtvā paścāt svakaṃ buddhakṣetraṃ gamiṣyasi /",
    "K10bsu036_u:4069": " atha khalu tasyāṃ velāyāṃ mañjuśrīḥ kumārabhūtaḥ sahasrapatre padme śakaṭacakrapramāṇamātre",
    "K10bsu036_u:4070": " niṣaṇṇo 'nekabodhisattvaparivṛtaḥ puraskṛtaḥ samudramadhyāt sāgaranāgarājabhavanādabhyudgamya",
    "K10bsu036_u:4071": " upari vaihāyasaṃ khagapathena gṛdhrakūṭe parvate bhagavato 'ntikamupasaṃkrāntaḥ /",
    "K10bsu036_u:4072": " atha mañjuśrīḥ kumārabhūtaḥ padmādavatīrya bhagavataḥ śākyamuneḥ prabhūtaratnasya ca tathāgatasya pādau śirasābhivanditvā yena prajñākūṭo bodhisattvastenopasaṃkrāntaḥ",
    "K10bsu036_u:4073": " upasaṃkramya prajñākūṭena bodhisattvena sārdhaṃ saṃmukhaṃ saṃmodanīṃ saṃrañjanīṃ vividhāṃ kathāmupasaṃgṛhya ekānte nyaṣīdat /",
    "K10bsu036_u:4074": " atha khalu prajñākūṭo bodhisattvo mañjuśriyaṃ kumārabhūtametadavocat - samudramadhyagatena tvayā mañjuśrīḥ kiyān sattvadhāturvinītaḥ?",
    "K10bsu036_u:4075": " mañjuśrīrāha - anekānyaprameyāṇyasaṃkhyeyāni sattvāni vinītāni /",
    "K10bsu036_u:4076": " tāvadaprameyāṇyasaṃkhyeyāni yāvadvācā na śakyaṃ vijñāpayituṃ cittena vā cintayitum (Vaidya 160) /",
    "K10bsu036_u:4077": " muhūrtaṃ tāvat kulaputra āgamayasva yāvat pūrvanimittaṃ drakṣyasi /",
    "K10bsu036_u:4078": " samanantarabhāṣitā ceyaṃ mañjuśriyā kumārabhūtena vāk,",
    "K10bsu036_u:4079": " tasyāṃ velāyāmanekāni padmasahasrāṇi samudramadhyādabhyudgatāni upari vaihāyasam /",
    "K10bsu036_u:4080": " teṣu ca padmeṣvanekāni bodhisattvasahasrāṇi saṃniṣaṇṇāni /",
    "K10bsu036_u:4081": " atha te bodhisattvāstenaiva khagapathena yena gṛdhrakūṭaḥ parvatastenopasaṃkrāntāḥ /",
    "K10bsu036_u:4082": " upasaṃkramya tataścopari vaihāyasaṃ sthitāḥ saṃdṛśyante sma /",
    "K10bsu036_u:4083": " sarve ca te mañjuśriyā kumārabhūtena vinītā anuttarāyāṃ samyaksaṃbodhau /",
    "K10bsu036_u:4084": " tatra ye bodhisattvā mahāyānasaṃprasthitāḥ pūrvamabhūvan,",
    "K10bsu036_u:4085": " te mahāyānaguṇān ṣaṭ pāramitāḥ saṃvarṇayanti /",
    "K10bsu036_u:4086": " ye śrāvakapūrvā bodhisattvāste śrāvakayānameva saṃvarṇayanti /",
    "K10bsu036_u:4087": " sarve ca te sarvadharmān śūnyāniti",
    "K10bsu036_u:4088": " saṃjānanti sma,",
    "K10bsu036_u:4089": " mahāyānagūṇāṃśca /",
    "K10bsu036_u:4090": " atha khalu mañjuśrīḥ kumārabhūtaḥ prajñākūṭaṃ bodhisattvametadavocat - sarvo 'yaṃ kulaputra mayā samudramadhyagatena sattvavinayaḥ kṛtaḥ /",
    "K10bsu036_u:4091": " sa cāyaṃ saṃdṛśyate /",
    "K10bsu036_u:4092": " atha khalu prajñākūṭo bodhisattvo mañjuśriyaṃ kumārabhūtaṃ gāthābhigītena paripṛcchati -",
    "K10bsu036_u:4093": " mahābhadra prajñayā sūranāman asaṃkhyeyā ye vinītāstvayādya /",
    "K10bsu036_u:4094": " sattvā amī kasya cāyaṃ prabhāvastadbūhi pṛṣṭo naradeva tvametat // Saddhp_11.47 //",
    "K10bsu036_u:4095": " kaṃ vā dharmaṃ deśitavānasi tvaṃ kiṃ vā sūtraṃ bodhimārgopadeśam /",
    "K10bsu036_u:4096": " yacchrutvāmī bodhaye jātacittāḥ sarvajñatve niścitaṃ labdhagādhāḥ // Saddhp_11.48 //",
    "K10bsu036_u:4097": " mañjuśrīrāha - samudramadhye saddharmapuṇḍarīkaṃ sūtraṃ bhāṣitavān, na cānyat /",
    "K10bsu036_u:4098": " prajñākūṭa āha - idaṃ sūtraṃ gambhīraṃ sūkṣmaṃ durdṛśam,",
    "K10bsu036_u:4099": " na cānena sutreṇa kiṃcidanyat sūtraṃ samamasti /",
    "K10bsu036_u:4100": " asti kaścit sattvo ya idaṃ sūtraratnaṃ satkuryādavaboddhumanuttarāṃ samyaksaṃbodhimabhisaṃboddhum?",
    "K10bsu036_u:4101": " mañjuśrīrāha - asti kulaputra sāgarasya nāgarājño duhitā aṣṭavarṣā jātyā mahāprajñā",
    "K10bsu036_u:4102": " tīkṣṇendriyā jñānapūrvaṃgamena kāyavāṅmanaskarmaṇā samanvāgatā sarvatathāgatabhāṣitavyañjanārthodgrahaṇe",
    "K10bsu036_u:4103": " dhāraṇīpratilabdhā sarvadharmasattvasamādhānasamādhisahasraikakṣaṇapratilābhinī /",
    "K10bsu036_u:4104": " bodhicittāvinivartinī vistīrṇapraṇidhānā sarvasattveṣvātmapremānugatā guṇotpādane ca samarthā /",
    "K10bsu036_u:4105": " na ca tebhyaḥ parihīyate /",
    "K10bsu036_u:4106": " smitamukhī paramayā śubhavarṇapuṣkalatayā samanvāgatā maitracittā karuṇāṃ ca vācaṃ bhāṣate /",
    "K10bsu036_u:4107": " sā samyaksaṃbodhimabhisaṃboddhuṃ samarthāṃ /",
    "K10bsu036_u:4108": " prajñākūṭo bodhisattva āha - dṛṣṭo mayā bhagavān śākyamunistathāgato bodhāya ghaṭamāno bodhisattvabhūto 'nekāni puṇyāni kṛtavān /",
    "K10bsu036_u:4109": " anekāni ca kalpasahasrāṇi na kadācid vīryaṃ sraṃsitavān /",
    "K10bsu036_u:4110": " trisāhasramahāsāhasrāyāṃ lokadhātau nāsti kaścidantaśaḥ sarṣapamātro 'pi pṛthivīpradeśaḥ yatrānena śarīraṃ na nikṣiptaṃ sattvahitahetoḥ /",
    "K10bsu036_u:4111": " paścād bodhimabhisaṃbuddha /",
    "K10bsu036_u:4112": " ka evaṃ śraddadhyāt,",
    "K10bsu036_u:4113": " yadanayā śakyaṃ muhūrtena anuttarāṃ samyaksaṃbodhimabhisaṃboddhum?(Vaidya 161)",
    "K10bsu036_u:4114": " atha khalu tasyāṃ velāyāṃ sāgaranāgarājaduhitā agrataḥ sthitā saṃdṛśyate sma /",
    "K10bsu036_u:4115": " sā bhagavataḥ pādau śirasābhivandya ekānte 'sthāt /",
    "K10bsu036_u:4116": " tasyāṃ velāyāmimā gāthā abhāṣata -",
    "K10bsu036_u:4117": " puṇyaṃ puṇyaṃ gabhīraṃ ca diśaḥ sphurati sarvaśaḥ /",
    "K10bsu036_u:4118": " sūkṣmaṃ śarīraṃ dvātriṃśallakṣaṇaiḥ samalaṃkṛtam // Saddhp_11.49 //",
    "K10bsu036_u:4119": " anuvyajanayuktaṃ ca sarvasattvanamaskṛtam /",
    "K10bsu036_u:4120": " sarvasattvābhigamyaṃ ca antarāpaṇavadyathā // Saddhp_11.50 //",
    "K10bsu036_u:4121": " yathecchayā me saṃbodhiḥ sākṣī me 'tra tathāgataḥ /",
    "K10bsu036_u:4122": " vistīrṇaṃ deśayiṣyāmi dharmaṃ duḥkhapramocanam // Saddhp_11.51 //",
    "K10bsu036_u:4123": " atha khalu tasyāṃ velāyāmāyuṣmān śāriputrastāṃ sāgaranāgarājaduhitarametadavocat - kevalaṃ kulaputri bodhāya cittamutpannam /",
    "K10bsu036_u:4124": " avivartyāprameyaprajñā cāsi /",
    "K10bsu036_u:4125": " samyaksaṃbuddhatvaṃ tu durlabham /",
    "K10bsu036_u:4126": " asti kulaputri strī na ca vīryaṃ sraṃsayati,",
    "K10bsu036_u:4127": " anekāni ca kalpaśatānyanekāni ca kalpasahasrāṇi puṇyāni karoti,",
    "K10bsu036_u:4128": " ṣaṭ pāramitāḥ paripūrayati,",
    "K10bsu036_u:4129": " na cādyāpi buddhatvaṃ prāpnoti /",
    "K10bsu036_u:4130": " kiṃ kāraṇam?",
    "K10bsu036_u:4131": " pañca sthānāni strī adyāpi na prāpnoti /",
    "K10bsu036_u:4132": " katamāni pañca?",
    "K10bsu036_u:4133": " prathamaṃ brahmasthānaṃ dvitīyaṃ śakrasthānaṃ tṛtīyaṃ mahārājasthānaṃ caturthaṃ cakravartisthānaṃ pañcamamavaivartikabodhisattvasthānam //",
    "K10bsu036_u:4134": " atha khalu tasyāṃ velāyāṃ sāgaranāgarājaduhitureko maṇirasti,",
    "K10bsu036_u:4135": " yaḥ kṛtsnāṃ mahāsāhasrāṃ lokadhātuṃ mūlyaṃ kṣamate /",
    "K10bsu036_u:4136": " sa ca maṇistayā sāgaranāgarājaduhitrā bhagavate dattaḥ /",
    "K10bsu036_u:4137": " sa bhagavatā ca anukampāmupādāya pratigṛhītaḥ /",
    "K10bsu036_u:4138": " atha sāgaranāgarājaduhitā prajñākūṭaṃ bodhisattvaṃ sthaviraṃ ca śāriputrametadavocat - yo 'yaṃ maṇirmayā bhagavato dattaḥ,",
    "K10bsu036_u:4139": " sa ca bhagavatā śīrghraṃ pratigṛhīto veti?",
    "K10bsu036_u:4140": " sthavira āha - tvayā ca śīghraṃ datto bhagavatā ca śīghraṃ pratigṛhītaḥ /",
    "K10bsu036_u:4141": " sāgaranāgarājaduhitā āha - yadyahaṃ bhadanta śāriputra maharddhikī syām,",
    "K10bsu036_u:4142": " śīghrataraṃ samyaksaṃbodhimabhisaṃbudhyeyam /",
    "K10bsu036_u:4143": " na cāsya maṇeḥ pratigrāhakaḥ syāt //",
    "K10bsu036_u:4144": " atha tasyāṃ velāyāṃ sāgaranāgarājaduhitā sarvalokapratyakṣaṃ sthavirasya ca śāriputrasya",
    "K10bsu036_u:4145": " pratyakṣaṃ tat strīndriyamantarhitaṃ puruṣendriyaṃ ca prādurbhūtaṃ bodhisattvabhūtaṃ",
    "K10bsu036_u:4146": " cātmānaṃ saṃdarśayati /",
    "K10bsu036_u:4147": " tasyāṃ velāyāṃ dakṣiṇāṃ diśaṃ prakrāntaḥ /",
    "K10bsu036_u:4148": " atha dakṣiṇasyāṃ diśi vimalā nāma lokadhātuḥ /",
    "K10bsu036_u:4149": " tatra saptaratnamaye bodhivṛkṣamūle niṣaṇṇamabhisaṃbuddhamātmānaṃ saṃdarśayati sma,",
    "K10bsu036_u:4150": " dvātriṃśallakṣaṇadharaṃ sarvānuvyajanarūpaṃ prabhayā ca daśadiśaṃ sphuritvā dharmadeśanāṃ kurvāṇam /",
    "K10bsu036_u:4151": " ye ca sahāyāṃ lokadhātau sattvāḥ,",
    "K10bsu036_u:4152": " te sarve taṃ tathāgataṃ paśyanti sma,",
    "K10bsu036_u:4153": " sarvaiśca devanāgayakṣagandharvāsuragaruḍakinnaramanuṣyāmanuṣyairnamasyamānaṃ dharmadeśanāṃ ca kurvantam /",
    "K10bsu036_u:4154": " ye ca sattvāstasya tathāgatasya dharmadeśanāṃ śṛṇvanti,",
    "K10bsu036_u:4155": " sarve te 'vinivartanīyā bhavantyanuttarāyāṃ samyaksaṃbodhau /",
    "K10bsu036_u:4156": " sā ca vimalā lokadhātuḥ,",
    "K10bsu036_u:4157": " iyaṃ ca sahā lokadhātuḥ ṣaḍvikāraṃ prākampat /",
    "K10bsu036_u:4158": " bhagavataśca śākyamuneḥ parṣanmaṇḍalānāṃ trayāṇāṃ prāṇisahasrāṇāmanutpattikadharmakṣāntipratilābho 'bhūt /",
    "K10bsu036_u:4159": " trayāṇāṃ ca prāṇiśatasahasrāṇāmanuttarāyāṃ samyaksaṃbodhau vyākaraṇapratilābho 'bhūt /",
    "K10bsu036_u:4160": " atha prajñākūṭo bodhisattvo mahāsattvaḥ sthaviraśca śāriputrastūṣṇīmabhūtām //",
    "K10bsu036_u:4161": " ityāryasaddharmapuṇḍarīke dharmaparyāye stūpasaṃdarśanaparivarto nāmaikādaśamaḥ //",
    "K10bsu036_u:4162": " (Vaidya 162)",
    "K10bsu036_u:4163": " Saddhp_12: utsāhaparivartaḥ /",
    "K10bsu036_u:4164": " atha khalu bhaiṣajyarājo bodhisattvo mahāsattvo mahāpratibhānaśca bodhisattvo mahāsattvo",
    "K10bsu036_u:4165": " viṃśatibodhisattvaśatasahasraparivāro bhagavataḥ saṃmukhamimāṃ vācamabhāṣetām - alpotsuko",
    "K10bsu036_u:4166": " bhagavān bhavatvasminnarthe /",
    "K10bsu036_u:4167": " vayamimaṃ bhagavan dharmaparyāyaṃ tathāgatasya parinirvṛtasya sattvānāṃ deśayiṣyāmaḥ saṃprakāśayiṣyāmaḥ /",
    "K10bsu036_u:4168": " kiṃcāpi bhagavan śaṭhakāḥ sattvāstasmin kāle bhaviṣyanti,",
    "K10bsu036_u:4169": " parīttakuśalamūlā adhimānikā lābhasatkārasaṃniśritā akuśalamūlapratipannā durdamā adhimuktivirahitā anadhimuktibahulāḥ,",
    "K10bsu036_u:4170": " api tu khalu punarvayaṃ bhagavan kṣāntibalamupadarśayitvā tasmin kāle idaṃ sūtramuddekṣyāmo",
    "K10bsu036_u:4171": " dhārayiṣyāmo deśayiṣyāmo likhiṣyāmaḥ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
    "K10bsu036_u:4172": " kāyajīvitaṃ ca vayaṃ bhagavan utsṛjya idaṃ sūtraṃ prakāśayiṣyāmaḥ /",
    "K10bsu036_u:4173": " alpotsuko bhagavān bhavatviti //",
    "K10bsu036_u:4174": " atha khalu tasyāṃ parṣadi śaikṣāśaikṣāṇāṃ bhikṣūṇāṃ pañcamātrāṇi bhikṣuśatāni bhagavanta metadūcuḥ - vayamapi bhagavan utsahāmahe imaṃ dharmaparyāyaṃ",
    "K10bsu036_u:4175": " api tu khalu punarbhagavan anyāsu lokadhātuṣviti /",
    "K10bsu036_u:4176": " atha khalu yāvantaste bhagavataḥ śrāvakāḥ śaikṣāśaikṣā bhagavatā vyākṛtā anuttarāyāṃ samyaksaṃbodhau,",
    "K10bsu036_u:4177": " aṣṭau bhikṣusahasrāṇi,",
    "K10bsu036_u:4178": " sarvāṇi tāni yena bhagavāṃstenāñjaliṃ praṇamayya bhagavantametadūcuḥ - alpotsuko bhagavān bhavatu /",
    "K10bsu036_u:4179": " vayamapīmaṃ dharmaparyāyaṃ saṃprakāśayiṣyāmastathāgatasya parinirvṛtasya paścime kāle paścime samaye api tvanyāsu lokadhātuṣu /",
    "K10bsu036_u:4180": " tatkasya hetoḥ?",
    "K10bsu036_u:4181": " asyāṃ bhagavan sahāyāṃ lokadhātau adhimānikāḥ sattvā alpakuśalamūlā nityaṃ vyāpannacittāḥ śaṭhā vaṅkajātīyāḥ //",
    "K10bsu036_u:4182": " atha khalu mahāprajāpatī gautamī bhagavato mātṛbhaginī ṣaḍbhirbhikṣuṇīsahasraiḥ sārdhaṃ",
    "K10bsu036_u:4183": " śaikṣāśaikṣābhirbhikṣuṇībhiḥ utthāyāsanād yena bhagavāṃstenāñjaliṃ praṇamayya bhagavantamullokayantī sthitābhūt /",
    "K10bsu036_u:4184": " atha khalu bhagavāṃstasyāṃ velāyāṃ mahāprajāpatīṃ gautamīmāmantrayāmāsa - kiṃ tvaṃ gautami durmanasvinī sthitā tathāgataṃ vyavalokayasi?",
    "K10bsu036_u:4185": " nāhaṃ parikīrtitā vyākṛtā ca anuttarāyāṃ samyaksaṃbodhau /",
    "K10bsu036_u:4186": " api tu khalu punargautami sarvaparṣadvayākaraṇena vyākṛtāsi /",
    "K10bsu036_u:4187": " api tu khalu punastvaṃ gautami ita upādāya aṣṭātriṃśatāṃ buddhakoṭīniyutaśatasahasrāṇāmantike",
    "K10bsu036_u:4188": " satkāraṃ gurukāraṃ mānanāṃ pūjanāmarcanāmapacāyanāṃ kṛtvā bodhisattvā mahāsattvo",
    "K10bsu036_u:4189": " dharmabhāṇako bhaviṣyasi /",
    "K10bsu036_u:4190": " imānyapi ṣaḍ bhikṣuṇīsahasrāṇi śaikṣāśaikṣāṇāṃ bhikṣuṇīnāṃ tvayaiva sārdhaṃ teṣāṃ tathāgatānāmarhatāṃ samyaksaṃbuddhānāmantike bodhisattvā dharmabhāṇakā bhaviṣyanti /",
    "K10bsu036_u:4191": " tataḥ pareṇa paratareṇa bodhisattvacaryāṃ paripūrya sarvasattvapriyadarśano nāma",
    "K10bsu036_u:4192": " tathāgato 'rhan samyaksaṃbuddho loke bhaviṣyasi vidyācaraṇasaṃpannaḥ sugato lokavidanuttaraḥ",
    "K10bsu036_u:4193": " puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
    "K10bsu036_u:4194": " sa ca gautami sarvasattvapriyadarśanastathāgato 'rhan samyaksaṃbuddhastāni ṣaḍ bodhisattvasahasrāṇi paraṃparāvyākaraṇena vyākariṣyatyanuttarāyāṃ samyaksaṃbodhau //",
    "K10bsu036_u:4195": " (Vaidya 163)",
    "K10bsu036_u:4196": " atha khalu rāhulamāturyaśodharāyā bhikṣuṇyā etadabhavat - na me bhagavatā nāmadheyaṃ parikīrtitam /",
    "K10bsu036_u:4197": " atha khalu bhagavān yaśodharāyā bhikṣuṇyāścetasaiva cetaḥparivitarkamājñāya yaśodharāṃ bhikṣuṇīmetadavocat - ārocayāmi te yaśodhare,",
    "K10bsu036_u:4198": " prativedayāmi te /",
    "K10bsu036_u:4199": " tvamapi daśānāṃ buddhakoṭīsahasrāṇāmantike satkāraṃ gurukāraṃ mānanāṃ pūjanāmarcanāmapacāyanāṃ kṛtvā bodhisattvo dharmabhāṇako bhaviṣyasi /",
    "K10bsu036_u:4200": " bodhisattvacaryāṃ ca anupūrveṇa paripūrya raśmiśatasahasraparipūrṇadhvajo nāma tathāgato",
    "K10bsu036_u:4201": " 'rhan samyaksaṃbuddho loke bhaviṣyasi vidhācaraṇasaṃpannaḥ sugatolokavidanuttaraḥ",
    "K10bsu036_u:4202": " puruṣadamyasārathiḥ śāstā devānāṃ ca manuṣyāṇāṃ ca buddho bhagavān bhadrāyāṃ lokadhātau /",
    "K10bsu036_u:4203": " aparimitaṃ ca tasya bhagavato raśmiśatasahasraparipūrṇadhvajasya tathāgatasyārhataḥ samyaksaṃbuddhasyāyuṣpramāṇaṃ bhaviṣyati //",
    "K10bsu036_u:4204": " atha khalu mahāprajāpatī gautamī bhikṣuṇī ṣaḍbhikṣuṇīsahasraparivārā yaśodharā ca",
    "K10bsu036_u:4205": " bhikṣuṇī caturbhikṣuṇīsahasraparivārā bhagavato 'ntikāt svakaṃ vyākaraṇaṃ śrutvā",
    "K10bsu036_u:4206": " anuttarāyāṃ samyaksaṃbodhau āścaryaprāptā adbhutaprāptāśca tasyāṃ velāyāmimāṃ gāthāmabhāṣanta -",
    "K10bsu036_u:4207": " bhagavan vinetāsi vināyako 'si śāstāsi lokasya sadevakasya /",
    "K10bsu036_u:4208": " āśvāsadātā naradevapūjito vayaṃ pi saṃtoṣita adya nātha // Saddhp_12.1 //",
    "K10bsu036_u:4209": " atha khalu tā bhikṣuṇyaḥ imāṃ gāthāṃ bhāṣitvā bhagavantametadūcuḥ - vayamapi bhagavan samutsahāmahe imaṃ dharmaparyāyaṃ saṃprakāśayituṃ paścime kāle paścime samaye,",
    "K10bsu036_u:4210": " api tvanyāsu lokadhātuṣviti //",
    "K10bsu036_u:4211": " atha khalu bhagavān yena tānyaśītibodhisattvakoṭīnayutaśatasahasrāṇi dhāraṇīpratilabdhānāṃ bodhisattvānāmavaivartikadharmacakrapravartakānāṃ tenāvalokayāmāsa /",
    "K10bsu036_u:4212": " atha khalu te bodhisattvā mahāsattvāḥ samanantarāvalokitā bhagavatā utthāyāsanebhyo",
    "K10bsu036_u:4213": " yena bhagavāṃstenāñjaliṃ praṇāmyaivaṃ cintayāmāsuḥ - asmākaṃ bhagavān adhyeṣati asya",
    "K10bsu036_u:4214": " dharmaparyāyasya saṃprakāśanatāyai /",
    "K10bsu036_u:4215": " te khalvevamanuvicintya saṃprakampitāḥ parasparamūcuḥ - kathaṃ vayaṃ kulaputrāḥ kariṣyāmo yad bhagavānadhyeṣati asya dharmaparyāyasyānāgate 'dhvani saṃprakāśanatāyai?",
    "K10bsu036_u:4216": " atha khalu te kulaputrā bhagavato gauraveṇa ātmanaśca purvacaryāpraṇidhānena bhagavato",
    "K10bsu036_u:4217": " 'bhimukhaṃ siṃhanādaṃ nadante sma - vayaṃ bhagavan anāgate 'dhvani imaṃ dharmaparyāyaṃ",
    "K10bsu036_u:4218": " tathāgate parinirvṛte daśasu dikṣu gatvā sarvasattvāṃllekhayiṣyāmaḥ pāṭhayiṣyāmaścintāpayiṣyāmaḥ",
    "K10bsu036_u:4219": " prakāśayiṣyāmo bhagavata evānubhāvena /",
    "K10bsu036_u:4220": " bhagavāṃśca asmākamanyalokadhātusthito rakṣāvaraṇaguptiṃ kariṣyati //",
    "K10bsu036_u:4221": " atha khalu te bodhisattvā mahāsattvāḥ samasaṃgītyā bhagavantamābhirgāthābhiradhyabhāṣanta -(Vaidya 164)",
    "K10bsu036_u:4222": " alpotsukastvaṃ bhagavan bhavasva vayaṃ tadā te parinirvṛtasya /",
    "K10bsu036_u:4223": " svaṃ paścime kāli subhairavasmin prakāśayiṣyāmida sūtramuttamam // Saddhp_12.2 //",
    "K10bsu036_u:4224": " ākrośāṃstarjanāṃścaiva daṇḍa-udgūraṇāni ca /",
    "K10bsu036_u:4225": " bālānāṃ saṃsahiṣyāmo 'dhivāsiṣyāma nāyaka // Saddhp_12.3 //",
    "K10bsu036_u:4226": " durbuddhinaśca vaṅkāśca śaṭhā bālādhimāninaḥ /",
    "K10bsu036_u:4227": " aprāpte prāptasaṃjñī ca ghore kālasmi paścime // Saddhp_12.4 //",
    "K10bsu036_u:4228": " araṇyavṛttakāścaiva kanthāṃ prāvariyāṇa ca /",
    "K10bsu036_u:4229": " saṃlekhavṛtticāri sma evaṃ vakṣyanti durmatī // Saddhp_12.5 //",
    "K10bsu036_u:4230": " raseṣu gṛddha saktāśca gṛhīṇāṃ dharma deśayī /",
    "K10bsu036_u:4231": " satkṛtāśca bhaviṣyanti ṣaḍabhijñā yathā tathā // Saddhp_12.6 //",
    "K10bsu036_u:4232": " raudracittāśca duṣṭāśca gṛhavittavicintakāḥ /",
    "K10bsu036_u:4233": " araṇyaguptiṃ praviśitvā asmākaṃ parivādakāḥ // Saddhp_12.7 //",
    "K10bsu036_u:4234": " asmākaṃ caiva vakṣyanti lābhasatkāraniśritāḥ /",
    "K10bsu036_u:4235": " tīrthikā batime bhikṣū svāni kāvyāni deśayuḥ // Saddhp_12.8 //",
    "K10bsu036_u:4236": " svayaṃ sūtrāṇi granthitvā lābhasatkārahetavaḥ /",
    "K10bsu036_u:4237": " parṣāya madhye bhāṣante asmākamanukuṭṭakāḥ // Saddhp_12.9 //",
    "K10bsu036_u:4238": " rājeṣu rājaputreṣu rājāmātyeṣu vā tathā /",
    "K10bsu036_u:4239": " viprāṇāṃ gṛhapatīnāṃ ca anyeṣāṃ cāpi bhikṣuṇām // Saddhp_12.10 //",
    "K10bsu036_u:4240": " vakṣyantyavarṇamasmākaṃ tīrthyavādaṃ ca kārayī /",
    "K10bsu036_u:4241": " sarvaṃ vayaṃ kṣamiṣyāmo gauraveṇa maharṣiṇām // Saddhp_12.11 //",
    "K10bsu036_u:4242": " ye cāsmān kutsayiṣyanti tasmin kālasmi durmatī /",
    "K10bsu036_u:4243": " ime buddhā bhaviṣyanti kṣamiṣyāmatha sarvaśaḥ // Saddhp_12.12 //",
    "K10bsu036_u:4244": " kalpasaṃkṣobhamīṣmasmin dāruṇasmi mahābhaye /",
    "K10bsu036_u:4245": " yakṣarūpā bahu bhikṣū asmākaṃ paribhāṣakāḥ // Saddhp_12.13 //",
    "K10bsu036_u:4246": " gauraveṇeha lokendre utsahāma suduṣkaram /",
    "K10bsu036_u:4247": " kṣāntīya kakṣyāṃ bandhitvā sūtrametaṃ prakāśaye // Saddhp_12.14 //",
    "K10bsu036_u:4248": " anarthikāḥ sma kāyena jīvitena ca nāyaka /",
    "K10bsu036_u:4249": " arthikāśca sma bodhīya tava nikṣepadhārakāḥ // Saddhp_12.15 //",
    "K10bsu036_u:4250": " (Vaidya 165)",
    "K10bsu036_u:4251": " bhagavāneva jānīte yādṛśāḥ pāpabhikṣavaḥ /",
    "K10bsu036_u:4252": " paścime kāli bheṣyanti saṃdhābhāṣyamajānakāḥ // Saddhp_12.16 //",
    "K10bsu036_u:4253": " bhṛkuṭī sarva soḍhavyā aprajñaptiḥ punaḥ punaḥ /",
    "K10bsu036_u:4254": " niṣkāsanaṃ vihārebhyo bandhakuṭṭī bahūvidhā // Saddhp_12.17 //",
    "K10bsu036_u:4255": " ājñaptiṃ lokanāthasya smarantā kāli paścime /",
    "K10bsu036_u:4256": " bhāṣiṣyāma idaṃ sūtraṃ parṣanmadhye viśāradāḥ // Saddhp_12.18 //",
    "K10bsu036_u:4257": " nagareṣvatha grāmeṣu ye bheṣyanti ihārthikāḥ /",
    "K10bsu036_u:4258": " gatvā gatvāsya dāsyāmo nikṣepaṃ tava nāyaka // Saddhp_12.19 //",
    "K10bsu036_u:4259": " preṣaṇaṃ tava lokendra kariṣyāmo mahāmune /",
    "K10bsu036_u:4260": " alpotsuko bhava tvaṃ hi śāntiprāpto sunirvṛtaḥ // Saddhp_12.20 //",
    "K10bsu036_u:4261": " sarve ca lokapradyotā āgatā ye diśo daśa /",
    "K10bsu036_u:4262": " satyāṃ vācaṃ prabhāṣāmo adhimuktiṃ vijānasi // Saddhp_12.21 //",
    "K10bsu036_u:4263": " ityāryasaddharmapuṇḍarīke dharmaparyāye utsāhaparivarto nāma dvādaśamaḥ //",
    "K10bsu036_u:4264": " (Vaidya 166)",
    "K10bsu036_u:4265": " Saddhp_13: sukhavihāraparivartaḥ /",
    "K10bsu036_u:4266": " atha khalu mañjuśrīḥ kumārabhūto bhagavantametadavocata - duṣkaraṃ bhagavan paramaduṣkaramebhirbodhisattvairmahāsattvairutsoḍhaṃ bhagavato gauraveṇa",
    "K10bsu036_u:4267": " kathaṃ bhagavan ebhirbodhisattvairmahāsattvairayaṃ dharmaparyāyaḥ paścime kāle paścime samaye saṃprakāśayitavyaḥ?",
    "K10bsu036_u:4268": " evamukte bhagavān mañjuśriyaṃ kumārabhūtametadavocat - caturṣu mañjuśrīrdharmeṣu",
    "K10bsu036_u:4269": " pratiṣṭhitena bodhisattvena mahāsattvena ayaṃ dharmaparyāyaḥ paścime kāle paścime",
    "K10bsu036_u:4270": " samaye saṃprakāśayitavyaḥ /",
    "K10bsu036_u:4271": " katameṣu caturṣu?",
    "K10bsu036_u:4272": " iha mañjuśrīrbodhisattvena mahāsattvena ācāragocarapratiṣṭhitena ayaṃ dharmaparyāyaṃ paścime kāle paścime samaye saṃprakāśayitavyaḥ /",
    "K10bsu036_u:4273": " kathaṃ ca mañjuśrīrbodhisattvo mahāsattva ācāragocarapratiṣṭhito bhavati?",
    "K10bsu036_u:4274": " yadā ca mañjuśrīrbodhisattvo mahāsattvaḥ kṣānto bhavati,",
    "K10bsu036_u:4275": " dānto dāntabhūmimanuprāpto 'nutrastāsaṃtrastamanā anabhyasūyakaḥ,",
    "K10bsu036_u:4276": " yadā ca mañjuśrīrbodhisattvo mahāsattvo na kasmiṃściddharme carati,",
    "K10bsu036_u:4277": " yathābhūtaṃ ca dharmāṇāṃ svalakṣaṇaṃ vyavalokayati /",
    "K10bsu036_u:4278": " yā khalveṣu dharmeṣvavicāraṇā avikalpanā,",
    "K10bsu036_u:4279": " ayamucyate mañjuśrīrbodhisattvasya mahāsattvasyācāraḥ /",
    "K10bsu036_u:4280": " katamaśca mañjuśrīrbodhisattvasya mahāsattvasya gocaraḥ?",
    "K10bsu036_u:4281": " yadā ca mañjuśrīrbodhisattvo mahāsattvo na rājānaṃ saṃsevate,",
    "K10bsu036_u:4282": " na rājaputrān na rājamahāmātrān na rājapuruṣān saṃsevate na bhajate na paryupāste nopasaṃkrāmati,",
    "K10bsu036_u:4283": " nānyatīrthyāścarakaparivrājakājīvakanirgranthān na kāvyaśāstraprasṛtān sattvān saṃsevate,",
    "K10bsu036_u:4284": " na bhajate na paryupāste,",
    "K10bsu036_u:4285": " na ca lokāyatamantradhārakān na lokāyatikān sevate na bhajate na paryupāste,",
    "K10bsu036_u:4286": " na ca taiḥ sārdhaṃ saṃstavaṃ karoti /",
    "K10bsu036_u:4287": " na cāṇḍalān na mauṣṭikān na saukarikān na kaukkuṭikān na mṛgalubdhakān na māṃsikān na naṭanṛttakān na jhallān na mallān /",
    "K10bsu036_u:4288": " anyāni pareṣāṃ ratikrīḍāsthānāni tāni nopasaṃkrāmati /",
    "K10bsu036_u:4289": " na ca taiḥ sārdhaṃ saṃstavaṃ karoti /",
    "K10bsu036_u:4290": " anyatropasaṃkrāntānāṃ kālena kālaṃ dharmaṃ bhāṣate,",
    "K10bsu036_u:4291": " taṃ cāniśrito bhāṣate /",
    "K10bsu036_u:4292": " śrāvakayānīyāṃśca bhikṣubhikṣuṇyupāsakopāsikā na sevate na bhajate na paryupāste,",
    "K10bsu036_u:4293": " na ca taiḥ sārdhaṃ saṃstavaṃ karoti /",
    "K10bsu036_u:4294": " na ca taiḥ saha samavadhānagocaro bhavati caṃkrame vā vihāre vā /",
    "K10bsu036_u:4295": " anyatropasaṃkrāntānāṃ caiṣāṃ kālena kālaṃ dharmaṃ bhāṣate,",
    "K10bsu036_u:4296": " taṃ cāniśrito bhāṣate /",
    "K10bsu036_u:4297": " ayaṃ mañjuśrīrbodhisattvasya mahāsattvasya gocaraḥ //",
    "K10bsu036_u:4298": " punaraparaṃ mañjuśrīrbodhisattvo mahāsattvo na mātṛgrāmasya anyatarānyataramanunayanimittamudgṛhya abhīkṣṇaṃ dharmaṃ deśayati,",
    "K10bsu036_u:4299": " na ca mātṛgrāmasya abhīkṣṇaṃ darśanakāmo bhavati /",
    "K10bsu036_u:4300": " na ca kulānyupasaṃkramati,",
    "K10bsu036_u:4301": " na ca dārikāṃ vā kanyāṃ vā vadhukāṃ vā abhīkṣṇamābhāṣitavyāṃ manyate,",
    "K10bsu036_u:4302": " na pratisaṃmodayati /",
    "K10bsu036_u:4303": " na ca paṇḍakasya dharmaṃ deśayati,",
    "K10bsu036_u:4304": " na ca tena sārdhaṃ saṃstavaṃ karoti,",
    "K10bsu036_u:4305": " na ca pratisaṃmodayati /",
    "K10bsu036_u:4306": " na caikākī bhikṣārthamantargṛhaṃ praviśati anyatra tathāgatānusmṛtiṃ bhāvayamānaḥ /",
    "K10bsu036_u:4307": " sacetpunarmātṛgrāmasya dharmaṃ deśayati,",
    "K10bsu036_u:4308": " sa nāntaśo dharmasaṃrāgeṇāpi dharmaṃ (Vaidya 167)",
    "K10bsu036_u:4309": " deśayati, kaḥ punarvādaḥ strīsaṃrāgeṇa /",
    "K10bsu036_u:4310": " nāntaśo dantāvalīmapyupadarśayati,",
    "K10bsu036_u:4311": " kaḥ punarvāda audārikamukhavikāram /",
    "K10bsu036_u:4312": " na ca śrāmaṇeraṃ na ca śrāmaṇerīṃ na bhikṣuṃ na bhikṣuṇīṃ na kumārakaṃ na kumārikāṃ sātīyati,",
    "K10bsu036_u:4313": " na ca taiḥ sārdhaṃ saṃstavaṃ karoti,",
    "K10bsu036_u:4314": " na ca saṃlāpaṃ karoti /",
    "K10bsu036_u:4315": " sa ca pratisaṃlayanaguruko bhavati,",
    "K10bsu036_u:4316": " abhīkṣṇaṃ ca pratisaṃlayanaṃ sevate /",
    "K10bsu036_u:4317": " ayamucyate mañjuśrīrbodhisattvasya mahāsattvasya prathamo gocaraḥ //",
    "K10bsu036_u:4318": " punaraparaṃ mañjuśrīrbodhisattvo mahāsattvaḥ sarvadharmān śūnyān vyavalokayati,",
    "K10bsu036_u:4319": " yathāvat pratiṣṭhitān dharmān aviparītasthāyino yathābhūtasthitānacalānakampyānavivartyānaparivartān",
    "K10bsu036_u:4320": " sadā yathābhūtasthitānākāśasvabhāvānniruktivyavahāravivarjitānajātānabhutān anasaṃbhūtān",
    "K10bsu036_u:4321": " asaṃskṛtān asaṃtānān asattābhilāpapravyāhṛtānasaṅgasthānasthitān saṃjñāviparyāsaprādurbhūtān /",
    "K10bsu036_u:4322": " evaṃ hi mañjuśrīrbodhisattvo mahāsattvo 'bhīkṣṇaṃ sarvadharmān vyavalokayan viharati anena vihāreṇa viharan bodhisattvo mahāsattvo gocare sthito bhavati /",
    "K10bsu036_u:4323": " ayaṃ mañjuśrīrbodhisattvasya dvitīyo gocaraḥ //",
    "K10bsu036_u:4324": " atha khalu bhagavānetamevārthaṃ bhūyasyā mātrayā saṃdarśayamānastasyāṃ velāyāmimā gāthā abhāṣata -",
    "K10bsu036_u:4325": " yo bodhisattva iccheyā paścātkāle sudāruṇe /",
    "K10bsu036_u:4326": " idaṃ sūtraṃ prakāśetuṃ anolīno viśāradaḥ // Saddhp_13.1 //",
    "K10bsu036_u:4327": " ācāragocaraṃ rakṣedasaṃsṛṣṭaḥ śucirbhavet /",
    "K10bsu036_u:4328": " varjayetsaṃstavaṃ nityaṃ rājaputrehi rājabhiḥ // Saddhp_13.2 //",
    "K10bsu036_u:4329": " ye cāpiṃ rājapuruṣāḥ kuryāttehi na saṃstavam /",
    "K10bsu036_u:4330": " caṇḍālamuṣṭikaiḥ śauṇḍaistīrthikaiścāpi sarvaśaḥ // Saddhp_13.3 //",
    "K10bsu036_u:4331": " adhimānīnna seveta vinaye cāgame sthitān /",
    "K10bsu036_u:4332": " arhantasaṃmatān bhikṣūn duḥśīlāṃścaiva varjayet // Saddhp_13.4 //",
    "K10bsu036_u:4333": " bhikṣuṇīṃ varjayennityaṃ hāsyasaṃlāpagocarām /",
    "K10bsu036_u:4334": " upāsikāśca varjeta prākaṭā yā avasthitāḥ // Saddhp_13.5 //",
    "K10bsu036_u:4335": " yā nirvṛtiṃ gaveṣanti dṛṣṭe dharme upāsikāḥ /",
    "K10bsu036_u:4336": " varjayet saṃstavaṃ tābhiḥ ācāro ayamucyate // Saddhp_13.6 //",
    "K10bsu036_u:4337": " yaścainamupasaṃkramya dharmaṃ pṛcche 'grabodhaye /",
    "K10bsu036_u:4338": " tasya bhāṣet sadā dhīro anolīno aniśritaḥ // Saddhp_13.7 //",
    "K10bsu036_u:4339": " (Vaidya 168)",
    "K10bsu036_u:4340": " strīpaṇḍakāśca ye sattvāḥ saṃstavaṃ tairvivarjayet /",
    "K10bsu036_u:4341": " kuleṣu cāpi vadhukāṃ kumāryaśca vivarjayet // Saddhp_13.8 //",
    "K10bsu036_u:4342": " na tā saṃmodayejjātu kauśalyaṃ hāsa pṛcchitum /",
    "K10bsu036_u:4343": " saṃstavaṃ tehi varjeta saukaraurabhrikaiḥ saha // Saddhp_13.9 //",
    "K10bsu036_u:4344": " ye cāpi vividhān prāṇīn hiṃseyurbhogakāraṇāt /",
    "K10bsu036_u:4345": " māṃsaṃ sūnāya vikrenti saṃstavaṃ tairvivarjayet // Saddhp_13.10 //",
    "K10bsu036_u:4346": " strīpoṣakāśca ye sattvā varjayettehi saṃstavam /",
    "K10bsu036_u:4347": " naṭebhirjhallamallebhirye cānye tādṛśā janāḥ // Saddhp_13.11 //",
    "K10bsu036_u:4348": " vāramukhyā na seveta ye cānye bhogavṛttinaḥ /",
    "K10bsu036_u:4349": " pratisaṃmodanaṃ tebhiḥ sarvaśaḥ parivarjayet // Saddhp_13.12 //",
    "K10bsu036_u:4350": " yadā ca dharmaṃ deśeyā mātṛgrāmasya paṇḍitaḥ /",
    "K10bsu036_u:4351": " na caikaḥ praviśettatra nāpi hāsyasthito bhavet // Saddhp_13.13 //",
    "K10bsu036_u:4352": " yadāpi praviśed grāmaṃ bhojanārthī punaḥ punaḥ /",
    "K10bsu036_u:4353": " dvitīyaṃ bhikṣu mārgeta buddhaṃ vā samanusmaret // Saddhp_13.14 //",
    "K10bsu036_u:4354": " ācāragocaro hyeṣa prathamo me nidarśitaḥ /",
    "K10bsu036_u:4355": " viharanti yena saprajñā dhārentā sūtramīdṛśam // Saddhp_13.15 //",
    "K10bsu036_u:4356": " yadā na carate dharmaṃ hīnautkṛṣṭamadhyame /",
    "K10bsu036_u:4357": " saṃskṛtāsaṃskṛte cāpi bhūtābhūte ca sarvaśaḥ // Saddhp_13.16 //",
    "K10bsu036_u:4358": " strīti nācarate dhīro puruṣeti na kalpayet /",
    "K10bsu036_u:4359": " sarvadharma ajātatvād gaveṣanto na paśyati // Saddhp_13.17 //",
    "K10bsu036_u:4360": " ācāro hi ayaṃ ukto bodhisattvāna sarvaśaḥ /",
    "K10bsu036_u:4361": " gocaro yādṛśasteṣāṃ taṃ śṛṇotha prakāśataḥ // Saddhp_13.18 //",
    "K10bsu036_u:4362": " asantakā dharma ime prakāśitā aprādubhūtāśca ajāta sarve /",
    "K10bsu036_u:4363": " śūnyā nirīhā sthita nityakālaṃ ayaṃ gocaro ucyati paṇḍitānām // Saddhp_13.19 //",
    "K10bsu036_u:4364": " viparītasaṃjñīhi ime vikalpitā asantasantā hi abhūtabhūtataḥ /",
    "K10bsu036_u:4365": " (Vaidya 169)",
    "K10bsu036_u:4366": " anutthitāścāpi ajātadharmā jātātha bhūtā viparītakalpitāḥ // Saddhp_13.20 //",
    "K10bsu036_u:4367": " ekāgracitto hi samāhitaḥ sadā sumerukūṭo yatha susthitaśca /",
    "K10bsu036_u:4368": " evaṃ sthitaścāpi hi tān nirīkṣedākāśabhūtānima sarvadharmān // Saddhp_13.21 //",
    "K10bsu036_u:4369": " sadāpi ākāśasamānasārakān aniñjitān manyanavarjitāṃśca /",
    "K10bsu036_u:4370": " sthitā hi dharmā iti nityakālaṃ ayu gocaro ucyati paṇḍitānām // Saddhp_13.22 //",
    "K10bsu036_u:4371": " īryāpathaṃ yo mama rakṣamāṇo bhaveta bhikṣū mama nirvṛtasya /",
    "K10bsu036_u:4372": " prakāśayet sūtramidaṃ hi loke na cāpi saṃlīyana tasya kācit // Saddhp_13.23 //",
    "K10bsu036_u:4373": " kālena vā cintayamānu paṇḍitaḥ praviśya lenaṃ tatha ghaṭṭayitvā /",
    "K10bsu036_u:4374": " vipaśya dharmaṃ imu sarva yoniśo utthāya deśeta alīnacittaḥ // Saddhp_13.24 //",
    "K10bsu036_u:4375": " rājāna tasyeha karonti rakṣāṃ ye rājaputrāśca śṛṇonti dharmam /",
    "K10bsu036_u:4376": " anye 'pi co gṛhapati brāhmaṇāśca parivārya sarve 'sya sthitā bhavanti // Saddhp_13.25 //",
    "K10bsu036_u:4377": " punaraparaṃ mañjuśrirbodhisattvo mahāsattvastathāgatasya parinirvṛtasya paścime kāle",
    "K10bsu036_u:4378": " paścime samaye saddharmavipralope vartamāne imaṃ dharmaparyāyaṃ saṃprakāśayitukāmaḥ",
    "K10bsu036_u:4379": " sukhasthito bhavati /",
    "K10bsu036_u:4380": " sa sukhasthitaśca dharmaṃ bhāṣate kāyagataṃ vā pustakagataṃ vā /",
    "K10bsu036_u:4381": " pareṣāṃ ca deśayamāno nādhimātramupālambhajātīyo bhavati,",
    "K10bsu036_u:4382": " na cānyān dharmabhāṇakān bhikṣūn parivadati,",
    "K10bsu036_u:4383": " na cāvarṇaṃ bhāṣate,",
    "K10bsu036_u:4384": " na cāvarṇaṃ niścārayati,",
    "K10bsu036_u:4385": " na cānyeṣāṃ śrāvakayānīyānāṃ bhikṣūṇāṃ nāma gṛhītvā avarṇa bhāṣate,",
    "K10bsu036_u:4386": " na cāvarṇaṃ cārayati,",
    "K10bsu036_u:4387": " na ca teṣāmantike pratyarthikasaṃjñī bhavati /",
    "K10bsu036_u:4388": " tatkasya hetoḥ?",
    "K10bsu036_u:4389": " yathāpīdaṃ sukhasthānavasthitatvāt /",
    "K10bsu036_u:4390": " sa āgatāgatānāṃ dhārmaśrāvaṇikānāmanuparigrāhikayā anabhyasūyayā (Vaidya 170)",
    "K10bsu036_u:4391": " dharmaṃ deśayati /",
    "K10bsu036_u:4392": " avivadamāno na ca praśnaṃ pṛṣṭaḥ śrāvakayānena visarjayati /",
    "K10bsu036_u:4393": " api tu khalu punastathā visarjayati,",
    "K10bsu036_u:4394": " yathā buddhajñānamabhisaṃbudhyate //",
    "K10bsu036_u:4395": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:4396": " sukhasthito bhoti sadā vicakṣaṇaḥ sukhaṃ niṣaṇṇastatha dharmu bhāṣate /",
    "K10bsu036_u:4397": " udāra prajñapta karitva āsanaṃ caukṣe manojñe pṛthivīpradeśe // Saddhp_13.26 //",
    "K10bsu036_u:4398": " caukṣaṃ cāsau cīvara prāvaritvā suraktaraṅgaṃ supraśastaraṅgaiḥ /",
    "K10bsu036_u:4399": " āsevakāṃ kṛṣṇa tathādaditvā mahāpramāṇaṃ ca nivāsayitvā // Saddhp_13.27 //",
    "K10bsu036_u:4400": " sapādapīṭhasmi niṣadya āsane vicitradūṣyehi susaṃstṛtasmin /",
    "K10bsu036_u:4401": " sudhautapādaśca upāruhitvā snigdhena śīrṣeṇa mukhena cāpi // Saddhp_13.28 //",
    "K10bsu036_u:4402": " dharmāsane cātra niṣīdiyāna ekāgrasattveṣu samāgateṣu /",
    "K10bsu036_u:4403": " upasaṃhareccitrakathā bahūśca bhikṣūṇa co bhikṣūṇikāna caiva // Saddhp_13.29 //",
    "K10bsu036_u:4404": " upāsakānāṃ ca upāsikānāṃ rājñāṃ tathā rājasutāna caiva /",
    "K10bsu036_u:4405": " vicitritārthāṃ madhurāṃ katheyā anabhyasūyantu sadā sa paṇḍitaḥ // Saddhp_13.30 //",
    "K10bsu036_u:4406": " pṛṣṭo 'pi cāsau tada praśna tehi anulomamarthaṃ punarnirdiśeta /",
    "K10bsu036_u:4407": " tathā ca deśeya tamarthajātaṃ yatha śrutva bodhīya bhaveyu lābhinaḥ // Saddhp_13.31 //",
    "K10bsu036_u:4408": " kilāsitāṃ cāpi vivarjayitvā na cāpi utpādayi khedasaṃjñām /",
    "K10bsu036_u:4409": " (Vaidya 171)",
    "K10bsu036_u:4410": " aratiṃ ca sarvāṃ vijaheta paṇḍito maitrībalaṃ cā pariṣāya bhāvayet // Saddhp_13.32 //",
    "K10bsu036_u:4411": " bhāṣecca rātriṃdivamagradharmaṃ dṛṣṭāntakoṭīnayutaiḥ sa paṇḍitaḥ /",
    "K10bsu036_u:4412": " saṃharṣayetparṣa tathaiva toṣayenna cāpi kiṃcittatu jātu prārthayet // Saddhp_13.33 //",
    "K10bsu036_u:4413": " khādyaṃ ca bhojyaṃ ca tathānnapānaṃ vastrāṇi śayyāsana cīvaraṃ vā /",
    "K10bsu036_u:4414": " gilānabhaiṣajya na cintayeta na vijñapeyā pariṣāya kiṃcit // Saddhp_13.34 //",
    "K10bsu036_u:4415": " anyatra cinteya sadā vicakṣaṇo bhaveya buddho 'hamime ca sattvāḥ /",
    "K10bsu036_u:4416": " etanmamo sarvasukhopadhānaṃ yaṃ dharma śrāvemi hitāya loke // Saddhp_13.35 //",
    "K10bsu036_u:4417": " yaścāpi bhikṣū mama nirvṛtasya anīrṣuko eta prakāśayeyā /",
    "K10bsu036_u:4418": " na tasya duḥkhaṃ na ca antarāyo śokopayāsā na bhavetkadācit // Saddhp_13.36 //",
    "K10bsu036_u:4419": " na tasya saṃtrāsana kaści kuryānna tāḍanāṃ nāpi avarṇa bhāṣet /",
    "K10bsu036_u:4420": " na cāpi nipkāsana jātu tasya tathā hi so kṣāntibale pratiṣṭhitaḥ // Saddhp_13.37 //",
    "K10bsu036_u:4421": " sukhasthitasyo tada paṇḍitasya evaṃ sthitasyo yatha bhāṣitaṃ mayā /",
    "K10bsu036_u:4422": " guṇāna koṭīśata bhontyaneke na śakyate kalpaśate hi vaktum // Saddhp_13.38 //",
    "K10bsu036_u:4423": " punaraparaṃ mañjuśrīrbodhisattvo mahāsattvastathāgatasya parinirvṛtasya saddharmakṣayāntakāle",
    "K10bsu036_u:4424": " vartamāne idaṃ sūtraṃ dhārayamāṇo bodhisattvo mahāsattvo 'nīrṣuko bhavatyaśaṭho 'māyāvī,",
    "K10bsu036_u:4425": " na cānyeṣāṃ bodhisattvayānīyānāṃ pudgalānāmavarṇaṃ bhāṣate,",
    "K10bsu036_u:4426": " nāpavadati nāvasādayati /",
    "K10bsu036_u:4427": " na cānyeṣāṃ bhikṣubhikṣuṇyupāsakopāsikānāṃ śrāvakayānīyānāṃ vā pratyekabuddhayānīyānāṃ",
    "K10bsu036_u:4428": " vā bodhisattvayānīyānāṃ vā kaukṛtyamupasaṃharati - dūre yūyaṃ kulaputrā anuttarāyāḥ samyaksaṃbodheḥ,",
    "K10bsu036_u:4429": " na tasyāṃ yūyaṃ (Vaidya 172)",
    "K10bsu036_u:4430": " sadṛśyadhve /",
    "K10bsu036_u:4431": " atyantapramādavihāriṇo yūyam /",
    "K10bsu036_u:4432": " na yūyaṃ pratibalāstaṃ jñānamabhisaṃboddhum /",
    "K10bsu036_u:4433": " ityevaṃ na kasyacid bodhisattvayānīyasya kaukṛtyamupasaṃharati /",
    "K10bsu036_u:4434": " na ca dharmavivādābhirato bhavati,",
    "K10bsu036_u:4435": " na ca dharmavivādaṃ karoti,",
    "K10bsu036_u:4436": " sarvasattvānāṃ cāntike maitrībalaṃ na vijahāti /",
    "K10bsu036_u:4437": " sarvatathāgatānāṃ cāntike pitṛsaṃjñāmutpādayati,",
    "K10bsu036_u:4438": " sarvabodhisattvānāṃ cāntike śāstṛsaṃjñāmutpādayati /",
    "K10bsu036_u:4439": " ye ca daśasu dikṣu loke bodhisattvā mahāsattvāḥ,",
    "K10bsu036_u:4440": " tānabhīkṣṇamadhyāśayena gauraveṇa ca namaskurute /",
    "K10bsu036_u:4441": " dharmaṃ ca deśayamāno 'nūnamanadhikaṃ dharmaṃ deśayati samena dharmapremṇā,",
    "K10bsu036_u:4442": " na ca kasyacidantaśo dharmapremṇāpyadhikataramanugrahaṃ karoti imaṃ dharmaparyāyaṃ saṃprakāśayamānaḥ //",
    "K10bsu036_u:4443": " anena mañjuśrīstṛtīyena dharmeṇa samanvāgato bodhisattvo mahāsattvastathāgatasya",
    "K10bsu036_u:4444": " parinirvṛtasya saddharmaparikṣayāntakāle vartamāne imaṃ dharmaparyāyaṃ saṃprakāśayamānaḥ",
    "K10bsu036_u:4445": " sukhasparśaṃ viharati,",
    "K10bsu036_u:4446": " aviheṭhitaścemaṃ dharmaparyāyaṃ saṃprakāśayati /",
    "K10bsu036_u:4447": " bhavanti cāsya",
    "K10bsu036_u:4448": " dharmasaṃgītyāṃ sahāyakāḥ /",
    "K10bsu036_u:4449": " utpatsyante cāsya dhārmaśrāvaṇikāḥ,",
    "K10bsu036_u:4450": " ye 'syemaṃ dharmaparyāyaṃ śroṣyanti śraddhāsyanti,",
    "K10bsu036_u:4451": " pattīyiṣyanti dhārayiṣyanti paryavāpsyanti likhiṣyanti likhāpayiṣyanti,",
    "K10bsu036_u:4452": " pustakagataṃ ca kṛtvā satkariṣyanti gurukariṣyanti mānayiṣyanti pūjayiṣyanti //",
    "K10bsu036_u:4453": " idamavocad bhagavān /",
    "K10bsu036_u:4454": " idaṃ vaditvā sugato hyathāparametaduvāca śāstā -",
    "K10bsu036_u:4455": " śāṭhyaṃ ca mānaṃ tatha kūṭanāṃ ca aśeṣato ujjhiya dharmabhāṇakaḥ /",
    "K10bsu036_u:4456": " īrṣyāṃ na kuryāttatha jātu paṇḍito ya icchate sūtramidaṃ prakāśitum // Saddhp_13.39 //",
    "K10bsu036_u:4457": " avarṇa jātū na vadeya kasyaciddṛṣṭīvivādaṃ ca na jātu kuryāt /",
    "K10bsu036_u:4458": " kaukṛtyasthānaṃ ca na jātu kuryānna lapsyase jñānamanuttara tvam // Saddhp_13.40 //",
    "K10bsu036_u:4459": " sadā ca so ārjavu mardāvaśca kṣāntaśca bhotī sugatasya putraḥ /",
    "K10bsu036_u:4460": " dharmaṃ prakāśetuḥ punaḥ punaścimaṃ na tasya khedo bhavatī kadācit // Saddhp_13.41 //",
    "K10bsu036_u:4461": " ye bodhisattvā daśasū diśāsu sattvānukampāya caranti loke /",
    "K10bsu036_u:4462": " te sarvi śāstāra bhavanti mahyaṃ gurugauravaṃ teṣu janeta paṇḍitaḥ // Saddhp_13.42 //",
    "K10bsu036_u:4463": " (Vaidya 173)",
    "K10bsu036_u:4464": " smaritva buddhāna dvipadānamuttamān jineṣu nityaṃ pitṛsaṃjña kuryāt /",
    "K10bsu036_u:4465": " adhimānasaṃjñāṃ ca vihāya sarvāṃ na tasya bhotī tada antarāyaḥ // Saddhp_13.43 //",
    "K10bsu036_u:4466": " śruṇitva dharmaṃ imamevarūpaṃ sa rakṣitavyastada paṇḍitena /",
    "K10bsu036_u:4467": " sukhaṃ vihārāya samāhitaśca surakṣito bhoti ca prāṇikoṭibhiḥ // Saddhp_13.44 //",
    "K10bsu036_u:4468": " punaraparaṃ mañjuśrīrbodhisattvo mahāsattvastathāgatasya parinirvṛtasya saddharmapratikṣayāntakāle",
    "K10bsu036_u:4469": " vartamāne imaṃ dharmaparyāyaṃ dhārayitukāmastena bhikṣuṇā gṛhasthapravrajitānāmantikād",
    "K10bsu036_u:4470": " dūreṇa dūraṃ vihartavyam,",
    "K10bsu036_u:4471": " maitrīvihāreṇa ca vihartavyam /",
    "K10bsu036_u:4472": " ye ca sattvā bodhāya saṃprasthitā bhavanti,",
    "K10bsu036_u:4473": " teṣāṃ sarveṣāmantike spṛhotpādayitavyā /",
    "K10bsu036_u:4474": " evaṃ cānena cittamutpādayitavyam /",
    "K10bsu036_u:4475": " mahāduṣprajñajātīyā bateme sattvāḥ,",
    "K10bsu036_u:4476": " ye tathāgatasyopāyakauśalyaṃ saṃdhābhāṣitaṃ na śṛṇvanti na jānanti na budhyante na pṛcchanti na śraddadhanti nādhimucyante /",
    "K10bsu036_u:4477": " kiṃcāpyete sattvā imaṃ dharmaparyāyaṃ nāvataranti,",
    "K10bsu036_u:4478": " na budhyante,",
    "K10bsu036_u:4479": " api tu khalu punarahametāmanuttarāṃ samyaksaṃbodhimabhisaṃbudhya yo yasmin sthito bhaviṣyati,",
    "K10bsu036_u:4480": " taṃ tasminneva ṛddhibalenāvarjayiṣyāmi pattīyāpayiṣyāmi avatārayiṣyāmi paripācayiṣyāmi //",
    "K10bsu036_u:4481": " anenāpi mañjuśrīścaturthena dharmeṇa samanvāgato bodhisattvo mahāsattvastathāgatasya parinirvṛtasya imaṃ dharmaparyāyaṃ saṃprakāśayamāno 'vyābādho",
    "K10bsu036_u:4482": " satkṛto gurukṛto mānitaḥ pūjito bhikṣubhikṣuṇyupāsakopāsikānāṃ rājñā rajaputrāṇāṃ rājāmātyānāṃ rājamahāmātrāṇāṃ naigamajānapadānāṃ brāhmaṇagṛhapatīnām",
    "K10bsu036_u:4483": " antarīkṣāvacarāścāsya devatāḥ śrāddhāḥ pṛṣṭhato 'nubaddhā bhaviṣyanti dharmaśravaṇāya /",
    "K10bsu036_u:4484": " devaputrāścāsya sadānubaddhā bhaviṣyantyārakṣāyai grāmagatasya vā vihāragatasya vā /",
    "K10bsu036_u:4485": " upasaṃkramiṣyanti rātriṃdivaṃ dharmaṃ paripṛcchakāḥ /",
    "K10bsu036_u:4486": " tasya ca vyākaraṇenaṃ tuṣṭā udagrā āttamanaskā bhaviṣyanti /",
    "K10bsu036_u:4487": " tatkasya hetoḥ?",
    "K10bsu036_u:4488": " sarvabuddhādhiṣṭhito 'yaṃ mañjuśrīrdharmaparyāyaḥ /",
    "K10bsu036_u:4489": " atītānāgatapratyutpannairmañjuśrīstathāgatairarhadbhiḥ samyaksaṃbuddhairayaṃ dharmaparyāyo nityādhiṣṭhitaḥ /",
    "K10bsu036_u:4490": " durlabho 'sya mañjuśrīrdharmaparyāyasya bahuṣu lokadhātuṣu śabdo vā ghoṣo vā nāmaśravo vā //",
    "K10bsu036_u:4491": " tadyathāpi nāma mañjuśrī rājā bhavati balacakravartī,",
    "K10bsu036_u:4492": " balena taṃ svakaṃ rājyaṃ nirjināti /",
    "K10bsu036_u:4493": " tato 'sya pratyarthikāḥ pratyamitrāḥ pratirājānastena sārdhaṃ vigrahamāpannā bhavanti /",
    "K10bsu036_u:4494": " atha tasya rājño balacakravartino vividhā yodhā bhavanti /",
    "K10bsu036_u:4495": " te taiḥ śatrubhiḥ sārdhaṃ yudhyante /",
    "K10bsu036_u:4496": " atha sa rājā tān yodhān yudhyamānān dṛṣṭvā teṣāṃ yodhānāṃ prīto bhavatyāttamanaskaḥ /",
    "K10bsu036_u:4497": " sa prīta āttamanāḥ samānasteṣāṃ yodhānāṃ vividhāni dānāni dadāti /",
    "K10bsu036_u:4498": " tadyathā grāmaṃ vā grāmakṣetrāṇi (Vaidya 174)",
    "K10bsu036_u:4499": " vā dadāti, nagaraṃ nagarakṣetrāṇi vā dadāti,",
    "K10bsu036_u:4500": " vastrāṇi dadāti,",
    "K10bsu036_u:4501": " veṣṭanāni hastābharaṇāni pādābharaṇāni kaṇṭhābharaṇāni karṇābharaṇāni sauvarṇasūtrāṇi hārārdhahārāṇi hiraṇyasuvarṇamaṇimuktāvaiḍūryaśaṅkhaśilāpravālānyapi",
    "K10bsu036_u:4502": " hastyaśvarathapattidāsīdāsānapi dadāti,",
    "K10bsu036_u:4503": " yānāni śibikāśca dadāti /",
    "K10bsu036_u:4504": " na punaḥ kasyaciccūḍāmaṇiṃ dadāti /",
    "K10bsu036_u:4505": " tatkasya hetoḥ?",
    "K10bsu036_u:4506": " eka eva hi sa cūḍāmaṇī rājño mūrdhasthāyī /",
    "K10bsu036_u:4507": " yadā punarmañjuśrī rājā tamapi cūḍāmaṇiṃ dadāti,",
    "K10bsu036_u:4508": " tadā sa sarvo rājñaścaturaṅgabalakāya āścaryaprāpto bhavatyadbhutaprāptaḥ /",
    "K10bsu036_u:4509": " evameva mañjuśrīstathāgato 'pyarhan samyaksaṃbuddho dharmasvāmī dharmarājā svena bāhubalanirjitena puṇyabalanirjitena traidhātuke dharmeṇa dharmarājyaṃ kārayati /",
    "K10bsu036_u:4510": " tasya māraḥ pāpīyāṃstraidhātukamākrāmati /",
    "K10bsu036_u:4511": " atha khalu tathāgatasyāpi āryā yodhā māreṇa sārdhaṃ yudhyante /",
    "K10bsu036_u:4512": " atha khalu mañjuśrīstathāgato 'pyarhan samyaksaṃbuddho dharmasvāmī dharmarājā teṣāmāryāṇāṃ",
    "K10bsu036_u:4513": " yodhānāṃ yudhyatāṃ dṛṣṭvā vividhāni sūtraśatasahasrāṇi bhāṣate sma catasṛṇāṃ parṣadāṃ saṃharṣaṇārtham /",
    "K10bsu036_u:4514": " nirvāṇanagaraṃ caiṣāṃ mahādharmanagaraṃ dadāti /",
    "K10bsu036_u:4515": " nirvṛtyā cainān pralobhayati sma /",
    "K10bsu036_u:4516": " na punarimamevaṃrūpaṃ dharmaparyāyaṃ bhāṣate sma /",
    "K10bsu036_u:4517": " tatra mañjuśrīryathā sa rājā balacakravartī teṣāṃ yodhānāṃ yudhyatāṃ mahatā puruṣakāreṇa",
    "K10bsu036_u:4518": " vismāpitaḥ samānaḥ paścāttaṃ sarvasvabhūtaṃ paścimaṃ cūḍāmaṇiṃ dadāti sarvalokāśraddheyaṃ vismayabhūtam /",
    "K10bsu036_u:4519": " yathā mañjuśrīstasya rājñaḥ sa cūḍāmaṇiścirarakṣito mūrdhasthāyī,",
    "K10bsu036_u:4520": " evameva mañjuśrīstathāgato 'rhan samyaksaṃbuddhastraidhātuke dharmarājo dharmeṇa rājyaṃ kārayamāṇo yasmin samaye",
    "K10bsu036_u:4521": " paśyati śrāvakāṃśca bodhisattvāṃśca skandhamāreṇa vā kleśamāreṇa vā sārdhaṃ yudhyamānān,",
    "K10bsu036_u:4522": " taiśca sārdhaṃ yudhyamānairyadā rāgadveṣamohakṣayaḥ sarvatraidhātukānniḥsaraṇaṃ sarvamāranirghātanaṃ mahāpuruṣakāraḥ kṛto bhavati,",
    "K10bsu036_u:4523": " tadā tathāgato 'rhan samyaksaṃbuddho 'pyārāgitaḥ samānasteṣāmāryḥṇḥṃ yodhḥnḥmimamevaṃrūpaṃ",
    "K10bsu036_u:4524": " sarvalokavipratyanīkaṃ sarvalokḥśraddheyamabhḥṣitapūrvamanirdiṣṭapūrvaṃ dharmaparyḥyaṃ bhḥṣate sma /",
    "K10bsu036_u:4525": " sarveṣḥṃ sarvajñatḥhḥrakaṃ mahḥcūḍḥmaṇiprakhyaṃ tathḥgataḥ śrḥvakebhyo 'nuprayacchati sma /",
    "K10bsu036_u:4526": " eṣḥ hi mañjuśrīstathḥgatḥnḥṃ paramḥ dharmadeśanḥ,",
    "K10bsu036_u:4527": " ayaṃ paścimastathḥgatḥnḥṃ dharmaparyḥyaḥ /",
    "K10bsu036_u:4528": " sarveṣḥṃ dharmaparyḥyḥṇḥmayaṃ dharmaparyḥyaḥ sarvagambhīraḥ sarvalokavipratyanīkaḥ,",
    "K10bsu036_u:4529": " yo 'yaṃ mañjuśrīstathḥgatena adya tenaiva rḥjñḥ balacakravartinḥ ciraparirakṣitaścūḍḥmaṇiravamucya yodhebhyo dattaḥ /",
    "K10bsu036_u:4530": " evameva mañjuśrīstathḥgato 'pīmaṃ dharmaguhyaṃ cirḥnurakṣitaṃ sarvadharmaparyḥyḥṇḥṃ mūrdhasthḥyi tathḥgatavijñeyam /",
    "K10bsu036_u:4531": " tadidaṃ tathḥgatenḥdya saṃprakḥśitamiti //",
    "K10bsu036_u:4532": " atha khalu bhagavānetamevārthaṃ bhūyasyā mātrayā saṃdarśayamānastasyāṃ velāyāmimā gāthā abhāṣata -",
    "K10bsu036_u:4533": " maitrībalaṃ co sada darśayantaḥ kṛpāyamāṇaḥ sada sarvasattvān /",
    "K10bsu036_u:4534": " prakāśayeddharmamimevarūpaṃ sūtraṃ viśiṣṭaṃ sugatehi varṇitam // Saddhp_13.45 //",
    "K10bsu036_u:4535": " (Vaidya 175)",
    "K10bsu036_u:4536": " gṛhastha ye pravrajitāśca ye syuratha bodhisattvāstada kāli paścime /",
    "K10bsu036_u:4537": " sarveṣu maitrībala so hi darśayī mā haiva kṣepsyanti śruṇitva dharmam // Saddhp_13.46 //",
    "K10bsu036_u:4538": " ahaṃ tu bodhimanuprāpuṇitvā yadā sthito bheṣyi tathāgatatve /",
    "K10bsu036_u:4539": " tato upāneṣyi upāyi sthitvā saṃśrāvayiṣye imamagrabodhim // Saddhp_13.47 //",
    "K10bsu036_u:4540": " yathāpi rājā balacakravartī yodhāna dadyādvividhaṃ hiraṇyam /",
    "K10bsu036_u:4541": " hastīṃśca aśvāṃśca rathān padātīn nagarāṇi grāmāṃśca dadāti tuṣṭaḥ // Saddhp_13.48 //",
    "K10bsu036_u:4542": " keṣāṃci hastābharaṇāni prīto dadāti rūpyaṃ ca suvarṇasūtram /",
    "K10bsu036_u:4543": " muktāmaṇiṃ śaṅkhaśilāpravālaṃ vividhāṃśca dāsān sa dadāti prītaḥ // Saddhp_13.49 //",
    "K10bsu036_u:4544": " yadā tu so uttamasāṃhasena vismāpito kenaci tatra bhoti /",
    "K10bsu036_u:4545": " vijñāya āścaryamidaṃ kṛtaṃ ti mukuṭaṃ sa muñcitva maṇiṃ dadāti // Saddhp_13.50 //",
    "K10bsu036_u:4546": " tathaiva buddho ahu dharmarājā kṣāntībalaḥ prajñaprabhūtakośaḥ /",
    "K10bsu036_u:4547": " dharmeṇa śāsāmimu sarvalokaṃ hitānukampī karūṇāyamānaḥ // Saddhp_13.51 //",
    "K10bsu036_u:4548": " sattvāṃśca dṛṣṭvātha vihanyamānān bhāṣāmi sūtrāntasahasrakoṭyaḥ /",
    "K10bsu036_u:4549": " parākramaṃ jāniya teṣa prāṇināṃ ye śuddhasattvā iha kleśaghātinaḥ // Saddhp_13.52 //",
    "K10bsu036_u:4550": " atha dharmarājāpi mahābhiṣaṭkaḥ paryāyakoṭīśata bhāṣamāṇaḥ /",
    "K10bsu036_u:4551": " (Vaidya 176)",
    "K10bsu036_u:4552": " jñātvā ca sattvān balavantu jñānī cūḍāmaṇiṃ vā ima sūtra deśayī // Saddhp_13.53 //",
    "K10bsu036_u:4553": " imu paścimu loki vadāmi sūtraṃ sūtrāṇa sarveṣa mamāgrabhūtam /",
    "K10bsu036_u:4554": " saṃrakṣitaṃ me na ca jātu proktaṃ taṃ śrāvayāmyadya śṛṇotha sarve // Saddhp_13.54 //",
    "K10bsu036_u:4555": " catvāri dharmā imi evarūpāḥ mayi nirvṛte ye ca niṣevitavyāḥ /",
    "K10bsu036_u:4556": " ye cārthikā uttamamagrabodhau vyāpāraṇaṃ ye ca karonti mahyam // Saddhp_13.55 //",
    "K10bsu036_u:4557": " na tasya śoko na pi cāntarāyo daurvarṇikaṃ nāpi gilānakatvam /",
    "K10bsu036_u:4558": " na ca cchavī kṛṣṇika tasya bhoti na cāpi hīne nagarasmi vāsaḥ // Saddhp_13.56 //",
    "K10bsu036_u:4559": " priyadarśano 'sau satataṃ maharṣī tathāgato vā yatha pūjya bhoti /",
    "K10bsu036_u:4560": " upasthāyakāstasya bhavanti nityaṃ ye devaputrā daharā bhavanti // Saddhp_13.57 //",
    "K10bsu036_u:4561": " na tasya śastraṃ na viṣaṃ kadācit kāye krame nāpi ca daṇḍaloṣṭam /",
    "K10bsu036_u:4562": " saṃmīlitaṃ tasya mukhaṃ bhaveya yo tasya ākrośamapī vadeyā // Saddhp_13.58 //",
    "K10bsu036_u:4563": " so bandhubhūto bhavatīha prāṇināmālokajāto vicarantu medinīm /",
    "K10bsu036_u:4564": " timiraṃ haranto bahuprāṇakoṭināṃ yo sūtradhāre imu nirvṛte mayi // Saddhp_13.59 //",
    "K10bsu036_u:4565": " supinasmi so paśyati bhadrarūpaṃ bhikṣūṃśca so paśyati bhikṣuṇīśca /",
    "K10bsu036_u:4566": " sihāsanasthaṃ ca tathātmabhāvaṃ dharmaṃ prakāśentu bahuprakāram // Saddhp_13.60 //",
    "K10bsu036_u:4567": " (Vaidya 177)",
    "K10bsu036_u:4568": " devāṃśca yakṣān yatha gaṅgāvālikā asurāṃśca nāgāṃśca bahuprakārān /",
    "K10bsu036_u:4569": " teṣāṃ ca so bhāṣati agradharmaṃ supinasmi sarveṣa kṛtāñjalīnām // Saddhp_13.61 //",
    "K10bsu036_u:4570": " tathāgataṃ so supinasmi paśyati deśenta dharmaṃ bahuprāṇikoṭinām /",
    "K10bsu036_u:4571": " raśmīsahasrāṇi pramuñcamānaṃ valgusvaraṃ kāñcanavarṇanātham // Saddhp_13.62 //",
    "K10bsu036_u:4572": " so cā tahī bhoti kṛtāñjalisthito abhiṣṭuvanto dvipaduttamaṃ munim /",
    "K10bsu036_u:4573": " so cā jino bhāṣati agradharmaṃ caturṇa parṣāṇa mahābhiṣaṭūkaḥ // Saddhp_13.63 //",
    "K10bsu036_u:4574": " so ca prahṛṣṭo bhavatī śruṇitvā prāmodyajātaśca karoti pūjām /",
    "K10bsu036_u:4575": " supine ca so dhāraṇi prāpuṇoti avivartiyaṃ jñāna spṛśitva kṣipram // Saddhp_13.64 //",
    "K10bsu036_u:4576": " jñātvā ca so āśayu lokanāthastaṃ vyākarotī puruṣarṣabhatve /",
    "K10bsu036_u:4577": " kulaputra tvaṃ pīha anuttaraṃ śivaṃ spṛśiṣyasi jñānamanāgate 'dhvani // Saddhp_13.65 //",
    "K10bsu036_u:4578": " tavāpi kṣetraṃ vipulaṃ bhaviṣyati parṣāśca catvāri yathaiva mahyam /",
    "K10bsu036_u:4579": " śroṣyanti dharmaṃ vipulaṃ anāsravaṃ sagauravā bhūtva kṛtāñjalī ca // Saddhp_13.66 //",
    "K10bsu036_u:4580": " punaśca so paśyati ātmabhāvaṃ bhāventa dharmaṃ girikandareṣu /",
    "K10bsu036_u:4581": " bhāvitva dharmaṃ ca spṛśitva dharmatāṃ samādhi so labdhu jinaṃ ca paśyati // Saddhp_13.67 //",
    "K10bsu036_u:4582": " suvarṇavarṇaṃ śatapuṇyalakṣaṇaṃ supinasmi dṛṣṭvā ca śṛṇoti dharmam /",
    "K10bsu036_u:4583": " (Vaidya 178)",
    "K10bsu036_u:4584": " śrutvā ca taṃ parṣadi saṃprakāśayī supino khu tasyo ayamevarūpaḥ // Saddhp_13.68 //",
    "K10bsu036_u:4585": " svapne 'pi sarvaṃ prajahitva rājyamantaḥpuraṃ jñātigaṇaṃ tathaiva /",
    "K10bsu036_u:4586": " abhiniṣkramī sarva jahitva kāmānupasaṃkramī yena ca bodhimaṇḍam // Saddhp_13.69 //",
    "K10bsu036_u:4587": " siṃhāsane tatra niṣīdiyāno drumasya mūle tahi bodhiarthikaḥ /",
    "K10bsu036_u:4588": " divasāna saptāna tathātyayena anuprāpsyate jñānu tathāgatānām // Saddhp_13.70 //",
    "K10bsu036_u:4589": " bodhiṃ ca prāptastatu vyutthahitvā pravartayī cakramanāsravaṃ hi /",
    "K10bsu036_u:4590": " caturṇa parṣāṇa sa dharma deśayī acintiyā kalpasahasrakoṭyaḥ // Saddhp_13.71 //",
    "K10bsu036_u:4591": " prakāśayitvā tahi dharma nāsravaṃ nirvāpayitvā bahu prāṇikoṭyaḥ /",
    "K10bsu036_u:4592": " nirvāyatī hetukṣaye va dīpaḥ supino ayaṃ so bhavatevarūpaḥ // Saddhp_13.72 //",
    "K10bsu036_u:4593": " bahu ānuśaṃsāśca anantakāśca ye mañjughoṣā sada tasya bhonti /",
    "K10bsu036_u:4594": " yo paścime kāli iamamagradharmaṃ sūtraṃ prakāśeya mayā sudeśitam // Saddhp_13.73 //",
    "K10bsu036_u:4595": " ityāryasaddharmapuṇḍarīke dharmaparyāye sukhavihāraparivarto nāma trayodaśamaḥ //",
    "K10bsu036_u:4596": " (Vaidya 179)",
    "K10bsu036_u:4597": " Saddhp_14: bodhisattvapṛthivīvirasamudgamaparivartaḥ /",
    "K10bsu036_u:4598": " atha khalu anyalokadhātvāgatānāṃ bodhisattvānāṃ mahāsattvānāmaṣṭau gaṅgānadīvālukāsamā bodhisattvā mahāsattvāstasmin samaye tataḥ parṣanmaṇḍalādabhyutthitā abhūvan /",
    "K10bsu036_u:4599": " te 'ñjaliṃ pragṛhya bhagavato 'bhimukhā bhagavantaṃ namasyamānā bhagavantametadūcuḥ - saced bhagavānasmākamanujānīyāt,",
    "K10bsu036_u:4600": " vayamapi bhagavan imaṃ dharmaparyāyaṃ tathāgatasya parinirvṛtasya tasyāṃ sahāyāṃ lokadhātau saṃprakāśeyama vācayema lekhayema pūjayema,",
    "K10bsu036_u:4601": " asmiṃśca dharmaparyāye yogamāpadyemahi /",
    "K10bsu036_u:4602": " tatsādhu bhagavānasmākamapīmaṃ dharmaparyāyamanujānātu /",
    "K10bsu036_u:4603": " atha khalu bhagavāṃstān bodhisattvānetadavocat - alaṃ kulaputrāḥ /",
    "K10bsu036_u:4604": " kiṃ yuṣmākamanena kṛtyena?",
    "K10bsu036_u:4605": " santi kulaputrā iha mamaivāsyāṃ sahāyāṃ lokadhātau ṣaṣṭigaṅgānadīvālukāsamāni bodhisattvasahasrāṇi ekasya bodhisattvasya parivāraḥ /",
    "K10bsu036_u:4606": " evaṃrūpāṇāṃ ca bodhisattvānāṃ ṣaṣṭyeva gaṅgānadīvālukāsamāni bodhisattvasahasrāṇi,",
    "K10bsu036_u:4607": " yeṣāmekaikasya bodhisattvasya iyāneva parivāraḥ ye mama parinirvṛtasya paścime kāle paścime samaye imaṃ dharmaparyāyaṃ dhārayiṣyanti vācayiṣyanti saṃprakāśayiṣyanti //",
    "K10bsu036_u:4608": " samanantarabhāṣitā ceyaṃ bhagavatā vāk,",
    "K10bsu036_u:4609": " atheyaṃ sahā lokadhātuḥ samantāt sphuṭitā visphuṭitā abhūt /",
    "K10bsu036_u:4610": " tebhyaśca sphoṭāntarebhyo bahūni bodhisattvakoṭīnayutaśatasahasrāṇyuttiṣṭhante sma suvarṇavarṇaiḥ kāyairdvātriṃśadbhirmahāpuruṣalakṣaṇaiḥ samanvāgatāḥ,",
    "K10bsu036_u:4611": " ye 'syāṃ mahāpṛthivyāmadha ākāśadhātau viharanti sma /",
    "K10bsu036_u:4612": " imāmeva sahāṃ lokadhātuṃ niśritya te khalvimamevaṃrūpaṃ bhagavataḥ śabdaṃ śrutvā pṛthivyā adhaṃ samutthitāḥ,",
    "K10bsu036_u:4613": " yeṣāmekaiko bodhisattvaḥ ṣaṣṭigaṅgānadīvālukopamabodhisattvaparivāro gaṇī mahāgaṇī gaṇācaryaḥ /",
    "K10bsu036_u:4614": " tādṛśānāṃ bodhisattvānāṃ mahāsattvānāṃ gaṇīnāṃ mahāgaṇīnāṃ gaṇācāryāṇāṃ ṣaṣṭigaṅgānadīvālukopamāni bodhisattvakoṭīnayutaśatasahasrāṇi,",
    "K10bsu036_u:4615": " ye itaḥ sahāyā lokadhātordharaṇīvivarebhyaḥ samunmajjante sma /",
    "K10bsu036_u:4616": " kaḥ punarvādaḥ pañcāśadgaṅgānadīvālukopamabodhisattvaparivārāṇāṃ bodhisattvānāṃ mahāsattvānām?",
    "K10bsu036_u:4617": " kaḥ punarvādaścatvāriṃśadgaṅgānadīvālukopamabodhisattvaparivārāṇāṃ bodhisattvānāṃ mahāsattvānām?",
    "K10bsu036_u:4618": " kaḥ punarvādastriṃśadgaṅgānadīvālukopamabodhisattvaparivārāṇāṃ bodhisattvānāṃ mahāsattvānām?",
    "K10bsu036_u:4619": " kaḥ punarvādo viṃśatibodhisattvaparivārāṇāṃ bodhisattvānāṃ mahāsattvānām?",
    "K10bsu036_u:4620": " kaḥ punarvādo daśagaṅgānadīvālukopamabodhisattvaparivārāṇāṃ bodhisattvānāṃ mahāsattvānām?",
    "K10bsu036_u:4621": " kaḥ punarvādaḥ pañcacatustridvigaṅgānadīvālukopamabodhisattvaparivārāṇāṃ bodhisattvānāṃ mahāsattvānām?",
    "K10bsu036_u:4622": " kaḥ punarvāda ekagaṅgānadīvālukopamabodhisattvaparivārāṇāṃ bodhisattvānāṃ mahāsattvānām?",
    "K10bsu036_u:4623": " kaḥ punarvādo 'rdhagaṅgānadīvālukopamabodhisattvaparivārāṇāṃ bodhisattvānāṃ mahāsattvānām?",
    "K10bsu036_u:4624": " kaḥ punarvādaścaturbhāga-ṣaḍbhāgāṣṭabhāga-daśabhāga-viṃśatibhāga-triṃśadbhāga-catvāriṃśadbhāga-pañcāśadbhāgaśatabhāgasahasrabhāgaśatasahasrabhāgakoṭībhāgakoṭīśatabhāgakoṭīsahasrabhāgakoṭīśatasahasrabhāgakoṭīnayutaśatasahasrabhāgagaṅgānadīvālukopamabodhisattvaparivārāṇāṃ",
    "K10bsu036_u:4625": " bodhisattvānāṃ mahāsattvānām? (Vaidya 180)",
    "K10bsu036_u:4626": " kaḥ punarvādo bahubodhisattvakoṭīnayutaśatasahasraparivārāṇāṃ bodhisattvānāṃ mahāsattvānām?",
    "K10bsu036_u:4627": " kaḥ punarvādaḥ koṭīparivārāṇāṃ bodhisattvānāṃ mahāsattvānām?",
    "K10bsu036_u:4628": " kaḥ punarvādaḥ śatasahasraparivārāṇāṃ bodhisattvānāṃ mahāsattvānām?",
    "K10bsu036_u:4629": " kaḥ punarvādaḥ sahasraparivārāṇāṃ bodhisattvānāṃ mahāsattvānām?",
    "K10bsu036_u:4630": " kaḥ punarvādaḥ pañcaśataparivārāṇāṃ bodhisattvānāṃ mahāsattvānām?",
    "K10bsu036_u:4631": " kaḥ punarvādaścatuḥśatatriśatadviśataparivārāṇāṃ bodhisattvānāṃ mahāsattvānām?",
    "K10bsu036_u:4632": " kaḥ punarvādaḥ ekaśataparivārāṇāṃ bodhisattvānāṃ mahāsattvānām?",
    "K10bsu036_u:4633": " kaḥ punarvādaḥ pañcāśadbodhisattvaparivārāṇāṃ bodhisattvānāṃ mahāsattvānām? peyālam /",
    "K10bsu036_u:4634": " kaḥ punarvādaścatvāriṃśatriṃśadviṃśatidaśapañcacatustridvibodhisattvaparivārāṇāṃ bodhisattvānāṃ mahāsattvānām?",
    "K10bsu036_u:4635": " kaḥ punarvāda ātmadvitīyānāṃ bodhisattvānāṃ mahāsattvānām?",
    "K10bsu036_u:4636": " kaḥ punarvādo 'parivārāṇāmekavihāriṇāṃ bodhisattvānāṃ mahāsattvānām?",
    "K10bsu036_u:4637": " na teṣāṃ saṃkhyā vā gaṇanā vā upamā vā upaniṣadvā upalabhyate,",
    "K10bsu036_u:4638": " ya iha sahāyāṃ lokadhātau dharaṇīvivarebhyo bodhisattvā mahāsattvāḥ samunmajjante sma /",
    "K10bsu036_u:4639": " te ca unmajjyonmajjya yena sa mahāratnastūpo vaihāyasamantarīkṣe sthitaḥ,",
    "K10bsu036_u:4640": " yasmin sa bhagavān prabhūtaratnastathāgato 'rhan samyaksaṃbuddhaḥ parinirvṛtaḥ,",
    "K10bsu036_u:4641": " bhagavatā śākyamuninā tathāgatenārhatā samyaksaṃbuddhena sārdhaṃ siṃhāsane niṣaṇṇaḥ,",
    "K10bsu036_u:4642": " tenopasaṃkrāmanti sma /",
    "K10bsu036_u:4643": " upasaṃkramya ca ubhayayostathāgatayorarhatoḥ samyaksaṃbuddhayoḥ pādau śirobhirvanditvā",
    "K10bsu036_u:4644": " sarvāṃśca tān bhagavataḥ śākyamunestathāgatasyātmīyān nirmitāṃstathāgatavigrahān",
    "K10bsu036_u:4645": " ye te samantato daśasu dikṣvanyonyāsu lokadhātuṣu saṃnipatitāḥ,",
    "K10bsu036_u:4646": " nānāratnavṛkṣamūleṣu siṃhāsanopaviṣṭāḥ,",
    "K10bsu036_u:4647": " tān sarvānabhivandya namaskṛtya ca anekaśatasahasrakṛtvastāṃstathāgatānarhataḥ samyaksaṃbuddhān pradakṣiṇīkṛtya nānāprakārairbodhisattvastavairabhiṣṭutya ekānte tasthuḥ /",
    "K10bsu036_u:4648": " añjaliṃ pragṛhya bhagavantaṃ śākyamuniṃ tathāgatamarhantaṃ samyaksaṃbuddhaṃ bhagavantaṃ ca prabhūtaratnaṃ tathāgatamarhantaṃ samyaksaṃbuddhamabhisaṃmukhaṃ namaskurvanti sma //",
    "K10bsu036_u:4649": " tena khalu punaḥ samayena teṣāṃ bodhisattvānāṃ mahāsattvānāṃ pṛthivīvivarebhya unmajjatāṃ",
    "K10bsu036_u:4650": " tathāgatāṃśca vandamānānāṃ nānāprakārairbodhisattvastavairabhiṣṭuvatāṃ paripūrṇāḥ",
    "K10bsu036_u:4651": " pañcāśadantarakalpā gacchanti sma /",
    "K10bsu036_u:4652": " tāṃśca pañcāśadantarakalpān sa bhagavān śākyamunistathāgato 'rhan samyaksaṃbuddhastūṣṇīmabhūt /",
    "K10bsu036_u:4653": " tāścatasraḥ parṣadastāneva pañcāśadantakalpāṃstūṣṇīṃbhāvenāvasthitā abhūvan /",
    "K10bsu036_u:4654": " atha khalu bhagavāṃstathārūpamṛddhyabhisaṃskāramakarot,",
    "K10bsu036_u:4655": " yathārūpeṇa ṛddhyabhisaṃskāreṇābhisaṃskṛtena tāścatasraḥ parṣadastamevaikaṃ paścādbhaktaṃ saṃjānante sma /",
    "K10bsu036_u:4656": " imāṃ ca sahāṃ lokadhātuṃ śatasahasrākāśaparigṛhītāṃ bodhisattvaparipūrṇāmadrākṣuḥ /",
    "K10bsu036_u:4657": " tasya khalu punarmahato bodhisattvagaṇasya mahato bodhisattvarāśeścatvāro bodhisattvā mahāsattvāḥ,",
    "K10bsu036_u:4658": " ye pramukhā abhūvan,",
    "K10bsu036_u:4659": " tadyathā viśiṣṭacāritraśca nāma bodhisattvo mahāsattvaḥ,",
    "K10bsu036_u:4660": " anantacāritraśca nāma bodhisattvo mahāsattvaḥ,",
    "K10bsu036_u:4661": " viśuddhacāritraśca nāma bodhisattvo mahāsattvaḥ,",
    "K10bsu036_u:4662": " supratiṣṭhitacāritraśca nāma bodhisattvo mahāsattvaḥ /",
    "K10bsu036_u:4663": " ime catvāro bodhisattvā mahāsattvāstasya mahato bodhisattvagaṇasya mahato bodhisattvarāśeḥ pramukhā abhūvan /",
    "K10bsu036_u:4664": " atha khalu catvāro bodhisattvā mahāsattvāstasya mahato (Vaidya 181)",
    "K10bsu036_u:4665": " bodhisattvagaṇasya mahato bodhisattvarāśeragrataḥ sthitvā bhagavato 'bhimukhamañjaliṃ",
    "K10bsu036_u:4666": " pragṛhya bhagavantametadūcuḥ - kaccid bhagavato 'lpābādhatā mandaglānatā sukhasaṃsparśavihāratā ca?",
    "K10bsu036_u:4667": " kaccid bhagavan sattvāḥ svākārāḥ suvijñāpakāḥ suvineyāḥ suviśodhakāḥ?",
    "K10bsu036_u:4668": " mā haiva bhagavataḥ khedamutpādayanti //",
    "K10bsu036_u:4669": " atha khalu te catvāro bodhisattvā mahāsattvā bhagavantāmābhyāṃ gāthābhyāmadhyabhāṣanta -",
    "K10bsu036_u:4670": " kaccit sukhaṃ viharasi lokanātha prabhaṃkara /",
    "K10bsu036_u:4671": " ābādhavipramukto 'si sparśaḥ kāye tavānagha // Saddhp_14.1 //",
    "K10bsu036_u:4672": " svākārāścaiva te sattvāḥ suvineyāḥ suśodhakāḥ /",
    "K10bsu036_u:4673": " mā haiva khedaṃ janayanti lokanāthasya bhāṣataḥ // Saddhp_14.2 //",
    "K10bsu036_u:4674": " atha khalu bhagavāṃstasya mahato bodhisattvagaṇasya mahato bodhisattvarāśeḥ pramukhāṃścaturo bodhisattvān mahāsattvānetadavocat - evametat kulaputrāḥ, evametat /",
    "K10bsu036_u:4675": " sukhasaṃsparśavihāro 'smi alpābādho mandaglānaḥ /",
    "K10bsu036_u:4676": " svākārāśca mamaiva te sattvāḥ suvijñāpakāḥ suvineyāḥ suviśodhakāḥ /",
    "K10bsu036_u:4677": " na ca me khedaṃ janayanti viśodhyamānāḥ /",
    "K10bsu036_u:4678": " tatkasya hetoḥ?",
    "K10bsu036_u:4679": " mamaiva hyete kulaputrāḥ sattvāḥ paurvakeṣu samyaksaṃbuddheṣu kṛtaparikarmāṇaḥ /",
    "K10bsu036_u:4680": " darśanādeva hi kulaputrāḥ śravaṇācca mamādhimucyante,",
    "K10bsu036_u:4681": " buddhajñānamavataranti avagāhante /",
    "K10bsu036_u:4682": " yatra ye 'pi śrāvakabhūmau vā pratekabuddhabhūmau vā kṛtaparicaryā abhuvan,",
    "K10bsu036_u:4683": " te 'pi mayaiva etarhi buddhadharmajñānamavatāritāḥ saṃśrāvitāśca paramārtham //",
    "K10bsu036_u:4684": " atha khalu te bodhisattvā mahāsattvāstasyāṃ velāyāmime gāthe abhāṣanta -",
    "K10bsu036_u:4685": " sādhu sādhu mahāvīra anumodāmahe vayam /",
    "K10bsu036_u:4686": " svākārā yena te sattvāḥ suvineyāḥ suśodhakāḥ // Saddhp_14.3 //",
    "K10bsu036_u:4687": " ye cedaṃ jñāna gambhīraṃ śṛṇvanti tava nāyaka /",
    "K10bsu036_u:4688": " śrutvā ca adhimucyante uttaranti ca nāyaka // Saddhp_14.4 //",
    "K10bsu036_u:4689": " evamukte bhagavāṃstasya mahato bodhisattvagaṇasya mahato bodhisattvarāśeḥ pramukhebhyaścaturbhyo bodhisattvebhyo mahāsattvebhyaḥ sādhukāramadāt - sādhu sādhu kulaputrāḥ,",
    "K10bsu036_u:4690": " ye yūyaṃ tathāgatamabhinandatha iti //",
    "K10bsu036_u:4691": " tena khalu punaḥ samayena maitreyasya bodhisattvasya mahāsattvasya anyeṣāṃ cāṣṭānāṃ",
    "K10bsu036_u:4692": " gaṅgānadīvālukopamānāṃ bodhisattvakoṭīnayutaśatasahasrāṇāmetadabhavat - adṛṣṭapūrvo",
    "K10bsu036_u:4693": " 'yamasmābhirmahābodhisattvagaṇo mahābodhisattvarāśiḥ /",
    "K10bsu036_u:4694": " aśrutapūrvaśca yo 'yaṃ pṛthivīvivarebhyaḥ samunmajya bhagavataḥ purataḥ sthitvā bhagavantaṃ satkurvanti gurukurvanti mānayanti pūjayanti bhagavantaṃ ca pratisaṃmodante /",
    "K10bsu036_u:4695": " kutaḥ khalvime bodhisattvā mahāsattvā āgatā iti?(Vaidya 182)",
    "K10bsu036_u:4696": " atha khalu maitreyo bodhisattvo mahāsattva ātmanā vicikitsāṃ kathaṃkathāṃ viditvā",
    "K10bsu036_u:4697": " teṣāṃ gaṅgānadīvālukopamānāṃ bodhisattvakoṭīnayutaśatasahasrāṇāṃ cetasaiva cetaḥ",
    "K10bsu036_u:4698": " parivitarkamājñāya tasyāṃ velāyāmañjaliṃ pragṛhya bhagavantaṃ gāthābhigītenaitamevārthaṃ paripṛcchanti sma -",
    "K10bsu036_u:4699": " bahusahasrā nayutāḥ koṭīyo ca anantakāḥ /",
    "K10bsu036_u:4700": " apūrvā bodhisattvānāmakhyāhi dvipadottama // Saddhp_14.5 //",
    "K10bsu036_u:4701": " kuto ime kathaṃ vāpi āgacchanti maharddhikāḥ /",
    "K10bsu036_u:4702": " mahātmabhāvā rūpeṇa kuta eteṣa āgamaḥ // Saddhp_14.6 //",
    "K10bsu036_u:4703": " dhṛtimantāścime sarve smṛtimanto maharṣayaḥ /",
    "K10bsu036_u:4704": " priyadarśanāśca rūpeṇa kuta eteṣa āgamaḥ // Saddhp_14.7 //",
    "K10bsu036_u:4705": " ekaikasya ca lokendra bodhisattvasya vijñinaḥ /",
    "K10bsu036_u:4706": " aprameyaḥ parivāro yathā gaṅgāya vālikāḥ // Saddhp_14.8 //",
    "K10bsu036_u:4707": " gaṅgāvālikasamā ṣaṣṭi paripūrṇā yaśasvinaḥ /",
    "K10bsu036_u:4708": " parivāro bodhisattvasya sarve bodhāya prasthitāḥ // Saddhp_14.9 //",
    "K10bsu036_u:4709": " evaṃrūpāṇa vīrāṇāṃ parṣavantāna tāyinām /",
    "K10bsu036_u:4710": " ṣaṣṭireva pramāṇena gaṅgāvālikayā ime // Saddhp_14.10 //",
    "K10bsu036_u:4711": " ato bahutarāścānye parivārairanantakaiḥ /",
    "K10bsu036_u:4712": " pañcāśatīya gaṅgāya catvāriṃśacca triṃśati // Saddhp_14.11 //",
    "K10bsu036_u:4713": " samo viṃśati gaṅgāyā parivāraḥ samantataḥ /",
    "K10bsu036_u:4714": " ato bahutarāścānye yeṣāṃ daśa ca pañca ca // Saddhp_14.12 //",
    "K10bsu036_u:4715": " ekaikasya parīvāro buddhaputrasya tāyinaḥ /",
    "K10bsu036_u:4716": " kuto 'yamīdṛśī parṣadāgatādya vināyaka // Saddhp_14.13 //",
    "K10bsu036_u:4717": " catvāri trīṇi dve cāpi gaṅgāvālikayā samāḥ /",
    "K10bsu036_u:4718": " ekaikasya parīvārā ye 'nuśikṣā sahāyakāḥ // Saddhp_14.14 //",
    "K10bsu036_u:4719": " ato bahutarāścānye gaṇanā yeṣvanantikā /",
    "K10bsu036_u:4720": " kalpakoṭīsahasreṣu upametuṃ na śaknuyāt // Saddhp_14.15 //",
    "K10bsu036_u:4721": " ardhagaṅgā tribhāgaśca daśaviṃśatibhāgikaḥ /",
    "K10bsu036_u:4722": " parivāro 'tha vīrāṇāṃ bodhisattvāna tāyinām // Saddhp_14.16 //",
    "K10bsu036_u:4723": " ato bahutarāścānye pramāṇaiṣāṃ na vidyate /",
    "K10bsu036_u:4724": " ekaikaṃ gaṇayantena kalpakoṭīśatairapi // Saddhp_14.17 //",
    "K10bsu036_u:4725": " (Vaidya 183)",
    "K10bsu036_u:4726": " ato bahutarāścānye parivārairanantakaiḥ /",
    "K10bsu036_u:4727": " koṭī koṭī ca koṭī ca ardhakoṭī tathaiva ca // Saddhp_14.18 //",
    "K10bsu036_u:4728": " gaṇanāvyativṛttāśca anye bhūyo maharṣiṇām /",
    "K10bsu036_u:4729": " bodhisattvā mahāprajñāḥ sthitāḥ sarve sagauravāḥ // Saddhp_14.19 //",
    "K10bsu036_u:4730": " parivārasahasraṃ ca śatapañcāśadeva ca /",
    "K10bsu036_u:4731": " gaṇanā nāsti eteṣāṃ kalpakoṭīśatairapi // Saddhp_14.20 //",
    "K10bsu036_u:4732": " viṃśatiddaśa pañcātha catvāri trīṇi dve tathā /",
    "K10bsu036_u:4733": " parivāro 'tha vīrāṇāṃ gaṇanaiṣāṃ na vidyate // Saddhp_14.21 //",
    "K10bsu036_u:4734": " carantyekātmakā ye ca śāntiṃ vindanti caikakāḥ /",
    "K10bsu036_u:4735": " gaṇanā teṣa naivāsti ye ihādya samāgatāḥ // Saddhp_14.22 //",
    "K10bsu036_u:4736": " gaṅgāvālikāsamān kalpān gaṇayeta yadī naraḥ /",
    "K10bsu036_u:4737": " śalākāṃ gṛhya hastena paryantaṃ naiva so labhet // Saddhp_14.23 //",
    "K10bsu036_u:4738": " mahātmanāṃ ca sarveṣāṃ vīryantāna tāyinām /",
    "K10bsu036_u:4739": " bodhisattvāna vīrāṇāṃ kuta eteṣa saṃbhavaḥ // Saddhp_14.24 //",
    "K10bsu036_u:4740": " kenaiṣāṃ deśito dharmaḥ kena bodhīya sthāpitāḥ /",
    "K10bsu036_u:4741": " rocanti śāsanaṃ kasya kasya śāsanadhārakāḥ // Saddhp_14.25 //",
    "K10bsu036_u:4742": " bhittvā hi pṛthivīṃ sarvāṃ samantena caturdiśam /",
    "K10bsu036_u:4743": " unmajjanti mahāprajñā ṛddhimantā vicakṣaṇāḥ // Saddhp_14.26 //",
    "K10bsu036_u:4744": " jarjarā lokadhātveyaṃ samantena kṛtā mune /",
    "K10bsu036_u:4745": " unmajjamānairetairhi bodhisattvairviśāradaiḥ // Saddhp_14.27 //",
    "K10bsu036_u:4746": " na hyete jātu asmābhirdṛṣṭapūrvāḥ kadācana /",
    "K10bsu036_u:4747": " ākhyāhi no tasya nāma lokadhātorvināyaka // Saddhp_14.28 //",
    "K10bsu036_u:4748": " daśādiśā hi asmābhirañcitāyo punaḥ punaḥ /",
    "K10bsu036_u:4749": " na ca dṛṣṭā ime 'smābhirbodhisattvāḥ kadācana // Saddhp_14.29 //",
    "K10bsu036_u:4750": " dṛṣṭo na jāturasmābhireko 'pi tanayastava /",
    "K10bsu036_u:4751": " ime 'dya sahasā dṛṣṭā ākhyāhi caritaṃ mune // Saddhp_14.30 //",
    "K10bsu036_u:4752": " bodhisattvasahasrāṇi śatāni nayutāni ca /",
    "K10bsu036_u:4753": " sarve kautūhalaprāptāḥ paśyanti dvipadottamam // Saddhp_14.31 //",
    "K10bsu036_u:4754": " vyākuruṣva mahāvīra aprameya niropadhe /",
    "K10bsu036_u:4755": " kuta enti ime śūrā bodhisattvā viśāradaḥ // Saddhp_14.32 //",
    "K10bsu036_u:4756": " (Vaidya 184)",
    "K10bsu036_u:4757": " tena khalu punaḥ samayena ye te tathāgatā arhantaḥ samyaksaṃbuddhā anyebhyo lokadhātukoṭīnayutaśatasahasrebhyo 'bhyāgatā bhagavataḥ śākyamunestathāgatasya",
    "K10bsu036_u:4758": " ye 'nyeṣu lokadhātuṣu sattvānāṃ dharmaṃ deśayanti sma,",
    "K10bsu036_u:4759": " ye bhagavataḥ śākyamunestathāgatasyārhataḥ samyaksaṃbuddhasya samantādaṣṭabhyo digbhyo ratnavṛkṣamūleṣu mahāratnasiṃhāsaneṣūpaviṣṭāḥ paryaṅkabaddhāḥ,",
    "K10bsu036_u:4760": " teṣāṃ tathāgatānāmarhatāṃ samyaksaṃbuddhānāṃ ye svakasvakā upasthāyakāḥ,",
    "K10bsu036_u:4761": " te 'pi taṃ mahāntaṃ bodhisattvagaṇaṃ bodhisattvarāśiṃ dṛṣṭvā samantāt pṛthivīvivarebhya unmajjantamākāśadhātupratiṣṭhitam,",
    "K10bsu036_u:4762": " te 'pyāścaryaprāptāstān svān svāṃstathāgatānetadūcuḥ - kuto bhagavan iyanto bodhisattvā mahāsattvā āgacchantyaprameyā asaṃkhyeyāḥ?",
    "K10bsu036_u:4763": " evamuktāste tathāgatā arhantaḥ samyaksaṃbuddhāstān svān svānupasthāyakānetadūcuḥ - āgamayadhvaṃ yūyaṃ kulaputrā muhūrtam /",
    "K10bsu036_u:4764": " eṣa maitreyo nāma bodhisattvo mahāsattvo bhagavataḥ śākyamuneranantaraṃ vyākṛto 'nuttarāyāṃ samyaksaṃbodhau,",
    "K10bsu036_u:4765": " sa etaṃ bhagavantaṃ śākyamuniṃ tathāgatamarhantaṃ samyaksaṃbuddhametamarthaṃ paripṛcchati /",
    "K10bsu036_u:4766": " eṣa ca bhagavān śākyamunistathāgato 'rhan samyaksaṃbuddho vyākariṣyati /",
    "K10bsu036_u:4767": " tato yūyaṃ śroṣyatheti //",
    "K10bsu036_u:4768": " atha khalu bhagavān maitreyaṃ bodhisattvaṃ mahāsattvamāmantrayate sma - sādhu sādhu ajita /",
    "K10bsu036_u:4769": " udārametadajita sthānaṃ yattvaṃ māṃ paripṛcchasi /",
    "K10bsu036_u:4770": " atha khalu bhagavān sarvāvantaṃ bodhisattvagaṇamāmantrayate sma - tena hi kulaputrāḥ sarva eva prayatā bhavadhvam /",
    "K10bsu036_u:4771": " susaṃnaddhā dṛḍhasthāmāśca bhavadhvam,",
    "K10bsu036_u:4772": " sarvaścāyaṃ bodhisattvagaṇaḥ /",
    "K10bsu036_u:4773": " tathāgatajñānadarśanaṃ kulaputrāstathāgato 'rhan samyaksaṃbuddhaḥ sāṃprataṃ saṃprakāśayati,",
    "K10bsu036_u:4774": " tathāgatavṛṣabhitaṃ tathāgatakarma tathāgatavikrīḍitaṃ tathāgatavijṛmbhitaṃ tathāgataparākramamiti //",
    "K10bsu036_u:4775": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:4776": " prayatā bhavadhvaṃ kulaputra sarva imāṃ pramuñcāmi girāmananyathām /",
    "K10bsu036_u:4777": " mā khū viṣādaṃ kurutheha paṇḍitā acintiyaṃ jñānu tathāgatānām // Saddhp_14.33 //",
    "K10bsu036_u:4778": " dhṛtimanta bhūtvā smṛtimanta sarve samāhitāḥ sarviḥ sthitā bhavadhvam /",
    "K10bsu036_u:4779": " apūrvadharmo śruṇitavyu adya āścaryabhūto hi tathāgatānām // Saddhp_14.34 //",
    "K10bsu036_u:4780": " vicikitsa mā jātu kurudhva sarve ahaṃ hi yuṣmān parisaṃsthapemi /",
    "K10bsu036_u:4781": " ananyathāvādirahaṃ vināyako jñānaṃ ca me yasya na kāci saṃkhyā // Saddhp_14.35 //",
    "K10bsu036_u:4782": " gambhīra dharmāḥ sugatena buddhā atarkiyā yeṣa premāṇu nāsti /",
    "K10bsu036_u:4783": " (Vaidya 185)",
    "K10bsu036_u:4784": " tānadya haṃ dharma prakāśayiṣye śṛṇotha me yādṛśakā yathā ca te // Saddhp_14.36 //",
    "K10bsu036_u:4785": " atha khalu bhagavānimā gāthā bhāṣitvā tasyāṃ velāyāṃ maitrayaṃ bodhisattvaṃ mahāsattvamāmantrayate sma - ārocayāmi te ajita,",
    "K10bsu036_u:4786": " prativedayāmi /",
    "K10bsu036_u:4787": " ya ime ajita bodhisattvā aprameyā asaṃkhyeyā acintyā atulyā agaṇanīyāḥ,",
    "K10bsu036_u:4788": " ye yuṣmābhiradṛṣṭapūrvāḥ,",
    "K10bsu036_u:4789": " ya etarhi pṛthivīvirebhyo niṣkrāntāḥ,",
    "K10bsu036_u:4790": " mayaite ajita sarve bodhisattvā mahāsattvā asyāṃ sahāyāṃ lokadhātāvanuttarāṃ samyaksaṃbodhimabhisaṃbudhya samādāpitāḥ samuttejitāḥ saṃpraharṣitāḥ,",
    "K10bsu036_u:4791": " anuttarāyāṃ samyaksaṃbodhau pariṇāmitāḥ /",
    "K10bsu036_u:4792": " mayā caite kulaputrā asmin bodhisattvadharme paripācitāḥ pratiṣṭhāpitā niveśitāḥ parisaṃsthāpitā avatāritāḥ paribodhitāḥ pariśodhitāḥ /",
    "K10bsu036_u:4793": " ete ca ajita bodhisattvā mahāsattvā asyāṃ sahāyāṃ lokadhātau adhastādākāśadhātuparigrahe prativasanti /",
    "K10bsu036_u:4794": " svādhyāyoddeśacintāyoniśomanasikārapravṛttā ete kulaputrā asaṃgaṇikārāmā asaṃsargābhiratā anikṣiptadhurā ārabdhavīryāḥ /",
    "K10bsu036_u:4795": " ete ajita kulaputrā vivekārāmā vivekābhiratāḥ /",
    "K10bsu036_u:4796": " naite kulaputrā devamanuṣyānupaniśrāya viharanti asaṃsargacaryābhiratāḥ /",
    "K10bsu036_u:4797": " ete kulaputrā dharmārāmābhiratā buddhajñāne 'bhiyuktāḥ //",
    "K10bsu036_u:4798": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:4799": " ye bodhisattvā ime aprameyā acintiyā yeṣa pramāṇu nāsti /",
    "K10bsu036_u:4800": " ṛddhīya prajñāya śrutenupetā bahukalpakoṭīcaritāśca jñāne // Saddhp_14.37 //",
    "K10bsu036_u:4801": " paripācitāḥ sarvi mayaiti bodhaye mamaiva kṣetrasmi vasanti caite /",
    "K10bsu036_u:4802": " paripācitāḥ sarvi mayaiva ete mamaiva putrāścimi bodhisattvāḥ // Saddhp_14.38 //",
    "K10bsu036_u:4803": " sarve ti āraṇyadhutābhiyuktāḥ saṃsargabhūmiṃ sada varjayanti /",
    "K10bsu036_u:4804": " asaṅgacārī ca mamaiti putrā mamottamāṃ caryanuśikṣamāṇāḥ // Saddhp_14.39 //",
    "K10bsu036_u:4805": " vasanti ākāśaparigrahe 'smin kṣetrasya heṣṭhā paricāri vīrāḥ /",
    "K10bsu036_u:4806": " samudānayantā imamagrabodhiṃ udyukta rātriṃdivamapramattāḥ // Saddhp_14.40 //",
    "K10bsu036_u:4807": " (Vaidya 186)",
    "K10bsu036_u:4808": " ārabdhavīryāḥ smṛtimanta sarve prajñābalasmin sthita aprameye /",
    "K10bsu036_u:4809": " viśāradā dharmu kathenti caite prabhāsvarā putra mamaiti sarve // Saddhp_14.41 //",
    "K10bsu036_u:4810": " mayā ca prāpya imamagrabodhiṃ nagare gayāyāṃ drumamūli tatra /",
    "K10bsu036_u:4811": " anuttaraṃ vartiya dharmacakraṃ paripācitāḥ sarvi ihāgrabodhau // Saddhp_14.42 //",
    "K10bsu036_u:4812": " anāsravā bhūta iyaṃ mi vācā śruṇitva sarve mama śraddadhadhvam /",
    "K10bsu036_u:4813": " evaṃ ciraṃ prāpta mayāgrabodhi paripācitāścaiti mayaiva sarve // Saddhp_14.43 //",
    "K10bsu036_u:4814": " atha khalu maitreyo bodhisattvo mahāsattvastāni ca saṃbahulāni bodhisattvakoṭīnayutaśatasahasrāṇyāścaryaprāptānyabhūvan,",
    "K10bsu036_u:4815": " adbhutaprāptāni vismayaprāptāni - kathaṃ nāma bhagavatā anena kṣaṇavihāreṇa alpena kālāntareṇa amī etāvanto bodhisattvā mahāsattvā asaṃkhyeyāḥ",
    "K10bsu036_u:4816": " paripācitāśca anuttarāyāṃ samyaksaṃbodhau /",
    "K10bsu036_u:4817": " atha khalu maitreyo bodhisattvo mahāsattvo bhagavantametadavocat - kathamidānīṃ bhagavaṃstathāgatena",
    "K10bsu036_u:4818": " kumārabhūtena kapilavastunaḥ śākyanagarānniṣkasya gayānagarānnātidūre bodhimaṇḍavarāgragatena",
    "K10bsu036_u:4819": " anuttarā samyaksaṃbodhirabhisaṃbuddhā?",
    "K10bsu036_u:4820": " tasyādya bhagavan kālasya sātiriṃkāṇi catvāriṃśadvarṣāṇi /",
    "K10bsu036_u:4821": " tatkathaṃ bhagavaṃstathāgatena iyatā kālāntareṇedamaparimitaṃ tathāgatakṛtyaṃ kṛtam,",
    "K10bsu036_u:4822": " tathāgatena tathāgatavṛṣabhitā tathāgataparākramaḥ kṛtaḥ,",
    "K10bsu036_u:4823": " yo 'yaṃ bodhisattvagaṇo bodhisattvarāśiriyatā bhagavan kālāntareṇa anuttarāyāṃ samyaksaṃbodhau samādāpitaḥ paripācitaśca?",
    "K10bsu036_u:4824": " asya bhagavan bodhisattvagaṇasya bodhisattvarāśergaṇyamānasya kalpakoṭīnayutaśatasahasrairapyanto nopalabhyate /",
    "K10bsu036_u:4825": " evamaprameyā bhagavan ime bodhisattvā mahāsattvāḥ,",
    "K10bsu036_u:4826": " evamasaṃkhyeyāściracaritabrahmacaryā bahubuddhaśatasahasrāvaropitakuśalamūlā bahukalpaśatasahasrapariniṣpannāḥ //",
    "K10bsu036_u:4827": " tadyathāpi nāma bhagavan kaścideva puruṣo navo daharaḥ śiśuḥ kṛṣṇakeśaḥ prathamena vayasā samanvāgataḥ pañcaviṃśativarṣo jātyā bhavet /",
    "K10bsu036_u:4828": " sa varṣaśatikān putrānādarśayet,",
    "K10bsu036_u:4829": " evaṃ ca vadet - ete kulaputrā mama putrā iti /",
    "K10bsu036_u:4830": " te ca varṣaśatikāḥ puruṣā evaṃ ca vadeyuḥ - eṣo 'smākaṃ pitā janaka iti /",
    "K10bsu036_u:4831": " tasya ca puruṣasya bhagavaṃstadvacanamaśraddheyaṃ bhavellokasya duḥśraddheyam /",
    "K10bsu036_u:4832": " evameva bhagavānacirābhisaṃbuddho 'nuttarāṃ samyaksaṃbodhim,",
    "K10bsu036_u:4833": " ime ca bodhisattvā mahāsattvā bahvaprameyā",
    "K10bsu036_u:4834": " bahukalpakoṭīnayutaśatasahasracīrṇacaritabrahmacaryāḥ,",
    "K10bsu036_u:4835": " dīrgharātraṃ hi kṛtaniścayāḥ,",
    "K10bsu036_u:4836": " buddhajñāne samādhimukhaśatasahasrasamāpadyanavyutthānakuśalāḥ mahābhijñāparikarmaniryātāḥ mahābhijñākṛtaparikarmāṇaḥ (Vaidya 187)",
    "K10bsu036_u:4837": " paṇḍitā buddhabhūmau,",
    "K10bsu036_u:4838": " saṃgītakuśalāstathāgatadharmāṇām,",
    "K10bsu036_u:4839": " āścaryādbhutā lokasya mahāvīryabalasthāmaprāptāḥ /",
    "K10bsu036_u:4840": " tāṃśca bhagavānevaṃ vadati - mayaite ādita eva samādāpitāḥ samuttejitāḥ paripācitāḥ,",
    "K10bsu036_u:4841": " pariṇāmitāśca asyāṃ bodhisattvabhūmāviti /",
    "K10bsu036_u:4842": " anuttarāṃ samyaksaṃbodhimabhisaṃbuddhena mayaiṣa sarvavīryaparākramaḥ kṛta iti /",
    "K10bsu036_u:4843": " kiṃcāpi vayaṃ bhagavaṃstathāgatasya vacanaṃ śraddhayāgamiṣyāmaḥ - ananyathāvādī tathāgata iti /",
    "K10bsu036_u:4844": " tathāgata evaitamarthaṃ jānīyāt /",
    "K10bsu036_u:4845": " navayānasaṃprasthitāḥ khalu punarbhagavan bodhisattvā mahāsattvā vicikitsāmāpadyante /",
    "K10bsu036_u:4846": " atra sthāne parinirvṛte tathāgate imaṃ dharmaparyāyaṃ śrutvā na pattīyiṣyanti na śraddhāsyanti nādhimokṣyanti /",
    "K10bsu036_u:4847": " tataste bhagavan dharmavyasanasaṃvartanīyena karmābhisaṃskāreṇa samanvāgatā bhaviṣyanti /",
    "K10bsu036_u:4848": " tatsādhu bhagavan etamevārtha deśaya,",
    "K10bsu036_u:4849": " yadvayaṃ niḥsaṃśayā asmin dharme bhavema,",
    "K10bsu036_u:4850": " anāgate 'dhvani bodhisattvayānīyāḥ kulaputrā vā kuladuhitaro vā śrutvā na vicikitsāmāpadyeranniti //",
    "K10bsu036_u:4851": " atha khalu maitreyo bodhisattvo mahāsattvastasyāṃ velāyāṃ bhagavantamābhirgāthābhiradhyabhāṣata -",
    "K10bsu036_u:4852": " yadāsi jāto kapilāhvayasmin śākyādhivāse abhiniṣkramitvā /",
    "K10bsu036_u:4853": " prāpto 'si bodhiṃ nagare gayāhvaye kālo 'yamalpo 'tra tu lokanātha // Saddhp_14.44 //",
    "K10bsu036_u:4854": " ime ca te ārya viśāradā bahū ye kalpakoṭīcaritā mahāgaṇī /",
    "K10bsu036_u:4855": " ṛddhībale ca sthita aprakampitāḥ suśikṣitāḥ prajñabale gatiṃgatāḥ // Saddhp_14.45 //",
    "K10bsu036_u:4856": " anūpaliptāḥ padumaṃ va vāriṇā bhittvā mahīṃ ye iha adya āgatāḥ /",
    "K10bsu036_u:4857": " kṛtāñjalī sarvi sthitāḥ sagauravāḥ smṛtimanta lokādhipatisya putrāḥ // Saddhp_14.46 //",
    "K10bsu036_u:4858": " kathaṃ imaṃ adbhutamīdṛśaṃ te taṃ śraddadhiṣyantimi bodhisattvāḥ /",
    "K10bsu036_u:4859": " vicikitsanirghātanahetu bhāṣa taṃ tvaṃ caiva deśehi yathaiva arthaḥ // Saddhp_14.47 //",
    "K10bsu036_u:4860": " yathā hi puruṣo iha kaścideva daharo bhaveyā śiśu kṛṣṇakeśaḥ /",
    "K10bsu036_u:4861": " jātyā ca so viṃśatiruttare vā darśeti putrān śatavarṣajātān // Saddhp_14.48 //",
    "K10bsu036_u:4862": " (Vaidya 188)",
    "K10bsu036_u:4863": " valīhi palitehi ca te upetā eṣo ca no dehakaro ti brūyuḥ /",
    "K10bsu036_u:4864": " duḥśraddadhaṃ tadbhavi lokanātha daharasya putrā imi evarūpāḥ // Saddhp_14.49 //",
    "K10bsu036_u:4865": " emeva bhagavāṃśca navo vayasthaḥ ime ca vijñā bahubodhisattvāḥ /",
    "K10bsu036_u:4866": " smṛtimanta prajñāya viśāradāśca suśikṣitāḥ kalpasahasrakoṭiṣu // Saddhp_14.50 //",
    "K10bsu036_u:4867": " dhṛtimanta prajñāya vicakṣaṇāśca prāsādikā darśaniyāśca sarve /",
    "K10bsu036_u:4868": " viśāradā dharmaviniścayeṣu parisaṃstutā lokavināyakehi // Saddhp_14.51 //",
    "K10bsu036_u:4869": " asaṅgacārī pavaneva santi ākāśadhātau satataṃ aniśritāḥ /",
    "K10bsu036_u:4870": " jānenti vīryaṃ sugatasya putrāḥ paryeṣamāṇā ima buddhabhūmim // Saddhp_14.52 //",
    "K10bsu036_u:4871": " kathaṃ nu śraddheyamidaṃ bhaveyā parinirvṛte lokavināyakasmin /",
    "K10bsu036_u:4872": " vicikitsa asmāka na kācidasti śṛṇomathā saṃmukha lokanāthā // Saddhp_14.53 //",
    "K10bsu036_u:4873": " vicikitsa kṛtvāna imasmi sthāne gaccheyu mā durgati bodhisattvāḥ /",
    "K10bsu036_u:4874": " tvaṃ vyākuruṣvā bhagavan yathāvat katha bodhisattvāḥ paripācitā ime // Saddhp_14.54 //",
    "K10bsu036_u:4875": " ityāryasaddharmapuṇḍarīke dharmaparyāye bodhisattvapṛthivīvivarasamudgamaparivarto nāma caturdaśamaḥ //",
    "K10bsu036_u:4876": " (Vaidya 189)",
    "K10bsu036_u:4877": " Saddhp_15: tathāgatāyuṣpramāṇaparivartaḥ /",
    "K10bsu036_u:4878": " atha khalu bhagavān sarvāvantaṃ bodhisattvagaṇamāmantrayate sma - avakalpayadhvaṃ me kulaputrāḥ,",
    "K10bsu036_u:4879": " abhiśraddadhadhvaṃ tathāgatasya bhūtāṃ vācaṃ vyāharataḥ /",
    "K10bsu036_u:4880": " dvitīyakamapi bhagavāṃstān bodhisattvānāmantrayate sma - avakalpayadhvaṃ me kulaputrāḥ,",
    "K10bsu036_u:4881": " abhiśraddadhadhvaṃ tathāgatasya bhutāṃ vācaṃ vyāharataḥ /",
    "K10bsu036_u:4882": " tṛtīyakamapi bhagavāṃstan bodhisattvānāmantrayate sma - avakalpayadhvaṃ me kulaputrāḥ,",
    "K10bsu036_u:4883": " abhiśraddadhadhvaṃ tathāgatasya bhūtāṃ vācaṃ vyāharataḥ /",
    "K10bsu036_u:4884": " atha khalu sa sarvāvān bodhisattvagaṇo maitreyaṃ bodhisattvaṃ mahāsattvamagrataḥ sthāpayitvā añjaliṃ pragṛhya bhagavantametadavocat - bhāṣatu",
    "K10bsu036_u:4885": " bhāṣatu sugataḥ /",
    "K10bsu036_u:4886": " vayaṃ tathāgatasya bhāṣitamabhiśraddhāsyāmaḥ /",
    "K10bsu036_u:4887": " dvitīyakamapi sa sarvāvān bodhisattvagaṇo bhagavantametadavocat - bhāṣatu bhagavānetamevārtham,",
    "K10bsu036_u:4888": " bhāṣatu sugataḥ /",
    "K10bsu036_u:4889": " vayaṃ tathāgatasya bhāṣitamabhiśraddhāsyāmaḥ /",
    "K10bsu036_u:4890": " tṛtīyakamapi sa sarvāṃvān bodhisattvagaṇo bhagavantametadavocat - bhāṣatu bhagavānetamevārtham,",
    "K10bsu036_u:4891": " bhāṣatu sugataḥ /",
    "K10bsu036_u:4892": " vayaṃ tathāgatasya bhāṣitamabhiśraddhāsyāma iti //",
    "K10bsu036_u:4893": " atha khalu bhagavāṃsteṣāṃ bodhisattvānāṃ yāvattṛtīyakamapyadhyeṣaṇāṃ viditvā tān bodhisattvānāmantrayate sma - tena hi kulaputrāḥ śṛṇudhvamidamevaṃrūpaṃ",
    "K10bsu036_u:4894": " yadayaṃ kulaputrāḥ sadevamānuṣāsuro loka evaṃ saṃjānīte - sāṃprataṃ bhagavatā śākyamuninā",
    "K10bsu036_u:4895": " tathāgatena śākyakulādabhiniṣkramya gayāhvaye mahānagare bodhimaṇḍavarāgragatena",
    "K10bsu036_u:4896": " anuttarā samyaksaṃbodhirabhisaṃbuddheti /",
    "K10bsu036_u:4897": " naivaṃ draṣṭavyam /",
    "K10bsu036_u:4898": " api tu khalu punaḥ kulaputrāḥ bahūni mama kalpakoṭīnayutaśatasahasrāṇyanuttarāṃ samyaksaṃbodhimabhisaṃbuddhasya /",
    "K10bsu036_u:4899": " tadyathāpi nāma kulaputrāḥ pañcāśatsu lokadhātukoṭīnayutaśatasahasreṣu ye pṛthivīdhātuparamāṇavaḥ,",
    "K10bsu036_u:4900": " atha khalu kaścideva puruṣa utpadyate /",
    "K10bsu036_u:4901": " sa ekaṃ paramāṇurajaṃ gṛhītvā pūrvasyāṃ diśi pañcāśallokadhātvasaṃkhyeyaśatasahasrāṇyatikramya tadekaṃ paramāṇurajaḥ samupanikṣipet /",
    "K10bsu036_u:4902": " anena paryāyeṇa kalpakoṭīnayutaśatasahasrāṇi sa puruṣaḥ sarvāṃstāṃllokadhātūna vyapagatapṛthivīdhātūn kuryāt,",
    "K10bsu036_u:4903": " sarvāṇi ca tāni pṛthivīdhātuparamāṇurajāṃsi anena paryāyeṇa anena ca lakṣanikṣepeṇa pūrvasyāṃ diśyupanikṣipet /",
    "K10bsu036_u:4904": " tatkiṃ manyadhve kulaputrāḥ śakyaṃ te lokadhātavaḥ kenaciccintayituṃ vā gaṇayituṃ vā tulayituṃ vā upalakṣayituṃ vā?",
    "K10bsu036_u:4905": " evamukte maitreyo bodhisattvo mahāsattvaḥ sa ca sarvāvān bodhisattvagaṇo bodhisattvarāśirbhagavantametadavocat - asaṃkhyeyāste bhagavaṃllokadhātavaḥ,",
    "K10bsu036_u:4906": " agaṇanīyāścittabhūmisamatikrāntāḥ /",
    "K10bsu036_u:4907": " sarvaśrāvakapratyekabuddhairapi bhagavan āryeṇa jñānena na śakyaṃ cintayituṃ vā gaṇayituṃ vā tulayituṃ vā upalakṣayituṃ vā /",
    "K10bsu036_u:4908": " asmākamapi tāvad bhagavan avaivartyabhūmisthitānāṃ bodhisattvānāṃ mahāsattvānāmasmin sthāne cittagocaro na pravartate /",
    "K10bsu036_u:4909": " tāvadaprameyā bhagavaṃste lokadhātavo bhaveyuriti //",
    "K10bsu036_u:4910": " (Vaidya 190)",
    "K10bsu036_u:4911": " evamukte bhagavāṃstān bodhisattvān mahāsattvānetadavocat - ārocayāmi vaḥ kulaputrāḥ,",
    "K10bsu036_u:4912": " prativedayāmi vaḥ /",
    "K10bsu036_u:4913": " yāvantaḥ kulaputrāste lokadhātavo yeṣu tena puruṣeṇa tāni paramāṇurajāṃsyupanikṣiptāni,",
    "K10bsu036_u:4914": " yeṣu ca nopanikṣiptāni,",
    "K10bsu036_u:4915": " sarveṣu teṣu kulaputra lokadhātukoṭīnayutaśatasahasreṣu na tāvanti paramāṇurajāṃsi saṃvidyante,",
    "K10bsu036_u:4916": " yāvanti mama kalpakoṭīnayutaśatasahasrāṇyanuttarāṃ samyaksaṃbodhimabhisaṃbuddhasya /",
    "K10bsu036_u:4917": " yataḥprabhṛtyahaṃ kulaputrā asyāṃ sahāyāṃ lokadhātau sattvānāṃ dharmaṃ deśayāmi,",
    "K10bsu036_u:4918": " anyeṣu ca lokadhātukoṭīnayutaśatasahasreṣu,",
    "K10bsu036_u:4919": " ye ca mayā kulaputrā atrāntarā tathāgatā arhantaḥ samyaksaṃbuddhāḥ parikīrtitā dīpaṃkaratathāgataprabhṛtayaḥ,",
    "K10bsu036_u:4920": " teṣāṃ ca tathāgatānāmarhatāṃ samyaksaṃbuddhānāṃ parinirvāṇāni,",
    "K10bsu036_u:4921": " mayaiva tāni kulaputrā upāyakauśalyadharmadeśanābhinirhāranirmitāni /",
    "K10bsu036_u:4922": " api tu khalu punaḥ kulaputrāḥ,",
    "K10bsu036_u:4923": " tathāgata āgatāgatānāṃ sattvānāmindriyavīryavaimātratāṃ vyavalokya tasmiṃstasminnātmano nāma vyāharati /",
    "K10bsu036_u:4924": " tasmiṃstasmiṃścātmanaḥ parinirvāṇaṃ vyāharati,",
    "K10bsu036_u:4925": " tathā tathā ca sattvān paritoṣayati nānāvidhairdharmaparyāyaiḥ /",
    "K10bsu036_u:4926": " tatra kulaputrāstathāgato nānādhimuktānāṃ sattvānāmalpakuśalamūlānāṃ bahūpakleśānāmevaṃ vadati - daharo 'hamasmi bhikṣavo jātyābhiniṣkrāntaḥ",
    "K10bsu036_u:4927": " acirābhisaṃbuddho 'smi bhikṣavo 'nuttarāṃ samyaksaṃbodhim /",
    "K10bsu036_u:4928": " yatkhalu punaḥ kulaputrāḥ,",
    "K10bsu036_u:4929": " tathāgata evaṃ cirābhisaṃbuddha evaṃ vyāharati - acirābhisaṃbuddho 'hamasmīti,",
    "K10bsu036_u:4930": " nānyatra sattvānāṃ paripācanārtham /",
    "K10bsu036_u:4931": " avatāraṇārthamete dharmaparyāyā bhāṣitāḥ /",
    "K10bsu036_u:4932": " sarve ca te kulaputrā dharmaparyāyāstathāgatena sattvānāṃ vinayārthāya bhāṣitāḥ /",
    "K10bsu036_u:4933": " yāṃ ca kulaputrāstathāgataḥ sattvānāṃ vinayārthavācaṃ bhāṣate ātmopadarśanena vā paropadarśanena vā,",
    "K10bsu036_u:4934": " ātmārambaṇena vā parārambanena vā yatkiṃcittathāgato vyāharati,",
    "K10bsu036_u:4935": " sarve te dharmaparyāyāḥ satyāstathāgatena bhāṣitāḥ /",
    "K10bsu036_u:4936": " nāstyatra tathāgatasya mṛṣāvādaḥ /",
    "K10bsu036_u:4937": " tatkasya hetoḥ?",
    "K10bsu036_u:4938": " dṛṣṭaṃ hi tathāgatena traidhātukaṃ yathābhūtam /",
    "K10bsu036_u:4939": " na jāyate na mriyate na cyavate nopapadyate na saṃsarati na parinirvāti,",
    "K10bsu036_u:4940": " na bhūtaṃ nābhūtaṃ na santaṃ nāsantaṃ na tathā nānyathā na vitathā nāvitathā /",
    "K10bsu036_u:4941": " na tathā traidhātukaṃ tathāgatena dṛṣṭaṃ yathā bālapṛthagjanāḥ paśyanti /",
    "K10bsu036_u:4942": " pratyakṣadharmā tathāgataḥ khalvasmin sthāne 'saṃpramoṣadharmā /",
    "K10bsu036_u:4943": " tatra tathāgato yāṃ kāṃcidvācaṃ vyāharati,",
    "K10bsu036_u:4944": " sarvaṃ tatsatyaṃ na mṛṣā nānyathā /",
    "K10bsu036_u:4945": " api tu khalu punaḥ sattvānāṃ nānācaritānāṃ nānābhiprāyāṇāṃ saṃjñāvikalpacaritānāṃ kuśalamūlasaṃjananārthaṃ vividhān dharmaparyāyān vividhairārambaṇairvyāharati",
    "K10bsu036_u:4946": " yaddhi kulaputrāstathāgatena kartavyaṃ tattathāgataḥ karoti /",
    "K10bsu036_u:4947": " tāvaccirābhisaṃbuddho 'parimitāyuṣpramāṇastathāgataḥ sadā sthitaḥ /",
    "K10bsu036_u:4948": " aparinirvṛtastathāgataḥ parinirvāṇamādarśayati vaineyavaśena /",
    "K10bsu036_u:4949": " na ca tāvanme kulaputrā adyāpi paurvikī bodhisattvacaryāṃ pariniṣpāditā /",
    "K10bsu036_u:4950": " āyuṣpramāṇamapyaparipūrṇam /",
    "K10bsu036_u:4951": " api tu khalu punaḥ kulaputrā adyāpi taddviguṇena me kalpakoṭīnayutaśatasahasrāṇi bhaviṣyanti āyuṣpramāṇasyāparipūrṇatvāt /",
    "K10bsu036_u:4952": " idānīṃ (Vaidya 191)",
    "K10bsu036_u:4953": " khalu punarahaṃ kulaputrā aparinirvāyamāṇa eva parinirvāṇamārocayāmi /",
    "K10bsu036_u:4954": " tatkasya hetoḥ?",
    "K10bsu036_u:4955": " sattvānahaṃ kulaputrā anena paryāyeṇa paripācayāmi - mā haiva me 'ticiraṃ tiṣṭhato",
    "K10bsu036_u:4956": " 'bhīkṣṇadarśanena akṛtakuśalamūlāḥ sattvāḥ puṇyavirahitā daridrabhūtāḥ kāmalolupā",
    "K10bsu036_u:4957": " andhā dṛṣṭijālasaṃchannāḥ tiṣṭhati tathāgata iti viditvā kilīkṛtasaṃjñā bhaveyuḥ,",
    "K10bsu036_u:4958": " na ca tathāgate durlabhasaṃjñāmutpādayeyuḥ - āsannā vayaṃ tathāgatasyeti /",
    "K10bsu036_u:4959": " vīryaṃ nārabheyustraidhātukānniḥsaraṇārtham,",
    "K10bsu036_u:4960": " na ca tathāgate durlabhasaṃjñāmutpādayeyuḥ /",
    "K10bsu036_u:4961": " tataḥ kulaputrāḥ tathāgataḥ upāyakauśalyena teṣāṃ sattvānāṃ durlabhaprādurbhāvo bhikṣavastathāgata iti vācaṃ vyāharati sma /",
    "K10bsu036_u:4962": " tatkasya hetoḥ?",
    "K10bsu036_u:4963": " tathā hi teṣāṃ sattvānāṃ bahubhiḥ kalpakoṭīnayutaśatasahasrairapi tathāgatadarśanaṃ",
    "K10bsu036_u:4964": " bhavati vā na vā /",
    "K10bsu036_u:4965": " tataḥ khalvahaṃ kulaputrāstadārambaṇaṃ kṛtvaivaṃ vadāmi - durlabhaprādurbhāvā hi bhikṣavastathāgatā iti /",
    "K10bsu036_u:4966": " te bhūyasyā mātrayā durlabhaprādurbhāvāṃstathāgatān viditvā āścaryasaṃjñāmutpādayiṣyanti,",
    "K10bsu036_u:4967": " śokasaṃjñāmutpādayiṣyanti /",
    "K10bsu036_u:4968": " apaśyantaśca tathāgatānarhataḥ samyaksaṃbuddhān tṛṣitā bhaviṣyanti tathāgatadarśanāya /",
    "K10bsu036_u:4969": " teṣāṃ tāni tathāgatārambaṇamanaskārakuśalamūlāni dīrgharātramarthāya hitāya sukhāya ca bhaviṣyanti /",
    "K10bsu036_u:4970": " etamarthaṃ viditvā tathāgato 'parinirvāyanneva parinirvāṇamārocayati sattvānāṃ vaineyavaśamupādāya /",
    "K10bsu036_u:4971": " tathāgatasyaiṣa kulaputrā dharmaparyāyo yadevaṃ vyāharati /",
    "K10bsu036_u:4972": " nāstyatra tathāgatasya mṛṣāvādaḥ //",
    "K10bsu036_u:4973": " tadyathāpi nāma kulaputrāḥ kaścideva vaidyapuruṣo bhavet paṇḍito vyakto medhāvī sukuśalaḥ sarvavyādhipraśamanāya /",
    "K10bsu036_u:4974": " tasya ca puruṣasya bahavaḥ putrā bhaveyurdaśa vā viṃśatirvā triṃśadvā catvāriṃśadvā pañcāśadvā śataṃ vā /",
    "K10bsu036_u:4975": " sa ca vaidyaḥ pravāsagato bhavet,",
    "K10bsu036_u:4976": " te cāsya sarve putrā garapīḍā vā viṣapīḍā vā bhaveyuḥ /",
    "K10bsu036_u:4977": " tena gareṇa vā viṣeṇa vā duḥkhābhirvedanābhirabhitūrṇā bhaveyuḥ /",
    "K10bsu036_u:4978": " te tena gareṇa vā viṣeṇa vā dahyamānāḥ pṛthivyāṃ prapateyuḥ /",
    "K10bsu036_u:4979": " atha sa teṣāṃ vaidyaḥ pitā pravāsādāgacchet /",
    "K10bsu036_u:4980": " te cāsya putrāstena gareṇa vā viṣeṇa vā duḥkhābhirvedanābhirārtāḥ /",
    "K10bsu036_u:4981": " kecidviparītasaṃjñino bhaveyuḥ,",
    "K10bsu036_u:4982": " kecidaviparītasaṃjñino bhaveyuḥ /",
    "K10bsu036_u:4983": " sarve ca te tenaiva duḥkhenārtāstaṃ pitaraṃ dṛṣṭvābhinandeyuḥ,",
    "K10bsu036_u:4984": " evaṃ cainaṃ vadeyuḥ - diṣṭyāsi tāta kṣemasvastibhyāmāgataḥ /",
    "K10bsu036_u:4985": " tadasmākamasmādātmoparodhād garādvā viṣādvā parimocayasva /",
    "K10bsu036_u:4986": " dadasva nastāta jīvitamiti /",
    "K10bsu036_u:4987": " atha khalu sa vaidyastān putrān duḥkhārtān dṛṣṭvā vedanābhibhūtān dahyataḥ pṛthivyāṃ pariveṣṭamānān,",
    "K10bsu036_u:4988": " tato mahābhaiṣajyaṃ samudānayitvā varṇasaṃpannaṃ gandhasaṃpannaṃ rasasaṃpannaṃ ca,",
    "K10bsu036_u:4989": " śilāyāṃ piṣṭvā teṣāṃ putrāṇāṃ pānāya dadyāt,",
    "K10bsu036_u:4990": " evaṃ cainān vadet - pibatha putrā idaṃ mahābhaiṣajyaṃ varṇasaṃpannaṃ gandhasaṃpannaṃ rasasaṃpannam /",
    "K10bsu036_u:4991": " idaṃ yūyaṃ putrā mahābhaiṣajyaṃ pītvā kṣipramevāsmād garādvā viṣādvā parimokṣyadhve,",
    "K10bsu036_u:4992": " svasthā bhaviṣyatha arogāśca /",
    "K10bsu036_u:4993": " tatra ye tasya vaidyasya putrā aviparītasaṃjñinaḥ te bhaiṣajyasya varṇaṃ ca dṛṣṭvā gandhaṃ cāghrāya rasaṃ cāsvādya kṣipramevābhyavahareyuḥ /",
    "K10bsu036_u:4994": " te cābhyavaharantastasmādābādhāt sarveṇa sarvaṃ vimuktā bhaveyuḥ /",
    "K10bsu036_u:4995": " ye punastasya putrā viparītasaṃjñinaḥ te taṃ pitaramabhinandeyuḥ,",
    "K10bsu036_u:4996": " enaṃ caivaṃ vadeyuḥ - diṣṭayāsi tāta kṣemasvastibhyāmāgato yastvamasmākaṃ cikitsaka iti /",
    "K10bsu036_u:4997": " (Vaidya 192) te caivaṃ vācaṃ bhāṣeran,",
    "K10bsu036_u:4998": " tacca bhaiṣajyamupanāmitaṃ na pibeyuḥ /",
    "K10bsu036_u:4999": " tatkasya hetoḥ?",
    "K10bsu036_u:5000": " tathā hi teṣāṃ tayā viparītasaṃjñyā tad bhaiṣajyamupanāmitaṃ varṇenāpi na rocate,",
    "K10bsu036_u:5001": " gandhenāpi rasenāpi na rocate /",
    "K10bsu036_u:5002": " atha khalu sa vaidyapuruṣa evaṃ cintayet - ime mama putrā anena gareṇa vā viṣeṇa vā viparītasaṃjñinaḥ /",
    "K10bsu036_u:5003": " te khalvidaṃ mahābhaiṣajyaṃ",
    "K10bsu036_u:5004": " na pibanti, māṃ cābhinandanti /",
    "K10bsu036_u:5005": " yannavahamimān putrānupāyakauśalyena idaṃ bhaiṣajyaṃ pāyayeyamiti /",
    "K10bsu036_u:5006": " atha khalu sa vaidyastān putrānupāyakauśalyena tadbhaiṣajyaṃ pāyayitukāma evaṃ vadet - jīrṇo 'hamasmi kulaputrāḥ,",
    "K10bsu036_u:5007": " vṛddho mahallakaḥ /",
    "K10bsu036_u:5008": " kālakriyā ca me pratyupasthitā /",
    "K10bsu036_u:5009": " mā ca yūyaṃ putrāḥ śociṣṭha,",
    "K10bsu036_u:5010": " mā ca klamamāpadhvam /",
    "K10bsu036_u:5011": " idaṃ vo mayā mahābhaiṣajyamupanītam /",
    "K10bsu036_u:5012": " sacedākāṅkṣadhve,",
    "K10bsu036_u:5013": " tadeva bhaiṣajyaṃ pibadhvam /",
    "K10bsu036_u:5014": " sa evaṃ tān putrānupāyakauśalyena anuśiṣya anyataraṃ janapadapradeśaṃ prakrāntaḥ /",
    "K10bsu036_u:5015": " tatra gatvā kālagatamātmānaṃ yeṣāṃ glānānāṃ putrāṇāmārocayet,",
    "K10bsu036_u:5016": " te tasmin samaye 'tīva śocayeyuḥ,",
    "K10bsu036_u:5017": " atīva parideveyuḥ - yo hyasmākaṃ pitā nātho janako 'nukampakaḥ so 'pi nāmaikaḥ kālagataḥ,",
    "K10bsu036_u:5018": " te 'dya vayamanāthāḥ saṃvṛttāḥ /",
    "K10bsu036_u:5019": " te khalvanāthabhūtamātmānaṃ samanupaśyanto 'śaraṇamātmānaṃ samanupaśyanto 'bhīkṣṇaṃ śokārtā bhaveyuḥ /",
    "K10bsu036_u:5020": " teṣāṃ ca tayābhīkṣṇaṃ śokārtatayā sā viparītasaṃjñā aviparītasaṃjñā bhavet /",
    "K10bsu036_u:5021": " yacca tad bhaiṣajyaṃ varṇagandharasopetaṃ tadvarṇagandharasopetameva saṃjānīyuḥ /",
    "K10bsu036_u:5022": " tatastasmin samaye tadbhaiṣajyamabhyavahareyuḥ /",
    "K10bsu036_u:5023": " te cābhyavaharantastasmādābādhāt parimuktā bhaveyuḥ /",
    "K10bsu036_u:5024": " atha khalu sa vaidyastān putrānābādhavimuktān viditvā punarevātmānamupadarśayet /",
    "K10bsu036_u:5025": " tatkiṃ manyadhve kulaputrā mā haiva tasya vaidyasya tadupāyakauśalyaṃ kurvataḥ kaścinmṛṣāvādena saṃcodayet?",
    "K10bsu036_u:5026": " āhuḥ - no hīdaṃ bhagavan,",
    "K10bsu036_u:5027": " no hīdaṃ sugata /",
    "K10bsu036_u:5028": " āha - evameva kulaputrāḥ ahamapyaprameyāsaṃkhyeyakalpakoṭīnayutaśatasahasrābhisaṃbuddha imāmanuttarāṃ samyaksaṃbodhim /",
    "K10bsu036_u:5029": " api tu khalu punaḥ kulaputrāḥ ahamantarāntaramevaṃrūpāṇyupāyakauśalyāni sattvānāmupadarśayāmi vinayārtham /",
    "K10bsu036_u:5030": " na ca me kaścidatra sthāne mṛṣāvādo bhavati //",
    "K10bsu036_u:5031": " atha khalu bhagavānimāmeva arthagatiṃ bhūyasyā mātrayā saṃdarśayamānastasyāṃ velāyāmimāṃ gāthā abhāṣata -",
    "K10bsu036_u:5032": " acintiyā kalpasahasrakoṭyo yāsāṃ pramāṇaṃ na kadāci vidyate /",
    "K10bsu036_u:5033": " prāptā mayā eṣa tadāgrabodhirdharmaṃ ca deśemyahu nityakālam // Saddhp_15.1 //",
    "K10bsu036_u:5034": " samādapemī bahubodhisattvān bauddhasmi jñānasmi sthapemi caiva /",
    "K10bsu036_u:5035": " sattvāna koṭīnayutānanekān paripācayāmī bahukalpakoṭyaḥ // Saddhp_15.2 //",
    "K10bsu036_u:5036": " (Vaidya 193)",
    "K10bsu036_u:5037": " nirvāṇabhūmiṃ cupadarśayāmi vinayārtha sattvāna vadāmyupāyam /",
    "K10bsu036_u:5038": " na cāpi nirvāmyahu tasmi kāle ihaiva co dharmu prakāśayāmi // Saddhp_15.3 //",
    "K10bsu036_u:5039": " tatrāpi cātmānamadhiṣṭhahāmi sarvāṃśca sattvāna tathaiva cāham /",
    "K10bsu036_u:5040": " viparītabuddhī ca narā vimūḍhāḥ tatraiva tiṣṭhantu na paśyiṣū mām // Saddhp_15.4 //",
    "K10bsu036_u:5041": " parinirvṛtaṃ dṛṣṭva mamātmabhāvaṃ dhātūṣu pūjāṃ vividhāṃ karonti /",
    "K10bsu036_u:5042": " māṃ cā apaśyanti janenti tṛṣṇāṃ tatorjukaṃ citta prabhoti teṣām // Saddhp_15.5 //",
    "K10bsu036_u:5043": " ṛjū yadā te mṛdumārdavāśca utsṛṣṭakāmāśca bhavanti sattvāḥ /",
    "K10bsu036_u:5044": " tato ahaṃ śrāvakasaṃgha kṛtvāḥ ātmāna darśemyahu gṛdhrakūṭe // Saddhp_15.6 //",
    "K10bsu036_u:5045": " evaṃ ca haṃ teṣa vadāmi paścāt ihaiva nāhaṃ tada āsi nirvṛtaḥ /",
    "K10bsu036_u:5046": " upāyakauśalya mameti bhikṣavaḥ punaḥ puno bhomyahu jīvaloke // Saddhp_15.7 //",
    "K10bsu036_u:5047": " anyehi sattvehi puraskṛto 'haṃ teṣāṃ prakāśemi mamāgrabodhim /",
    "K10bsu036_u:5048": " yūyaṃ ca śabdaṃ na śṛṇotha mahyaṃ anyatra so nirvṛtu lokanāthaḥ // Saddhp_15.8 //",
    "K10bsu036_u:5049": " paśyāmyahaṃ sattva vihanyamānān na cāhu darśemi tadātmabhāvam /",
    "K10bsu036_u:5050": " spṛhentu tāvanmama darśanasya tṛṣitāna saddharmu prakāśayiṣye // Saddhp_15.9 //",
    "K10bsu036_u:5051": " sadādhiṣṭhānaṃ mama etadīdṛśaṃ acintiyā kalpasahasrakoṭyaḥ /",
    "K10bsu036_u:5052": " (Vaidya 194)",
    "K10bsu036_u:5053": " na ca cyavāmī itu gṛdhrakūṭāt anyāsu śayyāsanakoṭibhiśca // Saddhp_15.10 //",
    "K10bsu036_u:5054": " yadāpi sattvā ima lokadhātuṃ paśyanti kalpenti ca dahyamānam /",
    "K10bsu036_u:5055": " tadāpi cedaṃ mama buddhakṣetraṃ paripūrṇa bhotī marumānuṣāṇām // Saddhp_15.11 //",
    "K10bsu036_u:5056": " krīḍā ratī teṣa vicitra bhoti udyānaprāsādavimānakoṭyaḥ /",
    "K10bsu036_u:5057": " pratimaṇḍitaṃ ratnamayaiśca parvatairdrumaistathā puṣpaphalairupetaiḥ // Saddhp_15.12 //",
    "K10bsu036_u:5058": " upariṃ ca devābhihananti tūryān mandāravarṣaṃ ca visarjayanti /",
    "K10bsu036_u:5059": " mamaṃ ca abhyokiri śrāvakāṃśca ye cānya bodhāviha prasthitā vidū // Saddhp_15.13 //",
    "K10bsu036_u:5060": " evaṃ ca me kṣetramidaṃ sadā sthitaṃ anye ca kalpentimu dahyamānam /",
    "K10bsu036_u:5061": " subhairavaṃ paśyiṣu lokadhātuṃ upadrutaṃ śokaśatābhikīrṇam // Saddhp_15.14 //",
    "K10bsu036_u:5062": " na cāpi me nāma śṛṇonti jātu tathāgatānāṃ bahukalpakoṭibhiḥ /",
    "K10bsu036_u:5063": " dharmasya vā mahya gaṇasya cāpi pāpasya karmasya phalevarūpam // Saddhp_15.15 //",
    "K10bsu036_u:5064": " lyadā tu sattvā mṛdu mārdavāśca utpanna bhontīha manuṣyaloke /",
    "K10bsu036_u:5065": " utpannamātrāśca śubhena karmaṇā paśyanti māṃ dharmu prakāśayantam // Saddhp_15.16 //",
    "K10bsu036_u:5066": " na cāhu bhāṣāmi kadāci teṣāṃ imāṃ kriyāmīdṛśikīmanuttarām /",
    "K10bsu036_u:5067": " teno ahaṃ dṛṣṭa cirasya bhomi tato 'sya bhāṣāmi sudurlabhā jināḥ // Saddhp_15.17 //",
    "K10bsu036_u:5068": " (Vaidya 195)",
    "K10bsu036_u:5069": " etādṛśaṃ jñānabalaṃ mayedaṃ prabhāsvaraṃ yasya na kaścidantaḥ /",
    "K10bsu036_u:5070": " āyuśca me dīrghamanantakalpaṃ samupārjitaṃ pūrva caritva caryām // Saddhp_15.18 //",
    "K10bsu036_u:5071": " mā saṃśayaṃ atra kurudhva paṇḍitā vicikitsitaṃ co jahathā aśeṣam /",
    "K10bsu036_u:5072": " bhūtāṃ prabhāṣāmyahameta vācaṃ mṛṣā mamā naiva kadāci vāg bhavet // Saddhp_15.19 //",
    "K10bsu036_u:5073": " yathā hi so vaidya upāyaśikṣito viparītasaṃjñīna sutāna hetoḥ /",
    "K10bsu036_u:5074": " jīvantamātmāna mṛteti brūyāt taṃ vaidyu vijño na mṛṣeṇa codayet // Saddhp_15.20 //",
    "K10bsu036_u:5075": " yameva haṃ lokapitā svayaṃbhūḥ cikitsakaḥ sarvaprajāna nāthaḥ /",
    "K10bsu036_u:5076": " viparīta mūḍhāṃśca viditva bālān anirvṛto nirvṛta darśayāmi // Saddhp_15.21 //",
    "K10bsu036_u:5077": " kiṃ kāraṇaṃ mahyamabhīkṣṇadarśanād viśraddha bhontī abudhā ajānakāḥ /",
    "K10bsu036_u:5078": " viśvasta kāmeṣu pramatta bhontī pramādahetoḥ prapatanti durgatim // Saddhp_15.22 //",
    "K10bsu036_u:5079": " cariṃ cariṃ jāniya nityakālaṃ vadāmi sattvāna tathā tathāham /",
    "K10bsu036_u:5080": " kathaṃ nu bodhāvupanāmayeyaṃ katha buddhadharmāṇa bhaveyu lābhinaḥ // Saddhp_15.23 //",
    "K10bsu036_u:5081": " ityāryasaddharmapuṇḍarīke dharmaparyāye tathāgatāyuṣpramāṇaparivarto nāma pañcadaśamaḥ //",
    "K10bsu036_u:5082": " (Vaidya 196)",
    "K10bsu036_u:5083": " Saddhp_16: puṇyaparyāyaparivartaḥ /",
    "K10bsu036_u:5084": " asmin khalu punastathāgatāyuṣpramāṇanirdeśe nirdiśyamāne aprameyāṇāmasaṃkhyeyānāṃ sattvānāmarthaḥ kṛto 'bhūt /",
    "K10bsu036_u:5085": " atha khalu bhagavān maitreyaṃ bodhisattvaṃ mahāsattvamāmantrayate sma - asmin khalu",
    "K10bsu036_u:5086": " punarajita tathāgatāyuṣpramāṇanirdeśadharmaparyāye nirdiśyamāne aṣṭaṣaṣṭigaṅgānadīvālukāsamānāṃ",
    "K10bsu036_u:5087": " bodhisattvakoṭīnayutaśatasahasrāṇāmanutpattikadharmakṣāntirutpannā /",
    "K10bsu036_u:5088": " ebhyaḥ sahasraguṇena yeṣāṃ bodhisattvānāṃ mahāsattvānāṃ dhāraṇīpratilambho 'bhūt /",
    "K10bsu036_u:5089": " anyeṣāṃ ca sāhasrikalokadhātuparamāṇurajaḥsamānāṃ bodhisattvānāṃ mahāsattvānāmimaṃ dharmaparyāyaṃ śrutvā asaṅgapratibhānatāpratilambho 'bhūt",
    "K10bsu036_u:5090": " anyeṣāṃ ca dvisāhasrikalokadhātuparamāṇurajaḥsamānāṃ bodhisattvānāṃ mahāsattvānāṃ koṭīnayutaśatasahasraparivartāyā dhāraṇyāḥ pratilambho 'bhūt",
    "K10bsu036_u:5091": " anye ca trisāhasrikalokadhātuparamāṇurajaḥsamā bodhisattvā mahāsattvā imaṃ dharmaparyāyaṃ śrutvā avaivartyadharmacakraṃ pravartayāmāsuḥ /",
    "K10bsu036_u:5092": " anye ca madhyamakalokadhātuparamāṇurajaḥsamā bodhisattvā mahāsattvā imaṃ dharmaparyāyaṃ śrutvā vimalanirbhāsacakraṃ pravartayāmāsuḥ /",
    "K10bsu036_u:5093": " anye ca kṣudrakalokadhātuparamāṇurajaḥsamā bodhisattvā mahāsattvā imaṃ dharmaparyāyaṃ śrutvā aṣṭajāti[prati]baddhā abhūvan anuttarāyāṃ samyaksaṃbodhau",
    "K10bsu036_u:5094": " anye ca catuścāturdvīpikā lokadhātuparamāṇurajaḥsamā bodhisattvā mahāsattvā imaṃ dharmaparyāyaṃ śrutvā caturjātipratibaddhā abhūvan anuttarāyāṃ samyaksaṃbodhau /",
    "K10bsu036_u:5095": " anye ca tricāturdvīpikā lokadhātuparamāṇurajaḥsamā bodhisattvā mahāsattvā imaṃ dharmaparyāyaṃ śrutvā trijātipratibaddhā abhūvan anuttarāyāṃ samyaksaṃbodhau /",
    "K10bsu036_u:5096": " anye ca dvicāturdvīpikā lokadhātuparamāṇurajaḥsamā bodhisattvḥ mahḥsattvḥ imaṃ dharmaparyḥyaṃ śrutvḥ dvijḥtipratibaddhḥ abhūvannanuttarḥyḥṃ samyaksaṃbodhau /",
    "K10bsu036_u:5097": " anye caikacḥturdvīpikḥ lokadhḥtuparamḥṇurajaḥsamḥ bodhisattvḥ mahḥsattvḥ imaṃ dharmaparyḥyaṃ śrutvḥ ekajḥtipratibaddhḥ abhūvannanuttarḥyḥṃ samyaksaṃbodhau",
    "K10bsu036_u:5098": " aṣṭatrisḥhasramahḥsḥhasralokadhḥtuparamḥṇurajaḥsamaiśca bodhisattvairmahḥsattvairimaṃ dharmaparyḥyaṃ śrutvḥ anuttarḥyḥṃ samyaksaṃbodhau cittḥnyutpḥditḥni",
    "K10bsu036_u:5099": " atha samanantaranirdiṣṭe bhagavataiṣāṃ bodhisattvānāṃ mahāsattvānāṃ dharmābhisamaye pratiṣṭhāne,",
    "K10bsu036_u:5100": " atha tāvadevoparivaihāyasādantarīkṣānmāndāravamahāmāndāravāṇāṃ puṣpāṇāṃ puṣpavarṣamabhipravṛṣṭam /",
    "K10bsu036_u:5101": " teṣu ca lokadhātukoṭīnayutaśatasahasreṣu yāni tāni buddhakoṭīnayutaśatasahasrāṇyāgatya ratnavṛkṣamūleṣu siṃhāsanopaviṣṭāni,",
    "K10bsu036_u:5102": " tāni sarvāṇi cāvakiranti sma,",
    "K10bsu036_u:5103": " abhyavakiranti sma,",
    "K10bsu036_u:5104": " abhiprakiranti sma /",
    "K10bsu036_u:5105": " bhagavantaṃ ca śākyamuniṃ tathāgatamarhantaṃ samyaksaṃbuddhaṃ taṃ ca bhagavantaṃ prabhūtaratnaṃ tathāgatamarhantaṃ samyaksaṃbuddhaṃ parinirvṛtaṃ siṃhāsanopaviṣṭamavakiranti sma,",
    "K10bsu036_u:5106": " abhyavakiranti sma,",
    "K10bsu036_u:5107": " abhiprakiranti sma /",
    "K10bsu036_u:5108": " taṃ ca sarvāvantaṃ bodhisattvagaṇaṃ tāścatasraḥ parṣado 'vakiranti sma,",
    "K10bsu036_u:5109": " abhyavakiranti sma,",
    "K10bsu036_u:5110": " abhiprakiranti sma /",
    "K10bsu036_u:5111": " divyāni ca candanāgarucūrṇānyantarīkṣāt pravarṣanti sma /",
    "K10bsu036_u:5112": " upariṣṭāccāntarīkṣe vaihāyasaṃ mahādundubhayo 'ghaṭṭitāḥ praṇedurmanojñamadhuragambhīranirghoṣāḥ (Vaidya 197)/",
    "K10bsu036_u:5113": " divyāni ca dūṣyayugmaśatasahasrāṇyupariṣṭādantarīkṣāt prapatanti sma /",
    "K10bsu036_u:5114": " hārārdhahāramuktāhāramaṇiratnamahāratnāni copariṣṭādvaihāyasamantarīkṣe samantāt savāsu dikṣu pralambanti sma /",
    "K10bsu036_u:5115": " samantācca anarghaprāptasya dhūpasya ghaṭikāsahasrāṇi ratnamayāni svayameva pravicaranti sma /",
    "K10bsu036_u:5116": " ekaikasya ca tathāgatasya ratnamayīṃ chatrāvalīṃ yāvad brahmalokādupari vaihāyasamantarīkṣe bodhisattvā mahāsattvā dhārayāmāsuḥ /",
    "K10bsu036_u:5117": " anena paryāyeṇa sarveṣāṃ teṣāmaprameyāṇāmasaṃkhyeyānāṃ buddhakoṭīnayutaśatasahasrāṇāṃ",
    "K10bsu036_u:5118": " te bodhisattvā mahāsattvā ratnamayīṃ chatrāvalīṃ yāvadbrahmalokādupari vaihāyasamantarīkṣe dhārayāmāsuḥ /",
    "K10bsu036_u:5119": " pṛthak pṛthag gāthābhinirhārairbhūtairbuddhastavaistāṃstathāgatānābhiṣṭuvanti sma //",
    "K10bsu036_u:5120": " atha khalu maitreyo bodhisattvo mahāsattvastasyāṃ velāyāmimā gāthā abhāṣata -",
    "K10bsu036_u:5121": " āścarya dharmaḥ sugatena śrāvito na jātu asmābhiḥ śrutaiṣa pūrvam /",
    "K10bsu036_u:5122": " mahātmatā yādṛśi nāyakānāṃ āyuṣpramāṇaṃ ca yathā anantam // Saddhp_16.1 //",
    "K10bsu036_u:5123": " evaṃ ca dharmaṃ śruṇiyāna adya vibhajyamānaṃ sugatena saṃmukham /",
    "K10bsu036_u:5124": " prītisphuṭāḥ prāṇasahasrakoṭyo ya aurasā lokavināyakasya // Saddhp_16.2 //",
    "K10bsu036_u:5125": " avivartiyā keci sthitāgrabodhau keci sthitā dhāraṇiye varāyām /",
    "K10bsu036_u:5126": " asaṅgapratibhāṇi sthitāśca kecit koṭīsahasrāya ca dhāraṇīye // Saddhp_16.3 //",
    "K10bsu036_u:5127": " paramāṇukṣetrasya tathaiva cānye ye prasthitā uttamabuddhajñāne /",
    "K10bsu036_u:5128": " kecicca jātībhi tathaiva cāṣṭabhi jinā bhaviṣyanti anantadarśinaḥ // Saddhp_16.4 //",
    "K10bsu036_u:5129": " kecittu catvāri atikramitvā kecitribhiścaiva dvibhiśca anye /",
    "K10bsu036_u:5130": " lapsyanti bodhiṃ paramārthadarśinaḥ śruṇitva dharmaṃ imu nāyakasya // Saddhp_16.5 //",
    "K10bsu036_u:5131": " (Vaidya 198)",
    "K10bsu036_u:5132": " ke cāpi ekāya sthihitva jātyā sarvajña bhoṣyanti bhavāntareṇa /",
    "K10bsu036_u:5133": " śruṇitva āyu imu nāyakasya etādṛśaṃ labdhu phalaṃ anāsravam // Saddhp_16.6 //",
    "K10bsu036_u:5134": " aṣṭāna kṣetrāṇa yathā rajo bhavet evāpramāṇā gaṇanāya tattakāḥ /",
    "K10bsu036_u:5135": " yāḥ sattvakoṭyo hi śruṇitva dharmaṃ utpādayiṃsū varabodhicittam // Saddhp_16.7 //",
    "K10bsu036_u:5136": " etādṛśaṃ karma kṛtaṃ maharṣiṇā prakāśayantenima buddhabodhim /",
    "K10bsu036_u:5137": " anantakaṃ yasya pramāṇu nāsti ākāśadhātū ca yathāprameyaḥ // Saddhp_16.8 //",
    "K10bsu036_u:5138": " māndāravāṇāṃ ca pravarṣi varṣaṃ bahudevaputrāṇa sahasrakoṭyaḥ /",
    "K10bsu036_u:5139": " śakrāśca brahmā yathā gaṅgavālikā ye āgatā kṣetrasahasrakoṭibhiḥ // Saddhp_16.9 //",
    "K10bsu036_u:5140": " sugandhacūrṇāni ca candanasya agarusya cūrṇāni ca muñcamānāḥ /",
    "K10bsu036_u:5141": " caranti ākāśi yathaiva pakṣī abhyokirantā vidhivajjinendrān // Saddhp_16.10 //",
    "K10bsu036_u:5142": " upariṃ ca vaihāyasu dundubhīyo ninādayanto madhurā aghaṭṭitāḥ /",
    "K10bsu036_u:5143": " divyāna dūṣyāṇa sahasrakoṭyaḥ kṣipanti bhrāmenti ca nāyakānām // Saddhp_16.11 //",
    "K10bsu036_u:5144": " anarghamūlyasya ca dhūpanasya ratnāmayī ghaṭikasahasrakoṭyaḥ /",
    "K10bsu036_u:5145": " svayaṃ samantena viceru tatra pūjārtha lokādhipatisya tāyinaḥ // Saddhp_16.12 //",
    "K10bsu036_u:5146": " uccān mahantān ratanāmayāṃśca chatrāṇa koṭīnayutānanantān /",
    "K10bsu036_u:5147": " dhārantime paṇḍita bodhisattvāḥ avataṃsakān yāvat brahmalokāt // Saddhp_16.13 //",
    "K10bsu036_u:5148": " (Vaidya 199)",
    "K10bsu036_u:5149": " savaijayantāṃśca sudarśanīyān dhvajāṃśca oropayi nāyakānām /",
    "K10bsu036_u:5150": " gāthāsahasraiśca abhiṣṭuvanti prahṛṣṭacittāḥ sugatasya putrāḥ // Saddhp_16.14 //",
    "K10bsu036_u:5151": " etādṛśāścaryaviśiṣṭa adbhutā vicitra dṛśyantimi adya nāyakāḥ /",
    "K10bsu036_u:5152": " āyuṣpramāṇasya nidarśanena prāmodyalabdhā imi sarvasattvāḥ // Saddhp_16.15 //",
    "K10bsu036_u:5153": " vipulo 'dya artho daśasū diśāsu ghoṣaśca abhyudgatu nāyakānām /",
    "K10bsu036_u:5154": " saṃtarpitāḥ prāṇasahasrakoṭyaḥ kuśalena bodhāya samanvitāśca // Saddhp_16.16 //",
    "K10bsu036_u:5155": " atha khalu bhagavān maitreyaṃ bodhisattvaṃ mahāsattvamāmantrayate sma - yairajita",
    "K10bsu036_u:5156": " asmiṃstathāgatāyuṣpramāṇanirdeśadharmaparyāye nirdiśyamāne sattvairekacittotpādikāpyadhimuktirutpāditā,",
    "K10bsu036_u:5157": " abhiśraddadhānatā vā kṛtā,",
    "K10bsu036_u:5158": " kiyatte kulaputrā vā kuladuhitaro vā puṇyaṃ prasavantīti tacchṛṇu,",
    "K10bsu036_u:5159": " sādhu ca suṣṭhu ca manasi kuru /",
    "K10bsu036_u:5160": " bhāṣiṣye 'haṃ yāvat puṇyaṃ prasavantīti /",
    "K10bsu036_u:5161": " tadyathāpi nāma ajitakaścideva kulaputro vā kuladuhitā vā anuttarāṃ samyaksaṃbodhimabhikāṅkṣamāṇaḥ pañcasu pāramitāsvaṣṭau kalpakoṭīnayutaśatasahasrāṇi caret /",
    "K10bsu036_u:5162": " tadyathā dānapāramitāyāṃ śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāṃ virahitaḥ prajñāpāramitayā,",
    "K10bsu036_u:5163": " yena ca ajita kulaputreṇa vā kuladuhitrā vā imaṃ tathāgatāyuṣpramāṇanirdeśaṃ dharmaparyāyaṃ śrutvā ekacittotpādikāpyadhimuktirutpāditā abhiśraddadhānatā vā kṛtā,",
    "K10bsu036_u:5164": " asya puṇyābhisaṃskārasya kuśalābhisaṃskārasya asau paurvakaḥ puṇyābhisaṃskāraḥ kuśalābhisaṃskāraḥ",
    "K10bsu036_u:5165": " pañcapāramitāpratisaṃyukto 'ṣṭakalpakoṭīnayutaśatasahasrapariniṣpannaḥ śatatamīmapi kalāṃ nopayāti,",
    "K10bsu036_u:5166": " sahasratamīmapi śatasahasratamīmapi koṭīśatasahasratamīmapi koṭīnayutasahasratamīmapi koṭīnayutaśatasahasratamīmapi kalāṃ nopayāti,",
    "K10bsu036_u:5167": " saṃkhyāmapi kalāmapi gaṇanāmapi upamāmapi upanisāmapi na kṣamate /",
    "K10bsu036_u:5168": " evaṃrūpeṇa ajita puṇyābhisaṃskāreṇa samanvāgataḥ kulaputro vā kuladuhitā vā vivartate 'nuttarāyāḥ samyaksaṃbodheriti naitat sthānaṃ vidyate",
    "K10bsu036_u:5169": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:5170": " yaśca pāramitāḥ pañca samādāyehi vartate /",
    "K10bsu036_u:5171": " idaṃ jñānaṃ gaveṣanto buddhajñānamanuttaram // Saddhp_16.17 //",
    "K10bsu036_u:5172": " kalpakoṭīsahasrāṇi aṣṭau pūrṇāni yujyate /",
    "K10bsu036_u:5173": " dānaṃ dadanto buddhebhyaḥ śrāvakebhyaḥ punaḥ punaḥ // Saddhp_16.18 //",
    "K10bsu036_u:5174": " (Vaidya 200)",
    "K10bsu036_u:5175": " pratyekabuddhāṃstarpento bodhisattvāna koṭiyaḥ /",
    "K10bsu036_u:5176": " khādyabhojyānnapānehi vastraśayyāsanehi ca // Saddhp_16.19 //",
    "K10bsu036_u:5177": " pratiśrayān vihārāṃśca candanasyeha kārayet /",
    "K10bsu036_u:5178": " ārāmān ramaṇīyāṃśca caṃkramasthānaśobhitān // Saddhp_16.20 //",
    "K10bsu036_u:5179": " etādṛśaṃ daditvāna dānaṃ citra bahūvidham /",
    "K10bsu036_u:5180": " kalpakoṭīsahasrāṇi datvā bodhāya nāmayet // Saddhp_16.21 //",
    "K10bsu036_u:5181": " punaśca śīlaṃ rakṣeta śuddhaṃ saṃbuddhavarṇitam /",
    "K10bsu036_u:5182": " akhaṇḍaṃ saṃstutaṃ vijñairbuddhajñānasya kāraṇāt // Saddhp_16.22 //",
    "K10bsu036_u:5183": " punaśca kṣānti bhāveta dāntabhūmau pratiṣṭhitaḥ /",
    "K10bsu036_u:5184": " dhṛtimān smṛtimāṃścaiva paribhāṣāḥ kṣame bahūḥ // Saddhp_16.23 //",
    "K10bsu036_u:5185": " ye copalambhikāḥ sattvā adhimāne pratiṣṭhitāḥ /",
    "K10bsu036_u:5186": " kutsanaṃ ca sahetteṣāṃ buddhajñānasya kāraṇāt // Saddhp_16.24 //",
    "K10bsu036_u:5187": " nityodyuktaśca vīryasmin abhiyukto dṛḍhasmṛtiḥ /",
    "K10bsu036_u:5188": " ananyamanasaṃkalpo bhaveyā kalpakoṭiyaḥ // Saddhp_16.25 //",
    "K10bsu036_u:5189": " araṇyavāsi tiṣṭhanto caṃkramaṃ abhiruhya ca /",
    "K10bsu036_u:5190": " styānamiddhaṃ ca varjitvā kalpakoṭyo hi yaścaret // Saddhp_16.26 //",
    "K10bsu036_u:5191": " yaśca dhyāyī mahādhyāyī dhyānārāmaḥ samāhitaḥ /",
    "K10bsu036_u:5192": " kalpakoṭyaḥ sthito dhyāyet sahasrāṇyaṣṭanūnakāḥ // Saddhp_16.27 //",
    "K10bsu036_u:5193": " tena dhyānena so vīraḥ prārthayed bodhimuttamām /",
    "K10bsu036_u:5194": " ahaṃ syāmiti sarvajño dhyānapāramitāṃ gataḥ // Saddhp_16.28 //",
    "K10bsu036_u:5195": " yacca puṇyaṃ bhavetteṣāṃ niṣevitvā imāṃ kriyām /",
    "K10bsu036_u:5196": " kalpakoṭīsahasrāṇi ye pūrvaṃ parikīrtitāḥ // Saddhp_16.29 //",
    "K10bsu036_u:5197": " āyuṃ ca mama yo śrutvā strī vāpi puruṣo 'pi vā /",
    "K10bsu036_u:5198": " ekakṣaṇaṃ pi śraddhāti idaṃ puṇyamanantakam // Saddhp_16.30 //",
    "K10bsu036_u:5199": " vicikitsāṃ ca varjitvā iñjitā manyitāni ca /",
    "K10bsu036_u:5200": " adhimucyenmuhūrtaṃ pi phalaṃ tasyedamīdṛśam // Saddhp_16.31 //",
    "K10bsu036_u:5201": " bodhisattvāśca ye bhonti caritāḥ kalpakoṭiyaḥ /",
    "K10bsu036_u:5202": " na te trasanti śrutvedaṃ mama āyuracintiyam // Saddhp_16.32 //",
    "K10bsu036_u:5203": " mūrdhena ca namasyanti ahamapyedṛśo bhavet /",
    "K10bsu036_u:5204": " anāgatasminnadhvāni tāreyaṃ prāṇikoṭiyaḥ // Saddhp_16.33 //",
    "K10bsu036_u:5205": " (Vaidya 201)",
    "K10bsu036_u:5206": " yathā śākyamunirnāthaḥ śākyasiṃho mahāmuniḥ /",
    "K10bsu036_u:5207": " bodhimaṇḍe niṣīditvā siṃhanādamidaṃ nadet // Saddhp_16.34 //",
    "K10bsu036_u:5208": " ahamapyanāgate 'dhvāni satkṛtaḥ sarvadehinām /",
    "K10bsu036_u:5209": " bodhimaṇḍe niṣīditvā āyuṃ deśeṣyamīdṛśam // Saddhp_16.35 //",
    "K10bsu036_u:5210": " adhyāśayena saṃpannāḥ śrutādhārāśca ye narāḥ /",
    "K10bsu036_u:5211": " saṃdhābhāṣyaṃ vijānanti kāṅkṣā teṣāṃ na vidyate // Saddhp_16.36 //",
    "K10bsu036_u:5212": " punaraparamajita ya imaṃ tathāgatāyuṣpramāṇanirdeśaṃ dharmaparyāyaṃ śrutvā avataredadhimucyeta avagāheta avabudhyeta,",
    "K10bsu036_u:5213": " so 'smādaprameyataraṃ puṇyābhisaṃskāraṃ prasaved buddhajñānasaṃvartanīyam /",
    "K10bsu036_u:5214": " kaḥ punarvādo ya imamevaṃrūpaṃ dharmaparyāyaṃ śṛṇuyācchrāvayeta vācayeda dhārayedvā likhedvā likhāpayedvā pustakagataṃ vā satkuryāt,",
    "K10bsu036_u:5215": " gurukuryānmānayet pūjayet satkārayedvā puṣpadhūpagandhamālyavilepanacūrṇacīvaracchatradhvajapātakābhistailapradīpairvā ghṛtapradīpairvā gandhatailapradīpairvā,",
    "K10bsu036_u:5216": " bahutaraṃ puṇyābhisaṃskāraṃ prasaved buddhajñānasaṃvartanīyam //",
    "K10bsu036_u:5217": " yadā ca ajita sa kulaputro vā kuladuhitā vā imaṃ tathāgatāyuṣpramāṇanirdeśaṃ dharmaparyāya śrutvā adhyāśayenādhimucyate,",
    "K10bsu036_u:5218": " tadā tasyedamadhyāśayalakṣaṇaṃ veditavyam - yaduta gṛdhrakūṭaparvatagataṃ māṃ dharmaṃ",
    "K10bsu036_u:5219": " nirdeśayantaṃ drakṣyati bodhisattvagaṇaparivṛtaṃ bodhisattvagaṇapuraskṛtaṃ śrāvakasaṃghamadhyagatam /",
    "K10bsu036_u:5220": " idaṃ ca me buddhakṣetraṃ sahāṃ lokadhātuṃ vaiḍūryamayīṃ samaprastarāṃ drakṣyati suvarṇasūtrāṣṭāpadavinaddhāṃ ratnavṛkṣairvicitritām /",
    "K10bsu036_u:5221": " kūṭāgāraparibhogeṣu ca atra bodhisattvān nivasato drakṣyati /",
    "K10bsu036_u:5222": " idamajita adhyāśayenādhimuktasya kulaputrasya vā kuladuhiturvā adhyāśayalakṣaṇaṃ veditavyam //",
    "K10bsu036_u:5223": " api tu khalu punarajita tānapyahamadhyāśayādhimuktān kulaputrān vadāmi,",
    "K10bsu036_u:5224": " ye tathāgatasya parinirvṛtasya imaṃ dharmaparyāyaṃ śrutvā na pratikṣepsyanti uttari cābhyanumodayiṣyanti /",
    "K10bsu036_u:5225": " kaṃḥ punarvādo ye dhārayiṣyanti vācayiṣyanti /",
    "K10bsu036_u:5226": " tatastathāgataṃ soṃ 'sena pariharati ya imaṃ dharmaparyāyaṃ pustakagataṃ kṛtvā aṃsena pariharati /",
    "K10bsu036_u:5227": " na me tenājita kulaputreṇa vā kuladuhitrā vā stūpāḥ kartavyāḥ,",
    "K10bsu036_u:5228": " na vihārā kartavyāḥ,",
    "K10bsu036_u:5229": " na bhikṣusaṃghāya glānapratyayabhaiṣajyapariṣkārāstenānupradeyā bhavanti /",
    "K10bsu036_u:5230": " tatkasya hetoḥ?",
    "K10bsu036_u:5231": " kṛtā me tena ajita kulaputreṇa vā kuladuhitrā vā śarīreṣu śarīrapūjā,",
    "K10bsu036_u:5232": " saptaratnamayāśca stūpāḥ kāritāḥ,",
    "K10bsu036_u:5233": " yāvad brahmalokamuccaistvena anupūrvapariṇāhena sacchatraparigrahāḥ savaijayantīkā ghaṇṭāsamudgānuratāḥ,",
    "K10bsu036_u:5234": " teṣāṃ ca śarīrastūpānāṃ vividhāḥ satkārāḥ kṛtā nānāvidhairdivyairmānuṣyakaiḥ",
    "K10bsu036_u:5235": " puṣpadhūpagandhamālyavilepanacūrṇacīvaracchatradhvajapatākāvaijayantībhirvividhamadhuramanojñapaṭupaṭahadundubhimahādundubhibhirvādyatālaninādarnirghoṣaśabdairnānāvidhaiśca",
    "K10bsu036_u:5236": " gītanṛtyalāsyaprakārairbahubhiraparimitairbahvaprameyāṇi kalpakoṭīnayutaśatasahasrāṇi",
    "K10bsu036_u:5237": " satkāraḥ kṛto bhavati /",
    "K10bsu036_u:5238": " imaṃ dharmaparyāyaṃ mama parinirvṛtasya dhārayitvā vācayitvā likhitvā (Vaidya 202)",
    "K10bsu036_u:5239": " prakāśayitvā vihārā api tena ajita kṛtā bhavanti vipulā vistīrṇāḥ /",
    "K10bsu036_u:5240": " pragṛhītāśca lohitacandanamayā dvātriṃśatprāsādā aṣṭatalā bhikṣusahasrāvāsāḥ /",
    "K10bsu036_u:5241": " ārāmapuṣpopaśobhitāścaṃkramavanopetāḥ śayanāsanopastabdhāḥ khādyabhojyānnapānaglānapratyayabhaiṣajyapariṣkāraparipūrṇāḥ sarvasukhopadhānapratimaṇḍitāḥ",
    "K10bsu036_u:5242": " te ca bahvaprameyā yaduta śataṃ vā sahasraṃ vā śatasahasraṃ vā koṭī vā koṭīśataṃ vā koṭīsahasraṃ vā koṭiśatasahasraṃ vā koṭīnayutaśatasahasraṃ vā /",
    "K10bsu036_u:5243": " te ca mama saṃmukhaṃ śrāvakasaṃghasya niryātitāḥ,",
    "K10bsu036_u:5244": " te ca mayā paribhuktā veditavyāḥ /",
    "K10bsu036_u:5245": " ya imaṃ dharmaparyāyaṃ tathāgatasya parinirvṛtasya dhārayedvā vācayedvā deśayedvā likhedvā lekhayedvā,",
    "K10bsu036_u:5246": " tadanenāhamajitaparyāyeṇa evaṃ vadāmi - na me tena parinirvṛtasya dhātustūpāḥ kārayitavyāḥ,",
    "K10bsu036_u:5247": " na saṃghapūjā /",
    "K10bsu036_u:5248": " kaḥ punarvādo 'jita ya imaṃ dharmaparyāyaṃ dhārayan dānena vā saṃpādayecchīlena vā kṣāntyā vā vīryeṇa vā dhyānena",
    "K10bsu036_u:5249": " vā prajñayā vā saṃpādayet,",
    "K10bsu036_u:5250": " bahutaraṃ puṇyābhisaṃskāraṃ sa kulaputro vā kuladuhitā vā prasaved buddhajñānasaṃvartanīyamaprameyamasaṃkhyeyamaparyantam /",
    "K10bsu036_u:5251": " tadyathāpi nāma ajita ākāśa dhāturaparyantaḥ pūrvadakṣiṇapaścimottarādharordhvāsu dikṣu vidikṣu,",
    "K10bsu036_u:5252": " evamaprameyāsaṃkhyeyān sa kulaputro vā kuladuhitā vā puṇyābhisaṃskārān prasaved buddhajñānasaṃvartanīyān",
    "K10bsu036_u:5253": " ya imaṃ dharmaparyāyaṃ dhārayedvā vācayedvā deśayedvā likhedvā likhāpayedvā /",
    "K10bsu036_u:5254": " tathāgatacaityasatkārārthaṃ ca abhiyukto bhavet,",
    "K10bsu036_u:5255": " tathāgataśrāvakāṇāṃ ca varṇaṃ bhāṣeta,",
    "K10bsu036_u:5256": " bodhisattvānāṃ ca mahāsattvānāṃ guṇakoṭīnayutaśatasahasrāṇi parikīrtayet,",
    "K10bsu036_u:5257": " pareṣāṃ ca saṃprakāśayet,",
    "K10bsu036_u:5258": " kṣāntyā ca saṃpādayet,",
    "K10bsu036_u:5259": " śīlavāṃśca bhavet,",
    "K10bsu036_u:5260": " kalyāṇadharmaḥ sukhasaṃvāsaḥ kṣāntaśca bhavet,",
    "K10bsu036_u:5261": " dāntaśca bhavedanabhyasūyakaśca,",
    "K10bsu036_u:5262": " apagatakrodhamanaskāro 'vyāpannamanaskāraḥ smṛtimāṃśca sthāmavāṃśca bhavet,",
    "K10bsu036_u:5263": " vīryavāṃśca nityābhiyuktaśca bhavet,",
    "K10bsu036_u:5264": " buddhadharmaparyeṣṭyā dhyāyī ca bhavet,",
    "K10bsu036_u:5265": " pratisaṃlayanagurukaḥ pratisaṃlayanabahulaśca praśnaprabhedakuśalaśca bhavet,",
    "K10bsu036_u:5266": " praśnakoṭīnayutaśatasahasrāṇāṃ visarjayitā /",
    "K10bsu036_u:5267": " yasya kasyacidajita bodhisattvasya mahāsattvasya imaṃ dharmaparyāyaṃ tathāgatasya parinirvṛtasya dhārayataḥ ime evaṃrūpā guṇā bhaveyurye mayā",
    "K10bsu036_u:5268": " so 'jita kulaputro vā kuladuhitā vā evaṃ veditavyaḥ - bodhimaṇḍasaṃprasthito 'yaṃ kulaputro vā kuladuhitā vā bodhimabhisaṃboddhuṃ bodhivṛkṣamūlaṃ gacchati /",
    "K10bsu036_u:5269": " yatra ca ajita sa kulaputro vā kuladuhitā vā tiṣṭhedvā niṣīdedvā caṃkramedvā,",
    "K10bsu036_u:5270": " tatra ajita tathāgatamuddiśya caityaṃ kartavyam,",
    "K10bsu036_u:5271": " tathāgatastūpo 'yamiti ca sa vaktavyaḥ sadevakena lokeneti //",
    "K10bsu036_u:5272": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:5273": " puṇyaskandho aparyanto varṇito me punaḥ punaḥ /",
    "K10bsu036_u:5274": " ya idaṃ dhārayetsūtraṃ nirvṛte naranāyake // Saddhp_16.37 //",
    "K10bsu036_u:5275": " pūjāśca me kṛtāstena dhātustūpāśca kāritāḥ /",
    "K10bsu036_u:5276": " ratnāmayā vicitrāśca darśanīyaḥ suśobhanāḥ // Saddhp_16.38 //",
    "K10bsu036_u:5277": " (Vaidya 203)",
    "K10bsu036_u:5278": " brahmalokasamā uccā chatrāvalibhiranvitāḥ /",
    "K10bsu036_u:5279": " pariṇāhavantaḥ śrīmanto vaijayantīsamanvitāḥ // Saddhp_16.39 //",
    "K10bsu036_u:5280": " paṭughaṇṭā raṇantaśca paṭṭadāmopaśobhitāḥ /",
    "K10bsu036_u:5281": " vāteritāstathā ghaṇṭā śobhanti jinadhātuṣu // Saddhp_16.40 //",
    "K10bsu036_u:5282": " pūjā ca vipulā teṣāṃ puṣpagandhavilepanaiḥ /",
    "K10bsu036_u:5283": " kṛtā vādyaiśca vastraiśca dundubhībhiḥ punaḥ puna // Saddhp_16.41 //",
    "K10bsu036_u:5284": " madhurā vādyabhāṇḍā ca vāditā teṣu dhātuṣu /",
    "K10bsu036_u:5285": " gandhatailapradīpāśca dattāste 'pi samantataḥ // Saddhp_16.42 //",
    "K10bsu036_u:5286": " ya idaṃ dhārayet sūtraṃ kṣayakāli ca deśayet /",
    "K10bsu036_u:5287": " īdṛśī me kṛtā tena vividhā pūjanantikā // Saddhp_16.43 //",
    "K10bsu036_u:5288": " agrā vihārakoṭyo 'pi bahuścandanakāritāḥ /",
    "K10bsu036_u:5289": " dvātriṃśatī ca prāsādā uccaistvenāṣṭavattalāḥ // Saddhp_16.44 //",
    "K10bsu036_u:5290": " śayyāsanairupastabdhāḥ khādyabhojyaiḥ samanvitāḥ /",
    "K10bsu036_u:5291": " praveṇī praṇīta prajñaptā āvāsāśca sahasraśaḥ // Saddhp_16.45 //",
    "K10bsu036_u:5292": " ārāmāścaṃkramā dattāḥ puṣpārāmopaśobhitāḥ /",
    "K10bsu036_u:5293": " bahu ucchadakāścaiva bahurūpavicitritāḥ // Saddhp_16.46 //",
    "K10bsu036_u:5294": " saṃghasya vividhā pūjā kṛtā me tena saṃmukham /",
    "K10bsu036_u:5295": " ya idaṃ dhārayetsūtraṃ nirvṛtasmin vināyake // Saddhp_16.47 //",
    "K10bsu036_u:5296": " adhimuktisāro yo syādato bahutaraṃ hi saḥ /",
    "K10bsu036_u:5297": " puṇyaṃ labheta yo etatsūtraṃ vācellikheta vā // Saddhp_16.48 //",
    "K10bsu036_u:5298": " likhāpayennaraḥ kaścit suniruktaṃ ca pustake /",
    "K10bsu036_u:5299": " pustakaṃ pūjayettacca gandhamālyavilepanaiḥ // Saddhp_16.49 //",
    "K10bsu036_u:5300": " dīpaṃ ca dadyādyo nityaṃ gandhatailasya pūritam /",
    "K10bsu036_u:5301": " jātyutpalātimuktaiśca prakaraiścampakasya ca // Saddhp_16.50 //",
    "K10bsu036_u:5302": " kuryādetādṛśīṃ pūjāṃ pustakeṣu ca yo naraḥ /",
    "K10bsu036_u:5303": " bahu prasavate puṇyaṃ pramāṇaṃ yasya no bhavet // Saddhp_16.51 //",
    "K10bsu036_u:5304": " yathaivākāśadhātau hi pramāṇaṃ nopalabhyate /",
    "K10bsu036_u:5305": " diśāsu daśasū nityaṃ puṇyaskandho 'yamīdṛśaḥ // Saddhp_16.52 //",
    "K10bsu036_u:5306": " kaḥ punarvādo yaśca syāt kṣānto dāntaḥ samāhitaḥ /",
    "K10bsu036_u:5307": " śīlavāṃścaiva dhyāyī ca pratisaṃlānagocaraḥ // Saddhp_16.53 //",
    "K10bsu036_u:5308": " (Vaidya 204)",
    "K10bsu036_u:5309": " akrodhano apiśunaścaityasmin gaurave sthitaḥ /",
    "K10bsu036_u:5310": " bhikṣūṇāṃ praṇato nityaṃ nādhimānī na cālasaḥ // Saddhp_16.54 //",
    "K10bsu036_u:5311": " prajñavāṃścaiva dhīraśca praśnaṃ pṛṣṭo na kupyati /",
    "K10bsu036_u:5312": " anulomaṃ ca deśeti kṛpābuddhī ca prāṇiṣu // Saddhp_16.55 //",
    "K10bsu036_u:5313": " ya īdṛśo bhavetkaścid yaḥ sūtraṃ dhārayedidam /",
    "K10bsu036_u:5314": " na tasya puṇyaskandhasya pramāṇamupalabhyate // Saddhp_16.56 //",
    "K10bsu036_u:5315": " yadi kaścinnaraḥ paśyedīdṛśaṃ dharmabhāṇakam /",
    "K10bsu036_u:5316": " dhārayantamidaṃ sūtraṃ kuryādvai tasya satkriyām // Saddhp_16.57 //",
    "K10bsu036_u:5317": " divyaiśca puṣpaistatha okireta divyaiśca vastrairabhicchādayeta /",
    "K10bsu036_u:5318": " mūrdhena vanditva ca tasya pādau tathāgato 'yaṃ janayeta saṃjñām // Saddhp_16.58 //",
    "K10bsu036_u:5319": " dṛṣṭvā ca taṃ cintayi tasmi kāle gamiṣyate eṣa drumasya mūlam /",
    "K10bsu036_u:5320": " budhyiṣyate bodhimanuttarāṃ śivāṃ hitāya lokasya sadevakasya // Saddhp_16.59 //",
    "K10bsu036_u:5321": " yasmiṃśca so caṃkrami tādṛśo viduḥ tiṣṭheta vā yatra niṣīdayedvā /",
    "K10bsu036_u:5322": " śayyāṃ ca kalpeya kahiṃci dhīro bhāṣantu gāthāṃ pi tu ekasūtrāt // Saddhp_16.60 //",
    "K10bsu036_u:5323": " yasmiṃśca stūpaṃ puruṣottamasya kārāpayeccitrasudarśanīyam /",
    "K10bsu036_u:5324": " uddiśya buddhaṃ bhagavanta nāyakaṃ pūjāṃ ca citrāṃ tahi kārayettathā // Saddhp_16.61 //",
    "K10bsu036_u:5325": " mayā sa bhuktaḥ pṛthivīpradeśo mayā svayaṃ caṃkramitaṃ ca tatraṃ /",
    "K10bsu036_u:5326": " tatropaviṣṭo ahameva ca syāṃ yatra sthitaḥ so bhavi buddhaputraḥ // Saddhp_16.62 //",
    "K10bsu036_u:5327": " iti śrīsaddharmapuṇḍarīke dharmaparyāye puṇyaparyāyaparivarto nāma ṣoḍaśamaḥ //",
    "K10bsu036_u:5328": " (Vaidya 205)",
    "K10bsu036_u:5329": " Saddhp_17: anumodanāpuṇyanirdeśaparivartaḥ /",
    "K10bsu036_u:5330": " atha khalu maitreyo bodhisattvo mahāsattvo bhagavantametadavocat - yo bhagavan imaṃ dharmaparyāyaṃ deśyamānaṃ śrutvā anumodet kulaputro vā kuladuhitā",
    "K10bsu036_u:5331": " kiyantaṃ sa bhagavan kulaputro vā kuladuhitā vā puṇyaṃ prasavediti?",
    "K10bsu036_u:5332": " atha khalu maitreyo bodhisattvo mahāsattvastasyāṃ velāyāmimāṃ gāthāmabhāṣata -",
    "K10bsu036_u:5333": " yo nirvṛte mahāvīre śṛṇuyātsūtramīdṛśam /",
    "K10bsu036_u:5334": " śrutvā cābhyanumodeyā kiyantaṃ kuśalaṃ bhavet // Saddhp_17.1 //",
    "K10bsu036_u:5335": " atha khalu bhagavān maitreyaṃ bodhisattvaṃ mahāsattvametadavocat - yaḥ kaścidajita",
    "K10bsu036_u:5336": " kulaputro vā kuladuhitā vā tathāgatasya parinirvṛtasya imaṃ dharmaparyāya deśyamānaṃ",
    "K10bsu036_u:5337": " saṃprakāśyamānaṃ śṛṇuyād bhikṣurvā bhikṣuṇī vā upāsako vā upāsikā vā vijñapuruṣo vā kumārako vā,",
    "K10bsu036_u:5338": " kumārikā vā,",
    "K10bsu036_u:5339": " śrutvā ca abhyanumodeta,",
    "K10bsu036_u:5340": " sacettato dharmaśravaṇādutthāya prakrāmet,",
    "K10bsu036_u:5341": " sa ca vihāragato vā gṛhagato vā araṇyagato vā vīthīgato vā grāmagato vā janapadagato",
    "K10bsu036_u:5342": " vā tān hetūṃstāni kāraṇāni taṃ dharmaṃ yathāśrutaṃ yathodgṛhītaṃ yathābalamaparasya",
    "K10bsu036_u:5343": " sattvasyācakṣīta māturvā piturvā jñātervā,",
    "K10bsu036_u:5344": " saṃmoditasya vā anyasya vā saṃstutasya kasyacit,",
    "K10bsu036_u:5345": " so 'pi yadi śrutvā anumodeta,",
    "K10bsu036_u:5346": " anumodya ca punaranyasmai ācakṣīta /",
    "K10bsu036_u:5347": " so 'pi yadi śrutvānumodeta,",
    "K10bsu036_u:5348": " anumodya ca so 'pyaparasmai ācakṣīta,",
    "K10bsu036_u:5349": " so 'pi taṃ śrutvānumodeta /",
    "K10bsu036_u:5350": " ityanena paryāyeṇa yāvat pañcāśat paraṃparayā /",
    "K10bsu036_u:5351": " atha khalvajita yo 'sau pañcāśattamaḥ puruṣo bhavet paraṃparāśravānumodakaḥ,",
    "K10bsu036_u:5352": " tasyāpi tāvadahamajita kulaputrasya vā kuladuhiturvā anumodanāsahagataṃ puṇyābhisaṃskāramabhinirdekṣyāmi /",
    "K10bsu036_u:5353": " taṃ śṛṇu, sādhu ca suṣṭhu ca manasikuru /",
    "K10bsu036_u:5354": " bhāṣiṣye 'haṃ te //",
    "K10bsu036_u:5355": " tadyathāpi nāma ajita caturṣu lokadhātuṣvasaṃkhyeyaśatasahasreṣu ye sattvāḥ santaḥ saṃvidyamānāḥ ṣaṭsu gatiṣūpapannāḥ,",
    "K10bsu036_u:5356": " aṇḍajā vā jarāyujā vā saṃsvedajā vā aupapādukā vā rūpiṇo vā arūpiṇo vā saṃjñino vā",
    "K10bsu036_u:5357": " asaṃjñino vā naivasaṃjñino vā nāsaṃjñino vā apadā vā dvipadā vā catuṣpadā vā bahupadā",
    "K10bsu036_u:5358": " vā yāvadeva sattvāḥ sattvadhātau saṃgrahasamavasaraṇaṃ gacchanti /",
    "K10bsu036_u:5359": " atha kaścideva puruṣaḥ samutpadyeta puṇyakāmo hitakāmastasya sattvakāyasya sarvakāmakrīḍāratiparibhogāniṣṭān kāntān priyān manāpān dadyāt /",
    "K10bsu036_u:5360": " ekaikasya sattvasya jambudvīpaṃ paripūrṇaṃ dadyāt kāmakrīḍāratiparibhogāya,",
    "K10bsu036_u:5361": " hiraṇyasuvarṇarūpyamaṇimuktāvaiḍūryaśaṅkhaśilāpravālānaśvarathagorathahastirathān dadyāt prāsādān kūṭāgārān /",
    "K10bsu036_u:5362": " anena paryāyeṇa ajita sa puruṣo dānapatirmahādānapatiḥ paripūrṇānyaśītiṃ varṣāṇi dānaṃ dadyāt /",
    "K10bsu036_u:5363": " atha khalvajita sa puruṣo dānapatirmahādānapatirevaṃ cintayet - ime khalu sattvāḥ sarve mayā krīḍāpitā ramāpitāḥ sukhaṃ jivāpitāḥ /",
    "K10bsu036_u:5364": " ime ca te bhavantaḥ sattvā balinaḥ palitaśiraso jīrṇavṛddhā mahallakā (Vaidya 206)",
    "K10bsu036_u:5365": " aśītivarṣikā jātyā /",
    "K10bsu036_u:5366": " abhyāśībhūtāścaite kālakriyāyāḥ /",
    "K10bsu036_u:5367": " yannvahametāṃstathāgatapravedite dharmavinaye 'vatārayeyamanuśāsayeyam /",
    "K10bsu036_u:5368": " atha khalvajita sa puruṣastān sarvasattvān samādāpayet /",
    "K10bsu036_u:5369": " samādāpayitvā ca tathāgatapravedite dharmavinaye 'vatārayed grāhayet /",
    "K10bsu036_u:5370": " tasya te sattvāstaṃ ca dharmaṃ śṛṇuyuḥ /",
    "K10bsu036_u:5371": " śrutvā ca ekakṣaṇena ekamuhūrtena ekalavena sarve srotaāpannāḥ syuḥ,",
    "K10bsu036_u:5372": " sakṛdāgāmino 'nāgāmino 'nāgāmiphalaṃ prāpnuyuryāvadarhanto bhaveyuḥ,",
    "K10bsu036_u:5373": " kṣīṇāsravā dhyāyino mahādhyāyino 'ṣṭavimokṣadhyāyinaḥ /",
    "K10bsu036_u:5374": " tatkiṃ manyase ajita api nu sa puruṣo dānapatirmahādānapatistatonidānaṃ bahu puṇyaṃ prasavedaprameyamasaṃkhyeyam?",
    "K10bsu036_u:5375": " evamukte maitreyo bodhisattvo mahāsattvo bhagavantametadavocat - evametat bhagavan,",
    "K10bsu036_u:5376": " evametat sugata /",
    "K10bsu036_u:5377": " anenaiva tāvad bhagavan kāraṇena sa puruṣo dānapatirmahādānapatirbahu puṇyaṃ prasavet,",
    "K10bsu036_u:5378": " yastāvatāṃ sattvānāṃ sarvasukhopadhānaṃ dadyāt /",
    "K10bsu036_u:5379": " kaḥ punarvādo",
    "K10bsu036_u:5380": " yaduttariarhattve pratiṣṭhāpayet //",
    "K10bsu036_u:5381": " evamukte bhagavānajitaṃ bodhisattvaṃ mahāsattvametadavocat - ārocayāmi te ajita,",
    "K10bsu036_u:5382": " prativedayāmi /",
    "K10bsu036_u:5383": " yaśca sa dānapatirmahādānapatiḥ puruṣaścaturṣu lokadhātuṣvasaṃkhyeyaśatasahasreṣu sarvasattvānāṃ sarvasukhopadhānaiḥ paripūrya arhattve pratiṣṭhāpya puṇyaṃ prasavet,",
    "K10bsu036_u:5384": " yaśca pañcāśattamaḥ puruṣaḥ paraṃparāśravānugataḥ śravaṇena ito dharmaparyāyādekāmapi gāthāmekapadamapi śrutvā anumodeta /",
    "K10bsu036_u:5385": " yaccaitasya puruṣasyānumodanāsahagataṃ puṇyakriyāvastu,",
    "K10bsu036_u:5386": " yacca tasya puruṣasya dānapatermahādānapaterdānasahagatamarhattvaṃ pratiṣṭhāpanāsahagatapuṇyakriyāvastu,",
    "K10bsu036_u:5387": " idameva tato bahutaram /",
    "K10bsu036_u:5388": " yo 'yaṃ puruṣaḥ pañcāśattamaḥ,",
    "K10bsu036_u:5389": " tataḥ puruṣaparaṃparāta ito dharmaparyāyādekāmapi gāthāmekapadamapi śrutvā anumodet /",
    "K10bsu036_u:5390": " asya anumodanāsahagatasya ajita puṇyābhisaṃskārasya kuśalamūlābhisaṃskārasya anumodanāsahagatasya",
    "K10bsu036_u:5391": " agrataḥasau paurviko dānasahagataśca arhattvapratiṣṭhāpanāsahagataśca puṇyābhisaṃskāraḥ",
    "K10bsu036_u:5392": " śatatamīmapi kalāṃ nopayāti,",
    "K10bsu036_u:5393": " sahasratamīmapi śatasahasratamīmapi koṭītamīmapi koṭīśatatamīmapi koṭīsahasratamīmapi koṭīśatasahasratamīmapi koṭīniyutaśatasahasratamīmapi kalāṃ nopayāti /",
    "K10bsu036_u:5394": " saṃkhyāmapi kalāmapi gaṇanāmapi upamāmapi upaniḥadamapi na kḥamate /",
    "K10bsu036_u:5395": " evamaprameyamasaṃkhyeyamajita so 'pi tāvat pañcāśattamaḥ paraṃparāśravaṇe puruḥa ito dharmaparyāyādantaśa ekagāthāmapi ekapadamapi anumodya ca puṇyaṃ prasavati /",
    "K10bsu036_u:5396": " kaḥ punarvādo 'jita yo 'yaṃ mama saṃmukhamimaṃ dharmaparyāyaṃ śṛṇuyāt,",
    "K10bsu036_u:5397": " śrutvā cābhyanumodet,",
    "K10bsu036_u:5398": " aprameyataramasaṃkhyayetaraṃ tasyāhamajita taṃ puṇyābhisaṃskāraṃ vadāmi //",
    "K10bsu036_u:5399": " yaḥ khalu punarajita asya dharmaparyāyasya śravāṇārthaṃ kulaputro vā kuladuhitā vā svagṛhānniṣkramya vihāraṃ gacchet /",
    "K10bsu036_u:5400": " sa ca gattvā tasminnimaṃ dharmaparyāyaṃ muhūrtakamapi śṛṇuyāt sthito vā niṣaṇṇo vā /",
    "K10bsu036_u:5401": " sa sattvastanmātreṇa puṇyābhisaṃskāreṇa kṛtenopacitena jātivinivṛtto dvitīye samucchraye dvitīye ātmabhāvapratilambhe gorathānāṃ lābhī bhaviṣyati,",
    "K10bsu036_u:5402": " aśvarathānāṃ hastirathānāṃ śibikānāṃ goyanānāmṛṣabhayānānāṃ divyānāṃ ca vimānānāṃ lābhī bhaviṣyati /",
    "K10bsu036_u:5403": " sacet punastatra dharmaśravaṇe muhūrtamātramapi niṣadya idaṃ dharmaparyāyaṃ śṛṇuyāt, (Vaidya 207)",
    "K10bsu036_u:5404": " paraṃ vā niṣādayet,",
    "K10bsu036_u:5405": " āsanasaṃvibhāgaṃ vā kuryādaparasya sattvasya,",
    "K10bsu036_u:5406": " tena sa puṇyābhisaṃskāreṇa lābhī bhaviṣyati śakrāsanānāṃ brahmāsanānāṃ cakravartisaṃhāsanānām /",
    "K10bsu036_u:5407": " sacet punarajita kaścideva kulaputro vā kuladuhitā vā aparaṃ puruṣamevaṃ vadet - āgaccha tvaṃ bhoḥ puruṣa /",
    "K10bsu036_u:5408": " saddharmapuṇḍarīkaṃ nāma dharmaparyāyaṃ śṛṇuṣva /",
    "K10bsu036_u:5409": " sa ca puruṣastasya tāṃ protsāhanāmāgamya yadi muhūrtamātramapi śṛṇuyāt,",
    "K10bsu036_u:5410": " sa sattvastena protsāhena kuśalamūlenābhisaṃskṛtena dhāraṇīpratilabdhairbodhisattvaiḥ sārdhaṃ samavadhānaṃ pratilabhate /",
    "K10bsu036_u:5411": " ajaḍaśca bhavati,",
    "K10bsu036_u:5412": " tīkṣṇendriyaḥ prajñāvān /",
    "K10bsu036_u:5413": " na tasya jātiśatasahasrairapi pūti mukhaṃ bhavati na durgandhi /",
    "K10bsu036_u:5414": " nāpyasya jihvārogo bhavati,",
    "K10bsu036_u:5415": " na mukharogo bhavati /",
    "K10bsu036_u:5416": " na ca śyāmadanto bhavati,",
    "K10bsu036_u:5417": " na viṣamadanto bhavati,",
    "K10bsu036_u:5418": " na pītadanto bhavati,",
    "K10bsu036_u:5419": " na duḥsaṃsthitadanto na khaṇḍadanto na patitadanto na vakradanto na lamboṣṭho bhavati,",
    "K10bsu036_u:5420": " nābhyantaroṣṭho na prasāritoṣṭho na khaṇḍoṣṭho na vaṅkoṣṭho na kṛṣṇoṣṭho na bībhatsoṣṭho bhavati /",
    "K10bsu036_u:5421": " na cipīṭanāso bhavati,",
    "K10bsu036_u:5422": " na vakranāso bhavati /",
    "K10bsu036_u:5423": " na dīrghamukho bhavati,",
    "K10bsu036_u:5424": " na vaṅkamukho bhavati,",
    "K10bsu036_u:5425": " na kṛṣṇamukho bhavati,",
    "K10bsu036_u:5426": " nāpriyadarśanamukhaḥ /",
    "K10bsu036_u:5427": " api tu khalvajita sūkṣmasujātajihvādantoṣṭho bhavati āyatanāsaḥ /",
    "K10bsu036_u:5428": " praṇītamukhamaṇḍalaḥ subhrūḥ suparinikṣiptalalāṭo bhavati /",
    "K10bsu036_u:5429": " suparipūrṇapuruṣavyañjanapratilābhī ca bhavati /",
    "K10bsu036_u:5430": " tathāgataṃ ca avavādānuśāsakaṃ pratilabhate /",
    "K10bsu036_u:5431": " kṣipraṃ ca buddhairbhagavadbhiḥ saha samavadhānaṃ pratilabhate /",
    "K10bsu036_u:5432": " paśya ajita ekasattvamapi nāma utsāhayitvā iyat puṇyaṃ prasavati /",
    "K10bsu036_u:5433": " kaḥ punarvādo yaḥ satkṛtya śṛṇuyāt,",
    "K10bsu036_u:5434": " satkṛtya vācayet, satkṛtya",
    "K10bsu036_u:5435": " deśayet, satkṛtya prakāśayediti //",
    "K10bsu036_u:5436": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:5437": " pañcāśimo yaśca paraṃparāyāṃ sūtrasyimasyo śṛṇutekagāthām /",
    "K10bsu036_u:5438": " anumodayitvā ca prasannacittaḥ śṛṇuṣva puṇyaṃ bhavi yattakaṃ tat // Saddhp_17.2 //",
    "K10bsu036_u:5439": " sa caiva puruṣo bhavi dānadātā sattvān koṭīnayuteṣu nityam /",
    "K10bsu036_u:5440": " ye pūrvamaupamyakṛtā mayā vai tān sarvi tarpeya aśīti varṣān // Saddhp_17.3 //",
    "K10bsu036_u:5441": " so dṛṣṭva teṣāṃ ca jarāmupasthitāṃ valī ca khaṇḍaṃ ca śiraśca pāṇḍaram /",
    "K10bsu036_u:5442": " hāhādhimucyanti hi sarvasattvā yannūna dharmeṇa hu ovadeyam // Saddhp_17.4 //",
    "K10bsu036_u:5443": " (Vaidya 208)",
    "K10bsu036_u:5444": " so teṣa dharmaṃ vadatīha paścānnirvāṇabhūmiṃ ca prakāśayeta /",
    "K10bsu036_u:5445": " sarve bhavāḥ phenamarīcikalpā nirvidyathā sarvabhaveṣu kṣipram // Saddhp_17.5 //",
    "K10bsu036_u:5446": " te sarvasattvāśca śruṇitva dharmaṃ tasyaiva dātuḥ puruṣasya antikāt /",
    "K10bsu036_u:5447": " arhantabhūtā bhavi ekakāle kṣīṇāsravā antimadehadhāriṇaḥ // Saddhp_17.6 //",
    "K10bsu036_u:5448": " puṇyaṃ tato bahutaru tasya hi syat paraṃparātaḥ śruṇi ekagāthām /",
    "K10bsu036_u:5449": " anumodi vā yattaku tasya puṇyaṃ kala puṇyaskandhaḥ purimo na bhoti // Saddhp_17.7 //",
    "K10bsu036_u:5450": " evaṃ bahu tasya bhaveta puṇyaṃ anantakaṃ yasya pramāṇu nāsti /",
    "K10bsu036_u:5451": " gāthāṃ pi śrutvaika paraṃparāya kiṃ vā punaḥ saṃmukha yo śruṇeyā // Saddhp_17.8 //",
    "K10bsu036_u:5452": " yaścaikasattvaṃ pi vadeya tatra protsāhaye gaccha śṛṇuṣva dharmam /",
    "K10bsu036_u:5453": " sudurlabhaṃ sutramidaṃ hi bhoti kalpāna koṭīnayutairanekaiḥ // Saddhp_17.9 //",
    "K10bsu036_u:5454": " sa cāpi protsāhitu tena sattvaḥ śruṇeya sūtrema muhūrtakaṃ pi /",
    "K10bsu036_u:5455": " tasyāpi dharmasya phalaṃ śṛṇohi mukharoga tasya na kadāci bhoti // Saddhp_17.10 //",
    "K10bsu036_u:5456": " jihvāpi tasya na kadāci duḥkhati na tasya dantā patitā bhavanti /",
    "K10bsu036_u:5457": " śyāmātha pītā viṣamā ca jātu bībhatsitoṣṭho na ca jātu bhoti // Saddhp_17.11 //",
    "K10bsu036_u:5458": " kuṭilaṃ ca śuṣkaṃ ca na jātu dīrghaṃ mukhaṃ na cipiṭaṃ sya kadāci bhoti /",
    "K10bsu036_u:5459": " (Vaidya 209)",
    "K10bsu036_u:5460": " susaṃsthitā nāsa tathā lalāṭaṃ dantā ca oṣṭho mukhamaṇḍalaṃ ca // Saddhp_17.12 //",
    "K10bsu036_u:5461": " priyadarśano bhoti sadā narāṇāṃ pūrtiṃ ca vakraṃ na kadāci bhoti /",
    "K10bsu036_u:5462": " yathotpalasyeha sadā sugandhiḥ pravāyate tasya mukhasya gandhaḥ // Saddhp_17.13 //",
    "K10bsu036_u:5463": " gṛhādvihāraṃ hi vrajitva dhīro gaccheta sūtraṃ śravaṇāya etat /",
    "K10bsu036_u:5464": " gatvā ca so tatra śṛṇe muhūrtaṃ prasannacittasya phalaṃ śṛṇotha // Saddhp_17.14 //",
    "K10bsu036_u:5465": " sugauru tasyo bhavatetmabhāvaḥ pariyāti co aśvarathehi dhīraḥ /",
    "K10bsu036_u:5466": " hastīrathāṃśco abhiruhya uccān ratanehi citrānanucaṃkrameyā // Saddhp_17.15 //",
    "K10bsu036_u:5467": " vibhūṣitāṃ so śibikāṃ labheta narairanekairiha vāhyamānām /",
    "K10bsu036_u:5468": " gatvāpi dharmaṃ śravaṇāya tasya phalaṃ śubhaṃ bhoti ca evarūpam // Saddhp_17.16 //",
    "K10bsu036_u:5469": " niṣadya cāsau pariṣāya tatra śuklena karmeṇa kṛtena tena /",
    "K10bsu036_u:5470": " śakrāsanānāṃ bhavate sa lābhī brahmāsanānāṃ ca nṛpāsanānām // Saddhp_17.17 //",
    "K10bsu036_u:5471": " iti śrīsaddharmapuṇḍarīke dharmaparyāye anumodanāpuṇyanirdeśaparivarto nāma saptadaśamaḥ //",
    "K10bsu036_u:5472": " (Vaidya 210)",
    "K10bsu036_u:5473": " Saddhp_18: dharmabhāṇakānuśaṃsāparivartaḥ /",
    "K10bsu036_u:5474": " atha khalu bhagavān satatasamitābhiyuktaṃ bodhisattvaṃ mahāsattvamāmantrayāmāsa - yaḥ kaścit kulaputra imaṃ dharmaparyāyaṃ dhārayiṣyati vācayiṣyati vā deśayiṣyati vā likhiṣyati va,",
    "K10bsu036_u:5475": " sa kulaputro vā kuladuhitā va aṣṭau cakṣurguṇaśatāni pratilapsyate,",
    "K10bsu036_u:5476": " dvādaśa śrotraguṇaśatāni pratilapsyate,",
    "K10bsu036_u:5477": " aṣṭau ghrāṇaguṇaśatāni pratilapsyate,",
    "K10bsu036_u:5478": " dvādaśa jihvāguṇaśatāni pratilapsyate,",
    "K10bsu036_u:5479": " aṣṭau kāyaguṇaśatāni pratilapsyate,",
    "K10bsu036_u:5480": " dvādaśa manoguṇaśatāni pratilapsyate /",
    "K10bsu036_u:5481": " tasyaibhirbahubhirguṇaśataiḥ ṣaḍindriyagrāmaḥ pariśuddhaḥ supariśuddho bhaviṣyati /",
    "K10bsu036_u:5482": " sa evaṃ pariśuddhena cakṣurindriyeṇa prākṛtena māṃsacakṣuṣā mātāpitṛsaṃbhavena trisāhasramahāsāhasrāṃ",
    "K10bsu036_u:5483": " lokadhātuṃ sāntarbahiḥ saśailavanaṣaṇḍāmadho yāvadavīcimahānirayamupādāya upari ca",
    "K10bsu036_u:5484": " yāvat bhavāgraṃ tat sarvaṃ drakṣyati prākṛtena māṃsacakṣuṣā /",
    "K10bsu036_u:5485": " ye ca tasmin sattvā upapannāḥ,",
    "K10bsu036_u:5486": " tān sarvān drakṣyati,",
    "K10bsu036_u:5487": " karmavipākaṃ ca teṣāṃ jñāsyatīti //",
    "K10bsu036_u:5488": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:5489": " ya imaṃ sūtra bhāṣeta parṣāsu ca viśāradaḥ /",
    "K10bsu036_u:5490": " anolīnaḥ prakāśeyā guṇāṃstasya śṛṇuṣva me // Saddhp_18.1 //",
    "K10bsu036_u:5491": " aṣṭau guṇaśatāastasya cakṣuṣo bhonti sarvaśaḥ /",
    "K10bsu036_u:5492": " yenāsya vimalaṃ bhoti śuddhaṃ cakṣuranāvilam // Saddhp_18.2 //",
    "K10bsu036_u:5493": " sa māṃsacakṣuṣā tena mātāpitṛkasaṃbhunā /",
    "K10bsu036_u:5494": " paśyate lokadhātvemāṃ saśailavanakānanām // Saddhp_18.3 //",
    "K10bsu036_u:5495": " meruṃ sumeru sarvā ca cakravālā sa paśyati /",
    "K10bsu036_u:5496": " ye cānye parvatāḥ khaṇḍāḥ samudrāṃścāpi paśyati // Saddhp_18.4 //",
    "K10bsu036_u:5497": " yāvānavīci heṣṭhena bhavāgraṃ copariṣṭataḥ /",
    "K10bsu036_u:5498": " sarvaṃ sa paśyate dhīro māṃsacakṣusya īdṛśam // Saddhp_18.5 //",
    "K10bsu036_u:5499": " na tāva divyacakṣu sya bhoti no cāpi jāyate /",
    "K10bsu036_u:5500": " viṣayo māṃsacakṣusya bhavettasyāyamīdṛśaḥ // Saddhp_18.6 //",
    "K10bsu036_u:5501": " punaraparaṃ satatasamitābhiyukta sa kulaputro vā kuladuhitā vā imaṃ dharmaparyāyaṃ",
    "K10bsu036_u:5502": " saṃprakāśayamānaḥ pareṣāṃ ca saṃśrāvayamānastairdvādaśabhiḥ śrotraguṇaśataiḥ samanvāgataḥ",
    "K10bsu036_u:5503": " ye trisāhasramahāsāhasrāyāṃ lokadhātau vividhāḥ śabdā niścaranti yāvadavīcirmahānirayo",
    "K10bsu036_u:5504": " yāvacca bhavāgraṃ sāntarbahiḥ,",
    "K10bsu036_u:5505": " tadyathā - hastiśabdā vā aśvaśabdā vā uṣṭraśabdā vā gośabdā vā ajaśabdā vā janapadaśabdā",
    "K10bsu036_u:5506": " vā rathaśabdā vā ruditaśabdā vā śokaśabdā vā bhairavaśabdā vā śaṅkhaśabdā vā ghaṇṭāśabdā",
    "K10bsu036_u:5507": " vā paṭahaśabdā vā bherīśabdā vā krīḍāśabdā vā gītaśabdā vā nṛtyaśabdā vā tūryaśabdā",
    "K10bsu036_u:5508": " vā vādyaśabdā vā strīśabdā vā puruṣaśabdā vā dārakaśabdā vā (Vaidya 211)",
    "K10bsu036_u:5509": " dārikāśabdā vā dharmaśabdā vā adharmaśabdā vā sukhaśabdā vā duḥkhaśabdā vā bālaśabdā",
    "K10bsu036_u:5510": " vā āryaśabdā vā manojñaśabdā vā amanojñaśabdā vā devaśabdā vā nāgaśabdā vā yakṣaśabdā",
    "K10bsu036_u:5511": " vā rākṣasaśabdā vā gandharvaśabdā vā asuraśabdā vā garuḍaśabdā vā kinnaraśabdā vā",
    "K10bsu036_u:5512": " mahoragaśabdā vā manuṣyaśabdā vā amanuṣyaśabdā vā agniśabdā vā vāyuśabdā vā udakaśabdā",
    "K10bsu036_u:5513": " vā grāmaśabdā vā nagaraśabdā vā bhikṣuśabdā vā śrāvakaśabdā vā pratyekabuddhaśabdā",
    "K10bsu036_u:5514": " vā bodhisattvaśabdā vā tathāgataśabdā vā,",
    "K10bsu036_u:5515": " yāvantaḥ kecitrisāhasramahāsāhasrāyāṃ lokadhātau sāntarbahiḥ śabdā niścaranti,",
    "K10bsu036_u:5516": " tān śabdāṃstena prākṛtena pariśuddhena śrotrendriyeṇa śṛṇoti /",
    "K10bsu036_u:5517": " na ca tāvaddivyaṃ śrotramabhinirharati /",
    "K10bsu036_u:5518": " teṣāṃ teṣāṃ ca sattvānāṃ rutānyavabudhyate,",
    "K10bsu036_u:5519": " vibhāvayati vibhajati tena ca prākṛtena śrotrendriyeṇa /",
    "K10bsu036_u:5520": " teṣāṃ teṣāṃ ca sattvānāṃ rutāni śṛṇvatastasya taiḥ sarvaśabdaiḥ śrotrendriyaṃ nābhibhūyate /",
    "K10bsu036_u:5521": " evaṃrūpaḥ satatasamitābhiyukta tasya bodhisattvasya mahāsattvasya śrotrendriyapratilambho bhavati,",
    "K10bsu036_u:5522": " na ca tāvaddivyaṃ śrotramabhinirharati //",
    "K10bsu036_u:5523": " idamavocadbhagavān /",
    "K10bsu036_u:5524": " idaṃ vaditvā sugato hyathāparametaduvāca śāstā -",
    "K10bsu036_u:5525": " śrotrendriyaṃ tasya viśuddhu bhoti anāvilaṃ prākṛtakaṃ ca tāvat /",
    "K10bsu036_u:5526": " vividhān hi yeneha śṛṇoti śabdāniha lokadhātau hi aśeṣato 'yam // Saddhp_18.7 //",
    "K10bsu036_u:5527": " hastīna aśvāna śṛṇoti śabdān rathāna goṇāna ajaiḍakānām /",
    "K10bsu036_u:5528": " bherīmṛdaṅgāna sughoṣakānāṃ vīṇāna veṇūnatha vallakīnām // Saddhp_18.8 //",
    "K10bsu036_u:5529": " gītaṃ manojñaṃ madhuraṃ śṛṇoti na cāpi so sajjati tatra dhīraḥ /",
    "K10bsu036_u:5530": " manuṣyakoṭīna śṛṇoti śabdān bhāṣanti yaṃ yaṃ ca yahiṃ yahiṃ te // Saddhp_18.9 //",
    "K10bsu036_u:5531": " devāna co nitya śṛṇoti śabdān gītasvaraṃ ca madhuraṃ manojñam /",
    "K10bsu036_u:5532": " puruṣāṇa istrīṇa rutāni cāpi tatha dārakāṇāmatha dārikāṇām // Saddhp_18.10 //",
    "K10bsu036_u:5533": " ye parvateṣveva guhānivāsī kalaviṅkakā kokila barhiṇaśca /",
    "K10bsu036_u:5534": " (Vaidya 212)",
    "K10bsu036_u:5535": " pakṣīṇa ye jīvakajīvakā hi teṣāṃ ca valgū śṛṇute hi śabdān // Saddhp_18.11 //",
    "K10bsu036_u:5536": " narakeṣu ye vedana vedayanti sudāruṇāṃścāpi karonti śabdān /",
    "K10bsu036_u:5537": " āhāraduḥkhairavapīḍitānāṃ yān preta kurvanti tathaiva śabdān // Saddhp_18.12 //",
    "K10bsu036_u:5538": " asurāśca ye sāgaramadhyavāsino muñcanti ghoṣāṃstatha cānyamanyān /",
    "K10bsu036_u:5539": " sarvānihastho sa hi dharmabhāṇakaḥ śṛṇoti śabdānna ca ostarīyati // Saddhp_18.13 //",
    "K10bsu036_u:5540": " tiryāṇa yonīṣu rutāni yāni anyonyasaṃbhāṣaṇatāṃ karonti /",
    "K10bsu036_u:5541": " iha sthitastānapi so śṛṇoti vividhāni śabdāni bahūvidhāni // Saddhp_18.14 //",
    "K10bsu036_u:5542": " ye brahmaloke nivasanti devā akaniṣṭha ābhāsvara ye ca devāḥ /",
    "K10bsu036_u:5543": " ye cānyamanyasya karonti ghoṣān śṛṇoti tatsarvamaśeṣato 'sau // Saddhp_18.15 //",
    "K10bsu036_u:5544": " svādhyāya kurvantiha ye ca bhikṣavaḥ sugatāniha śāsani pravrajitvā /",
    "K10bsu036_u:5545": " parṣāsu ye deśayate ca dharmaṃ teṣāṃ pi śabdaṃ śṛṇute sa nityam // Saddhp_18.16 //",
    "K10bsu036_u:5546": " ye bodhisattvāściha lokadhātau svādhyāya kurvanti paraspareṇa /",
    "K10bsu036_u:5547": " saṃgīti dharmeṣu ca ye karonti śṛṇoti śabdān vividhāṃśca teṣām // Saddhp_18.17 //",
    "K10bsu036_u:5548": " bhagavān pi buddho naradamyasārathiḥ parṣāsu dharmaṃ bruvate yamagram /",
    "K10bsu036_u:5549": " taṃ cāpi so śṛṇvanti ekakāle yo bodhisattvo imu sūtra dhārayet // Saddhp_18.18 //",
    "K10bsu036_u:5550": " (Vaidya 213)",
    "K10bsu036_u:5551": " sarve trisāhasri imasmi kṣetre ye sattva kurvanti bahūṃ pi śabdān /",
    "K10bsu036_u:5552": " abhyantareṇāpi ca bāhireṇa avīciparyanta bhavāgramūrdhvam // Saddhp_18.19 //",
    "K10bsu036_u:5553": " sarveṣa sattvāna śṛṇoti śabdān naṃ cāpi kṣetraṃ uparudhyate 'sya /",
    "K10bsu036_u:5554": " paṭvindriyo jānati sthānasthānaṃ śrotrendriyaṃ prākṛtakaṃ hi tāvat // Saddhp_18.20 //",
    "K10bsu036_u:5555": " na ca tāva divyasmi karoti yatnaṃ prakṛtya saṃtiṣṭhati śrotrametat /",
    "K10bsu036_u:5556": " sūtraṃ hi yo dhārayate viśārado guṇā sya etādṛśakā bhavanti // Saddhp_18.21 //",
    "K10bsu036_u:5557": " punaraparaṃ satatasamitābhiyukta asya bodhisattvasya mahāsattvasya imaṃ dharmaparyāyaṃ",
    "K10bsu036_u:5558": " dhārayataḥ prakāśayataḥ svādhyāyato likhato 'ṣṭābhirguṇaśataiḥ samanvāgataṃ ghrāṇendriyaṃ",
    "K10bsu036_u:5559": " pariśuddhaṃ bhavati /",
    "K10bsu036_u:5560": " sa tena pariśuddhena ghrāṇendriyeṇa ye trisāhasramahāsāhasrāyāṃ lokadhātau sāntarbahirvividhagandhāḥ saṃvidyante,",
    "K10bsu036_u:5561": " tadyathā - pūtigandhā vā manojñagandhā vā nānāprakārāṇāṃ sumanasāṃ gandhāḥ,",
    "K10bsu036_u:5562": " tadyathā - jātimallikācampakapāṭalagandhāḥ,",
    "K10bsu036_u:5563": " tān gandhān ghrāyati /",
    "K10bsu036_u:5564": " jalajānāmapi puṣpāṇāṃ vividhān gandhān ghrāyati,",
    "K10bsu036_u:5565": " tadyathā - utpalapadmakumudapuṇḍarīkāṇāṃ gandhān ghrāyati /",
    "K10bsu036_u:5566": " vividhānāṃ puṣpaphalavṛkṣāṇāṃ puṣpaphalagandhān ghrāyati,",
    "K10bsu036_u:5567": " tadyathā - candanatamālapatratagarāgarusurabhigandhān ghrāyati /",
    "K10bsu036_u:5568": " nānāvikārāṇi gandhavikṛtiśatasahasrāṇi yānyekasthānasthitaḥ sarvāṇi ghrāyati /",
    "K10bsu036_u:5569": " sattvānāmapi vividhān gandhān ghrāyati,",
    "K10bsu036_u:5570": " tadyathā - hastyaśvagaveḍakapaśugandhān ghrāyati /",
    "K10bsu036_u:5571": " vividhānāṃ ca tiryagyonigatānāṃ prāṇināmātmabhāvagandhān ghrāyati /",
    "K10bsu036_u:5572": " strīpuruṣātmabhāvagandhān ghrāyati /",
    "K10bsu036_u:5573": " dārakadārikātmabhāvagandhān ghrāyati /",
    "K10bsu036_u:5574": " dūrasthānāmapi tṛṇagulmauṣadhivanaspatīnāṃ gandhān ghrāyati /",
    "K10bsu036_u:5575": " bhūtān gandhān vandati,",
    "K10bsu036_u:5576": " na ca tairgandhaiḥ saṃhriyate,",
    "K10bsu036_u:5577": " na saṃmuhyati /",
    "K10bsu036_u:5578": " sa ihasthita eva devānāmapi gandhān ghrāyati,",
    "K10bsu036_u:5579": " tadyathā - pārijātakasya kovidārasya māndāravamahāmāndāravamañjūṣakamahāmañjūṣakānāṃ divyānāṃ puṣpāṇāṃ gandhān ghrāyati /",
    "K10bsu036_u:5580": " divyānāmagarucūrṇacandanacūrṇānāṃ gandhān ghrāyati /",
    "K10bsu036_u:5581": " divyānāṃ ca nānāvidhānāṃ puṣpavikṛtiśatasahasrāṇāṃ gandhān ghrāyati,",
    "K10bsu036_u:5582": " nāmāni caiṣāṃ saṃjānīte /",
    "K10bsu036_u:5583": " devaputrātmabhāvagandhān ghrāyati,",
    "K10bsu036_u:5584": " tadyathā - śakrasya devānāmindrasya ātmabhāvagandhaṃ ghrāyati /",
    "K10bsu036_u:5585": " taṃ ca jānīte yadi vā vaijayante prāsāde krīḍantaṃ ramantaṃ paricārayantaṃ yadi vā",
    "K10bsu036_u:5586": " sudharmāyāṃ devasabhāyāṃ devānāṃ trāyastriṃśānāṃ dharmaṃ deśayantaṃ yadi vā udyānabhūmau",
    "K10bsu036_u:5587": " niryāntaṃ krīḍanāya /",
    "K10bsu036_u:5588": " anyeṣāṃ ca devaputrāṇāṃ (Vaidya 214)",
    "K10bsu036_u:5589": " pṛthakpṛthagātmabhāvagandhān ghrāyati /",
    "K10bsu036_u:5590": " devakanyānāmapi devavadhūnāmapi ātmabhāvagandhān ghrāyati /",
    "K10bsu036_u:5591": " devakumārāṇāmapi ātmabhāvagandhān ghrāyati /",
    "K10bsu036_u:5592": " devakumārikāṇāmapi ātmabhāvagandhān ghrāyati /",
    "K10bsu036_u:5593": " na ca tairgandhaiḥ saṃhriyate /",
    "K10bsu036_u:5594": " anena paryāyeṇa yāvad bhavāgropapannānāmapi sattvānāmātmabhāvagandhān ghrāyati /",
    "K10bsu036_u:5595": " brahmakāyikānāmapi devaputrāṇāṃ mahābrahmaṇāmapi cātmabhāvagandhān ghrāyati /",
    "K10bsu036_u:5596": " anena paryāyeṇa sarvadevanikāyānāmapi ātmabhāvagandhān ghrāyati /",
    "K10bsu036_u:5597": " śrāvakapratyekabuddhabodhisattvatathāgatātmabhāvagandhān ghrāyati /",
    "K10bsu036_u:5598": " tathāgatāsanānāmapi gandhān ghrāyati /",
    "K10bsu036_u:5599": " yasmiṃśca sthāne te tathāgatā arhantaḥ samyaksaṃbuddhā viharanti,",
    "K10bsu036_u:5600": " tacca prajānāti /",
    "K10bsu036_u:5601": " na cāsya tad ghrāṇendiyaṃ taistairvividhairgandhaiḥ pratihanyate,",
    "K10bsu036_u:5602": " nopahanyate,",
    "K10bsu036_u:5603": " na saṃpīḍyate /",
    "K10bsu036_u:5604": " ākāṅkṣamāṇaśca tāṃstān gandhān pareṣāmapi vyākaroti /",
    "K10bsu036_u:5605": " na cāsya smṛtirupahanyate //",
    "K10bsu036_u:5606": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:5607": " ghrāṇendriyaṃ tasya viśuddha bhoti vividhāṃśca gandhān bahu ghrāyate 'sau /",
    "K10bsu036_u:5608": " ye lokadhātau hi imasmi sarve sugandha durgandha bhavanti kecit // Saddhp_18.22 //",
    "K10bsu036_u:5609": " jātīya gandho atha mallikāyā tamālapatrasya ca candanasya /",
    "K10bsu036_u:5610": " tagarasya gandho agarusya cāpi vividhāna puṣpāṇa phalāna cāpi // Saddhp_18.23 //",
    "K10bsu036_u:5611": " sattvāna gandhān pi tathaiva jānati narāṇa nārīṇa ca dūrataḥ sthitaḥ /",
    "K10bsu036_u:5612": " kumārakāṇāṃ ca kumārikāṇāṃ gandhena so jānati teṣa sthānam // Saddhp_18.24 //",
    "K10bsu036_u:5613": " rājñāṃ pi so jānati cakravartināṃ balacakravartīnatha maṇḍalīnām /",
    "K10bsu036_u:5614": " kumārakāmātya tathaiva teṣāṃ gandhena cāntaḥpura sarva jānati // Saddhp_18.25 //",
    "K10bsu036_u:5615": " paribhogaratnāni bahūvidhāni kupyāni bhūmau nihitāni yāni /",
    "K10bsu036_u:5616": " strīratnabhūtāni bhavanti yāpi gandhena so jānati bodhisattvaḥ // Saddhp_18.26 //",
    "K10bsu036_u:5617": " (Vaidya 215)",
    "K10bsu036_u:5618": " teṣāṃ ca yā ābharaṇā bhavanti kāyasmi āmukta vicitrarūpā /",
    "K10bsu036_u:5619": " vastraṃ ca mālyaṃ ca vilepanaṃ ca gandhena so jānati bodhisattvaḥ // Saddhp_18.27 //",
    "K10bsu036_u:5620": " sthitāṃ niṣaṇṇāṃ śayitāṃ tathaiva krīḍāratiṃ ṛddhibalaṃ ca sarvam /",
    "K10bsu036_u:5621": " so jānatī ghrāṇabalena dhīro yo dhārayet sūtramidaṃ variṣṭham // Saddhp_18.28 //",
    "K10bsu036_u:5622": " sugandhatailāna tathaiva gandhān nānāvidhān puṣpaphalāna gandhān /",
    "K10bsu036_u:5623": " sakṛtasthito jānati ghrāyate ca amukasmi deśasmi imasmi gandhān // Saddhp_18.29 //",
    "K10bsu036_u:5624": " ye parvatānāṃ vivarāntareṣu bahu candanā puṣpita tatra santi /",
    "K10bsu036_u:5625": " ye cāpi tasminnivasanti sattvāḥ sarveṣa gandhena vidurvijānati // Saddhp_18.30 //",
    "K10bsu036_u:5626": " ye cakravālasya bhavanti pārśve ye sāgarasyo nivasanti madhye /",
    "K10bsu036_u:5627": " pṛthivīya ye madhyi vasanti sattvāḥ sarvān sa gandhena vidurvijānati // Saddhp_18.31 //",
    "K10bsu036_u:5628": " surāṃśca jānāti tathāsurāṃśca asurāṇa kanyāśca vijānate 'sau /",
    "K10bsu036_u:5629": " asurāṇa krīḍāśca ratiṃ ca jānati ghrāṇasya tasyedṛśakaṃ balaṃ hi // Saddhp_18.32 //",
    "K10bsu036_u:5630": " aṭavīṣu ye keci catuṣpadāsti siṃhāśca vyāghrāstatha hastināgāḥ /",
    "K10bsu036_u:5631": " mahiṣā gavā ye gavayaśca tatra ghrāṇena so jānati teṣa vāsam // Saddhp_18.33 //",
    "K10bsu036_u:5632": " striyaśca yā gurviṇikā bhavanti kumārakāṃ vāpi kumārikāṃ vā /",
    "K10bsu036_u:5633": " dhārenti kukṣau hi kilāntakāyā gandhena so jānati yaṃ tahiṃ syāt // Saddhp_18.34 //",
    "K10bsu036_u:5634": " (Vaidya 216)",
    "K10bsu036_u:5635": " āpannasattvāṃ pi vijānate 'sau vināśadharmāṃ pi vijānate 'sau /",
    "K10bsu036_u:5636": " iyaṃ pi nārī vyapanītaduḥkhā prasaviṣyate puṇyamayaṃ kumāram // Saddhp_18.35 //",
    "K10bsu036_u:5637": " puruṣāṇa abhiprāyu bahuṃ vijānate abhiprāyagandhaṃ ca tathaiva ghrāyate /",
    "K10bsu036_u:5638": " raktāna duṣṭāna tathaiva mrakṣiṇāṃ upaśāntacittāna ca gandha ghrāyate // Saddhp_18.36 //",
    "K10bsu036_u:5639": " pṛthivīya ye cāpi nidhāna santi ghanaṃ hiraṇyaṃ ca suvarṇarūpyam /",
    "K10bsu036_u:5640": " mañjūṣa lohī ca tathā supūrṇā gandhena so ghrāyati bodhisattvaḥ // Saddhp_18.37 //",
    "K10bsu036_u:5641": " hārārdhahārān maṇimuktikāśca anarghaprāptā vividhā ca ratnā /",
    "K10bsu036_u:5642": " gandhena so jānati tāni sarvā anarghanāmaṃ dyutisaṃsthitaṃ ca // Saddhp_18.38 //",
    "K10bsu036_u:5643": " upariṃ ca deveṣu tathaiva puṣpā mandāravāṃścaiva mañjūṣakāṃśca /",
    "K10bsu036_u:5644": " yā pārijātasya ca santi puṣpā iha sthito ghrāyati tā sa dhīraḥ // Saddhp_18.39 //",
    "K10bsu036_u:5645": " vimāna ye yādṛśakāśca yasya udāra hīnāstatha madhyamāśca /",
    "K10bsu036_u:5646": " vicitrarūpāśca bhavanti yatra iha sthito ghrāṇabalena ghrāyati // Saddhp_18.40 //",
    "K10bsu036_u:5647": " udyānabhūmiṃ ca tathā prajānate sudharma devāsani vaijayante /",
    "K10bsu036_u:5648": " prāsādaśreṣṭhe ca tathā vijānate ye co ramante tahi devaputrāḥ // Saddhp_18.41 //",
    "K10bsu036_u:5649": " iha sthito ghrāyati gandhu teṣāṃ gandhena so jānati devaputrān /",
    "K10bsu036_u:5650": " (Vaidya 217)",
    "K10bsu036_u:5651": " yo yatra karmā kurute sthito vā śete vā gacchati yatra vāpi // Saddhp_18.42 //",
    "K10bsu036_u:5652": " yā devakanyā bahupuṣpamaṇḍitā āmuktamālyābharaṇā alaṃkṛtāḥ /",
    "K10bsu036_u:5653": " ramanti gacchanti ca yatra yatra gandhena so jānati bodhisattvaḥ // Saddhp_18.43 //",
    "K10bsu036_u:5654": " yāvadbhavāgrādupariṃ ca devā brahmā mahābrahma vimānacāriṇaḥ /",
    "K10bsu036_u:5655": " tāṃścāpi gandhena tahiṃ prajānate sthitāṃśca dhyāne atha vyutthitān vā // Saddhp_18.44 //",
    "K10bsu036_u:5656": " ābhāsvarān jānati devaputrān cyutopapannāṃśca apūrvakāṃśca /",
    "K10bsu036_u:5657": " ghrāṇendriyaṃ īdṛśa tasya bhoti yo bodhisattvo imu sūtra dhārayet // Saddhp_18.45 //",
    "K10bsu036_u:5658": " ya keci bhikṣū sugatasya śāsane abhiyuktarūpā sthita cakrameṣu /",
    "K10bsu036_u:5659": " uddeśasvādhyāyaratāśca bhikṣavo sarvān hi so jānati bodhisattvaḥ // Saddhp_18.46 //",
    "K10bsu036_u:5660": " ye śrāvakā bhonti jinasya putrā viharanti kecit sada vṛkṣamūle /",
    "K10bsu036_u:5661": " gandhena sarvān vidu jānate tān amutra bhikṣū amuko sthito ti // Saddhp_18.47 //",
    "K10bsu036_u:5662": " ye bodhisattvāḥ smṛtimanta dhyāyino uddeśasvādhyāyaratāśca ye sadā /",
    "K10bsu036_u:5663": " parṣāsu dharmaṃ ca prakāśayanti gandhena tān jānati bodhisattvaḥ // Saddhp_18.48 //",
    "K10bsu036_u:5664": " yasyāṃ diśāyāṃ sugato mahāmunirdharmaṃ prakāśeti hitānukampakaḥ /",
    "K10bsu036_u:5665": " puraskṛtaḥ śrāvakasaṃghamadhye gandhena so jānati lokanātham // Saddhp_18.49 //",
    "K10bsu036_u:5666": " (Vaidya 218)",
    "K10bsu036_u:5667": " ye cāpi sattvā sya śṛṇoti dharmaṃ śrutvā ca ye prītamanā bhavanti /",
    "K10bsu036_u:5668": " iha sthito jānati bodhisattvo jinasya parṣāmapui tatra sarvām // Saddhp_18.50 //",
    "K10bsu036_u:5669": " etādṛśaṃ ghrāṇabalaṃ sya bhoti na ca tāva divyaṃ bhavate sya ghrāṇam /",
    "K10bsu036_u:5670": " pūrvaṃgamaṃ tasya tu eta bhoti divyasya ghrāṇasya anāsravasya // Saddhp_18.51 //",
    "K10bsu036_u:5671": " punaraparaṃ satatasamitābhiyukta sa kulaputro vā kuladuhitā vā imaṃ dharmaparyāyaṃ",
    "K10bsu036_u:5672": " dhārayamāṇo deśayamānaḥ prakāśayamāno likhamānastairdvādaśabhirjihvāguṇaśataiḥ samanvāgataṃ",
    "K10bsu036_u:5673": " jihvendriyaṃ pratilapsyate /",
    "K10bsu036_u:5674": " sa tathārūpeṇa jihvendriyeṇa yān yān rasānāsvādayati,",
    "K10bsu036_u:5675": " yān yān rasān jihvendriye upanikṣepsati,",
    "K10bsu036_u:5676": " sarve te divyaṃ mahārasaṃ mokṣyante /",
    "K10bsu036_u:5677": " tathā ca āsvādayiṣyati yathā na kaṃcid rasamamanaāpamāsvādayiṣyati /",
    "K10bsu036_u:5678": " ye 'pi amanaāpā rasāste 'pi tasya jihvendriye samupanikṣiptāḥ divyaṃ rasaṃ mokṣyante /",
    "K10bsu036_u:5679": " yaṃ ca dharmaṃ vyāhariṣyati parṣanmadhyagataḥ,",
    "K10bsu036_u:5680": " tena tasya te sattvāḥ prīṇitendriyā bhaviṣyanti tuṣṭāḥ paramatuṣṭāḥ prāmodyajātāḥ /",
    "K10bsu036_u:5681": " madhuraścāsya valgumanojñasvaro gambhīro niścariṣyati hṛdayaṃgamaḥ premaṇīyaḥ /",
    "K10bsu036_u:5682": " tenāsya te sattvāstuṣṭā udagracittā bhaviṣyanti /",
    "K10bsu036_u:5683": " yeṣāṃ ca dharmaṃ deśayiṣyati,",
    "K10bsu036_u:5684": " te cāsya madhuranirghoṣaṃ śrutvā valgumanojñaṃ devā apyupasaṃkramitavyaṃ maṃsyante darśanāya vandanāya paryupāsanāya dharmaśravanāya ca /",
    "K10bsu036_u:5685": " devaputrā api devakanyā api upasaṃkramitavyaṃ maṃsyante darśanāya vandanāya paryupāsanāya dharmaśravaṇāya ca /",
    "K10bsu036_u:5686": " śakrā api brahmāṇo 'pi brahmakāyikā api devaputrā upasaṃkramitavyaṃ maṃsyante darśanāya vandanāya paryupāsanāya dharmaśravaṇāya ca /",
    "K10bsu036_u:5687": " nāgā nāgakanyā api upasaṃkramitavyaṃ maṃsyante darśanāya vandanāya paryupāsanāya dharmaśravaṇāya ca /",
    "K10bsu036_u:5688": " asurā asurakanyā api upasaṃkramitavyaṃ maṃsyante darśanāya vandanāya paryupāsanāya dharmaśravaṇāya ca /",
    "K10bsu036_u:5689": " garūḍā garūḍakanyā api upasaṃkramitavyaṃ maṃsyante darśanāya vandanāya paryupāsanāya dharmaśravaṇāya ca /",
    "K10bsu036_u:5690": " kinnarāḥ kinnarakanyā api,",
    "K10bsu036_u:5691": " mahoragā mahoragakanyā api,",
    "K10bsu036_u:5692": " yakṣā yakṣakanyā api,",
    "K10bsu036_u:5693": " piśācāḥ piśācakanyā api upasaṃkramitavyaṃ maṃsyante darśanāya vandanāya paryupāsanāya dharmaśravaṇāya ca /",
    "K10bsu036_u:5694": " te cāsya satkāraṃ kariṣyanti,",
    "K10bsu036_u:5695": " gurukāraṃ mānanāṃ pūjanāmarcanāmapacāyanāṃ kariṣyanti /",
    "K10bsu036_u:5696": " bhikṣubhikṣuṇyupāsakopāsikā api darśanakāmā bhaviṣyanti /",
    "K10bsu036_u:5697": " rājāno 'pi rājaputrā api rājāmātyā api rājamahāmātrā api darśanakāmā bhaviṣyanti /",
    "K10bsu036_u:5698": " balacakravartino 'pi rājānaḥ,",
    "K10bsu036_u:5699": " cakravartino 'pi saptaratnasamanvāgatāḥ sakumārāḥ sāmātyāḥ sāntaḥpuraparivārā darśanakāmā bhaviṣyanti",
    "K10bsu036_u:5700": " satkārārthinaḥ /",
    "K10bsu036_u:5701": " tāvanmadhuraṃ sa dharmabhāṇako dharmaṃ bhāṣiṣyate yathābhūtaṃ yathoktaṃ tathāgatena /",
    "K10bsu036_u:5702": " anye 'pi brāhmaṇagṛhapatayo naigamajānapadāstasya dharmabhāṇakasya (Vaidya 219)",
    "K10bsu036_u:5703": " satatasamitaṃ samanubaddhā bhaviṣyanti yāvadāyuṣparyavasānam /",
    "K10bsu036_u:5704": " tathāgataśrāvakā api asya darśanakāmā bhaviṣyanti /",
    "K10bsu036_u:5705": " pratyekabuddhā apyasya darśanakāmā bhaviṣyanti /",
    "K10bsu036_u:5706": " buddhā apyasya bhagavanto darśanakāmā bhaviṣyanti /",
    "K10bsu036_u:5707": " yasyāṃ ca diśi sa kulaputro vā kuladuhitā vā vihariṣyati,",
    "K10bsu036_u:5708": " tasyāṃ diśi tathāgatābhimukhaṃ dharmaṃ deśayiṣyati,",
    "K10bsu036_u:5709": " buddhadharmāṇāṃ ca bhājanabhūto bhaviṣyati /",
    "K10bsu036_u:5710": " evaṃ manojñastasya gambhīro dharmaśabdo niścariṣyati //",
    "K10bsu036_u:5711": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:5712": " jihvendriyaṃ tasya viśiṣṭu bhoti na jātu hīnaṃ rasa svādayeta /",
    "K10bsu036_u:5713": " nikṣiptamātrāśca bhavanti divyā rasena divyena samanvitāśca // Saddhp_18.52 //",
    "K10bsu036_u:5714": " valgusvarāṃ madhura prabhāṣate girāṃ śravaṇīyamiṣṭāṃ ca manoramāṃ ca /",
    "K10bsu036_u:5715": " parṣāya madhyasmi ha premaṇīyaṃ gambhīraghoṣaṃ ca sadā prabhāṣate // Saddhp_18.53 //",
    "K10bsu036_u:5716": " yaścāpi dharmaṃ śṛṇute 'sya bhāṣato dṛṣṭāntakoṭīnayutairanekaiḥ /",
    "K10bsu036_u:5717": " prāmodya tatrāpi janeti so 'graṃ pūjāṃ ca tasya kurute 'prameyām // Saddhp_18.54 //",
    "K10bsu036_u:5718": " devā pi nāgāsuraguhyakāśca draṣṭuṃ tamicchanti ca nityakālam /",
    "K10bsu036_u:5719": " śṛṇvanti dharmaṃ ca sagauravāśca ime guṇāstasya bhavanti sarve // Saddhp_18.55 //",
    "K10bsu036_u:5720": " ākāṅkṣamāṇaśca ima lokadhātuṃ svareṇa sarvāmabhivijñapeyā /",
    "K10bsu036_u:5721": " snigdhaḥ svaro 'sya madhuraśca bhoti gambhīra valguśca supremaṇīyaḥ // Saddhp_18.56 //",
    "K10bsu036_u:5722": " rājāna ye kṣitipati cakravartinaḥ pūjārthikāstasyupasaṃkramanti /",
    "K10bsu036_u:5723": " saputradārā kariyāṇa añjaliṃ śṛṇvanti dharmasya ca nityakālam // Saddhp_18.57 //",
    "K10bsu036_u:5724": " (Vaidya 220)",
    "K10bsu036_u:5725": " yakṣāṇa co bhoti sadā puraskṛto nāgāna gandharvagaṇāna caiva /",
    "K10bsu036_u:5726": " piśācakānāṃ ca piśācikānāṃ susatkṛto mānitu pūjitaśca // Saddhp_18.58 //",
    "K10bsu036_u:5727": " brahmāpi tasya vaśavarti bhoti maheśvaro īśvara devaputraḥ /",
    "K10bsu036_u:5728": " śakrastathānye 'pi ca devaputrā bahudevakanyāścupasaṃkramanti // Saddhp_18.59 //",
    "K10bsu036_u:5729": " buddhāśca ye lokahitānukampakāḥ saśrāvakāstasya niśāmya ghoṣam /",
    "K10bsu036_u:5730": " karonti rakṣāṃ mukhadarśanāya tuṣṭāśca bhonti bruvato 'sya dharmam // Saddhp_18.60 //",
    "K10bsu036_u:5731": " punaraparaṃ satatasamitābhiyukta sa bodhisattvo mahāsattva imaṃ dharmaparyāyaṃ dhārayamāṇo",
    "K10bsu036_u:5732": " vā vācayamāno vā prakāśayamāno vā deśayamāno vā likhamāno vā aṣṭau kāyaguṇaśatāni pratilapsyati /",
    "K10bsu036_u:5733": " tasya kāyaḥ śuddhaḥ pariśuddho vaiḍūryapariśuddhacchavivarṇo bhaviṣyati,",
    "K10bsu036_u:5734": " priyadarśanaḥ sattvānām /",
    "K10bsu036_u:5735": " sa tasminnātmabhāve pariśuddhe sarvaṃ trisāhasramahāsāhasralokadhātuṃ drakṣyati /",
    "K10bsu036_u:5736": " ye ca trisāhasramahāsāhasre lokadhātau sattvāścyavanti upapadyante ca,",
    "K10bsu036_u:5737": " hīnāḥ praṇītāśca,",
    "K10bsu036_u:5738": " suvarṇā durvarṇāḥ,",
    "K10bsu036_u:5739": " sugatau durgatau,",
    "K10bsu036_u:5740": " ye ca cakravālamahācakravāleṣu merusumeruṣu ca parvatarājeṣu sattvāḥ prativasanti,",
    "K10bsu036_u:5741": " ye ca adhastādavīcyāmūrdhvaṃ ca yāvad bhavāgraṃ sattvāḥ prativasanti,",
    "K10bsu036_u:5742": " tān sarvān sva ātmabhāve drakṣyati /",
    "K10bsu036_u:5743": " ye cāpi kecidasmiṃstrisāhasramahāsāhasre lokadhātrau śrāvakā vā pratyekabuddhā vā bodhisattvā vā tathāgatā vā prativasanti,",
    "K10bsu036_u:5744": " yaṃ ca te tathāgatā dharmaṃ deśayanti,",
    "K10bsu036_u:5745": " ye ca sattvāstāṃstathāgatān paryupāsante,",
    "K10bsu036_u:5746": " sarveṣāṃ teṣāṃ sattvānāmātmabhāvapratilambhān sva ātmabhāve drakṣyati /",
    "K10bsu036_u:5747": " tatkasya hetoḥ?",
    "K10bsu036_u:5748": " yathāpīdaṃ pariśuddhatvādātmabhāvasyeti //",
    "K10bsu036_u:5749": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:5750": " pariśuddha tasyo bhavatetmabhāvo yathāpi vaiḍūryamayo viśuddhaḥ /",
    "K10bsu036_u:5751": " sattvāna nityaṃ priyadarśanaśca yaḥ sūtra dhāreti idaṃ udāram // Saddhp_18.61 //",
    "K10bsu036_u:5752": " ādarśapṛṣṭhe yatha vimbu paśyet loko 'sya kāye ayu dṛśyate tathā /",
    "K10bsu036_u:5753": " (Vaidya 221)",
    "K10bsu036_u:5754": " svayaṃbhu so paśyati nānyi sattvāḥ pariśuddhi kāyasmi ima evarūpā // Saddhp_18.62 //",
    "K10bsu036_u:5755": " ye lokadhātau hi ihāsti sattvā manuṣya devāsura guhyakā vā /",
    "K10bsu036_u:5756": " narakeṣu preteṣu tiraścayoniṣu pratibimbu saṃdṛśyati tatra kāye // Saddhp_18.63 //",
    "K10bsu036_u:5757": " vimāna devāna bhavāgra yāvacchailaṃ pi co parvatacakravālam /",
    "K10bsu036_u:5758": " himavān sumeruśca mahāṃśca meruḥ kāyasmi dṛśyantimi sarvathaiva // Saddhp_18.64 //",
    "K10bsu036_u:5759": " buddhān pi so paśyati ātmabhāve saśrāvakān buddhasutāṃstathānyān /",
    "K10bsu036_u:5760": " ye bodhisattvā viharanti caikakā gaṇe ca ye dharma prakāśayanti // Saddhp_18.65 //",
    "K10bsu036_u:5761": " etādṛśī kāyaviśuddhi tasya yahi dṛśyate sarviya lokadhātuḥ /",
    "K10bsu036_u:5762": " na ca tāva so divya na prāpuṇoti prakṛtīya kāyasyiyamīdṛśī bhavet // Saddhp_18.66 //",
    "K10bsu036_u:5763": " punaraparaṃ satatasamitābhiyukta asya bodhisattvasya mahāsattvasya tathāgate parinirvṛte",
    "K10bsu036_u:5764": " imaṃ dharmaparyāyaṃ dhārayato deśayataḥ saṃprakāśayato likhato vācayatastairdvādaśabhirmanaskāraguṇaśataiḥ",
    "K10bsu036_u:5765": " samanvāgataṃ manaindriyaṃ pariśuddhaṃ bhaviṣyati /",
    "K10bsu036_u:5766": " sa tena pariśuddhena manaindriyeṇa yadyekagāthāmapyantaśaḥ śroṣyati,",
    "K10bsu036_u:5767": " tasya bahvarthamājñāsyati /",
    "K10bsu036_u:5768": " sa tāvamabudhya tannidānaṃ māsamapi dharmaṃ deśayiṣyati,",
    "K10bsu036_u:5769": " caturmāsamapi saṃvatsaramapi dharmaṃ deśayiṣyati /",
    "K10bsu036_u:5770": " yaṃ ca dharmaṃ bhāṣiṣyati,",
    "K10bsu036_u:5771": " so 'sya smṛto na sa saṃpramoṣaṃ yāsyati /",
    "K10bsu036_u:5772": " ye kecillaukikā lokavyavahārā bhāṣyāṇi vā mantrā vā,",
    "K10bsu036_u:5773": " sarvāṃstān dharmanayena saṃsyandayiṣyati /",
    "K10bsu036_u:5774": " yāvantaśca kecitrisāhasramahāsāhasrāyāṃ lokadhātau ṣaṭsu gatiṣūpapannāḥ sattvāḥ saṃsaranti,",
    "K10bsu036_u:5775": " sarveṣāṃ teṣāṃ sattvānāṃ cittacaritavispanditāni jñāsyati /",
    "K10bsu036_u:5776": " iñjitamanyitaprapañcitāni jñāsyati praviciniṣyati /",
    "K10bsu036_u:5777": " apratilabdhe ca tāvadāryajñāne evaṃrūpaṃ cāsya manaindriyaṃ pariśuddhaṃ bhaviṣyati //",
    "K10bsu036_u:5778": " yāṃ yāṃ ca dharmaniruktimanuvicintya dharmaṃ deśayiṣyati,",
    "K10bsu036_u:5779": " sarvaṃ tad bhūtaṃ deśayiṣyati /",
    "K10bsu036_u:5780": " sarvaṃ tattathāgatabhāṣitaṃ sarvaṃ pūrvajinasūtraparyāyanirdiṣṭaṃ bhāṣati //",
    "K10bsu036_u:5781": " (Vaidya 222)",
    "K10bsu036_u:5782": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:5783": " manaindriyaṃ tasya viśuddha bhoti prabhāsvaraṃ śuddhamanāvilaṃ ca /",
    "K10bsu036_u:5784": " so tena dharmān vividhān prajānati hīnānathotkṛṣṭa tathaiva madhyamān // Saddhp_18.67 //",
    "K10bsu036_u:5785": " ekāmapi gātha śruṇitva dhīro artha bahuṃ jānati tasya tatra /",
    "K10bsu036_u:5786": " samitaṃ ca bhūtaṃ ca sadā prabhāṣate māsān pi catvāri tathāpi varṣam // Saddhp_18.68 //",
    "K10bsu036_u:5787": " ye cāpi sattvā iha lokadhātau abhyantare bāhiri ye vasanti /",
    "K10bsu036_u:5788": " devā manuṣyāsuraguhyakāśca nāgāśca ye cāpi tiraścayoniṣu // Saddhp_18.69 //",
    "K10bsu036_u:5789": " ṣaṭsu gatīṣu nivasanti sattvā vicintitaṃ teṣa bhaveta yaṃ ca /",
    "K10bsu036_u:5790": " ekakṣaṇe sarvi vidurvijānate dhāretva sūtraṃ ima ānuśaṃsāḥ // Saddhp_18.70 //",
    "K10bsu036_u:5791": " yaṃ cāpi buddhaḥ śatapuṇyalakṣaṇo dharmaṃ prakāśedida sarvaloke /",
    "K10bsu036_u:5792": " tasyāpi śabdaṃ śṛṇute viśuddhaṃ yaṃ cāpi so bhāṣati gṛhyate tat // Saddhp_18.71 //",
    "K10bsu036_u:5793": " bahūn vicinteti ca agradharmān bahūṃśca so bhāṣati nityakālam /",
    "K10bsu036_u:5794": " na cāsya saṃmoha kadāci bhoti dhāretva sūtraṃ imi ānuśaṃsāḥ // Saddhp_18.72 //",
    "K10bsu036_u:5795": " saṃdhiṃ visaṃdhiṃ ca vijānate 'sau sarveṣu dharmeṣu vilakṣaṇāni /",
    "K10bsu036_u:5796": " prajānate artha niruktayaśca yathā ca taṃ jānati bhāṣate tathā // Saddhp_18.73 //",
    "K10bsu036_u:5797": " (Vaidya 223)",
    "K10bsu036_u:5798": " yaṃ bhāṣitaṃ bhotiha dīrgharātraṃ pūrvehi lokācariyehi sūtram /",
    "K10bsu036_u:5799": " taṃ dharma so bhāṣati nityakālaṃ asaṃtrasanto pariṣāya madhye // Saddhp_18.74 //",
    "K10bsu036_u:5800": " manaindriyaṃ īdṛśamasya bhoti dhāretva sūtraṃ imu vācayitvā /",
    "K10bsu036_u:5801": " na ca tāva asaṅgaṃ labhate ha jñānaṃ pūrvaṃgamaṃ tasya imaṃ tu bhoti // Saddhp_18.75 //",
    "K10bsu036_u:5802": " ācāryabhūmau hi sthitaśca bhoti sarveṣa sattvāna katheya dharmam /",
    "K10bsu036_u:5803": " niruktikoṭīkuśalaśca bhoti imu dhārayanto sugatasya sutram // Saddhp_18.76 //",
    "K10bsu036_u:5804": " iti śrīsaddharmapuṇḍarīke dharmaparyāye dharmabhāṇakānuśaṃsāparivarto nāmāṣṭādaśamaḥ //",
    "K10bsu036_u:5805": " (Vaidya 224)",
    "K10bsu036_u:5806": " Saddhp_19: sadāparibhūtaparivartaḥ /",
    "K10bsu036_u:5807": " atha khalu bhagavān mahāsthāmaprāptaṃ bodhisattvaṃ mahāsattvamāmantrayate sma - anenāpi",
    "K10bsu036_u:5808": " tāvanmahāsthāmaprāpta paryāyeṇa evaṃ veditavyam - yathā ya imamevaṃrūpaṃ dharmaparyāyaṃ pratikṣepsyanti,",
    "K10bsu036_u:5809": " evaṃrūpāṃśca sūtrāntadhārakāṃśca bhikṣubhikṣuṇyupāsakopāsikā ākrośiṣyanti,",
    "K10bsu036_u:5810": " paribhāṣiṣyanti,",
    "K10bsu036_u:5811": " asatyayā paruṣayā vācā samudācariṣyanti,",
    "K10bsu036_u:5812": " teṣāmevamaniṣṭo vipāko bhaviṣyati,",
    "K10bsu036_u:5813": " yo na śakyaṃ vācā parikīrtayitum /",
    "K10bsu036_u:5814": " ye ca imamaevaṃrūpaṃ sūtrāntaṃ dhārayiṣyanti vācayiṣyanti deśayiṣyanti paryavāpsyanti,",
    "K10bsu036_u:5815": " parebhyaśca vistareṇa saṃprakāśayiṣyanti,",
    "K10bsu036_u:5816": " teṣāmevamiṣṭo vipāko bhaviṣyati yādṛśo mayā pūrvaṃ parikīrtitaḥ /",
    "K10bsu036_u:5817": " evaṃrūpāṃ ca cakṣuḥśrotraghrāṇajihvākāyamanaḥ - pariśuddhimadhigamiṣyanti //",
    "K10bsu036_u:5818": " bhūtapūrvaṃ mahāsthāmaprāpta atīte 'dhvanyasaṃkhyeyaiḥ kalpairasaṃkhyeyatarairvipulairaprameyairacintyaistebhyaḥ",
    "K10bsu036_u:5819": " pareṇa paratareṇa yadāsīt - tena kālena samayena bhīṣmagarjitasvararājo nāma tathāgato",
    "K10bsu036_u:5820": " 'rhan samyaksaṃbuddho loka udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ",
    "K10bsu036_u:5821": " śāstā devānāṃ ca manuṣyāṇāṃ ca buddho bhagavān vinirbhoge kalpe mahāsaṃbhavāyāṃ lokadhātau /",
    "K10bsu036_u:5822": " sa khalu punarmahāsthāmaprāpta bhagavān bhīṣmagarjitasvararājastathāgato 'rhan samyaksaṃbuddhastasyāṃ",
    "K10bsu036_u:5823": " mahāsaṃbhavāyāṃ lokadhātau sadevamānuṣāsurasya lokasya purato dharmaṃ deśayati sma /",
    "K10bsu036_u:5824": " yadidaṃ śrāvakāṇāṃ caturāryasatyasaṃprayuktaṃ dharmaṃ deśayati sma jātijarāvyādhimaraṇaśokaparidevaduḥkhadaurmanasyopāyāsasamatikramāya",
    "K10bsu036_u:5825": " nirvāṇaparyavasānaṃ pratītyasamutpādapravṛttim /",
    "K10bsu036_u:5826": " bodhisattvānāṃ mahāsattvānāṃ ṣaṭpāramitāpratisaṃyuktānāmanuttarāṃ samyaksaṃbodhimārabhya tathāgatajñānadarśanaparyavasānaṃ dharmaṃ deśayati sma /",
    "K10bsu036_u:5827": " tasya khalu punarmahāsthāmaprāpta bhagavato bhīṣmagarjitasvararājasya tathāgatasyārhataḥ",
    "K10bsu036_u:5828": " samyaksaṃbuddhasya catvāriṃśadgaṅgānadīvālikāsamāni kalpakoṭīnayutaśatasahasrāṇyāyuṣpramāṇamabhūt /",
    "K10bsu036_u:5829": " parinirvṛtasya jambudvīpaparamāṇurajaḥsamāni kalpakoṭīnayutaśatasahasrāṇi saddharmaḥ sthito 'bhūt /",
    "K10bsu036_u:5830": " caturdvīpaparamāṇurajaḥsamāni kalpakoṭīnayutasahasrāṇi saddharmapratirūpakaḥ sthito 'bhūt /",
    "K10bsu036_u:5831": " tasyāṃ khalu punarmahāsthāmaprāpta mahāsaṃbhavāyāṃ lokadhātau bhagavato bhīṣmagarjitasvararājasya",
    "K10bsu036_u:5832": " tathāgatasyārhataḥ samyaksaṃbuddhasya parinirvṛtasya saddharmapratirūpake ca antarhite",
    "K10bsu036_u:5833": " aparo 'pi bhīṣmagarjitasvararāja eva tathāgato 'rhan samyaksaṃbuddho loka udapādi",
    "K10bsu036_u:5834": " vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca",
    "K10bsu036_u:5835": " manuṣyāṇāṃ ca buddho bhagavān /",
    "K10bsu036_u:5836": " anayā mahāsthāmaprāpta paraṃparayā tasyāṃ mahāsaṃbhavāyāṃ lokadhātau bhīṣmagarjitasvararājanāmnāṃ tathāgatānāmarhatāṃ samyaksaṃbuddhānāṃ viṃśatikoṭīnayutaśatasahasrāṇyabhūvan",
    "K10bsu036_u:5837": " tatra mahāsthāmaprāpta yo 'sau tathāgataḥ sarvapūrvako 'bhūd bhīṣmagarjitasvararājo nāma tathāgato 'rhan samyaksaṃbuddho vidyācaraṇasaṃpannaḥ",
    "K10bsu036_u:5838": " lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān,",
    "K10bsu036_u:5839": " tasya bhagavataḥ parinirvṛtasya saddharme 'ntarhite saddharmapratirūpake ca antardhīyamāne tasmin śāsane 'dhimānikabhikṣvadhyākrānte (Vaidya",
    "K10bsu036_u:5840": " sadāparibhūto nāma bodhisattvo bhikṣurabhūt /",
    "K10bsu036_u:5841": " kena kāraṇena mahāsthāmaprāpta sa bodhisattvo mahāsattvaḥ sadāparibhūta ityucyate?",
    "K10bsu036_u:5842": " sa khalu punarmahāsthāmaprāpta bodhisattvo mahāsattvo yaṃ yameva paśyati bhikṣuṃ vā bhikṣūṇīṃ vā upāsakaṃ vā upāsikāṃ vā,",
    "K10bsu036_u:5843": " taṃ tamupasaṃkramya eva vadati - nāhamāyuṣmanto yuṣmākaṃ paribhavāmi /",
    "K10bsu036_u:5844": " aparibhūtā yūyam /",
    "K10bsu036_u:5845": " tatkasya hetoḥ?",
    "K10bsu036_u:5846": " sarve hi bhavanto bodhisattvacaryāṃ carantu /",
    "K10bsu036_u:5847": " bhaviṣyatha yūyaṃ tathāgatā arhantaḥ samyaksaṃbuddhā iti /",
    "K10bsu036_u:5848": " anena mahāsthāmaprāpta paryāyeṇa sa bodhisattvo mahāsattvo bhikṣubhūto noddeśaṃ karoti,",
    "K10bsu036_u:5849": " na svādhyāya karoti,",
    "K10bsu036_u:5850": " anyatra yaṃ yameva paśyati dūragatamapi,",
    "K10bsu036_u:5851": " sarvaṃ tamupaṃsakramya evaṃ saṃśrāvayati bhikṣuṃ vā bhikṣuṇīṃ vā upāsakaṃ vā upāsikāṃ vā,",
    "K10bsu036_u:5852": " taṃ tamupasaṃkramyaivaṃ vadati - nāhaṃ bhaginyo yuṣmākaṃ paribhavāmi /",
    "K10bsu036_u:5853": " aparibhūtā yūyam /",
    "K10bsu036_u:5854": " tatkasya hetoḥ?",
    "K10bsu036_u:5855": " sarvā yūyaṃ bodhisattvacaryāṃ caradhvam /",
    "K10bsu036_u:5856": " bhaviṣyatha yūyaṃ tathāgatā arhantaḥ samyaksaṃbuddhāḥ /",
    "K10bsu036_u:5857": " yaṃ yameva mahāsthāmaprāpta sa bodhisattvo mahāsattvastasmin samaye bhikṣuṃ vā bhikṣuṇīṃ vā upāsakaṃ vā upāsikāṃ vā evaṃ saṃśrāvayati,",
    "K10bsu036_u:5858": " sarve 'sya yadbhūyastvena krudhyanti,",
    "K10bsu036_u:5859": " vyāpādanti aprasādamutpādayanti ākrośanti paribhāṣante - kuto 'yamapṛṣṭo bhikṣuraparibhavacittamityasmākamupadarśayati?",
    "K10bsu036_u:5860": " paribhūtamātmānaṃ karoti yadasmākaṃ vyākarotyanuttarāyāṃ samyaksaṃbodhau asantamanākāṅkṣitaṃ ca /",
    "K10bsu036_u:5861": " atha khalu mahāsthāmaprāpta tasya bodhisattvasya mahāsattvasya bahūni varṣāṇi tathā ākruśyataḥ paribhāṣyamāṇasya gacchanti /",
    "K10bsu036_u:5862": " na ca kasyacit krudhyati,",
    "K10bsu036_u:5863": " na vyāpādacittamutpādayati /",
    "K10bsu036_u:5864": " ye cāsya evaṃ saṃśrāvayato loṣṭaṃ vā daṇḍaṃ vā kṣipanti,",
    "K10bsu036_u:5865": " sa teṣāṃ dūrata eva uccaiḥsvaraṃ kṛtvā saṃśrāvayati sma - nāhaṃ yuṣmākaṃ paribhavāmīti /",
    "K10bsu036_u:5866": " tasya tābhirabhimānikabhikṣubhikṣuṇyupāsakopāsikābhiḥ satatasamitaṃ saṃśrāvyamāṇābhiḥ sadāparibhūta iti nāma kṛtamabhūt //",
    "K10bsu036_u:5867": " tena khalu punarmahāsthāmaprāpta sadāparibhūtena bodhisattvena mahāsattvena kālakriyāyāṃ",
    "K10bsu036_u:5868": " pratyupasthitāyāṃ maraṇakālasamaye pratyupasthite ayaṃ saddharmapuṇḍarīko dharmaparyāyaḥ śruto 'bhūt /",
    "K10bsu036_u:5869": " tena ca bhagavatā bhīṣmagarjitasvararājena tathāgatenārhatā samyaksaṃbuddhena ayaṃ dharmaparyāyo viṃśatibhirgāthāviṃśatikoṭīnayutaśatasahasrairbhāṣito 'bhūt /",
    "K10bsu036_u:5870": " sa ca sadāparibhūto bodhisattvo mahāsattvo maraṇakālasamaye pratyupasthite antarīkṣanirghoṣādimaṃ dharmaparyāyamaśrauṣīt /",
    "K10bsu036_u:5871": " yena kenacid bhāṣitamantarīkṣānnirghoṣaṃ śrutvā imaṃ dharmaparyāyamudgṛhītavān,",
    "K10bsu036_u:5872": " imāṃ caivaṃrūpāṃ cakṣurviśuddhiṃ śrotraviśuddhiṃ ghrāṇaviśuddhiṃ jihvāviśuddhiṃ kāyaviśuddhiṃ manoviśuddhiṃ ca pratilabdhavān /",
    "K10bsu036_u:5873": " sahapratilabdhābhirviśuddhibhiḥ punaranyāni viṃśativarṣakoṭīnayutaśatasahasrāṇi ātmano jīvitasaṃskāramadhiṣṭhāya imaṃ saddharmapuṇḍarīkaṃ dharmaparyāyaṃ saṃprakāśitavān /",
    "K10bsu036_u:5874": " ye ca te 'bhimānikāḥ sattvā bhikṣubhikṣuṇyupāsakopāsikāḥ,",
    "K10bsu036_u:5875": " ye pūrvaṃ nāhaṃ yuṣmākaṃ paribhavāmīti saṃśrāvitāḥ,",
    "K10bsu036_u:5876": " yairasyedaṃ sadāparibhūta iti nāma kṛtamabhūt,",
    "K10bsu036_u:5877": " tasyodārarddhibalasthāmaṃ pratijñāpratibhānabalasthāmaṃ prajñābalasthāmaṃ (Vaidya 226)",
    "K10bsu036_u:5878": " ca dṛṣṭvā sarve 'nusahāyībhūtā abhūvan dharmaśravaṇāya /",
    "K10bsu036_u:5879": " sarve tena anyāni ca bahūni prāṇikoṭīnayutaśatasahasrāṇi anuttarāyāṃ samyaksaṃbodhau samādāpitānyabhūvan //",
    "K10bsu036_u:5880": " sa khalu punarmahāsthāmaprāpta bodhisattvo mahāsattvastataścyavitvā candrasvararājasahanāmnāṃ tathāgatānāmarhatāṃ samyaksaṃbuddhānāṃ viṃśatikoṭīśatānyārāgitavān,",
    "K10bsu036_u:5881": " sarveṣu ca imaṃ dharmaparyāyaṃ saṃprakāśayāmāsa /",
    "K10bsu036_u:5882": " so 'nupūrveṇa tenaiva pūrvakeṇa kuśalamūlena punarapyanupūrveṇa dundubhisvararājasahanāmnāṃ",
    "K10bsu036_u:5883": " tathāgatānāmarhatāṃ samyaksaṃbuddhānāṃ viṃśatimeva tathāgatakoṭīnayutaśatasahasrāṇyārāgitavān /",
    "K10bsu036_u:5884": " sarveṣu ca imameva saddharmapuṇḍarīkaṃ dharmaparyāyamārāgitavān,",
    "K10bsu036_u:5885": " saṃprakāśitavāṃścatasṛṇāṃ parṣadām /",
    "K10bsu036_u:5886": " so 'nenaiva pūrvakeṇa kuśalamūlena punarapyapūrveṇa meghasvararājasahanāmnāṃ tathāgatānāmarhatāṃ samyaksaṃbuddhānāṃ viṃśatimeva tathāgatakoṭīśatasahasrāṇyārāgitavān,",
    "K10bsu036_u:5887": " sarveṣu ca imameva saddharmapuṇḍarīkaṃ dharmaparyāyamāragitavān,",
    "K10bsu036_u:5888": " saṃprakāśitavāṃścatasṛṇāṃ parṣadām /",
    "K10bsu036_u:5889": " sarveṣu ca evaṃrūpayā cakṣuḥpariśuddhayā samanvāgato 'bhūt,",
    "K10bsu036_u:5890": " śrotrapariśuddhyā ghrāṇapariśuddhayā jihvāpariśuddhayā kāyapariśuddhayā manaḥpariśuddhayā samanvāgato 'bhūt //",
    "K10bsu036_u:5891": " sa khalu punarmahāsthāmaprāpta sadāparibhūto bodhisattvo mahāsattva iyatāṃ tathāgata",
    "K10bsu036_u:5892": " koṭīnayutaśatasahasrāṇāṃ satkāraṃ gurukāraṃ mānanāṃ pūjanāmarcanāmapacāyanāṃ kṛtvā",
    "K10bsu036_u:5893": " anyeṣāṃ ca bahūnāṃ buddhakoṭīnayutaśatasahasrāṇāṃ satkāraṃ gurukāraṃ mānanāṃ pūjanāmarcanāmapacāyanāṃ kṛtvā,",
    "K10bsu036_u:5894": " sarveṣu ca teṣu imameva saddharmapuṇḍarīkaṃ dharmaparyāyamārāgitavān,",
    "K10bsu036_u:5895": " ārāgayitvā sa tenaiva pūrvakeṇa kuśalamūlena paripakvena anuttarāṃ samyaksaṃbodhimabhisaṃbuddhaḥ /",
    "K10bsu036_u:5896": " syātkhalu punaste mahāsthāmaprāpta evaṃ kāṅkṣā vā vimatirvā vicikitsā vā - anyaḥ sa tena kālena tena samayena sadāparibhūto nāma bodhisattvo mahāsattvo 'bhūt,",
    "K10bsu036_u:5897": " yastasya bhagavato bhīṣmagarjitasvararājasya tathāgatasyārhataḥ samyaksaṃbuddhasya śāsane catasṛṇāṃ parṣadāṃ sadāparibhūtaḥ saṃmato 'bhūt,",
    "K10bsu036_u:5898": " yena te tāvantastathāgatā arhantaḥ samyaksaṃbuddhā ārāgitā abhūvan?",
    "K10bsu036_u:5899": " na khalu punaste mahāsthāmaprāpta evaṃ draṣṭavyam /",
    "K10bsu036_u:5900": " tatkasya hetoḥ?",
    "K10bsu036_u:5901": " ahameva sa mahāsthāmaprāpta tena kālena tena samayena sadāparibhūto nāma bodhisattvo mahāsattvo 'bhūvam /",
    "K10bsu036_u:5902": " yadā mayā mahāsthāmaprāpta pūrvamayaṃ dharmaparyāyo nodgṛhīto 'bhaviṣyat,",
    "K10bsu036_u:5903": " na dhāritaḥ,",
    "K10bsu036_u:5904": " nāhamevaṃ kṣipramanuttarāṃ samyaksaṃbodhimabhisaṃbuddho 'bhaviṣyam /",
    "K10bsu036_u:5905": " yataścāhaṃ mahāsthāmaprāpta paurvikāṇāṃ tathāgatānāmarhatāṃ samyaksaṃbuddhānāmantikādimaṃ dharmaparyāyaṃ dhāritavān vācitavān deśitavān,",
    "K10bsu036_u:5906": " tato 'hamevaṃ kṣipramanuttarāṃ samyaksaṃbodhimabhisaṃbuddhaḥ /",
    "K10bsu036_u:5907": " yānyapi tāni mahāsthāmaprāpta tena sadāparibhūtena bodhisattvena mahāsattvena bhikṣuśatāni",
    "K10bsu036_u:5908": " bhikṣuṇīśatāni ca upāsakaśatāni upāsikāśatāni ca tasya bhagavataḥ śāsane imaṃ dharmaparyāyaṃ",
    "K10bsu036_u:5909": " saṃśrāvitānyabhūvan - nāhaṃ yuṣmākaṃ paribhavāmīti /",
    "K10bsu036_u:5910": " sarve bhavanto bodhisattvacaryāṃ carantu /",
    "K10bsu036_u:5911": " bhaviṣyatha yūyaṃ tathāgatā arhantaḥ samyaksaṃbuddhāḥ /",
    "K10bsu036_u:5912": " yaistasya bodhisattvasyāntike vyāpādacittamutpāditamabhūt, (Vaidya 227)",
    "K10bsu036_u:5913": " tairviśatikalpakoṭīnayutaśatasahasrāṇi na jātu tathāgato dṛṣṭo 'bhūt,",
    "K10bsu036_u:5914": " nāpi dharmaśabdo na saṃghaśabdaḥ śruto 'bhūt /",
    "K10bsu036_u:5915": " daśa ca kalpasahasrāṇyavīcau mahānarake dāruṇāṃ vedanāṃ vedayāmāsuḥ /",
    "K10bsu036_u:5916": " te ca sarve tasmāt karmāvaraṇāt parimuktāḥ",
    "K10bsu036_u:5917": " / tenaiva bodhisattvena mahāsattvena paripācitā anuttarāyāṃ samyaksaṃbodhau /",
    "K10bsu036_u:5918": " syātkhalu punaste mahāsthāmaprāpta kāṅkṣā vā vimatirvā vicikitsā vā - katame tena",
    "K10bsu036_u:5919": " kālena tena samayena te sattvā abhūvan ye te taṃ bodhisattvaṃ ptahāsattvamullāpitavanta uccagghitavantaḥ?",
    "K10bsu036_u:5920": " asyāmeva mahāsthāmaprāpta parṣadi bhadrapālapramukhāṇi pañca bodhisattvaśatāni siṃhacandrāpramukhāni",
    "K10bsu036_u:5921": " pañcabhikṣuṇīśatāni sugatacetanāpramukhāni pañcopāsikāśatāni sarvāṇyavaivartikāni",
    "K10bsu036_u:5922": " kṛtāni anuttarāyāṃ samyaksaṃbodhau /",
    "K10bsu036_u:5923": " evamiyaṃ mahāsthāmaprāpta mahārthasya dharmaparyāyasya dhāraṇā vācanā deśanā bodhisattvānāṃ mahāsattvānāmanuttarāyāḥ samyaksaṃbodherāhārikā saṃvartate /",
    "K10bsu036_u:5924": " tasmāttarhi mahāsthāmaprāpta ayaṃ dharmaparyāyo bodhisattvairmahāsattvaistathāgate parinirvṛte abhīkṣṇaṃ dhārayitavyo vācayitavyo deśayitavyaḥ saṃprakāśayitavya iti //",
    "K10bsu036_u:5925": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:5926": " atītamadhvānamanusmarāmi bhīṣmasvaro rāja jino yadāsi /",
    "K10bsu036_u:5927": " mahānubhāvo naradevapūjitaḥ praṇāyako naramaruyakṣarakṣasām // Saddhp_19.1 //",
    "K10bsu036_u:5928": " tasya jinasya parinirvṛtasya saddharma saṃkṣobha vrajanti paścime /",
    "K10bsu036_u:5929": " bhikṣū abhūṣī tada bodhisattvo nāmena so sadaparibhūta ucyate // Saddhp_19.2 //",
    "K10bsu036_u:5930": " upasaṃkramitvā tada bhikṣu anyān upalambhadṛṣṭīna tathaiva bhikṣuṇī /",
    "K10bsu036_u:5931": " paribhāva mahyaṃ na kadācidasti yūyaṃ hi caryāṃ carathāgrabodhaye // Saddhp_19.3 //",
    "K10bsu036_u:5932": " evaṃ ca saṃśrāvayi nityakālaṃ ākrośa paribhāṣa sahantu teṣām /",
    "K10bsu036_u:5933": " kālakriyāyāṃ samupasthitāyāṃ śrutaṃ idaṃ sūtramabhūṣi tena // Saddhp_19.4 //",
    "K10bsu036_u:5934": " akṛtva kālaṃ tada paṇḍitena adhiṣṭhihitvā ca sudīrghamāyuḥ /",
    "K10bsu036_u:5935": " prakāśitaṃ sūtramidaṃ tadāsīt tahi śāsane tasya vināyakasya // Saddhp_19.5 //",
    "K10bsu036_u:5936": " (Vaidya 228)",
    "K10bsu036_u:5937": " te cāpi sarve bahu opalambhikā bodhīya tena paripācitāsīt /",
    "K10bsu036_u:5938": " tataścyavitvāna sa bodhisattvo ārāgayī buddhasahasrakoṭyaḥ // Saddhp_19.6 //",
    "K10bsu036_u:5939": " anupūrva puṇyena kṛtena tena prakāśayitvā imu sūtra nityam /",
    "K10bsu036_u:5940": " bodhiṃ sa saṃprāpta jinasya putro ahameva so śākyamunistadāsīt // Saddhp_19.7 //",
    "K10bsu036_u:5941": " ye cāpi bhikṣū tada opalambhikā yā bhikṣuṇī ye ca upāsakā vā /",
    "K10bsu036_u:5942": " upāsikāstatra ca yā tadāsīd ye bodhi saṃśrāvita paṇḍitena // Saddhp_19.8 //",
    "K10bsu036_u:5943": " te cāpi dṛṣṭvā bahubuddhakoṭya ime ca te pañcaśatā anūnakāḥ /",
    "K10bsu036_u:5944": " tathaiva bhikṣūṇa ca bhikṣuṇī ca upāsikāścāpi mi mahya saṃmukham // Saddhp_19.9 //",
    "K10bsu036_u:5945": " sarve mayā śrāvita agradharmā te caiva sarve paripācitā me /",
    "K10bsu036_u:5946": " mayi nirvṛte cāpimi sarvi dhīrā imu dhārayiṣyanti ha sūtramagram // Saddhp_19.10 //",
    "K10bsu036_u:5947": " kalpāna koṭyo bahubhīracintyairna kadācidetādṛśa dharma śrūyate /",
    "K10bsu036_u:5948": " buddhāna koṭīśata caiva bhonti na ca te pimaṃ sūtra prakāśayanti // Saddhp_19.11 //",
    "K10bsu036_u:5949": " tasmācchrūṇitvā idamevarūpaṃ parikīrtitaṃ dharmu svayaṃ svayaṃbhūvā /",
    "K10bsu036_u:5950": " ārāgayitvā ca punaḥ punaścimaṃ prakāśayet sūtra mayīha nirvṛte // Saddhp_19.12 //",
    "K10bsu036_u:5951": " iti śrīsaddharmapuṇḍarīke dharmaparyāye sadāparibhūtaparivarto nāmaikonaviṃśatimaḥ //",
    "K10bsu036_u:5952": " (Vaidya 229)",
    "K10bsu036_u:5953": " Saddhp_20: tathāgataddharyabhisaṃskāraparivartaḥ /",
    "K10bsu036_u:5954": " atha khalu yāni tāni sāhasralokadhātuparamāṇurajaḥsamāni bodhisattvakoṭīnayutaśatasahasrāṇi pṛthivīvivarebhyo niṣkrāntāni,",
    "K10bsu036_u:5955": " tāni sarvāṇi bhagavato 'bhimukhamañjaliṃ pragṛhya bhagavantametadūcuḥ - vayaṃ bhagavan",
    "K10bsu036_u:5956": " imaṃ dharmaparyāyaṃ tathāgatasya parinirvṛtasya sarvabuddhakṣetreṣu yāni yāni bhagavato buddhakṣetrāṇi,",
    "K10bsu036_u:5957": " yatra yatra bhagavān parinirvṛto bhaviṣyati,",
    "K10bsu036_u:5958": " tatra tatra saṃprakāśayiṣyāmaḥ /",
    "K10bsu036_u:5959": " arthino vayaṃ bhagavan anenaikavamudāreṇa dharmaparyāyeṇa dhāraṇāya vācanāya deśanāya saṃprakāśanāya vā likhanāya //",
    "K10bsu036_u:5960": " atha khalu mañjuśrīpramukhāni bahūni bodhisattvakoṭīnayutaśatasahasrāṇi yāni asyāṃ sahāyāṃ lokadhātau vāstavyāni,",
    "K10bsu036_u:5961": " bhikṣubhikṣuṇyupāsakopāsikā devanāgayakṣāgandharvāsuragarūḍakinnaramahoragamanuṣyāmanuṣyāḥ,",
    "K10bsu036_u:5962": " bahavaśca gaṅgānadīvālikopamā bodhisattvā mahāsattvā bhagavantametadūcuḥ - vayamapi bhagavan imaṃ dharmaparyāyaṃ saṃprakāśayiṣyāmastathāgatasya parinirvṛtasya addaṣṭenātmabhāvena,",
    "K10bsu036_u:5963": " bhagavan antarīkṣe sthitā ghoṣaṃ saṃśrāvayiṣyāmaḥ,",
    "K10bsu036_u:5964": " anavaropitakuśalamūlānāṃ ca sattvānāṃ kuśalamūlānyavaropayiṣyāmaḥ //",
    "K10bsu036_u:5965": " atha khalu bhagavāṃstasyāṃ velāyāṃ teṣāṃ paurvikāṇāṃ bodhisattvānāṃ mahāsattvānāṃ",
    "K10bsu036_u:5966": " gaṇināṃ mahāgaṇināṃ gaṇācāryāṇāmekaṃ pramukhaṃ viśiṣṭacāritraṃ nāma bodhisattvaṃ",
    "K10bsu036_u:5967": " mahāsattvaṃ mahāgaṇinaṃ gaṇācāryamāmantrayāmāsa - sādhu sādhu viśiṣṭacāritra /",
    "K10bsu036_u:5968": " evaṃ yuṣmābhiḥ karaṇīyamasya dharmaparyāyasyārthe /",
    "K10bsu036_u:5969": " yūyaṃ tathāgatena paripācitāḥ //",
    "K10bsu036_u:5970": " atha khalu bhagavān śākyamunistathāgataḥ sa ca bhagavān prabhūtaratnastathāgato 'rhan samyaksaṃbuddhaḥ parinirvṛtaḥ stūpamadhye /",
    "K10bsu036_u:5971": " siṃhāsanopaviṣṭau dvāvapi smitaṃ prāduṣkṛrutaḥ,",
    "K10bsu036_u:5972": " mukhavivarāntarābhyāṃ ca jihvendriyaṃ nirṇāmayataḥ /",
    "K10bsu036_u:5973": " tābhyāṃ ca jihvendriyābhyāṃ yāvad brahmalokamanuprāpnutaḥ /",
    "K10bsu036_u:5974": " tābhyāṃ ca jihvendriyābhyāṃ bahūni raśmikoṭīnayutaśatasahasrāṇi niścaranti sma /",
    "K10bsu036_u:5975": " tāsu ca raśmiṣvekaikasyā raśmerbahūni bodhisattvakoṭīnayutaśatasahasrāṇi niśceruḥ /",
    "K10bsu036_u:5976": " suvarṇavarṇāḥ kāyairdvātriṃśadbhirmahāpuruṣalakṣaṇaiḥ samanvāgatāḥ padmagarbhe siṃhāsane niṣaṇṇāḥ /",
    "K10bsu036_u:5977": " te ca bodhisattvā digvidikṣu lokadhātuśatasahasreṣu visṛtāḥ,",
    "K10bsu036_u:5978": " sarvāsu digvidikṣvantarīkṣe sthitā dharmaṃ deśayāmāsuḥ /",
    "K10bsu036_u:5979": " yathaiva bhagavān śākyamunistathāgato 'rhan samyaksaṃbuddho jihvendriyeṇa ṛddhiprātihāryaṃ",
    "K10bsu036_u:5980": " karoti prabhūtaratnaśca tathāgato 'rhan samyaksaṃbuddhaḥ tathaiva te sarve tathāgatā",
    "K10bsu036_u:5981": " arhantaḥ samyaksaṃbuddhāḥ,",
    "K10bsu036_u:5982": " ye te 'nyalokadhātukoṭīnayutaśatasahasrebhyo 'bhyāgatā ratnavṛkṣamūleṣu pṛthak pṛthak siṃhāsanopaviṣṭā jihvendriyeṇa ṛddhiprātihāryaṃ kurvanti",
    "K10bsu036_u:5983": " atha khalu bhagavān śākyamunistathāgato 'rhan samyaksaṃbuddhaḥ te ca sarve tathāgatā arhantaḥ samyaksaṃbuddhāḥ tamṛddhayabhisaṃskāraṃ paripūrṇaṃ varśaśatasahasraṃ kṛtavantaḥ /",
    "K10bsu036_u:5984": " atha khalu varṣaśatasahasrasyātyayena te tathāgatā arhantaḥ samyaksaṃbuddhāstāni",
    "K10bsu036_u:5985": " jihvendriyāṇi punarevopasaṃhṛtya ekasminneva kṣaṇalavamuhūrte samakālaṃ sarvairmahāsiṃhotkāsanaśabdaḥ kṛtaḥ,",
    "K10bsu036_u:5986": " ekaścācchaṭāsaṃghātaśabdaḥ (Vaidya 230) kṛtaḥ /",
    "K10bsu036_u:5987": " tena ca mahotkāsanaśabdena mahācchaṭāsaṃghātaśabdena yāvanti daśasu dikṣu buddhakṣetrakoṭīnayutaśatasahasrāṇi,",
    "K10bsu036_u:5988": " tāni sarvāṇyākampitānyabhūvan,",
    "K10bsu036_u:5989": " prakampitāni saṃprakampitāni calitāni pracalitāni saṃpracalitāni vedhitāni pravedhitāni saṃpravedhitāni /",
    "K10bsu036_u:5990": " teṣu ca sarveṣu buddhakṣetreṣu yāvantaḥ sarvasattvā devanāgayakṣagandharvāsuragaruḍakinnaramahoragamanuṣyāmanuṣyāḥ,",
    "K10bsu036_u:5991": " te 'pi sarve buddhānubhāvena tatrasthā evamimāṃ sahāṃ lokadhātuṃ paśyanti sma /",
    "K10bsu036_u:5992": " tāni ca sarvatathāgatakoṭīnayutaśatasahasrāṇi ratnavṛkṣamūleṣu pṛthak pṛthak siṃhāsanopaviṣṭāni",
    "K10bsu036_u:5993": " bhagavantaṃ ca śākyamuniṃ tathāgatamarhantaṃ samyaksaṃbuddhaṃ taṃ ca bhagavantaṃ",
    "K10bsu036_u:5994": " prabhūtaratnaṃ tathāgatamarhantaṃ samyaksaṃbuddhaṃ parinirvṛtaṃ tasya mahāratnastūpasya",
    "K10bsu036_u:5995": " madhye siṃhāsanopaviṣṭaṃ bhagavatā śākyamuninā tathāgatena sārdhaṃ niṣaṇṇāṃ tāśca",
    "K10bsu036_u:5996": " tisraḥ parṣadaḥ paśyanti sma /",
    "K10bsu036_u:5997": " dṛṣṭvā ca āścaryaprāptā adbhutaprāptā audbilyaprāptā abhūvan /",
    "K10bsu036_u:5998": " evaṃ ca antarīkṣād ghoṣamaśrauṣuḥ - eṣa mārṣā aprameyāṇyasaṃkhyeyāni lokadhātukoṭīnayutaśatasahasrāṇyatikramya sahā nāma lokadhātuḥ /",
    "K10bsu036_u:5999": " tasyāṃ śākyamunirnāma tathāgato 'rhan samyaksaṃbuddhāḥ /",
    "K10bsu036_u:6000": " sa etarhi saddharmapuṇḍarīkaṃ nāma dharmaparyāyaṃ sūtrāntaṃ mahāvaipulyaṃ bodhisattvāvavādaṃ sarvabuddhaparigrahaṃ bodhisattvānāṃ mahāsattvānāṃ saṃprakāśayati /",
    "K10bsu036_u:6001": " taṃ yūyamadhyāśayena anumodadhvam,",
    "K10bsu036_u:6002": " taṃ ca bhagavantaṃ śākyamuniṃ tathāgatamarhantaṃ samyaksaṃbuddhaṃ taṃ ca bhagavantaṃ prabhūtaratnaṃ tathāgatamarhantaṃ samyaksaṃbuddhaṃ namaskurudhvam",
    "K10bsu036_u:6003": " atha khalu te sarvasattvā imamevaṃrūpamantarīkṣānnirghoṣaṃ śrutvā tatrasthā eva namo",
    "K10bsu036_u:6004": " bhagavate śākyamunaye tathāgatāyārhate samyaksaṃbuddhāyeti vācaṃ bhāṣante sma añjaliṃ pragṛhya /",
    "K10bsu036_u:6005": " vividhāśca puṣpadhūpagandhamālyavilepanacūrṇacīvaracchatradhvajapatākāvaijayantyo yeneyaṃ sahā lokadhātustena kṣipanti sma,",
    "K10bsu036_u:6006": " nānavidhāni cābharaṇāni pindhāṇi hārārdhahāramaṇiratnānyapi kṣipanti sma,",
    "K10bsu036_u:6007": " bhagavataḥ śākyamuneḥ prabhūtaratnasya ca tathāgatasya pūjākarmaṇe,",
    "K10bsu036_u:6008": " asya ca saddharmapuṇḍarīkasya dharmaparyāyasya /",
    "K10bsu036_u:6009": " tāśca puṣpadhūpagandhamālyavilepanacūrṇacīvaracchatradhvajapatākāvaijayantyastāni ca hārārdhahāramaṇiratnāni kṣiptāni imāṃ sahāṃ lokadhātumāgacchanti sma /",
    "K10bsu036_u:6010": " taiśca puṣpadhūpagandhamālyavilepanacūrṇacīvaracchatradhvajapatākāvaijayantīrāśibhirhārārdhahārairmaṇiratnaiśca",
    "K10bsu036_u:6011": " asyāṃ sahāyāṃ lokadhātau sārdhaṃ tairanyarlokadhātukoṭīnayutaśatasahasrairekībhūtairye",
    "K10bsu036_u:6012": " teṣu tathāgatāḥ saṃniṣaṇṇāḥ,",
    "K10bsu036_u:6013": " teṣu sarveṣu vaihāyase 'ntarīkṣe samantānmahāpuṣpavitānaṃ parisaṃsthitamabhūt //",
    "K10bsu036_u:6014": " atha khalu bhagavāṃstān viśiṣṭacāritrapramukhān bodhisattvān mahāsattvānāmantrayāmāsa - acintyaprabhāvāḥ kulaputrāstathāgatā arhantaḥ samyaksaṃbuddhāḥ",
    "K10bsu036_u:6015": " bahūnyapyahaṃ kulaputrāḥ kalpakoṭīnayutaśatasahasrāṇi asya dharmaparyāyasya parīndanārthaṃ nānādharmapramukhairbahūnānuśaṃsān bhāṣeyam /",
    "K10bsu036_u:6016": " na cāhaṃ guṇānāṃ pāraṃ gaccheyamasya dharmaparyāyasya bhāṣamāṇaḥ /",
    "K10bsu036_u:6017": " saṃkṣepeṇa kulaputrāḥ sarvabuddhavṛṣabhitā sarvabuddharahasyaṃ sarvabuddhagambhīrasthānaṃ mayā asmin dharmaparyāye deśitam /",
    "K10bsu036_u:6018": " tasmāttarhi kulaputrā yuṣmābhistathāgatasya parinirvṛtasya satkṛtya ayaṃ dharmaparyāyo dhārayitavyo deśayitavyo likhitavyo vācayitavyaḥ prakāśayitavyo bhāvayitavyaḥ pūjayitavyaḥ /",
    "K10bsu036_u:6019": " (Vaidya 231) yasmiṃśca kulaputrāḥ pṛthivīpradeśe ayaṃ dharmaparyāyo vācyeta vā prakāśyeta",
    "K10bsu036_u:6020": " vā deśyeta vā likhyeta vā cintyeta vā bhāṣyeta vā svādhyāyeta vā pustakagato vā tiṣṭhat",
    "K10bsu036_u:6021": " ārāme vā vihāre vā gṛhe vā vane vā nagare vā vṛkṣamūle vā prāsāde vā layane vā guhāyāṃ vā,",
    "K10bsu036_u:6022": " tasmin pṛthivīpradeśe tathāgatamudiśya caityaṃ kartavyam /",
    "K10bsu036_u:6023": " tatkasya hetoḥ?",
    "K10bsu036_u:6024": " sarvatathāgatānāṃ hi sa pṛthivīpradeśo bodhimaṇḍo veditavyaḥ /",
    "K10bsu036_u:6025": " tasmiṃśca pṛthivīpradeśe sarvatathāgatā arhantaḥ samyaksaṃbuddhā anuttarāṃ samyaksaṃbodhimabhisaṃbuddhā iti veditavyam /",
    "K10bsu036_u:6026": " tasmiṃśca pṛthivīpradeśe sarvatathāgatairdharmacakraṃ pravartitam,",
    "K10bsu036_u:6027": " tasmiṃścapṛthivīpradeśe sarvatathāgatāḥ parinirvṛtā iti veditavyam //",
    "K10bsu036_u:6028": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:6029": " acintiyā lokahitāna dharmatā abhijñajñānasmi pratiṣṭhitānām /",
    "K10bsu036_u:6030": " ye ṛddhi darśenti anantacakṣuṣaḥ prāmodyahetoriha sarvadehinām // Saddhp_20.1 //",
    "K10bsu036_u:6031": " jihvendriyaṃ prāpiya brahmalokaṃ raśmīsahasrāṇi pramuñcamānāḥ /",
    "K10bsu036_u:6032": " āścaryabhūtā iha ṛddhidarśitāḥ te sarvi ye prasthita agrabodhau // Saddhp_20.2 //",
    "K10bsu036_u:6033": " utkāsitaṃ cāpi karonti buddhā ekācchaṭā ye ca karonti śabdam /",
    "K10bsu036_u:6034": " te vijñapentī imu sarvalokaṃ daśo diśāyāṃ ima lokadhātum // Saddhp_20.3 //",
    "K10bsu036_u:6035": " etāni cānyāni ca prātihāryā guṇānnidarśenti hitānukampakāḥ /",
    "K10bsu036_u:6036": " kathaṃ nu te harṣita tasmi kāle dhāreyu sūtraṃ sugatasya nirvṛte // Saddhp_20.4 //",
    "K10bsu036_u:6037": " bahū pi kalpāna sahasrakoṭyo vadeya varṇaṃ sugatātmajānām /",
    "K10bsu036_u:6038": " ye dhārayiṣyantima sūtramagraṃ parinirvṛte lokavināyakasmin // Saddhp_20.5 //",
    "K10bsu036_u:6039": " na teṣa paryanta bhavedguṇānāṃ ākāśadhātau hi yathā diśāsu /",
    "K10bsu036_u:6040": " acintiyā teṣā guṇā bhavanti ye sūtra dhārenti idaṃ śubhaṃ sadā // Saddhp_20.6 //",
    "K10bsu036_u:6041": " dṛṣṭo ahaṃ sarva ime ca nāyakā ayaṃ ca yo nirvṛtu lokanāyakaḥ /",
    "K10bsu036_u:6042": " (Vaidya 232)",
    "K10bsu036_u:6043": " ime ca sarve bahubodhisattvāḥ parṣāśca catvāri anena dṛṣṭāḥ // Saddhp_20.7 //",
    "K10bsu036_u:6044": " ahaṃ ca ārāgitu tenihādya ime ca ārāgita sarvi nāyakāḥ /",
    "K10bsu036_u:6045": " ayaṃ ca yo nirvṛtako jinendro ye cāpi anye daśasū diśāsu // Saddhp_20.8 //",
    "K10bsu036_u:6046": " anāgatātīta tathā ca buddhāḥ tiṣṭhanti ye cāpi daśasu ddiśāsu /",
    "K10bsu036_u:6047": " te sarvi dṛṣṭāśca supūjitāśca bhaveyu yo dhārayi sūtrametat // Saddhp_20.9 //",
    "K10bsu036_u:6048": " rahasyajñānaṃ puruṣottamānāṃ yaṃ bodhimaṇḍasmi vicintitāsīt /",
    "K10bsu036_u:6049": " anucintayetso pi tu kṣiprameva yo dhārayet sūtrimu bhūtadharmam // Saddhp_20.10 //",
    "K10bsu036_u:6050": " pratibhānu tasyāpi bhavedanantaṃ yathāpi vāyurna kahiṃci sajjati /",
    "K10bsu036_u:6051": " dharme 'pi cārthe ca nirukti jānati yo dhārayet sutramidaṃ viśiṣṭam // Saddhp_20.11 //",
    "K10bsu036_u:6052": " anusaṃdhisūtrāṇa sadā prajānati saṃdhāya yaṃ bhāṣitu nāyakehi /",
    "K10bsu036_u:6053": " parinirvṛtasyāpi vināyakasya sūtrāṇa so jānati bhutamartham // Saddhp_20.12 //",
    "K10bsu036_u:6054": " candropamaḥ sūryasamaḥ sa bhāti ālokapradyotakaraḥ sa bhoti /",
    "K10bsu036_u:6055": " vicarantu so medini tena tena samādapetī bahubodhisattvān // Saddhp_20.13 //",
    "K10bsu036_u:6056": " tasmāddhi ye paṇḍita bodhisattvāḥ śrutvānimānīddaśa ānuśaṃsān /",
    "K10bsu036_u:6057": " dhāreyu sūtraṃ mama nirvṛtasya na teṣa bodhāya bhaveta saṃśayaḥ // Saddhp_20.14 //",
    "K10bsu036_u:6058": " iti śrīsaddharmapuṇḍarīke dharmaparyāye tathāgataddharyabhisaṃskāraparivarto nāma viṃśatitamaḥ //",
    "K10bsu036_u:6059": " (Vaidya 233)",
    "K10bsu036_u:6060": " Saddhp_21: dhāraṇīparivartaḥ /",
    "K10bsu036_u:6061": " atha khalu bhaiṣajyarājo bodhisattvo mahāsattva utthāyāsanādekāṃsamuttarāsaṅgaṃ kṛtvā",
    "K10bsu036_u:6062": " dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇamya bhagavantametadavocat",
    "K10bsu036_u:6063": " kiyad bhagavan sa kulaputro vā kuladuhitā vā puṇyaṃ prasavet,",
    "K10bsu036_u:6064": " ya imaṃ saddharmapuṇḍarīkaṃ dharmaparyāyaṃ dhārayet,",
    "K10bsu036_u:6065": " kāyagataṃ vā pustakagataṃ vā kṛtvā?",
    "K10bsu036_u:6066": " evamukte bhagavān bhaiṣajyarājaṃ bodhisattvaṃ mahāsattvametadavocat - yaḥ kaścid",
    "K10bsu036_u:6067": " bhaiṣajyarāja kulaputro vā kuladuhitā vā aśītigaṅgānadīvālikāsamāni tathāgatakoṭīnayutaśatasahasrāṇi",
    "K10bsu036_u:6068": " satkuryād gurukuryānmānayet pūjayet,",
    "K10bsu036_u:6069": " takiṃ manyase bhaiṣajyarāja kiyatkulaputro vā kuladuhitā vā tatonidānaṃ bahu puṇyaṃ prasavet?",
    "K10bsu036_u:6070": " bhaiṣajyarājo bodhisattvo mahāsattva āha - bahu bhagavan,",
    "K10bsu036_u:6071": " bahu sugata /",
    "K10bsu036_u:6072": " bhagavānāha - ārocayāmi te bhaiṣajyarāja,",
    "K10bsu036_u:6073": " prativedayāmi /",
    "K10bsu036_u:6074": " yaḥ kaścid bhaiṣajyarāja kulaputro vā kuladuhitā vā asmāt saddharmapuṇḍarīkāddharmaparyāyādantaśa ekāmapi catuṣpadīgāthāṃ dhārayet,",
    "K10bsu036_u:6075": " vācayet,",
    "K10bsu036_u:6076": " paryavāpnuyāt,",
    "K10bsu036_u:6077": " pratipattyā ca saṃpādayet,",
    "K10bsu036_u:6078": " ataḥ sa bhaiṣajyarāja kulaputro vā kuladuhitā vā tatonidānaṃ bahutaraṃ puṇyaṃ prasavet //",
    "K10bsu036_u:6079": " atha khalu bhaiṣajyarājo bodhisattvo mahāsattvastasyāṃ velāyāṃ bhagavantametadavocat",
    "K10bsu036_u:6080": " - dāsyāmo vayaṃ bhagavaṃsteṣāṃ kulaputrāṇāṃ kuladuhitṛṇāṃ vā yeṣāmayaṃ saddharmapuṇḍarīko",
    "K10bsu036_u:6081": " dharmaparyāyaḥ kāyagato vā syāt,",
    "K10bsu036_u:6082": " pustakagato vā,",
    "K10bsu036_u:6083": " rakṣāvaraṇaguptaye dhāraṇīmantrapadāni / tadyathā -",
    "K10bsu036_u:6084": " anye manye mane mamane citte carite same samitā viśānte mukte muktatame same aviṣame",
    "K10bsu036_u:6085": " samasame jaye kṣaye akṣaye akṣiṇe śānte samite dhāraṇi ālokabhāṣe pratyavekṣaṇi nidhiru",
    "K10bsu036_u:6086": " abhyantaraniviṣṭe abhyantarapāriśuddhimutkule araḍe paraḍe sukāṅkṣi asamasame buddhavilokite",
    "K10bsu036_u:6087": " dharmaparīkṣite saṃghanirghoṣaṇi nirghoṇi bhayābhayaviśodhani mantre mantrākṣayate",
    "K10bsu036_u:6088": " rute rutakauśalye akṣaye akṣayavanatāye vakkule valoḍra amanyanatāye svāhā //",
    "K10bsu036_u:6089": " imāni bhagavan mantradhāraṇīpadāni dvāṣaṣṭibhirgaṅgānadīvālikāsamairbuddhairbhagavadbhirbhāṣitāni /",
    "K10bsu036_u:6090": " te sarve buddhā bhagavantastena drugdhāḥ syuḥ,",
    "K10bsu036_u:6091": " ya evaṃrupān dharmabhāṇakānevaṃrūpān sūtrāntadhārakānatikrāmet //",
    "K10bsu036_u:6092": " atha khalu bhagavān bhaiṣajyarājāya bodhisattvāya mahāsattvāya sādhukāramadāt sādhu sādhu bhaiṣajyarāja,",
    "K10bsu036_u:6093": " sattvānāmarthaḥ kṛtaḥ /",
    "K10bsu036_u:6094": " dhāraṇīpadāni bhāṣitāni sattvānāmanukampāmupādaya /",
    "K10bsu036_u:6095": " rakṣāvaraṇaguptiḥ kṛtā //",
    "K10bsu036_u:6096": " atha khalu pradānaśūro bodhisattvo mahāsattvo bhagavantametadavocat - ahamapi bhagavan evaṃrūpāṇāṃ dharmabhāṇakānāmarthāya dhāraṇīpadāni dāsyāmi,",
    "K10bsu036_u:6097": " yatteṣāmevaṃrūpāṇāṃ dharmabhāṇakānāṃ na kaścidavatāraprekṣī avatāragaveṣī avatāraṃ lapsyate /",
    "K10bsu036_u:6098": " tadyathā yakṣo vā rākṣaso vā pūtano vā kṛtyo vā kumbhāṇḍo vā preto vā avatāraprekṣī avatāragaveṣī avatāraṃ na lapsyata iti //",
    "K10bsu036_u:6099": " (Vaidya 234)",
    "K10bsu036_u:6100": " atha khalu pradānaśūro bodhisattvo mahāsattvastasyāṃ velāyāmimāni dhāraṇīmantrapadāni bhāṣate sma / tadyathā -",
    "K10bsu036_u:6101": " jvale mahājvale ukke tukke mukke aḍe aḍāvati nṛtye nṛtyāvati iṭṭini viṭṭini ciṭṭini nṛtyani nṛtyāvati svāhā //",
    "K10bsu036_u:6102": " imāni bhagavan dhāraṇīpadāni gaṅgānadīvālikāsamaistathāgatairarhadbhiḥ samyaksaṃbuddhairbhāṣitāni,",
    "K10bsu036_u:6103": " anumoditāni ca /",
    "K10bsu036_u:6104": " te sarve tathāgatāstena drugdhāḥ syuḥ,",
    "K10bsu036_u:6105": " yastānevaṃrūpān dharmabhāṇakānatikrameta //",
    "K10bsu036_u:6106": " atha khalu vaiśravaṇo mahārājo bhagavantametadavocat - ahamapi bhagavan dhāraṇīpadāni bhāṣiṣye teṣāṃ dharmabhāṇakānāṃ hitāya sukhāya anukampāyai rakṣāvaraṇaguptaye // tadyathā -",
    "K10bsu036_u:6107": " aṭṭe taṭṭe naṭṭe vanaṭṭe anaḍe nāḍi kunaḍi svāhā //",
    "K10bsu036_u:6108": " ebhirbhagavan dhāraṇīpadaisteṣāṃ dharmabhāṇakānāṃ pudgalānāṃ rakṣāṃ karomi,",
    "K10bsu036_u:6109": " yojanaśatāccāhaṃ teṣāṃ kulaputrāṇāṃ kuladuhitṛṇāṃ ca evaṃrūpāṇāṃ sūtrāntadhārakāṇāṃ rakṣā kṛtā bhaviṣyati,",
    "K10bsu036_u:6110": " svastyayanaṃ kṛtaṃ bhaviṣyati //",
    "K10bsu036_u:6111": " atha khalu virūḍhako mahārājo tasyāmeva parṣadi saṃnipatito 'bhūt saṃniṣaṇṇaśca kumbhāṇḍakoṭīnayutaśatasahasraiḥ parivṛtaḥ puraskṛtaḥ /",
    "K10bsu036_u:6112": " sa utthāyāsanādekāṃsamuttarāsaṅgaṃ kṛtvā yena bhagavāṃstenāñjaliṃ praṇāmya bhagavantametadavocat - ahamapi bhagavan dhāraṇīpadāni bhāṣiṣye bahujanahitāya",
    "K10bsu036_u:6113": " teṣāṃ ca tathārūpāṇāṃ dharmabhāṇakānāmevaṃrūpāṇāṃ sūtrāntadhārakāṇāṃ rakṣāvaraṇaguptaye dhāraṇīmantrapadāni / tadyathā -",
    "K10bsu036_u:6114": " agaṇe gaṇe gauri gandhāri caṇḍāli mātaṅgi pukkasi saṃkule vrūsali sisi svāhā //",
    "K10bsu036_u:6115": " imāni tāni bhagavan dhāraṇīmantrapadāni,",
    "K10bsu036_u:6116": " yāni dvācatvāriṃśadbhirbuddhakoṭībhirbhāṣitāni /",
    "K10bsu036_u:6117": " te sarve tena drugdhāḥ syuḥ,",
    "K10bsu036_u:6118": " yastānevaṃrūpān dharmabhāṇakānatikrameta //",
    "K10bsu036_u:6119": " atha khalu lambā ca nāma rākṣasī vilambā ca nāma rākṣasī kūṭadantī ca nāma rākṣasī",
    "K10bsu036_u:6120": " puṣpadantī ca nāma rākṣasī makuṭadantī ca nāma rākṣasī keśinī ca nāma rākṣasī acalā",
    "K10bsu036_u:6121": " ca nāma rākṣasī mālādhārī ca nāma rākṣasī kuntī ca nāma rākṣasī sarvasattvojohārī",
    "K10bsu036_u:6122": " ca nāma rākṣasī hḥrītī ca nḥma rḥkṣasī saputraparivḥrḥ etḥḥ sarvḥ rḥkṣasyo yena bhagavḥṃstenopasaṃkrḥntḥḥ /",
    "K10bsu036_u:6123": " upasaṃkramya sarvḥstḥ rḥkṣasya ekasvareṇa bhagavantametadavocan - vayamapi bhagavaṃsteṣḥmevaṃrūpḥṇḥṃ sūtrḥntadhḥrakḥṇḥṃ dharmabhḥṇakḥnḥṃ rakṣḥvaraṇaguptiṃ",
    "K10bsu036_u:6124": " svastyayanaṃ ca kariṣyḥmaḥ /",
    "K10bsu036_u:6125": " yathḥ teṣḥṃ dharmabhḥṇakḥnḥṃ na kaścidavatḥraprekṣī avatḥragaveṣī avatḥraṃ lapsyatīti //",
    "K10bsu036_u:6126": " atha khalu tāḥ sarvā rākṣasya ekasvareṇa samaṃ saṃgītyā bhagavata imāni dhāraṇīmantrapadāni prayacchanti sma /",
    "K10bsu036_u:6127": " tadyathā -(Vaidya 235)",
    "K10bsu036_u:6128": " iti me iti me iti me iti me iti me /",
    "K10bsu036_u:6129": " nime nime nime nime nime /",
    "K10bsu036_u:6130": " ruhe ruhe ruhe ruhe ruhe /",
    "K10bsu036_u:6131": " stuhe stuhe stuhe stuhe stuhe svāhā //",
    "K10bsu036_u:6132": " imaṃ śīrṣaṃ samāruhya mā kaścid drohī bhavatu dharmabhāṇakānāṃ yakṣo vā rākṣaso vā",
    "K10bsu036_u:6133": " preto vā piśāco vā pūtano vā kṛtyo va vetālo vā kumbhāṇḍo vā stabdho vā omārako vā",
    "K10bsu036_u:6134": " ostārako vā apasmārako vā yakṣakṛtyo vā amanuṣyakṛtyo vā manuṣyakṛtyo vā ekāhiko",
    "K10bsu036_u:6135": " vā dvaitīyako vā traitīyako vā caturthako vā nityajvaro vā viṣamajvaro vā /",
    "K10bsu036_u:6136": " antaśaḥ svapnāntaragatasyāpi strīrūpāṇi vā puruṣarūpāṇi vā dārakarūpāṇi vā dārikārūpāṇi vā viheṭhāṃ kuryuḥ,",
    "K10bsu036_u:6137": " nedaṃ sthānaṃ vidyate //",
    "K10bsu036_u:6138": " atha khalu tā rākṣasya evasvareṇa samaṃ saṃgītyā bhagavantamābhirgāthābhiradhyabhāṣanta -",
    "K10bsu036_u:6139": " saptadhāsya sphuṭenmūrdhā arjakasyeva mañjarī /",
    "K10bsu036_u:6140": " ya imaṃ mantra śrutvā vai atikrameddharmabhāṇakam // Saddhp_21.1 //",
    "K10bsu036_u:6141": " yā gatirmātṛghātīnāṃ pitṛghātīna yā gatiḥ /",
    "K10bsu036_u:6142": " tāṃ gatiṃ pratigacchedyo dharmabhāṇakamatikramet // Saddhp_21.2 //",
    "K10bsu036_u:6143": " yā gatistilapīḍānāṃ tilakūṭānāṃ ca yā gatiḥ /",
    "K10bsu036_u:6144": " tāṃ gatiṃ pratigacchedyo dharmabhāṇakamatikramet // Saddhp_21.3 //",
    "K10bsu036_u:6145": " yā gatistulakūṭānāṃ kāṃsyakūṭāna yā gatiḥ /",
    "K10bsu036_u:6146": " tāṃ gatiṃ pratigacchedyo dharmabhāṇakamatikramet // Saddhp_21.4 //",
    "K10bsu036_u:6147": " evamuktvā tāḥ kuntipramukhā rākṣasyo bhagavantametadūcuḥ - vayamapi bhagavaṃsteṣāmevaṃrūpāṇāṃ dharmabhāṇakānāṃ rakṣāṃ kariṣyāmaḥ,",
    "K10bsu036_u:6148": " svastyayanaṃ daṇḍaparihāraṃ viṣadūṣaṇaṃ kariṣyāma iti /",
    "K10bsu036_u:6149": " evamukte bhagavāṃstā rākṣasya etadavocat - sādhu sādhu bhaginyaḥ /",
    "K10bsu036_u:6150": " yad yūyaṃ teṣāṃ dharmabhāṇakānāṃ rakṣāvaraṇaguptiṃ kariṣyadhve ye 'sya dharmaparyāyasya antaśo nāmadheyamātramapi dhārayiṣyanti /",
    "K10bsu036_u:6151": " kaḥ punarvādo ya imaṃ dharmaparyāyaṃ sakalasamāptaṃ dhārayiṣyanti,",
    "K10bsu036_u:6152": " pustakagataṃ vā satkuryuḥ puṣpadhūpagandhamālyavilepanacūrṇacīvaracchatradhvajapatākāvaijayantībhistailapradīpairvā",
    "K10bsu036_u:6153": " ghṛtapradīpairvā gandhatailapradīpairvā campakatailapradīpairvā vārṣikatailapradīpairvā",
    "K10bsu036_u:6154": " utpalatailapradīpairvā sumanātailapradīpairvā īddaśairbahuvidhaiḥ pūjāvidhānaśatasahasraiḥ",
    "K10bsu036_u:6155": " satkariṣyanti gurukariṣyanti,",
    "K10bsu036_u:6156": " te tvayā kunti saparivārayā rakṣitavyāḥ //",
    "K10bsu036_u:6157": " asmin khalu punardhāraṇīparivarte nirdiśyamāne aṣṭāṣaṣṭīnāṃ prāṇisahasrāṇāmanutpattikadharmakṣāntipratilābho 'bhūt //",
    "K10bsu036_u:6158": " iti śrīsaddharmapuṇḍarīke dharmaparyāye dhāraṇīparivarto nāmaikaviṃśatimaḥ //",
    "K10bsu036_u:6159": " (Vaidya 236)",
    "K10bsu036_u:6160": " Saddhp_22: bhaiṣajyarājapūrvayogaparivartaḥ /",
    "K10bsu036_u:6161": " atha khalu nakṣatrarājasaṃkusumitābhijño bodhisattvo mahāsattvo bhagavantametadavocat",
    "K10bsu036_u:6162": " - kena kāreṇena bhagavan bhaiṣajyarājo bodhisattvo mahāsattvo 'syāṃ sahāyāṃ lokadhātau pravicarati,",
    "K10bsu036_u:6163": " bahūni cāsya bhagavan duṣkarakoṭīnayutaśatasahasrāṇi saṃdṛśyante?",
    "K10bsu036_u:6164": " tatsādhu bhagavān deśayatu tathāgato 'rhan samyaksaṃbuddho bhaiṣajyarājasya bodhisattvasya mahāsattvasya yat kiṃciccaryāpradeśamātram,",
    "K10bsu036_u:6165": " yacchrutvā devanāgayakṣagandharvāsuragaruḍakinnaramahoragamanuṣyāmanuṣyāstadanyalokadhātvāgatāśca",
    "K10bsu036_u:6166": " bodhisattvā mahāsattvā ime ca mahāśrāvakāḥ śrutvā sarve prītāstuṣṭā udagrā āttamanaso bhaveyuriti //",
    "K10bsu036_u:6167": " atha khalu bhagavān nakṣatrarājasaṃkusumitābhijñasya bodhisattvasya mahāsattvasya",
    "K10bsu036_u:6168": " adhyeṣaṇāṃ viditvā tasyāṃ velāyāṃ nakṣatrarājasaṃkusumitābhijñaṃ bodhisattvaṃ mahāsattvametadavocat",
    "K10bsu036_u:6169": " - bhūtapurvaṃ kulaputra atīte 'dhvani gaṅgānadīvālikāsamaiḥ kalpairyadāsīt /",
    "K10bsu036_u:6170": " tena kālena tena samayena candrasūryavimalaprabhāsaśrīrnāma tathāgato 'rhan samyaksaṃbuddho",
    "K10bsu036_u:6171": " loka udapādividyācaraṇasaṃpannaḥ sugato lokavidanuttaraḥ puruṣadamyasārathiḥ śāstā",
    "K10bsu036_u:6172": " devānāṃ ca manuṣyāṇāṃ ca buddho bhagavān /",
    "K10bsu036_u:6173": " tasya khalu punarnakṣatrarājasaṃkusumitābhijña bhagavataścandrasūryavimalaprabhāsaśriyastathāgatasyārhataḥ",
    "K10bsu036_u:6174": " samyaksaṃbuddhasya aśītikoṭyo bodhisattvānāṃ mahāsattvānāṃ mahāsaṃnipāto 'bhūt dvāsaptatigaṅgānadīvālikāsamāścāsya",
    "K10bsu036_u:6175": " śrāvakasaṃnipāto 'bhūt /",
    "K10bsu036_u:6176": " apagamātṛgrāmaṃ ca tatpravacanamabhūt,",
    "K10bsu036_u:6177": " apagatanirayatiryagyonipretāsurakāyaṃ samaṃ ramaṇīyaṃ pāṇitalajātaṃ ca tadbuddhakṣetramabhūt,",
    "K10bsu036_u:6178": " divyavaiḍūryamayabhūmibhāgaṃ ratnacandanavṛkṣasamalakṛtaṃ ca ratnajālasamīritaṃ ca avasaktapaṭṭadāmābhipralambitaṃ ca ratnagandhaghaṭikānirdhūpitaṃ ca /",
    "K10bsu036_u:6179": " sarveṣu ca ratnavṛkṣamūleṣu iṣukṣepamānamātre ratnavyomakāni saṃsthitānyabhūvan /",
    "K10bsu036_u:6180": " sarveṣu ca ratnavyomakamūrdhneṣu koṭīśataṃ devaputrāṇāṃ tūryatālāvacarasaṃgītisaṃprabhāṇitena",
    "K10bsu036_u:6181": " avasthitamabhūt tasya bhagavataścandrasūryavimalaprabhāsaśriyastathāgatasyārhataḥ",
    "K10bsu036_u:6182": " samyaksaṃbuddhasya pūjākarmaṇe /",
    "K10bsu036_u:6183": " sa ca bhagavānimaṃ saddharmapuṇḍarīkaṃ dharmaparyāyaṃ teṣāṃ mahāśrāvakāṇāṃ teṣāṃ ca bodhisattvānāṃ mahāsattvānāṃ vistareṇa saṃprakāśayati sma,",
    "K10bsu036_u:6184": " sarvasattvapriyadarśanaṃ bodhisattvaṃ mahāsattvamadhiṣṭhānaṃ kṛtvā /",
    "K10bsu036_u:6185": " tasya khalu punarnakṣatrarājasaṃkusumitābhijña bhagavataścandrasūryavimalaprabhāsaśriyastathāgatasyārhataḥ samyaksaṃbuddhasya dvācatvāriṃśatkalpasahasrāṇyāyuṣpramāṇamabhūt,",
    "K10bsu036_u:6186": " teṣāṃ ca bodhisattvanāṃ mahāsattvānāṃ teṣāṃ ca mahāśrāvakāṇāṃ tāvadevāyuṣpramāṇamabhūt /",
    "K10bsu036_u:6187": " sa ca sarvasattvapriyadarśano bodhisattvo mahāsattvastasya bhagavataḥ pravacane duṣkaracaryābhiyukto 'bhūt /",
    "K10bsu036_u:6188": " sa dvādaśavarṣasahasrāṇi caṃkramābhiruḍho 'bhūt,",
    "K10bsu036_u:6189": " mahāvīryārambheṇa yogābhiyukto",
    "K10bsu036_u:6190": " 'bhūt / sa dvādaśānāṃ varṣasahasrāṇāmatyayena sarvarūpasaṃdarśanaṃ nāma samādhiṃ pratilabhate sma /",
    "K10bsu036_u:6191": " sahapratilambhācca tasya samādheḥ sa sarvasattvapriyadarśano bodhisattvo mahāsattvastuṣṭa",
    "K10bsu036_u:6192": " udagra āttamanāḥ pramuditaḥ prītisaumanasyajātastasyāṃ velāyāmevaṃ cintayāmāsa -",
    "K10bsu036_u:6193": " imaṃ saddharmapuṇḍarīkaṃ dharmaparyāyamāgamya ayaṃ mayā sarvarūpasaṃdarśanaḥ (Vaidya 237)",
    "K10bsu036_u:6194": " samādhiḥ pratilabdhaḥ /",
    "K10bsu036_u:6195": " tasyāṃ velāyāṃ sa sarvasattvapriyadarśano bodhisattvo mahāsattva evaṃ cintayati sma - yannvahaṃ bhagavataścandrasūryavimalaprabhāsaśriyastathāgatasya pūjāṃ kuryāmū,",
    "K10bsu036_u:6196": " asya ca saddharmapuṇḍarīkasya dharmaparyāyasya /",
    "K10bsu036_u:6197": " sa tasyāṃ velāyāṃ tathārūpaṃ samādhiṃ samāpannaḥ yasya samādheḥ samanantarasamāpannasya sarvasattvapriyadarśanasya bodhisattvasya mahāsattvasya,",
    "K10bsu036_u:6198": " adya tāvadevoparyandarīkṣānmāndāravamahāmāndāravāṇāṃ puṣpāṇāṃ mahantaṃ puṣpavarṣamabhipravṛṣḥam /",
    "K10bsu036_u:6199": " kālānusāricandanameghaḥ kṛtaḥ /",
    "K10bsu036_u:6200": " uragasāracandanavarṣanabhipravṛṣḥam /",
    "K10bsu036_u:6201": " tādṛśī ca nakṣatrarājasaṃkusumitābhijña sā gandhajātiḥ,",
    "K10bsu036_u:6202": " yasyā ekaḥ karṣa imāṃ sahālokadhātuṃ mūlyena kṣamati //",
    "K10bsu036_u:6203": " atha khalu punarnakṣatrarājasaṃkusumitābhijña sa sarvasattvapriyadarśano bodhisattvo mahāsattvaḥ smṛtimān saṃprajānaṃstasmāt samādhervyudatiṣṭhat",
    "K10bsu036_u:6204": " vyutthāya caivaṃ ciantayāmāsa - na tadarddhiprātihāryasaṃdarśanena bhagavataḥ pūjā kṛtā bhavati,",
    "K10bsu036_u:6205": " yathā ātmabhāvaparityāgeneti /",
    "K10bsu036_u:6206": " atha khalu punarnakṣatrarājasaṃkusumitābhijña sa sarvasattvapriyadarśano bodhisattvo mahāsattvastasyāṃ velāyāmagaruturuṣkakundurukarasaṃ bhakṣayati",
    "K10bsu036_u:6207": " campakatailaṃ ca pibati sma /",
    "K10bsu036_u:6208": " tena khalu punarnakṣatrarājasaṃkusumitābhijña paryāyeṇa tasya sarvasattvapriyadarśanasya",
    "K10bsu036_u:6209": " bodhisattvasya mahāsattvasya satatasamitaṃ gandhaṃ bhakṣayataścampakatailaṃ ca pibato",
    "K10bsu036_u:6210": " dvādaśa varṣāṇyatikrāntānyabhūvan /",
    "K10bsu036_u:6211": " atha khalu nakṣatrarājasaṃkusumitābhijña sa sarvasattvapriyadarśano bodhisattvo mahāsattvasteṣāṃ",
    "K10bsu036_u:6212": " dvādaśānāṃ varṣāṇāmatyayena taṃ svamātmabhāvaṃ divyairvastraiḥ pariveṣṭaya gandhatailaplutaṃ",
    "K10bsu036_u:6213": " kṛtvā svakamadhiṣṭhānamakarot /",
    "K10bsu036_u:6214": " svakamadhiṣṭhānaṃ kṛtvā svaṃ kāyaṃ prajvālayāmāsa tathāgatasya pūjākarmaṇe,",
    "K10bsu036_u:6215": " asya ca saddharmapuṇḍarīkasya dharmaparyāyasya pūjārtham /",
    "K10bsu036_u:6216": " atha khalu nakṣatrarājasaṃkusumitābhijña tasya sarvasattvapriyadarśanasya bodhisattvasya",
    "K10bsu036_u:6217": " mahāsattvasya tābhiḥ kāyapradīpaprabhājvālābhiraśītigaṅgānadīvālikāsamā lokadhātavaḥ sphuṭā abhuvan /",
    "K10bsu036_u:6218": " tāsu ca lokadhātuṣu aśītigaṅgānadīvālikāsamā eva buddhā bhagavantaste sarve sādhukāraṃ dadanti sma - sādhu sādhu kulaputra,",
    "K10bsu036_u:6219": " sādhu khalu punastvaṃ kulaputra,",
    "K10bsu036_u:6220": " ayaṃ sa bhūto bodhisattvānāṃ mahāsattvānāṃ vīryārambhaḥ /",
    "K10bsu036_u:6221": " iyaṃ sā bhūtā tathāgatapūjā dharmapūjā /",
    "K10bsu036_u:6222": " na tathā puṣpadhūpagandhamālyavilepanacūrṇacīvaracchatradhvajapatākāpūjā,",
    "K10bsu036_u:6223": " nāpyāmiṣapūjā nāpyuragasāracandanapūjā /",
    "K10bsu036_u:6224": " iyaṃ tatkulaputra agrapradānam /",
    "K10bsu036_u:6225": " na tathā rājyaparityāgadānaṃ na priyaputrabhāryāparityāgadānam /",
    "K10bsu036_u:6226": " iyaṃ punaḥ kulaputra viśiṣṭā agrā varā pravarā praṇītā dharmapūjā,",
    "K10bsu036_u:6227": " yo 'yamātmabhāvaparityāgaḥ /",
    "K10bsu036_u:6228": " atha khalu punarnakṣatrarājasaṃkusumitābhijña te buddhā bhagavanta imāṃ vācaṃ bhāṣitvā tūṣṇīmabhūvan //",
    "K10bsu036_u:6229": " tasya khalu punarnakṣatrarājasaṃkusumitābhijña sarvasattvapriyadarśanātmabhāvasya dīpyato dvādaśa varṣaśatānyatikrāntānyabhūvan,",
    "K10bsu036_u:6230": " na ca praśamaṃ gacchati sma /",
    "K10bsu036_u:6231": " sa paścāddvādaśānāṃ varṣaśatānāmatyayāt praśānto 'bhūt /",
    "K10bsu036_u:6232": " sa khalu punarnakṣatrarājasaṃkusumitābhijña sarvasattvapriyadarśano bodhisattvo mahāsattva",
    "K10bsu036_u:6233": " evaṃrūpāṃ tathāgatapūjāṃ ca dharmapūjāṃ ca kṛtvā tataścyutastasyaiva bhagavataścandrasūryavimalaprabhāsaśriyastathāgatasyārhataḥ",
    "K10bsu036_u:6234": " samyaksaṃbuddhasya pravacane rājño vimaladattasya gṛhe (Vaidya 238)",
    "K10bsu036_u:6235": " upapanna aupapādikaḥ /",
    "K10bsu036_u:6236": " utsaṅge paryaṅkeṇa prādurbhūto 'bhūt /",
    "K10bsu036_u:6237": " samanantaropapannaśca khalu punaḥ sa sarvasattvapriyadarśano bodhisattvo mahāsattvastasyāṃ velāyāṃ svamātāpitarau gāthayādhyabhāṣata -",
    "K10bsu036_u:6238": " ayaṃ mamā caṃkramu rājaśreṣṭha yasmin mayā sthitva samādhi labdhaḥ /",
    "K10bsu036_u:6239": " vīryaṃ dṛḍhaṃ ārabhitaṃ mahāvrataṃ parityajitvā priyamātmabhāvam // Saddhp_22.1 //",
    "K10bsu036_u:6240": " atha khalu nakṣatrarājasaṃkusumitābhijña sa sarvasattvapriyadarśano bodhisattvo mahāsattva",
    "K10bsu036_u:6241": " imāṃ gāthāṃ bhāṣitvā svamātāpitarāvetadavocat - adyāpyamba tāta sa bhagavāṃścandrasūryavimalaprabhāsaśrīstathāgato",
    "K10bsu036_u:6242": " 'rhan samyaksaṃbuddha etarhi tiṣṭhati dhriyate yāpayati dharmaṃ deśayati,",
    "K10bsu036_u:6243": " yasya mayā bhagavataścandrasūryavimalaprabhāsaśriyastathāgatasya pūjāṃ kṛtvā sarvarutakauśalyadhāraṇī pratilabdhā,",
    "K10bsu036_u:6244": " ayaṃ ca saddharmapuṇḍarīko dharmaparyāyo 'śītibhirgāthākoṭīnayutaśatasahasraiḥ kaṅkaraiśca vivaraiśca akṣobhyaiśca tasya bhagavato 'ntikācchruto 'bhūt /",
    "K10bsu036_u:6245": " sādhu amba tāta gamiṣyāmyahaṃ tasya bhagavato 'ntikam,",
    "K10bsu036_u:6246": " tasmiṃśca gatvā bhūyastasya bhagavataḥ pūjāṃ kariṣyāmīti /",
    "K10bsu036_u:6247": " atha khalu nakṣatrarājasaṃkusumitābhijña sa sarvasattvapriyadarśano bodhisattvo mahāsattvastasyāṃ",
    "K10bsu036_u:6248": " velāyāṃ saptatālamātraṃ vaihāyasamabhyudgamya saptaratnamaye kūṭāgāre paryaṅkamābhujya",
    "K10bsu036_u:6249": " tasya bhagavataḥ sakāśamupasaṃkrāntaḥ /",
    "K10bsu036_u:6250": " upasaṃkramya tasya bhagavataḥ pādau śirasābhivandya taṃ bhagavantaṃ saptakṛtvaḥ pradakṣiṇīkṛtya",
    "K10bsu036_u:6251": " yena sa bhagavāṃstenāñjaliṃ praṇāmya taṃ bhagavantaṃ namaskṛtvā anayā gāthāyābhiṣṭauti sma -",
    "K10bsu036_u:6252": " suvimalavadanā narendra dhīrā tava prabha rājatiyaṃ daśaddiśāsu /",
    "K10bsu036_u:6253": " tubhya sugata kṛtva agrapūjāṃ ahamiha āgatu nātha darśanāya // Saddhp_22.2 //",
    "K10bsu036_u:6254": " atha khalu nakṣatrarājasaṃkusumitābhijña sa sarvasattvapriyadarśano bodhisattvo mahāsattvastasyāṃ",
    "K10bsu036_u:6255": " velāyāmimāṃ gāthāṃ bhāṣitvā taṃ bhagavantaṃ candrasūryavimalaprabhāsaśriyaṃ saṃkusumitābhijña",
    "K10bsu036_u:6256": " sa bhagavāṃścandrasūryavimalaprabhāsaśrīstathāgato 'rhan samyaksaṃbuddhastaṃ sarvasattvapriyadarśanaṃ",
    "K10bsu036_u:6257": " bodhisattvaṃ mahāsattvametadavocat - parinirvāṇakālasamayo me kulaputra anuprāptaḥ,",
    "K10bsu036_u:6258": " kṣayāntakālo me kulaputra anuprāptaḥ /",
    "K10bsu036_u:6259": " tadgaccha tvaṃ kulaputra,",
    "K10bsu036_u:6260": " mama mañcaṃ prajñapayasva,",
    "K10bsu036_u:6261": " parinirvāyiṣyāmīti //",
    "K10bsu036_u:6262": " atha khalu nakṣatrarājasaṃkusumitābhijña sa bhagavāṃścandrasūryavimalaprabhāsaśrīstathāgatastaṃ",
    "K10bsu036_u:6263": " sarvasattvapriyadarśanaṃ bodhisattvaṃ mahāsattvametadavocat - idaṃ ca te kulaputra",
    "K10bsu036_u:6264": " śāsanamanuparindāmi, (Vaidya 239)",
    "K10bsu036_u:6265": " imāṃśca bodhisattvān mahāsattvān,",
    "K10bsu036_u:6266": " imāṃśca mahāśrāvakān,",
    "K10bsu036_u:6267": " imāṃ ca buddhabodhim,",
    "K10bsu036_u:6268": " imāṃ ca lokadhātum,",
    "K10bsu036_u:6269": " imāni ca ratnavyomakāni,",
    "K10bsu036_u:6270": " imāni ca ratnavṛkṣāṇi,",
    "K10bsu036_u:6271": " imāṃśca devaputrān,",
    "K10bsu036_u:6272": " mamopasthāyakānanuparindāmi /",
    "K10bsu036_u:6273": " parinirvṛtasya ca me kulaputra ye dhātavastānanuparindāmi /",
    "K10bsu036_u:6274": " ātmanā ca tvayā kulaputra mama dhātūnāṃ vipulā pūjā kartavyā /",
    "K10bsu036_u:6275": " vaistārikāśca te dhātavaḥ kartavyāḥ /",
    "K10bsu036_u:6276": " stūpānāṃ ca bahūni sahasrāṇi kartavyāni /",
    "K10bsu036_u:6277": " atha khalu nakṣatrarājasaṃkusumitābhijña sa bhagavāṃścandrasūryavimalaprabhāsaśrīstathāgato",
    "K10bsu036_u:6278": " 'rhan samyaksaṃbuddhastaṃ sarvasattvapriyadarśanaṃ bodhisattvaṃ mahāsattvamevamanuśiṣya",
    "K10bsu036_u:6279": " tasyāmeva rātryāṃ paścime yāme anupadhiśeṣe nirvāṇadhātau parinirvṛto 'bhūt //",
    "K10bsu036_u:6280": " atha khalu nakṣatrarājasaṃkusumitābhijña sa sarvasattvapriyadarśano bodhisattvo mahāsattvastaṃ",
    "K10bsu036_u:6281": " bhagavanta candrasūryavimalaprabhāsaśriyaṃ tathāgataṃ parinirvṛtaṃ viditvā uragasāracandanacittāṃ",
    "K10bsu036_u:6282": " kṛtvā taṃ tathāgatātmabhāvaṃ saṃprajvālayāmāsa /",
    "K10bsu036_u:6283": " dagdhaṃ niśāntaṃ ca tathāgatātmabhāvaṃ viditvā tato dhātūn gṛhītvā rodati krandati paridevate sma /",
    "K10bsu036_u:6284": " atha khalu nakṣatrarājasaṃkusumitābhijña sa sarvasattvapriyadarśano bodhisattvo mahāsattvo",
    "K10bsu036_u:6285": " ruditvā kranditvā paridevitvā saptaratnamayāni caturaśītikumbhasahasrāṇi kārayitvā",
    "K10bsu036_u:6286": " teṣu tāṃstathāgatadhātūn prakṣipya saptaratnamayāni caturaśītistūpasahasrāṇi pratiṣṭhāpayāmāsa,",
    "K10bsu036_u:6287": " yāvad brahmalokamuccaistvena,",
    "K10bsu036_u:6288": " chatrāvalīsamalaṃkṛtāni paṭṭaghaṇṭāsamīritāni ca /",
    "K10bsu036_u:6289": " sa tān stūpān pratiṣṭhāpya evaṃ cintayāmāsa - kṛtā mayā tasya bhagavataścandrasūryavimalaprabhāsaśriyastathāgatasya dhātūnāṃ pūjā /",
    "K10bsu036_u:6290": " ataśca bhūya uttari viśiṣṭatarāṃ tathāgatadhātūnāṃ pūjāṃ kariṣyāmīti /",
    "K10bsu036_u:6291": " atha khalu punarnakṣatrarājasaṃkusumitābhijña sa sarvasattvapriyadarśano bodhisattvo",
    "K10bsu036_u:6292": " mahāsattvastaṃ sarvāvantaṃ bodhisattvagaṇaṃ tāṃśca mahāśrāvakāṃstāṃśca devanāgayakṣagandharvāsuragaruḍakinnaramahoragamanuṣyāmanuṣyagaṇānāmantrayāmāsa",
    "K10bsu036_u:6293": " - sarve yūyaṃ kulaputrāḥ samanvāharadhvam /",
    "K10bsu036_u:6294": " tasya bhagavato dhātūnāṃ pūjāṃ kariṣyāma iti /",
    "K10bsu036_u:6295": " atha khalu nakṣatrarājasaṃkusumitābhijña sa sarvasattvapriyadarśano bodhisattvo mahāsattvastasyāṃ",
    "K10bsu036_u:6296": " velāyāṃ teṣāṃ caturaśītīnāṃ tathāgatadhātustūpasahasrāṇāṃ purastācchatapuṇyavicitritaṃ",
    "K10bsu036_u:6297": " svaṃ bāhumādīpayāmāsa /",
    "K10bsu036_u:6298": " ādīpya ca dvāsaptativarṣasahasrāṇi teṣāṃ tathāgatadhātustūpānāṃ pūjāmakarot /",
    "K10bsu036_u:6299": " pūjāṃ ca kurvatā tasyāḥ parṣado 'saṃkhyeyāni śrāvakakoṭīnayutaśatasahasrāṇi vinītāni /",
    "K10bsu036_u:6300": " sarvaiśca tairbodhisattvaiḥ sarvarūpasaṃdarśanasamādhiḥ pratilabdho 'bhūt //",
    "K10bsu036_u:6301": " atha khalu nakṣatrarājasaṃkusumitābhijña sa sarvāvān bodhisattvagaṇaḥ,",
    "K10bsu036_u:6302": " te ca sarve mahāśrāvakāḥ,",
    "K10bsu036_u:6303": " taṃ sarvasattvapriyadarśanaṃ bodhisattvaṃ mahāsattvamaṅgahīnaṃ dṛṣṭvā aśrumukhā rudantaḥ",
    "K10bsu036_u:6304": " krandantaḥ paridevamānāḥ parasparametadūcuḥ - ayaṃ sarvasattvapriyadarśano bodhisattvo",
    "K10bsu036_u:6305": " mahāsattvo 'smākamācāryo 'nuśāsakaḥ /",
    "K10bsu036_u:6306": " so 'yaṃ sāṃpratamaṅgahīno bāhuhīnaḥ saṃvṛtta iti /",
    "K10bsu036_u:6307": " atha khalu nakṣatrarājasaṃkusumitābhijña sa sarvasattvapriyadarśano bodhisattvo mahāsattvastān",
    "K10bsu036_u:6308": " bodhisattvāṃstāṃśca mahāśrāvakāṃstāṃśca devaputrānāmantrayāmāsa - mā yūyaṃ kulaputrā",
    "K10bsu036_u:6309": " māmaṅgahīnaṃ dṛṣṭvā rudata, mā (Vaidya 240)",
    "K10bsu036_u:6310": " kradanta, mā paridevadhvam /",
    "K10bsu036_u:6311": " eṣo 'haṃ kulaputrā ye keciddaśasu dikṣu anantāparyantāsu lokadhātuṣu buddhā bhagavantastiṣṭhanti dhriyante yāpayanti,",
    "K10bsu036_u:6312": " tān sarvān buddhān bhagavataḥ sākṣiṇaḥ kṛtvā teṣāṃ purataḥ sattvādhiṣṭhānaṃ karomi,",
    "K10bsu036_u:6313": " yena satyena satyavacanena svaṃ mama bāhuṃ tathāgatapūjākarmaṇe parityajya suvarṇavarṇo me kāyo bhaviṣyati /",
    "K10bsu036_u:6314": " tena satyena satyavacanena ayaṃ mama bāhuryathāpaurāṇo bhavatu,",
    "K10bsu036_u:6315": " iyaṃ ca mahāpṛthivī ṣaḍvikāraṃ prakampatu,",
    "K10bsu036_u:6316": " antarīkṣagatāśca devaputrā mahāpuṣpavarṣaṃ pravarṣantu /",
    "K10bsu036_u:6317": " atha khalu nakṣatrarājasaṃkusumitābhijña samanantarakṛte 'smin satyādhiṣṭhāne tena sarvasattvapriyadarśanena bodhisattvena mahāsattvena,",
    "K10bsu036_u:6318": " atha khalviyaṃ trisāhasramahāsāhasrī lokadhātuḥ ṣaḍvikāraṃ prakampitā,",
    "K10bsu036_u:6319": " uparyantarīkṣācca mahāpuṣpavarṣamabhipravarṣitam /",
    "K10bsu036_u:6320": " tasya ca sarvasattvapriyadarśanasya bodhisattvasya mahāsattvasya sa bāhuryathāpaurāṇaḥ saṃsthito 'bhūt,",
    "K10bsu036_u:6321": " yaduta tasyaiva bodhisattvasya mahāsattvasya jñānabalādhānena puṇyabalādhānena ca /",
    "K10bsu036_u:6322": " syāt khalu punaste nakṣatrarājasaṃkusumitābhijña kāṅkṣā vā vimatirvā vicikitsā vā - anyaḥ sa tena kālena tena samayena sarvasattvapriyadarśano bodhisattvo mahāsattvo 'bhūt?",
    "K10bsu036_u:6323": " na khalu punaste nakṣatrarājasaṃkusumitābhijña evaṃ draṣṭavyam /",
    "K10bsu036_u:6324": " tatkasya hetoḥ?",
    "K10bsu036_u:6325": " ayaṃ sa nakṣatrarājasaṃkusumitābhijña bhaiṣajyarājo bodhisattvo mahāsattvastena kālena tena samayena sarvasattvapriyadarśano bodhisattvo mahāsattvo 'bhūt /",
    "K10bsu036_u:6326": " iyanti nakṣatrarājasaṃkusumitābhijña bhaiṣajyarājo bodhisattvo mahāsattvo duṣkarakoṭīnayutaśatasahasrāṇi karoti,",
    "K10bsu036_u:6327": " ātmabhāvaparityāgāṃśca karoti /",
    "K10bsu036_u:6328": " bahutaraṃ khalvapi sa nakṣatrarājasaṃkusumitābhijña bodhisattvayānasaṃprasthitaḥ",
    "K10bsu036_u:6329": " kulaputro vā kuladuhitā vā imāmanuttarāṃ samyaksaṃbodhimākāṅkṣamāṇo yaḥ pādāṅguṣṭhaṃ",
    "K10bsu036_u:6330": " tathāgatacaityeṣvādīpayet /",
    "K10bsu036_u:6331": " ekāṃ hastāṅguliṃ pādāṅguliṃ vā ekāṅgaṃ vā bāhumādīpayet,",
    "K10bsu036_u:6332": " bodhisattvayānasaṃprasthitaḥ sa kulaputro vā kuladuhitā vā bahutaraṃ puṇyābhisaṃskāraṃ prasavati /",
    "K10bsu036_u:6333": " na tveva rājyaparityāgānna priyaputraduhitṛbhāryāparityāgānna trisāhasramahāsāhasrīlokadhātoḥ savanasamudraparvatotsasarastaḍāgakūpārāmāyāḥ parityāgāt /",
    "K10bsu036_u:6334": " yaśca khalu punarnakṣatrarājasaṃkusumitābhijña bodhisattvayānasaṃprasthitaḥ kulaputro",
    "K10bsu036_u:6335": " vā kuladuhitā vā imāṃ trisāhasramahāsāhasrīṃ lokadhātuṃ saptaratnaparipūrṇāṃ kṛtvā",
    "K10bsu036_u:6336": " sarvabuddhabodhisattvaśrāvakapratyekabuddhebhyo dānaṃ dadyāt,",
    "K10bsu036_u:6337": " sa nakṣatrarājasaṃkusumitābhijña kulaputro vā kuladuhitā vā tāvat puṇyaṃ prasavati,",
    "K10bsu036_u:6338": " yāvat sa kulaputro vā kuladuhitā vā yaḥ itaḥ saddharmapuṇḍarīkāddharmaparyāyādantaśaścatuṣpādikāmapi gāthāṃ dhārayet,",
    "K10bsu036_u:6339": " imaṃ tasya bahutaraṃ puṇyābhisaṃskāraṃ vadāmi /",
    "K10bsu036_u:6340": " na tvevaṃ imāṃ trisāhasramahāsāhasrīṃ lokadhātuṃ saptaratnaparipūrṇāṃ kṛtvā dānaṃ dadatastasya sarvabuddhabodhisattvaśrāvakapratyekabuddhebhyaḥ",
    "K10bsu036_u:6341": " tadyathāpi nāma nakṣatrarājasaṃkusumitābhijña sarveṣāmutsasarastaḍāgānāṃ mahāsamudro mūrdhaprāptaḥ,",
    "K10bsu036_u:6342": " evameva nakṣatrarājasaṃkusumitābhijña sarveṣāṃ tathāgatabhāṣitānāṃ sūtrāntānāmayaṃ saddharmapuṇḍarīko dharmaparyāyo mūrdhaprāptaḥ /",
    "K10bsu036_u:6343": " tadyathāpi nāma nakṣatrarājasaṃkusumitābhijña sarveṣāṃ kālaparvatānāṃ cakravālānāṃ mahācakravālānāṃ ca sumeruḥ parvatarājo mūrdhaprāptaḥ,",
    "K10bsu036_u:6344": " evameva nakṣatrarājasaṃkusumitābhijña (Vaidya 241)",
    "K10bsu036_u:6345": " ayaṃ saddharmapuṇḍarīko dharmaparyāyaḥ sarveṣāṃ tathāgatabhāṣitānāṃ sūtrāntānāṃ rājā mūrdhaprāptaḥ /",
    "K10bsu036_u:6346": " tadyathāpi nāma nakṣatrarājasaṃkusumitābhijña sarveṣāṃ nakṣatrāṇāṃ candramāḥ prabhākaro 'graprāptaḥ,",
    "K10bsu036_u:6347": " evameva nakṣatrarājasaṃkusumitābhijña sarveṣāṃ tathāgatabhāṣitānāṃ sūtrāntānāmayaṃ saddharmapuṇḍarīko dharmaparyāyaścandrakoṭīnayutaśatasahasrātirekaprabhākaro 'graprāptaḥ /",
    "K10bsu036_u:6348": " tadyathāpi nāma nakṣatrarājasaṃkusumitābhijña sūryamaṇḍalaṃ sarvaṃ tamondhakāraṃ vidhamati,",
    "K10bsu036_u:6349": " evameva nakṣatrarājasaṃkusumitābhijña ayaṃ saddharmapuṇḍarīko dharmaparyāyaḥ sarvākuśalatamondhakāraṃ vidhamati /",
    "K10bsu036_u:6350": " tadyathāpi nāma nakṣatrarājasaṃkusumitābhijña trāyastriṃśānāṃ devānāṃ śakro devānāmindraḥ,",
    "K10bsu036_u:6351": " evameva nakṣatrarājasaṃkusumitābhijña ayaṃ saddharmapuṇḍarīko dharmaparyāyaḥ sarveṣāṃ tathāgatabhāṣitānāṃ sūtrāntānāmindraḥ /",
    "K10bsu036_u:6352": " tadyathāpi nāma nakṣatrarājasaṃkusumitābhijña brahmā sahāṃpatiḥ sarveṣāṃ brahmakāyikānāṃ devānāṃ rājā brahmaloke pitṛkāryaṃ karoti,",
    "K10bsu036_u:6353": " evameva nakṣatrarājasaṃkusumitābhijña ayaṃ saddharmapuṇḍarīko dharmaparyāyaḥ sarveṣāṃ",
    "K10bsu036_u:6354": " sattvānāṃ śaikṣāśaikṣāṇāṃ ca sarvaśrāvakāṇāṃ pratyekabuddhānāṃ bodhisattvayānasaṃprasthitānāṃ",
    "K10bsu036_u:6355": " ca pitṛkāryaṃ karoti /",
    "K10bsu036_u:6356": " tadyathāpi nāma nakṣatrarājasaṃkusumitābhijña sarvabālapṛthagjanānatikrāntaḥ srotaāpannaḥ sakṛdāgāmī anāgāmī arhan pratyekabuddhaśca,",
    "K10bsu036_u:6357": " evameva nakṣatrarājasaṃkusumitābhijña ayaṃ saddharmapuṇḍarīko dharmaparyāyaḥ sarvāṃstathāgatabhāṣitān sūtrāntānatikramya abhyudgato mūrdhaprāpto veditavyaḥ /",
    "K10bsu036_u:6358": " te 'pi nakṣatrarājasaṃkusumitābhijña sattvā",
    "K10bsu036_u:6359": " mūrdhaprāptā veditavyāḥ,",
    "K10bsu036_u:6360": " ye khalvimaṃ sūtrarājaṃ dhārayiṣyanti /",
    "K10bsu036_u:6361": " tadyathāpi nāma nakṣatrarājasaṃkusumitābhijña sarvaśrāvakapratyekabuddhānāṃ bodhisattvo 'gra ākhyāyate,",
    "K10bsu036_u:6362": " evameva nakṣatrarājasaṃkusumitābhijña ayaṃ saddharmapuṇḍarīko dharmaparyāyaḥ sarveṣāṃ tathāgatabhāṣitānāṃ sutrāntānāmagra ākhyāyate /",
    "K10bsu036_u:6363": " tadyathāpi nāma nakṣatrarājasaṃkusumitābhijña sarveṣāṃ śrāvakapratyekabuddhabodhisattvānāṃ tathāgato dharmarājaḥ paṭṭabaddhaḥ,",
    "K10bsu036_u:6364": " evameva nakṣatrarājasaṃkusumitābhijña ayaṃ saddharmapuṇḍarīko dharmaparyāyastathāgatabhūto bodhisattvayānasaṃprasthitānām /",
    "K10bsu036_u:6365": " trātā khalvapi nakṣatrarājasaṃkusumitābhijña ayaṃ saddharmapuṇḍarīko dharmaparyāyaḥ sarvasattvānāṃ sarvabhayebhyaḥ,",
    "K10bsu036_u:6366": " vimocakaḥ sarvaduḥkhebhyaḥ /",
    "K10bsu036_u:6367": " taḍāga iva tṛṣitānāmagniriva śītārtānāṃ cailamiva nagnānāṃ sārthavāha iva vaṇijānāṃ",
    "K10bsu036_u:6368": " māteva putrāṇāṃ nauriva pāragāmināṃ vaidya iva āturāṇāṃ dīpa iva tamondhakārāvṛtānāṃ",
    "K10bsu036_u:6369": " ratnamiva dhanārthināṃ cakravartīva sarvakoṭṭarājānāṃ samudra iva saritāmulkeva sarvatamondhakāravidhamanāya /",
    "K10bsu036_u:6370": " evameva nakṣatrarājasaṃkusumitābhijña ayaṃ saddharmapuṇḍarīko dharmaparyāyaḥ sarvaduḥkhapramocakaḥ sarvavyādhicchedakaḥ sarvasaṃsārabhayabandhanasaṃkaṭapramocakaḥ",
    "K10bsu036_u:6371": " yena cāyaṃ nakṣatrarājasaṃkusumitābhijña saddharmapuṇḍarīko dharmaparyāyaḥ śruto bhaviṣyati,",
    "K10bsu036_u:6372": " yaśca likhati,",
    "K10bsu036_u:6373": " yaśca lekhayati,",
    "K10bsu036_u:6374": " eṣāṃ nakṣatrarājasaṃkusumitābhijña puṇyābhisaṃskārāṇāṃ bauddhena jñānena na śakyaṃ paryanto 'dhigantum,",
    "K10bsu036_u:6375": " yāvantaṃ puṇyābhisaṃskāraṃ sa kulaputro vā kuladuhitā vā prasaviṣyati /",
    "K10bsu036_u:6376": " ya imaṃ dharmaparyāyaṃ dhārayitvā vācayitvā vā deśayitvā vā śrutvā vā likhitvā (Vaidya 242)",
    "K10bsu036_u:6377": " vā pustakagataṃ vā kṛtvā satkuryāt gurukuryānmānayet pūjayet puṣpadhūpagandhamālyavilepanacūrṇacīvaracchatradhvajapatākavaijayantībhirvādyavastrāñjalikarmabhirvā",
    "K10bsu036_u:6378": " ghṛtapradīpairvā gandhatailapradīpairvācampakatailapradīpairvā sumanātailapradīpairvā",
    "K10bsu036_u:6379": " pāṭalatailapradipairvā vārṣikatailapradīpairvā navamālikātailapradīpairvā bahuvidhābhiśca",
    "K10bsu036_u:6380": " pūjābhiḥ satkāraṃ kuryād gurukāraṃ kuryāt mānanāṃ kuryāt pūjanāṃ kuryāt,",
    "K10bsu036_u:6381": " bahu sa nakṣatrarājasaṃkusumitābhijña bodhisattvayānasaṃprasthitaḥ",
    "K10bsu036_u:6382": " kulaputro vā kuladuhitā vā puṇyaṃ prasaviṣyati ya imaṃ bhaiṣajyarājapūvayogaparivartaṃ dhārayiṣyati vācayiṣyati śroṣyati /",
    "K10bsu036_u:6383": " sacet punarnakṣatrarājasaṃkusumitābhijña mātṛgrāma imaṃ dharmaparyāyaṃ śrutvā udgahīṣyati dhārayiṣyati tasya sa eva paścimaḥ strībhāvo bhaviṣyati",
    "K10bsu036_u:6384": " yaḥ kaścinnakṣatrarājasaṃkusumitābhijña imaṃ bhaiṣajyarājapūrvayogaparivartaṃ paścimāyāṃ",
    "K10bsu036_u:6385": " pañcāśatyāṃ śrutvā mātṛgrāmaḥ pratipatsyate sa khalvataścyutaḥ sukhāvatyāṃ lokadhātāvupapatsyate",
    "K10bsu036_u:6386": " yasyāṃ sa bhagavānamitāyustathāgato 'rhan samyaksaṃbuddho bodhisattvagaṇaparivṛtastiṣṭhati dhriyate yāpayati /",
    "K10bsu036_u:6387": " sa tasyāṃ padmagarbhe siṃhāsane niṣaṇṇa upapatsyate /",
    "K10bsu036_u:6388": " na ca tasya rāgo vyābādhiṣyate,",
    "K10bsu036_u:6389": " na dveṣo na moho na māno na mātsaryaṃ na krodho na vyāpādaḥ /",
    "K10bsu036_u:6390": " sahopapannāśca pañcābhijñāḥ pratilapsyate /",
    "K10bsu036_u:6391": " anutpattikadharmakṣāntiṃ ca pratilapsyate /",
    "K10bsu036_u:6392": " anutpattikadharmakṣāntipratilabdhaḥ sa khalu punarnakṣatrarājasaṃkusumitābhijña bodhisattvo mahāsattvo dvāsaptatigaṅgānadīvālikāsamāṃstathāgatān drakṣyati /",
    "K10bsu036_u:6393": " tādṛśaṃ cāsya cakṣurindriyaṃ pariśuddhaṃ bhaviṣyati,",
    "K10bsu036_u:6394": " yena cakṣurindriyeṇa pariśuddhena tān buddhān bhagavato drakṣyati /",
    "K10bsu036_u:6395": " te cāsya buddhā bhagavantaḥ sādhukāramanupradāsyanti - sādhu sādhu kulaputra,",
    "K10bsu036_u:6396": " yattvayā saddharmapuṇḍarīkaṃ dharmaparyāyaṃ śrutvā tasya bhagavataḥ śākyamunestathāgatasyārhataḥ",
    "K10bsu036_u:6397": " samyaksaṃbuddhasya pravacane uddiṣṭaṃ svādhyāyitaṃ bhāvitaṃ cintitaṃ manasi kṛtaṃ",
    "K10bsu036_u:6398": " parasattvānāṃ ca saṃprakāśitam,",
    "K10bsu036_u:6399": " ayaṃ te kulaputra puṇyābhisaṃskāro na śakyamagninā dagdhuṃ nodakena hartum /",
    "K10bsu036_u:6400": " ayaṃ te kulaputra puṇyābhisaṃskāro na śakyaṃ buddhasahesreṇāpi nirdeṣṭum /",
    "K10bsu036_u:6401": " vihatamārapratyarthikastvaṃ kulaputra uttīrṇabhayasaṃgrāmo marditaśatrukaṇṭakaḥ /",
    "K10bsu036_u:6402": " buddhaśatasahasrādhiṣṭhito 'si /",
    "K10bsu036_u:6403": " na tava kulaputra sadevake loke samārake sabrahmake saśramaṇabrāhmaṇikāyāṃ prajāyāṃ sadṛśo vidyate tathāgatamekaṃ vinirmucya /",
    "K10bsu036_u:6404": " nānyaḥ kaścicchrāvako vā pratyekabuddho vā bodhisattvo vā yastvāṃ śaktaḥ puṇyena vā prajñayā vā samādhinā vā abhibhavitum /",
    "K10bsu036_u:6405": " evaṃ jñānabalādhānaprāptaḥ sa nakṣatrarājasaṃkusumitābhijña bodhisattvo bhaviṣyati //",
    "K10bsu036_u:6406": " yaḥ kaścinnakṣatrarājasaṃkusumitābhijña imaṃ bhaiṣajyarājapūrvayogaparivartaṃ bhāṣyamāṇaṃ śrutvā sādhukāramanupradāsyati,",
    "K10bsu036_u:6407": " tasyotpalagandho mukhādvāsyati,",
    "K10bsu036_u:6408": " gātrebhyaścāsya candanagandho bhaviṣyati /",
    "K10bsu036_u:6409": " ya iha dharmaparyāye sādhukāraṃ dāsyati,",
    "K10bsu036_u:6410": " tasyema evaṃrūpā dṛṣṭadhārmikā guṇānuśaṃsā bhaviṣyanti, (Vaidya 243)",
    "K10bsu036_u:6411": " ye mayaitarhi nirdiṣṭāḥ /",
    "K10bsu036_u:6412": " tasmāttarhi nakṣatrarājasaṃkusumitābhijña anuparindāmyahamimaṃ sarvasattvapriyadarśanasya bodhisattvasya mahāsattvasya pūrvayogaparivartam,",
    "K10bsu036_u:6413": " yathā paścime kāle paścime samaye paścimāyāṃ pañcāśatyāṃ vartamānāyāmasmin jambudvīpe pracaret,",
    "K10bsu036_u:6414": " nāntardhānaṃ gacchet,",
    "K10bsu036_u:6415": " na ca māraḥ pāpīyānavatāraṃ labhet,",
    "K10bsu036_u:6416": " na mārakāyikā devatāḥ,",
    "K10bsu036_u:6417": " na nāgā na yakṣā na gandharvā na kumbhāṇḍā avatāraṃ labheyuḥ /",
    "K10bsu036_u:6418": " tasmāttarhi nakṣatrarājasaṃkusumitābhijña adhitiṣṭhāmīmaṃ dharmaparyāyamasmin jambudvīpe /",
    "K10bsu036_u:6419": " bhaiṣajyabhūto bhaviṣyati glānānāṃ sattvānāṃ vyādhispṛṣṭānām /",
    "K10bsu036_u:6420": " imaṃ dharmaparyāyaṃ śrutvā vyādhiḥ kāye na kramiṣyati,",
    "K10bsu036_u:6421": " na jarā nākālamṛtyuḥ /",
    "K10bsu036_u:6422": " sacet punarnakṣatrarājasaṃkusumitābhijña yaḥ kaścid bodhisattvayānasaṃprasthitaḥ paśyedevaṃrūpaṃ sūtrāntadhārakaṃ bhikṣum,",
    "K10bsu036_u:6423": " taṃ candanacūrṇairnīlotpalairabhyakiret,",
    "K10bsu036_u:6424": " abhyavakīrya caivaṃ cittamutpādayitavyam - gamiṣyatyayaṃ kulaputro bodhimaṇḍam /",
    "K10bsu036_u:6425": " grahīṣyatyayaṃ tṛṇāni /",
    "K10bsu036_u:6426": " prajñapayiṣyatyayaṃ bodhimaṇḍe tṛṇasaṃstaram /",
    "K10bsu036_u:6427": " kariṣyatyayaṃ mārayakṣaparājayam /",
    "K10bsu036_u:6428": " prapūrayiṣyatyayaṃ dharmaśaṅkham /",
    "K10bsu036_u:6429": " parāhaniṣyatyayaṃ dharmabherīm /",
    "K10bsu036_u:6430": " uttariṣyatyayaṃ bhavasāgaram /",
    "K10bsu036_u:6431": " evaṃ nakṣatrarājasaṃkusumitābhijña tena bodhisattvayānasaṃprasthitena kulaputreṇa",
    "K10bsu036_u:6432": " vā kuladuhitrā vā evaṃrūpaṃ sūtrāntadhārakaṃ bhikṣuṃ dṛṣṭvā evaṃ cittamutpādayitavyam",
    "K10bsu036_u:6433": " - ityetādṛśāścāsya guṇānuśaṃsā bhaviṣyanti yādṛśāstathāgatena nirdiṣṭāḥ //",
    "K10bsu036_u:6434": " asmin khalu punarbhaiṣajyapūrvayogaparivarte nirdiśyamāne caturaśītīnāṃ bodhisattvasahasrāṇāṃ sarvarutakauśalyānugatāyā dhāraṇyāḥ pratilambho 'bhūt /",
    "K10bsu036_u:6435": " sa ca bhagavān prabhūtaratnastathāgato 'rhan samyaksaṃbuddhaḥ sādhukāramadāt - sādhu sādhu nakṣatrarājasaṃkusumitābhijña,",
    "K10bsu036_u:6436": " yatra hi nāma tvamevamacintyaguṇadharmastathāgatena nirdiṣṭaḥ,",
    "K10bsu036_u:6437": " tvaṃ cācintyaguṇadharmasamanvāgataṃ tathāgataṃ paripṛcchasīti //",
    "K10bsu036_u:6438": " iti śrīsaddharmapuṇḍarīke dharmaparyāye bhaiṣajyarājapūrvayogaparivarto nāma dvāviṃśatimaḥ //",
    "K10bsu036_u:6439": " (Vaidya 244)",
    "K10bsu036_u:6440": " Saddhp_23: gadgadasvaraparivartaḥ /",
    "K10bsu036_u:6441": " atha khalu bhagavān śākyamunistathāgato 'rhan samyaksaṃbuddhastasyāṃ velāyāṃ mahāpuruṣalakṣaṇād bhrūvivarāntarādūrṇākośāt prabhāṃ pramumoca,",
    "K10bsu036_u:6442": " yayā prabhayā pūrvasyāṃ diśi aṣṭādaśagaṅgānadīvālikāsamāni buddhakṣetrakoṭīnayutaśatasahasrāṇi ābhayā sphuṭānyabhūvan /",
    "K10bsu036_u:6443": " tāni ca aṣṭādaśagaṅgānadīvālikāsamāni buddhakṣetrakoṭīnayutaśatasahasrāṇyatikramya vairocanaraśmipratimaṇḍitā nāma lokadhātuḥ,",
    "K10bsu036_u:6444": " tatra kamaladalavimalanakṣatrarājasaṃkusumitābhijño nāma tathāgato 'rhan samyaksaṃbuddhastiṣṭhati dhriyate yāpayati vipulenāyuṣpramāṇena /",
    "K10bsu036_u:6445": " vipulena bodhisattvasaṃghena sārdhaṃ parivṛtaḥ puraskṛto dharmaṃ deśayati sma /",
    "K10bsu036_u:6446": " atha khalu yā bhagavatā śākyamuninā tathāgatenārhatā samyaksaṃbuddhenorṇākośāt prabhā pramuktāḥ,",
    "K10bsu036_u:6447": " sā tasyāṃ velāyāṃ vairocanaraśmipratimaṇḍitāṃ lokadhātuṃ mahatyā ābhayā spharati sma /",
    "K10bsu036_u:6448": " tasyāṃ khalu punarvairocanaraśmipratimaṇḍitāyāṃ lokadhātau gadgadasvaro nāma bodhisattvo mahāsattvaḥ prativasati sma avaropitakuśalamūlaḥ /",
    "K10bsu036_u:6449": " dṛṣṭapūrvāśca tena bahūnāṃ tathāgatānāmarhatāṃ samyaksaṃbuddhānāmevaṃrūpā raśmyavabhāsāḥ /",
    "K10bsu036_u:6450": " bahusamādhipratilabdhaśca sa gadgadasvaro bodhisattvo mahāsattvaḥ /",
    "K10bsu036_u:6451": " tadyathā dhvajāgrakeyūrasamādhipratilabdhaḥ saddharmapuṇḍarīkasamādhipratilabdho",
    "K10bsu036_u:6452": " vimaladattasamādhipratilabdho nakṣatrarājavikrīḍitasamādhipratilabdhaḥ anilambhasamādhipratilabdho",
    "K10bsu036_u:6453": " jñānamudrāsamādhipratilabdhaḥ candrapradīpasamādhipratilabdhaḥ sarvarutakauśalyasamādhipratilabdhaḥ",
    "K10bsu036_u:6454": " sarvapuṇyasamuccayasamādhipratilabdhaḥ prasādavatīsamādhipratilabdhaḥ ṛddhivikrīḍitasamādhipratilabdho",
    "K10bsu036_u:6455": " jñānolkāsamādhipratilabdho vyūharājasamādhipratilabdho vimalaprabhāsasamādhipratilabdho",
    "K10bsu036_u:6456": " vimalagarbhasamādhipratilabdho 'pkṛtsnasamādhipratilabdhaḥ sūryāvartasamādhipratilabdhaḥ /",
    "K10bsu036_u:6457": " peyālaṃ yāvad gaṅgānadīvālikopamasamādhikoṭīnayutaśatasahasrapratilabdho gadgadasvaro bodhisattvo mahāsattvaḥ /",
    "K10bsu036_u:6458": " tasya khalu punargadgadasvarasya bodhisattvasya mahāsattvasya sā prabhā kāye nipatitābhūt /",
    "K10bsu036_u:6459": " atha khalu gadgadasvaro bodhisattvo mahāsattva utthāyāsanādekāṃsamuttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇāmya taṃ",
    "K10bsu036_u:6460": " bhagavantaṃ kamaladalavimalanakṣatrarājasaṃkusumitābhijñaṃ tathāgatamarhantaṃ samyaksaṃbuddhametadavocat",
    "K10bsu036_u:6461": " - gamiṣyāmyahaṃ bhagavaṃstāṃ sahāṃ lokadhātuṃ taṃ bhagavantaṃ śākyamuniṃ tathāgatamarhantaṃ",
    "K10bsu036_u:6462": " samyaksaṃbuddhaṃ darśanāya vandanāya paryupāsanāya,",
    "K10bsu036_u:6463": " taṃ ca mañjuśriyaṃ kumārabhūtaṃ darśanāya,",
    "K10bsu036_u:6464": " taṃ ca bhaiṣajyarājaṃ bodhisattvaṃ darśanāya,",
    "K10bsu036_u:6465": " taṃ ca pradānaśūraṃ bodhisattvaṃ darśanāya,",
    "K10bsu036_u:6466": " taṃ ca nakṣatrarājasaṃkusumitābhijñaṃ bodhisattvaṃ darśanāya,",
    "K10bsu036_u:6467": " taṃ ca viśiṣṭacāritraṃ bodhisattvaṃ darśanāya,",
    "K10bsu036_u:6468": " taṃ ca vyūharājaṃ bodhisattvaṃ darśanāya,",
    "K10bsu036_u:6469": " taṃ ca bhaiṣajyarājasamudgataṃ bodhisattvaṃ darśanāya //",
    "K10bsu036_u:6470": " atha khalu bhagavān kamaladalavimalanakṣatrarājasaṃkusumitābhijñastathāgato 'rhan",
    "K10bsu036_u:6471": " samyaksaṃbuddhastaṃ gadgadasvaraṃ bodhisattvaṃ mahāsattvametadavocat - na tvayā kulaputra",
    "K10bsu036_u:6472": " tasyāṃ sahāyāṃ lokadhātau gatvā hīnasaṃjñotpādayitavyā /",
    "K10bsu036_u:6473": " sā khalu punaḥ kulaputra lokadhāturutkūlanikūlā (Vaidya 245)",
    "K10bsu036_u:6474": " mṛnmayī kālaparvatākīrṇā gūthoḍillaparipūrṇā /",
    "K10bsu036_u:6475": " sa ca bhagavān śākyamunistathāgato 'rhan samyaksaṃbuddho hrasvakāyaḥ,",
    "K10bsu036_u:6476": " te ca bodhisattvā hrasvakāyāḥ /",
    "K10bsu036_u:6477": " tava ca kulaputra dvācatvāriṃśadyojanaśatasahasrāṇyātmabhāvapratilābhaḥ /",
    "K10bsu036_u:6478": " mama ca kulaputra aṣṭaṣaṣṭiyojanaśatasahasrāṇyātmabhāvapratilābhaḥ /",
    "K10bsu036_u:6479": " tvaṃ ca kulaputra prāsādiko darśanīyo 'bhirūpaḥ,",
    "K10bsu036_u:6480": " paramaśubhavarṇapuṣkaratayā samanvāgataḥ,",
    "K10bsu036_u:6481": " puṇyaśatasahasrātirekalakṣmīkaḥ /",
    "K10bsu036_u:6482": " tasmāttarhi kulaputra tāṃ sahāṃ lokadhātuṃ gatvā mā hīnasaṃjñāmutpādayiṣyasi tathāgate ca bodhisattveṣu ca tasmiṃśca buddhakṣetre //",
    "K10bsu036_u:6483": " evamukte gadgadasvaro bodhisattvo mahāsattvastaṃ bhagavantaṃ kamaladalavimalanakṣatrarājasaṃkusumitābhijñaṃ",
    "K10bsu036_u:6484": " tathāgatamarhantaṃ samyaksaṃbuddhametadavocat - tathāhaṃ bhagavan kariṣye,",
    "K10bsu036_u:6485": " yathā tathāgata ājñāpayati /",
    "K10bsu036_u:6486": " gamiṣyāmyahaṃ bhagavaṃstāṃ sahāṃ lokadhātuṃ tathāgatādhiṣṭhānena tathāgatabalādhānena tathāgatavikrīḍitena tathāgatavyūhena tathāgatābhyudgatajñānena",
    "K10bsu036_u:6487": " atha khalu gadgadasvaro bodhisattvo mahāsattvastasyāṃ velāyāmanuccalita eva tasmād buddhakṣetrādanutthitaścaiva tasmādāsanāt tathārūpaṃ samādhiṃ samāpadyate sma,",
    "K10bsu036_u:6488": " yasya samādheḥ samanantarasamāpannasya gadgadasvarasya bodhisattvasya atha tāvadeveha",
    "K10bsu036_u:6489": " sahāyāṃ lokadhātau gṛdhrakūṭe parvate tasya tathāgatadharmāsanasya purastāccaturaśītipadmakoṭīnayutaśatasahasrāṇi",
    "K10bsu036_u:6490": " prādurbhūtānyabhūvan suvarṇadaṇḍāni rupyapatrāṇi padmakiṃśukarvaṇāni saṃdṛśyante sma //",
    "K10bsu036_u:6491": " atha khalu mañjuśrīḥ kumārabhūtastaṃ padmavyūhaprādurbhāvaṃ dṛṣṭvā bhagavantaṃ śākyamuniṃ",
    "K10bsu036_u:6492": " tathāgatamarhantaṃ samyaksaṃbuddhametadavocat - kasyedaṃ bhagavan pūrvanimittaṃ yenemāni",
    "K10bsu036_u:6493": " caturaśītipadmakoṭīnayutaśatasahasrāṇi saṃdṛśyante sma suvarṇadaṇḍāni rūpyapatrāṇi",
    "K10bsu036_u:6494": " padmakiṃśukavarṇāni?",
    "K10bsu036_u:6495": " evamukte bhagavān mañjuśriyaṃ kumārabhūtametadavocat - eṣa mañjuśrīḥ pūrvasmāddigbhāgādvairocanaraśmipratimaṇḍitāyā",
    "K10bsu036_u:6496": " lokadhātostasya bhagavataḥ kamaladalavimalanakṣatrarājasaṃkusumitābhijñasya tathāgatasyārhataḥ",
    "K10bsu036_u:6497": " samyaksaṃbuddhasya buddhakṣetrād gadgadasvaro bodhisatvo mahāsattvaścaturaśītibodhisattvakoṭīnayutaśatasahasraiḥ",
    "K10bsu036_u:6498": " parivṛtaḥ puraskṛta imāṃ sahāṃ lokadhātumāgacchati mama darśanāya vandanāya paryupāsanāya,",
    "K10bsu036_u:6499": " asya ca saddharmapuṇḍarīkasya dharmaparyāyasya śravaṇāya /",
    "K10bsu036_u:6500": " atha khalu mañjuśrīḥ kumārabhūto bhagavantametadavocat - kastena bhagavan kulaputreṇa kuśalasaṃbhāraḥ kṛtaḥ,",
    "K10bsu036_u:6501": " yena sa kuśalasaṃbhāreṇa kṛtenopacitena ayaṃ viśeṣaḥ pratilabdhaḥ?",
    "K10bsu036_u:6502": " katamasmiṃśca bhagavan samādhau sa bodhisattvaścarati?",
    "K10bsu036_u:6503": " taṃ vayaṃ bhagavan samādhiṃ śṛṇuyāma,",
    "K10bsu036_u:6504": " tatra ya vayaṃ bhagavan samādhau carema /",
    "K10bsu036_u:6505": " taṃ ca vayaṃ bhagavan bodhisattvaṃ mahāsattvaṃ paśyema,",
    "K10bsu036_u:6506": " kīdṛśastasya bodhisattvasya varṇaḥ,",
    "K10bsu036_u:6507": " kīdṛg rūpam,",
    "K10bsu036_u:6508": " kīdṛg liṅgam,",
    "K10bsu036_u:6509": " kīdṛkū saṃsthānam,",
    "K10bsu036_u:6510": " ko 'syācāra iti /",
    "K10bsu036_u:6511": " tatsādhu bhagavan karotu tathāgatastathārūpaṃ nimittaṃ yena nimittena saṃcoditaḥ samānaḥ sa bodhisattvo mahāsattva imāṃ sahāṃ lokadhātumāgacchet",
    "K10bsu036_u:6512": " atha khalu bhagavān śākyamunistathāgato 'rhan samyaksaṃbuddhastaṃ bhagavantaṃ prabhūtaratnaṃ",
    "K10bsu036_u:6513": " tathāgatamarhantaṃ samyaksaṃbuddhaṃ parinirvṛtametadavocat - karotu bhagavāṃstathārūpaṃ",
    "K10bsu036_u:6514": " nimittaṃ yena (Vaidya 246)",
    "K10bsu036_u:6515": " gadgadasvaro bodhisattvo mahāsattva imāṃ sahāṃ lokadhātumāgacchet /",
    "K10bsu036_u:6516": " atha khalu bhagavān prabhūtaratnastathāgato 'rhan samyaksaṃbuddhaḥ parinirvṛtastasyāṃ",
    "K10bsu036_u:6517": " velāyāṃ tathārūpaṃ nimittaṃ prāduścakāragadgadasvarasya bodhisattvasya mahāsattvasya",
    "K10bsu036_u:6518": " saṃcodanārtham - āgaccha kulaputra imāṃ sahāṃ lokadhātum /",
    "K10bsu036_u:6519": " ayaṃ tu mañjuśrīḥ kumārabhūto darśanamabhinandati /",
    "K10bsu036_u:6520": " atha khalu gadgadasvaro bodhisattvo mahāsattvastasya bhagavataḥ kamaladalavimalanakṣatrarājasaṃkusumitābhijñasya",
    "K10bsu036_u:6521": " tathāgatasyārhataḥ samyaksaṃbuddhasya pādau śirasābhivandya triḥ pradakṣiṇīkṛtya",
    "K10bsu036_u:6522": " sārdhaṃ taiścaturaśītibodhisattvakoṭīnayutaśatasahasraiḥ parivṛtaḥ puraskṛtastasyā",
    "K10bsu036_u:6523": " vairocanaraśmipratimaṇḍitāyā lokadhātorantarhitaḥ imāṃ sahāṃ lokadhātumāgacchati sma,",
    "K10bsu036_u:6524": " prakampadbhiḥ kṣetraiḥ,",
    "K10bsu036_u:6525": " pravarṣadbhiḥ padmaiḥ,",
    "K10bsu036_u:6526": " pravādyamānaistūryakoṭīnayutaśatasahasraiḥ,",
    "K10bsu036_u:6527": " nīlotpalapadmanetreṇa vadanena,",
    "K10bsu036_u:6528": " suvarṇavarṇena kāyena,",
    "K10bsu036_u:6529": " puṇyaśatasahasrālaṃkṛtenātmabhāvena,",
    "K10bsu036_u:6530": " śriyā jājvalyamānaḥ,",
    "K10bsu036_u:6531": " tejasā dedīpyamānaḥ,",
    "K10bsu036_u:6532": " lakṣaṇairvicitritagātro nārāyaṇasaṃhananakāyaḥ /",
    "K10bsu036_u:6533": " saptaratnamayaṃ kūṭāgāramabhiruhya vaihāyase saptatālamātreṇa bodhisattvagaṇaparivṛtaḥ puraskṛta āgacchati sma /",
    "K10bsu036_u:6534": " sa yeneyaṃ sahā lokadhātuḥ,",
    "K10bsu036_u:6535": " yena ca gṛdhrakūṭaḥ parvatarājastenopasaṃkrāmat /",
    "K10bsu036_u:6536": " upasaṃkramya tasmāt kūṭāgārādavatīrya śatasahasramūlyaṃ muktāhāraṃ gṛhītvā yena bhagavāṃstenopasaṃkrāmat /",
    "K10bsu036_u:6537": " upasaṃkramya bhagavataḥ pādau śirasābhivandya saptakṛtvaḥ pradakṣiṇīkṛtya taṃ muktāhāraṃ bhagavataḥ pūjākarmaṇe niryātayāmāsa /",
    "K10bsu036_u:6538": " niryātya ca bhagavantametadavocat - kamaladalavimalanakṣatrarājasaṃkusumitābhijño",
    "K10bsu036_u:6539": " bhagavāṃstathāgato 'rhan samyaksaṃbuddho bhagavataḥ paripṛcchati alpābādhatām ālpataṅkatāṃ",
    "K10bsu036_u:6540": " laghūtthānatāṃ yātrāṃ balaṃ sukhasaṃsparśavihāratām /",
    "K10bsu036_u:6541": " evaṃ ca sa bhagavānavocat - kaccitte bhagavan kṣamaṇīyam,",
    "K10bsu036_u:6542": " kaccid yāpanīyam,",
    "K10bsu036_u:6543": " kacciddhātavaḥ pratikurvanti,",
    "K10bsu036_u:6544": " kaccitte sattvāḥ svākārāḥ suvaineyāḥ sucikitsāḥ,",
    "K10bsu036_u:6545": " kaccicchucikāyā",
    "K10bsu036_u:6546": " mā atīva rāgacaritāḥ,",
    "K10bsu036_u:6547": " mā atīva dveṣacaritā mā atīva mohacaritā mā atīva bhagavan sattvā īrṣyālukā mā matsariṇo",
    "K10bsu036_u:6548": " mā amātṛjñā mā apitṛjñā mā aśrāmaṇya mā abrāhmaṇyā mā mithyādṛṣṭyo mā adāntacittā mā aguptendriyāḥ /",
    "K10bsu036_u:6549": " kaccitte bhagavan nihatamārapratyarthikā ete sattvāḥ /",
    "K10bsu036_u:6550": " kaccid bhagavan prabhūtaratnastathāgato 'rhan samyaksaṃbuddhaḥ parinirvṛtaḥ imāṃ sahāṃ lokadhātumāgato dharmaśravaṇāya saptaratnamaye stūpe madhyagataḥ /",
    "K10bsu036_u:6551": " taṃ ca bhagavantaṃ tathāgatarmahantaṃ samyaksaṃbuddhaṃ sa bhagavān paripṛcchati - kaccidbhagavaṃstasya bhagavataḥ prabhūtaratnasya tathāgatasyārhataḥ samyaksaṃbuddhasya kṣamaṇīyam,",
    "K10bsu036_u:6552": " kaccid yāpanīyam,",
    "K10bsu036_u:6553": " kaccid bhagavan prabhūtaratnastathāgato 'rhan samyaksaṃbuddhaściraṃ sthāsyati /",
    "K10bsu036_u:6554": " vayamapi bhagavaṃstasya prabhūtaratnasya tathāgatasyārhataḥ samyaksaṃbuddhasya dhātuvigrahaṃ paśyema /",
    "K10bsu036_u:6555": " tatsādhu bhagavān darśayatu tathāgatastasya bhagavataḥ prabhūtaratnasya tathāgatasyārhataḥ samyaksaṃbuddhasya dhātuvigrahamiti //",
    "K10bsu036_u:6556": " atha khalu bhagavān śākyamunistathāgato 'rhan samyaksaṃbuddhastaṃ bhagavantaṃ prabhūtaratnaṃ (Vaidya 247)",
    "K10bsu036_u:6557": " tathāgatamarhantaṃ samyaksaṃbuddhaṃ parinirvṛtametadavocat - ayaṃ bhagavan gadgadasvaro",
    "K10bsu036_u:6558": " bodhisattvo mahāsattvo bhagavantaṃ prabhūtaratnaṃ tathāgatamarhantaṃ samyaksaṃbuddhaṃ",
    "K10bsu036_u:6559": " parinirvṛtaṃ draṣṭukāmaḥ /",
    "K10bsu036_u:6560": " atha khalu bhagavān prabhūtaratnastathāgato 'rhan samyaksaṃbuddhastaṃ gadgadasvaraṃ bodhisattvaṃ mahāsattvametadavocat - sādhu sādhu kulaputra,",
    "K10bsu036_u:6561": " yatra hi nāma tvaṃ bhagavantaṃ śākyamuniṃ tathāgatamarhantaṃ samyaksaṃbuddhaṃ draṣṭukāmo 'bhyāgataḥ,",
    "K10bsu036_u:6562": " imaṃ ca saddharmapuṇḍarīkaṃ dharmaparyāya śrāvaṇāya mañjuśriyaṃ ca kumārabhūtaṃ darśanāyeti //",
    "K10bsu036_u:6563": " atha khalu padmaśrīrbodhisattvo mahāsattvo bhagavantametadavocat - kīdṛśaṃ bhagavan gadgadasvareṇa bodhisattvena mahāsattvena pūrvaṃ kuśalamūlamavaropitam,",
    "K10bsu036_u:6564": " kasya vā tathāgatasyāntike?",
    "K10bsu036_u:6565": " atha khalu bhagavān śākyamunistathāgato 'rhan samyaksaṃbuddhaḥ padmaśriyaṃ bodhisattvaṃ",
    "K10bsu036_u:6566": " mahāsattvametadavocat - bhūtapūrvaṃ kulaputra atīte 'dhvani asaṃkhyeye kalpe asaṃkhyeyatare",
    "K10bsu036_u:6567": " vipule aprameye apramāṇe yadāsīt /",
    "K10bsu036_u:6568": " tena kālena tena samayena meghadundubhisvararājo nāma tathāgato 'rhan samyaksaṃbuddho",
    "K10bsu036_u:6569": " loka udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā",
    "K10bsu036_u:6570": " devānāṃ ca manuṣyāṇāṃ ca buddho bhagavān sarvarūpasaṃdarśanāyāṃ lokadhātau priyadarśane kalpe /",
    "K10bsu036_u:6571": " tasya khalu punaḥ kulaputra bhagavato meghadundubhisvararājasya tathāgatasyārhataḥ",
    "K10bsu036_u:6572": " samyaksaṃbuddhasya gadgadasvareṇa bodhisattvena mahāsattvena tūryaśatasahasrapravāditena",
    "K10bsu036_u:6573": " dvādaśavarṣaśatasahasrāṇi pūjā kṛtābhūt /",
    "K10bsu036_u:6574": " saptaratnamayānāṃ ca bhājanānāṃ caturaśītisahasrāṇi dattānyabhūvan /",
    "K10bsu036_u:6575": " tatra kulaputra meghadundubhisvararājasya tathāgatasya pravacane gadgadasvareṇa bodhisattvena mahāsattvena iyamīdṛśī śrīḥ prāptā /",
    "K10bsu036_u:6576": " syāt khalu punaste kulaputra kāṅkṣā vā vimatirvā vicikitsā vā - anyaḥ sa tena kālena tena samayena gadgadasvaro nāma bodhisattvo mahāsattvo",
    "K10bsu036_u:6577": " yena sā tasya bhagavato meghadundubhisvararājasya tathāgatasyārhataḥ samyaksaṃbuddhasya pūjā kṛtā,",
    "K10bsu036_u:6578": " tāni caturaśītibhājanasahasrāṇi dattāni?",
    "K10bsu036_u:6579": " na khalu punaste kulaputra evaṃ draṣṭavyam /",
    "K10bsu036_u:6580": " tatkasya hetoḥ?",
    "K10bsu036_u:6581": " ayameva sa kulaputra gadgadasvaro bodhisattvo mahāsattvo 'bhūt,",
    "K10bsu036_u:6582": " yena sā tasya bhagavato meghadundubhisvararājasya tathāgatasyārhataḥ samyaksaṃbuddhasya pūjā kṛtā,",
    "K10bsu036_u:6583": " tāni caturaśitibhājanasahasrāṇi dattāni /",
    "K10bsu036_u:6584": " evaṃ bahubuddhaparyupāsitaḥ kulaputra gadgadasvaro bodhisattvo mahāsattvaḥ bahubuddhaśatasahasrāvaropitakuśalamūlaḥ kṛtabuddhaparikarmā /",
    "K10bsu036_u:6585": " dṛṣṭapūrvāścānena gadgadasvareṇa bodhisattvena mahāsattvena gaṅgānadīvālikāsamā buddhā bhagavantaḥ /",
    "K10bsu036_u:6586": " paśyasi tvaṃ padmaśrīretaṃ gadgadasvaraṃ bodhisattvaṃ mahāsattvam?",
    "K10bsu036_u:6587": " padmaśrīrāha - paśyāmi bhagavan,",
    "K10bsu036_u:6588": " paśyāmi sugata /",
    "K10bsu036_u:6589": " bhagavānāha - eṣa khalu punaḥ padmaśrīrgadgadasvaro bodhisattvo mahāsattvo bahubhī rūpairimaṃ saddharmapuṇḍarīkaṃ dharmaparyāyaṃ",
    "K10bsu036_u:6590": " deśayati sma /",
    "K10bsu036_u:6591": " tadyathā - kvacid brahmarūpeṇa,",
    "K10bsu036_u:6592": " kvacid rūdrarūpeṇa,",
    "K10bsu036_u:6593": " kvacicchakrarūpeṇa,",
    "K10bsu036_u:6594": " kvacidīśvararūpeṇa,",
    "K10bsu036_u:6595": " kvacit senāpatirūpeṇa,",
    "K10bsu036_u:6596": " kvacid vaiśravaṇarūpeṇa,",
    "K10bsu036_u:6597": " kvaciccakravartirūpeṇa,",
    "K10bsu036_u:6598": " kvacit koṭṭarājarūpeṇa,",
    "K10bsu036_u:6599": " kvacicchreṣṭhirūpeṇa,",
    "K10bsu036_u:6600": " kvacid gṛhapatirūpeṇa,",
    "K10bsu036_u:6601": " kvacinnaigamarūpeṇa,",
    "K10bsu036_u:6602": " kvacid brāhmaṇarūpeṇa imaṃ saddharmapuṇḍarīkaṃ (Vaidya 248)",
    "K10bsu036_u:6603": " dharmaparyāyaṃ deśayati sma /",
    "K10bsu036_u:6604": " kvacid bhikṣurūpeṇa,",
    "K10bsu036_u:6605": " kvacid bhikṣuṇīrūpeṇa,",
    "K10bsu036_u:6606": " kvacidupāsakarūpeṇa,",
    "K10bsu036_u:6607": " kvacidupāsikārūpeṇa kvacicchreṣṭhibhāryārūpeṇa,",
    "K10bsu036_u:6608": " kvacid gṛhapatibhāryārūpeṇa,",
    "K10bsu036_u:6609": " kvacinnaigamabhāryārūpeṇa,",
    "K10bsu036_u:6610": " kvaciddārakarūpeṇa,",
    "K10bsu036_u:6611": " kvaciddārikārūpeṇa,",
    "K10bsu036_u:6612": " gadgadasvaro bodhisattvo mahāsattvaḥ imaṃ saddharmapuṇḍarīkaṃ dharmaparyāyaṃ sattvānāṃ deśayati sma /",
    "K10bsu036_u:6613": " iyadbhiḥ kulaputra rūpasaṃdarśanairgadgadasvaro bodhisatvo mahāsattva imaṃ saddharmapuṇḍarīkaṃ dharmaparyāyaṃ sattvānāṃ deśayati sma /",
    "K10bsu036_u:6614": " yāvat keṣāṃcid yakṣarūpeṇa gadgadasvaro bodhisattvo mahāsattva imaṃ saddharmapuṇḍarīkaṃ dharmaparyāyaṃ sattvānāṃ deśayati sma /",
    "K10bsu036_u:6615": " keṣāṃcit surarūpeṇa,",
    "K10bsu036_u:6616": " keṣāṃcid garūḍarūpeṇa,",
    "K10bsu036_u:6617": " keṣāṃcit kinnararūpeṇa,",
    "K10bsu036_u:6618": " keṣāṃcinmahoragarūpeṇa gadgadasvaro bodhisattvo mahāsattva imaṃ saddharmapuṇḍarīkaṃ dharmaparyāyaṃ sattvānāṃ deśayati sma /",
    "K10bsu036_u:6619": " yāvannirayatiryagyoniyamalokākṣaṇopapannānāmapi sattvānāṃ gadgadasvaro bodhisattvo mahāsattva imaṃ saddharmapuṇḍarīkaṃ dharmaparyāyaṃ deśayaṃstrātā bhavati /",
    "K10bsu036_u:6620": " yāvadantaḥpuramadhyagatānāmapi sattvānāṃ gadgadasvaro bodhisattvo mahāsattvaḥ strīrūpamabhinirmāya ima saddharmapuṇḍarīkaṃ dharmaparyāyaṃ sattvānāṃ deśayati sma /",
    "K10bsu036_u:6621": " asyāṃ sahāyāṃ lokadhātau sattvānāṃ dharmaṃ deśayati sma /",
    "K10bsu036_u:6622": " trātā khalvapi padmaśrīrgadgadasvaro bodhisattvo mahāsattvaḥ sahāyāṃ lokadhātāvupapannānāṃ sattvānām /",
    "K10bsu036_u:6623": " tasyāṃ ca sahāyāṃ lokadhātāveva sa gadgadasvaro bodhisattvo mahāsattva iyadbhī rūpanimittairimaṃ saddharmapuṇḍarīkaṃ dharmaparyāyaṃ sattvānāṃ deśayati /",
    "K10bsu036_u:6624": " na cāsya satpuruṣasya ṛddhihānirnāpi prajñāhāniḥ /",
    "K10bsu036_u:6625": " iyadbhiḥ kulaputra jñānāvabhāsairgadgadasvaro bodhisattvo mahāsattvo 'syāṃ sahāyāṃ lokadhātau prajñāyate /",
    "K10bsu036_u:6626": " anyeṣu ca gaṅgānadīvālikāsameṣu lokadhātuṣu bodhisattvavaineyānāṃ",
    "K10bsu036_u:6627": " sattvānāṃ bodhisattvarūpeṇa dharmaṃ deśayati /",
    "K10bsu036_u:6628": " śrāvakavaineyānāṃ sattvānāṃ śrāvakarūpeṇa dharmaṃ deśayati /",
    "K10bsu036_u:6629": " pratyekabuddhavaineyānāṃ sattvānāṃ pratyekabuddharūpeṇa dharmaṃ deśayati /",
    "K10bsu036_u:6630": " tathāgatavaineyānāṃ sattvānāṃ tathāgatarūpeṇa dharmaṃ deśayati /",
    "K10bsu036_u:6631": " yāvattathāgatadhātuvaineyānāṃ sattvānāṃ tathāgatadhātuṃ darśayati /",
    "K10bsu036_u:6632": " yāvat parinirvāṇavaineyānāṃ sattvānāṃ parinirvṛtamātmānaṃ darśayati /",
    "K10bsu036_u:6633": " evaṃ jñānabalādhānaprāptaḥ khalu punaḥ padmaśrīrgadgadasvaro bodhisattvo mahāsattvaḥ //",
    "K10bsu036_u:6634": " atha khalu padmaśrīrbodhisattvo mahāsattvo bhagavantametadavocat - avaropitakuśalamūlo 'yaṃ bhagavan gadgadasvaro bodhisattvo mahāsattvaḥ /",
    "K10bsu036_u:6635": " katama eṣa bhagavan samādhiryasmin samādhāvavasthitena gadgadasvareṇa bodhisattvena mahāsattvena iyantaḥ sattvā vinītā iti?",
    "K10bsu036_u:6636": " evamukte bhagavān śākyamunistathāgato 'rhan samyaksaṃbuddhaḥ padmaśriyaṃ bodhisattvaṃ mahāsattvametadavocat - eṣa hi kulaputra sarvarūpasaṃdarśano nāma samādhiḥ /",
    "K10bsu036_u:6637": " asmin samādhāvavasthitena gadgadasvareṇa bodhisattvena mahāsattvena evamaprameyaḥ sattvārthaḥ kṛtaḥ //",
    "K10bsu036_u:6638": " asmin khalu punargadgadasvaraparivarte nirdiśyamāne yāni gadgadasvareṇa bodhisattvena",
    "K10bsu036_u:6639": " mahāsattvena sārdhaṃ caturaśītibodhisattvakoṭīnayutaśatasahasrāṇi imāṃ sahāṃ lokadhātumāgatāni,",
    "K10bsu036_u:6640": " sarveṣāṃ teṣāṃ sarvarūpasaṃdarśanasya samādheḥ pratilambho 'bhūt /",
    "K10bsu036_u:6641": " asyāṃ ca sahāyāṃ lokadhātau (Vaidya 249)",
    "K10bsu036_u:6642": " gaṇanāsamatikrāntānāṃ bodhisattvānāṃ mahāsattvānāṃ yeṣāṃ sarvarūpasaṃdarśanasya samādheḥ pratilambho 'bhūt //",
    "K10bsu036_u:6643": " atha khalu gadgadasvaro bodhisattvo mahāsattvo bhagavataḥ śākyamunestathāgatasyārhataḥ",
    "K10bsu036_u:6644": " samyaksaṃbuddhasya tasya ca bhagavataḥ prabhūtaratnasya tathāgatasyārhataḥ samyaksaṃbuddhasya",
    "K10bsu036_u:6645": " dhātustūpe vipulāṃ vistīrṇāṃ pūjāṃ kṛtvā punarapi saptaratnamaye kūṭāgāre 'bhiruhya",
    "K10bsu036_u:6646": " prakampadbhiḥ kṣetraiḥ pravarṣadbhiḥ padmaiḥ pravādyamānaistūryakoṭīnayutaśatasahasraiḥ",
    "K10bsu036_u:6647": " sārdhaṃ taiścaturaśītibodhisattvakoṭīnayutaśatasahasraiḥ parivṛtaḥ puraskṛtaḥ punarapi",
    "K10bsu036_u:6648": " svaṃ buddhakṣetramabhigataḥ /",
    "K10bsu036_u:6649": " samabhigamya ca taṃ bhagavantaṃ kamaladalavimalanakṣatrarājasaṃkusumitābhijñaṃ tathāgatamarhantaṃ samyaksaṃbuddhametadavocat - kṛto me bhagavan sahāyāṃ lokadhātau sattvārthaḥ /",
    "K10bsu036_u:6650": " tasya ca bhagavataḥ prabhūtaratnasya tathāgatasyārhataḥ samyaksaṃbuddhasya dhātustūpo dṛṣṭaḥ vanditaśca /",
    "K10bsu036_u:6651": " sa ca bhagavān śākyamunistathāgato dṛṣṭo vanditaśca /",
    "K10bsu036_u:6652": " sa ca mañjuśrīḥ kumārabhūto dṛṣṭaḥ /",
    "K10bsu036_u:6653": " sa ca bhaiṣajyarājo bodhisattvo mahāsattvo vīryabalabegaprāptaḥ,",
    "K10bsu036_u:6654": " sa ca pradānaśūro bodhisattvo mahāsattvo dṛṣṭaḥ /",
    "K10bsu036_u:6655": " sarveṣāṃ ca teṣāṃ caturaśītibodhisattvakoṭīnayutaśatasahasrāṇāṃ sarvarūpasaṃdarśanasya samādheḥ pratilambho 'bhūt //",
    "K10bsu036_u:6656": " asmin khalu punargadgadasvarasya bodhisattvasya mahāsattvasya gamanāgamanaparivarte bhāṣyamāṇe dvācatvāriṃśatāṃ bodhisattvasahasrāṇāmanutpattikadharmakṣāntipratilambho 'bhūt /",
    "K10bsu036_u:6657": " padmaśriyaśca bodhisattvasya mahāsattvasya saddharmapuṇḍarīkasya samādheḥ pratilambho 'bhūt //",
    "K10bsu036_u:6658": " iti śrīsaddharmapuṇḍarīke dharmaparyāye gadgadasvaraparivarto nāma trayoviṃśatimaḥ //",
    "K10bsu036_u:6659": " (Vaidya 250)",
    "K10bsu036_u:6660": " Saddhp_24: samantamukhaparivartaḥ //",
    "K10bsu036_u:6661": " atha khalu akṣayamatirbodhisattvo mahāsattva utthāyāsanādekāṃsamuttarāsaṅgaṃ kṛtvā",
    "K10bsu036_u:6662": " dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇāmya bhagavantametadavocat",
    "K10bsu036_u:6663": " - kena kāraṇena bhagavan avalokiteśvaro bodhisattvo mahāsattvo 'valokiteśvara ityucyate?",
    "K10bsu036_u:6664": " evamukte bhagavānakṣayamatiṃ bodhisattvaṃ mahāsattvametadavocat - iha kulaputra yāvanti sattvakoṭīnayutaśatasahasrāṇi yāni duḥkhāni pratyuanubhavanti,",
    "K10bsu036_u:6665": " tāni sacedavalokiteśvarasya bodhisattvasya mahāsattvasya nāmadheyaṃ śṛṇuyuḥ,",
    "K10bsu036_u:6666": " te sarve tasmādduḥkhaskandhād parimucyeran /",
    "K10bsu036_u:6667": " ye ca kulaputra sattvā avalokiteśvarasya bodhisattvasya mahāsattvasya nāmadheyaṃ dhārayiṣyanti,",
    "K10bsu036_u:6668": " sacette mahatyagniskandhe prapateyuḥ,",
    "K10bsu036_u:6669": " sarve te avalokiteśvarasya bodhisattvasya mahāsattvasya tejasā tasmānmahato 'gniskandhāt parimucyeran /",
    "K10bsu036_u:6670": " sacet punaḥ kulaputra sattvā nadībhiruhyamānā avalokiteśvarasya bodhisattvasya mahāsattvasyākrandaṃ kuryuḥ,",
    "K10bsu036_u:6671": " sarvāstā nadyasteṣāṃ sattvānāṃ gādhaṃ dadyuḥ /",
    "K10bsu036_u:6672": " sacet punaḥ kulaputra sāgaramadhye vahanābhirūḍhānāṃ sattvakoṭīnayutaśatasahasrāṇāṃ",
    "K10bsu036_u:6673": " hiraṇyasuvarṇamaṇimuktāvajravaiḍūryaśaṅkhaśilāpravālāśmagarbhamusāragalvalohitamuktādīnāṃ",
    "K10bsu036_u:6674": " kṛtanidhīnāṃ sa potasteṣāṃ kālikāvātena rākṣasīdvīpe kṣiptaḥ syāt,",
    "K10bsu036_u:6675": " tasmiṃśca kaścidevaikaḥ sattvaḥ syāt yo 'valokiteśvarasya bodhisattvasya mahāsattvasyākrandaṃ kuryāt,",
    "K10bsu036_u:6676": " sarve te parimucyeraṃstasmād rākṣasīdvīpāt /",
    "K10bsu036_u:6677": " anena khalu punaḥ kulaputra kāraṇena avalokiteśvaro bodhisattvo mahāsattvo 'valokiteśvara iti saṃjñāyate //",
    "K10bsu036_u:6678": " sacet kulaputra kaścideva vadhyotsṛṣṭo 'valokiteśvarasya bodhisattvasya mahāsattvasyākrandaṃ kuryāt,",
    "K10bsu036_u:6679": " tāni teṣāṃ vadhyaghātakānāṃ śastrāṇi vikīryeran /",
    "K10bsu036_u:6680": " sacet khalu punaḥ kulaputra ayaṃ trisāhasramahāsāhasro lokadhāturyakṣarākṣasaiḥ paripūrṇo bhavet,",
    "K10bsu036_u:6681": " te 'valokiteśvarasya mahāsattvasya nāmadheyagrahaṇena duṣṭacittā draṣṭumapyaśaktāḥ syuḥ /",
    "K10bsu036_u:6682": " sacetkhalu punaḥ kulaputra kaścideva sattvo dārvāyasmayairhaḍinigaḍabandhanairbaddho bhavet,",
    "K10bsu036_u:6683": " aparādhyanaparādhī vā,",
    "K10bsu036_u:6684": " tasyāvalokiteśvarasya bodhisattvasya mahāsattvasya nāmadheyagrahaṇena kṣipraṃ tāni haḍinigaḍabandhanāni vivaramanuprayacchanti /",
    "K10bsu036_u:6685": " īdṛśaḥ kulaputra avalokiteśvarasya bodhisattvasya mahāsattvasya prabhāvaḥ //",
    "K10bsu036_u:6686": " sacetkulaputra ayaṃ trisāhasramahāsāhasro lokadhāturdhūrtairamitraiścauraiśca śastrapāṇibhiḥ paripūrṇo bhavet,",
    "K10bsu036_u:6687": " tasmiṃścaikaḥ sārthavāho mahāntaṃ sārthaṃ ratnāḍhyamanardhyaṃ gṛhītvā gacchet /",
    "K10bsu036_u:6688": " te gacchantastāṃścaurān dhūrtān śatrūṃśca śastrahastān paśyeyuḥ /",
    "K10bsu036_u:6689": " dṛṣṭvā ca punarbhītāstrastā aśaraṇamātmānaṃ saṃjānīyuḥ /",
    "K10bsu036_u:6690": " sa ca sārthavāhastaṃ sārthamevaṃ brūyāt - mā bhaiṣṭa kulaputrāḥ,",
    "K10bsu036_u:6691": " mā bhaiṣṭa,",
    "K10bsu036_u:6692": " abhayaṃdadamavalokiteśvaraṃ bodhisattvaṃ mahāsattvamekasvareṇa sarve samākrandadhvam /",
    "K10bsu036_u:6693": " tato yūyamasmāccaurabhayādamitrabhayāt kṣiprameva parimokṣyadhve /",
    "K10bsu036_u:6694": " atha khalu sarva eva sa sārthaḥ ekasvareṇa avalokiteśvaramākrandet - namo namastasmai abhayaṃdadāyāvalokiteśvarāya bodhisattvāya mahāsattvāyeti (Vaidya 251)/",
    "K10bsu036_u:6695": " sahanāmagrahaṇenaiva sa sārthaḥ sarvabhayebhyaḥ parimukto bhavet /",
    "K10bsu036_u:6696": " īdṛśaḥ kulaputra avalokiteśvarasya bodhisattvasya mahāsattvasya prabhāvaḥ //",
    "K10bsu036_u:6697": " ye kulaputra rāgacaritāḥ sattvāḥ,",
    "K10bsu036_u:6698": " te 'valokiteśvarasya bodhisattvasya mahāsattvasya namaskāraṃ kṛtvā vigatarāgā bhavanti /",
    "K10bsu036_u:6699": " ye dveṣacaritāḥ sattvāḥ,",
    "K10bsu036_u:6700": " te 'valokiteśvarasya bodhisattvasya mahāsattvasya namaskāraṃ kṛtvā vigatadveṣā bhavanti /",
    "K10bsu036_u:6701": " ye mohacaritāḥ sattvāḥ,",
    "K10bsu036_u:6702": " te 'valokiteśvarasya bodhisattvasya mahāsattvasya namaskāraṃ kṛtvā vigatamohā bhavanti /",
    "K10bsu036_u:6703": " evaṃ maharddhikaḥ kulaputra avalokiteśvaro bodhisattvo mahāsattvaḥ //",
    "K10bsu036_u:6704": " yaśca kulaputra avalokiteśvarasya bodhisattvasya mahāsattvasya putrakāmo mātṛgrāmo namaskāraṃ karoti,",
    "K10bsu036_u:6705": " tasya putraḥ prajāyate abhirūpaḥ prāsādiko darśanīyaḥ /",
    "K10bsu036_u:6706": " putralakṣaṇasamanvāgato bahujanapriyo manāpo 'varopitakuśalamūlaśca bhavati /",
    "K10bsu036_u:6707": " yo dārikāmabhinandati,",
    "K10bsu036_u:6708": " tasya dārikā prajāyate abhirūpā prāsādikā darśanīyā paramayā śubhavarṇapuṣkaratayā samanvāgatā dārikā - lakṣaṇasamanvāgatā bahujanapriyā manāpā avaropitakuśalabhūlā ca bhavati /",
    "K10bsu036_u:6709": " īdṛśaḥ kulaputra avalokiteśvarasya bodhisattvasya mahāsattvasya prabhāvaḥ //",
    "K10bsu036_u:6710": " ye ca kulaputra avalokiteśvarasya bodhisattvasya mahāsattvasya namaskāraṃ kariṣyanti,",
    "K10bsu036_u:6711": " nāmadheyaṃ ca dhārayiṣyanti,",
    "K10bsu036_u:6712": " teṣāmamoghaphalaṃ bhavati /",
    "K10bsu036_u:6713": " yaśca kulaputra avalokiteśvarasya bodhisattvasya mahāsattvasya namaskāraṃ kariṣyati,",
    "K10bsu036_u:6714": " nāmadheyaṃ ca dhārayiṣyati,",
    "K10bsu036_u:6715": " yaśca dvāṣaṣṭīnāṃ gaṅgānadīvālikāsamānāṃ buddhānāṃ bhagavatāṃ namaskāraṃ kuryāt,",
    "K10bsu036_u:6716": " nāmadheyāni ca dhārayet,",
    "K10bsu036_u:6717": " yaśca tāvatāmeva buddhānāṃ bhagavatāṃ tiṣṭhatāṃ dhriyatāṃ yāpayatāṃ cīvarapiṇḍapātaśayanāsanaglānapratyayabhaiṣajyapariṣkāraiḥ pūjāṃ kuryāt,",
    "K10bsu036_u:6718": " tatkiṃ manyase kulaputra kiyantaṃ sa kulaputro vā kuladuhitā vā tatonidānaṃ puṇyābhisaṃskāraṃ prasavet?",
    "K10bsu036_u:6719": " evamukte akṣayamatirbodhisattvo mahāsattvo bhagavantametadavocat - bahu bhagavan,",
    "K10bsu036_u:6720": " bahu sugata sa kulaputro vā kuladuhitā vā tatonidānaṃ bahuṃ puṇyābhisaṃskāraṃ prasavet /",
    "K10bsu036_u:6721": " bhagavānāha - yaśca kulaputra tāvatāṃ buddhānāṃ bhagavatāṃ satkāraṃ kṛtvā puṇyābhisaṃskāraḥ,",
    "K10bsu036_u:6722": " yaśca avalokiteśvarasya bodhisattvasya mahāsattvasya antaśa ekamapi namaskāraṃ kuryāt nāmadheyaṃ ca dhārayet,",
    "K10bsu036_u:6723": " samo 'nadhiko 'natirekaḥ puṇyābhisaṃskāraḥ ubhayato bhavet /",
    "K10bsu036_u:6724": " yaśca teṣāṃ dvāṣaṣṭīnāṃ gaṅgānadīvālikāsamānāṃ buddhānāṃ bhagavatāṃ satkāraṃ kuryāt nāmadheyāni ca dhārayet,",
    "K10bsu036_u:6725": " yaśca avalokiteśvarasya bodhisattvasya mahāsattvasya namaskāraṃ kuryāt nāmadheyaṃ ca dhārayet,",
    "K10bsu036_u:6726": " etāvubhau puṇyaskandhau na sukarau kṣapayituṃ kalpakoṭīnayutaśatasahasrairapi /",
    "K10bsu036_u:6727": " evamaprameyaṃ kulaputra avalokiteśvarasya bodhisattvasya mahāsattvasya nāmadhāraṇāt puṇyam //",
    "K10bsu036_u:6728": " atha khalvakṣayamatirbodhisattvo mahāsattvo bhagavantametadavocat - kathaṃ bhagavan avalokiteśvaro bodhisattvo mahāsattvo 'syāṃ sahāyāṃ lokadhātau",
    "K10bsu036_u:6729": " kathaṃ sattvānāṃ dharmaṃ deśayati?",
    "K10bsu036_u:6730": " kīdṛśaścāvalokiteśvarasya bodhisattvasya mahāsattvasyopāyakauśalyaviṣayaḥ?",
    "K10bsu036_u:6731": " evamukte bhagavānakṣayamatiṃ bodhisattvaṃ mahāsattvametadavocat - santi kulaputra lokadhātavaḥ (Vaidya 252)",
    "K10bsu036_u:6732": " yeṣvavalokiteśvaro bodhisattvo mahāsattvo buddharūpeṇa sattvānāṃ dharmaṃ deśayati /",
    "K10bsu036_u:6733": " santi lokadhātavaḥ,",
    "K10bsu036_u:6734": " yeṣvavalokiteśvaro bodhisattvo mahāsattvo bodhisattvarūpeṇa sattvānāṃ dharmaṃ deśayati /",
    "K10bsu036_u:6735": " keṣāṃcit pratyekabuddharūpeṇa avalokiteśvaro bodhisattvo mahāsattvaḥ sattvānāṃ dharmaṃ deśayati /",
    "K10bsu036_u:6736": " keṣāṃcicchrāvakarūpeṇa avalokiteśvaro bodhisattvo mahāsattvaḥ sattvānāṃ dharmaṃ deśayati /",
    "K10bsu036_u:6737": " keṣāṃcid brahmarūpeṇāvalokiteśvaro bodhisattvo mahāsattvaḥ sattvānāṃ dharmaṃ deśayati /",
    "K10bsu036_u:6738": " keṣāṃcicchakrarūpeṇāvalokiteśvaro bodhisattvo mahāsattvaḥ dharmaṃ deśayati /",
    "K10bsu036_u:6739": " keṣāṃcid gandharvarūpeṇāvalokiteśvaro bodhisattvo mahāsattvaḥ sattvānāṃ dharmaṃ deśayati /",
    "K10bsu036_u:6740": " keṣāṃcid gandharvarūpeṇāvalokiteśvaro bodhisattvo mahāsattvaḥ sattvānāṃ dharmaṃ deśayati /",
    "K10bsu036_u:6741": " yakṣavaineyānāṃ sattvānāṃ yakṣarūpeṇa dharmaṃ deśayati /",
    "K10bsu036_u:6742": " īśvaravaineyānāṃ sattvānāmīśvararūpeṇa,",
    "K10bsu036_u:6743": " maheśvaravaineyānāṃ sattvānāṃ maheśvararūpeṇa dharmaṃ deśayati /",
    "K10bsu036_u:6744": " cakravartirājavaineyānāṃ sattvānāṃ cakravartirājarūpeṇa dharmaṃ deśayati /",
    "K10bsu036_u:6745": " piśācavaineyānāṃ sattvānāṃ piśācarūpeṇa dharmaṃ deśayati /",
    "K10bsu036_u:6746": " vaiśravaṇavaineyānāṃ sattvānāṃ vaiśravaṇarūpeṇa dharmaṃ deśayati /",
    "K10bsu036_u:6747": " senāpativaineyānāṃ sattvānāṃ senāpatirūpeṇa dharmaṃ deśayati /",
    "K10bsu036_u:6748": " brāhmaṇavaineyānāṃ sattvānāṃ brāhmaṇarūpeṇa dharmaṃ deśayati /",
    "K10bsu036_u:6749": " vajrapāṇivaineyānāṃ sattvānāṃ vajrapāṇirūpeṇa dharmaṃ deśayati /",
    "K10bsu036_u:6750": " evamacintyaguṇasamanvāgataḥ kulaputra avalokiteśvaro bodhisattvo mahāsattvaḥ /",
    "K10bsu036_u:6751": " tasmāttarhi kulaputra avalokiteśvaraṃ bodhisattvaṃ mahāsattvaṃ pūjayadhvam /",
    "K10bsu036_u:6752": " eṣa kulaputra avalokiteśvaro bodhisattvo mahāsattvo bhītānāṃ sattvānāmabhayaṃ dadāti /",
    "K10bsu036_u:6753": " anena kāraṇena abhayaṃdada iti saṃjñāyate iha sahāyāṃ lokadhātau //",
    "K10bsu036_u:6754": " atha khalvakṣayamatirbodhisattvo mahāsattvo bhagavantametadavocat - dāsyāmo vayaṃ bhagavan avalokiteśvarāya bodhisattvāya mahāsattvāya dharmaprābhṛtaṃ dharmācchādam /",
    "K10bsu036_u:6755": " bhagavānāhayasyedānīṃ kulaputra kālaṃ manyase /",
    "K10bsu036_u:6756": " atha khalvakṣayamatirbodhasattvo mahāsattvaḥ svakaṇṭhādavartāya śatasahasramūlyaṃ",
    "K10bsu036_u:6757": " muktāhāramavalokiteśvarāya bodhisattvāya mahāsattvāya dharmācchādamanuprayacchati",
    "K10bsu036_u:6758": " sma - pratīccha satpuruṣa imaṃ dharmācchādaṃ mamāntikāt /",
    "K10bsu036_u:6759": " sa na pratīcchati sma /",
    "K10bsu036_u:6760": " atha khalvakṣayamatirbodhisattvo mahāsattvo 'valokiteśvaraṃ bodhisattvaṃ mahāsattvametadavocat - pratigṛhāṇa tvaṃ kulaputra imaṃ muktāhāramasmākamanukampāmupādāya",
    "K10bsu036_u:6761": " atha khalvavalokiteśvaro bodhisattvo mahāsattvo 'kṣayamaterbodhisattvasya mahāsattvasyāntikāt",
    "K10bsu036_u:6762": " taṃ muktāhāraṃ pratigṛhṇāti sma akṣayamaterbodhisattvasya mahasattvasyānukampāmupādāya,",
    "K10bsu036_u:6763": " tāsāṃ ca catasṛṇāṃ parṣadāṃ teṣāṃ ca devanāgayakṣagandharvāsuragarūḍakinnaramahoragamanuṣyāmanuṣyāṇāmanukampāmupādāya /",
    "K10bsu036_u:6764": " pratigṛhya ca dvau pratyaṃśau kṛtavān /",
    "K10bsu036_u:6765": " kṛtvā caikaṃ pratyaṃśaṃ bhagavate śākyamunaye dadāti sma,",
    "K10bsu036_u:6766": " dvitīyaṃ pratyaṃśaṃ bhagavataḥ prabhūtaratnasya tathāgatasyārhataḥ samyaksaṃbuddhasya ratnastūpe samupanāmayāyāsa /",
    "K10bsu036_u:6767": " īdṛśyā kulaputra vikurvayā avalokiteśvaro bodhisattvo mahāsattvo 'syāṃ sahāyāṃ lokadhātāvanuvicarati //",
    "K10bsu036_u:6768": " atha khalu bhagavāṃstasyāṃ velāyāmimā gāthā abhāṣata -",
    "K10bsu036_u:6769": " citradhvaja akṣayomatī etamarthaṃ paripṛcchi kāraṇāt /",
    "K10bsu036_u:6770": " (Vaidya 253)",
    "K10bsu036_u:6771": " kenā jinaputra hetunā ucyate hi avalokiteśvaraḥ // Saddhp_24.1 //",
    "K10bsu036_u:6772": " atha sa diśatā vilokiyā praṇidhīsāgaru akṣayomati /",
    "K10bsu036_u:6773": " citradhvajo 'dhyabhāṣata śṛṇu caryāmavalokiteśvare // Saddhp_24.2 //",
    "K10bsu036_u:6774": " kalpaśata nekakoṭyacintiyā bahubuddhāna sahasrakoṭibhiḥ /",
    "K10bsu036_u:6775": " praṇidhāna yathā viśodhitaṃ statha śṛṇvāhi mama pradeśataḥ // Saddhp_24.3 //",
    "K10bsu036_u:6776": " śravaṇo atha darśano 'pi ca anupūrvaṃ ca tathā anusmṛtiḥ /",
    "K10bsu036_u:6777": " bhavatīha amogha prāṇināṃ sarvaduḥkhabhavaśokanāśakaḥ // Saddhp_24.4 //",
    "K10bsu036_u:6778": " saci agnikhadāya pātayed ghatanārthāya praduṣṭamānasaḥ /",
    "K10bsu036_u:6779": " smarato avalokiteśvaraṃ abhisikto iva agni śāmyati // Saddhp_24.5 //",
    "K10bsu036_u:6780": " saci sāgaradurgi pātayennāgamakarasurabhūta-ālaye /",
    "K10bsu036_u:6781": " smarato avalokiteśvaraṃ jalarāje na kadācisīdati // Saddhp_24.6 //",
    "K10bsu036_u:6782": " saci merutalātu pātayed ghatanārthāya praduṣṭamānasaḥ /",
    "K10bsu036_u:6783": " smarato avalokiteśvaraṃ sūryabhūto va nabhe pratiṣṭhati // Saddhp_24.7 //",
    "K10bsu036_u:6784": " vajrāmaya parvato yadi ghatanārthāya hi mūrdhni oṣaret /",
    "K10bsu036_u:6785": " smarato avalokiteśvaraṃ romakūpa na prabhonti hiṃsitum // Saddhp_24.8 //",
    "K10bsu036_u:6786": " (Vaidya 254)",
    "K10bsu036_u:6787": " saci śatrugaṇaiḥ parīvṛtaḥ śastrahastairvihiṃsacetasaiḥ /",
    "K10bsu036_u:6788": " smarato avalokiteśvaraṃ maitracitta tada bhonti tatkṣaṇam // Saddhp_24.9 //",
    "K10bsu036_u:6789": " saci āghatane upasthito vadhyaghātanavaśaṃgato bhavet /",
    "K10bsu036_u:6790": " smarato avalokiteśvaraṃ khaṇḍakhaṇḍa tada śastra gacchiyuḥ // Saddhp_24.10 //",
    "K10bsu036_u:6791": " saci dārumayairayomayairhaḍinigaḍairiha baddhabandhanaiḥ /",
    "K10bsu036_u:6792": " smarato avalokiteśvaraṃ kṣiprameva vipaṭanti bandhanā // Saddhp_24.11 //",
    "K10bsu036_u:6793": " mantrā bala vidya oṣadhī bhūta vetāla śarīranāśakā /",
    "K10bsu036_u:6794": " smarato avalokiteśvaraṃ tān gacchanti yataḥ pravartitāḥ // Saddhp_24.12 //",
    "K10bsu036_u:6795": " saci ojaharaiḥ parīvṛto nāgayakṣasurabhūtarākṣasaiḥ /",
    "K10bsu036_u:6796": " smarato avalokiteśvaraṃ romakūpa na prabhonti hiṃsitum // Saddhp_24.13 //",
    "K10bsu036_u:6797": " saci vyālamṛgaiḥ parīvṛtastīkṣṇadaṃṣṭranakharairmahābhayaiḥ /",
    "K10bsu036_u:6798": " smarato avalokiteśvaraṃ kṣipra gacchanti diśā anantataḥ // Saddhp_24.14 //",
    "K10bsu036_u:6799": " saci dṛṣṭiviṣaiḥ parīvṛto jvalanārciśikhiduṣṭadāruṇaiḥ /",
    "K10bsu036_u:6800": " smarato avalokiteśvaraṃ kṣiprameva te bhonti nirviṣāḥ // Saddhp_24.15 //",
    "K10bsu036_u:6801": " (Vaidya 255)",
    "K10bsu036_u:6802": " gambhīra savidyu niścarī meghavajrāśani vāriprasravāḥ /",
    "K10bsu036_u:6803": " smarato avalokiteśvaraṃ kṣiprameva praśamanti tatkṣaṇam // Saddhp_24.16 //",
    "K10bsu036_u:6804": " bahuduḥkhaśatairupadrutān sattva dṛṣṭva bahuduḥkhapīḍitān /",
    "K10bsu036_u:6805": " śubhajñānabalo vilokiyā tena trātaru gaje sadevake // Saddhp_24.17 //",
    "K10bsu036_u:6806": " ṛddhībalapāramiṃgato vipulajñāna upāyaśikṣitaḥ /",
    "K10bsu036_u:6807": " sarvatra daśaddiśī jage sarvakṣetreṣu aśeṣa dṛśyate // Saddhp_24.18 //",
    "K10bsu036_u:6808": " ye ca akṣaṇadurgatī bhayā narakatiryagyamasya śāsane /",
    "K10bsu036_u:6809": " jātījaravyādhipīḍitā anupūrvaṃ praśamanti prāṇinām // Saddhp_24.19 //",
    "K10bsu036_u:6810": " atha khalu akṣamatirhṛṣṭatuṣṭamanā imā gāthā abhāṣata -",
    "K10bsu036_u:6811": " śubhalocana maitralocanā prajñājñānaviśiṣṭalocanā /",
    "K10bsu036_u:6812": " kṛpalocana śuddhalocanā premaṇīya sumukhā sulocanā // Saddhp_24.20 //",
    "K10bsu036_u:6813": " amalāmalanirmalaprabhā vitimira jñānadivākaraprabhā /",
    "K10bsu036_u:6814": " apahṛtānilajvalaprabhā pratapanto jagatī virocase // Saddhp_24.21 //",
    "K10bsu036_u:6815": " kṛpasadguṇamaitragarjitā śubhaguṇa maitramanā mahāghanā /",
    "K10bsu036_u:6816": " kleśāgni śamesi prāṇināṃ dharmavarṣaṃ amṛtaṃ pravarṣasi // Saddhp_24.22 //",
    "K10bsu036_u:6817": " (Vaidya 256)",
    "K10bsu036_u:6818": " kalahe ca vivādavigrahe narasaṃgrāmagate mahābhaye /",
    "K10bsu036_u:6819": " smarato avalokiteśvaraṃ praśameyā arisaṃgha pāpakā // Saddhp_24.23 //",
    "K10bsu036_u:6820": " meghasvara dundubhisvaro jaladharagarjita brahmasusvaraḥ /",
    "K10bsu036_u:6821": " svaramaṇḍalapāramiṃgataḥ smaraṇīyo avalokiteśvaraḥ // Saddhp_24.24 //",
    "K10bsu036_u:6822": " smarathā smarathā sa kāṅkṣathā śuddhasattvaṃ avalokiteśvaram /",
    "K10bsu036_u:6823": " maraṇe vyasane upadrave trāṇu bhoti śaraṇaṃ parāyaṇam // Saddhp_24.25 //",
    "K10bsu036_u:6824": " sarvaguṇasya pāramiṃgataḥ sarvasattvakṛpamaitralocano /",
    "K10bsu036_u:6825": " guṇabhūta mahāguṇodadhī vandanīyo avalokiteśvaraḥ // Saddhp_24.26 //",
    "K10bsu036_u:6826": " yo 'sau anukampako jage buddha bheṣyati anāgate 'dhvani /",
    "K10bsu036_u:6827": " sarvaduḥkhabhayaśokanāśakaṃ praṇamāmī avalokiteśvaram // Saddhp_24.27 //",
    "K10bsu036_u:6828": " lokeśvara rājanāyako bhikṣudharmākaru lokapūjito /",
    "K10bsu036_u:6829": " bahukalpaśatāṃścaritva ca prāptu bodhi virajāṃ anuttarām // Saddhp_24.28 //",
    "K10bsu036_u:6830": " sthita dakṣiṇavāmatastathā vījayanta amitābhanāyakam /",
    "K10bsu036_u:6831": " māyopamatā samādhinā sarvakṣetre jina gatva pūjiṣu // Saddhp_24.29 //",
    "K10bsu036_u:6832": " diśi paścimataḥ sukhākarā lokadhātu virajā sukhāvatī /",
    "K10bsu036_u:6833": " (Vaidya 257)",
    "K10bsu036_u:6834": " yatra eṣa amitābhanāyakaḥ saṃprati tiṣṭhati sattvasārathiḥ // Saddhp_24.30 //",
    "K10bsu036_u:6835": " na ca istriṇa tatra saṃbhavo nāpi ca maithunadharma sarvaśaḥ /",
    "K10bsu036_u:6836": " upapāduka te jinorasāḥ padmagarbheṣu niṣaṇṇa nirmalāḥ // Saddhp_24.31 //",
    "K10bsu036_u:6837": " so caiva amitābhanāyakaḥ padmagarbhe viraje manorame /",
    "K10bsu036_u:6838": " siṃhāsani saṃniṣaṇṇako śālarajo va yathā virājate // Saddhp_24.32 //",
    "K10bsu036_u:6839": " so 'pi tathā lokanāyako yasya nāsti tribhavesmi sādṛśaḥ /",
    "K10bsu036_u:6840": " yanme puṇya stavitva saṃcitaṃ kṣipra bhomi yatha tvaṃ narottama // Saddhp_24.33 //",
    "K10bsu036_u:6841": " iti //",
    "K10bsu036_u:6842": " atha khalu dharaṇiṃdharo bodhisattvo mahāsattva utthāyāsanādekāṃsamuttarāsaṅgaṃ kṛtvā",
    "K10bsu036_u:6843": " dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇāmya bhagavantametadavocat",
    "K10bsu036_u:6844": " - na te bhagavan sattvāḥ avarakeṇa kuśalamūlena samanvāgatā bhaviṣyanti,",
    "K10bsu036_u:6845": " ye 'valokiteśvarasya bodhisattvasya mahāsattvasyemaṃ dharmaparyāyaparivartaṃ śroṣyanti",
    "K10bsu036_u:6846": " avalokiteśvarasya bodhisattvasya mahāsattvasya vikurvānirdeśaṃ samantamukhaparivartaṃ",
    "K10bsu036_u:6847": " nāma avalokiteśvarasya bodhisattvasya vikurvaṇaprātihāryam //",
    "K10bsu036_u:6848": " asmin khalu punaḥ samantamukhaparivarte bhagavatā nirdeśyamāne tasyāḥ parṣadaścaturaśītināṃ prāṇisahasrāṇāmasamasamāyāmanuttarāyāṃ samyaksaṃbodhau cittānyutpannānyabhūvan //",
    "K10bsu036_u:6849": " iti śrīsaddharmapuṇḍarīke dharmaparyāye samantamukhaparivarto nāmāvalokiteśvaravikurvaṇanirdeśaścaturviśatimaḥ //",
    "K10bsu036_u:6850": " (Vaidya 258)",
    "K10bsu036_u:6851": " Saddhp_25: śubhavyūharājapūrvayogaparivartaḥ /",
    "K10bsu036_u:6852": " atha khalu bhagavān sarvāvantaṃ bodhisattvagaṇamāmantrayāmāsa - bhūtapūrvaṃ kulaputra atīte 'dhvanyasaṃkhyeyaiḥ kalpairasaṃkhyeyatarairyadāsīt",
    "K10bsu036_u:6853": " tena kālena tena samayena jaladharagarjitaghoṣasusvaranakṣatrarājasaṃkusumitābhijño nāma tathāgato 'rhan samyaksaṃbuddho loka udapādi,",
    "K10bsu036_u:6854": " vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān priyadarśane kalpe vairocanaraśmipratimaṇḍitāyāṃ lokadhātau /",
    "K10bsu036_u:6855": " tasya khalu punaḥ kulaputrā jaladharagarjitaghoṣasusvaranakṣatrarājasaṃkusumitābhijñasya tathāgatasya pravacane śubhavyūho nāma rājābhūt /",
    "K10bsu036_u:6856": " tasya khalu punaḥ kulaputrā rājñaḥ śubhavyūhasya vimaladattā nāma bhāryābhūt /",
    "K10bsu036_u:6857": " tasya khalu punaḥ kulaputrā rājñaḥ śubhavyūhasya dvau putrāvabhūtām - eko vimalagarbho nāma,",
    "K10bsu036_u:6858": " dvitīyo vimalanetro nāma /",
    "K10bsu036_u:6859": " tau ca dvau dārakāvṛddhimantau cābhūtām,",
    "K10bsu036_u:6860": " prajñāvantau ca puṇyavantau ca jñānavantau ca bodhisattvacaryāyāṃ ca abhiyuktāvabhūtām /",
    "K10bsu036_u:6861": " tadyathā - dānapāramitāyāmabhiyuktāvabhūtām,",
    "K10bsu036_u:6862": " śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāṃ prajñāpāramitāyāmupāyakauśalyapāramitāyāṃ",
    "K10bsu036_u:6863": " maitryāṃ karuṇāyāṃ muditāyāmupekṣāyāṃ yāvat saptatriṃśatsu bodhipakṣikeṣu dharmeṣu /",
    "K10bsu036_u:6864": " sarvatra pāraṃgatāvabhūtām,",
    "K10bsu036_u:6865": " vimalasya samādheḥ pāraṃgatau,",
    "K10bsu036_u:6866": " nakṣatrarājādityasya samādheḥ pāraṃgatau,",
    "K10bsu036_u:6867": " vimalanirbhāsasya samādheḥ pāraṃgatau,",
    "K10bsu036_u:6868": " vimalabhāsasya samādheḥ pāraṃgatau,",
    "K10bsu036_u:6869": " alaṃkāraśubhasya samādheḥ pāraṃgatau,",
    "K10bsu036_u:6870": " mahātejogarbhasya samādheḥ pāraṃgatāvabhūtām /",
    "K10bsu036_u:6871": " sa ca bhagavāṃstena kālena tena samayena imaṃ saddharmapuṇḍarīkaṃ dharmaparyāyaṃ deśayāmāsa teṣāṃ sattvānāmanukampāyai,",
    "K10bsu036_u:6872": " tasya ca rājñaḥ śubhavyūhasyānukampāyai /",
    "K10bsu036_u:6873": " atha khalu kulaputrā vimalagarbho dārako vimalanetraśca dārako yena svamātā janayitrī,",
    "K10bsu036_u:6874": " tenopasaṃkrāmatām /",
    "K10bsu036_u:6875": " upasaṃkramya daśanakhamañjaliṃ pragṛhya janayitrīmetadavocatām ehyamba gamiṣyāvastasya",
    "K10bsu036_u:6876": " bhagavato jaladharagarjitaghoṣasusvaranakṣatrarājasaṃkusumitābhijñasya tathāgatasyārhataḥ",
    "K10bsu036_u:6877": " samyaksaṃbuddhasya sakāśam taṃ bhagavantaṃ jaladharagarjitaghoṣasusvaranakṣatrarājasaṃkusumitābhijñaṃ",
    "K10bsu036_u:6878": " tathāgatamarhantaṃ samyaksaṃbuddhaṃ darśanāya vandanāya",
    "K10bsu036_u:6879": " paryupāsanāya /",
    "K10bsu036_u:6880": " tatkasya hetoḥ?",
    "K10bsu036_u:6881": " eṣa hyamba sa bhagavān jaladharagarjitaghoṣasusvaranakṣatrarājasaṃkusumitābhijñastathāgato",
    "K10bsu036_u:6882": " 'rhan samyaksaṃbuddhaḥ sadevakasya lokasya purataḥ saddharmapuṇḍarīkaṃ nāma dharmaparyāyaṃ",
    "K10bsu036_u:6883": " visteraṇa saṃprakāśayati,",
    "K10bsu036_u:6884": " taṃ śravaṇāya gamiṣyāvaḥ /",
    "K10bsu036_u:6885": " evamukte kulaputrā vimaladattā rājabhāryā vimalagarbhaṃ dārakaṃ vimalanetraṃ ca dārakametadavocat - eṣa khalu kulaputrau yuvayoḥ pitā rājā śubhavyūho brāhmaṇeṣvabhiprasannaḥ /",
    "K10bsu036_u:6886": " tasmānna lapsyatha taṃ tathāgataṃ darśanāyābhigantum /",
    "K10bsu036_u:6887": " atha khalu kulaputrā vimalagarbho dārako vimalanetraśca dārako daśanakhamañjaliṃ pragṛhya tāṃ svamātaraṃ janayitrīmetadavocatām - mithyādṛṣṭikule 'sminnāvāṃ jātau?",
    "K10bsu036_u:6888": " āvāṃ punardharmarājaputrāviti /",
    "K10bsu036_u:6889": " atha khalu kulaputrā vimaladattā rājabhāryā tau dvau dārakāvetadavocat - sādhu sādhu kulaputrau (Vaidya 259)/",
    "K10bsu036_u:6890": " yuvāṃ tasya svapitū rājñaḥ śubhavyūhasyānukampāyai kiṃcideva prātihāryaṃ saṃdarśayatam /",
    "K10bsu036_u:6891": " apyeva nāma yuvayorantike prasādaṃ kuryāt /",
    "K10bsu036_u:6892": " prasannacittaśca asmākamanujānīyāt tasya bhagavato jaladharagarjitaghoṣasusvaranakṣatrarājasaṃkusumitābhijñasya tathāgatasyārhataḥ samyaksaṃbuddhamabhigantum",
    "K10bsu036_u:6893": " atha khalu kulaputrā vimalagarbho dārako vimalanetraśca dārakastasyāṃ velāyāṃ saptatālamātraṃ",
    "K10bsu036_u:6894": " vaihāyasamabhyudgamya tasya pitū rājñaḥ śubhavyūhasyānukampāyai buddhānujñātāni yamakāni",
    "K10bsu036_u:6895": " prātihāryāṇyakurutām /",
    "K10bsu036_u:6896": " tau tatraivāntarīkṣe gatau śayyāmakalpayatām /",
    "K10bsu036_u:6897": " tatraivāntarīkṣe caṃkramataḥ,",
    "K10bsu036_u:6898": " tatraivāntarīkṣe rajo vyadhunītām,",
    "K10bsu036_u:6899": " tatraivāntarīkṣe 'dhaḥkāyādvāridhārāṃ pramumocatuḥ,",
    "K10bsu036_u:6900": " ūrdhvakāyādagniskandhaṃ prajvālayataḥ sma /",
    "K10bsu036_u:6901": " ūrdhvakāyādvāridhārāṃ pramumocatuḥ,",
    "K10bsu036_u:6902": " adhaḥkāyādagniskandhaṃ prajvālayataḥ sma /",
    "K10bsu036_u:6903": " tau tasminnevākāśe mahāntau bhūtvā khuḍḍakau bhavataḥ,",
    "K10bsu036_u:6904": " khuḍḍakau bhūtvā mahāntau bhavataḥ /",
    "K10bsu036_u:6905": " tasminnevāntarīkṣe 'ntardhāyataḥ /",
    "K10bsu036_u:6906": " pṛthivyāmunmajjataḥ /",
    "K10bsu036_u:6907": " pṛthivyāmunmajjitvā ākāśaunmajjataḥ /",
    "K10bsu036_u:6908": " iyadbhiḥ khalu punaḥ kulaputrā ṛddhiprātihāryaistābhyāṃ dvābhyāṃ dārakābhyāṃ sa śubhavyūho rājā svapitā vinītaḥ /",
    "K10bsu036_u:6909": " atha khalu kulaputrāḥ sa rājā śubhavyūhastayordārakayostamṛddhiprātihāryaṃ dṛṣṭvā",
    "K10bsu036_u:6910": " tasyāṃ velāyāṃ tuṣṭa udagra āttamanāḥ pramuditaḥ prītisaumanasyajāto daśanakhamañjaliṃ",
    "K10bsu036_u:6911": " pragṛhya tau dārakāvetadavocat - ko yuvayoḥ kulaputrau śāstā,",
    "K10bsu036_u:6912": " kasya vā yuvāṃ śiṣyāviti?",
    "K10bsu036_u:6913": " atha khalu kulaputrāstau dvau dārakau taṃ rājānaṃ śubhavyūhametadavocat - eṣa sa",
    "K10bsu036_u:6914": " mahārāja bhagavān jaladharagarjitaghoṣasusvaranakṣatrarājasaṃkusumitābhijñastathāgato",
    "K10bsu036_u:6915": " 'rhan samyaksaṃbuddhastiṣṭhati dhriyate yāpayati ratnamaye bodhivṛkṣamūle dharmāsanopaviṣṭaḥ /",
    "K10bsu036_u:6916": " sadevakasya lokasya purataḥ saddharmapuṇḍarīkaṃ nāma dharmaparyāyaṃ vistareṇa saṃprakāśayati /",
    "K10bsu036_u:6917": " sa āvayorbhagavān śāstā /",
    "K10bsu036_u:6918": " tasyāvāṃ mahārāja śiṣyau /",
    "K10bsu036_u:6919": " atha khalu kulaputrāḥ sa rājā śubhavyūhastau dārakāvetadavocat - paśyāmo vayaṃ kulaputrau taṃ yuvayoḥ śāstāram /",
    "K10bsu036_u:6920": " gamiṣyāmo vayaṃ tasya bhagavataḥ sakāśam //",
    "K10bsu036_u:6921": " atha khalu kulaputrāstau dvau dārakau tato 'ntarīkṣādavatīrya yena svamātā janayitrī tenopasaṃkrāmatām /",
    "K10bsu036_u:6922": " upasaṃkramya daśanakhamañjaliṃ pragṛhya svamātaraṃ janayitrīmetadavocatām - eṣa āvābhyāmamba vinītaḥ svapitā anuttarāyāṃ samyaksaṃbodhau /",
    "K10bsu036_u:6923": " kṛtamāvābhyāṃ pituḥ śāstṛkṛtyam /",
    "K10bsu036_u:6924": " tadidānīmutsraṣṭumarhasi /",
    "K10bsu036_u:6925": " āvāṃ tasya bhagavataḥ sakāśe pravrajiṣyāva iti //",
    "K10bsu036_u:6926": " atha khalu kulaputrā vimalagarbho dārako vimalanetraśca dārakastasyāṃ velāyāṃ svamātaraṃ janayitrīṃ gāthābhyāmadhyabhāṣatām -",
    "K10bsu036_u:6927": " anujānīhyāvayoramba pravrajyāmanagārikām /",
    "K10bsu036_u:6928": " āvāṃ vai pravrajiṣyāvo durlabho hi tathāgataḥ // Saddhp_25.1 //",
    "K10bsu036_u:6929": " (Vaidya 260)",
    "K10bsu036_u:6930": " audumbaraṃ yathā puṣpaṃ sudurlabhataro jinaḥ /",
    "K10bsu036_u:6931": " utsṛjya pravrajiṣyāvo durlabhā kṣaṇasaṃpadā // Saddhp_25.2 //",
    "K10bsu036_u:6932": " vimaladattā rājabhāryā āha -",
    "K10bsu036_u:6933": " utsṛjāmi yuvāmadya gacchathā sādhu dārakau /",
    "K10bsu036_u:6934": " vayaṃ pi pravrajiṣyāmo durlabho hi tathāgataḥ // Saddhp_25.3 //",
    "K10bsu036_u:6935": " iti //",
    "K10bsu036_u:6936": " atha khalu kulaputrāstau dvau dārakāvime gāthe bhāṣitvā tau mātāpitarāvetadavocatām - sādhu amba tāta eta /",
    "K10bsu036_u:6937": " vayaṃ sarve sahitā bhūtvā gamiṣyāmastasya bhagavato jaladharagarjitaghoṣasusvaranakṣatrarājasaṃkusumitābhijñasya tathāgatasyārhataḥ samyaksaṃbuddhasya sakāśam /",
    "K10bsu036_u:6938": " upasaṃkramiṣyāmastaṃ bhagavantaṃ darśanāya vandanāya paryupāsanāya dharmaśravaṇāya /",
    "K10bsu036_u:6939": " tatkasya hetoḥ?",
    "K10bsu036_u:6940": " durlabho hyamba tāta buddhotpādaḥ,",
    "K10bsu036_u:6941": " udumbarapuṣpasadṛśo mahārṇavyugacchidrakūrmagrīvāpraveśavat /",
    "K10bsu036_u:6942": " durlabhaprādurbhāvā amba buddhā bhagavantaḥ /",
    "K10bsu036_u:6943": " tasmāttarhi amba tāta paramapuṇyopastabdhā vayamīdṛśe pravacane upapannāḥ /",
    "K10bsu036_u:6944": " tat sādhu amba tāta utsṛjadhvam /",
    "K10bsu036_u:6945": " āvāṃ gamiṣyāvaḥ /",
    "K10bsu036_u:6946": " tasya bhagavato jaladharagarjitaghoṣasusvaranakṣatrarājasaṃkusumitābhijñasya tathāgatasyārhataḥ samyaksaṃbuddhasya sakāśe pravrajiṣyāvaḥ /",
    "K10bsu036_u:6947": " durlabhaṃ hi amba tāta tathāgatānāṃ darśanam /",
    "K10bsu036_u:6948": " durlabho hyadya kālaḥ /",
    "K10bsu036_u:6949": " īdṛśo dharmarājā /",
    "K10bsu036_u:6950": " paramadurlabhedṛśī kṣaṇasaṃpat //",
    "K10bsu036_u:6951": " tena khalu punaḥ kulaputrāḥ samayena tasya rājñaḥ śūbhavyūhasya antaḥpurāccaturaśītirantaḥpurikāsahasrāṇi asya saddharmapuṇḍarīkasya dharmaparyāyasya bhājanabhutānyabhūvan /",
    "K10bsu036_u:6952": " vimalanetraśca dārako 'smin dharmaparyāye caritāvī /",
    "K10bsu036_u:6953": " vimalagarbhaśca dārako bahukalpakoṭīnayutaśatasahasrāṇi sarvasattvapāpajahane samādhau carito 'bhūt kimiti sarvasattvāḥ sarvapāpaṃ jaheyuriti",
    "K10bsu036_u:6954": " sā ca tayordārakayormātā vimaladattā rājabhāryā sarvabuddhasaṃgītiṃ sarvabuddhadharmaguhyasthānāni ca saṃjānīte sma /",
    "K10bsu036_u:6955": " atha khalu kulaputrā rājā śubhavyūhastābhyāṃ dvābhyāṃ dārakābhyāṃ tathāgataśāsane vinītaḥ,",
    "K10bsu036_u:6956": " avatāritaśca,",
    "K10bsu036_u:6957": " paripācitaśca sarvasvajanaparivāraḥ /",
    "K10bsu036_u:6958": " sā ca vimaladattā rājabhāryā sarvasvajanaparivārā tau ca dvau dārakau rājñaḥ śubhavyūhasya",
    "K10bsu036_u:6959": " putrau dvācatvāriṃśadbhiḥ prāṇisahasraiḥ sārdhaṃ sāntapurau sāmātyau sarve sahitāḥ",
    "K10bsu036_u:6960": " samagrāḥ yena bhagavān jaladharagarjitaghoṣasusvaranakṣatrarājasaṃkusumitābhijñastathāgato",
    "K10bsu036_u:6961": " 'rhan samyaksaṃbuddhaḥ,",
    "K10bsu036_u:6962": " tenopasaṃkrāman /",
    "K10bsu036_u:6963": " upasaṃkramya tasya bhagavataḥ pādau śirasābhivandya taṃ bhagavantaṃ triṣkṛtvaḥ pradakṣiṇīkṛtya ekānte tasthuḥ //",
    "K10bsu036_u:6964": " atha khalu kulaputrāḥ sa bhagavān jaladharagarjitaghoṣasusvaranakṣatrarājasaṃkusumitābhijñastathāgato",
    "K10bsu036_u:6965": " 'rhan samyaksaṃbuddho rājānaṃ śubhavyūhaṃ saparivāramupasaṃkrāntaṃ viditvā dhārmyā",
    "K10bsu036_u:6966": " kathayā saṃdarśayati samādāpayati samuttejayati saṃpraharṣayati /",
    "K10bsu036_u:6967": " atha khalu kulaputrā rājā śubhavyūhastena bhagavatā dhārmyā kathayā sādhu ca suṣṭhu ca saṃdarśitaḥ samādāpitaḥ samuttejitaḥ (Vaidya 261)",
    "K10bsu036_u:6968": " saṃpraharṣitastasyāṃ velāyāṃ tuṣṭa udagra āttamanāḥ pramuditaḥ prītisaumanasyajātaḥ kanīyaso bhrātuḥ paṭṭaṃ baddhvā rājye pratiṣṭhāpya saputrasvajanaparivāraḥ,",
    "K10bsu036_u:6969": " sā ca vimaladattā rājabhāryā sarvastrīgaṇaparivārā,",
    "K10bsu036_u:6970": " tau ca dvau dārakau sārdhaṃ tairdvācatvāriṃśadbhiḥ prāṇisahasraiḥ,",
    "K10bsu036_u:6971": " sarve sahitāḥ samagrāstasya bhagavato jaladharagarjitaghoṣasusvaranakṣatrarājasaṃkusumitābhijñasya",
    "K10bsu036_u:6972": " tathāgatasyārhataḥ samyaksaṃbuddhasya pravacane śraddhayā agārādanagārikāṃ pravrajitāḥ /",
    "K10bsu036_u:6973": " pravrajitvā ca rājā śubhavyūhaḥ saparivāraścaturaśītivarṣasahasrāṇyabhiyukto vijahāra imaṃ saddharmapuṇḍarīkaṃ dharmaparyāyaṃ cintayan bhāvayan paryavadāpayan /",
    "K10bsu036_u:6974": " atha khalu kulaputrāḥ sa rājā śubhavyūhasteṣāṃ caturaśītīnāṃ varṣasahasrāṇāmatyayena sarvaguṇālaṃkāravyūhaṃ nāma samādhiṃ pratilabhate sma /",
    "K10bsu036_u:6975": " sahapratilabdhāccāsya samādheḥ,",
    "K10bsu036_u:6976": " atha tāvadeva saptatālamātraṃ vaihāyasamabhyudgacchati sma //",
    "K10bsu036_u:6977": " atha khalu kulaputrāḥ sa rājāḥ śubhavyūho gaganatale sthitastaṃ bhagavantaṃ jaladharagarjitaghoṣasusvaranakṣatrarājasaṃkusumitābhijñaṃ",
    "K10bsu036_u:6978": " tathāgatamarhantaṃ samyaksaṃbuddhametadavocat - imau bhagavan mama putrau śāstārau bhavataḥ /",
    "K10bsu036_u:6979": " yadahamābhyāmṛddhiprātihāryeṇa tasmānmahato dṛṣṭigatādvinivartitaḥ,",
    "K10bsu036_u:6980": " tathāgataśāsane ca pratiṣṭhapitaḥ,",
    "K10bsu036_u:6981": " paripācitaśca avatāritaśca,",
    "K10bsu036_u:6982": " tathāgatadarśanāya ca saṃcoditaḥ /",
    "K10bsu036_u:6983": " kalyāṇamitrau bhagavan mama tau dvau dārakau putrarūpeṇa mama gṛha upapannau,",
    "K10bsu036_u:6984": " yaduta pūrvakuśalamūlasmaraṇārtham //",
    "K10bsu036_u:6985": " evamukte bhagavān jaladharagarjitaghoṣasusvaranakṣatrarājasaṃkusumitābhijñastathāgato 'rhan samyaksaṃbuddhastaṃ rājānaṃ śubhavyūhametadavocat - evametanmahārāja,",
    "K10bsu036_u:6986": " evametad yathā vadasi /",
    "K10bsu036_u:6987": " avaropitakuśalamūlānāṃ hi mahārāja kulaputrāṇāṃ kuladuhitṛṇāṃ ca sarveṣu bhavagaticyutyupapattyāyataneṣūpapannānāṃ sulabhāni bhavanti kalyāṇamitrāṇi,",
    "K10bsu036_u:6988": " yāni śāstṛkṛtyena pratyupasthitāni bhavanti,",
    "K10bsu036_u:6989": " yānyanuttarāyāṃ samyaksaṃbodhau śāsakānyavatārakāṇi paripācakāni bhavanti /",
    "K10bsu036_u:6990": " udārametanmahārāja sthānaṃ yaduta kalyāṇamitraparigrahastathāgatadarśanasamādāpakaḥ /",
    "K10bsu036_u:6991": " paśyasi tvaṃ mahārāja etau dvau dārakau?",
    "K10bsu036_u:6992": " āha - paśyāmi bhagavan,",
    "K10bsu036_u:6993": " paśyāmi sugata /",
    "K10bsu036_u:6994": " bhagavānāha - etau khalu punarmahārāja kulaputrau pañcaṣṭīnāṃ gaṅgānadīvālikāsamānḥṃ tathḥgatḥnḥmarhatḥṃ samyaksaṃbuddhḥnḥmantike pūjḥṃ kariṣyataḥ,",
    "K10bsu036_u:6995": " imaṃ ca saddharmapuṇḍarīkaṃ dharmaparyḥyaṃ dhḥrayiṣyataḥ sattvḥnḥmanukampḥyai,",
    "K10bsu036_u:6996": " mithyḥdṛṣṭīnḥṃ ca sattvḥnḥṃ samyagdṛṣṭaye vīryasaṃjananḥrtham //",
    "K10bsu036_u:6997": " atha khalu kulaputrāḥ sa rājā śubhavyūhastato gaganatalādavatīrya daśanakhamañjaliṃ",
    "K10bsu036_u:6998": " pragṛhya taṃ bhagavantaṃ jaladharagarjitaghoṣasusvaranakṣatrarājasaṃkusumitābhijñaṃ",
    "K10bsu036_u:6999": " tathāgatamarhantaṃ samyaksaṃbuddhametadavocat - tatsādhu bhagavan /",
    "K10bsu036_u:7000": " nirdiśatu tathāgataḥ - kīdṛśena jñānena samanvāgatastathāgato 'rhan samyaksaṃbuddho yena mūrdhni uṣṇīṣo vibhāti,",
    "K10bsu036_u:7001": " vimalanetraśca bhagavān,",
    "K10bsu036_u:7002": " bhruvormadhye corṇā vibhāti śaśiśaṅkhapāṇḍarābhā,",
    "K10bsu036_u:7003": " sā ca samasahitā dantāvalī vadanāntare virājati,",
    "K10bsu036_u:7004": " bimboṣṭhaśca bhagavāṃścārunetraśca sugataḥ //",
    "K10bsu036_u:7005": " (Vaidya 262)",
    "K10bsu036_u:7006": " atha khalu kulaputrāḥ sa rāja śubhavyūha iyadbhirguṇaistaṃ bhagavantaṃ jaladharagarjitaghoṣasusvaranakṣatrarājasaṃkusumitābhijñaṃ",
    "K10bsu036_u:7007": " tathāgatamarhantaṃ samyaksaṃbuddhamabhiṣṭutya anyaiśca guṇakoṭīnayutaśatasahasraistaṃ",
    "K10bsu036_u:7008": " bhagavantamabhiṣṭutya tasyāṃ velāyāṃ taṃ bhagavantaṃ jaladharagarjitabhoṣasusvaranakṣatrarājasaṃkusumitābhijñaṃ",
    "K10bsu036_u:7009": " tathāgatamarhantaṃ samyaksaṃbuddhametadavocat - āścaryaṃ bhagavan yāvanmahārthamidaṃ tathāgataśāsanam,",
    "K10bsu036_u:7010": " acintyaguṇasamanvāgataśca tathāgatapravedito dharmavinayaḥ,",
    "K10bsu036_u:7011": " yāvat suprajñaptā ca tathāgataśikṣā /",
    "K10bsu036_u:7012": " adyāgreṇa vayaṃ bhagavanna bhūyaścittasya vaśagā bhaviṣyāmaḥ,",
    "K10bsu036_u:7013": " na bhūyo mithyādṛṣṭervaśagā bhaviṣyāmaḥ,",
    "K10bsu036_u:7014": " na bhūyaḥ krodhasya vaśagā bhaviṣyāmaḥ,",
    "K10bsu036_u:7015": " na bhūyaḥ pāpakānāṃ cittotpādānāṃ vaśagā bhaviṣyāmaḥ /",
    "K10bsu036_u:7016": " ebhirahaṃ bhagavan iyadbhirakuśalaidharmaiḥ samanvāgato necchāmi bhagavato 'ntikamupasaṃkramitum /",
    "K10bsu036_u:7017": " sa tasya bhagavato jaladharagarjitaghoṣasusvaranakṣatrajasaṃkusumitābhijñasya tathāgatasyārhataḥ samyaksaṃbuddhasya pādau śirasābhivandya antarīkṣagata evāsthāt //",
    "K10bsu036_u:7018": " atha khalu sa rājā śubhavyūhaḥ sā ca vimaladattā rājabhāryā śatasahasramūlyaṃ muktāhāraṃ bhagavata uparyantarīkṣe 'kṣaipsīt /",
    "K10bsu036_u:7019": " samanantarakṣiptaśca sa muktāhārastasya bhagavato mūrdhni muktāhāraḥ kūṭāgāraḥ saṃsthito 'bhūccaturasraścatuḥsthūṇaḥ samabhāgaḥ suvibhakto darśanīyaḥ",
    "K10bsu036_u:7020": " tasmiṃśca kūṭāgāre paryaṅkaḥ prādurbhūto 'nekadūṣyaśatasahasrasaṃstṛtaḥ /",
    "K10bsu036_u:7021": " tasmiṃśca paryaṅke tathāgatavigrahaḥ paryaṅkabaddhaṃ saṃdṛśyate sma /",
    "K10bsu036_u:7022": " atha khalu rājñaḥ śubhavyūhasyaitadabhavat - mahānubhāvamidaṃ buddhajñānam,",
    "K10bsu036_u:7023": " acintyaguṇasamanvāgataśca tathāgataḥ /",
    "K10bsu036_u:7024": " yatra hi nāma ayaṃ tathāgatavigrahaḥ kūṭāgāramadhyagataḥ saṃdṛśyate prāsādiko darśanīyaḥ paramaśubhavarṇapuṣkaratayā samanvāgataḥ //",
    "K10bsu036_u:7025": " atha khalu bhagavān jaladharagarjitaghoṣasusvaranakṣatrarājasaṃkusumitābhijñastathāgataścatasraḥ",
    "K10bsu036_u:7026": " parṣadaḥ āmantrayate sma - paśyatha bhikṣavo yūyaṃ śubhavyūhaṃ rājānaṃ gaganatalasthaṃ",
    "K10bsu036_u:7027": " siṃhanādaṃ nadantam?",
    "K10bsu036_u:7028": " āhuḥ - paśyāmo bhagavan /",
    "K10bsu036_u:7029": " bhagavānāha - eṣa khalu bhikṣavaḥ śubhavyūho rājā mama śāsane bhikṣubhāvaṃ kṛtvā śālendrarājo nāma tathāgato 'rhan samyaksaṃbuddho loke bhaviṣyati,",
    "K10bsu036_u:7030": " vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān vistīrṇavatyāṃ lokadhātau /",
    "K10bsu036_u:7031": " abhyudgatarājo nāma sa kalpo bhaviṣyati /",
    "K10bsu036_u:7032": " tasya khalu punarbhikṣavaḥ śālendrarājasya tathāgatasyārhataḥ samyaksaṃbuddhasya aprameyo bodhisattvasaṃgho bhaviṣyati,",
    "K10bsu036_u:7033": " aprameyaḥ śrāvakasaṃghaḥ /",
    "K10bsu036_u:7034": " samā pāṇitalajātā ca vaidūryamayī sā vistīrṇavatī lokadhāturbhaviṣyati /",
    "K10bsu036_u:7035": " evamacintyaḥ sa tathāgato 'rhan samyaksaṃbuddho bhaviṣyati /",
    "K10bsu036_u:7036": " syāt khalu punaḥ kulaputrāḥ yuṣmākaṃ kāṅkṣā vā vimatirvā vicikitsā vā - anyaḥ sa tena kālena tena samayena śubhavyūho nāma rājābhūt?",
    "K10bsu036_u:7037": " na khalu punaḥ kulaputrā yuṣmābhirevaṃ draṣṭavyam /",
    "K10bsu036_u:7038": " tatkasya hetoḥ?",
    "K10bsu036_u:7039": " ayameva sa padmaśrīrbodhisattvo mahāsattvastena kālena tena samayena śubhavyūho nāma rājābhut /",
    "K10bsu036_u:7040": " syātkhalu punaḥ kulaputrā yuṣmākaṃ kāṅkṣā vā vimatirvā vicikitsā vā - anyā sā tena kālena tena samayena vimaladattā nāma (Vaidya 263)",
    "K10bsu036_u:7041": " rājabhāryābhūt?",
    "K10bsu036_u:7042": " na khalu punaḥ kulaputrā yuṣmābhirevaṃ draṣṭavyam /",
    "K10bsu036_u:7043": " tatkasya hetoḥ?",
    "K10bsu036_u:7044": " ayaṃ sa vairocanaraśmipratimaṇḍitadhvajarājo nāma bodhisattvo mahāsattvastena kālena tena samayena vimaladattā nāma rājabhāryābhut /",
    "K10bsu036_u:7045": " tasya rājñaḥ śubhavyūhasyānukampāyai teṣāṃ ca sattvānāṃ rājñaḥ śubhavyūhasya bhāryātvamabhyupagato 'bhūt /",
    "K10bsu036_u:7046": " syātkhalu punaḥ kulaputrā yuṣmākaṃ kāṅkṣā vā vimatirvā vicikitsā vā - anyau tau tena kālena tena samayena dvau dārakāvabhūtām?",
    "K10bsu036_u:7047": " na khalu punaḥ kulaputrā yuṣmābhirevaṃ draṣṭavyam /",
    "K10bsu036_u:7048": " tatkasya hetoḥ?",
    "K10bsu036_u:7049": " imau tau bhaiṣajyarājaśca bhaiṣajyasamundataśca tena kālena tena samayena tasya rājñaḥ śubhavyūhasya putrāvabhūtām /",
    "K10bsu036_u:7050": " evamacintyaguṇasamanvāgatau kulaputrā bhaiṣajyarājo bhaiṣajyasamudgataśca bodhisattvau mahāsattvau,",
    "K10bsu036_u:7051": " bahubuddhakoṭīnayutaśatasahasrāvaropitakuśalamūlau",
    "K10bsu036_u:7052": " etāvubhāvapi satpuruṣāvacintyadharmasamanvāgatau /",
    "K10bsu036_u:7053": " ye ca etayoḥ satpuruṣayornāmadheyaṃ dhārayiṣyanti,",
    "K10bsu036_u:7054": " te sarve namaskaraṇīyā bhaviṣyanti sadevakena lokena //",
    "K10bsu036_u:7055": " asmin khalu punaḥ pūrvayogaparivarte bhāṣyamāṇe caturaśītīnāṃ prāṇisahasrāṇāṃ virajo vigatamalaṃ dharmeṣu dharmacakṣurviśuddham //",
    "K10bsu036_u:7056": " iti śrīsaddharmapuṇḍarīke dharmaparyāye śubhavyūharājapūrvayogaparivarto nāma pañcaviṃśatimaḥ //",
    "K10bsu036_u:7057": " (Vaidya 264)",
    "K10bsu036_u:7058": " Saddhp_26: samantabhadrotsāhanaparivartaḥ /",
    "K10bsu036_u:7059": " atha khalu samantabhadro bodhisattvo mahāsattvaḥ pūrvasyāṃ diśi gaṇanāsamatikrāntairbodhisattvairmahāsattvaiḥ",
    "K10bsu036_u:7060": " sārdhaṃ parivṛtaḥ puraskṛtaḥ prakampadbhiḥ kṣetrai pravarṣadbhiḥ padmaiḥ pravādyamānaistūryakoṭīnayutaśatasahasraiḥ,",
    "K10bsu036_u:7061": " mahatā bodhisattvānubhāvena mahatyā bodhisattvavikurvayā mahatyā bodhisattvaddharyā",
    "K10bsu036_u:7062": " mahata bodhisattvamāhātmyena mahatā bodhisattvasamāhitena mahatā bodhisattvatejasā jājvalyamānena,",
    "K10bsu036_u:7063": " mahatā bodhisattvayānena,",
    "K10bsu036_u:7064": " mahatā bodhisattvaprātihāryeṇa,",
    "K10bsu036_u:7065": " mahadbhirdevanāgayakṣagandharvāsuragarūḍakinnaramahoragamanuṣyāmanuṣyaiḥ parivṛtaḥ",
    "K10bsu036_u:7066": " puraskṛtaḥ evamacintyairṛddhiprātihāryaiḥ samantabhadro bodhisattvo mahāsattva imāṃ",
    "K10bsu036_u:7067": " lokadhātuṃ saṃprāptaḥ /",
    "K10bsu036_u:7068": " sa yenagṛdhrakūṭaḥ parvatarājaḥ yena ca bhagavāṃstenopasaṃkrāmat /",
    "K10bsu036_u:7069": " upasaṃkramya bhagavataḥ pādau śirasābhivandya saptakṛtvaḥ pradakṣiṇīkṛtya bhagavantametadavocat",
    "K10bsu036_u:7070": " - ahaṃ bhagavaṃstasya bhagavato ratnatejobhyudgatarājasya tathāgatasya buddhakṣetrādihāgataḥ",
    "K10bsu036_u:7071": " iha bhagavan sahāyāṃ lokadhātāvayaṃ saddharmapuṇḍarīko dharmaparyāyo deśyata iti /",
    "K10bsu036_u:7072": " tamahaṃ śravaṇāyāgato bhagavataḥ śākyamunestathāgatasya sakāśam /",
    "K10bsu036_u:7073": " amūni ca bhagavannetāvanti bodhisattvaśatasahasrāṇi imaṃ saddharmapuṇḍarīkaṃ dharmaparyāyaṃ śravaṇāyāgatāni /",
    "K10bsu036_u:7074": " tatsādhu bhagavān deśayatu tathāgato 'rhan samyaksaṃbuddha imaṃ saddharmapuṇḍārīkaṃ dharmaparyāyameṣāṃ bodhisattvānāṃ mahāsattvānāṃ vistareṇa",
    "K10bsu036_u:7075": " evamukte bhagavān samantabhadraṃ bodhisattvaṃ mahāsattvametadavocat - uddhaṭitajñā hi kulaputra ete bodhisattvā mahāsattvāḥ /",
    "K10bsu036_u:7076": " api tvayaṃ saddharmapuṇḍarīko dharmaparyāyo yaduta asaṃbhinnatathatā /",
    "K10bsu036_u:7077": " te bodhisattvā āhuḥ - evametad bhagavan,",
    "K10bsu036_u:7078": " evametatsugata /",
    "K10bsu036_u:7079": " atha khalu yāstasyāṃ parṣadi bhikṣubhikṣuṇyupāsakopāsikāśca saṃnipatitāḥ,",
    "K10bsu036_u:7080": " tāsāṃ saddharmapuṇḍarīke dharmaparyāye pratiṣṭhāpanārthaṃ punarapi bhagavān samantabhadraṃ",
    "K10bsu036_u:7081": " bodhisattvaṃ mahāsattvametadavocat - caturbhiḥ kulaputra dharmaiḥ samanvāgatasya",
    "K10bsu036_u:7082": " mātṛgrāmasya ayaṃ saddharmapuṇḍarīko dharmaparyāyo hastagato bhaviṣyati /",
    "K10bsu036_u:7083": " katamaiścaturbhiḥ?",
    "K10bsu036_u:7084": " yaduta buddhairbhagavadbhiradhiṣṭhito bhaviṣyati,",
    "K10bsu036_u:7085": " avaropitakuśalamūlaśca bhaviṣyati,",
    "K10bsu036_u:7086": " nirayarāśivyavasthitaśca bhaviṣyati,",
    "K10bsu036_u:7087": " sarvasattvaparitrāṇārthamanuttarāyāṃ",
    "K10bsu036_u:7088": " samyaksaṃbodhau cittamutpādayiṣyati /",
    "K10bsu036_u:7089": " ebhiḥ kulaputra caturbhirdharmaiḥ samanvāgatasya mātṛgrāmasya ayaṃ saddharmapuṇḍarīko dharmaparyāyo hastagato bhaviṣyati //",
    "K10bsu036_u:7090": " atha khalu samantabhadro bodhisattvo mahāsattvo bhagavantametadavocat - ahaṃ bhagavan",
    "K10bsu036_u:7091": " paścime kāle paścime samaye paścimāyāṃ pañcaśatyāṃ vartamānāyāmevaṃrūpāṇāṃ sūtrāntadhārakāṇāṃ",
    "K10bsu036_u:7092": " bhikṣūṇāṃ rakṣāṃ kariṣyāmi,",
    "K10bsu036_u:7093": " svastyayanaṃ kariṣyāmi,",
    "K10bsu036_u:7094": " daṇḍaparihāraṃ kariṣyāmi,",
    "K10bsu036_u:7095": " viṣadūṣaṇaṃ kariṣyāmi,",
    "K10bsu036_u:7096": " yathā na kaścitteṣāṃ dharmabhāṇakānāmavatāraprekṣī avatāragaveṣī avatāraṃ lapsyate /",
    "K10bsu036_u:7097": " na māraḥ pāpīyānavatāraprekṣī avatāragaveṣī avatāraṃ lapsyate,",
    "K10bsu036_u:7098": " na māraputrā na mārakāyikā devaputrā na mārakanyā na mārapārṣadyā yāvanna bhūyo māraparyutthito bhaviṣyati /",
    "K10bsu036_u:7099": " na devaputrā na yakṣā na pretā na pūtanā na kṛtyā na vetālāstasya dharmabhāṇakasyāvatāraprekṣiṇo 'vatāragaveṣiṇo 'vatāraṃ lapsyante /",
    "K10bsu036_u:7100": " ahaṃ bhagavaṃstasya dharmabhāṇakasya satatasamitaṃ nityakālaṃ rakṣāṃ (Vaidya 265) kariṣyāmi /",
    "K10bsu036_u:7101": " yadā ca sa dharmabhāṇako 'smin dharmaparyāye cintāyogamanuyuktaścaṃkramābhirūḍho bhaviṣyati,",
    "K10bsu036_u:7102": " tadāhaṃ bhagavaṃstasya dharmabhāṇakasyāntike śvetaṣaḍdantaṃ gajarājamabhiruhya tasya",
    "K10bsu036_u:7103": " dharmabhāṇakasya caṃkramakuṭīmupasaṃkramiṣyāmi bodhisattvagaṇaparivṛto 'sya dharmaparyāyasyārakṣāyai /",
    "K10bsu036_u:7104": " yadā punastasya dharmabhāṇakasya asmin dharmaparyāye cintāyogamanuyuktasya sataḥ ito dharmaparyāyadantaśaḥ padavyañjanaṃ paribhraṣṭaṃ bhaviṣyati,",
    "K10bsu036_u:7105": " tadāhaṃ tasmin śvetaṣaḍdante gajarāje 'bhiruhya tasya dharmabhāṇakasya saṃmukhamupadarśayitvā imaṃ dharmaparyāyamavikalaṃ pratyuccārayiṣyāmi",
    "K10bsu036_u:7106": " sa ca dharmabhāṇako mamātmabhāvaṃ dṛṣṭvā imaṃ ca dharmaparyāyamavikalaṃ mamāntikācchrutvā",
    "K10bsu036_u:7107": " tuṣṭa udagra āttamanāḥ pramuditaḥ prītisaumanasyajāto bhūyasyā mātrayā asmin dharmaparyāye vīryamārapsyate,",
    "K10bsu036_u:7108": " āttamanāḥ pramuditaḥ prītisaumanasyajāto bhūyasyā mātrayā asmin dharmaparyāye vīryamārapsyate,",
    "K10bsu036_u:7109": " mama ca sahadarśanena samādhiṃ pratilapsyate,",
    "K10bsu036_u:7110": " dhāraṇyāvartāṃ ca nāma dhāraṇīṃ pratilapsyate,",
    "K10bsu036_u:7111": " koṭīśatasahasrāvartāṃ ca nāma dhāraṇīṃ pratilapsyate,",
    "K10bsu036_u:7112": " sarvarutakauśalyāvartāṃ ca nāma dhāraṇīṃ pratilapsyate //",
    "K10bsu036_u:7113": " ye ca bhagavan paścime kāle paścime samaye paścimāyāṃ pañcāśatyāṃ bhikṣavo vā bhikṣūṇyo",
    "K10bsu036_u:7114": " vā upāsakā vā upāsikā vā evaṃ sūtrāntadhārakā evaṃ sūtrāntalekhakā evaṃ sūtrāntamārgakā",
    "K10bsu036_u:7115": " evaṃ sūtrāntavācakā ye paścime kāle paścime samaye paścimāyāṃ pañcaśatyāmasmin dharmaparyāye",
    "K10bsu036_u:7116": " trisaptāhamekaviṃśatidivasāni caṃkramābhirūḍhā abhiyuktā bhaviṣyanti,",
    "K10bsu036_u:7117": " teṣāmahaṃ sarvasattvapriyadarśanamātmabhāvaṃ saṃdarśayiṣyāmi /",
    "K10bsu036_u:7118": " tameva śvetaṃ ṣaḍdantaṃ gajarājamabhiruhya bodhisattvagaṇaparivṛtaḥ ekaviṃśatime divase teṣāṃ dharmabhāṇakānāṃ caṃkramamāgamiṣyāmi /",
    "K10bsu036_u:7119": " āgatya ca tān dharmabhāṇakān parisaṃharṣayiṣyāmi samādāpayiṣyāmi samuttejayiṣyāmi saṃpraharṣayiṣyāmi /",
    "K10bsu036_u:7120": " dhāraṇīṃ caiṣāṃ dāsyāmi,",
    "K10bsu036_u:7121": " yathā te dharmabhāṇakā na kenaciddharṣaṇīyā bhaviṣyanti /",
    "K10bsu036_u:7122": " na caiṣāṃ manuṣyā vā amanuṣyā vā avatāraṃ lapsyante,",
    "K10bsu036_u:7123": " na ca nāryo 'pasaṃhariaṣyanti /",
    "K10bsu036_u:7124": " rakṣāṃ caiṣāṃ kariṣyāmi,",
    "K10bsu036_u:7125": " svastyayanaṃ kariṣyāmi,",
    "K10bsu036_u:7126": " daṇḍaparihāraṃ kariṣyāmi,",
    "K10bsu036_u:7127": " viṣadūṣaṇaṃ kariṣyāmi /",
    "K10bsu036_u:7128": " teṣāṃ vayaṃ bhagavan dharmabhāṇakānāmimāni dhāraṇīpadāni dāsyāmi /",
    "K10bsu036_u:7129": " tāni bhagavan dhāraṇīpadāni / tadyathā -",
    "K10bsu036_u:7130": " adaṇḍe daṇḍapati daṇḍāvartani daṇḍakuśale daṇḍasudhāri sudhārapati buddhapaśyane",
    "K10bsu036_u:7131": " sarvadhāraṇi āvartani saṃvartani saṃghaparīkṣite saṃghanirghātani dharmaparīkṣite",
    "K10bsu036_u:7132": " sarvasattvarutakauśalyānugate siṃhavikrīḍite anuvarte vartani vartāli svāhā //",
    "K10bsu036_u:7133": " imāni tāni bhagavan dhāraṇīpadāni yasya bodhisattvasya mahāsattvasya śrotrendriyasyāvabhāsamāgamiṣyanti,",
    "K10bsu036_u:7134": " veditavyametat samantabhadrasya bodhisattvasya mahāsattvasyādhiṣṭhānamiti //",
    "K10bsu036_u:7135": " ayaṃ ca bhagavan saddharmapuṇḍarīko dharmaparyāyo 'smin jambudvīpe pracaramāṇo yeṣāṃ bodhisattvānāṃ mahāsattvānāṃ hastagato bhaviṣyati,",
    "K10bsu036_u:7136": " tairbhagavan dharmabhāṇakairevaṃ veditavyam - samantabhadrasya bodhisattvasya mahāsattvasyānubhāvena",
    "K10bsu036_u:7137": " yadasmākamayaṃ dharmaparyāyo hastagataḥ samantabhadrasya bodhisattvasya mahāsattvasya tejasā /",
    "K10bsu036_u:7138": " samantabhadrasya bodhisattvasya (Vaidya 266)",
    "K10bsu036_u:7139": " mahāsattvasya caryāyāste bhagavan sattvā lābhino bhaviṣyanti /",
    "K10bsu036_u:7140": " bahubuddhāvaropitakuśalamūlāśca te sattvā bhaviṣyanti /",
    "K10bsu036_u:7141": " tathāgatapāṇiparimārjitamūrdhānaśca te bhagavan sattvā bhaviṣyati /",
    "K10bsu036_u:7142": " ye idaṃ sūtraṃ likhiṣyanti dhārayiṣyanti,",
    "K10bsu036_u:7143": " mama tairbhagavan priyaṃ kṛtaṃ bhaviṣyati /",
    "K10bsu036_u:7144": " ya idaṃ sūtraṃ likhisyanti,",
    "K10bsu036_u:7145": " ye ca asyārthamanubhotsyante,",
    "K10bsu036_u:7146": " likhitvā ca te bhagavannidaṃ sūtramitaścyutvā trāyastriṃśatāṃ devānāṃ sabhāgatāya upapatsyante,",
    "K10bsu036_u:7147": " sahopapannānāṃ caiṣāṃ caturaśītirapsarasāṃ sahasrāṇyupasaṃkramiṣyanti /",
    "K10bsu036_u:7148": " bherīmātreṇa mukuṭena te devaputrāstāsāmapsarasāṃ madhye sthāsyanti /",
    "K10bsu036_u:7149": " īdṛśaḥ kulaputrā imaṃ dharmaparyāyaṃ likhitvā puṇyaskandhaḥ /",
    "K10bsu036_u:7150": " kaḥ punarvādo ye etamuddekṣyanti svādhyāyiṣyanti cintayiṣyanti manasi kariṣyanti /",
    "K10bsu036_u:7151": " tasmāttarhi kulaputrāḥ satkṛtya ayaṃ saddharmapuṇḍarīko dharmaparyāyo likhitavyaḥ,",
    "K10bsu036_u:7152": " sarvadetaḥ samanvāhṛtya /",
    "K10bsu036_u:7153": " yaśca avikṣiptena manasikāreṇa likhiṣyati,",
    "K10bsu036_u:7154": " tasya buddhasahasraṃ hastamupanāmayiṣyati,",
    "K10bsu036_u:7155": " maraṇakāle cāsya buddhasahasraṃ saṃmukhamupadarśanaṃ kariṣyati /",
    "K10bsu036_u:7156": " na ca durgativinipātagāmī bhaviṣyati /",
    "K10bsu036_u:7157": " itaścyutaśca tuṣitānāṃ devānāṃ sabhāgatāyopapatsyate,",
    "K10bsu036_u:7158": " yatra sa maitreyo bodhisattvo mahāsattvastiṣṭhati,",
    "K10bsu036_u:7159": " dvātriṃśadvaralakṣaṇo bodhisattvasattvagaṇaparivṛto 'psaraḥkoṭīnayutaśatasahasrapuraskṛto dharmaṃ deśayati /",
    "K10bsu036_u:7160": " tasmāttarhi kulaputrāḥ paṇḍitena kulaputreṇa vā kuladuhitā vā ayaṃ saddharmapuṇḍarīko dharmaparyāyaḥ satkṛtya likhitavyaḥ satkṛtyoddeṣṭavyaḥ,",
    "K10bsu036_u:7161": " satkṛtya svādhyāyitavyaḥ,",
    "K10bsu036_u:7162": " satkṛtya manasikartavyaḥ /",
    "K10bsu036_u:7163": " imaṃ kulaputrā dharmaparyāyaṃ likhitvā uddiśya svādhyāyitvā bhāvayitvā manasikṛtvā evamaprameyā guṇā bhaviṣyanti /",
    "K10bsu036_u:7164": " tasmāttarhi tena paṇḍitena bhagavan kulaputreṇa vā kuladuhitrā vā ayaṃ saddharmapuṇḍarīko dharmaparyāyo dhārayitavyaḥ /",
    "K10bsu036_u:7165": " etāvantasteṣāṃ guṇānuśaṃsā bhaviṣyanti",
    "K10bsu036_u:7166": " / tasmāttarhi bhagavan ahamapi tāvadimaṃ dharmaparyāyamadhiṣṭhāsyāmi,",
    "K10bsu036_u:7167": " yathā bhagavan mamādhiṣṭhānena ayaṃ dharmaparyāyo 'smin jambudvīpe pracariṣyati //",
    "K10bsu036_u:7168": " atha khalu tasyāṃ velāyāṃ bhagavān śākyamunistathāgato 'rhan samyaksaṃbuddhaḥ samantabhadrāya bodhisattvāya mahāsattvāya sādhukāramadāt - sādhu sādhu samantabhadra,",
    "K10bsu036_u:7169": " yatra hi nāma tvamevaṃ bahujanahitāya bahujanasukhāya lokānukampāyai mahato janakāyasyārthāya hitāya sukhāya pratipannaḥ /",
    "K10bsu036_u:7170": " evamacintyadharmasamanvāgato 'si mahākaruṇāsaṃgṛhītenādhyāśayena,",
    "K10bsu036_u:7171": " acintyasaṃgṛhītena cittotpādena,",
    "K10bsu036_u:7172": " yastvaṃ svayameva teṣāṃ dharmabhāṇakānāmadhiṣṭhānaṃ karoṣi /",
    "K10bsu036_u:7173": " ye kecit kulaputrāḥ samantabhadrasya bodhisattvasya mahāsattvasya nāmadheyaṃ dhārayiṣyanti,",
    "K10bsu036_u:7174": " veditavyaṃ taiḥ śākyamunistathāgato dṛṣṭa iti /",
    "K10bsu036_u:7175": " ayaṃ ca saddharmapuṇḍarīko dharmaparyāyastasya bhagavataḥ śākyamunerantikācchrutaḥ /",
    "K10bsu036_u:7176": " śākyamuniśca tathāgatastaiḥ pūjitaḥ /",
    "K10bsu036_u:7177": " śākyamuneśca tathāgatasya dharmaṃ deśayataḥ sādhukāro 'nupradattaḥ /",
    "K10bsu036_u:7178": " anumoditaścāyaṃ dharmaparyāyo bhaviṣyati śākyamuninā ca tathāgatena teṣāṃ mūrdhni pāṇiḥ pratiṣṭhāpito bhaviṣyati /",
    "K10bsu036_u:7179": " bhagavāṃśca śākyamunistaiścīvarairavacchādito bhaviṣyati /",
    "K10bsu036_u:7180": " tathāgataśāsanaparigrāhakāśca te samantabhadra kulaputrā vā kuladuhitaro (Vaidya 267)",
    "K10bsu036_u:7181": " vā veditavyāḥ /",
    "K10bsu036_u:7182": " na ca teṣāṃ lokāyate rucirbhaviṣyati,",
    "K10bsu036_u:7183": " na kāvyaprasṛtāḥ sattvāsteṣāmabhirucitā bhaviṣyanti,",
    "K10bsu036_u:7184": " na nṛttakā na mallā na nartakā na śauṇḍikaurabhrikakaukkuṭikasaukarikastrīpoṣakāḥ sattvāsteṣāmabhirucitā bhaviṣyanti /",
    "K10bsu036_u:7185": " īdṛśāṃśca sūtrāntān śrutvā likhitvā dhārayitvā vācayitvā vā na teṣāmanyadabhirucitaṃ bhaviṣyati /",
    "K10bsu036_u:7186": " svabhāvadharmasamanvāgatāśca te sattvā veditavyāḥ /",
    "K10bsu036_u:7187": " pratyātmikaśca teṣāṃ yoniśomanasikāro bhaviṣyati /",
    "K10bsu036_u:7188": " svapuṇyabalādhārāśca te sattvā bhaviṣyanti,",
    "K10bsu036_u:7189": " priyadarśanāśca te bhaviṣyanti sattvānām /",
    "K10bsu036_u:7190": " evaṃ sūtrāntadhārakāśca ye bhikṣavo bhaviṣyanti,",
    "K10bsu036_u:7191": " na teṣāṃ rāgo vyābādhiṣyati,",
    "K10bsu036_u:7192": " na dveṣo na moho nerṣyā na mātsaryaṃ na mrakṣo na māno nādhimāno na mithyāmānaḥ /",
    "K10bsu036_u:7193": " svalābhasaṃtuṣṭāśca te samantabhadra dharmabhāṇakā bhaviṣyanti /",
    "K10bsu036_u:7194": " yaḥ samantabhadra paścime kāle paścime samaye paścimāyāṃ pañcaśatyāṃ vartamānāyāmasya saddharmapuṇḍarīkasya dharmaparyāyasya dhārakaṃ bhikṣuṃ",
    "K10bsu036_u:7195": " evaṃ cittamutpādayitavyam - gamiṣyatyayaṃ kulaputro bodhimaṇḍam,",
    "K10bsu036_u:7196": " nirjeṣyatyayaṃ kulaputro mārakalicakram,",
    "K10bsu036_u:7197": " pravartayiṣyatyayaṃ dharmacakram,",
    "K10bsu036_u:7198": " parāhaniṣyatyayaṃ dharmadundubhim,",
    "K10bsu036_u:7199": " prapūrayiṣyatyayaṃ dharmaśaṅkham,",
    "K10bsu036_u:7200": " pravarṣayiṣyatyayaṃ dharmavarṣam,",
    "K10bsu036_u:7201": " abhirokṣyatyayaṃ dharmasiṃhāsanam /",
    "K10bsu036_u:7202": " ya imaṃ dharmaparyāyaṃ paścime kāle paścime samaye paścimāyāṃ pañcaśatyāṃ vartamānāyāṃ dhārayiṣyanti,",
    "K10bsu036_u:7203": " na te bhikṣavo lubdhā bhaviṣyanti,",
    "K10bsu036_u:7204": " na cīvaragṛddhā na pātragṛddhā bhaviṣyanti /",
    "K10bsu036_u:7205": " ṛjukāśca te dharmabhāṇakā bhaviṣyanti /",
    "K10bsu036_u:7206": " trivimokṣalābhinaśca te dharmabhāṇakā bhaviṣyanti /",
    "K10bsu036_u:7207": " dṛṣṭadhārmikaṃ ca teṣāṃ nivartiṣyati /",
    "K10bsu036_u:7208": " ya evaṃ sūtrāntadhārakāṇāṃ dharmabhāṇakānāṃ bhikṣūṇāṃ mohaṃ dāsyanti,",
    "K10bsu036_u:7209": " jātyandhāste sattvā bhaviṣyanti /",
    "K10bsu036_u:7210": " ye caivaṃrūpāṇāṃ sūtrāntadhārakāṇāṃ bhikṣūṇāmavarṇaṃ saṃśrāvayiṣyanti,",
    "K10bsu036_u:7211": " teṣāṃ dṛṣṭa eva dharme kāyaścitro bhaviṣyati /",
    "K10bsu036_u:7212": " ya evaṃ sūtrāntalekhakānāmuccagghanaṃ kariṣyanti ullapiṣyanti,",
    "K10bsu036_u:7213": " te khaṇḍadantāśca bhaviṣyanti,",
    "K10bsu036_u:7214": " varaladantāśca bhaviṣyanti,",
    "K10bsu036_u:7215": " bībhatsoṣṭhāśca bhaviṣyanti,",
    "K10bsu036_u:7216": " cipiṭanāsāśca bhaviṣyanti,",
    "K10bsu036_u:7217": " viparītahastapādāśca bhaviṣyanti,",
    "K10bsu036_u:7218": " viparītanetrāśca bhaviṣyanti,",
    "K10bsu036_u:7219": " durgandhikāyāśca bhaviṣyanti,",
    "K10bsu036_u:7220": " gaṇḍapiṭakavicarcidadrukaṇḍvākīrṇaśarīrāśca bhaviṣyanti /",
    "K10bsu036_u:7221": " ye īdṛśānāṃ sūtrāntalekhakānāṃ sūtrāntavācakānāṃ ca sūtrāntadhārakāṇāṃ ca sūtrāntadeśakānāṃ ca apriyāṃ vācaṃ bhūtāmabhūtāṃ vā saṃśrāvayiṣyanti,",
    "K10bsu036_u:7222": " teṣāmidamāgāḍhataraṃ pāpakaṃ karma veditavyam /",
    "K10bsu036_u:7223": " tasmāttarhi samantabhadra asya dharmaparyāyasya dhārakāṇāṃ bhikṣūṇāṃ dūrata eva pratyutthātavyam /",
    "K10bsu036_u:7224": " yathā tathāgatasyāntike gauravaṃ kartavyam,",
    "K10bsu036_u:7225": " tathā teṣāmeva sūtrāntadhārakāṇāṃ bhikṣūṇāmevaṃ gauravaṃ kartavyam //",
    "K10bsu036_u:7226": " asmin khalu punaḥ samantabhadrotsāhanaparivarte nirdiśyamāne gaṅgānadīvālikāsamānāṃ bodhisattvānāṃ mahāsattvānāṃ koṭīśatasahasrāvartāyā dhāraṇyāḥ pratilambho 'bhūt //",
    "K10bsu036_u:7227": " iti śrīsaddharmapuṇḍarīke dharmaparyāye samantabhadrotsāhanaparivarto nāma ṣaḍviṃśatimaḥ //",
    "K10bsu036_u:7228": " (Vaidya 268)",
    "K10bsu036_u:7229": " Saddhp_27: anuparīndanāparivartaḥ /",
    "K10bsu036_u:7230": " atha khalu bhagavān śākyamunistathāgato 'rhan samyaksaṃbuddha utthāya tasmāddharmāsanāt",
    "K10bsu036_u:7231": " sarvāṃstān bodhisattvāan piṇḍīkṛtya dakṣiṇena pāṇinā ṛddhayabhisaṃskārapariniṣpannena",
    "K10bsu036_u:7232": " dakṣiṇahasteṣvadhyālambya tasyāṃ velāyāmetadavocat - imāmahaṃ kulaputrā asaṃkhyeyakalpakoṭīnayutaśatasahasrasamudānītāmanuttarāṃ",
    "K10bsu036_u:7233": " samyaksaṃbodhiṃ yuṣmākaṃ haste parindāmi anuparindāmi nikṣipāmi upanikṣipāmi /",
    "K10bsu036_u:7234": " yathā vipulā vaistārikī bhavet,",
    "K10bsu036_u:7235": " tathā yuṣmābhiḥ kulaputrāḥ karaṇīyam /",
    "K10bsu036_u:7236": " dvaitīyakamapi traitīyakamapi bhagavān sarvāvantaṃ bodhisattvagaṇaṃ dakṣiṇena pāṇināadhyālambyaitadavocat",
    "K10bsu036_u:7237": " - imāmahaṃ kulaputrā asaṃkhyeyakalpakoṭīnayutaśatasahasrasamudānītāmanuttarāṃ samyaksaṃbodhiṃ",
    "K10bsu036_u:7238": " yuṣmākaṃ haste parindāmi anuparindāmi nikṣipāmi upanikṣipami /",
    "K10bsu036_u:7239": " yuṣmābhiḥ kulaputra udgrahītavyā dhārayitavyā vācayitavyā paryavāptavyā deśayitavyā prakāśayitavyā /",
    "K10bsu036_u:7240": " sarvasattvānāṃ ca saṃśrāvayitavyā /",
    "K10bsu036_u:7241": " amātsaryo 'haṃ kulaputrā aparigṛhītacitto viśārado buddhajñānasya dātā,",
    "K10bsu036_u:7242": " tathāgatajñānasya svayaṃbhūjñānasya dātā /",
    "K10bsu036_u:7243": " mahādānapatirahaṃ kulaputrāḥ /",
    "K10bsu036_u:7244": " yuṣmābhirapi kulaputrā mamaivānuśikṣitavyam /",
    "K10bsu036_u:7245": " amatsaribhirbhūtvemaṃ tathāgatajñānadarśanaṃ mahopāyakauśalyamāgatānāṃ kulaputrāṇāṃ kuladuhitṛṇāṃ ca ayaṃ dharmaparyāyaḥ saṃśrāvayitavyaḥ /",
    "K10bsu036_u:7246": " ye ca aśrāddhāḥ sattvāste 'smin dharmaparyāye samādāpayitavyāḥ /",
    "K10bsu036_u:7247": " evaṃ yuṣmābhiḥ kulaputrāstathāgatānāṃ pratikāraḥ kṛto bhaviṣyati //",
    "K10bsu036_u:7248": " evamuktāste bodhisattva mahāsattva bhagavatā śākyamuninā tathāgatenārhatā samyaksaṃbuddhena mahatā prītiprāmodyena sphutā abhūvan /",
    "K10bsu036_u:7249": " mahacca gauravamutpādya yena bhagavān śākyamunistathāgato 'rhana samyaksaṃbuddhastenāvanatakāyāḥ",
    "K10bsu036_u:7250": " praṇatakāyāḥ saṃnatakāyāḥ śirāṃsyavanāmya añjaliṃ pragṛhya sarva ekasvaranirghoṣeṇa",
    "K10bsu036_u:7251": " bhagavantaṃ śākyamuniṃ tathāgatamarhantaṃ samyaksaṃbuddhametadūcuḥ - tathā bhagavan",
    "K10bsu036_u:7252": " kariṣyāmo yathā tathāgata ājñāpayati /",
    "K10bsu036_u:7253": " sarveṣāṃ ca tathāgatānāmājñāṃ kariṣyāmaḥ,",
    "K10bsu036_u:7254": " paripūrayiṣyāmaḥ /",
    "K10bsu036_u:7255": " alpotsuko bhagavān bhavatu yathāsukhavihārī /",
    "K10bsu036_u:7256": " dvaitīyakamapi,",
    "K10bsu036_u:7257": " traitīyakamapi sa sarvāvān bodhisattvagaṇa ekasvaranirghoṣeṇa evaṃ bhāṣate sma - alpotsuko bhagavān bhavatu yathāsukhavihārī /",
    "K10bsu036_u:7258": " tathā bhagavan kariṣyāmo yathā tathāgata ājñāpayati /",
    "K10bsu036_u:7259": " sarveṣāṃ ca tathāgatānāmājñāṃ paripūrayiṣyāmaḥ //",
    "K10bsu036_u:7260": " atha khalu bhagavān śākyamunistathāgato 'rhan samyaksaṃbuddhaḥ sarvāṃstāṃstathāgatānarhataḥ samyaksaṃbuddhānanyebhyo lokadhātubhyaḥ samāgatān visarjayati sma /",
    "K10bsu036_u:7261": " yathāsukhavihāraṃ ca teṣāṃ tathāgatānāmārocayati sma - yathāsukhaṃ tathāgatā viharantvarhantaḥ samyaksaṃbuddhā iti /",
    "K10bsu036_u:7262": " taṃ ca tasya bhagavataḥ prabhūtaratnasya tathāgatasyārhataḥ samyaksaṃbuddhasya ratnastūpaṃ yathābhūmau sthāpayāmāsa /",
    "K10bsu036_u:7263": " tasyāpi tathāgatasyārhataḥ samyaksaṃbuddhasya yathāsukhavihāramārocayāmāsa //",
    "K10bsu036_u:7264": " (Vaidya 269)",
    "K10bsu036_u:7265": " idamavocad bhagavānāttamanāḥ /",
    "K10bsu036_u:7266": " te cāprameyā asaṃkhyeyāstathāgatā arhantaḥ samyaksaṃbuddhā anyalokadhātvāgatā ratnavṛkṣamūleṣu siṃhāsanopaviṣṭāḥ,",
    "K10bsu036_u:7267": " prabhutaratnaśca tathāgato 'rhan samyaksaṃbuddhaḥ sa ca sarvāvān bodhisattvagaṇaḥ,",
    "K10bsu036_u:7268": " te ca viśiṣṭacāritrapramukhā aprameyā asaṃkhyeyā bodhisattva mahāsattvā ye pṛthivīvivarebhyo 'bhyudgatāḥ,",
    "K10bsu036_u:7269": " te ca mahāśrāvakāḥ tāśca catasraḥ parṣadaḥ,",
    "K10bsu036_u:7270": " sadevamānuṣāsuragandharvaśca loko bhagavato bhāṣitamabhyanandanniti //",
    "K10bsu036_u:7271": " iti śrīsaddharmapuṇḍarīke dharmaparyāye 'nuparīndanāparivarto nāma saptaviṃśatimaḥ samāptaḥ // * * * * * *",
    "K10bsu036_u:7272": " ye dharmā hetuprabhavā hetuṃ teṣāṃ tathāgato hyavadat /",
    "K10bsu036_u:7273": " teṣāṃ ca yo nirodha evaṃ vādī mahāśramaṇaḥ //"
}