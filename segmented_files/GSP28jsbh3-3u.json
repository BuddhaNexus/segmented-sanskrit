{
  "GSP28jsbh3-3u:0": "(B1) atha tṛtīyaḥ pādaḥ /",
  "GSP28jsbh3-3u:1": "(1 adhikaraṇam / ) (a.3 pā.3 adhi.1)",
  "GSP28jsbh3-3u:2": "śruter jātādhikāraḥ syāt / Jaim_3,3.1 /",
  "GSP28jsbh3-3u:3": "evaṃ liṅgaviniyoge nirūpite idānīṃ vākyādiviniyogo nirūpyate /",
  "GSP28jsbh3-3u:4": "tatra vākyaṃ nāma aṅgatvaghaṭakībhūtaparoddeśyatākṛtikārakatvānyatarapadārthakalpanānukūlaśrutapadasannidhiḥ /",
  "GSP28jsbh3-3u:5": "asti cedaṃ dhenurdakṣiṇā,",
  "GSP28jsbh3-3u:6": "uccairṛcā kriyate,",
  "GSP28jsbh3-3u:7": "prayājaśeṣeṇetyādau /",
  "GSP28jsbh3-3u:8": "atra kalpanāśabdena karmatvakaraṇatvādiviṣayakaṃ saṃsargavidhā lakṣaṇādisādhāraṇyena śaktijanyapadārthopasthitibhinnabodhamātraṃ vivakṣitaṃ /",
  "GSP28jsbh3-3u:9": "tena dhenurdakṣiṇetyādau saṃsargavidhayā bhāsamānakaraṇatāke nāvyāptiḥ /",
  "GSP28jsbh3-3u:10_0": "vastutastu subantapadayoḥ parasparānvayasyāvyutpannatvādavaśyakalpyabhāvanānvayānurodhena",
  "GSP28jsbh3-3u:10_1": "dhenuriti prathamayā karaṇatvalakṣaṇāddakṣiṇāpadena ca tatkāryavṛttikarmatvalakṣaṇātkalpanāpadena",
  "GSP28jsbh3-3u:10_2": "lakṣaṇājanyopasthitirevābhipretā /",
  "GSP28jsbh3-3u:11": "uccairityādau luptavibhaktyarthasya karaṇatvasya prātipadikenaiva lakṣaṇānnā'vyāptiḥ /",
  "GSP28jsbh3-3u:12": "athavoccairityādau karaṇatvasya saṃsargavidhayaiva bhānopapatteḥ kalpanāpadenobhayaṃ vivakṣitam /",
  "GSP28jsbh3-3u:13": "prayājaśeṣeṇetyādau tṛtīyayā karmatvasya dhātunā karaṇatvasya lakṣaṇātkalpanā sphuṭaiva /",
  "GSP28jsbh3-3u:14": "śrutapadasannidheśca yogyatājñānaṃ vinā karmatvādikalpakatvānupapatteryogyatārūpaliṅgānumāpakatvam /",
  "GSP28jsbh3-3u:15_0": "śrutasyaiva padasya karmatvādilakṣakatvāṅgīkāreṇa tadvācakapadarūpaśrutikalpakatvābhāve",
  "GSP28jsbh3-3u:15_1": "'pi ca śrutapadasya tattātparyakatvarūpadharmavaiśiṣṭyarūpeṇa kalpanāt śrutikalpakatvopapattiḥ /",
  "GSP28jsbh3-3u:16": "ataśca vākyaṃ liṅgaṃ śrutiṃ ca kalpayitvāṅgatve pramāṇam /",
  "GSP28jsbh3-3u:17_0": "tadiha jyotiṣṭome śrutinoccairṛcākriyata ityādinā vākyena vidhīyamānasyoccaiṣṭvāderuddeśyasamarpakena",
  "GSP28jsbh3-3u:17_1": "ṛgādipadena kiṃ ṛ gādīnāṃ mantrāṇāmevoddeśyatvaṃ pratipādyate uta trayo vedā ajāyantetyādyupakramasthārthavādavaśena",
  "GSP28jsbh3-3u:17_2": "lakṣaṇayā ṛgvedādivihitakarmāṅgabhūtamantramātrasyeti cintāyām /",
  "GSP28jsbh3-3u:18_0": "upakramasthasyāpi vedapadasya guṇabhūtānyaparārthaṃvādasthatvena pradhānabhūtavidhyuddeśasthaṛgādipade",
  "GSP28jsbh3-3u:18_1": "niḥsandigdhe 'ṅgaguṇavirodhanyāyena lakṣaṇātātparyagrāhakatvāyogādvedapada eva tadekadeśaṛgādilakṣaṇā /",
  "GSP28jsbh3-3u:19": "vastutastu -------- vedaśabdasyāvayave 'pi na lakṣaṇā;",
  "GSP28jsbh3-3u:20": "vedatvasya pratyekavṛttitvāt /",
  "GSP28jsbh3-3u:21_0": "itarathā śūdrasyaikavākyaśravaṇe doṣānāpatteriti prāpte ------- upakrame vedapadaśravaṇenaitāvadavagamyate",
  "GSP28jsbh3-3u:21_1": "nūnamatra vedasya stūyamānatvāduddeśyatvaṃ vidheyatvaṃ vā tasyāvaśyaṃ vākye vivakṣitamiti /",
  "GSP28jsbh3-3u:22": "tatra ca vidheyasya uccaiṣṭvāderlābhātpariśeṣādeva tasyoddeśyatvāvagatervastuto ṛgādipadamanuvāda eva saduddeśyaparam /",
  "GSP28jsbh3-3u:23": "ataścāsañjātavirodhina upakramasthasya vedapadasyaiva tātparyagrāhakasya sattvāt ṛgādipade tatpracuratvena ṛgvedādivihitakarmāṅgabhūtamantralakṣaṇā /",
  "GSP28jsbh3-3u:24": "na copakramāvagatasyāpi apacchedādhikaraṇanyāyena pareṇa bādhaḥ; tasyeha,",
  "GSP28jsbh3-3u:25": "vidheḥ stutisāpekṣatvenārthavādaikavākyatāyā āvaśyakatvāt pūrvavirodhena parasyānutpannatvādevāpravṛtteḥ /",
  "GSP28jsbh3-3u:26": "na ca vedatvasya ṛgādiṣvapi paryāptatvādupakramāvirodhaḥ;",
  "GSP28jsbh3-3u:27": "vedatvasya mantrabrāhmaṇasamudāyātmake granthaviśeṣe eva paryāptatvenāvayavaparyāptatvābhāvāt,",
  "GSP28jsbh3-3u:28": "itarathā ekavākyādhyayanenāpi adhyayanavidhyarthasaṃpattyāpatteḥ /",
  "GSP28jsbh3-3u:29": "śūdrasyaikapadaśravaṇaniṣedhastu vṛntākāvayavādiniṣedhavannānupapannaḥ /",
  "GSP28jsbh3-3u:30": "yathācaitādṛśaviṣaye niṣedhasya vidhyapekṣayā vailakṣaṇyaṃ,",
  "GSP28jsbh3-3u:31": "tathā kaustubhe draṣṭavyam /",
  "GSP28jsbh3-3u:32": "tasmādupakramānusāreṇa ṛgvedavihitakarmāṅgabhūtamantrāṅgatvamevoccaiṣṭvādīnām /",
  "GSP28jsbh3-3u:33_0": "evaṃ ca vedatvasya prakaraṇasthavākyamātreṣu aparyāptatvātprakaraṇena vākyasya svaviṣaye",
  "GSP28jsbh3-3u:33_1": "upasaṃhārānupapattervedatvāvacchinnavihitakarmamātroddeśena vākyena svaravidhānāvagateḥ",
  "GSP28jsbh3-3u:33_2": "prakaraṇabādhe 'pi na kṣatiḥ // 1 // 35 // //",
  "GSP28jsbh3-3u:35": "iti prathamamuccaistvādīnāṃ vedadharmatādhikaraṇam //",
  "GSP28jsbh3-3u:36_0": "(B2) oṃ ----- liṅgasya śrutikalpanayā viniyojakatvāt śrutipādānantaranirūpaṇīyatvasyeva",
  "GSP28jsbh3-3u:36_1": "vākyādīnāṃ caturṇāṃ liṅgaśrutikalpanayā viniyojakatvena liṅgapādānantaramevāvasaralābhāt",
  "GSP28jsbh3-3u:36_2": "nirūpaṇīyatvamityevamavasararūpāmanantarasaṅgatiṃ darśayan liṅgakalpakapramāṇagamyaviniyogopayogicintanasya",
  "GSP28jsbh3-3u:36_3": "pādārthatvaṃ pratijānīte --------- evamiti //",
  "GSP28jsbh3-3u:37_0": "vākyādītyādipadena vākyaprakaraṇasthānasamākhyānāṃ caturṇāmihaiva pāde viniyojakatvanirūpaṇāt",
  "GSP28jsbh3-3u:37_1": "pādaprayojakatvasūcanena yat prakāśakāraiḥ vākyasya vicāryabāhulyena pādaprayojakatvaṃ",
  "GSP28jsbh3-3u:37_2": "prakaraṇādīnāṃ tadabhāvānna pādaprayojakatvam;",
  "GSP28jsbh3-3u:38": "teṣāmekaikādhikaraṇamātravicāryatayā vicāryabāhulyābhāvāt,",
  "GSP28jsbh3-3u:39": "balābalādhikaraṇacintāyāstu sarvasādhāraṇyādityuktaṃ tat --------- parāstam;",
  "GSP28jsbh3-3u:40_0": "caturṇāṃ pramāṇānāmiha nirūpaṇe upajīvyatayā prāthamyāccāvaśyakaprathamavākyavicārānuniṣpādite",
  "GSP28jsbh3-3u:40_1": "vicāryabāhulyasya tatprayojakatve pramāṇābhāvena sarveṣāmeva pādaprayojakatvasya",
  "GSP28jsbh3-3u:40_2": "nivārayitumaśakyatvādityarthaḥ /",
  "GSP28jsbh3-3u:41": "tatroddiṣṭapramāṇacatuṣṭayamadhye upajīvyatvena prathamaṃ vākyakṛtaviniyogasya nirūpaṇāt //",
  "GSP28jsbh3-3u:42_0": "bhāṭṭabhāskare padaikavākyatāvākyaikavākyatānyatarasvarūpaṃ vākyalakṣaṇaṃ kṛtamapi",
  "GSP28jsbh3-3u:42_1": "'uccaiḥ ṛce' tyādau ṛgādimantradharmatvapūrvapakṣe 'pyetadvākyapramāṇaviniyojakatvasyaivāṅgīkāreṇa",
  "GSP28jsbh3-3u:42_2": "tatrāvyāpteḥ siddhānte 'pica padaikavākyatāyā uddeśyaviśeṣasamarpakatve 'pi viniyogasyoccairādivākyapramāṇakatvenaivāṅgīkārādavyāptera-",
  "GSP28jsbh3-3u:42_3": "yuktamityabhipretya svayaṃ vākyalakṣaṇamāha -------- tatra vākyaṃ nāmeti //",
  "GSP28jsbh3-3u:43": "śrutapadasannidhiriti //",
  "GSP28jsbh3-3u:44": "śrutayoḥ padayorekānvayabodhopayogisannidhiviśeṣeṇoccāraṇamityarthaḥ /",
  "GSP28jsbh3-3u:45": "śrutāvativyāptivāraṇāya ------- kalpanānukūleti //",
  "GSP28jsbh3-3u:46": "liṅge 'tivyāptivāraṇāya ------- śrutapadasannidhiriti padadvayopādānam //",
  "GSP28jsbh3-3u:47": "asticedamiti //",
  "GSP28jsbh3-3u:48": "uccaistvadhenvabhighāraṇavṛttikaraṇatvasya dakṣiṇāprayājaśeṣaṛgvṛttikarmatvasya ca kalpanā tadanukūlatvaṃ tādṛśapadasannidherityasti lakṣaṇamityarthaḥ /",
  "GSP28jsbh3-3u:49": "saṃsargavidhayeti //",
  "GSP28jsbh3-3u:50": "dakṣiṇāśabdenānatisādhanadravyavācinā samabhivyāhṛtasya dhenuśabdārthasya nīlo ghaṭa ityatrevābhedenānvaye dhenorānatisādhanadravyābhedasaṃsargavidhayā ānatisādhanatāpratītiḥ,",
  "GSP28jsbh3-3u:51_0": "evamuccairityatrāpi ṛcaḥ karaṇatve tatsamabhivyāhṛtoccaiḥ padārthasyābhedenānvaye",
  "GSP28jsbh3-3u:51_1": "abhedarūpasaṃsargabalāt karaṇatvamuccaistvasya pratīyata iti saṃsargavidhayā bhāsamānakaraṇatāke",
  "GSP28jsbh3-3u:51_2": "nāvyāptirityarthaḥ /",
  "GSP28jsbh3-3u:52": "vakṣyamāṇaśrutikalpanasya saṃsargavidhayā bhāsamānakaraṇatāsthale vaktumaśakyatvāt śrutito daurbalyānāpatteḥ pakṣāntaramāha -------- vastutastviti //",
  "GSP28jsbh3-3u:53": "lakṣaṇājanyopasthitireveti //",
  "GSP28jsbh3-3u:54": "yadyapi “trivatsaḥ sāṇḍaḥ somakrayaṇaḥ” ityādau vākyīyaviniyoge somakrayasādhanatvaṃ lyuṭaivāvagamyata iti na tatra lakṣaṇājanyopasthitireveti niyantuṃ śakyate;",
  "GSP28jsbh3-3u:55_0": "tathāpi lyuṭaḥ sādhanatāśrayadravyavācitvenāṅgatvaghaṭakībhūtaniṣkṛṣṭaśaktirūpakārakānabhidhānāt",
  "GSP28jsbh3-3u:55_1": "sāṇḍena somakrayaṃ bhāvayedityevaṃvidhavibhaktyarthalakṣaṇāvaśyakatvānna doṣa iti bhāvaḥ //",
  "GSP28jsbh3-3u:56": "prakaraṇādīnāṃ trayāṇāmagre svarūpalakṣaṇayorabhidhāsyamānatvena tānyupekṣya vākyasyaiva liṅgaśrutikalpakatvaṃ darśayati ------- śrutapadeti //",
  "GSP28jsbh3-3u:57": "padārthānāmanvayayogyatāstītyevaṃ yogyatājñānaṃ vinetyarthaḥ /",
  "GSP28jsbh3-3u:58": "tattātparyakatveti //",
  "GSP28jsbh3-3u:59": "dhenurityādipadāni dhenvā dakṣiṇākāryaṃ sādhayediti padarūpatayā paṭhitānītyevaṃ śrutikalpakatvamityarthaḥ /",
  "GSP28jsbh3-3u:60_0": "evaṃ liṅgaśrutī kalpayitvā vākyaṃ pūrvapakṣe siddhānteca viniyojakatayāviśiṣṭamiti",
  "GSP28jsbh3-3u:60_1": "tasya viniyojakatvaṃ vākyāntarādhikaraṇenaiva siddhamityataścetyanena sūcayitvā tadgamyaviniyogopayogyuddeśyatāvacchedaka-",
  "GSP28jsbh3-3u:60_2": "nirūpaṇārthametatpādādhikaraṇanirūpaṇamiti sūcayitumudāharati --------- tadiheti //",
  "GSP28jsbh3-3u:61": "ityādineti //",
  "GSP28jsbh3-3u:62": "ādipadena 'upāṃśu yajuṣā,",
  "GSP28jsbh3-3u:63": "uccaiḥ sāmnā' ityanayoḥ saṃgrahaḥ /",
  "GSP28jsbh3-3u:64_0": "tathā “prajāpatirvā imāṃstrīnvedānasṛjata ta enaṃ sṛṣṭānādhinvaṃstānabhyapīḍayattebhyo",
  "GSP28jsbh3-3u:64_1": "bhūrbhuvaḥ svarityakṣaradbhūrityṛgbhyo 'kṣaratso 'yaṃ loko 'bhavat bhuvariti yajurbhyo",
  "GSP28jsbh3-3u:64_2": "'kṣaratso 'ntarikṣaloko 'bhavatsvariti sāmabhyo 'kṣaratsvargo loko 'bhavattadyapṛkta",
  "GSP28jsbh3-3u:64_3": "ulbaṇaṃ kriyeta gārhapatyaṃ paretya bhūḥ svāheti juhuyādayaṃvai loko gārhapatyoyaṃ",
  "GSP28jsbh3-3u:64_4": "loka ṛgvedastadvāva imaṃ ca lokamṛgvedaṃ svena rasena samardhayati /",
  "GSP28jsbh3-3u:65_0": "atha yadi yajuṣṭa ulbaṇaṃ kriyetānvāhāryapacanaṃ paretya bhuvaḥ svāheti juhuyādantarikṣaloko",
  "GSP28jsbh3-3u:65_1": "'nvāhāryapacano 'ntarikṣaloko yajurvedaḥ tadvā vāntarikṣalokaṃ ca yajurvedaṃ ca svena",
  "GSP28jsbh3-3u:65_2": "rasena samardhayati atha yadi sāmata ulbaṇaṃ kriyetāhavanīyaṃ paretya svaḥsvāheti",
  "GSP28jsbh3-3u:65_3": "juhuyāt svargo vai loka āhavanīyaḥ svargo lokaḥ sāmavedastasmādvai svargaṃ lokaṃ",
  "GSP28jsbh3-3u:65_4": "sāmavedaṃ ca svena rasena samardhayatī“ti tāṇḍakibrāhmaṇaprathamādhyāyapañcamakhaṇḍagataprāyaścittabhāgānāmapi jñeyam /",
  "GSP28jsbh3-3u:66": "uddeśyasamarpaketyanena pūrvapakṣe siddhānte coddeśyasamarpakamṛgādipadameva natu siddhānte vedaśabda ityukte tadarthaviśeṣamātrasya vicāra ityarthaḥ //",
  "GSP28jsbh3-3u:67": "pratipādyata iti //",
  "GSP28jsbh3-3u:68": "tataśca ṛṅmantreṇa yatkriyate taduccairityarthena yajurvedotpannānāmapyṛcāmuścaiṣṭvameva na tūpāṃśutvamityarthaparyavasānamityarthaḥ /",
  "GSP28jsbh3-3u:69": "upakramasthārthavādeti //",
  "GSP28jsbh3-3u:70_0": "“prajāpatirvā idameka āsīt sa tapo 'tapyata tasmāttapastepānāntrayo devā asṛjyantāgnirvāyurādityaste",
  "GSP28jsbh3-3u:70_1": "tapo 'tapyanta tebhyaḥ tapastepānebhyo hi trayo vedāḥ asṛjyanta agneḥ ṛgvedo vāyoḥ",
  "GSP28jsbh3-3u:70_2": "yajurveda ādityāt sāmavedaḥ” iti bhāṣyalikhita upakramasthārthavādaḥ /",
  "GSP28jsbh3-3u:71": "tatra dvitīyāṣṭakatṛtīyapraśnanavamānuvāke “idaṃ vāgrenaiva kiñcanāsī“diti taittirīyabrāhmaṇagatatepānaśabdārtho vedabhāṣye tapaḥ kṛtavāniti tepānaḥ tasmāditi darśitaḥ /",
  "GSP28jsbh3-3u:72": "tadvadihāpi tapastatāpetyarthe liṭaḥ śānaci etveca kṛte tepānaśabdaṃ prasādhya tadartho draṣṭavyaḥ /",
  "GSP28jsbh3-3u:73": "mantramātrasyeti //",
  "GSP28jsbh3-3u:74_0": "tataśca ṛkśabdasya vedaparatvāt ṛgvedena yatkarma kriyate taduccairiti vihite uccaistvasya",
  "GSP28jsbh3-3u:74_1": "sākṣātkarmaṇi niveśāsaṃbhavena tadvedavihitakarmāṅgabhūtamantradvārā niveśāt tadvedavihitakarmāṅgamantramātrasya",
  "GSP28jsbh3-3u:74_2": "uccaiṣṭvamityarthāt yājurvaidikakarmāṅgabhūtādhvaryupaṭhyamānarkṣu noccaiṣṭvam,",
  "GSP28jsbh3-3u:75": "apitu upāṃśutvamevetyarthaparyavasānamityerthaḥ /",
  "GSP28jsbh3-3u:76": "mātraśabdo 'vadhāraṇārthe /",
  "GSP28jsbh3-3u:77": "tatra vidheyāyā uccaiṣṭvabhāvanāyāḥ sannihitānanyapare uddeśyapratipādake saṃbhavati na tāvadarthavādagataṃ vedapadamuddeśyaparaṃ vaktuṃ śakyam /",
  "GSP28jsbh3-3u:78": "atha tatpratipādakatvāsaṃbhave 'pi tasya tātparyagrāhakatvāṅgīkārādṛgādipadameva lakṣaṇayā tatparamityucyeta,",
  "GSP28jsbh3-3u:79": "tathāpi śrautārthasyaiva ṛgādyekatvoddeśyaghaṭakatvopapatternānvayānupapattestadbījatvam /",
  "GSP28jsbh3-3u:80_0": "yadyapivā ṛgādipadavedapadayoḥ parasparaviruddhārthakatvāt arthavādagatavedapadasamabhivyāhārānupapattirbījatvena",
  "GSP28jsbh3-3u:80_1": "saṃbhavati tathāpi vedapada eva sā yuktetyabhipretya pūrvapakṣamāha -------- upakramastheti //",
  "GSP28jsbh3-3u:81": "niḥsaṃdigdha iti //",
  "GSP28jsbh3-3u:82": "“ṛcaḥ sāmāni yajūṃṣī“ti vede mantra eva prayogāt dvitīye prasādhitatvācca niḥsaṃdigdhatve ukte aktrādhikaraṇāviṣayatā sūcitā /",
  "GSP28jsbh3-3u:83": "etena --------- ṛgvedaḥ ṛkśākhetyādāvṛgādipadānāṃ vede 'pi prayogāt sāmānyaviśeṣabhāvenānvayopapatteḥ pūrvapakṣānudayaḥ --------- parāstaḥ;",
  "GSP28jsbh3-3u:84": "mantramātraparatve niścite etādṛśaprayogāṇāṃ bhūmropapatterityarthaḥ //",
  "GSP28jsbh3-3u:85_0": "nanu -------- “mukhyaṃ vā pūrvacodanāllokava“diti dvādaśādhyāyādhikaraṇe mukhyajaghanyayordharmavipratiṣedhe",
  "GSP28jsbh3-3u:85_1": "sati mukhyadharmānugrahasya vakṣyamāṇatvāt tannyāyena prakṛte 'pyarthavādasya mukhyatvātsa",
  "GSP28jsbh3-3u:85_2": "evānuroddhavya iti kathaṃ pūrvapakṣa ityata āha -------- aṅgaguṇeti //",
  "GSP28jsbh3-3u:86_0": "yathā “ya iṣṭye” ti vākyena dīkṣaṇīyādīṣṭisomapradhānayāgayorvihitasya parvakālasya",
  "GSP28jsbh3-3u:86_1": "ekādidīkṣāpakṣe virodhe sati dīkṣaṇīyāderaṅgabhūtatvena tadīyakālaṃ bādhitvā mukhyasomayāgakālānugraha",
  "GSP28jsbh3-3u:86_2": "evā “ṅgaguṇavirodhe ca tādarthyā“diti pūrvādhikaraṇanyāyāpavādatayā vakṣyate,",
  "GSP28jsbh3-3u:87": "tadvadihāpi mukhyatve 'pi pradhānabhūtavidhigatapadānugraha eva yukta ityarthaḥ //",
  "GSP28jsbh3-3u:88": "vastutastu --------- vedatvasya paryāptatvena vyāpyadharmāvacchinnasaṃbandhino 'pi vidheyasya vyāpakadharmavat saṃbandhitvena stutyupapatterna lakṣaṇā /",
  "GSP28jsbh3-3u:89": "nahi vedatvaṃ mantrabrāhmaṇātmake granthe paryāptam;",
  "GSP28jsbh3-3u:90": "tathātve dvitrivākyādhyetari śūdre vedādhyayananiṣedhaprayuktadoṣānāpatteḥ /",
  "GSP28jsbh3-3u:91": "astu vā tat /",
  "GSP28jsbh3-3u:92": "tathāpyavayavasaṃbandhino 'pi vidheyasya paraṃparayā avayavisaṃbandhasyāpi sattvādapāṃ stutyā vetasāvakāstuterivehāpi vedapadena stutyupapatternaiva virodhaḥ /",
  "GSP28jsbh3-3u:93": "yena tadanupapattyā ṛgādipade lakṣaṇāvaśyiketyabhipretyāha -------- vastutastviti //",
  "GSP28jsbh3-3u:94": "tataśca ṛṅmantrasādhyakāryoddeśenoccaiṣṭvādividhānam;",
  "GSP28jsbh3-3u:95": "lakṣaṇāyāṃ pramāṇābhāvādityarthaḥ /",
  "GSP28jsbh3-3u:96_0": "vedaśabdastāvadarthavādasthito 'pi prathamopasthitatvāt svārthasya stutiviṣayatvaṃ",
  "GSP28jsbh3-3u:96_1": "bodhayannavidheyasya stutyayogāt vidheyatvena pratibhāsamāno 'pi uccaiṣṭvādividheyāntarasattvena",
  "GSP28jsbh3-3u:96_2": "tadanākṣipan pariśeṣāduddeśyatāghaṭakatāṃ bodhayati /",
  "GSP28jsbh3-3u:97_0": "ataśca vedapadārthasyoddeśyaghaṭakatve 'saṃjātavirodhitvena niścite taduddeśenaivāgre",
  "GSP28jsbh3-3u:97_1": "vidheyaniścayāt paścādupanipatadṛgādipadaṃ na svārthasyoddeśyatāghaṭakatvabodhanāyālamiti",
  "GSP28jsbh3-3u:97_2": "jaghanyatvāt sañjātavirodhitvādanuvādarūpatvādyo hotā so 'dhvaryurityatrādhvaryupadamiva lakṣaṇāṃ bhajate /",
  "GSP28jsbh3-3u:98_0": "ataeva -------- vidheruddeśyāpekṣāyāṃ prathamopasthitārthavādonnītavedarūpoddeśyalābhe",
  "GSP28jsbh3-3u:98_1": "'pi tasya stutiviṣayatvenānvitasyoddeśyaghaṭakatvenānvayāyogādu- pasthāpakapadāntarāpekṣāyāṃ",
  "GSP28jsbh3-3u:98_2": "samabhivyāhārādupasthitaṛgādipadānāmeva lakṣaṇayā tadupasthāpakatve na ko 'pi virodhaḥ /",
  "GSP28jsbh3-3u:99": "ataścāpekṣākrameṇargādipadānāṃ pramāṇāntaropasthitoddeśyatāghaṭakatvasyāpramāpaṇāttadviṣaye 'nutpattilakṣaṇo bādha evopakramagatavedapadānurodhenāvagamyate /",
  "GSP28jsbh3-3u:100": "ataeva ayamaprāptabādhatvena vyavahṛtaḥ /",
  "GSP28jsbh3-3u:101": "ataeva vidheḥ pradhānabhūtasya vedapadārthoddeśyatāghaṭakatve 'pi avirodhāt viruddhargādipadānāṃ vidhyantarbhāvānnāṅgaguṇanyāyāvatāraḥ /",
  "GSP28jsbh3-3u:102": "ataeva yatra some prādhānyasya dīkṣaṇīyādiṣvaṅgatvasya ca mānāntarasiddhatvāt pūrvottarapadagatabalābalānapekṣā tatraiva saḥ //",
  "GSP28jsbh3-3u:103_0": "yattu ----- ya iṣṭyetivākye iṣṭipadasyopakramagatatvaṃ somapadasyopasaṃhāragatatvaṃ",
  "GSP28jsbh3-3u:103_1": "ca tatrottarasyāpi pūrvāvirodhena kāryāntaraparatvāsaṃbhavāt parasyāpi śakyārthaparatvāt",
  "GSP28jsbh3-3u:103_2": "tasya ca prādhānyāt bhavatyevopakramanyāyabādhako 'ṅgaguṇavirodhanyāya iti prakṛte",
  "GSP28jsbh3-3u:103_3": "tannyāyāpravṛtteḥṛgādipadaṃ tatprāyavede lākṣaṇikamityabhipretya siddhāntamāha ------- upakrama iti //",
  "GSP28jsbh3-3u:104": "vākya iti //",
  "GSP28jsbh3-3u:105": "agrimetiśeṣaḥ /",
  "GSP28jsbh3-3u:106": "mantralakṣaṇeti //",
  "GSP28jsbh3-3u:107": "yadyapi vedamātralakṣaṇayāpyānarthakyatadaṅganyāyena mantropasthitisaṃbhave na tadantalakṣaṇāyāṃ prayojanam;",
  "GSP28jsbh3-3u:108": "tathāpi lakṣaṇāvaśyakatve kimiti nyāyakṛtā vilambopasthitiḥ soḍhavyetyabhiprāyeṇa tadantalakṣaṇoktiḥ /",
  "GSP28jsbh3-3u:109": "atra caikavākyatve upakramanyāyasya prābalyam /",
  "GSP28jsbh3-3u:110_0": "yatra tu ya iṣṭyetyādau yajeta so 'omāvāsyāyāmityāditantrapadānāṃ pratyekamanuṣaṅgeṇa",
  "GSP28jsbh3-3u:110_1": "vākyatrayābhyupagamāt bhinnavākyatvaṃ tatra parasparanairapekṣyeṇāvagatitrayasyātmalābhādyuktamiṣṭikālabādhakatvamiti",
  "GSP28jsbh3-3u:110_2": "yat bhinnavākyatvābhyupagamenāṅga- guṇavirodhanyāyaviṣayopapādanaṃ prakāśakārāṇāṃ,",
  "GSP28jsbh3-3u:111": "taddūṣaṇaṃ kaustubhe draṣṭavyam //",
  "GSP28jsbh3-3u:112_0": "nanu ------- yathā “paurvāparye pūrvadaurbalya“miti ṣaṣṭhādhikaraṇe “yadyudgātāpacchindyāt",
  "GSP28jsbh3-3u:112_1": "adakṣiṇena yajeta yadi pratihartā sarvasvadakṣiṇeneti” vihitaprayogayoḥ paurvāparyanimittajñānena",
  "GSP28jsbh3-3u:112_2": "prāptayoḥ pūrvābādhenottarasyānutpattestadupamardenaivātmalābhātpūrvādbalīyastvaṃ vakṣyate,",
  "GSP28jsbh3-3u:113": "tatheha kiṃ na syādityāśaṅkate -------- naceti //",
  "GSP28jsbh3-3u:114": "pariharati ------- tasyeti //",
  "GSP28jsbh3-3u:115": "tasyetyasya nyāyasyetyanenānvayaḥ /",
  "GSP28jsbh3-3u:116": "yatra hi parasya sāmagrīsattvena svaviṣayapramājanakatvamapratibaddham,",
  "GSP28jsbh3-3u:117_0": "tatra tasyārthāntare pūrvasāpekṣatve 'pi svaviṣayapramotpatteḥ pratibandhādutpannena",
  "GSP28jsbh3-3u:117_1": "pareṇa svāvirodhiviṣayaparatvamupakalpya svavirodhiviṣaye mithyātvabodhanādyuktastatra pūrvabādhaḥ /",
  "GSP28jsbh3-3u:118": "prakṛte tvekavākyatayā aikārthyālocanavelāyāṃ tadanurodhena tadavirodhiviṣayatayaiva uttarasyotpatsyamānatvenotpannatvābhāvānna bādhasaṃbhava iti na tannyāyapravṛttirityarthaḥ //",
  "GSP28jsbh3-3u:119": "itaratheti //",
  "GSP28jsbh3-3u:120": "nahi dvitrivākyādhyayanena pārāyaṇādividhyarthamanuṣṭhitaṃ manyante,",
  "GSP28jsbh3-3u:121": "ato mantrabrāhmaṇayoḥ vedanāmadheyamitivacanācca tāvatsamudāyātmakagranthavṛtti vedatvamityarthaḥ //",
  "GSP28jsbh3-3u:122": "nanu ------- kūṣmāṇḍaṃ dadyāditi vidhau nāvayavadānamātreṇa śāstrārthasiddhiḥ niṣedhetvavayavabhakṣaṇamātreṇāpi tatsiddhiriti vaiṣamye kiṃ bījamityata āha ------- yathāceti //",
  "GSP28jsbh3-3u:123": "vidhivākye jātestadavacchinnāvayavivyakteśca sādhanatvaṃ śrautaṃ tadākṣiptañca jātyanavacchinnānāmapyavayavānāṃ /",
  "GSP28jsbh3-3u:124": "avayavāvayavisādhanatvayoścaikapadopādānādupādeyagatatvena ca sāhityasya vivakṣitatvānnāvayavopādānamātreṇa śāstrārthasiddhiḥ /",
  "GSP28jsbh3-3u:125": "ataeva sāhityarūpāṅgāsaṃbhave vidhyādau tanmātropādānamiṣṭameva /",
  "GSP28jsbh3-3u:126": "niṣedhetvanuvādyagatatvena sāsāhityasyāvivakṣitatvādavayavabhakṣaṇamātreṇāpi pratyavāya iti śūdrasya dvitrivākyādhyayane 'pi doṣaḥ /",
  "GSP28jsbh3-3u:127": "pārāyaṇādau samastagrahaṇamiti siddhe yatra brahmayajñādau pratyahaṃ samastavedapāṭhāsaṃbhavastatraikadeśagrahaṇe 'pi na kṣatiriti kaustubhe draṣṭavyamityarthaḥ /",
  "GSP28jsbh3-3u:128": "evañca vedaikadeśatvādṛgādīnāmupakrama eva “agneḥ ṛgveda” ityādinā vedānāmṛgādisaṃbandhasya kīrtitayā nātyantaparityaktopakramārthatvācca “ṛgbhiḥ pūrvāhṇe divi devar iyate /",
  "GSP28jsbh3-3u:129": "yajurvede tiṣṭhati madhye ahnaḥ /",
  "GSP28jsbh3-3u:130": "sāmavedenāstamaye mahīyate /",
  "GSP28jsbh3-3u:131": "vedairaśūnyaḥ tribhireti sūryaḥ /",
  "GSP28jsbh3-3u:132_0": "” ityādau vedaśabdāt vedairitibahuvacanācca ṛgādiśabdānāṃ vede lakṣaṇāyā dṛṣṭatvācca",
  "GSP28jsbh3-3u:132_1": "“ṛcaḥ sāmāni yajūṃṣi” iti prakṛtya “saiṣā trayyeva vidye“ti nirdiṣṭasya śabdasya",
  "GSP28jsbh3-3u:132_2": "traividyo 'yaṃ brāhmaṇa iti vedatrayābhijñanirdeśe vedaparatayā lokānāṃ prayogeṇa",
  "GSP28jsbh3-3u:132_3": "ṛgādiśabdānāṃ vede lakṣaṇāyā lokasaṃmatatvācca upakramagatā vedā upasaṃhāragataiḥ",
  "GSP28jsbh3-3u:132_4": "prāyaścittavākye madhyagatairvā ṛgādiśabdaiḥ śakyante 'nuvaditum /",
  "GSP28jsbh3-3u:133": "tataścarcā yatkriyate vidhīyate taduccaiḥ kartavyamiti kartavyapadādhyāhāreṇa tattadvedavihitakarmamātrāṅgatvamiti siddhāntamupasaṃharati -------- tasmāditi //",
  "GSP28jsbh3-3u:134": "prayojanaṃ mayā sūcitamapi prakaraṇasya vākyasaṃkocakatvānupapattipradarśanavyājena prayojanāntaramapi svayaṃ sūcayati --------- evaṃ ceti //",
  "GSP28jsbh3-3u:135": "spaṣṭor'thaḥ //",
  "GSP28jsbh3-3u:136": "tataśca pūrvapakṣe ṛṅmantrasādhye jyotiṣṭomikakāryamātre uccaiṣṭvādi,",
  "GSP28jsbh3-3u:137": "siddhānte tu tattadvedavihitakarmamātra iti prayojanaṃ sūcitam //",
  "GSP28jsbh3-3u:138_0": "yetu -------- asminnadhikaraṇe upasaṃhāraprābalyamicchantaḥ upakramaprābalyānaṅgīkāreṇātratyena",
  "GSP28jsbh3-3u:138_1": "“dharmopadeśācca nahi dravyeṇa saṃbandha” iti guṇasūtreṇa darśitāmuccaiḥ sāmneti",
  "GSP28jsbh3-3u:138_2": "vākyavaiyarthyānupapattimeva mukhyahetutvenāṅgīkṛtya siddhāntamupapādayanti,",
  "GSP28jsbh3-3u:139": "te mīmāṃsakamūrdhanyairevopakramaparākramavāde śikṣitāḥ tatraiva1 draṣṭavyāḥ //",
  "GSP28jsbh3-3u:140": "iti prathamamuccaistvādīnāṃ vedadharmatādhikaraṇam //",
  "GSP28jsbh3-3u:141_0": "- - - - - - (B3) 1. tatra hi ṛcyadhyūḍhaṃ sāma gāyatīti ṛgārūḍhānāmeva sāmnāṃ",
  "GSP28jsbh3-3u:141_1": "gānāt uccairṛcā kriyate iti vidhinaiṃva gatārthatvāt ayaṃ vidhirvyartha ityāśaṅkya",
  "GSP28jsbh3-3u:141_2": "ṛganārūḍhānāmapi stobhādisāmnāṃ vartamānatvānna tadvaiyarthyamiti samāhitam //",
  "GSP28jsbh3-3u:142": "(B1) (2 adhikaraṇam / ) (a.3 pā.3 adhi.2)",
  "GSP28jsbh3-3u:143": "guṇamukhyavyatikrame tadarthatvān mukhyena vedasaṃyogaḥ / Jaim_3,3.9 /",
  "GSP28jsbh3-3u:144": "yājurvedike ādhāne sāmavedapaṭhitāni vāravantīyādīni sāmānyaṅgatvena śrutāni /",
  "GSP28jsbh3-3u:145": "teṣu sāmavaidikaḥ svaraḥ svavedanibandhanatvācchīghramupasthito na tu pradhānavidhinibandhano yājurvedikaḥ,",
  "GSP28jsbh3-3u:146": "pradhānaikavākyatāpekṣatvena vilambopasthitatvāditi prāpte -------- sāṅgasyaivādhānasya yajurvedena vidhānādaṅgeṣu vilambopasthitirapyayaṃ pradhānāśritatvādbalīyān /",
  "GSP28jsbh3-3u:147": "atasteṣu yājurvedika eva svara upāṃśutvamiti bhāṣyakāraḥ /",
  "GSP28jsbh3-3u:148": "vārtikakārastu ------ prayogavidhyāśritasvarasya pradhāne śrutasyāpyaṅge kalpyatvena daurbalyamava;",
  "GSP28jsbh3-3u:149": "itarathā jyotiṣṭomāṅgabhūtahautrāderapyadhvaryukartṛkatvāpatteḥ /",
  "GSP28jsbh3-3u:150": "vāravantīyasyāpi yajurvede vāravantīyaṃ gāyatīti viniyogavidherāmnānāccaivañcintanīyam /",
  "GSP28jsbh3-3u:151": "yatra vedāntare utpattirvedāntare ca viniyogastatra vāravantīyādau kaḥ svara iti cintāyām /",
  "GSP28jsbh3-3u:152": "utpatteḥ pūrvabhāvitvādasañjātavirodhitvena tannibandhana eva svaro balīyān /",
  "GSP28jsbh3-3u:153_0": "ataśca ṛcā ṛgvedena kriyate utpādyata iti śrutyartha iti prāpte ------- āmnānamātreṇa",
  "GSP28jsbh3-3u:153_1": "mantrasya prayojanānavagamena prayojyatvānavagateḥ svarānapekṣatvādviniyogottarakālameva",
  "GSP28jsbh3-3u:153_2": "svarasaṃbandhātkriyata ityasya prayujyata ityarthāvagateḥ prayogasya ca viniyogādhīnatvena",
  "GSP28jsbh3-3u:153_3": "viniyogasyaivāvyavahitapūrvaṃ puraḥ sphūrtikatvāttadvidhinibandhana eva svaro 'sat",
  "GSP28jsbh3-3u:153_4": "bādhike 'nuṣṭheyaḥ ------- ityāha // 3 // 36 //",
  "GSP28jsbh3-3u:154": "// iti dvitīyaṃ ādhānagānasyopāṃśutādhikaraṇam //",
  "GSP28jsbh3-3u:155_0": "(B2) pūrvādhikaraṇe uccaiṣṭvādividhau ṛgādipadārthe nirṇīte tatprasaṅgāttadanantaraśrutakaroteḥ",
  "GSP28jsbh3-3u:155_1": "ṛceti tṛtīyāntapadasamabhivyāhārādṛgvedādikaraṇakavyāpārābhidhāyitve 'pi sa kiṃ pāṭharūpotpattiruta",
  "GSP28jsbh3-3u:155_2": "viniyogo vā tataśca ṛgvedena yadutpādyate viniyujyate vetyarthādutpattiviniyoganibandhano",
  "GSP28jsbh3-3u:155_3": "'ṅgeṣu svaraḥ athavā -------- prayogavidhānarūpo vā /",
  "GSP28jsbh3-3u:156": "tataśca yattena prayujyate anuṣṭhāpyate ityarthāt prayogavidhinibandhano vā svara ityevaṃ karotyarthaviśeṣavicārātprāsaṅgikīṃ,",
  "GSP28jsbh3-3u:157_0": "athavā -------- utpattividhivedanibandhanasvarajñānasya prāthamikasya balavattvāpavādādāpavādakīmanantarasaṅgatiṃ",
  "GSP28jsbh3-3u:157_1": "vākyaviniyogopayogyuddeśyatāvacchedakatvaghaṭakaviśeṣa- cintanātpādasaṅgatiṃ ca spaṣṭatvādanuktvā",
  "GSP28jsbh3-3u:157_2": "viṣayaṃ darśayati --------- yājurvaidika iti //",
  "GSP28jsbh3-3u:158": "vasantādivākyena ādhānasya dvitīye prasādhitatvāt tasyaca yajurvede pāṭhādyājurvaidikamādhānamityarthaḥ /",
  "GSP28jsbh3-3u:159": "vāravantīyādīti //",
  "GSP28jsbh3-3u:160_0": "“ya evaṃ vidvānagnimādhatte” ityanuvādasarūpavākyenādhānamanūdya “ya evaṃ vidvānvāravantīyaṃ",
  "GSP28jsbh3-3u:160_1": "gāyati” “ya evaṃ vidvānyajñāyajñīyaṃ gāyati” “ya evaṃ vidvānvāmadevyaṃ gāyati” ityādisāmavedapaṭhitavākyairviniyogavidhirūpairviniyuktānītyarthaḥ /",
  "GSP28jsbh3-3u:161": "evaṃ sthite bhāṣyakāreṇa likhite “ya evaṃ vidvā” nityādhānavākye utpattividhitvālekhanabhrameṇotpattividhitvābhāvaparyanuyogakaraṇaṃ prakāśakārāṇāṃ apāstam;",
  "GSP28jsbh3-3u:162": "bhāṣyakṛtā vāravantīyādividhau śeṣitayopasthāpanārthamanuvādarūpasyaiva tasya vākyasya lekhanāditi kaustubhe pūjyapādaiḥ sūcitaṃ draṣṭavyam /",
  "GSP28jsbh3-3u:163": "prayogavidherviniyogotpattisāpekṣatvāttayoḥ pūrvabhāvitvāt pūrvādhikaraṇanyāyenāsaṃjātavirodhitvāt śīghropasthitikatvācca tadvedanibandhana evasvaraḥ,",
  "GSP28jsbh3-3u:164": "natu pradhānasvara upāṃśutvam /",
  "GSP28jsbh3-3u:165": "ataeva prayogavidhestatsāpekṣatvāt na tatrāpacchedanyāyaḥ,",
  "GSP28jsbh3-3u:166": "trayāṇāṃ madhye teṣāṃ sāmarūpāṅgaviṣayatvāt aṅgaguṇavirodhanyāyo 'pi na /",
  "GSP28jsbh3-3u:167": "nahi pradhānabhūte ādhāne upāṃśutvasya bādhaḥ pūrvapakṣe //",
  "GSP28jsbh3-3u:168_0": "kiñca utpattiviniyogayoḥ pratipadārthaṃ bhinnatvāttannibandhanasvarasya viśeṣavihitatvenaca",
  "GSP28jsbh3-3u:168_1": "anekāṅgapradhānasādhāraṇaprayogavidhisvarāt sāmānyavihitādanyatra sāvakāśāt balīyastvānna",
  "GSP28jsbh3-3u:168_2": "pradhānasvara ityabhipretya pūrvapakṣamāha --------- teṣviti //",
  "GSP28jsbh3-3u:169": "yadyutpattiviniyogakāle svarāpekṣā bhavet,",
  "GSP28jsbh3-3u:170": "tadā upakramaprābalyanyāyāttatsvaraniyamo bhavet,",
  "GSP28jsbh3-3u:171": "na tadasti; svarasya prayogaviśeṣaṇatayā kālādivatprayoga evāpekṣitatvāt /",
  "GSP28jsbh3-3u:172": "yadyapi vā na tadviśeṣaṇatvam,",
  "GSP28jsbh3-3u:173": "apitu prayogavidhyanantaramanuṣṭhānāya tasyāpekṣetyucyeta;",
  "GSP28jsbh3-3u:174": "tathāpi tadapekṣādaśāyāṃ prayogasyaivāvyavadhānena pūrvamupasthitatvātprameyabalābalasyeva tasyaiva prābalyam /",
  "GSP28jsbh3-3u:175_0": "ataśca aṅgadharmasyāpyupāṃśutvasya yājurvaidikapradhānaprayogavidhirūpasamānapramāṇakapradhānavṛttitākatvātpradhānapratyāsannatvena",
  "GSP28jsbh3-3u:175_1": "tasyaiva prābalyamiti prayojyatayā avagatānāṃ mantrāṇāṃ svarāpekṣānurodhena prayogavidhinibandhana",
  "GSP28jsbh3-3u:175_2": "eva svara upāṃśutvamityabhipretya bhāṣyakāraḥ siddhāntamāha -------- sāṅgasyaiveti //",
  "GSP28jsbh3-3u:176": "vārtikakārastviti //",
  "GSP28jsbh3-3u:177": "asyetyasyāhetyanenānvayaḥ /",
  "GSP28jsbh3-3u:178": "na prayogavidhirnāma vede pārthakyena kvacicchrutaḥ,",
  "GSP28jsbh3-3u:179": "aṅgavākyānāmeva pradhānavākyaikavākyatāpannānāṃ prayogavidhiśabdena vyavahārāt /",
  "GSP28jsbh3-3u:180": "ataśca tattadvākyānāṃ svavedenaiva vedaviśeṣāvadhāraṇādyatrāṅgapradhānānāmekavedasthatvaṃ tatra prayogavidhinibandhanasvarāṅgīkāre 'virodhānnaiva kaścana vicāraḥ /",
  "GSP28jsbh3-3u:181": "yatrāpi nānāvedasthatvaṃ tatrāpi prayogavidheḥ pradhānāṃśe anyavedīyatvenānyasvarāpādakatvādaṅgāṃśe ca vedāntarīyatvenotpattiviniyogavidhyanukūlasvarasyaivāpādānānna vicāraḥ //",
  "GSP28jsbh3-3u:182_0": "naca -------- aṅgasya prayogavidhivedanibandhanasvarāntarāviṣayatve 'pi svarasya",
  "GSP28jsbh3-3u:182_1": "kālādivatprayogānvayitvāt tasya cāṅgapradhānasādhāraṇatvāt pradhānānvayisvarasyaiva",
  "GSP28jsbh3-3u:182_2": "vedāntarīyāṅgeṣu niveśopapattervedāntarīyaviniyogavidhinibandhanasvarasya bādhopapattiḥ",
  "GSP28jsbh3-3u:182_3": "-------- iti -------- vācyam;",
  "GSP28jsbh3-3u:183": "pradhānavidhinibandhanasvarasya pradhānoddeśenaiva vihitasyāṅgeṣu kalpyatvena tena kḷptotpattiviniyogavidhinibandhanasvarasya bādhānupapatteḥ /",
  "GSP28jsbh3-3u:184": "anyathā jyotiṣṭome samākhyāprāptādhvaryurūpakartuḥ prayogānvayitvenāṅgapradhānasādhāraṇyāt hautrastotrādāvapi tadaṅge adhvaryukartṛtvāpattyā hotrādikartṛkatvabādhāpattiḥ /",
  "GSP28jsbh3-3u:185": "ato yathātrādhvaryukartṛtvasya kalpyatvāttaddhautrādisamākhyāprāpitakḷptahotrādikartṛtvena bādhaḥ tadvadihāpi kalpyatvātpradhānasvarasya bādha eva /",
  "GSP28jsbh3-3u:186": "ataeva kḷptakalpyatvābhyāmeva śyene udgātṛmātrakartṛkatvabādhena nānākartṛtvasiddhirvakṣyate //",
  "GSP28jsbh3-3u:187": "vastutastu -------- ādhānasāmnāṃ pāṭhāparaparyāyotpattireva sāmavede,",
  "GSP28jsbh3-3u:188": "vāravantīyaṃ gāyatītyādiviniyogavidhistu yajurveda eveti nātra virodho 'pi /",
  "GSP28jsbh3-3u:189_0": "ata upāṃśutvasya pradhānamātroddeśena vihitasyāṅgeṣu kalpanīyatvātpradhānaprayogavidheśca",
  "GSP28jsbh3-3u:189_1": "vedāntarīyāṅgāṃśe yājurvaidikatvābhāvena svata upāṃśutvāprāpakatvānnādhānasāmasūpāṃśutvasiddhiḥ /",
  "GSP28jsbh3-3u:190": "ata evaṃ cintanīyamityāha vārtikakāra ityarthaḥ /",
  "GSP28jsbh3-3u:191": "ataḥ prayogavidhivedanibandhanasvaropapādanaṃ bhāṣyakārakṛtamayuktamityupekṣya yaccintanīyaṃ tat darśayati -------- yatra vedāntareti //",
  "GSP28jsbh3-3u:192": "utpādyate iti //",
  "GSP28jsbh3-3u:193": "ajñātaṃ prajñāpyata ityarthaḥ /",
  "GSP28jsbh3-3u:194": "viniyogottarakālameveti //",
  "GSP28jsbh3-3u:195": "prayojyatve 'vagate satyapekṣayetiśeṣaḥ /",
  "GSP28jsbh3-3u:196": "avyavahitapūrvamiti //",
  "GSP28jsbh3-3u:197": "prayogakāle utpatteḥ vyavahitatvena viniyogasyāvyavahitapūrvamityarthaḥ //",
  "GSP28jsbh3-3u:198": "nanu tarhi tulyanyāyatvāddarśapūrṇamāsāṅgeṣu jyotiṣṭomāṅgastotraśastrādāvapi viniyogavidhinibandhanasvarasyopāṃśutvasyaivāpattiḥ prasajyetetyata āha ---------- asati bādhaka iti //",
  "GSP28jsbh3-3u:199_0": "ayamarthaḥ ------- darśapūrṇamāsayoḥ tāvat tattadviniyogavidhyanusāreṇa prayogavidhita",
  "GSP28jsbh3-3u:199_1": "upāṃśutve prāpte mandrayājyabhāgā tparaṃ madhyamottamayānuyājādīti vacanena prāptabādhavidhayā",
  "GSP28jsbh3-3u:199_2": "bhāgadharmasya svarasya vidhānāt mandrādisvaraḥ tatrāpi kvacit viśeṣavacanāt uccaiṣṭvādīti //",
  "GSP28jsbh3-3u:200": "evaṃ tadvikṛtīnāmapi akāmyānāṃ pradhānāṃśe prākṛtāṅgāṃśe tatkāryāpannāṅgāṃśe ca kḷptopakāratvāt śyene kartrantaravat prākṛtasvara eva /",
  "GSP28jsbh3-3u:201": "aprākṛtāṅgāṃśe 'pi prākṛta eva /",
  "GSP28jsbh3-3u:202": "prakṛtau svarasya bhāgadharmatvena tadbhāgārambhakāprākṛtavṛttitve 'pyaprākṛtakāryakāritānāpatteḥ /",
  "GSP28jsbh3-3u:203_0": "kāmyavikṛtīnāṃ tu 'yajñātharvaṇaṃ vai kāmyā iṣṭayastā upāṃśukartavyā' itivacanena",
  "GSP28jsbh3-3u:203_1": "vihitopāṃśutvasyāpyavabhṛthenetivat tṛtīyādyabhāvena sāṅgavidhyabhāvāt pradhānamātre",
  "GSP28jsbh3-3u:203_2": "upāṃśutvamaṅgeṣu prākṛta eva /",
  "GSP28jsbh3-3u:204": "asyāpi viśeṣavacanaiḥ kvacit kvacit bādho draṣṭavyaḥ /",
  "GSP28jsbh3-3u:205": "evaṃ jyotiṣṭome 'pi tattadviniyogavidhyanusāreṇa nānāvedasvare prāpte darśapūrṇamāsaprakṛtikāṅgaviṣaye śyenanyāyena prākṛtena svareṇa bādhaḥ /",
  "GSP28jsbh3-3u:206": "tatrāpi “yatkiñcit prācīnamagnīṣomīyāt tenopāṃśu carantī” tyanenā'gnīṣomīyaprāgbhāvipadārthāṅgatvena vihitamupāṃśutvaṃ nānāvedasvaramiva prākṛtamapi svaraṃ bādhate /",
  "GSP28jsbh3-3u:207_0": "tamapi “yāvatyā vācā kāmayeta tāvatyā dīkṣaṇīyāyāmanubrūyāt mandraṃ prāyaṇīyāyāṃ",
  "GSP28jsbh3-3u:207_1": "mandrataramātithyāyāmi“tyādiviśeṣavacanavihitā niravakāśāḥ svarāḥ tattaddīkṣaṇīyādipradhānamātrāṃśe bādhante /",
  "GSP28jsbh3-3u:208": "ataeva --------- agnīṣomīyaprāgbhāvitvenaiva upasatsūpāṃśutvaprāpteḥ “upāṃśūpasatsvi“ti pṛthagvidhivaiyarthyamapi na śaṅkyam;",
  "GSP28jsbh3-3u:209": "upasatpadasya niravakāśaviṣayātiriktapadārthamātropalakṣaṇatvamaṅgīkṛtyaivaucityena dīkṣaṇīyādisvarastutyarthamanuvādamātratvāt /",
  "GSP28jsbh3-3u:210": "ataeva -------- agnīṣomīyavākyasya nānenopasaṃhāraḥ /",
  "GSP28jsbh3-3u:211": "agnīṣomīyādau darśapūrṇamāsaprakṛtike prākṛtatraisvaryameva /",
  "GSP28jsbh3-3u:212": "atatprakṛtiketu tattadviniyogavidhyanusārānnānāvedasvara eva /",
  "GSP28jsbh3-3u:213_0": "sutyāyāṃ tu aṅgapradhānasādhāraṇyena mandraṃ prātassavane carantītyādivacanavihitaiḥ",
  "GSP28jsbh3-3u:213_1": "savanakrameṇa mandramadhyamottamasvaraiḥ savanīyādau prākṛtasvaraḥstotrādau nānāvedasvarasya ca bādhaḥ //",
  "GSP28jsbh3-3u:214": "naca --------- prātassavanādiśabdānāṃ iha tattatsomayāgābhyāsamātravācitvāt tadaṅgeṣu prāptasvarabādhakatvamiti -------- śaṅkyam;",
  "GSP28jsbh3-3u:215_0": "carantīti prayogavācidhātusamabhivyāhāreṇa prātaḥsavanādiśabdasyāpi svaśakyaghaṭitaprayogaikadeśalakṣakatvāvagateḥ",
  "GSP28jsbh3-3u:215_1": "prāyaṇīyādipadavailakṣaṇyāt sutyottarakālīneṣu darśapūrṇamāsaprakṛtikeṣu prākṛtaḥ;",
  "GSP28jsbh3-3u:216": "apūrveṣu tu nānāvedasvaraḥ /",
  "GSP28jsbh3-3u:217": "evaṃ jyotiṣṭomavikāreṣvapi draṣṭavyam /",
  "GSP28jsbh3-3u:218": "evañca yatraitādṛśaṃ viśeṣato vihitasvarādikaṃ bādhakamasti,",
  "GSP28jsbh3-3u:219": "tatra tattadviniyogavidhyanusārisvarabādhe 'pi yatraitādṛśaṃ bādhakaṃ na tatra viniyogavidhiprayukto nānāvedasvara eva /",
  "GSP28jsbh3-3u:220": "yathā darvīhomeṣu yājurvaidikamupāṃśutvam;",
  "GSP28jsbh3-3u:221": "bādhakāntarābhāvāt /",
  "GSP28jsbh3-3u:222_0": "tathā “mandraṃ prātaḥsavane” ityādīnāṃ nityavādanityaiḥ kāmyanaimittikairasaṃbandhānnityaviṣayatvenānityeṣvapravṛtterbādhakābhāvāt",
  "GSP28jsbh3-3u:222_1": "ṛgvedasāmavedābhyāṃ yatkiñcit kāmyaṃ naimittikaṃ vā anuṣṭhāpyate tatra tattadvaidikamuccaiṣṭvameva /",
  "GSP28jsbh3-3u:223": "prakṛte tvādhānasāmnāṃviniyogavidhinibandhanaprayuktamupāṃśutvameveti dik //",
  "GSP28jsbh3-3u:224": "atraca dūrasthasya śravaṇakaraprayoga uccaiṣṭvam /",
  "GSP28jsbh3-3u:225": "prayatnavadaśabdamamanaḥprayoga upāṃśutvaṃ yatrorasi sthāne śabdasya prayoga upalabhyate sa mandraḥ svaraḥ /",
  "GSP28jsbh3-3u:226": "yatra kaṇṭhasthāne śabdaprayoga upalabhyate sa krauñcakruṣṭasvarayoḥ madhyatanatvāt madhyamaḥ svaraḥ /",
  "GSP28jsbh3-3u:227": "dūrasthasya śravaṇayogyaḥ krauñcaḥ /",
  "GSP28jsbh3-3u:228": "sannikṛṣṭaśravaṇayogyaḥ kruṣṭo jñeyaḥ /",
  "GSP28jsbh3-3u:229": "yatra śiraḥsthāne śabdaprayoga upalabhyate,",
  "GSP28jsbh3-3u:230": "sa tārakruṣṭāparaparyāya uttamaḥ svara ityādisvaralakṣaṇāni taittirīyaprātiśākhyādyājñikagranthebhyaścāvadheyāni //",
  "GSP28jsbh3-3u:231": "iti dvitīyaṃ ādhāne gānasyopāṃśutādhikaraṇam //",
  "GSP28jsbh3-3u:232": "- - - - - - - (B1) (3 adhikaraṇam / ) (a.3 pā.3 adhi.3)",
  "GSP28jsbh3-3u:233": "bhūyastvenobhayaśruti / Jaim_3,3.10 /",
  "GSP28jsbh3-3u:234": "yatraikameva karmānekeṣu śrutaṃ,",
  "GSP28jsbh3-3u:235": "tatra kvotpattiḥ kva ca tadanuvādena guṇārthaṃ śravaṇamiti jijñāsāyāṃ,",
  "GSP28jsbh3-3u:236": "yatrāṅgabāhulyaṃ tatrotpattiḥ;",
  "GSP28jsbh3-3u:237": "sevakabāhulyena rājāvasthānanirṇayavat /",
  "GSP28jsbh3-3u:238": "vastutastu karmasvarūpaparicāyakadravyadevatādisākalyasyaiva nirṇāyakatvam /",
  "GSP28jsbh3-3u:239": "tatrāpi dvaividhye,",
  "GSP28jsbh3-3u:240": "bahiraṅgatve 'pyavyabhicārāddevatāyā eva,",
  "GSP28jsbh3-3u:241": "na tu dravyasyetyādyūhyam /",
  "GSP28jsbh3-3u:242": "ataścaivaṃ vidhaniścāyakasattve tatraivotpattiḥ /",
  "GSP28jsbh3-3u:243": "anyatra tadanuvādenāvirodhiguṇāntaravidhānam /",
  "GSP28jsbh3-3u:244": "virodhini tu guṇādbheda eva /",
  "GSP28jsbh3-3u:245": "evaṃ yatra kasyacidapi niyāmakasyābhāvastatrāpyabhyāsādbhedaḥ /",
  "GSP28jsbh3-3u:246": "na hyatra śākhāntaranyāyena satyapi sarveṣāmutpattiparatve karmaikatvam,",
  "GSP28jsbh3-3u:247": "tadvadihādhyetṛbhedābhāvāt /",
  "GSP28jsbh3-3u:248": "ato niyāmakabalena yatraivotpattistadvedanibandhana eva svara iti siddham // 3 // 37 //",
  "GSP28jsbh3-3u:251": "iti tṛtīyaṃ jyotiṣṭomayājurvedikatādhikaraṇam //",
  "GSP28jsbh3-3u:252": "(B2) uccaiḥ ṛcetyādivākyavihitasvaradvayamekasmin karmaṇi vikalpena viniyujyate,",
  "GSP28jsbh3-3u:253_0": "uta eka eva svaro niyamenetivicāraṇādadhyāyapādaprakaraṇasaṅgatīstathā prāsaṅgikīmanantarasaṅgatiṃ",
  "GSP28jsbh3-3u:253_1": "ca spaṣṭatvādanuktvā jyotiṣṭomasya tattatsavanapuraskāreṇa vihitasvarāvaruddhatvāt",
  "GSP28jsbh3-3u:253_2": "vikalpapūrvapakṣasya utpattividhinibandhanasvarasiddhāntasya cānavakāśāt bhāṣyādyudāhṛtamapi",
  "GSP28jsbh3-3u:253_3": "jyotiṣṭomodāharaṇamupekṣya agnihotrādikarmaviṣayatvenābhipretya viṣayāpradarśanena",
  "GSP28jsbh3-3u:253_4": "sāmānyato nyāyasvarūpaṃ vyutpādayati -------- yatraikameveti //",
  "GSP28jsbh3-3u:254": "yadyapi ṛksāmayoruccaiṣṭvasyaiva vidhānānna tayoranyataratra karmaṇo vidheyatvanirṇayaḥ svaraviśeṣopayogītyabhipretya sūtre ubhayaśrutītyuktatvādanekeṣviti na yuktam;",
  "GSP28jsbh3-3u:255": "tathāpi tatsaṃgrahamātrabudhdyopāttaṃ jñeyam /",
  "GSP28jsbh3-3u:256": "aniyamaniyamayoḥ kvacit vicāraviṣayatvena darśitayorapi tayoḥ vicāraprayojanatvāt tadviṣayatvābhāvasūcanāya taddhetubhūtasyaiva tadviṣayatvaṃ darśayati --------- tatreti //",
  "GSP28jsbh3-3u:257": "pūrvapakṣasya phalgutāṃ matvā bhāṣyakārarītyā prathamataḥ siddhāntamevāha -------- yatrāṅgeti //",
  "GSP28jsbh3-3u:258_0": "anumāpakena dhūmādinā bahunevālpenāpi vahnyanumitidarśanāt anumāpakagatālpatvabahutve",
  "GSP28jsbh3-3u:258_1": "na tantramiti bhāṣyakāroktaṃ niyāmakamayuktamabhipretya vārtikoktaṃ niyāmakamāha",
  "GSP28jsbh3-3u:258_2": "--------- vastutastviti //",
  "GSP28jsbh3-3u:259": "dravyadevatādereva avyabhicārānnirṇāyakatvamityarthaḥ /",
  "GSP28jsbh3-3u:260": "dvaividhya iti //",
  "GSP28jsbh3-3u:261": "ekatra vede dravyamitaratra devatāmnānamityevaṃ dvaividhyamityarthaḥ /",
  "GSP28jsbh3-3u:262": "āṣṭamikanyāyena dravyasyāntaraṅgatvamabhipretya devatāyāḥ bahiraṅgatve 'pītyuktam /",
  "GSP28jsbh3-3u:263": "devatāyā evetyasyāgre nirṇāyakatvamityanuṣaṅgaḥ //",
  "GSP28jsbh3-3u:264": "niyāmakasyābhāva iti //",
  "GSP28jsbh3-3u:265": "ananyaparavidhipunaḥśravaṇasya sattvādityarthaḥ /",
  "GSP28jsbh3-3u:266": "evaṃ yatrāpi svavākye karmamātraśravaṇam,",
  "GSP28jsbh3-3u:267": "vākyāntare caikatra devatāvidhiḥ,",
  "GSP28jsbh3-3u:268_0": "aparatra tadavidhāyaiva virodhiguṇāntaraśravaṇaṃ tatra satyubhayatrāpi liṅādiśravaṇāt",
  "GSP28jsbh3-3u:268_1": "vidhitve ekatraiva devatādividhisamabhivyāhāravati utpattividhitvamanyatra tūtpattitātparyakatvābhāve",
  "GSP28jsbh3-3u:268_2": "vākyāntaropāttaguṇaviniyogopayogiprakaraṇojjīvanārthatvamityādivistaraḥ kaustubhe draṣṭavyaḥ /",
  "GSP28jsbh3-3u:269": "tadvedanibandhana eveti //",
  "GSP28jsbh3-3u:270": "yatra dravyadevatādiśravaṇaṃ tatraiva tat kartavyatvena codyate /",
  "GSP28jsbh3-3u:271": "ataḥ tadvedanibandhana eva svara ityarthaḥ /",
  "GSP28jsbh3-3u:272": "prayojanaṃ spaṣṭatvāt noktam //",
  "GSP28jsbh3-3u:273": "// iti tṛtīyaṃ jyotiṣṭomayājurvedikatādhikaraṇam //",
  "GSP28jsbh3-3u:274": "- - - - - - (B1) (4 adhikaraṇam / ) (a.3 pā.3 adhi.4)",
  "GSP28jsbh3-3u:275": "asaṃyuktaṃ prakaraṇād iti kartavyatārthitvāt / Jaim_3,3.11 /",
  "GSP28jsbh3-3u:276": "evaṃ vākye nirūpite prakaraṇamidānīṃ nirūpyate /",
  "GSP28jsbh3-3u:277": "nanu kimidaṃ prakaraṇaṃ nāma?",
  "GSP28jsbh3-3u:278": "na tāvatsannidhimātram;",
  "GSP28jsbh3-3u:279": "godohanāderapi darśāṅgatvāpatteḥ /",
  "GSP28jsbh3-3u:280": "atha sākāṅkṣatvamātram;",
  "GSP28jsbh3-3u:281": "vikṛterapi prākṛtāṅgaviṣaye tadāpatteḥ /",
  "GSP28jsbh3-3u:282": "nāpi sākāṅkṣatve sati sannidhipaṭhitatvam;",
  "GSP28jsbh3-3u:283": "upahomādāvapi tadāpatteḥ /",
  "GSP28jsbh3-3u:284": "athobhayākāṅkṣatvaviśiṣṭaṃ tat;",
  "GSP28jsbh3-3u:285": "siddharūpāṇāṃ mantrādīnāmapi tadāpatteḥ /",
  "GSP28jsbh3-3u:286": "prayājādīnāmanākāṅkṣitatvena tadanāpatteśca /",
  "GSP28jsbh3-3u:287": "atha darśapūrṇamāsayoḥ prakārāntareṇa prayojanākāṅkṣatve 'pi itikartavyatātvena tadākāṅkṣopapatteryuktaṃ prakaraṇamiti cet,",
  "GSP28jsbh3-3u:288": "kimidamitikartavyatātvaṃ nāma?",
  "GSP28jsbh3-3u:289": "na tāvatphale apūrve vā sahakāritvam /",
  "GSP28jsbh3-3u:290": "prādhānyāpatteḥ,",
  "GSP28jsbh3-3u:291": "prayājādivadāgneyasyāpi vikṛtāvatideśāpatteśca /",
  "GSP28jsbh3-3u:292": "nāpi karaṇajanakatvam;",
  "GSP28jsbh3-3u:293": "prayājādiṣu bādhāditi cet,",
  "GSP28jsbh3-3u:294": "na; sannihitasya phalavato 'navagatāṅgatākapadārthaviṣaye itikartavyatātvenāpekṣaṇasyaiva prakaraṇapadārthatvāt /",
  "GSP28jsbh3-3u:295": "atrāsannihitajyotiṣṭomādyaṅgatvasya prayājādau vāraṇāyādyaṃ viśeṣaṇam /",
  "GSP28jsbh3-3u:296": "anūyājādyaṅgatvavāraṇāya phalavata iti dvitīyam /",
  "GSP28jsbh3-3u:297": "prokṣaṇādeḥ śrutyāditrayaviniyuktasya prakaraṇaviṣayatvavāraṇāya tṛtīyam /",
  "GSP28jsbh3-3u:298": "siddharūpasya liṅgāviniyuktamantrādeḥ prakaraṇāviṣayatvasiddhyarthamitikartavyatātveneti caturtham /",
  "GSP28jsbh3-3u:299": "itikartavyatātvaṃ ca karaṇānugrāhakatvam /",
  "GSP28jsbh3-3u:300": "sarvatra hi aśaktasya kāraṇatvāyogācchaktiḥ kāraṇaniṣṭhā samastīti nirvivādam /",
  "GSP28jsbh3-3u:301": "sā ca kāraṇatāvacchedikā kāraṇarūpā vetyanyadetat /",
  "GSP28jsbh3-3u:302": "tasyāśca janyavṛttitve janyataivetyutsargaḥ /",
  "GSP28jsbh3-3u:303": "sāmagnyalābhe paramanāditetyapavādaḥ /",
  "GSP28jsbh3-3u:304": "tatra tatsāmagryapekṣaivetikartavyatāpekṣā /",
  "GSP28jsbh3-3u:305": "tayā ca sannihitaprayājāderaṅgatvabodhaḥ,",
  "GSP28jsbh3-3u:306": "prayājādestatsāmagrītvāt /",
  "GSP28jsbh3-3u:307": "siddharūpasya ca dravyādervyāpārāveśaṃ vinā tatsāmagrītvāsaṃbhavāttayā agrahaṇam /",
  "GSP28jsbh3-3u:308_0": "atra ca pradhānagatetikartavyatā'kāṅkṣāyāḥ prayājādigataprayojanākāṅkṣāsahakṛtāyāstattadvākyasya",
  "GSP28jsbh3-3u:308_1": "svasvāvāntaravākyārthe samāptasyāpi mahāvākyaikadeśarūpapāribhāṣikapadasannidhyākhyavākyakalpanayā,",
  "GSP28jsbh3-3u:309": "niruktapadānāṃ ca svārthopasthitidvārā tanniṣṭhāśrutapadāntarakalpanā'nukūlayogyatārūpaliṅgakalpanayā ca,",
  "GSP28jsbh3-3u:310": "samidho yajati itthaṃ darśapūrṇamāsābhyāṃ svargakāmo yajetetyaśrutetikartavyatātvavācipadarūpaśrutikalpanayā cetikartavyatātvarūpakṛtikārakatve prāmāṇyam /",
  "GSP28jsbh3-3u:311": "saṃbhavati hi prayājādīnāmapi uktaśaktijanakatvena bhāvanāyāmanvayaḥ /",
  "GSP28jsbh3-3u:312": "tasmātsiddhaṃ prakaraṇaṃ nāma caturthapramāṇam /",
  "GSP28jsbh3-3u:313": "yattvatra pārthasārathinā ananugṛhītasyāpi karmādeḥ saṃyogavibhāgārambhakatvadarśanānnedaṃ prakaraṇam /",
  "GSP28jsbh3-3u:314": "api tu vyāpārasāmānyasyākhyātārthatāmaṅgīkṛtya tadviśeṣāpekṣaivetikartavyatāpekṣā /",
  "GSP28jsbh3-3u:315": "tayaiva ca prayājādīnāṃ tattvenānvaya iti tadeva ca prakaraṇamityuktam /",
  "GSP28jsbh3-3u:316": "tanna; tathātve niruktaprakaraṇasya tadaghaṭitāṅgatvabodhakatvānupapatteḥ,",
  "GSP28jsbh3-3u:317": "prayājāderbhāvanātve tasyaiva phalasaṃbandhāpatteśca /",
  "GSP28jsbh3-3u:318": "asmanmate tu yatnasyaiva bhāvanātvāttasya ca yāgajanakatvenaiva kṛtārthatvānna tadāpattiriti vaiṣamyam /",
  "GSP28jsbh3-3u:319": "kiñcaivaṃ pradhānasya svato nirākāṅkṣasyānyatarākāṅkṣayaiva prakṛtau prayājādyaṅgakatvāpattiḥ,",
  "GSP28jsbh3-3u:320": "vikṛtau ca bhāvanāyā viśeṣāpekṣāyāṃ akḷptopakārairapi sannihitairupahomaireva nirākāṅkṣatvopapatternātideśakalpanāpattirityādi kaustubhe vistaraḥ // 3 // 38 //",
  "GSP28jsbh3-3u:321": "// iti caturthaṃ prakaraṇaviniyojakatādhikaraṇam //",
  "GSP28jsbh3-3u:322": "(B2) kartavyasya prakaraṇaviniyogavicārasya saṅgatiṃ darśayati -------- evamiti //",
  "GSP28jsbh3-3u:323": "śeṣaḥ parārthatvādityatra pramāṇaṃ vinā pārārthyasya nirvaktumaśakyatvāt śrutyādiṣaṭpramāṇānyupakṣiptāni /",
  "GSP28jsbh3-3u:324": "tatra śrutivākyayoḥ viniyojakatvasya tadbhūtādhikaraṇe liṅgasyaca sāmarthyādhakaraṇe viniyojakatvasyoktatvāt aṅgāṅgitayoravacchedakamātramādyapādadvaye nirūpitam /",
  "GSP28jsbh3-3u:325": "asmiṃstu pāde vākyīyaviniyoge tannirūpaṇe kṛte adhunā avasaralābhāt prakaraṇasya svarūpalakṣaṇaviniyojakatvaprakārairajñātasya nirūpaṇaṃ kriyata ityarthaḥ /",
  "GSP28jsbh3-3u:326": "prakaraṇāntaratvādanantarasaṅgatyabhāve 'pi nakṣatiḥ //",
  "GSP28jsbh3-3u:327": "nanu -------- prakaraṇasvarūpasyaivāsiddheḥ kutaḥ tasyāṅgatvapramāṇatvenopakṣepo yena tannirūpaṇaṃ pratijñātaviṣayaṃ bhavedityabhipretyāśaṅkate --------- nanviti //",
  "GSP28jsbh3-3u:328": "anākāṅkṣitatveneti //",
  "GSP28jsbh3-3u:329": "darśapūrṇamāsayoriti śeṣaḥ /",
  "GSP28jsbh3-3u:330": "āgneyasyāpīti //",
  "GSP28jsbh3-3u:331": "agnīṣomīyādāgneyānapekṣāt paramāpūrvānutpattestasyāpi tatrāgnīṣomīyasahakāritvāditikartavyatātvāpattau prayājādivadatideśāpattirityarthaḥ /",
  "GSP28jsbh3-3u:332": "bādhāditi //",
  "GSP28jsbh3-3u:333": "dravyadevatayoḥ tajjanakatvena prayājādiṣu tasya bādhādityarthaḥ //",
  "GSP28jsbh3-3u:334": "prakaraṇaviṣayatvavāraṇāyeti //",
  "GSP28jsbh3-3u:335_0": "avaghātādīnāṃ vrīhyādyaṅgatvasya śrutyādibhireva bodhanāt sannidhirūpādhikārākhyaprakaraṇasya",
  "GSP28jsbh3-3u:335_1": "athavā -------- bhāṭṭālaṅkāroktarītyā sannidheḥ sthānatvena prakaraṇatvānupapatteranekārtheṣvavāntaratātparyavatāmanekavākyānāmekatra",
  "GSP28jsbh3-3u:335_2": "kvacinmahātātparyarūpādhikārākhyaprakaraṇasya vrīhyādipade 'ṅgitāvacchedakalakṣaṇātātparyagrāhakatve",
  "GSP28jsbh3-3u:335_3": "'pītikartavyatāpekṣaṇarūpaprakaraṇaviṣayatvābhāvāttadvāraṇāyetyarthaḥ //",
  "GSP28jsbh3-3u:336": "naca ------- apūrvasādhanībhūtāṅgatvasya śrutyādigamyatve 'pi yāgāṅgatvasyāpūrvāṅgatvasya vā kathaṃbhāvātmakaprakaraṇagamyatvaṃ iti --------- vācyam;",
  "GSP28jsbh3-3u:337": "apūrvasādhanībhūtāṅgatvasyāpūrvāṅgatvaṃ vinānupapattestasyārthasiddhatvena prakaraṇavyāpārānapekṣaṇāt //",
  "GSP28jsbh3-3u:338": "ataeva -------- prokṣaṇādilope prakaraṇagamyāṅgatvapakṣe iva kratvaṅgabhreṣaprāyaścittamapi nāsulabhamiti bhāvaḥ //",
  "GSP28jsbh3-3u:339_0": "atraca prakaraṇādīnāṃ vakṣyamāṇarītyā pūrvapūrvapramāṇakalpanenaivāṅgatābodhakatvena",
  "GSP28jsbh3-3u:339_1": "mantharapravṛttitvāt śrutyādiviṣaye aṅgatvabodhakatvānupapatteḥ svata eva prakaraṇāviṣayatvasiddheḥ",
  "GSP28jsbh3-3u:339_2": "anavagatāṅgaviṣaye iti spaṣṭārthamupāttamiti dhyeyam //",
  "GSP28jsbh3-3u:340": "liṅgāviniyukteti //",
  "GSP28jsbh3-3u:341_0": "mantrādhikaraṇe arthaprakāśanārthānāṃ mantrāṇāṃ nāvāntarakriyāyogādityācāryokta nyāyena",
  "GSP28jsbh3-3u:341_1": "arthaprakāśanakriyādvārā prakaraṇagrāhyatvasyābhihitatvāt tadvyatirekaṃ darśayituṃ",
  "GSP28jsbh3-3u:341_2": "liṅgāviniyuktetyuktam /",
  "GSP28jsbh3-3u:342": "ataeva liṅgasya sāmānyasaṃbandhabodhakapramāṇasāpekṣatve kramasamākhyāvat prakaraṇamapi sāmānyasaṃbandhabodhakatvena liṅgapāde upanyastam //",
  "GSP28jsbh3-3u:343": "etacca śrutyāditrayaviniyuktānāmavaghātādīnāṃ sannipātināṃ prakaraṇāviṣayatvaṃ sautramasaṃyuktapadamālambya nyāyasudhoktamanurudhyoktam /",
  "GSP28jsbh3-3u:344_0": "prakāśakārāstu --------- sannipātyavaghātādīnāṃ prakaraṇagrāhyatvapradarśanaparaśāstradīpikāsvārasyena",
  "GSP28jsbh3-3u:344_1": "śrutyādīnāṃ dvāraidamarthyasamarpaṇamātraparatvamaṅgīkṛtya kathaṃbhāvākāṅkṣayaivāvaghātādīnāmaṅgatvamāhuḥ /",
  "GSP28jsbh3-3u:345": "tatraitadadhikaraṇānte asaṃyuktagrahaṇaṃ kimartham?",
  "GSP28jsbh3-3u:346": "śrutiliṅgavākyaiḥ saṃyuktānāṃ dvibahutvayuktapratipadvidhīnāṃ pūṣādiśabdataccheṣāṇāṃ ca prakaraṇaviniyoganivṛttyartham,",
  "GSP28jsbh3-3u:347_0": "prakaraṇavirodhināvā asaṃyuktamavirodhisaṃyuktānāṃ vrīhīn prokṣati barhirdevasadanaṃ",
  "GSP28jsbh3-3u:347_1": "dāmi aruṇayā krīṇātītyādīnāṃ prakaraṇasthavrīhibarhiḥkrayaiḥ saṃbadhyamānānāṃ prakaraṇasamāveśopapatteḥ,",
  "GSP28jsbh3-3u:348": "tattu tatsāmarthyasiddhatvāt na sūtrakāreṇoktamiti vārtikameva matadvaye mūlamiti nehānyataramataniṣkarṣe yatnena prayojanamiti dik //",
  "GSP28jsbh3-3u:349": "itikartavyatātvaṃ durnirūpamiti yaduktaṃ tat pariharati ---------- itikartavyatātvaṃ ceti //",
  "GSP28jsbh3-3u:350": "svamate bhāvanāyā yatnarūpatvāt tatrānugrāhakāpekṣābhāvepi phaladvārā tatkaraṇībhūtasya dhātvarthasyāpūrvajanane astyeva tadapekṣetītikartavyatātvam /",
  "GSP28jsbh3-3u:351": "karaṇānugrāhakatvaṃ nāma svakaraṇaniṣṭhaśaktijanakākāṅkṣatvaṃ yat bhāvanāyāḥ tadeva prakaraṇamityarthaḥ /",
  "GSP28jsbh3-3u:352": "sāmagnyalābha iti //",
  "GSP28jsbh3-3u:353": "yathā daṇḍādivṛttiśaktāvanavasthādoṣabhiyā sāmagnyalābhe 'nāditvam /",
  "GSP28jsbh3-3u:354": "daṇḍavṛttiśakteḥ janyatve tasyāṃ daṇḍasya śaktimattvena kāraṇatve vaktavye tasyāṃ punaḥ tādṛśasya tena rūpeṇa kāraṇatve /",
  "GSP28jsbh3-3u:355": "ānavasthāpattiḥ /",
  "GSP28jsbh3-3u:356_0": "prakṛtetu apūrvajananānukūlāyāḥ yāganiṣṭhaśakteḥ kāraṇāpekṣāyāṃ yāgasyaiva kāraṇatve",
  "GSP28jsbh3-3u:356_1": "'navasthāpatteḥ sannihitaṃ prayojanāpekṣaprayājādi kārakatvarūpāṅgatābodhakatvasya",
  "GSP28jsbh3-3u:356_2": "prakaraṇaniṣṭhatvāt karaṇaniṣṭhaśaktijanakatvarūpakārakatvena bhāvanā gṛhṇātītyevaṃrūpetikartavyatākāṅkṣā",
  "GSP28jsbh3-3u:356_3": "prakaraṇamityarthaḥ /",
  "GSP28jsbh3-3u:357": "tayāgrahaṇamiti //",
  "GSP28jsbh3-3u:358": "dravyadevatāvāmadevyādisiddhapadārthānāṃ dṛṣṭavidhayā ekakaraṇajanakatvāt prayojanānākāṅkṣatvena karaṇavṛttiśaktijanakatvenāgrahaṇam //",
  "GSP28jsbh3-3u:359": "yattu tanniyamajanyamadṛṣṭaṃ tasya yāganiṣpattyanantaramutpatteḥ yāgaṃ pratyakāraṇatvāt tadvṛttiśaktijanakatvenānapekṣaṇāt niyamādṛṣṭopahitatvena rūpeṇeṣṭamevetikartavyatātvam,",
  "GSP28jsbh3-3u:360": "parantu tannodāsīnasya saṃbhavatītyavāntarakriyāyuktasya dravyāderitikartavyatātvavyavahāraḥ śāstra etanmūlaka evetyarthaḥ //",
  "GSP28jsbh3-3u:361": "evaṃ pramāṇabhūtaprakaraṇasvarūpe 'bhihite 'dhunā tasya pūrvapūrvapramāṇakalpanatadviniyojakatāprakāraṃ darśayati --------- atraceti //",
  "GSP28jsbh3-3u:362": "niruktapadānāmiti //",
  "GSP28jsbh3-3u:363": "uktavidhapāribhāṣikapadasthānāpannānāmavāntaravākyānāmityarthaḥ /",
  "GSP28jsbh3-3u:364": "tanniṣṭheti //",
  "GSP28jsbh3-3u:365": "avāntaravākyārthaniṣṭhetyarthaḥ /",
  "GSP28jsbh3-3u:366": "aṅgatvabodhakatāmabhinīya darśayati -------- saṃbhavati hīti //",
  "GSP28jsbh3-3u:367_0": "mahāvākye itthamiti padopāttānāṃ prayājādīnāṃ svargakāmo yajetetyetatpadopāttabhāvanāyāṃ",
  "GSP28jsbh3-3u:367_1": "paraṃparayā janakatvenānvayādaṅgatvaghaṭakībhūtakṛtikārakatābodhakatvāt ubhayākāṅkṣālakṣaṇaprakaraṇasya",
  "GSP28jsbh3-3u:367_2": "prāmāṇyamityarthaḥ /",
  "GSP28jsbh3-3u:368": "siddhāntamupasaṃharati ------tasmāditi //",
  "GSP28jsbh3-3u:369_0": "evamanugrāhakākāṅkṣārūpasya prakaraṇatvaṃ pratipāditam sthirīkartuṃ yadetādṛśaprakaraṇadūṣaṇena",
  "GSP28jsbh3-3u:369_1": "pārthasārathinā anyadeva prakaraṇasvarūpamupapāditaṃ tadanūdya dūṣayati --------- yattvatreti //",
  "GSP28jsbh3-3u:370": "prakaraṇasya prayājādiviśeṣasaṃbandhabodhakatve 'pyaṅgatvasya tadaghaṭitatvāt tadbodhakatvānupapattirityarthaḥ /",
  "GSP28jsbh3-3u:371": "prayājāderiti //",
  "GSP28jsbh3-3u:372": "tava mate 'nyotpādānukūlavyāpāraviśeṣatvaṃ prayājādīnāṃ yadi,",
  "GSP28jsbh3-3u:373": "tadā apūrvakalpanā ataḥ pūrvamākhyātārthopasthitidaśāyāṃ na tāvadapūrvasyānvayitvaṃ saṃbhavati;",
  "GSP28jsbh3-3u:374": "tasyaasattvāt /",
  "GSP28jsbh3-3u:375": "nāpi yāgasya;",
  "GSP28jsbh3-3u:376": "tasya prayājādyajanyatvena bādhāt /",
  "GSP28jsbh3-3u:377": "avaśiṣyate paraṃ phalam /",
  "GSP28jsbh3-3u:378": "tatra yathā yāgabhāvanāyāḥ phalabhāvyakatvādyāgasya phalasaṃbandhaḥ tathā prayājādibhāvanānāmapi bhāvanātvāt tadviṣayaprayājādīnāmapi phalasaṃbandhāpattirdurnivārā //",
  "GSP28jsbh3-3u:379": "naca samānapadaśrutyā phalaṃ prati yāgasyaiva karaṇatvaṃ iti niyantuṃ śakyam;",
  "GSP28jsbh3-3u:380": "prayājādīnāmapi svasvādṛṣṭarūpavyāpārasattvena karaṇatvasya durnivāratvāt /",
  "GSP28jsbh3-3u:381": "yāgasya sākṣāt phale samānapadopāttatvābhāvena bhāvanādvāraiva tasya vācyatvāt tadapekṣayā sākṣāt bhāvanārūpāṇāṃ prayājādīnāmeva karaṇatvaucityācca /",
  "GSP28jsbh3-3u:382": "ataḥ phalasaṃbandhāpattiranivāryetyarthaḥ /",
  "GSP28jsbh3-3u:383": "kiñceti //",
  "GSP28jsbh3-3u:384": "yāgasyānyotpādane svānuṣṭhānamātrasāpekṣasyāpyanyākāṅkṣābhāvena svato nirākāṅkṣatvādanyatarākāṅkṣyaiva prayājādyaṅgakatvāpattirityarthaḥ /",
  "GSP28jsbh3-3u:385": "ato yāgasya anugrahākāṅkṣaiva prakaraṇaṃ yuktamiti //",
  "GSP28jsbh3-3u:386": "prayojanaṃ prayājādīnāṃ viśvajinnyāyena rātrisatranyāyena vā phalārthatvāt vikṛtāvanatideśaḥ pūrvapakṣe,",
  "GSP28jsbh3-3u:387": "siddhānte tu sa iti spaṣṭatvānnoktam //",
  "GSP28jsbh3-3u:388": "iti caturthaṃ prakaraṇaviniyojakatādhikaraṇam //",
  "GSP28jsbh3-3u:389": "- - - - - - (B1) (5 adhikaraṇam / ) (a.3 pā.3 adhi.5)",
  "GSP28jsbh3-3u:390": "kramaś ca deśasāmānyāt / Jaim_3,3.12 /",
  "GSP28jsbh3-3u:391": "sthānaṃ cāṅgatve pañcamaṃ pramāṇam /",
  "GSP28jsbh3-3u:392": "taccetikartavyatātvenāyogyasaṃbandhayorvākyārthayoḥ sannidhiḥ /",
  "GSP28jsbh3-3u:393": "itikartavyatātvenāyogyatvaṃ dvedhā ------- kvacidākāṅkṣāvirahāt,",
  "GSP28jsbh3-3u:394": "yathā vikṛterupahomādiviṣaye,",
  "GSP28jsbh3-3u:395": "kḷptopakāraprākṛtāṅgaireva nirākāṅkṣatvāt /",
  "GSP28jsbh3-3u:396": "kvacidavyāpārātmakatvāt /",
  "GSP28jsbh3-3u:397": "yathā japādimantrādau /",
  "GSP28jsbh3-3u:398": "atra caikavākyopāttavrīhiyāgādisannidherapi tathātvāpattervākyārthetyuktam /",
  "GSP28jsbh3-3u:399": "prayājādīnāṃ sthānaviṣayatvāpattinirāsārthamādyaṃ viśeṣaṇam /",
  "GSP28jsbh3-3u:400": "tatsādeśyāparaparyāyaṃ dvividhaṃ,",
  "GSP28jsbh3-3u:401": "pāṭhasādeśyamanuṣṭhānasādeśyaṃ ca /",
  "GSP28jsbh3-3u:402": "ādyaṃ ca dvividham /",
  "GSP28jsbh3-3u:403": "yathākramaṃ pāṭhaḥ sannidhau pāṭhaśca /",
  "GSP28jsbh3-3u:404": "trayamapīdamubhayākāṅkṣayānyatarākāṅkṣayā ceti dvividham /",
  "GSP28jsbh3-3u:405": "atrobhayākāṅkṣāghaṭakapradhānākāṅkṣā cetikartavyatā'kāṅkṣābhinnā draṣṭavyā /",
  "GSP28jsbh3-3u:406": "tatra pāṭhakramātkāmyayājyānuvākyāmantrāṇāṃ kāmyeṣṭyaṅgatvam /",
  "GSP28jsbh3-3u:407": "sannidhestu sānnyāyyapātraśundhanavidhisannidhau samāmnātasya śundhadhvamiti mantrasya tadaṅgatvam /",
  "GSP28jsbh3-3u:408": "anuṣṭhānasādeśyāttu paśudharmāṇāṃ daikṣapaśvaṅgatvam /",
  "GSP28jsbh3-3u:409": "yadyapi caiṣāṃ liṅgādipramāṇāntareṇaiva viniyogātkramādīnāṃ ca kvacidapūrvasādhanatvalakṣaṇātātparyagrāhakatvamātratvānnāṅgatve prāmāṇyam;",
  "GSP28jsbh3-3u:410": "tathāpi ṣaḍvidhasyāpi kramasyāsaṅkīrṇodāharaṇāni kaustubhoktarītyohanīyāni /",
  "GSP28jsbh3-3u:411": "atra ṣaḍvidhe 'pi krame ārādupakārakasthale tāvaditikartavyatā'kāṅkṣāyāḥ kalpanīyatvātprakaraṇakalpakatvam /",
  "GSP28jsbh3-3u:412_0": "mantrādirūpasannipatyopakārakasthale 'pi mantrādeḥ svarūpeṇa yāgājanakatve 'pi tattanniyamādṛṣṭopahitasya",
  "GSP28jsbh3-3u:412_1": "tajjanakatvātkaraṇaniṣṭhayogyatājanakatvarūpetikartavyatātvātmakaprakaraṇakalpanā- vaśyikaiva /",
  "GSP28jsbh3-3u:413": "ataeva tadapekṣayā tasya daurbalyam /",
  "GSP28jsbh3-3u:414": "ṣaḍvidhe tu krame ubhayākāṅkṣālakṣaṇādanyatarākāṅkṣālakṣaṇasya /",
  "GSP28jsbh3-3u:415": "tatrāpi pāṭhakramādanuṣṭhānasādeśyasya /",
  "GSP28jsbh3-3u:416": "vidhisannidhānasya puraḥ sphūrtikatvāt /",
  "GSP28jsbh3-3u:417": "tayostu madhye sannidhānasya prābalyam /",
  "GSP28jsbh3-3u:418": "ekagranthasyatvādityādi kaustubhe draṣṭavyam // 3 // 39 //",
  "GSP28jsbh3-3u:419": "iti pañcamaṃ sthānaviniyojakatādhikaraṇam //",
  "GSP28jsbh3-3u:420_0": "(B2) pūrvavadevopakṣiptasya kramapramāṇasya viniyojakatvanirūpaṇe avasarasaṅgatiṃ",
  "GSP28jsbh3-3u:420_1": "sūcayan sautrakramaśabdasya paryāyakathanavyājena kramanirūpaṇaṃ pratijānīte --------- sthānañceti //",
  "GSP28jsbh3-3u:421": "pramāṇaśabdottaraṃ nirūpyata ityadhyāhāraḥ /",
  "GSP28jsbh3-3u:422": "tasyaca svarūpeṇājñātasya lakṣaṇavyājena svarūpamāha ------ tacceti //",
  "GSP28jsbh3-3u:423": "japādimantrādāviti //",
  "GSP28jsbh3-3u:424": "ādipadenānumantraṇayājyādimantrasaṃgrahaḥ /",
  "GSP28jsbh3-3u:425": "vākyārthetyatrārthapadenānuṣṭhānasādeśyasaṃgrahaḥ /",
  "GSP28jsbh3-3u:426": "anyatarākāṅkṣayeti //",
  "GSP28jsbh3-3u:427": "iti prakāreṇa ṣaḍvidhamityarthaḥ /",
  "GSP28jsbh3-3u:428": "itikartavyatākāṅkṣābhinneti //",
  "GSP28jsbh3-3u:429": "yā bhāvanāyāḥ sāmānyataḥ kathaṃbhāvākāṅkṣā tadbhinnā kevaladravyadevatāviṣayasmārakākāṅkṣā setyarthaḥ //",
  "GSP28jsbh3-3u:430": "kāmyeṣṭyaṅgatvamiti //",
  "GSP28jsbh3-3u:431": "prāgupapāditamiti śeṣaḥ /",
  "GSP28jsbh3-3u:432": "liṅgakramasamākhyānādityatra liṅgasya kramādisāpekṣatvamuktam,",
  "GSP28jsbh3-3u:433": "ihatu kramasyaiva kvacit liṅgāpekṣaṇīyasya kathaṃ viniyojakatvamityākṣepasamādhānādapaunaruktyaṃ jñeyam //",
  "GSP28jsbh3-3u:434": "idañcopalakṣaṇamanumantraṇamantrāṇāmapi /",
  "GSP28jsbh3-3u:435": "yathādhvaryave kāṇḍe āgneyopāṃśuyājāgnīṣomīyakarmāṇi krameṇāmnātāni /",
  "GSP28jsbh3-3u:436": "yājamāneca kāṇḍe tadviṣayā mantrāḥ krameṇāmnātāḥ /",
  "GSP28jsbh3-3u:437": "“agnerahaṃ devayajyayānnādo bhūyāsaṃ” “dabdhirasyadabdho bhūyāsamamuṃ dabheyam” /",
  "GSP28jsbh3-3u:438": "“agnīṣomayorahaṃ devayajyayā vṛtrahā bhūyāsaṃ,",
  "GSP28jsbh3-3u:439": "” iti tatra vināpyanuṣṭhānasādeśyena yāvati pradeśe brāhmaṇe pradhānaṃ paṭhyate tāvatyeva mantreṣu mantraḥ /",
  "GSP28jsbh3-3u:440": "tayoścāṅgāṅgyapekṣāyāṃ yathāsaṃkhyanyāyena samānadeśatvāt dvayoḥ vidhyoḥ sannidhānaṃ bhavati /",
  "GSP28jsbh3-3u:441": "prathamasya pradhānasya mantramanvicchan mantrasya samāmnānamādita ārabhyālocayati,",
  "GSP28jsbh3-3u:442": "tataśca prathamamantro hṛdayamāgacchati /",
  "GSP28jsbh3-3u:443": "naca tasyātikrame heturastīti sa eva gṛhyate /",
  "GSP28jsbh3-3u:444": "tathā mantrasya śeṣiṇamapekṣamāṇasyānayaiva prakriyayā ādyena śeṣiṇā saha saṃbandho bhavati /",
  "GSP28jsbh3-3u:445": "tataśca dvitīyasyāpyanenaiva nyāyena dvitīyena saha saṃbandhaḥ //",
  "GSP28jsbh3-3u:446": "yadyapi ghātukāyudhavācidabdhipadopetamantrasāmarthyaṃ prakaraṇaṃ cā'gneyādiṣvapyavaśiṣṭam;",
  "GSP28jsbh3-3u:447_0": "tathāpi teṣāṃ vispaṣṭaliṅgakāgnyādimantrairavarodhe avispaṣṭaliṅgasyāsya viṣamaśiṣṭatvena",
  "GSP28jsbh3-3u:447_1": "vikalpāyogādanumantraṇamantrāṇāṃ kṛtākṛtayāgapratyavekṣaṇārthatvena dṛṣṭārthatvāt",
  "GSP28jsbh3-3u:447_2": "samuccayānupapatteḥ pāṭhakrameṇa madhyatanavartyupāṃśuyājārthatvamiti //",
  "GSP28jsbh3-3u:448": "naca balīyasaḥ prakaraṇāt sarvārthatvam;",
  "GSP28jsbh3-3u:449": "mantrāṇāmakriyārūpatvena prakaraṇāgrāhyatvādaspaṣṭaliṅgatvena āgneyādiviṣayāyā abhidhānakriyāyā aniścaye taddvārāpi prakaraṇagrahaṇāyogāt /",
  "GSP28jsbh3-3u:450": "ataḥ prakaraṇarūpasāmānyasaṃbandhabodhakapramāṇābhāvānnāgneyādyarthatvam /",
  "GSP28jsbh3-3u:451": "yātu yāgānumantraṇasamākhyā sāpi nā'gneyādyasādhāriṇī /",
  "GSP28jsbh3-3u:452_0": "evañca yuṣmadarthaviṣayamadhyamapuruṣāntatvenāsiśabdasya prakṛtasarvāgneyādiviṣayasādhāraṇa-",
  "GSP28jsbh3-3u:452_1": "prakāśanasāmarthyasaṃbhave 'pisādeśyenopāṃśuyājasyātyanta- sānnidhyādāmantraṇavibhakteścābhimukhaviṣayatvādupāṃśu-",
  "GSP28jsbh3-3u:452_2": "yājasyamantrākāṅkṣitvenamantrābhimukhyāvagaterupāṃśuyājamātraviṣayasyābh idhānasāmarthyākhyasya",
  "GSP28jsbh3-3u:452_3": "liṅgasya kalpanādabhidheyatvena upāṃśuyāja evātyantasānnidhyādupatiṣṭhata iti tadaṅgameva mantra iti //",
  "GSP28jsbh3-3u:453": "sannidhestviti //",
  "GSP28jsbh3-3u:454_0": "pātrāṇāmāsādanottarakālaṃ prokṣaṇaṃ śundhanaṃ tadvidhisannidhau “śundhadhvaṃ daivyāya",
  "GSP28jsbh3-3u:454_1": "karmaṇe devayajyāyai” iti paṭhitasya śundhanaprakāśanasāmarthyāt liṅgena sākṣāt prakaraṇaprāptasānnāyyayāgārthatābādhāt",
  "GSP28jsbh3-3u:454_2": "pātraviśeṣaviṣaye cāspaṣṭaliṅgatvāt sānnāyyapātraprokṣaṇavidhisannidhikrameṇa sānnāyyapātraprokṣaṇāṅgatvamityarthaḥ /",
  "GSP28jsbh3-3u:455_0": "yadyapi adhikaraṇamālāyāmasya mantrasya sānnāyyapātraśundhanavidhisannidhyāmnānābhāvāt",
  "GSP28jsbh3-3u:455_1": "“mātariśvano gharmosī” tyādyuttaramantrāṇāṃ kumbhīpātrādisānnāyyapātraprakāśakatvāt",
  "GSP28jsbh3-3u:455_2": "tatsannidhāvāmnānena śundhanīyamātraprakāśakasyāpi sānnāyyapātraśavandhanāṅgatvamuktam,",
  "GSP28jsbh3-3u:456": "natu tadvidhisannidhyāmnānāditi pātraśundhanavidhisannidhāvityayuktam;",
  "GSP28jsbh3-3u:457": "tathāpi śākhāntarābhiprāyeṇa neyamiti na doṣaḥ //",
  "GSP28jsbh3-3u:458": "paśudharmāṇāmiti //",
  "GSP28jsbh3-3u:459_0": "krayasannidhāvutpannasyāpi daikṣasya vākyāntareṇa aupavasathye 'hani anuṣṭheyatvāvagamena",
  "GSP28jsbh3-3u:459_1": "buddhau viparivṛtteḥ paśudharmākāṅkṣitvācca yogyatvācca svasamānadeśe vidhipāṭhatvena",
  "GSP28jsbh3-3u:459_2": "kartavyatvāvagamāt prayojanākāṅkṣāyogyāṃścopākaraṇādīn paśudharmān pratyaṅgatvena",
  "GSP28jsbh3-3u:459_3": "grāhakatvamanuṣṭhānasādeśyādityarthaḥ /",
  "GSP28jsbh3-3u:460": "paśusāmānavidhyādhikaraṇe tvetadeva prakaraṇāt sarvārthatvamavāntaraprakaraṇādvā savanīyamātrārthatvamityāśaṅkayākṣipya samādhīyate ityapaunaruktyaṃ veditavyam //",
  "GSP28jsbh3-3u:461": "evaṃ prācāṃ rītyā kramodāharaṇāni uktāni,",
  "GSP28jsbh3-3u:462": "tānyākṣipanniva viśeṣamāha ------- yadyapi caiṣāmiti //",
  "GSP28jsbh3-3u:463": "kāmyayājyānuvākyāmantrāṇāṃ pūrvoktarītyānumantraṇamantrāṇāṃ ca liṅgādviniyogaḥ spaṣṭa eva /",
  "GSP28jsbh3-3u:464": "liṅgādītyādipadena paśudharmāṇāṃ dvitīyādiśrutyaiva paśvarthatvasaṃgrahaḥ /",
  "GSP28jsbh3-3u:465": "kramādīnāmityatra yathākramapāṭhasyaiva kramaśabdena vivakṣitatvāt sannidhyanuṣṭhānasādeśyayorādipadena saṃgrahaḥ /",
  "GSP28jsbh3-3u:466": "kvaciditi //",
  "GSP28jsbh3-3u:467_0": "śundhanamantrasya taittirīyabrāhmaṇe “prajāpatiḥ yajñaṃ samasṛjattasyokhe astraṃsetāmi“ti",
  "GSP28jsbh3-3u:467_1": "paṭhitvā “śundhadhvaṃ daivyāya karmaṇe devayajyāyā” iti mantraviniyogamabhidhāya",
  "GSP28jsbh3-3u:467_2": "“mātariśvano gharmo 'sī” tyāmnātena vācanikasānnāyyāṅgasandaṃśasyaivāpūrvasādhanatvalakṣaṇātātparyagrāhakatvopapatteḥ",
  "GSP28jsbh3-3u:467_3": "sannidheḥ tattātparyagrāhakatvamapi nāstītyabhiprāyeṇa kvacidityuktam //",
  "GSP28jsbh3-3u:468": "kiñca taittirīyabrāhmaṇa evāsya mantrasya pauroḍāśikapātraprokṣaṇe viniyogavidhānāt sannidhimātreṇa sānnāyyapātramātraprokṣaṇāṅgatvasiddhāntakaraṇamapyayuktamityarthaḥ /",
  "GSP28jsbh3-3u:469": "vistarastu kaustubhe draṣṭavyaḥ //",
  "GSP28jsbh3-3u:470": "kaustubhoktarītyeti //",
  "GSP28jsbh3-3u:471": "sā caivam ------- yatra phalavadekaṃ karma samāmnātam,",
  "GSP28jsbh3-3u:472": "sthalāntare cānārabhyavidhayāphalamārādupakārakam,",
  "GSP28jsbh3-3u:473": "tayoścobhayorapi vacanadvayāt svatantraikakālakartavyatā,",
  "GSP28jsbh3-3u:474": "tatra tasyāphalasya phaladavaṅgatvamanuṣṭhānasādeśyamātrādeva /",
  "GSP28jsbh3-3u:475": "tatra phalavato darvīhomatvenāpūrvatve ubhayākāṅkṣayā vikṛtitve 'nyatarākāṅkṣayeti vivekaḥ //",
  "GSP28jsbh3-3u:476_0": "evañca yatra vibhinnaphalakānekapradhānāmnānaṃ brāhmaṇe mantrakāṇḍe anvitenaiva krameṇa",
  "GSP28jsbh3-3u:476_1": "liṅgāviṣayatayā japādimantroccāraṇavidhānaṃ tatra tattadvidhīnāṃ pāṭhakrameṇaiva",
  "GSP28jsbh3-3u:476_2": "tattatpradhānavidhyupasthāpakatvāt tattatpradhānāṅgatattanmantroccāraṇasya yathāsaṃkhyapāṭhāt /",
  "GSP28jsbh3-3u:477": "tatrāpi vibhinnaphalakapramāṇānāṃ darvihomatvenāpūrvatve ubhayākāṅkṣayā vikṛtitvetvanyatarākāṅkṣayeti vivekaḥ /",
  "GSP28jsbh3-3u:478": "evamupahomānāṃ vikṛtyaṅgatvaṃ sannidhipāṭhādityanayā rītyā asaṃkīrṇodāharaṇāni ūhanīyānītyarthaḥ //",
  "GSP28jsbh3-3u:479": "evaṃ kramasya viniyojakatvamuktvā tasya prakaraṇakalpakatākathanavyājena prasaṅgādiha prābalyadaurbalye vicārayati -------- atreti //",
  "GSP28jsbh3-3u:480": "prakaraṇakalpakatvamiti //",
  "GSP28jsbh3-3u:481": "evañca nirākāṅkṣānuṣṭhānasādeśyasthale pradhānākāṅkṣāyā eva kalpanīyatvāt prakaraṇāt daurbalyam /",
  "GSP28jsbh3-3u:482": "sākāṅkṣānuṣṭhānasādeśyasthale tu ārādupakārakaviṣaye na kiñcit kalpanīyam;",
  "GSP28jsbh3-3u:483": "tathāpi anuṣṭhānasādeśyasyārādupakārakāṅgavidhipaṭhitatvābhāvāt vidhipāṭhasannidhimātraghaṭitāt prakaraṇāt daurbalyam,",
  "GSP28jsbh3-3u:484": "vidhisannidhānasya puraḥsphūrtikatvādityarthaḥ /",
  "GSP28jsbh3-3u:485": "evamanyakramaviniyojyārādupakārakasthale 'pi draṣṭavyam /",
  "GSP28jsbh3-3u:486": "mantrādirūpeti //",
  "GSP28jsbh3-3u:487": "tatraca pradhānatatsmārakākāṅkṣākalpanaṃ niyamādṛṣṭadvārā ca svākāṅkṣākalpanenetikartavyatātvakalpanamityubhayākāṅkṣārūpaprakaraṇakalpakatvāt tato daurbalyamityarthaḥ /",
  "GSP28jsbh3-3u:488": "tadapekṣayeti //",
  "GSP28jsbh3-3u:489": "tacchabdena prakaraṇasya tasyeti dvitīyatacchabdena kramasya grahaṇam //",
  "GSP28jsbh3-3u:490": "tatrāpīti //",
  "GSP28jsbh3-3u:491": "anyatarākāṅkṣālakṣaṇakramasya daurbalye yatra dvividhapāṭhasādeśyasyānuṣṭhānasādeśyena virodhaḥ tatretyarthaḥ /",
  "GSP28jsbh3-3u:492": "puraḥsphūrtikatvāditi //",
  "GSP28jsbh3-3u:493": "anuṣṭhānasādeśye anuṣṭhānameva pradhānasya puraḥsphūrtikaṃ na vidhiḥ,",
  "GSP28jsbh3-3u:494": "pāṭhakrametu vidhipāṭhasyaiva sannihitatvāt tasyānuṣṭhānāpekṣayā puraḥsphūrtikatvamityanuṣṭhānasādeśyasya daurbalyamityarthaḥ //",
  "GSP28jsbh3-3u:495": "tayostviti //",
  "GSP28jsbh3-3u:496": "pāṭhasādeśyayoḥ parasparavirodha ityarthaḥ /",
  "GSP28jsbh3-3u:497": "yathākramapāṭhasyaikagranthasthatvābhāvena sannidhipāṭhasyaikagranthasthatayā puraḥsphūrtikatvāt sannidhipāṭhāpekṣayā yathākramapāṭhasya daurbalyamiti bhāvaḥ /",
  "GSP28jsbh3-3u:498": "prayojanaṃ spaṣṭatvānnoktam //",
  "GSP28jsbh3-3u:499": "iti pañcamaṃ sthānaviniyojakatādhikaraṇam //",
  "GSP28jsbh3-3u:500": "- - - - - - - (B1) (6 adhikaraṇam / ) (a.3 pā.3 adhi.6)",
  "GSP28jsbh3-3u:501": "ākhyā caivama tadarthatvāt / Jaim_3,3.13 /",
  "GSP28jsbh3-3u:502": "ṛgvedādivihitapadārtheṣu hautrādhvaryavādisamākhyā vede yājñikaiśca prayujyate /",
  "GSP28jsbh3-3u:503": "sāpyaṅgatve pramāṇam /",
  "GSP28jsbh3-3u:504": "tathāhi /",
  "GSP28jsbh3-3u:505": "sarvatra kḷptāvayavaśaktikaṃ dvividhaṃ padaṃ prakṛtavidhau vākyārthānvayyarthakaṃ tadbhinnaṃ ceti /",
  "GSP28jsbh3-3u:506": "tatrādyaṃ “nirmanthyeneṣṭakāḥ pacati” “prokṣitābhyāmulūkhalamusalābhyāmavahantī” tyādau nirmanthyādipadam /",
  "GSP28jsbh3-3u:507": "tatra vākyenaiva manthanādīnāṃ pākādyaṅgatvānna sāmākhyāniko viniyogaḥ /",
  "GSP28jsbh3-3u:508": "dvitīyantu ādhvaryavamadhīte praitu hotuścamasa ityādau /",
  "GSP28jsbh3-3u:509": "tatra viśeṣyasya kāṇḍasyaiva prakṛtavidhāvanvaye jāte viśeṣaṇasyādhvaryukartṛkatvādeḥ siddhavannirdeśānyathānupapattyā viniyogaḥ kalpyata iti tatra samākhyayā viniyogaḥ /",
  "GSP28jsbh3-3u:510": "atra samākhyayāvayavārthayoḥ saṃbandhe saṃsargamaryādayā buddhe na tannirdeśānyathānupapattyā svatantravidhikalpanā;",
  "GSP28jsbh3-3u:511": "gauravāpatteḥ,",
  "GSP28jsbh3-3u:512": "kintvanvādhānādivākyasyādhvaryuṃ vṛṇīta iti vākyasya caikavākyatāsaṃpādakapadamātraṃ,",
  "GSP28jsbh3-3u:513": "yamadhvaryuṃ vṛṇīte so 'gnīnanvādadhātīti /",
  "GSP28jsbh3-3u:514_0": "tacca dvayorvidhyoḥ kathañcidastyekabuddhisthatetyevaṃvidhasthānakalpanāpūrvakamadhvaryoriti",
  "GSP28jsbh3-3u:514_1": "kartavyatātvabodhakākāṅkṣārūpaprakaraṇakalpanayā tadvidhyormahāvākyaikadeśatvākhyapadasannidhirūpaṃ vākyaṃ kalpyate /",
  "GSP28jsbh3-3u:515": "tena cādhvaryumātraniṣṭhayogyatārūpaliṅgakalpanayā ekavākyatāsaṃpādakapadarūpaśrutikalpanādyuktamasyāḥ ṣaṣṭhapramāṇatvam // 3 // 40 // //",
  "GSP28jsbh3-3u:517": "iti ṣaṣṭhaṃ samākhyāviniyojakatādhikaraṇam //",
  "GSP28jsbh3-3u:518_0": "(B2) pūrvavadevopakṣiptasya samākhyāpramāṇasya pañcāntaritaprāmāṇyanirūpaṇe",
  "GSP28jsbh3-3u:518_1": "'vasaralābhāt pramāṇanirūpaṇena sahāvasarasaṅgatiṃ ca spaṣṭatvādanuktvā pramāṇabhūtasamākhyāsvarūpaṃ",
  "GSP28jsbh3-3u:518_2": "darśayati --------- ṛgvedādīti //",
  "GSP28jsbh3-3u:519": "darśapūrṇamāsajyotiṣṭomādiṣu ṛgvedavihite karmaṇi hautraṃ,",
  "GSP28jsbh3-3u:520": "yajurvedavihitecā'dhvaryavaṃ,",
  "GSP28jsbh3-3u:521_0": "sāmavedavihitecaudgātraṃ ityevaṃ samākhyāḥ tathā hotṛcamasaḥ pauroḍāśikamityapi pātraviśeṣe",
  "GSP28jsbh3-3u:521_1": "dārśapaurṇamāsikapadārtheṣu ca vede prayuktāstathā somacamasa ityādi laukikaiḥ yājñiyaiśca",
  "GSP28jsbh3-3u:521_2": "prayuktā ityarthaḥ /",
  "GSP28jsbh3-3u:522": "tatra samākhyāyā yaugikatvena viniyojakatvaṃ syāt,",
  "GSP28jsbh3-3u:523": "naca yaugikatvaṃ saṃbhavati;",
  "GSP28jsbh3-3u:524": "pāṭhakādiśabdānāṃ pratyakṣādinā pāṭhakriyākartroḥ saṃbandhāvagamena yuktāyaugikatvena pravṛttiḥ,",
  "GSP28jsbh3-3u:525": "ihatu samākhyātaḥ pūrvaṃ saṃbandhānavamānna tannimittaṃ yaugikatvamiti rūḍhameva ādhvaryavādipadam /",
  "GSP28jsbh3-3u:526": "adhvaryukartṛkeṣu laukikapadārtheṣvādhvaryavasamākhyāyā adarśanena avayavayogasya vyabhicāritvācca /",
  "GSP28jsbh3-3u:527": "ato na yaugikaśabdarūpasamākhyāsvarūpasaṃbhavaḥ /",
  "GSP28jsbh3-3u:528": "kathañcit tatsaṃbhave 'pi vā tayā saṃbandhasāmānyapratīterna tādarthyākhyaśeṣatvapratītisaṃbhavaḥ /",
  "GSP28jsbh3-3u:529_0": "varaṇabharaṇopāttasyādhvaryvādeḥ satyāmapi kaimarthyākāṅkṣāyāmanvādhānādeśca satyāmapi",
  "GSP28jsbh3-3u:529_1": "kartrapekṣāyāṃsamākhyāyāḥ padarūpatayā vidhitvābhāvāt na vidhirūpacodanāgamyatādarthyabodhakatvasaṃbhavaḥ /",
  "GSP28jsbh3-3u:530": "pācakādivat kathañcit pramāṇāntareṇa saṃbandhābhyupagame na samākhyāyāḥ saṃbandhe prāmāṇyam /",
  "GSP28jsbh3-3u:531": "samākhyābalādeva saṃbandhakalpane samākhyāyā api saṃbandhasidhdyadhīnatvāditaretarāśrayāpattirityaprāmāṇyapūrvapakṣanirāsāyāha -------- sāpīti //",
  "GSP28jsbh3-3u:532": "kḷptāvayavaśaktikamityanena yaugikatāsaṃbhave rūḍhikalpanamanyāyyam /",
  "GSP28jsbh3-3u:533": "atiprasaṅgaparihārastu udbhidadhikaraṇoktanyāyenāvagantavya iti yaugikatvasvarūpaṃ samākhyāyāḥ sūcitam //",
  "GSP28jsbh3-3u:534": "nacehāśvakarṇādiśabdavat pratīyamānayogaparityāgakāraṇaṃ bādho 'saṃbhavo vāsti;",
  "GSP28jsbh3-3u:535": "tādarthyasya yogyatvena bādhāyogāt /",
  "GSP28jsbh3-3u:536": "vakṣyamāṇavidhayā tādarthyapratipādanasyāpi saṃbhavāccetyarthaḥ /",
  "GSP28jsbh3-3u:537": "yadihīyaṃ sādiḥ samākhyā bhavet,",
  "GSP28jsbh3-3u:538": "tadā prathamataḥ saṃbandhaṃ jñātvā sā pravartayitavyā,",
  "GSP28jsbh3-3u:539": "tatpravartakasyaca puruṣasya saṃbandhabodhane pramāṇāntarābhāvāt samākhyaiva tatra pramāṇamityanyonyāśrayaḥ syāt,",
  "GSP28jsbh3-3u:540_0": "iyañca saṅketayiturasmaraṇāt vede prayujyamānatvāccānādibhūteti bhramavipralipsādinimittatvānupapatteḥ",
  "GSP28jsbh3-3u:540_1": "pūrvapūrvaprayogadarśanādevottarottaraprayogopapatteḥ saṃbandhāvācyatvena samabhivyāhāramātragamyatvāt",
  "GSP28jsbh3-3u:540_2": "prāgapratītasyāpi pravṛttinimittatvopapatteḥ pūrvapratītatvāgrahe 'pi anuṣṭhānasyāpi",
  "GSP28jsbh3-3u:540_3": "pravāhānāditvāt pratyakṣeṇaiva kriyākārakabhāvasaṃbandhamavagatya prayogopapattau",
  "GSP28jsbh3-3u:540_4": "paścānnyāyavidāṃ anyamūlāsaṃbhave samākhyāta eva tatpratipattikalpanasaṃbhavāt gavādiśabdānāṃ",
  "GSP28jsbh3-3u:540_5": "saṃketagraha iva nātretaretarāśrayaprasaktirityabhipretya samākhyayā viniyogaṃ sādhayati",
  "GSP28jsbh3-3u:540_6": "-------- prakṛteti //",
  "GSP28jsbh3-3u:541": "vākyenaiveti //",
  "GSP28jsbh3-3u:542": "etacca śrutyādīnāmapyupalakṣaṇam /",
  "GSP28jsbh3-3u:543": "ataeva āgneya ityādiyaugikeṣvapyagnyādīnāṃ devatātvasya taddhitaśrutyaiva pratipādanānna samākhyākṛto viniyogo 'gnyādīnām /",
  "GSP28jsbh3-3u:544": "ataeva yatra yaugikapade tadavayavābhyāṃ śeṣaśeṣibhāvānvayayogyapadārthayorevopasthitiḥ,",
  "GSP28jsbh3-3u:545": "natu vrīhīn prokṣatītyādāvivaśeṣaśeṣitvanyatarasya tādṛkhotṛcamasādipadarūpasamākhyā ṣaṣṭhaṃ pramāṇamiti sāṃpradāyikāḥ //",
  "GSP28jsbh3-3u:546": "yattu śivatattvaviveke samā cāsāvākhyāceti vyutpattyā anyatra pratipannasya anyatra pratipannena saṃbandhanimittaṃ saṃjñāsāmyaṃ samākhyā /",
  "GSP28jsbh3-3u:547": "yathā agniryajñaṃ tapatu prajānan ityādimantrāṇāmatimuktihomānāṃ ca parasparasaṃbandhanimittamādhvaryavasaṃjñāsāmyamiti samākhyāsvarūpāntaraṃ svamatatvenoktam,",
  "GSP28jsbh3-3u:548": "tadadhvaryavādīnāṃ kartṛtvena viniyoge 'vyāpakatvādupekṣyam /",
  "GSP28jsbh3-3u:549": "paśubandhaprakaraṇe catastro 'timuktīrjuhoti ityāmnātānāṃ caturṇāmatimuktihomānāṃ pūrvoktamantraiḥ saha saṃbandho na samākhyātaḥ,",
  "GSP28jsbh3-3u:550": "kintu āpastambasūtropātta eveti na tadarthamīdṛśaṃ mīmāṃsakaviruddhaṃ tatsvarūpaṃ pramāṇavaditi dhyeyam /",
  "GSP28jsbh3-3u:551": "pākādyaṅgatvāditi //",
  "GSP28jsbh3-3u:552": "tatra viśeṣyāṃśasya sāmarthyāt padāntaropādānataśca prāpteḥ viśeṣaṇāṅgatve tātparyāt vākyena viniyoga ityarthaḥ //",
  "GSP28jsbh3-3u:553": "viśeṣaṇasyeti //",
  "GSP28jsbh3-3u:554_0": "adhvaryvādeḥ kartuḥ camyarthabhakṣaṇasyaca viśeṣaṇībhūtasyādhyayanādyananvayāt tatkriyāvācakapadena",
  "GSP28jsbh3-3u:554_1": "viniyogāsaṃbhavāt viniyogavākyamākāṅkṣāyogyatādivaśena vakṣyamāṇavidhayā kalpayitvā",
  "GSP28jsbh3-3u:554_2": "kartṛtādirūpasaṃbandhapratītirityarthaḥ /",
  "GSP28jsbh3-3u:555": "svatantravidhikalpaneti //",
  "GSP28jsbh3-3u:556": "adhvaryuḥkāṇḍapaṭhitānanvādhānādipadārthān kuryādityevaṃvidhavidhikalpanetyarthaḥ /",
  "GSP28jsbh3-3u:557": "so 'gnīniti //",
  "GSP28jsbh3-3u:558": "etena -------- adhvaryukartṛtvavidhānābhāvasya prayogavidhividheyatvakleśasya ca parihāraḥ ------- sūcitaḥ //",
  "GSP28jsbh3-3u:559_0": "vastutastu --------- aṅgavākyānāṃ bahutvāt tattadvākyaikavākyatāsaṃpādakatattacchabdānāṃ",
  "GSP28jsbh3-3u:559_1": "bahūnāṃ kalpanāpattergauravāviśeṣāt dharmigrāhakapramāṇena kāṇḍa eva svatantrādhvaryukartṛkatvaviniyogavidhyekakalpanā yuktā /",
  "GSP28jsbh3-3u:560_0": "tatra yadyapi adhīte ityādividhau mantrārthavādādauca tattatsiddhavannirdeśadarśanena",
  "GSP28jsbh3-3u:560_1": "tadanyathānupapattyaiva etādṛśavidhikalpanānna samākhyayaiva tadvidhikalpanamupapadyata",
  "GSP28jsbh3-3u:560_2": "iti na samākhyāniko viniyoga iti śakyate vastum;",
  "GSP28jsbh3-3u:561": "tathāpi tatra viśiṣya yaugikapadānyathānupapattereva kāraṇatvāttayaiva vyavahāraḥ /",
  "GSP28jsbh3-3u:562": "yatratu yājñikaprasiddhamātraṃ tatra vidherapi tadanyathānupapattimātrakalpyatvādyukta eva tayā vyavahāra iti draṣṭavyamiti //",
  "GSP28jsbh3-3u:563": "atra prācīnaiḥ krame deśasāmānyalakṣaṇasaṃbandhaḥ pratyakṣa iti pradhānākāṅkṣāmātrotthāpanāt prakaraṇādikalpanena prāmāṇyam,",
  "GSP28jsbh3-3u:564_0": "samākhyāyāṃ tu viśiṣṭapadārthamātravācisamākhyābalāt nūnamanayoḥ kaścidasti saṃbandha",
  "GSP28jsbh3-3u:564_1": "iti saṃbandhakalpanā tataḥ phalavadbhāvanākathaṃbhāvatirohitāpyanvādhānāderākāṅkṣā",
  "GSP28jsbh3-3u:564_2": "kalpyetyevaṃ kramaprakaraṇakalpanena prāmāṇyamuktam,",
  "GSP28jsbh3-3u:565": "tadayuktam;",
  "GSP28jsbh3-3u:566_0": "ādhvaryavamityatra prakṛtipratyayābhyāṃ svaśakyārthasya saṃbandhasāmānyasya copasthitāvākāṅkṣāvaśena",
  "GSP28jsbh3-3u:566_1": "kartṛtādirūpasaṃbandhaviśeṣaparatvopapatteḥ saṃbandhakalpanāprasaṅgātsthānakalpakatvāyogāt /",
  "GSP28jsbh3-3u:567": "ataḥ saṃbandhasya kḷptāmevopasthitimaṅgīkṛtya yatpadamātrakalpanamekavākyatāpādakamuktaṃ tadanukūlāṃ sthānakalpanāṃ darśayati -------- tacceti //",
  "GSP28jsbh3-3u:568": "itikartavyatātveti //",
  "GSP28jsbh3-3u:569": "adhvaryoḥ pūrvavadeva tanniyamādṛṣṭadvārā itikartavyatātvaṃ prakalpyānvādhānasyetādṛśetikartavyatākāṅkṣārūpaprakaraṇakalpanetyathraḥ //",
  "GSP28jsbh3-3u:570": "spaṣṭārthamanyat //",
  "GSP28jsbh3-3u:571": "prayojanaṃ pūrvapakṣe tattadvedavihitakarmasu jyotiṣṭomādyaṅgabhūteṣu ṛtvijāmaniyamaḥ,",
  "GSP28jsbh3-3u:572": "siddhāntetu niyama iti spaṣṭatvāt noktam // //",
  "GSP28jsbh3-3u:573": "// iti ṣaṣṭhaṃ samākhyāviniyojakatādhikaraṇam //",
  "GSP28jsbh3-3u:574": "- - - - - - (B1) (7 adhikaraṇam / ) (a.3 pā.3 adhi.7)",
  "GSP28jsbh3-3u:575": "śruti-liṅga-vākya-prakaraṇa-sthāna-samākhyānāṃ samavāye pāradaurbalyam arthaviprakarṣāt / Jaim_3,3.14 /",
  "GSP28jsbh3-3u:576": "tadevaṃ ṣaṭsu pramāṇeṣu nirūpiteṣu adhunā virodhe balābalaṃ nirūpyate /",
  "GSP28jsbh3-3u:577": "virodhaścaikasya śeṣasya śeṣidvaye pramāṇadvayasattve yathaindrīmantrasya śrutyā gārhapatyāṅgatve liṅgāccendrāṅgatve /",
  "GSP28jsbh3-3u:578": "athavā ekasmin śeṣiṇi śeṣadvayaviniyojakapramāṇadvaye /",
  "GSP28jsbh3-3u:579": "yathā gārhapatye śrutyaindrīmantro liṅgādāgneyaḥ /",
  "GSP28jsbh3-3u:580": "ayañca śeṣadvayaviniyogo dvāraikye satyeva balābalaprayojako na tu tadbhede 'pi;",
  "GSP28jsbh3-3u:581": "vākyaprakaraṇābhyāṃ vaimṛdhaprayājādīnāmekaśeṣyarthatve 'pi tadabhāvāt /",
  "GSP28jsbh3-3u:582": "yatra tu ekasya śeṣasya ekasminneva śeṣiṇi pramāṇadvayaṃ,",
  "GSP28jsbh3-3u:583": "tatra vaiṣamye prabalasyaiva prayojanārthaṃ viniyojakatvaṃ,",
  "GSP28jsbh3-3u:584": "sāmye tvekasya viniyojakatvaṃ itarasya punaḥśrutitvena prayojanāntarakalpanam /",
  "GSP28jsbh3-3u:585": "niyāmakābhāve dvayorabhyudayaśiraskatvakalpanaṃ karmāntarabodhakatvaṃ vā /",
  "GSP28jsbh3-3u:586": "evaṃ yatrārūṇayā krīṇātītyādau āruṇyasyāpūrvasādhanībhūtakrayārthatve pramāṇatrayaṃ,",
  "GSP28jsbh3-3u:587": "tatrāpi śrutereva viniyojakatvaṃ na tvanyasya;",
  "GSP28jsbh3-3u:588": "vākyasyoddeśyasamarpakamātratvāt /",
  "GSP28jsbh3-3u:589": "ataeva naindyetyatra liṅgavākyavirodhaḥ,",
  "GSP28jsbh3-3u:590": "vākyasyoddeśyamātrasamarpakatvena śrutisahakāritve 'pi kṛtikārakatvabodharūpaviniyojakatvābhāvāt /",
  "GSP28jsbh3-3u:591": "prakaraṇaṃ tvapūrvasādhanatvalakṣaṇātātparyagrāhakamātraṃ na tu tadapi viniyojakam gauravāt /",
  "GSP28jsbh3-3u:592": "ataeva viniyojakapramāṇabalābalavattātparyagrāhakapramāṇabalābalamapi nirūpyameva /",
  "GSP28jsbh3-3u:593": "tadiha śrutyorvirodhe aindrīmantrasya tṛtīyayā gārhapatyāṅgatvameva natu taddhitaśrutyā indrādyaṅgatvam;",
  "GSP28jsbh3-3u:594": "tasya sūktataddhitatvena prādhānyena kṛtikārakatvavācitvābhāvāt /",
  "GSP28jsbh3-3u:595": "ataśca tasya mukhyaśrutitvābhāvād durbalatvam /",
  "GSP28jsbh3-3u:596": "evaṃ caitasya mantrasya liṅgādindrāṅgatvamiti śrutiliṅgavirodhe 'pyetadevodāharaṇam /",
  "GSP28jsbh3-3u:597_0": "atra hi sarvatrottarottarasya pūrvapūrvakalpakatvena prāmāṇyasya tattannirūpaṇāvasare",
  "GSP28jsbh3-3u:597_1": "sthāpitatvāduttarottarasya śrutikalpanaṃ yāvadavagatasyaiva pūrvapūrveṇa śeṣaśeṣiṇornirākāṅkṣatvāpādanena bādhaḥ /",
  "GSP28jsbh3-3u:598": "nacāṅgānāṃ prakṛtyarthatvena nirākāṅkṣāṇāmapi vikṛtyākāṅkṣayaivātideśakalpanavadindrādyākāṅkṣayaiva liṅgasya śrutikalpakatvopapattiḥ;",
  "GSP28jsbh3-3u:599": "tasya dhyānādyupāyāntareṇāpi smṛtisiddherniyamena vikṛtivadanākāṅkṣatvāt /",
  "GSP28jsbh3-3u:600": "ataḥ śrutyā gārhapatyāṅgatvameva /",
  "GSP28jsbh3-3u:601": "naca -------- śruteḥ karaṇatvamātrābhidhāyitvena gārhapatyanirūpitatvasya vākyādhīnatvānnāyaṃ śrutiliṅgavirodha iti ------- vācyam;",
  "GSP28jsbh3-3u:602": "tathātve 'pi brāhmaṇavākyatvena mantraliṅgāpekṣayā “yadyapyanyadevatyaḥ paśuri“tivatprabalatvopapatteḥ /",
  "GSP28jsbh3-3u:603": "vastutastu yathā na kevalayā śrutyā virodho naivaṃ vākyenāpi;",
  "GSP28jsbh3-3u:604": "gārhapatyasamīpe ityevamupapatteḥ /",
  "GSP28jsbh3-3u:605": "ataścobhayavirodhatve 'pi 'pradhānena vyapadeśā bhavantī'ti nyāyena śrutiliṅgavirodhodāharaṇatvam /",
  "GSP28jsbh3-3u:606": "liṅgayorvirodhe mukhyasāmarthyena gauṇasya bādhaḥ /",
  "GSP28jsbh3-3u:607_0": "liṅgavākyayostu 'syonaṃ te' iti sadanakaraṇaprakāśakasya pūrvārdhasya 'tasminsīde'tyuttarārdhena",
  "GSP28jsbh3-3u:607_1": "sādanaprakāśakena tasminkasminniti vibhāge sākāṅkṣeṇaikavākyatvātsakalasya mantrasya",
  "GSP28jsbh3-3u:607_2": "sadanasādanayoranyataratrobhayatra vā pratiṣṭhāpana eva vāsya tasminniti padasannidhirūpeṇa",
  "GSP28jsbh3-3u:607_3": "vākyena viniyoge prāripsite tataḥ pūrvapravṛttena liṅgena tattadākhyātasya mukhyaviśeṣyatvena",
  "GSP28jsbh3-3u:607_4": "svārthabodhakasya paropasarjanakatvakalpane pramāṇābhāvāttacchabdasya ca sā vaiśvadevītivadvākyāntaropasthitārthaparāmarśakatvenāpi",
  "GSP28jsbh3-3u:607_5": "caritārthatvātpratyekameva viniyoga iti /",
  "GSP28jsbh3-3u:608": "vākyayorvirodhe upāṃśutvasya “tsarā vā eṣā yajñasye“ti vyavetayajñapadaikavākyatvādyajñabhāgadharmatvaṃ,",
  "GSP28jsbh3-3u:609": "tasmādyatkiñcitprācīnamagnīṣomīyāttenopāṃśu carantītyanena sannihitayatkiñcitpadaikavākyatayāvagatapadārtha- dharmatvena bādhyate /",
  "GSP28jsbh3-3u:610": "vākyaprakaraṇayorvirodhe ca vaimṛdhasya vākyāvagatena paurṇamāsyaṅgatvena prakaraṇāvagatadarśāṅgatvabādhaḥ /",
  "GSP28jsbh3-3u:611": "yattu agnīṣomādipadaikavākyatāpannānāṃ idaṃ havirityādipadānāmamāvāsyāṅgadevatāprakāśanārthatvaṃ prākaraṇikaṃ vākyena bādhyata ityudāharaṇamuktaṃ mūle,",
  "GSP28jsbh3-3u:612_0": "tacchrutiliṅgaviniyuktasya siddharūpatvena prakaraṇāviṣayasya ca sūktavākasya mukhyaprakaraṇaviniyojyatvaprasaktyabhāve",
  "GSP28jsbh3-3u:612_1": "'pi adhikārākhyagauṇaprakaraṇasyāpūrvasādhanatvalakṣaṇātātparyagrāhakasya prasaktatvāttadbādhābhiprāyeṇa draṣṭavyam /",
  "GSP28jsbh3-3u:613": "prakaraṇayorvirodhe mahāprakaraṇamavāntaraprakaraṇena /",
  "GSP28jsbh3-3u:614": "prakaraṇakramayorvirodhe akṣairdīvyatītyādivihitavidevanādīnāṃ sannidhānādabhiṣecanīyākhyasomayāgāṅgatvaprasaktau prakaraṇādrājasūyāṅgatvam /",
  "GSP28jsbh3-3u:615": "na cābhiṣecanīyasyāpi phalavattvena prakaraṇāśaṅkā,",
  "GSP28jsbh3-3u:616": "tasya vikṛtitvena kḷptopakāraprākṛtāṅganirākāṅkṣasya tadabhāvāt /",
  "GSP28jsbh3-3u:617": "naca ------- vikṛtāvapi yatprākṛtāṅgānuvādena vaikṛtamaṅgaṃ vācanikaṃ vidhīyate yathā pṛṣattādi,",
  "GSP28jsbh3-3u:618_0": "tasyāpi vikṛtigatāṅgākāṅkṣāyāmanivṛttāyāmeva vidheyatvāttatsandaṣṭasya tatpūrvabhāvitvesati",
  "GSP28jsbh3-3u:618_1": "pradhānottarabhāvino 'pūrvāṅgasya vā prakaraṇenaiva grahaṇopapatteḥ videvanādīnāṃ",
  "GSP28jsbh3-3u:618_2": "cābhiṣecanīyottaramuktavidhābhiṣekapūrvabhāvitvena pāṭhātprakaraṇagrahaṇopapattiriti ------- vācyam;",
  "GSP28jsbh3-3u:619": "prākṛtāṅgānuvādena vihitasyāpyapūrvāṅgasyopahomavadvikṛtyākāṅkṣāyāṃ nivṛttāyāmeva vidhānāt /",
  "GSP28jsbh3-3u:620": "yasya hi prākṛtakāryāpannatayā vaikṛtāṅgasya vidhānaṃ yathaudumbaratvaśarādestasyaivānivṛttākāṅkṣāyāṃ vidhānam,",
  "GSP28jsbh3-3u:621": "tatsandaṣṭasyaiva ca tatpūrvabhāvino vā pradhānottarāṅgasya vikṛtiprakaraṇena grahaṇam /",
  "GSP28jsbh3-3u:622": "abhiṣekasya tu prākṛtakāryāpannatvābhāvānna tatpūrvapaṭhitānāṃ videvanādīnāmabhiṣecanīyaprakaraṇagrāhyatvopapattiḥ /",
  "GSP28jsbh3-3u:623": "vastutastu abhiṣekasyāpi svatantrotpannasya prakaraṇādrājasūyāṅgatvāvagate r“māhendrastotraṃ pratyabhiṣicyate” ityatra pratiśabdayogena kālārthaḥ saṃyoga iti vakṣyate /",
  "GSP28jsbh3-3u:624": "ato videvanādyabhiṣekāntānāṃ sarveṣāmeva sannidhānādinābhiṣecanīyāṅgatvaprasaktau prakaraṇena tadbādhaḥ /",
  "GSP28jsbh3-3u:625": "naca rājasūyasyāpi pratyekaṃ vikṛtitvātprakaraṇābhāvaḥ;",
  "GSP28jsbh3-3u:626": "pavitrādārabhya kṣatrasya dhṛtiṃ yāvadrājasūyatvadharmapuraskāreṇa vācanikāṅgāmnānāttatsandaṣṭavidevanādīnāṃ prakaraṇagrāhyatvopapatteḥ /",
  "GSP28jsbh3-3u:627": "evaṃ prakaraṇasya kramāntarairapi udāharaṇānyūhyāni /",
  "GSP28jsbh3-3u:628": "evaṃ kramayorvirodhe sannidhānena yājyādvayasya kāmyaindrāgnadvayāṅgatve aniyamena prasakte yathākramapāṭhādādyasyādyāṅgatvam /",
  "GSP28jsbh3-3u:629": "kramasamākhyayorvirodhe pauroḍāśikasamākhyāte kāṇḍe samāmnātasya śundhadhvamiti mantrādeḥ sannidhānātsānnāyyāṅgatvam /",
  "GSP28jsbh3-3u:630": "naca māhadhikāreṇa sannidhibādhaḥ;",
  "GSP28jsbh3-3u:631": "tasyāpi vācanikāṅgasandaṣṭatvena balavattvāt /",
  "GSP28jsbh3-3u:632": "nacaivaṃ tasya prakaraṇatvāpattiḥ;",
  "GSP28jsbh3-3u:633": "mantrasya siddharūpatvena liṅgāviniyojyatvena ca prakaraṇāviṣayatvāt /",
  "GSP28jsbh3-3u:634": "sannidhānasyāpi samākhyāvadapūrvasādhanatvalakṣaṇātātparyagrāhakatva eva balābalaṃ na tu viniyoge /",
  "GSP28jsbh3-3u:635": "tatra tūdāharaṇāntaraṃ mṛgyam /",
  "GSP28jsbh3-3u:636": "evaṃ samākhyayorvirodhe ādhvaryavamiti sāmānyasamākhyāyā yajamānamiti viśeṣasabhākhyayā bādhaḥ /",
  "GSP28jsbh3-3u:637": "evaṃ vdyantaritatryantaritādipramāṇasya pūrvaiḥ sahavirodhe śeṣānekatve ca udāharaṇāni kaustubhe draṣṭavyāni /",
  "GSP28jsbh3-3u:638": "sa cāyaṃ śrutiliṅgādibādho 'prāptabādhaḥ /",
  "GSP28jsbh3-3u:639": "tattvaṃ cāṅgatābodhakaliṅgādikalpyapramāṇapratibandhakatvam /",
  "GSP28jsbh3-3u:640": "pūrvapūrvapramāṇena hi aṅgatve 'vadhārite nirākāṅkṣatvāduttarottarataḥ pūrvapūrvapramāṇakalpanaiva nodetīti so 'yamaprāptabādhaḥ /",
  "GSP28jsbh3-3u:641": "evaṃ gṛhamedhīye ājyabhāgau yajatītyādāvapi /",
  "GSP28jsbh3-3u:642": "anyatra sāmānyaviśeṣanityanaimittikabhāvādau prāptabādhaḥ /",
  "GSP28jsbh3-3u:643": "kḷptasya bodhakasya viśeṣaviṣayatāpratibandhakatvam /",
  "GSP28jsbh3-3u:644": "sāmānyaśāstrāderhi viśeṣaśāstrādinā padahomādiviṣayatāmātraṃ pratibadhyate,",
  "GSP28jsbh3-3u:645": "natu sāmānyaśāstramapi;",
  "GSP28jsbh3-3u:646": "tasya kḷptatvenākalpanīyatvāt,",
  "GSP28jsbh3-3u:647": "homāntareṣvapyāhavanīyābhāvāpattyā mithyātvasyāpi kalpayitumaśakyatvācca /",
  "GSP28jsbh3-3u:648": "ataeva yena sāmānyaśāstrameva pūrvamālocitaṃ tasya viśeṣādarśanajanitabhrama eva viśeṣaviṣayako viśeṣaśāstreṇa bādhyate /",
  "GSP28jsbh3-3u:649_0": "evaṃ yatrāpi “na tau paśau karotī” tyādau śāstraprāptasya niṣedhastatrāpi prāpakaśāstrasya",
  "GSP28jsbh3-3u:649_1": "yadyapi niṣedhasya prāptisāpekṣatvenopajīvyatvādatyantabādhānupapatterviśeṣaviṣayatvamāvaśyakam,",
  "GSP28jsbh3-3u:650": "tathāpi tatra vikalpāṅgīkārāttadabhāvapakṣe viśeṣaviṣayatvapratibandhānnoktalakṣaṇāvyāptiḥ /",
  "GSP28jsbh3-3u:651": "yathā ca tatra rāgaprāptaniṣedhavat bhrāntiprāptasya bādhamaṅgīkṛtya na vikalpastathā kaustubhe draṣṭavyam /",
  "GSP28jsbh3-3u:652": "vakṣyate cātrāpi daśame /",
  "GSP28jsbh3-3u:653": "ataḥ siddhaṃ bādhasya dvaividhyam // 3 // 41 //",
  "GSP28jsbh3-3u:654": "// iti saptamaṃ balābalādhikaraṇam //",
  "GSP28jsbh3-3u:655": "- - - - - - (B2) adhyāyādāvathātaḥ śeṣalakṣaṇamityādyasūtre piṇḍīkṛtya kaḥ śeṣaḥ kena hetunā śeṣaḥ kathaṃ viniyujyate?",
  "GSP28jsbh3-3u:656": "śrutyādīnica viniyoge kāraṇāni,",
  "GSP28jsbh3-3u:657_0": "teṣāṃ ca virodhe balābalamiti pañcānāṃ pratijñāyā bhāṣyakāreṇa darśitatvāt tatra",
  "GSP28jsbh3-3u:657_1": "viniyogakāraṇaśrutyādinirūpaṇapratijñāntaṃ vicārya adhunāvasaralābhāt tadanantarapratijñātaṃ",
  "GSP28jsbh3-3u:657_2": "balābalaṃ durbalapramāṇakṛtaviniyogāpavādopayogitayā cintyate ityavasarasaṅgatyā",
  "GSP28jsbh3-3u:657_3": "sākṣādadhyāyasaṅgatimiha vākyapāde uktānāṃ vākyādisamākhyāntapramāṇānāmeva balābalavicārasya",
  "GSP28jsbh3-3u:657_4": "kartumucitatve 'pīhaiva śrutiliṅgapramāṇayorapi tadvicārasya buddhisthatvena buddhisthānātmikāṃ",
  "GSP28jsbh3-3u:657_5": "pādasaṅgatiṃ tathā sarvapramāṇanirūpaṇojjīvyatvāt balābalavicāraṃ prati samākhyāntapramāṇanirūpaṇasya",
  "GSP28jsbh3-3u:657_6": "hetutvāt hetuhetumadbhāvarūpāmanantarasaṅgatiṃ ca sūcayannadhikaraṇavicāraṇīyaṃ pratijānīte",
  "GSP28jsbh3-3u:657_7": "--------- tadevamiti //",
  "GSP28jsbh3-3u:658": "virodha iti //",
  "GSP28jsbh3-3u:659_0": "satyapi virodhe aśvamahiṣyādivadekaviṣayatvābhāve balābalasyābhāvāt satyapyaruṇāvākye",
  "GSP28jsbh3-3u:659_1": "āruṇyasyāpūrvasādhanībhūtakrayārthatvarūpaikārthaviṣayatve śrutivākyaprakaraṇānāṃ",
  "GSP28jsbh3-3u:659_2": "virodhābhāve tasyābhāvādvirodhe satyekaviṣayatve balābalaṃ nirūpyate ityarthena sūtragataṃ",
  "GSP28jsbh3-3u:659_3": "samavāyapadaṃ vyākhyātam /",
  "GSP28jsbh3-3u:660": "etadeva virodhasyaikaviṣayatvapradarśanavyājena kathayati -------- virodhaśceti //",
  "GSP28jsbh3-3u:661": "tadabhāvāditi //",
  "GSP28jsbh3-3u:662": "yena prayojanena darśapūrṇamāsāṅgatvaṃ prayājādīnāṃ na tenaiva vaimṛdhasya,",
  "GSP28jsbh3-3u:663": "tattajjanyopakārabhede sati dvāraikyābhāvāditi na tatra samavāya ityarthaḥ /",
  "GSP28jsbh3-3u:664": "evaṃ codāhṛtasamavāyadvayasthale pramāṇayoḥ prabaladurbalabhāve ekasya bādha eva,",
  "GSP28jsbh3-3u:665": "sāmyetu ādyasthale pramāṇadvayenobhayāṅgatvopapatteḥ samuccaye nobhayāṅgatvam /",
  "GSP28jsbh3-3u:666": "dvitīyetu vikalpo yathā vrīhiyaveṣvitibhāvaḥ /",
  "GSP28jsbh3-3u:667": "yatratviti //",
  "GSP28jsbh3-3u:668": "yathā ekasvargarūpaṃ phalaṃ prati darśapūrṇamāsādeḥ śeṣatābodhakaṃ “sarvebhyo darśapūrṇamāsau” “darśapūrṇamāsābhyāṃ svargakāmo yajete” ti pramāṇadvayaṃ,",
  "GSP28jsbh3-3u:669": "tatraikasya sāmānyavākyatvādaparasya viśeṣavākyatvāt vaiṣamye sati viśeṣavākyasyaiva svargaṃ prati viniyojakatvakalpanāt sāmānyasyaiva taditaraviṣayatvakalpanam /",
  "GSP28jsbh3-3u:670_0": "tatprayojanañca bhinnakāryatāvacchedakāvacchinnatvabodhanenaikasmāt prayogādekakāryatāvacchedakāvacchinnasyaikasya",
  "GSP28jsbh3-3u:670_1": "utpattiniyamenāvacchinnaputrapaśvādyanyataraphalotpattiniyamasiddhāvapi putrasvargarūpaphalotpattyavighātaḥ;",
  "GSP28jsbh3-3u:671": "svargasya bhinnakāryatāvacchedakāvacchinnatvenotpattau bādhakābhāvāt /",
  "GSP28jsbh3-3u:672": "atastādṛśaprayojanāntarasidhyarthaṃ prabalasyaiva viniyojakatvamityarthaḥ /",
  "GSP28jsbh3-3u:673": "prayojanāntarakalpanamiti //",
  "GSP28jsbh3-3u:674": "yathā śākhābhedenāmnātayoḥ svargavākyayoḥ tattadadhyetṛbhedena jñāpanarūpaprayojanāntarakalpanam /",
  "GSP28jsbh3-3u:675": "ataścaitādṛśasthale samavāyābhāvānna vicāraviṣayatvamityarthaḥ //",
  "GSP28jsbh3-3u:676": "anyatrāpi samavāyābhāvānna vicāraviṣayatvamityatidiśati --------- evamiti //",
  "GSP28jsbh3-3u:677_0": "atrahi tṛtīyāśrutyā kriyāsāmānyaṃ pratyaṅgatvamāruṇyasya krīṇātisamabhivyāhāralakṣaṇavākyena",
  "GSP28jsbh3-3u:677_1": "krayarūpakriyāviśeṣaṃ prati prakaraṇenāpūrvasādhanaviśeṣaṃ pratīti trayāṇāṃ samavāye",
  "GSP28jsbh3-3u:677_2": "'pyaṅgatābodhakatvaṃ tṛtīyāśrutereva anyattu viśeṣaṇavidhikalpanāyāṃ uddeśyasamarpaṇārthamityekaviṣayatvābhāvānna",
  "GSP28jsbh3-3u:677_3": "samavāya ityarthaḥ //",
  "GSP28jsbh3-3u:678": "yadyapi sarveṣāṃ pramāṇānāṃ samavāye pāradaurbalyamuktam,",
  "GSP28jsbh3-3u:679_0": "na dvayoḥ; tathāpi śrutyādisamudāyasyaikatra viniyojakatvābhāvāt tadgatabalābalasya",
  "GSP28jsbh3-3u:679_1": "pratipradhānāvṛttinyāyena pratyekameva viniyojakatvaparyavasānāt sūtrasvārasyāt ekaikasya",
  "GSP28jsbh3-3u:679_2": "daurbalye vaktavye aparatra prābalyopanyāsaḥ pratiyogividhayā kathyata iti dvayoḥ",
  "GSP28jsbh3-3u:679_3": "dvayoḥ balābalavicāro nāyuktaḥ /",
  "GSP28jsbh3-3u:680": "tatra yathā prasaṅgādiha pāde śrutiliṅgayoḥ balābalavicāraḥ tathaiva tulyanyāyatvāt śrutyoḥ liṅgayoścāpi tadvicāraḥ prāsaṅgikaḥ kariṣyate /",
  "GSP28jsbh3-3u:681": "tatra śrutiliṅgavirodhodāharaṇe “aindyā gārhapatyamupatiṣṭhata” ityasmin na svarūpeṇa tṛtīyādiśruteḥ mantraliṅgasya ca virodhaḥ;",
  "GSP28jsbh3-3u:682": "indraṃ pratyaṅgatvasya tṛtīyayā vārayitumaśakyatvāt /",
  "GSP28jsbh3-3u:683": "gārhapatyamiti niyame sati tayoḥ virodhaprasaktiḥ /",
  "GSP28jsbh3-3u:684_0": "tasya cāruṇyaikahāyanyoriva gārhapatyapadasamabhivyāhārarūpavākyakṛtatvāt vākyaliṅgayoriha",
  "GSP28jsbh3-3u:684_1": "virodho na śrutiliṅgavirodhaprasaktirityāśaṅkāṃ vakṣyamāṇaśrutiliṅgavirodhodāharaṇatādarthyādihaiva",
  "GSP28jsbh3-3u:684_2": "prasaṅgānnirākaroti -------- ataeveti //",
  "GSP28jsbh3-3u:685": "aindrīnirūpitoddeśyatā yā gārhapatyasya sā paraṃ vākyagamyā syāt ;",
  "GSP28jsbh3-3u:686_0": "aṅgatvasya taduddeśapravṛttakṛtikārakatvāt bhāvanānvayitayā prādhānyena tadvācakatṛtīyāyāḥ",
  "GSP28jsbh3-3u:686_1": "prādhānyāt “pradhānena vyapadeśāḥ” iti nyāyāt liṅge balīyasi gārhapatyaindrīpadayoḥ",
  "GSP28jsbh3-3u:686_2": "pṛthak tṛtīyākṛtāṅgatvasyāvaśyakatayā mantraliṅgakṛtāṅgatvabodhena saha virodhāt",
  "GSP28jsbh3-3u:686_3": "śrutiliṅgavirodhodāharaṇavyapadeśa ityarthaḥ //",
  "GSP28jsbh3-3u:687": "vastutastu ------- āgneyīṃ prati gārhapatyaśeṣitāyā ivendraṃ pratyeva liṅgādeva prāptervākyānarthakyāpatteḥ gārhapatyamiti śrutyuktaṃ śeṣitvamāgneyīvyatiriktaviṣayam,",
  "GSP28jsbh3-3u:688": "aindrīti śrutyuktañca karaṇatvamindravyatiriktaviṣayamityavaśyavaktavyatvāt śrutyuktasāmānyarūpasyāpi astyeva liṅgena virodhaḥ,",
  "GSP28jsbh3-3u:689": "natu vākyakṛta eveti na doṣaḥ /",
  "GSP28jsbh3-3u:690": "viśiṣya cemāmāśaṅkāṃ svayameva prakārāntareṇa nirākariṣyate //",
  "GSP28jsbh3-3u:691": "ata eveti //",
  "GSP28jsbh3-3u:692": "apūrvasādhanatvalakṣaṇātātparyagrāhakatvaṃ prakaraṇādīnām /",
  "GSP28jsbh3-3u:693": "ataeva teṣāmapyantyena viniyoge balābalaṃ prāpnoti tadapīha nirūpyameva /",
  "GSP28jsbh3-3u:694_0": "yathā liṅgena pūṣānumantraṇamantrasya viniyoge darśapūrṇamāsaprakaraṇapaṭhitatvena",
  "GSP28jsbh3-3u:694_1": "tallakṣaṇātātparyagrāhakatve prakaraṇasya prāpteḥ liṅgavirodhāt samākhyāyā eva tattātparyagrāhakatvaṃ",
  "GSP28jsbh3-3u:694_2": "vakṣyate ityarthaḥ //",
  "GSP28jsbh3-3u:695": "natu taddhitaśrutyeti //",
  "GSP28jsbh3-3u:696_0": "indro devatā yasyāḥ saindrītyarthe aindrīti taddhitānuśāsanāt taddhitenendrasya prakāśyasvarūpadevatātvāvagamena",
  "GSP28jsbh3-3u:696_1": "prakāśyatayā indrasya prādhānyapratīteraṅgatvaghaṭakībhūtoddeśyatāvācitvāt mantrasya",
  "GSP28jsbh3-3u:696_2": "indraṃ pratyaṅgatābodhakatvaṃ netyarthaḥ //",
  "GSP28jsbh3-3u:697": "naca ------- niveśanaḥ saṅgamano vasūnāmityaindyā gārhapatyopasthānaṃ cayane śrutam,",
  "GSP28jsbh3-3u:698": "kadācana starīrityaindyā gārhapatyopasthānaṃ cāgnihotre śrutam,",
  "GSP28jsbh3-3u:699": "tatrobhayatrāpīndrasyānuddeśyatayā aindropasthānasyānanuṣṭheyatayā kathaṃ taddhitaśrutyā indrāṅgatvaprasaktiḥ?",
  "GSP28jsbh3-3u:700": "ataeva śrutyoḥ virodha iva śrutiliṅgavirodhe 'pi nedamudāharaṇam,",
  "GSP28jsbh3-3u:701": "apitu aśvābhidhānīmādatte ityeva yuktamiti --------- vācyam;",
  "GSP28jsbh3-3u:702": "sadhyāsamiti liṅgāt bhakṣamantre grahaṇavidhikalpanayā tadaṅgatvasyevehāpi indraśrutyā liṅgenaca indropasthānavidhikalpanayā tadaṅgatvopapatteḥ /",
  "GSP28jsbh3-3u:703": "tathāca gārhapatyasamīpe sthitvā aindyopasthānaṃ kartavyamityevaṃ prasakterna doṣa iti bhāvaḥ /",
  "GSP28jsbh3-3u:704": "prādhānyena prakāśyatvasya taddhitārthatve 'pi prādhānyasya viśeṣyatayā taddhitādanupasthiterna tasya mukhyaśrautatvalakṣaṇākrāntatvam /",
  "GSP28jsbh3-3u:705": "prādhānyamapica nāṅgatvaghaṭakībhūtepsitatvākhyaṃ tadartho 'pitu viśeṣaṇāntarāpekṣayā śābdabodhe viśeṣyatvamātram /",
  "GSP28jsbh3-3u:706": "ataścoktaprādhānyena ripsitatvākhyaṃ tallakṣayitvā taddhitaśrutyā viniyogo na bodhyetetikārakaśrutyapekṣayā daurbalyamityāha tasyeti //",
  "GSP28jsbh3-3u:707": "evaṃ kārakaśrutyoḥ vijātīyaśrutyoḥ samānajātīyaśrutyośca virodhe balābalodāharaṇāni kaustubhe draṣṭavyāni /",
  "GSP28jsbh3-3u:708": "evamiti //",
  "GSP28jsbh3-3u:709": "naca aindyadhikaraṇena paunaruktyam;",
  "GSP28jsbh3-3u:710": "tatra gauṇasāmarthyaśrutisahāyatvamātranirūpaṇeneha liṅgādindrāṅgatvaśaṅkānirāsena cāpaunaruktyāt //",
  "GSP28jsbh3-3u:711": "na tāvat liṅgaṃ svata eva pramāṇam;",
  "GSP28jsbh3-3u:712": "vedo 'khilo dharmamūlamiti smṛtyā vedasyaiva kḷptasyānumānikasya vā dharmapramāṇatvaniyamāt,",
  "GSP28jsbh3-3u:713": "arthādhyāhāranirākaraṇācca //",
  "GSP28jsbh3-3u:714": "kiñca vihitatvaghaṭitamaṅgatvaṃ na vidhikalpanaṃ vinā saṃbhavati /",
  "GSP28jsbh3-3u:715_0": "saca liṅādiśabdaikagamya ityavaśyaṃ liṅādiśabdakalpane āvaśyake tatra śabdopasthitasyaiva",
  "GSP28jsbh3-3u:715_1": "kṛtikārakatvāderanvayārthaṃ tadvācakapadarūpaśrutikalpanenaiva liṅgasya viniyojakatvamityabhipretya",
  "GSP28jsbh3-3u:715_2": "daurbalyamupapādayati -------- atrahīti //",
  "GSP28jsbh3-3u:716": "vikṛtivaditi //",
  "GSP28jsbh3-3u:717": "vikṛtisthale devatādirūpāṅgāpekṣāyā ākṣepeṇānivṛtteḥ sādṛśyaviśeṣopasthāpitaprākṛtāṅganiyamo nāyukta iti vaiṣamyamityarthaḥ /",
  "GSP28jsbh3-3u:718": "atraca bādhyaliṅgaviṣaya indrapadameva,",
  "GSP28jsbh3-3u:719": "avaśiṣṭapadānāṃ tadekavākyatayendrāṅgatvānna tadviṣayatvam,",
  "GSP28jsbh3-3u:720": "kintu indrapadaikavākyatāpannarūpavākyena śrutyā virodhaḥ /",
  "GSP28jsbh3-3u:721_0": "athavā -------- śrutyā indrapadasya gārhapatyāṅgatve pramāpite avaśiṣṭapadānāṃ tadekavākyatayā",
  "GSP28jsbh3-3u:721_1": "gārhapatyāṅgatvasyaivāpatterna tadaṃśe 'pi śrutervyāpāra iti sā vastutastātparyagatyā",
  "GSP28jsbh3-3u:721_2": "indrapadamātraviṣayiṇyeveti na tadaṃśe śrutivākyavirodha iti dhyeyam //",
  "GSP28jsbh3-3u:722": "vākyaliṅgavirodhamaṅgīkṛtyāpi liṅgabādhaṃ samarthayati -------- tathātve 'pīti //",
  "GSP28jsbh3-3u:723": "yadyapyanyadevatya iti //",
  "GSP28jsbh3-3u:724": "nahi mantraliṅgaṃ brāhmaṇavākyāpekṣayā prabalam /",
  "GSP28jsbh3-3u:725": "mantrasya brāhmaṇavihitārthaprakāśakatvena tatparatantratvāt /",
  "GSP28jsbh3-3u:726_0": "ato yathaiva manotāmantrasya dvidevatāprakāśanāsamarthasyāpi “yadyapyanyadevatya”",
  "GSP28jsbh3-3u:726_1": "iti vākyīyaviniyogabalāt lakṣaṇādinā sāmarthyamupakalpya agnīṣomīyāṅgatvamevamihāpi",
  "GSP28jsbh3-3u:726_2": "gārhapatyāṅgatvaṃ vākyenopapadyate //",
  "GSP28jsbh3-3u:727": "naca “yadyapyanyadevatya” ityasya prakṛtāvavāyavyanigadatvenāprasaktavāyavyādipaśūhanivartakatvaṃ saṃbhavati /",
  "GSP28jsbh3-3u:728": "ata utkarṣanivartakatayā prakṛtāvaṅgatvabodhakatvamevetyarthaḥ /",
  "GSP28jsbh3-3u:729": "anayaiva rītyā “ityaśvābhidhānīmādatta” ityatra vākyīyaviniyogaṃ ye icchanti teṣāṃ mate 'pi liṅgabādha upapādanīyaḥ //",
  "GSP28jsbh3-3u:730": "liṅgyoriti //",
  "GSP28jsbh3-3u:731": "barhirdevasadanamityādimantrāṇāṃ gauṇasāmarthyena gauṇārthāṅgatve prasakte 'mukhyasāmarthyena mukhyārthāṅgatvāt tadbādha ityarthaḥ /",
  "GSP28jsbh3-3u:732": "syonaṃ ta iti //",
  "GSP28jsbh3-3u:733": "“syonaṃ te sadanaṃ karomi ghṛtasya dhārayā suśevaṃ kalpayāmi /",
  "GSP28jsbh3-3u:734": "tasmin sīdāmṛte pratitiṣṭha vrīhīṇāṃ medhaḥ sumanasyamāna” iti mantraḥ pātryāmājyābhighāritāyāṃ puroḍāśasya sthāpane prayujyate /",
  "GSP28jsbh3-3u:735": "asyārthaḥ :---- he vrīhīṇāṃ medhaḥ/",
  "GSP28jsbh3-3u:736_0": "vrīhivikārabhūtayāgārhadravya puroḍāśa te sadanaṃ sthānaṃ syonaṃ śrlakṣṇaṃ ghṛtasya",
  "GSP28jsbh3-3u:736_1": "dhārayā karomi yataḥ suśevaṃ sukhaśayanayogyaṃ kalpayāmi tasmin tasmin sadane amṛtaṃ",
  "GSP28jsbh3-3u:736_2": "nāsti mṛtaṃ dāhādikṛtamaraṇaṃ yasmin tathābhūte sumanasyamānaḥ prīyamāṇaḥ san tvaṃ",
  "GSP28jsbh3-3u:736_3": "pratitiṣṭha sthiro bhaveti /",
  "GSP28jsbh3-3u:737_0": "atra pūrvārdhottarārdhayorekatra sannidhānātmakavākyena sadanakaraṇe sādanevāṅgatvena",
  "GSP28jsbh3-3u:737_1": "prasaktayoḥ liṅgena bādhe vaktavye kathamatra bhinnapratītiviṣayānekamukhyaviśeṣyarāhityarūpaikārthyasyā'khyātabhedenābhāvāt",
  "GSP28jsbh3-3u:737_2": "ekavākyatvasyāprasakteḥ kathamanyataramātre dvayoraprasaktiḥ?",
  "GSP28jsbh3-3u:738": "yena virodho nirūpyetetyata aikavākyatāṃ sādhayati -------- tasminkasminniti //",
  "GSP28jsbh3-3u:739_0": "pratītita ekārthyābhāve 'pi tacchabdasya pūrvasāpekṣatvena “ye yajñapatiṃ vardhānī”",
  "GSP28jsbh3-3u:739_1": "tyādau yacchabdasyeva vibhajyamānasākāṅkṣatvāt tanmātreṇa tadvadevārthaikatvamapi",
  "GSP28jsbh3-3u:739_2": "prakalpyaikavākyatvopapattiḥ /",
  "GSP28jsbh3-3u:740": "saṃbhavati hyākhyātopāttabhāvanāyā api sākāṅkṣatve paśya mṛgo dhāvatītyatreva bhāvanāntare prakāratayānvayena sā /",
  "GSP28jsbh3-3u:741": "ataeva ākāṅkṣāvaśenā'khyātārthasya mukhyaviśeṣyatvabādhe 'pi na kṣitirityarthaḥ /",
  "GSP28jsbh3-3u:742": "yadyapi asañjātavirodhitvāt ākāṅkṣotthāpakatacchabdaśravaṇābhāvācca na pūrvākhyātasya prakāratayā svārthabodhakatvakalpanā,",
  "GSP28jsbh3-3u:743_0": "apitur idṛśaṃ sadanakaraṇaṃ yasya tvatpratiṣṭhāpanaṃ sādhyamityevamuttarākhyāta eva",
  "GSP28jsbh3-3u:743_1": "prakāratvakalpanāduttarākhyātasyaiveti pūrvārdhasya sadanakaraṇe liṅgena viniyoge",
  "GSP28jsbh3-3u:743_2": "'pyuttarārdhasya devasyatveti padānāṃ nirvāpādipadaikavākyatayā nirvāpa iva pūrvārdhaikavākyatayā",
  "GSP28jsbh3-3u:743_3": "sadanakaraṇa eva prāptirataḥ sadanasādanayoranyataratra ubhayatra pratiṣṭhāpana evetyuktiḥ",
  "GSP28jsbh3-3u:743_4": "saṃbhavamātreṇa kathañcinneyeti bhāvaḥ //",
  "GSP28jsbh3-3u:744": "tacchabdabalādarthaikatvaṃ prakalpya ekavākyatvamityuktaṃ dūṣayati -------- tacchabdasyeti //",
  "GSP28jsbh3-3u:745_0": "yacchabdasyaiva svavākyopasthitatacchabdopakṣiptaniyamasya “yena karmaṇertsettajjayā”",
  "GSP28jsbh3-3u:745_1": "nityādau vyutpattisiddhatvadarśane 'pi tacchabdasya vākyopasthitamātraparāmarśitvaniyamābhāve",
  "GSP28jsbh3-3u:745_2": "darśanādihāpi svavākyopasthitamātraparāmarśitvaniyamābhāve sati vibhajyamānasākāṅkṣatvānupapatteḥ",
  "GSP28jsbh3-3u:745_3": "arthaikatvakalpanāyogāt vibhajyaiva liṅgena viniyogaḥ pūrvārdhe sadanakaraṇe uttarārdhaṃ sādana iti //",
  "GSP28jsbh3-3u:746": "evaṃ sati “yadi devasyatvā“dipadavadasya pṛthak prayoge ānarthakyaṃ bhavet,",
  "GSP28jsbh3-3u:747": "tadā naivaṃ viniyogaḥ syāt,",
  "GSP28jsbh3-3u:748": "astitu liṅgādapūrvasādhanībhūtasādanārthatvena sāmarthyam /",
  "GSP28jsbh3-3u:749": "ato yukto liṅgena vākyabheda ityarthaḥ /",
  "GSP28jsbh3-3u:750": "liṅgasya prakaraṇakramasaṅkhyābhirvirodhe balābalodāharaṇaṃ kaustubhe draṣṭavyam //",
  "GSP28jsbh3-3u:751": "vākyayorvirodha iti //",
  "GSP28jsbh3-3u:752": "vyavetiti //",
  "GSP28jsbh3-3u:753": "“tsarā vā eṣā yajñasya tasmāt yatkiñcitprācīnami“ti vākye yajñaśabdasya prācīnapadenānvaye tacchabdayatkiñcitpadābhyāṃ vyavadhānādyajñapadasya vyavetatvamityarthaḥ //",
  "GSP28jsbh3-3u:754": "vākyaprakaraṇayorvirodha iti //",
  "GSP28jsbh3-3u:755": "yadyapi paurṇamāsīpadaṃ saṃsthāyāṃ pratiyogitvenānvitatvāt na uddeśyasamarpakam;",
  "GSP28jsbh3-3u:756": "tathāpyupasthitatvāt tadvācakapadāntarakalpanayā tadupapattervākyāvagatenetyuktam /",
  "GSP28jsbh3-3u:757": "evaṃ ca sadapi paurṇamāsyaṃśe prakaraṇaṃ prāptānuvāda evetyarthaḥ /",
  "GSP28jsbh3-3u:758": "yattviti //",
  "GSP28jsbh3-3u:759": "“sūktavākena prastaraṃ praharatī” tyatra śrutyā viniyuktasya sūktavākanigadasya parvadvaye yathādevataṃ vibhajya viniyogaḥ pūrvapāde nirṇītaḥ /",
  "GSP28jsbh3-3u:760": "tatra “agnīṣomāvidaṃhavirajuṣetāṃ avīvṛdhetāṃ maho jyāyo 'krātāṃ indrāgnī idaṃhavirajuṣetāṃ” ityādi paṭhyate /",
  "GSP28jsbh3-3u:761_0": "tatrāgnīṣomendrāgnīpadayoḥ vibhajya viniyoge 'pyavaśiṣṭānāmidaṃ havirityādīnāmubhayatra",
  "GSP28jsbh3-3u:761_1": "paṭhitānāṃ padānāṃ prakaraṇādubhayārthatve sati “agnīṣomāvidaṃhavirajuṣetāṃ avīvṛdhetāṃ",
  "GSP28jsbh3-3u:761_2": "maho jyāyo 'krātāṃ” ityevaṃ kevalendrāgnipadasamabhivyāhārarūpavākyena tattaddevatāprakāśakapadaikavākyatayā bādhyate /",
  "GSP28jsbh3-3u:762": "ataḥ tadvadeva vibhajya viniyoga ityarthaḥ /",
  "GSP28jsbh3-3u:763": "sannipātināṃ naiva prakaraṇaṃ viniyojakamiti prakaraṇādhikaraṇe svopapāditarītyā ayuktaṃ matvānyathā samarthayati -------- tacchrutīti //",
  "GSP28jsbh3-3u:764": "tattaddevatāvācipadasamabhivyāhārarūpavākyasyaiva tattadapūrvasādhanatvalakṣaṇātātparyagrāhakatvaṃnatvadhikārasyaivetyevaṃ tadbādhābhiprāyeṇetyarthaḥ //",
  "GSP28jsbh3-3u:765": "yattu atra prakāśakāraiḥ śrautavrīhyarthatve ānarthakyāt kimākāṅkṣāyā anivṛtteravaghātādeḥ sannipātino 'pi prakaraṇaviniyojyatetyuktam,",
  "GSP28jsbh3-3u:766_0": "tat ------ na; adhikārākhyaprakaraṇenāpūrvasādhanatvalakṣaṇayā ānarthakyaparihāreṇa",
  "GSP28jsbh3-3u:766_1": "tādrūpyeṇa vrīhyarthatve sati kimākāṅkṣānivṛtteḥ śruteḥ prakaraṇāt balīyastvenaca",
  "GSP28jsbh3-3u:766_2": "prakaraṇaviniyojyatvānupapatteḥ /",
  "GSP28jsbh3-3u:767": "etena -------- prathamata itikartavyatātvenānvayābhāve prakṛtakarmānanvayino 'vaghātasyānarthakyaparijihīrṣāyā evāpravṛtteḥ prakaraṇagrāhyatvaṃ somanāthoktaṃ ------ apāstam;",
  "GSP28jsbh3-3u:768_0": "prakaraṇenāvaghātādīnāmitikartavyatātvenānvaye prayājādīnāmiva tena teṣāmapyapūrvasaṃbandhāvagatāvapūrvārthānāṃ",
  "GSP28jsbh3-3u:768_1": "satāṃ vrīhyarthatvabodhane ānarthakyāprasakteḥ vrīhyādipadeṣu tatparihārāyāpūrvasādhanatvaṃ",
  "GSP28jsbh3-3u:768_2": "tattadvidhibhireva sidhyatīti vyarthaṃ prakaraṇaviniyojyatākalpanaṃ iti prakaraṇādhikaraṇa",
  "GSP28jsbh3-3u:768_3": "eva vaktavyamiha prasaṅgādāviṣkṛṣamiti //",
  "GSP28jsbh3-3u:769": "prakaraṇayorvirodha iti //",
  "GSP28jsbh3-3u:770": "yathābhikramaṇasya mahāprakaraṇāt darśapūrṇamāsāṅgatvaprasaktāvavāntaraprakaraṇena tat bādhitvā prayājāṅgatvamityarthaḥ //",
  "GSP28jsbh3-3u:771": "prakaraṇakramayoriti //",
  "GSP28jsbh3-3u:772": "akṣairdīvyatītyādīti //",
  "GSP28jsbh3-3u:773": "anekeṣṭipaśusomayāgātmakarājasūyaprakaraṇe abhiṣecanīyākhyasomayāgasannidhau “akṣairdīvyati rājanyaṃ jināti śaunaḥśapamākhyāpayatī“tyādibhiḥ videvanādayo dharmā ākhyātāḥ /",
  "GSP28jsbh3-3u:774": "jitāni janayatītyarthaḥ /",
  "GSP28jsbh3-3u:775": "bahvṛcabrāhmaṇe samāmnātaṃ śunaḥśepaviṣayamupākhyānaṃ śaunaḥśepopākhyānamityarthaḥ /",
  "GSP28jsbh3-3u:776_0": "teṣāṃ cāyāgatvāt rājasūyapadavācyatvābhāvāt phalavadrājasūyasannidhānāt cāturthikanyāyenāṅgatve",
  "GSP28jsbh3-3u:776_1": "nirvivāde sati sannidhānādabhiṣecanīyāṅgatvaṃ prāptaṃ rājasūyamahāprakaraṇena bādhitvā",
  "GSP28jsbh3-3u:776_2": "rājasūyāṅgatvamityarthaḥ //",
  "GSP28jsbh3-3u:777": "kḷptopakāreti //",
  "GSP28jsbh3-3u:778": "yadyapi prākṛtānāmaṅgānāṃ prakṛtyupakārakatayā ākāṅkṣābhāve vikṛtisaṃbandho vikṛtyanyatarākāṅkṣārūpasthānāt,",
  "GSP28jsbh3-3u:779": "vaikṛtānāṃ tūbhayākāṅkṣayā saṃbandhe sati prakaraṇena prabalena vikṛtyā apūrvāṅgagrahaṇameva prāpnoti;",
  "GSP28jsbh3-3u:780": "tathāpi pramāṇabalābalāpekṣayā prameyapadārthagatabalābalasya jyāyastvāt tadālocane kḷptopakārakatvena prākṛtāṅgagrahaṇameva prathamato yuktam /",
  "GSP28jsbh3-3u:781": "nahi vikṛtiḥ padārthān ākāṅkṣati,",
  "GSP28jsbh3-3u:782": "kintu tajjanyānupakārān tatpṛṣṭhabhāvena ca padārthān /",
  "GSP28jsbh3-3u:783_0": "ataeva yāvatpadārthānvayaṃ kathaṃbhāvākāṅkṣānuvṛtteḥ tayaiva padārthānāṃ prathamaṃ",
  "GSP28jsbh3-3u:783_1": "grahaṇāt vaikṛtopakārāṇāmutthāpyākāṅkṣayaiva grahaṇamiti nobhayākāṅkṣālakṣaṇaprakaraṇaṃ",
  "GSP28jsbh3-3u:783_2": "vikṛtāviti kḷptopakāretyanena sūcitam /",
  "GSP28jsbh3-3u:784": "yathā pṛṣattādīti //",
  "GSP28jsbh3-3u:785": "“pṛṣadājyonānūyājān yajatī“ti cāturmāsyagatavidhinā anūyājoddeśena pṛṣattāguṇo vidhīyate /",
  "GSP28jsbh3-3u:786_0": "tatra vikṛteḥ kathaṃbhāvākāṅkṣā upakārapṛṣṭhabhāvena anūyājānvayaṃ yāvadanuvartataiti",
  "GSP28jsbh3-3u:786_1": "yāvadanūyājānvayo bhavati tāvadanūyājānāṃ svāṅgasaṃbandhaṃ vinānvayāyogāt tanmadhyapātitvāt",
  "GSP28jsbh3-3u:786_2": "pṛṣattāyā anivṛttākāṅkṣāyāmeva grahaṇādubhayākāṅkṣayā grahaṇāt prakaraṇenaiva grahaṇaṃ bhavati /",
  "GSP28jsbh3-3u:787": "tatsaṃdaṃśamadhyavartino 'ṅgasya,",
  "GSP28jsbh3-3u:788": "yathā sāṃgrahaṇeṣṭyāṃ āmnātaprayājānūyājadharmāntarālavihitā'manahomādeḥ /",
  "GSP28jsbh3-3u:789_0": "tathā tādṛśaprākṛtāṅgasaṃbadhyaṅgasaṃdaṣṭaṃ yat na bhavati prākṛtāṅgasaṃbadhyaṅgasaṃbandhātpūrvabhāvitayā",
  "GSP28jsbh3-3u:789_1": "pradhānottarāṅgānvayaṃ yāvadākāṅkṣāyā anivṛtteranivṛttākāṅkṣāyāmeva grahaṇāt prakaraṇena",
  "GSP28jsbh3-3u:789_2": "grahaṇamityarthaḥ //",
  "GSP28jsbh3-3u:790": "vastutastu -------- āmanahomānāṃ naivānivṛttākāṅkṣayā prakaraṇena grahaṇamiti caturthe svayameva vakṣyate /",
  "GSP28jsbh3-3u:791_0": "evañca prakṛte “māhendrasya stotraṃ pratyabhiṣicyate” iti vākyena prākṛtamāhendrastotrāṅgānuvādenābhiṣekasya",
  "GSP28jsbh3-3u:791_1": "abhiṣecanīyottāraṅgatayā vidhānārthasyānivṛttākāṅkṣāyāṃ grahaṇe sati tatpūrvabhāvitayā",
  "GSP28jsbh3-3u:791_2": "abhiṣecanīyottaramāmnātānāṃ videvanādīnāmapi paśvādiṣu sāmidhenyanuvādena vihitasāptadaśyavadanivṛttākāṅkṣayā",
  "GSP28jsbh3-3u:791_3": "grahaṇopapatteḥ prakaraṇenaivābhiṣecanīyāṅgatvāpattiḥ,",
  "GSP28jsbh3-3u:792": "ata āha -------- videvanādīnāṃ ceti //",
  "GSP28jsbh3-3u:793": "yāvatā svāṅgena prakṛtau aṅgānāṃ kḷptopakārakatvaṃ tāvatsvāṅgasahitasyāṅgasya kḷptopakārakatvena vikṛtyākāṅkṣayā grahaṇam,",
  "GSP28jsbh3-3u:794": "tāvataiva tadākāṅkṣoparamāt /",
  "GSP28jsbh3-3u:795_0": "yattu prākṛtāṅgānuvādenāprākṛtamaṅgaṃ tadvināpi prākṛtāṅgasya prakṛtau kḷptopakārakatvadarśanādihāpi",
  "GSP28jsbh3-3u:795_1": "tasyaiva vikṛtyākāṅkṣayā grahaṇāt ākāṅkṣāyā nivṛtteḥ anivṛttākāṅkṣāyāmagrahaṇāt upahomānāmivānyatarākāṅkṣayaiva",
  "GSP28jsbh3-3u:795_2": "grahaṇamiti na prakaraṇam /",
  "GSP28jsbh3-3u:796": "etena -------- tatsandaṣṭasya prākṛtāṅgasaṃbandhyaṅgasaṃbandhāt pūrvabhāvinaḥ pradhānottarāpūrvāṅgasya vāpi naiva prakaraṇena grahaṇam iti sūcitam /",
  "GSP28jsbh3-3u:797": "tathāca prakṛte satyapi abhiṣekasyāpūrvatve nivṛttākāṅkṣayaiva grahaṇāt nābhiṣecanīyaprakaraṇamityabhipretyāśaṅkāṃ nirasyati -------- prākṛtāṅgānuvādeneti //",
  "GSP28jsbh3-3u:798": "kutra tarhi prakaraṇena vikṛtāvaṅgatvamityata āha -------- yasya hīti //",
  "GSP28jsbh3-3u:799_0": "audumbaravākyena vihitasyaudumbaratvasya tena kiṃ bhāvayedityākāṅkṣāyāṃ dṛṣṭādṛṣṭarūpayūpamātrārthatvena",
  "GSP28jsbh3-3u:799_1": "prakṛtau taṃ vināpi jātatvenānarthakyāparihārādanivṛtterastyeva bhāvyākāṅkṣā /",
  "GSP28jsbh3-3u:800": "vikṛterapyasti kathaṃbhāvākāṅkṣā /",
  "GSP28jsbh3-3u:801": "sāca tadā śāmyati,",
  "GSP28jsbh3-3u:802": "yadopakārāstatpṛṣṭhabhāvenaca padārthā anvīyante natūpakārānvayena śāmyati /",
  "GSP28jsbh3-3u:803": "ataśca yathā indriyabhāvanāyāḥ karaṇākāṅkṣā dadhnaḥ karaṇatvenānvaye jāte siddhasya karaṇatvānupapattyā homasyāśrayatvānvayaṃ yāvadanuvartate natu dadhyanvayamātreṇa nivartate /",
  "GSP28jsbh3-3u:804": "āśrayatvenaca gṛhyamāṇo homaḥ karaṇākāṅkṣayaiva gṛhyate ityucyate,",
  "GSP28jsbh3-3u:805": "natvāśrayākāṅkṣā nāma caturthyasti;",
  "GSP28jsbh3-3u:806": "evaṃ vikṛteḥ kathaṃbhāvākāṅkṣā nopakārānvayamātreṇa nivartate /",
  "GSP28jsbh3-3u:807": "upakārapṛṣṭhabhāvena gṛhyamāṇāḥ padārthāḥ kathaṃbhāvākāṅkṣayaiva gṛhyante /",
  "GSP28jsbh3-3u:808": "tatra prākṛtāḥ padārthāḥ tayā gṛhyamāṇā api prakṛtyupakārakatayā teṣāṃ nirākāṅkṣatvānna prakaraṇena gṛhyante,",
  "GSP28jsbh3-3u:809_0": "ye tvaprākṛtāḥ prākṛtasthānāpannā audumbaratvādayo 'nyānupakārakatayā teṣāṃ nirākāṅkṣakṣatvānna",
  "GSP28jsbh3-3u:809_1": "sākāṅkṣāste paśuniyojanayūpapṛṣṭhabhāvena yāvat khādiratvamāyāti tāvadvidhīyante",
  "GSP28jsbh3-3u:809_2": "ityubhayākāṅkṣayā grahaṇāt prakaraṇena gṛhyanta iti tasyāṃ vikṛtāvasti prakaraṇam /",
  "GSP28jsbh3-3u:810": "evaṃ śareṣvapi jñeyamityarthaḥ //",
  "GSP28jsbh3-3u:811": "prakṛte vailakṣaṇyaṃ darśayati --------- abhiṣekasya tviti //",
  "GSP28jsbh3-3u:812": "etena -------- abhiṣecanīyāṅgamāhendrastotrāṅgatayābhiṣekasya vidhānādabhiṣecanīyāvāntaraprakaraṇamiti ---------- nirastam;",
  "GSP28jsbh3-3u:813_0": "avāntaraprakaraṇatvenābhimatasyābhiṣecanīyasya sākāṅkṣatvaṃ śaunaḥśepapāṭhakāle yadi",
  "GSP28jsbh3-3u:813_1": "syāt tadā tatsannidhāvāmnātena śaunaḥśopākhyānādinā svavākyārthaparipūrṇenāpyavāntaraprakaraṇalakṣaṇā",
  "GSP28jsbh3-3u:813_2": "vākyaikavākyatā kalpyeta,",
  "GSP28jsbh3-3u:814_0": "tasya tvabhiṣecanīyasya videvanādibhyaḥ prāgeva prākṛtairaṅgaiḥ nirākāṅkṣatvena yāvadasatyākāṅkṣā",
  "GSP28jsbh3-3u:814_1": "kalpyā tataḥ prāgeva rājasūye kathaṃbhāvākāṅkṣayā siddhe viniyoge avāntaraprakaraṇavattvāyogādityarthaḥ //",
  "GSP28jsbh3-3u:815": "evaṃ māhendrastotrāṅgatvamabhiṣekasyāṅgīkṛtyāpi prakaraṇāgrāhyatvamupapādyādhunā tadaṅgatvameva abhiṣekasyāyuktamityāha --------- vastutastviti //",
  "GSP28jsbh3-3u:816_0": "śaunaḥśepamākhyāya pratyabhiṣicyata ityevaṃ videvanādyabhiṣekāntānāṃ svātantryeṇotpannānāṃ",
  "GSP28jsbh3-3u:816_1": "madhye abhiṣeke māhendrasya stotraṃ pratyabhiṣicyata ityanena māhendrastotrakālamātravidhānena",
  "GSP28jsbh3-3u:816_2": "māhendrastotrāṅgatvābhāvānna prākṛtāṅgānuvādenābhiṣekavidhiḥ /",
  "GSP28jsbh3-3u:817_0": "ataḥ stotradvārā apūrvatvavidhayāpi kathaṃbhāvagrahaṇāyogānna prakaraṇavyāpāraḥ saṃbhavati",
  "GSP28jsbh3-3u:817_1": "ityutkarṣāpakarṣābhyāmanuṣṭheyatvāvagatau prayojanāpekṣābhāvena yatrotpattiḥ tatraiva",
  "GSP28jsbh3-3u:817_2": "prayojanāpekṣayā tatkalpane teṣāṃ mahāprakaraṇāt rājasūyāṅgatvameva natu sannidhānādabhiṣecanīyāṅgatvamityarthaḥ //",
  "GSP28jsbh3-3u:818": "nanu ------- rājasūyo nāma nārthāntaram,",
  "GSP28jsbh3-3u:819": "apitu iṣṭipaśusomayāgā eva,",
  "GSP28jsbh3-3u:820": "teca sarve pratyekaṃ vikṛtitvānnirākāṅkṣā iti kathaṃ rājasūyamahāprakaraṇamityāśaṅkate -------- naceti //",
  "GSP28jsbh3-3u:821": "samādhatte -------- pavitrādārabhyeti //",
  "GSP28jsbh3-3u:822_0": "pavitrasaṃjñakāt somayāgādārabhya kṣatrāṇāṃ dhṛtāstriṣṭomāgniṣṭomaḥ tenāntato yajeteti",
  "GSP28jsbh3-3u:822_1": "vidhivihitaṃ kṣatrasya dhṛtiritisaṃjñakaṃ somayāgaṃ yāvadaṅgavidhiṣu rājasūyāya hyenā",
  "GSP28jsbh3-3u:822_2": "utpunātītyupakramāt rājasūyenejānaḥ sarvamāyuretītyupasaṃhārācca teṣāṃ rājasūyatvapuraskāreṇa",
  "GSP28jsbh3-3u:822_3": "vidhānapratīteḥ vācanikāṅgasandeśena rājasūyatvena rūpeṇa sarveṣāmevākāṅkṣāyā uttejanāttāvadantamākāṅkṣānuvṛtteḥ",
  "GSP28jsbh3-3u:822_4": "tatsaṃdaṃśapatitānāmapi tatprakaraṇagrāhyatvamevopapannamityarthaḥ //",
  "GSP28jsbh3-3u:823": "etacca rājasūyāṅgamadhyapatitatvaṃ videvanādīnāṃ śākhāntaramanusṛtyoktam //",
  "GSP28jsbh3-3u:824_0": "vastutastu ---------- taittirīyabrāhmaṇe ṣoḍaśagrahavartyabhiṣekārthāyāṃ “rājasūyāya",
  "GSP28jsbh3-3u:824_1": "hyenā utpunātī“tyanena hiraṇyakaraṇakamutpavanaṃ vidhāya madhye āsandyārohaṇādibahūnyaṅgāni",
  "GSP28jsbh3-3u:824_2": "vidhāya abhiṣekapūrvottarabhāvibhūtāveṣṭihomān rājasūyenejāna ityarthavādasahitavidhinā",
  "GSP28jsbh3-3u:824_3": "vidhāya “māhendrasya stotraṃ pratyabhiṣicyate” ityanenābhiṣekaṃ vidhāya bahūnāmaṅgānāmante",
  "GSP28jsbh3-3u:824_4": "“diśobhyayaṃrājābhūdi” tyādinā videvanaśaunaḥśepopākhyānavidhyāmnānāt kṣatrasya dhṛtiṃ",
  "GSP28jsbh3-3u:824_5": "yāvannaiva rājasūyaparāmarśena dharmāmnānaṃ navā rājasūyatvapuraskāreṇa vihitadharmamadhyapātitvaṃ videvanādīnāmasti /",
  "GSP28jsbh3-3u:825_0": "ataeva --------“tadīyo hi kathaṃbhāvaḥ pavitrādārabhya kṣatrasya dhṛtiṃ yāvadanusṛtaḥ",
  "GSP28jsbh3-3u:825_1": "śaknoti videvanādīni saṃpraṣṭumi“tivārtikaṃ “prātyātmikāpūrvasidhdyai kathaṃbhāvasya",
  "GSP28jsbh3-3u:825_2": "prākṛtaiḥ nivṛttāvapi samastasādhyaphalāpūrvasidhyai kathaṃbhāvasya pavitrākhyāt",
  "GSP28jsbh3-3u:825_3": "somayāgādārabhya kṣatrasya dhṛtyākhyasomayāgaparyantamanuvṛttestanmadhyapātividevanādisparśāt",
  "GSP28jsbh3-3u:825_4": "tatkathaṃbhāvena viniyogaḥ siddha ityāśayaḥ” iti granthena nyāyasudhāyāṃ kathaṃbhāvānivṛttimadhyapātitvaparatayā vyākhyātam,",
  "GSP28jsbh3-3u:826": "natu videvanādīnāṃ rājasūyatvapuraskāreṇa vihitadharmasandaṃśapātitvaparatayā /",
  "GSP28jsbh3-3u:827": "śāstradīpikāyāmapi keṣucidaṅgeṣu rājasūyārthatvaśravaṇena rājasūyatvena kathaṃbhāvākāṅkṣāmupapādya mahāprakaraṇenaiṣāṃ tadaṅgatvamuktam,",
  "GSP28jsbh3-3u:828": "natvavāntaraprakaraṇāditi //",
  "GSP28jsbh3-3u:829": "nahi bhāṣyavārtikādyadarśite videvanādīnāṃ vācanikāṅgasandaṃśe śākhāntarīyatvakalpanā prabhavati /",
  "GSP28jsbh3-3u:830": "ato 'tra sarveṣāṃ navīnanibandhakārāṇāṃ vācanikāṅgasandaṃśapaṭhitatve bhramaeva //",
  "GSP28jsbh3-3u:831": "paramārthatastu --------- mahāprakaraṇāt rājasūyāṅgatvasiddhānto 'pi kṛtvācintayaivātra yuktaḥ,",
  "GSP28jsbh3-3u:832_0": "taittirīyaśākhāyāmabhiṣecanīyaprayogamadhye abhiṣekānantaraṃ “diśobhyayaṃrājābhūditi",
  "GSP28jsbh3-3u:832_1": "pañcākṣān prayacchati” “śaunaḥ śepamākhyāpayati” iti videvanādīnāmnāyamadhye bahūnyabhiṣecanīyāṅgāni",
  "GSP28jsbh3-3u:832_2": "“apāṃ naptre svāhorje naptre svāhāgnaye gṛhapataye svāheti tistra āhutīrjuhoti” ityādīnyāmnātāni /",
  "GSP28jsbh3-3u:833": "teṣāmupahomanyāyena utthāpyākāṅkṣāyābhiṣecanīyena sahānvīyamānānāmantarāle 'bhiṣecanīyāṅgatvasyaivāpatteḥ /",
  "GSP28jsbh3-3u:834": "āpastambādikalpasūtreṣu parimale vedhādyarthabhedādityadhikaraṇe 'pyevam /",
  "GSP28jsbh3-3u:835_0": "yattu -------- abhiṣecanīyottaraṃ prāgdaśapeyādvidevanaprabhṛtyabhiṣekāntadharmāmnānamādāyābhiṣekāpakarṣe",
  "GSP28jsbh3-3u:835_1": "tadantāpakarṣanyāyena videvanādīnāmapakarṣābhidhānaṃ pāñcamikaṃ tadbhāṣyakāralekhanādastu",
  "GSP28jsbh3-3u:835_2": "śākhāntarīyapāṭhakalpanayā pramāṇam,",
  "GSP28jsbh3-3u:836": "parantu teṣāmabhiṣecanīyāṅgatvaṃ taittirīyaśākhādṛṣṭāvāntaraprakaraṇāt naiva vārayituṃ śakyam /",
  "GSP28jsbh3-3u:837": "nahyapāṃ naptre svāhā ityādihomānāmabhiṣecanīyānvayāyābhiṣecanīyākāṅkṣotthāpanam,",
  "GSP28jsbh3-3u:838": "navā rājasūyāṅgatvaṃ teṣāṃ kasyacidiṣṭam /",
  "GSP28jsbh3-3u:839": "evañcotpavanādivākye śrūyamāṇamapi rājasūyapadaṃ avāntaraprakaraṇādabhiṣecanīyākhyarājasūyaviśeṣayāgaparameveti alaṃ vistareṇa //",
  "GSP28jsbh3-3u:840_0": "atra cānuṣṭhānasādeśyasthale prakaraṇasaṃbhāvanāyā evābhāvāt kadācitsaṃbhave paśusāmānyavidhyadhikaraṇe",
  "GSP28jsbh3-3u:840_1": "tena prakaraṇabādhasyaiva vakṣyamāṇatayā etadapavādānna prakaraṇabalīyastvodāharaṇam /",
  "GSP28jsbh3-3u:841_0": "evaṃ yathākramapāṭhasthale aindrāgnādikarmabhiḥ tulyakramāṇāṃ yājyānuvākyāyugalānāṃ",
  "GSP28jsbh3-3u:841_1": "kasyacidapi prakaraṇe anāmnānāddabdhimantrasya śundhanamantrasyaca darśapūrṇamāsaprakaraṇāmnātasyāpi",
  "GSP28jsbh3-3u:841_2": "asi śundhadhvamiti sannihitopasaṃhāriyuṣmadarthaviṣayamadhyamapuruṣasāmarthyātmakaliṅgena",
  "GSP28jsbh3-3u:841_3": "virodhāt dabdhimantrasyāspaṣṭaliṅgatvenāpi prakaraṇaviniyojyatvāyogāt yathāsaṅkhyalakṣaṇakrameṇa",
  "GSP28jsbh3-3u:841_4": "sannidhinopāṃśuyāje sānnāyyapātraśundhaneca viniyogānnodāharaṇatvam,",
  "GSP28jsbh3-3u:842": "evaṃ nirākāṅkṣavikṛtisannihitānāṃ vikṛtau prakaraṇābhāve sthānādevāṅgatvāt prakaraṇasamavāyāsaṃbhavena nodāharaṇatvamityabhipretyāha -------- evaṃ prakaraṇasyeti //",
  "GSP28jsbh3-3u:843": "prayojanaṃ videvanādyantarā somāṅgalopaprāyaścittaṃ pūrvapakṣe,",
  "GSP28jsbh3-3u:844": "siddhāntetu someṣṭyaṅgalopaprāyaścittaṃ samuccayeneti spaṣṭatvānnoktam //",
  "GSP28jsbh3-3u:845": "yattu prakāśakāraiḥ ------ siddhānte someṣṭyaṅgalopaprāyaścittadvayasya vikalpatvamuktam,",
  "GSP28jsbh3-3u:846": "tadekatarānuṣṭhānenaikata ravaiguṇyaparihārāsaṃbhavāt ayuktamityupekṣyam /",
  "GSP28jsbh3-3u:847": "prayojanāntaraṃ kaustubhe draṣṭavyam //",
  "GSP28jsbh3-3u:848": "kramasamākhyayoriti //",
  "GSP28jsbh3-3u:849_0": "pauroḍāśikakāṇḍe samāmnātasya mantrasya liṅgadarśapūrṇamāsādhikārābhyāṃ dārśapaurṇamāsikapātraśundhanārthatvena",
  "GSP28jsbh3-3u:849_1": "sāmānyato 'vagatasya viśeṣajijñāsāyāṃ samākhyayā puroḍāśāṅgatve tatsādhyāgneyādiyāgīyolūkhalamusalajuhvādipātraprokṣaṇāṅgatve",
  "GSP28jsbh3-3u:849_2": "ca prasakte sannidhānāt sānnāyyapātraśundhanāṅgatvam //",
  "GSP28jsbh3-3u:850": "atraca pauroḍāśikaśabdo nyāyasudhākṛtā 'adhikṛtya kṛte grantha' ityanuvartamāne 'puroḍāśāt ṭhak' iti smṛteṣṭhagantatvena vyutpāditaḥ,",
  "GSP28jsbh3-3u:851": "tadayuktam;",
  "GSP28jsbh3-3u:852": "adhikṛtyetyadhikāre tādṛśasmṛteranupalambhāt /",
  "GSP28jsbh3-3u:853_0": "ata etadaparitoṣeṇa yat “tasya vyākhyāna iti vyākyātavyanāmna” ityadhikāre “pauroḍāśapuroḍāśāt",
  "GSP28jsbh3-3u:853_1": "ṣṭhani” tipaṭhitasūtravihitaṣṭhanpratyayāntatvena vyutpādanaṃ somanāthena kṛtaṃ tadeva yuktam /",
  "GSP28jsbh3-3u:854_0": "saṃbhavatica “tasya vyākhyāna” ityatra vyākhyāyate aneneti vyākhyānaṃ ityarthasya",
  "GSP28jsbh3-3u:854_1": "tathā dvitīyeca sūtre pauroḍāśāḥ piṣṭapiṇḍāḥ tatsaṃskārako mantraḥ pauroḍāśaḥ tasya",
  "GSP28jsbh3-3u:854_2": "vyākhyānaṃ tatra bhavo vā pauroḍāśika ityarthasya kāśikāvṛttau darśitatvāt vyākhyānaśabdasya",
  "GSP28jsbh3-3u:854_3": "pratipādanaparatvāvagateḥ tādṛśapratipādanarūpaṃ vyākhyānaṃ yena adhyāyena kāṇḍena",
  "GSP28jsbh3-3u:854_4": "vā kriyate tatparatvamataśca kāṇḍasya puroḍāśamantrapratipādakatve 'pi tasyā bādha evetyarthaḥ //",
  "GSP28jsbh3-3u:855": "mantrasyeti //",
  "GSP28jsbh3-3u:856": "tathāca yadyapi sannidhyapekṣayā mahāprakaraṇaṃ balavat;",
  "GSP28jsbh3-3u:857": "tathāpi avāntarasandaṃśenākāṅkṣottejanādavāntarasannidhānasya tadapekṣayā prābalyāttadbādha ityarthaḥ /",
  "GSP28jsbh3-3u:858": "natu viniyoga iti //",
  "GSP28jsbh3-3u:859": "liṅgenaiva viniyojyatvāt iti śeṣaḥ /",
  "GSP28jsbh3-3u:860_0": "evañca yāvatsamākhyāmupalabhya nūnamanayoḥ prakṛtipratyayābhihitayoḥ puroḍāśakāṇḍayorasti",
  "GSP28jsbh3-3u:860_1": "saṃbandha ityanumāya kāṇḍāntargatamantrasya puroḍāśasyaca saṃbandhaṃ kalpayitvā taddvārā",
  "GSP28jsbh3-3u:860_2": "āgneyākāṅkṣākalpanāparaśrutyā śrutiṃ kalpayitvā āgneyāpūrvasaṃbandhaṃ vijñāya lakṣaṇayā",
  "GSP28jsbh3-3u:860_3": "tadapūrvasādhanībhūtapātraśundhanāṅgatvaṃ kalpyate,",
  "GSP28jsbh3-3u:861_0": "tāvadidhmabarhiḥ saṃpādanamuṣṭinirvāpayorantarālabhūto deśaḥ sānnāyyapātraśundhanavidheḥ",
  "GSP28jsbh3-3u:861_1": "pratyakṣa itīdhmabarhirnirvāpaviṣayamantrānuvākayoḥ madhyame anuvāke 'sya paṭhitatvena",
  "GSP28jsbh3-3u:861_2": "kḷptasannidhānena sānnāyyapātropasthityā tadapūrvasādhanatvalakṣaṇayā tatraivākāṅkṣadiparamparayā",
  "GSP28jsbh3-3u:861_3": "śrutikalpanayā liṅgena tadīyapātraśundhanāṅgatvam //",
  "GSP28jsbh3-3u:862": "naca pauroḍāśikapātraśundhanārthatvābhāve samākhyāyā nirālambanatvam;",
  "GSP28jsbh3-3u:863": "tatkāṇḍagatasānnāyyayājyādeḥ puroḍāśasaṃbandha iva ihāpi bhūmnā kṛtsne kāṇḍe tadvyapadeśopapatteriti bhāvaḥ //",
  "GSP28jsbh3-3u:864_0": "vastutastu ------ “devayajyāyā evaināni śundhatī” tyevaṃ taittirīyabrāhmaṇe vākyenaivāhatya",
  "GSP28jsbh3-3u:864_1": "viniyogānnātra sannidhernavā samākhyāyā viniyojakatvamiti kaustubhe draṣṭavyānīti",
  "GSP28jsbh3-3u:864_2": "tānyapīha vistarabhayāt nocyante,",
  "GSP28jsbh3-3u:865": "mūle tu bādhitabādhyadaurbalasya sujñātattvānnoktāni //",
  "GSP28jsbh3-3u:866": "evaṃ viniyojakapramāṇānāṃ śrutyādīnāṃ madhye ------ “bādhikaiva śrutirnityaṃ samākhyā bādhyate sadā /",
  "GSP28jsbh3-3u:867_0": "madhyamānāṃ tu bādhyatvaṃ bādhakatvamapekṣaye“ti vārtikoktarītyā bādhyabādhakabhāve",
  "GSP28jsbh3-3u:867_1": "paryavasite nanu liṅgādeḥ mantharapravṛttikatvena śrutisattve aṅgatvabodhakatvānupapatteḥ",
  "GSP28jsbh3-3u:867_2": "aprasaktasya viniyogasya kathaṃ bādha ityāśaṅkāṃ nirasituṃ sarvatra bādhasyaikarūpyābhāvaṃ",
  "GSP28jsbh3-3u:867_3": "sūcayannupapāditabādhasya svarūpaṃ darśayati -------- sacāyamiti //",
  "GSP28jsbh3-3u:868": "pūrvapūrvapramāṇeneti //",
  "GSP28jsbh3-3u:869": "tataścendrāṅgatvamaprāptameva bādhyate;",
  "GSP28jsbh3-3u:870": "kalpanāmūlocchedādityarthaḥ //",
  "GSP28jsbh3-3u:871": "kathaṃ tarhi daśame 'pyaprāptabādhanirūpaṇamityāśaṅkāmutsargataḥ tatra prāptabādhanirūpaṇāt kvacideva prasaṅgato 'prāptabādhanirūpaṇe 'pi na kṣatiḥ,",
  "GSP28jsbh3-3u:872": "daśame prāptabādhasyaiva nirūpaṇamihāprāptabādhasyaiveti kuladharme mānābhāvena nirasyati -------- evamiti //",
  "GSP28jsbh3-3u:873_0": "kḷptopakārājyabhāgapunarvidhinā vihitābhyāmājyabhāgābhyāmeva kḷptopakāratayā nirākāṅkṣīkṛte",
  "GSP28jsbh3-3u:873_1": "gṛhamedhīye prayājādijanyopakārānākāṅkṣaṇāt tatprāpakātideśapratibandhāt aprāptabādha",
  "GSP28jsbh3-3u:873_2": "eva gṛhamedhīya iti bhāvaḥ //",
  "GSP28jsbh3-3u:874": "anyatra tviti //",
  "GSP28jsbh3-3u:875": "yathā sāmānyaśāstraprāpta āhavanīyo viśeṣaśāstravihitapadena bādhyate /",
  "GSP28jsbh3-3u:876": "yathāvā nityaṃ pāñcadaśyaṃ vaiśyanimittakasāptadaśyena bādhyate /",
  "GSP28jsbh3-3u:877": "ādipadena prākṛtaṃ kuśādi vaikṛtaiḥ śaraiḥ sthānāpattyā bādhyate ityādayo vārtikoktetarabādhāḥ saṃgṛhītāḥ /",
  "GSP28jsbh3-3u:878": "tatra prāptabādha ityarthaḥ //",
  "GSP28jsbh3-3u:879": "nanu prāptabādhe sāmānyaśāstrādinā prāptasya kathaṃ bādhaḥ?",
  "GSP28jsbh3-3u:880": "nahyatra nedaṃ rajatamityādivat mithyātvarūpo bādhaḥ saṃbhavati,",
  "GSP28jsbh3-3u:881": "sāmānyaśāstrasyāpi nirduṣṭatvena tajjanyabodhasya doṣājanyatayā mithyātvāyogāt,",
  "GSP28jsbh3-3u:882_0": "yaditu karaṇaniṣṭhadoṣābhāve 'pi vastutaḥ karaṇe viśeṣātiriktaviṣayakatvena vidyamāne",
  "GSP28jsbh3-3u:882_1": "viśeṣādarśanakṛtapramādarūpapramātṛdoṣeṇa pramātuḥ bhramarūpatadviṣayakatvabodhopapattau",
  "GSP28jsbh3-3u:882_2": "viśeṣadarśanena tanmithyātvopapattirityucyeta,",
  "GSP28jsbh3-3u:883_0": "tadā śrutiliṅgādiṣvapi gārhapatyāṅgatārūpaviśeṣādarśane pramātuḥ liṅgamātradarśanena",
  "GSP28jsbh3-3u:883_1": "śrutikalpanadvārendrāṅgatāviṣayakatvabhramasya saṃbhavena sarvatraiva prāptabādhatvāpatteḥ",
  "GSP28jsbh3-3u:883_2": "kathamaprāptabādhatvamityāśaṅkānirāsāyāha ------- tattvaṃ ceti //",
  "GSP28jsbh3-3u:884": "tasya kḷptatveneti //",
  "GSP28jsbh3-3u:885": "nahi śrutiliṅgādiṣu liṅgādikalpyā śrutiḥ kḷptā;",
  "GSP28jsbh3-3u:886": "tasyāḥ pratyakṣaśrutivirodhe niyamenākalpanena tadabhāvāt,",
  "GSP28jsbh3-3u:887": "kadācit kalpitāyā api tasyāḥ pratyakṣaśrutyā mithyātvasyaiva kalpanācca /",
  "GSP28jsbh3-3u:888_0": "sāmānyaśāstrādestu kḷptatvenākalpanīyatvānmithyātvakalpane homāntareṣvāhavanīyābhāvāpattestatkalpanāyogāt",
  "GSP28jsbh3-3u:888_1": "sāmānyaśāstre viśeṣaśāstrādinā viśeṣaviṣayatāmātrapratibandhācchrutiliṅgādivaiṣamyeṇa",
  "GSP28jsbh3-3u:888_2": "prāptabādhatvaṃ yuktamityarthaḥ //",
  "GSP28jsbh3-3u:889": "bādhyata iti //",
  "GSP28jsbh3-3u:890": "yenaca padaśāstrameva prathamato dṛṣṭam tasya padavidhānena sāmānyaśāstreṇa bhramāsaṃbhavānna viśeṣadarśanāt tannivṛttiḥ viśeṣādarśanābhāvena bhramakāraṇābhāvāt /",
  "GSP28jsbh3-3u:891": "ataeva tadā sāmānyaśāstraṃ tadvyatiriktaviṣayatāṃ jhaṭityeva pratipadyate /",
  "GSP28jsbh3-3u:892": "yenatu sāmānyeśāstraṃ pūrvamākalitaṃ tasya sāmagrīsattvādutpannasya bhramasya viśeṣadarśanānnivṛttiḥ;",
  "GSP28jsbh3-3u:893": "tadanantaraṃ tadvyatiriktaviṣayatvaṃ paścādevāvagamyate /",
  "GSP28jsbh3-3u:894": "ator'thataḥ tasya bādhaḥ phalaṃ sidhyatītyarthaḥ //",
  "GSP28jsbh3-3u:895_0": "nanu ------ evaṃ tarhi yatra “na tau paśau karotī“tyatra bādha eva śāstrārthastatra",
  "GSP28jsbh3-3u:895_1": "yasyātideśaśāstrasya prathamālocanaṃ tasya viśeṣādarśanasahakṛtaprāpakaśāstrādājyabhāgayorapi",
  "GSP28jsbh3-3u:895_2": "bhrāntiprāptimālocya niṣedhaśāstrāvagamopapatteḥ paścādviśeṣadarśane sati prāpakaśāstrasya",
  "GSP28jsbh3-3u:895_3": "tadvyatiriktaviṣayatvakalpanarūpasya bādhasya saṃbhave 'pi yadā niṣedhaśāstrasyaiva",
  "GSP28jsbh3-3u:895_4": "prathamālocanaṃ tadā tadarthālocanottaraṃ niṣedhyaprāptyapekṣayā sāmānyaśāstralocanāt",
  "GSP28jsbh3-3u:895_5": "tenaca viśeṣadarśanasattvenā'jyabhāgabhrāntijananāyogāt niṣedhaparyavasānānupapatte",
  "GSP28jsbh3-3u:895_6": "'vaśyaṃ prāpakaśāstrasyā'jyabhāgapramājanakatvameva niṣedhāyābhyupagantavyam /",
  "GSP28jsbh3-3u:896_0": "tasmāt śāstraprāptaniṣedhe pramārūpāyā eva prāpterabhyupeyatvāt ataeva tādṛśasthale",
  "GSP28jsbh3-3u:896_1": "mīmāṃsakaiḥ vikalpāṅgīkārāt kathaṃ prāptavādhatvāvacchedena prāpakaśāstrasya bādhakaśāstreṇa",
  "GSP28jsbh3-3u:896_2": "svaviṣayakatāpratibandhena tallakṣaṇasaṃbhava ityāśaṅkāṃ nirasitumāha ------ evaṃ yatrāpīti //",
  "GSP28jsbh3-3u:897": "samādhatte ------- tathāpīti //",
  "GSP28jsbh3-3u:898_0": "yato 'tra pramārūpaiva prāptiḥ ataeva vikalpāṅgīkārāt yasmin pakṣe ājyabhāgayorabhāvaḥ",
  "GSP28jsbh3-3u:898_1": "tasmin pakṣe niṣedhaśāstrasya tadupajīvyatvena tatpratibandhakatvāsaṃbhave 'pi sāmānyaśāstrasya",
  "GSP28jsbh3-3u:898_2": "viśeṣaviṣayatāpratibandhāt lakṣaṇasya nāvyāptirityarthaḥ //",
  "GSP28jsbh3-3u:899": "nanu anayā rītyā viśeṣaśāstreṇa bādhe 'pi sāmānyaśāstrataḥ pramārūpaprāptimādāya vikalpāpattirityata āha ------- yathāceti //",
  "GSP28jsbh3-3u:900": "taccopapāditaṃ prāk /",
  "GSP28jsbh3-3u:901": "rāgasya na tāvadbalavadaniṣṭānanubandhitvapramājanakatvam /",
  "GSP28jsbh3-3u:902": "balavadaniṣṭānanubandhitvajñānasya pravṛttiṃprati pratibandhakatvakalpanena tadabhāvasyaiva tatkāraṇatva kalpanayā pravṛttyupapatteḥ tadasaṃbhavāt /",
  "GSP28jsbh3-3u:903": "yatratviṣṭasādhanatvāṃśe pramājanakatvaṃ tasya niṣedhāvagatāniṣṭasādhanatvena virodhābhāvādeva na tadaṃśe bādhakatvam /",
  "GSP28jsbh3-3u:904": "yā tu tatra sāmagrīsattve pravṛttiḥ sā sāmagryabhāve paraṃ na jāyate iti daivavaśasaṃpannaṃ niṣedhasya bādhakatvaṃ rāgaprāptaniṣedhasthale iti na vikalpaḥ /",
  "GSP28jsbh3-3u:905_0": "tathā ihāpi viśeṣādarśanajaniteṣṭasādhanatvasya bhramasya viśeṣadarśanenāpanayer'thāt",
  "GSP28jsbh3-3u:905_1": "padahome āhavanīyeṣṭasādhanatājñānasyāpanaye sāmagryabhāvādeva nāhavanīye pravṛttiḥ",
  "GSP28jsbh3-3u:905_2": "pravṛttiśca pada iti sāmagryabhāvasaṃpādanena svavaśasaṃpannapravṛttipratibandhakatvam /",
  "GSP28jsbh3-3u:906": "niṣedhe tu prāpterupajīvyatvānna bhramatvamiti vikalpa ityarthaḥ //",
  "GSP28jsbh3-3u:907": "evaṃ śrutyādīnāṃ parasyaiva daurbalyam pūrvasya prābalyam /",
  "GSP28jsbh3-3u:908": "tathā parasya pratyakṣatve pūrvasyānumānikatve yathā vā parasyātyantānarthakye /",
  "GSP28jsbh3-3u:909_0": "tatra “yatra punaḥ śrutirānumānikī liṅgaṃ pratyakṣaṃ tatra kathaṃ yathā smṛtivaidikaliṅgavirodhe",
  "GSP28jsbh3-3u:909_1": "tatra smṛteḥ mūlāntaramapi saṃbhāvyate natu liṅgasyeti tadeva balavadityanusartavyam /",
  "GSP28jsbh3-3u:910": "durbalasyāpi pramāṇasya yadi kaścidanarthakaḥ tato viparīto bādho yojayitavyaḥ” iti vārtikoktarītyā parasya prābalye 'pyaprāptabādhatvamevetyabhipretyopapāditam /",
  "GSP28jsbh3-3u:911": "bādhadvaividhyamupasaṃbarati -------- ataḥ siddhamiti //",
  "GSP28jsbh3-3u:912": "atracapratyakṣaliṅgena ānumānikaśrutibādhe mātulakanyāpariṇayanamudāhṛtaṃ nyāyasudhākṛtā /",
  "GSP28jsbh3-3u:913": "taddūṣaṇaṃ kaustubhe smṛtipāda eva kṛtaṃ draṣṭavyam /",
  "GSP28jsbh3-3u:914": "udāharaṇāntaraṃ tu mṛgyam /",
  "GSP28jsbh3-3u:915": "ānarthakyahetukaviparītaprābalyodāharaṇaṃ vārtike kaustubhe ca draṣṭavyam /",
  "GSP28jsbh3-3u:916": "prayojanaṃ spaṣṭatvāt noktam //",
  "GSP28jsbh3-3u:917": "saṃpradāyasya rakṣāyai yāvadbuddhibalodayam /",
  "GSP28jsbh3-3u:918": "balābalavicārāntā vyākhyātā bhāṭṭadīpikā //",
  "GSP28jsbh3-3u:919": "// iti saptamaṃ balābalādhikaraṇam //",
  "GSP28jsbh3-3u:920": "- - - - - - (B1) (8 adhikaraṇam / ) (a.3 pā.3 adhi.8)",
  "GSP28jsbh3-3u:921": "ahīno vā prakaraṇād gauṇaḥ / Jaim_3,3.15 /",
  "GSP28jsbh3-3u:922": "evaṃ virodhe balābalaṃ nirūpyādhunā virodha eva kvāsti kva nāstīti cintārthaṃ uttaraḥ prapañco yāvadadhyāyasamāpti /",
  "GSP28jsbh3-3u:923": "jyotiṣṭome upasado vidhāya “tistra eva sāhnasyopasado dvādaśāhīnasye“ti śrutam /",
  "GSP28jsbh3-3u:924": "tatra dvādaśatvaṃ kiṃ dvādaśāhe niviśate,",
  "GSP28jsbh3-3u:925": "prakaraṇa eva veti cintāyāṃ,",
  "GSP28jsbh3-3u:926_0": "tritvasya tāvadupasadanuvādena vihitasya vāṅniyamanyāyena svāpūrvasādhanībhūtopasadarthatvādupasadāṃ",
  "GSP28jsbh3-3u:926_1": "ca prakaraṇājjyotiṣṭomamātrāṅgatvāvagateḥ sāhnapadaṃ ahnā samāpyamānatvāttadanuvādamātraṃ",
  "GSP28jsbh3-3u:926_2": "na tūddeśyaviśeṣaṇaṃ,",
  "GSP28jsbh3-3u:927": "vākyabhedādvaiyarthyācca /",
  "GSP28jsbh3-3u:928": "ataśca tadvadeva dvādaśatvamapi tadanuvādena vidhīyamānamupasadarthameva /",
  "GSP28jsbh3-3u:929": "na ca tasyāhīnoddeśena vidhiḥ;",
  "GSP28jsbh3-3u:930": "upasadupasarjanatvena śrutasya tasyāhīnasaṃbandhānupapatteḥ,",
  "GSP28jsbh3-3u:931": "tasyāvṛttyā dvādaśatvopapatteśca,",
  "GSP28jsbh3-3u:932": "dvādaśāhaprakaraṇapaṭhitavākyāntareṇa tasya tatra prāptatvācca /",
  "GSP28jsbh3-3u:933": "ato 'syāpi tritvena vikalpaḥ /",
  "GSP28jsbh3-3u:934": "ahīnapadaṃ ca na hīyata ityādivyutpattyā nañ samāsamaṅgīkṛtya jyotiṣṭomānuvādakam /",
  "GSP28jsbh3-3u:935": "sarve hyanye kratavo vikṛtitvādenamapekṣamāṇā na jahati /",
  "GSP28jsbh3-3u:936_0": "atha nāyaṃ nañsamāsastathātve tasya tatpuruṣatvāt “tatpuruṣe tulyārthatṛtīyāsaptamyupamānāvyayadvitīyākṛtyā”",
  "GSP28jsbh3-3u:936_1": "iti smṛtyā prakṛtyā pūrvapadamityanuvṛttisahitayā avyayākhyasya nañaḥ pūrvapadasyodāttākhyaprakṛtisvaratvavidhānādādyudāttatvāpatteḥ,",
  "GSP28jsbh3-3u:937_0": "api tu madhyodāttatvā 'dahnaḥ khaḥ kratau' iti smṛtyā 'tasya samūha' ityanuvṛttisahitayā",
  "GSP28jsbh3-3u:937_1": "ahaḥ śabdasya kratusamūhavāci -------- khapratyayāntatvavidhānāttasya ca “āyanenīyīyiyaḥ",
  "GSP28jsbh3-3u:937_2": "phaḍhakhachaghāṃ pratyayādīnāmi“ti smṛtyenādeśavidhānāt ayaṃ śabdaḥ khapratyayāntaḥ /",
  "GSP28jsbh3-3u:938": "tathātve “ādyudāttaśce” ti sūtrāt pratyayāderīkārasyodāttasvarasiddhiḥ /",
  "GSP28jsbh3-3u:939": "nacekārasyenādeśāvayavatvāt kathaṃ khapratyayāvayavatvamiti vācyam;",
  "GSP28jsbh3-3u:940": "āyanādiṣūpadeśivadvacanaṃ svarasiddhyarthamiti smṛtyā pratyayasvarasiddhyartharṃ inādeśasyāpi pratyayopadeśakālatvarūpopadeśivadbhāvasya vihitatvāt /",
  "GSP28jsbh3-3u:941": "ato nāyaṃ nañsamāsa iti cet,",
  "GSP28jsbh3-3u:942": "tathāpi prakaraṇānurodhādahīnaśabdasya jyotiṣṭome bahudinakatvasādṛśyena gauṇatayopapattiḥ /",
  "GSP28jsbh3-3u:943_0": "vastutastu ahaḥ sādhyakratusamūhatvasya śakyatāvacchedakasya jyotiṣṭome 'pyabhyāsasamūhātmakasya",
  "GSP28jsbh3-3u:943_1": "sattvādahīnaśabdasya mukhyavṛttyaivānuvādatvopapattiriti prāpte -------- āstāṃ tāvadahīnapadaṃ,",
  "GSP28jsbh3-3u:944": "evakāra eva tāvat tritvātiriktasaṅkhyāyāḥ sādhanatvābhāvamanuvadan dvādaśatvena na vikalpaṃ sahate /",
  "GSP28jsbh3-3u:945": "kiñcaivaṃ prakaraṇādeva tritvadvādaśatvayorjyotiṣṭomasaṃbandhopapatteḥ sāhnāhīnaśabdayordvayorapi vaiyarthyaprasaṅgaḥ /",
  "GSP28jsbh3-3u:946": "asminmate tu ekena ahnā samāpyamānatvena svalpakarmaṇaḥ svalpaiva saṅkhyociteti aucityena stutiparatayā sāhnaśabdasya na vaiyarthyam /",
  "GSP28jsbh3-3u:947": "kiñca dvayoḥ saṅkhyayorekārthatvena vidhau śabdabhedo na yujyate /",
  "GSP28jsbh3-3u:948": "ato 'hīnapadaṃ sāhnādarthāntaraparamityapyavivādam /",
  "GSP28jsbh3-3u:949_0": "yuktañcaitat ------ 'tasya samūha' ityanuvṛttisahitayā 'ahnaḥ khaḥ kratā'viti smṛtyā",
  "GSP28jsbh3-3u:949_1": "vaidikaprayogācca ahaḥsamūhasādhyakratuviśeṣatvasyaiva satrādivyāvṛttasya yajaticodanācoditasutyāsamudāyātmakatvasyaiva",
  "GSP28jsbh3-3u:949_2": "yogarūḍhyāhīnapadaśakyatāvacchedakatvapratīterna dvādaśatvasya jyotiṣṭome niveśasaṃbhavaḥ /",
  "GSP28jsbh3-3u:950": "ataścāhīnasaṃbandhyupasaduddeśena dvādaśatvavidhiḥ /",
  "GSP28jsbh3-3u:951": "ṣaṣṭhīsthale ca parasparasaṃbandhasya prācīnamate vyutpannatvānna viśiṣṭoddeśe vākyabhedaḥ /",
  "GSP28jsbh3-3u:952": "vastutastu ------- ahīnoddeśenātideśaprāpteḥ pūrvapravṛttyā dvādaśopasattvamevānena vākyena dvādaśatvaprāptiphalakaṃ,",
  "GSP28jsbh3-3u:953": "tāṃ caturbhiritivadvidhīyate /",
  "GSP28jsbh3-3u:954": "dvādaśāhaprakaraṇasthavākyāntaraṃ tu śākhāntarīyatayā vā satramātraparatayā na virudhyata iti bhāṣyakārābhiprāyaḥ /",
  "GSP28jsbh3-3u:955_0": "vastutastu dvādaśāhaprakaraṇasthavākyasya satrāhīnobhayasādhāraṇatvādevāhīne 'pi",
  "GSP28jsbh3-3u:955_1": "dvādaśatvaprāptyupapatterekavākyatālābhāya prakaraṇapāṭhārthavattvāya caucityena",
  "GSP28jsbh3-3u:955_2": "tritvavidherevāyamarthavādaḥ /",
  "GSP28jsbh3-3u:956": "mahataḥ karmaṇo mahatī saṅkhyocitā na tu prakṛta iti ca stutiḥ /",
  "GSP28jsbh3-3u:957": "ato vākyena prakaraṇaṃ bādhitvā dvādaśatvasyāhīnasaṃbandhāvagaterna tena jyotiṣṭome dvādaśatvam /",
  "GSP28jsbh3-3u:958": "mūle tu ṣaṣṭhyā bhāktaśrutitvamādāya śrutiprakaraṇavirodhopanyāsa iti draṣṭavyam // 3 // 42 //",
  "GSP28jsbh3-3u:959": "ityaṣṭamamahīnādhikaraṇam // (B2)",
  "GSP28jsbh3-3u:961": "(B1) (9 adhikaraṇam /",
  "GSP28jsbh3-3u:962": ") (a.3 pā.3 adhi.9) dvitvabahutva //",
  "GSP28jsbh3-3u:963": "jyotiṣṭoma eva “upāsmai gāyatā nara” iti nityāṃ pratipadaṃ vidhāya,",
  "GSP28jsbh3-3u:964": "“yuvaṃ hi sthaḥ svarpatī iti dvayoryajamānayoḥ pratipadaṃ kuryāt,",
  "GSP28jsbh3-3u:965": "ete asṛgramindava iti bahubhyo yajamānebhya,” iti śrutam /",
  "GSP28jsbh3-3u:966": "tatrādyavākye dvayoryajamānayoriti yadi saptamī,",
  "GSP28jsbh3-3u:967": "tadā sā nimittatvaparā /",
  "GSP28jsbh3-3u:968": "yadyapi ca pṛthak vibhaktiśravaṇaṃ,",
  "GSP28jsbh3-3u:969_0": "tathāpi havirārttyadhikaraṇanyāyena pākṣikatvābhāvena pratyekaṃ nimittatvāparyavasānāt",
  "GSP28jsbh3-3u:969_1": "pradhānabhūtanimittatvānurodhena militayoreva dvitvāvacchinnayajamānatvāvacchinnayornimittatvaṃ pratipādyate /",
  "GSP28jsbh3-3u:970": "yadi tu ṣaṣṭhī,",
  "GSP28jsbh3-3u:971": "tadādhikāritvākhyasaṃbandhānuvādikā satī svavaiyarthyaparihārārthaṃ padadvaye 'pi lakṣaṇāmaṅgīkṛtya lāghavāddvitvayajamānatvayorekaṃ vyāsajyavṛttinimittatvaṃ pratipādayati;",
  "GSP28jsbh3-3u:972": "viśeṣaṇaviśeṣyabhāve vinigamanāvirahāt /",
  "GSP28jsbh3-3u:973": "evaṃ bahubhyo yajamānebhya iti tādarthyacaturthyā api adhikāritvasaṃbandhānuvādikāyā uktavidhe nimittatve lakṣaṇā /",
  "GSP28jsbh3-3u:974": "ataśca nānyatarāvivakṣāprasaṅgaḥ /",
  "GSP28jsbh3-3u:975": "nimitte ca pratipaduddeśena mantravidhāne 'pi vijātīyatvānnānekoddeśyatā /",
  "GSP28jsbh3-3u:976": "prakaraṇādvā pratipatsaṃbandhalābha iti pakṣadvaye 'pyavivādam /",
  "GSP28jsbh3-3u:977": "tadihemau mantrau jyotiṣṭoma eva niviśete uta dvibahuyajamānake kulāyāhīnādāviti cintāyām prakaraṇāvirodhāt prakṛta eva niveśaḥ /",
  "GSP28jsbh3-3u:978": "naca tatra nimittābhāvaḥ;",
  "GSP28jsbh3-3u:979_0": "ākhyātena 'vasante vasante jyotiṣā yajete' tyādinā upādeyakartṛviśeṣaṇatvenoktasya",
  "GSP28jsbh3-3u:979_1": "vivakṣāyāmapi nityatvena jyotiṣṭome yathāśaktyupabandhasya vakṣyamāṇatvād yadyeko",
  "GSP28jsbh3-3u:979_2": "na śaknuyāt tadā dvibahuyajamānakatvaprāpteḥ pratipadvidhānasaṃbhavāt /",
  "GSP28jsbh3-3u:980": "athavā yajamānaśabdasya yāgakartṛmātravacanasya patnyāmapi saṃbhavādādyavākye tāvat strīliṅgatve bādhakābhāvāt patnīdvitve sa mantraḥ /",
  "GSP28jsbh3-3u:981": "dvitīyavākye 'pi pāśādhikaraṇanyāyena liṅgānurodhena prakaraṇabādhānupapattervyatyayānuśāsanena puṃliṅgasya strītvaparatvāvagateḥ patnībahutve dvitīyo mantraḥ /",
  "GSP28jsbh3-3u:982": "nityā tu pratipat patnyekatve iti prāpte --------- nityatve 'pi jyotiṣṭomasya naikatve yathāśaktinyāyaviṣayatā;",
  "GSP28jsbh3-3u:983": "utpattyādivākyeṣu samānābhidhānaśrutyā bhāvanāyāmanvitasya tasyāntaraṅgatvenāśaktau dakṣiṇāparimāṇādyaṅgāntarabādhenāsyaivānugrāhyatvāt /",
  "GSP28jsbh3-3u:984": "kiñca yat kṛtisādhyatvenānuṣṭheyatayā prasaktaṃ tatraiva yathāśaktyupabandho na tvananuṣṭheye kālādau /",
  "GSP28jsbh3-3u:985": "ataśca tadvadevāsyāpi na tannyāyaviṣayateti na prakṛte yāge dvitvabahutve /",
  "GSP28jsbh3-3u:986": "naca yajamānaśabdaḥ patnīparaḥ;",
  "GSP28jsbh3-3u:987": "puṃsyeva pracuraprayogeṇa śaktyavagamena lakṣaṇāyāṃ pramāṇābhāvāt /",
  "GSP28jsbh3-3u:988": "yajamānebhya iti puṃlliṅgasya prāsmā ityasya meṣyāmiva niṣiddhatvenāgatikavyatyayānuśāsanāṅgīkārānupapatteśca /",
  "GSP28jsbh3-3u:989": "ataśca vākyena prakaraṇabādhādyatra “etena rājapurohitau sāyujyakāmau yajeyātām,",
  "GSP28jsbh3-3u:990": "eko dvau bahavo vā yajeranni“tyāhatyaiva kulāyāhīnādiṣu dvitvabahutvavidhānaṃ tatraivāsyotkarṣaḥ /",
  "GSP28jsbh3-3u:991": "nacātra tatkratūpasthāpakābhāvaḥ;",
  "GSP28jsbh3-3u:992": "pratipatsaṃbandhenaiva sāmānyataḥ kratusaṃbandhe 'vagate nimittabalena tadviśeṣopasthitau bādhakābhāvāt // 3 // 43 // //",
  "GSP28jsbh3-3u:994": "iti navamaṃ pratipadutkarṣādhikaraṇam //",
  "GSP28jsbh3-3u:995": "(B2) ( B1)",
  "GSP28jsbh3-3u:997": "(10 adhikaraṇam / ) (a.3 pā.3 adhi.10)",
  "GSP28jsbh3-3u:998": "jāghanī caikadeśatvāt / Jaim_3,3.20 /",
  "GSP28jsbh3-3u:999": "darśapūrṇamāsayoḥ patnīsaṃyājāvāntaraprakaraṇe,",
  "GSP28jsbh3-3u:1000": "“jāghanyā patnīḥ saṃyājayantī“ti śrutam /",
  "GSP28jsbh3-3u:1001": "tatra kimanena vākyenāgnīṣomīyapaśvanuniṣpannajāghanyuddeśena patnīsaṃyājā vidhīyante /",
  "GSP28jsbh3-3u:1002": "tataścaitasya vidhānasya prakaraṇādutkarṣaḥ,",
  "GSP28jsbh3-3u:1003_0": "uta patnīsaṃyājoddeśena jāghanītvena dravyaṃ vidhīyata iti cintāyām --------- jāghanīśabdasyottarārdhādiśabdavadekadeśadravyavācitvena",
  "GSP28jsbh3-3u:1003_1": "jāghanyāḥ paraprayuktatvāvagamāt prayojanavattvāvagamena prayājaśeṣavaduddeśyatvāvagatestṛtīyāyā",
  "GSP28jsbh3-3u:1003_2": "dvitīyārthalakṣaṇāmapyaṅgīkṛtya patnīsaṃyājā eva taduddeśena vidhīyante /",
  "GSP28jsbh3-3u:1004": "evañca dvitīyavidhiprakārāṅgīkaraṇāllāghavam;",
  "GSP28jsbh3-3u:1005": "itarathā tṛtīyavidhaprakārāpatteḥ /",
  "GSP28jsbh3-3u:1006_0": "evañca vākyena prakaraṇabādhāt patnīsaṃyājānāṃ paśvaṅgatvamātrapratītāvapi “ājyena",
  "GSP28jsbh3-3u:1006_1": "patnīḥ saṃyājayantī“ti vacanasya nirviṣayatvāpatteḥ prakaraṇabādhāyogāttenārādupakārakatayā",
  "GSP28jsbh3-3u:1006_2": "darśapūrṇamāsāṅgatvāvagame 'pyanena vacanena sannipatyopakārakatayā agnīṣomīyapaśuyāgāṅgatayā",
  "GSP28jsbh3-3u:1006_3": "vidhirnānupapannaḥ /",
  "GSP28jsbh3-3u:1007": "na ca jāghanyāḥ paraprayuktapaśvanuniṣpannatvasya loke 'pi saṃbhavādavyabhicārikratusaṃbandhābhāvena kathaṃ yāgīyatvopasthitiḥ?",
  "GSP28jsbh3-3u:1008_0": "agnīṣomīyaprakaraṇe śrutena jāghanyā patnīḥ saṃyājayantīti vākyāntareṇa prakṛtāpūrvasādhanībhūtajāghanyuddeśena",
  "GSP28jsbh3-3u:1008_1": "patnīsaṃyājavidhāyakena yāgasaṃbandhopasthitau aṃśuṃ gṛhṇātītivadanārabhyāghīte 'pyasmin",
  "GSP28jsbh3-3u:1008_2": "kratusaṃbandhāvagamopapatteḥ /",
  "GSP28jsbh3-3u:1009": "yattu kaiścidatideśādeva patnīsaṃyājānāṃ paśuyāgasaṃbandhāvagamāt prākaraṇikaṃ vākyaṃ taddharmakakarmāntaravidhāyakaṃ pūrvapakṣa ityuktam /",
  "GSP28jsbh3-3u:1010_0": "tadatideśena patnīsaṃyājānāmārādupakārakavidhayā paśuyāgasaṃbandhāvagame 'pi tātparyagrāhakābhāve",
  "GSP28jsbh3-3u:1010_1": "anārabhyādhīte vākye jāghanyāstadīyatvopasthitau pramāṇābhāvādatideśena sannidhāne",
  "GSP28jsbh3-3u:1010_2": "prakaraṇāntarāsaṃbhavena karmāntaratvānupapatteścopekṣitam /",
  "GSP28jsbh3-3u:1011_0": "tasmādvākyena prakaraṇaṃ bādhitvedaṃ vidhānaṃ agnīṣomīya utkṛṣyata iti prāpte ---------",
  "GSP28jsbh3-3u:1011_1": "jāghanīśabdasya paśvavayavavācitve 'pi uttarārddhādiśabdavat sasaṃbandhikatvābhāvāt",
  "GSP28jsbh3-3u:1011_2": "lokasiddhahaṭṭasthajāghanyā evājyavat patnīsaṃyājoddeśena vidhisaṃbhave tṛtīyāyā",
  "GSP28jsbh3-3u:1011_3": "lakṣaṇāṅgīkaraṇe pramāṇābhāvaḥ /",
  "GSP28jsbh3-3u:1012": "atideśāt prāptānāṃ patnīsaṃyājānāmārādupakārakatvabādhena paśuprakaraṇasthavākyena sannipatyopakārakatvalābhe darśapūrṇamāsaprakaraṇasthavākyavaiyarthyāpattiśca /",
  "GSP28jsbh3-3u:1013": "ataḥ patnīsaṃyājoddeśenaiva jāghanīvidhiḥ /",
  "GSP28jsbh3-3u:1014": "na ca ------- prāptakarmānuvādena patnīnāmapi vidhāne devatātvena prāptyudbhāvane 'pi ca viśiṣṭoddeśena vākyabhedāpattiriti -------- vācyam;",
  "GSP28jsbh3-3u:1015": "avāntaraprakaraṇādeva karmaviśeṣoddeśasaṃbhavenāvākyabhedāt /",
  "GSP28jsbh3-3u:1016": "ato nāsya prakaraṇādutkarṣaḥ /",
  "GSP28jsbh3-3u:1017": "agnīṣomīyaprakaraṇasthavākyaṃ tu vikalpena prāptāyāniyamārthamiti vakṣyate /",
  "GSP28jsbh3-3u:1018": "na caivaṃ tatra haṭaṭsthajāghanyā eva niyamasaṃbhavena paśvanuniṣpannāyā grahaṇe pramāṇābhāvaḥ /",
  "GSP28jsbh3-3u:1019": "pratipattyantarābhāvenopasthitāyāstasyāstyāge pramāṇābhāvāditi tatraiva vakṣyamāṇatvāt // 3 // 44 // //",
  "GSP28jsbh3-3u:1021": "iti daśamaṃ jāghanyadhikaraṇam //",
  "GSP28jsbh3-3u:1022": "(B2) ( B1)",
  "GSP28jsbh3-3u:1024": "(11 adhikaraṇam / ) (a.3 pā.3 adhi.11)",
  "GSP28jsbh3-3u:1025": "santardanaṃ prakṛtau krayaṇavadanarthalopāt syāt / Jaim_3,3.24 /",
  "GSP28jsbh3-3u:1026": "jyotiṣṭome abhiṣavaṇaphalake prakṛtya “na santṛṇattī” tyanenāsantardanaṃ vidhāyā “tho khalu dīrghasome santṛdye dhṛtyai” ityanena santardanaṃ vihitam /",
  "GSP28jsbh3-3u:1027": "santardanaṃ nāma dvayoḥ phalakayoḥ saṃśleṣapradeśe tanūkaraṇena ekoparyaparasya saṃśleṣaḥ /",
  "GSP28jsbh3-3u:1028": "tadidaṃ santardanaṃ kiṃ prakaraṇa eva niviśate utāgniṣṭomānyamātre utkṛṣyata iti cintāyām ---------- prakaraṇānugrahādanutkarṣaḥ /",
  "GSP28jsbh3-3u:1029": "na ca vākyavirodhaḥ;",
  "GSP28jsbh3-3u:1030": "jyotiṣṭomasyāpi iṣṭyādyapekṣayā dīrghatvāt somadravyakatvācca dīrghasomatvopapatteḥ /",
  "GSP28jsbh3-3u:1031": "ataśca tatraiva vrīhiyavādivatsantardanāsantardanayorvikalpaḥ /",
  "GSP28jsbh3-3u:1032": "yastvatra sūtre krayavaditi krayadṛṣṭānto vikalpe dattaḥ sa dvādaśe daśamiḥ krīṇātīti vacanena samuccayasya vakṣyamāṇatvādvacanābhāvaṃ kṛtvā bodhyaḥ /",
  "GSP28jsbh3-3u:1033_0": "astu vā iṣṭyāderihānupādānāt tadapekṣayā dīrghatvasya ca nityatvena dīrghasomapadavaiyarthyāpatteraṣṭadoṣaduṣṭavikalpasya",
  "GSP28jsbh3-3u:1033_1": "cānyāyyatvāddīrghasya yajamānasya somo dīrghasoma ityevaṃ ṣaṣṭhītatpuruṣamapi prakaraṇānurodhenāṅgīkṛtya",
  "GSP28jsbh3-3u:1033_2": "yajamānadairdhye nimitte santardanavidhānam /",
  "GSP28jsbh3-3u:1034_0": "yadi tu niṣādasthapatyadhikaraṇanyāyena karmadhārayasyaiva nyāyyatvāt yajamānadairdhyeṇa",
  "GSP28jsbh3-3u:1034_1": "ca phalakavidāraṇāprasaktestaddvārakatvena santardanastuterasaṃbhavena “dhṛtyā” ityarthavādānupapatterdīrghaścāsau",
  "GSP28jsbh3-3u:1034_2": "somaśceti karmadhāraya evāṅgīkriyate tathāpi jyotiṣṭoma eva ukthyādisaṃsthāntarayukte",
  "GSP28jsbh3-3u:1034_3": "pradānavivṛddhyā pradeyasomavivṛddherāvaśyakatvāt dīrghasomatvopapattervākyaprakaraṇayoravirodhānniveśaḥ /",
  "GSP28jsbh3-3u:1035": "na ca pradānavivṛddhestoyādinā saṃpādanam;",
  "GSP28jsbh3-3u:1036": "somadravyakasya yāgasya vinā vacanaṃ dravyāntarasaṃsṛṣṭena somena karaṇāyogāt /",
  "GSP28jsbh3-3u:1037": "na ca triparvadaśamuṣṭitvarūpasomaparimāṇabādhaḥ;",
  "GSP28jsbh3-3u:1038": "sthūladīrghaparvasomagrahaṇena tadbādhābhāvāt /",
  "GSP28jsbh3-3u:1039": "ata eva somapadena yāgalakṣaṇābhāvāt somadīrghaparvatvameva santardane nimittamityapi śakyaṃ vaktum /",
  "GSP28jsbh3-3u:1040_0": "vastutastu --------- triparvadaśamuṣṭiparimitasomagrahaṇottara “mavaśiṣṭānaṃśūnupasamūhatī”",
  "GSP28jsbh3-3u:1040_1": "tyupasamūhanavidhānāttatra cārthavāde “yadvai tāvāneva somaḥ syādyāvantaṃ mimīte",
  "GSP28jsbh3-3u:1040_2": "yajamānasyaiva syānnāpi sadasyānāṃ prajābhyastvetyavaśiṣṭānaṃśūnupasamūhatī“ti pūrvoktamānanindayottarādohanavadyāvadapekṣitaparatvapratīteḥ",
  "GSP28jsbh3-3u:1040_3": "kapiñjalādhikaraṇanyāyasyāpyapravṛttyā parimāṇābhāvāt pradeyavivṛddhiḥ sulabhaiva /",
  "GSP28jsbh3-3u:1041_0": "na ca ------- evamapi agniṣṭomasaṃsthāyā aṅgatvādanyāsāṃ kāmyānāṃ tisṛṇāṃ saṃsthānāñca",
  "GSP28jsbh3-3u:1041_1": "vikṛtitvena svataḥ prakaraṇābhāvāt jyotiṣṭome ca pradānavṛddhyabhāvena pradeyavṛddhyabhāvāt",
  "GSP28jsbh3-3u:1041_2": "kathaṃ vākyaprakaraṇayoravirodha iti;",
  "GSP28jsbh3-3u:1042": "vācyam ------- kāmyasaṃsthāsu grahaṇavivṛddhyā āśrayabhūtajyotiṣṭomābhyāse vivṛddherāvaśyakatvāt,",
  "GSP28jsbh3-3u:1043": "saṃsthānāṃ caturṇāmapi svataḥprakaraṇābhāve 'pi ca jyotiṣṭomasya sarvatrānusyūtatvāt kāmyasaṃsthākajyotiṣṭomaprayoge santardanavidhānena prakaraṇānugrahopapatteḥ /",
  "GSP28jsbh3-3u:1044": "ata evāgniṣṭomasaṃsthākajyotiṣṭomaprayoge 'santardanaṃ pradānavivṛddhyabhāvāditi na vikalpo 'pi /",
  "GSP28jsbh3-3u:1045": "ata eva ca dīrghatvasyānuyoginaḥ kāmyasaṃsthākajyotiṣṭomasya pratiyoginaśca nityasaṃsthākajyotiṣṭomasya prakaraṇādeva lābhādatilāghavam /",
  "GSP28jsbh3-3u:1046_0": "na ca -------- evamitarasaṃsthākajyotiṣṭomasyāpi prakaraṇe aṅgīkriyamāṇe “eṣa vāva",
  "GSP28jsbh3-3u:1046_1": "prathamo yajño yajñānāṃ yajjyotiṣṭo mo ya etenāniṣṭvā athānyena yajate garttapatyameva",
  "GSP28jsbh3-3u:1046_2": "tadbhavatītyatrāpi etacchabdenetarasaṃsthākasya jyotiṣṭomasya grahaṇāpatteragniṣṭomasaṃsthākasyaiva",
  "GSP28jsbh3-3u:1046_3": "prakaraṇāt grahaṇaṃ vakṣyamāṇaṃ virudhyetetivācyam;",
  "GSP28jsbh3-3u:1047": "jyotiṣṭomatvāvacchedenaiva phalavattvena prakaraṇāṅgīkārāt,",
  "GSP28jsbh3-3u:1048": "agniṣṭomasaṃsthāyā aṅgatvenetarāṅgavatprakaraṇāvacchedakatvānupapatteśca /",
  "GSP28jsbh3-3u:1049_0": "etacchabdena tu jyotiṣṭomatvāvacchinnasyoktāvapi anyaśabdena tadvikṛtimātravācakena",
  "GSP28jsbh3-3u:1049_1": "saṃsthānāmapyuktatvāt tāsāmapi jyotiṣṭomottarakālavidhipratīterarthādagniṣṭomasaṃsthākasyaiva",
  "GSP28jsbh3-3u:1049_2": "prathamaṃ karaṇopapatteḥ /",
  "GSP28jsbh3-3u:1050": "ato vākyaprakaraṇayoravirodhāt prakaraṇa eva santardanasya niveśa iti prāpte -------- bhāṣyakāreṇa tāvadiṣṭāpattyaiva siddhāntitam /",
  "GSP28jsbh3-3u:1051": "pūrvapakṣaścādyaprakāradvayenaiva kṛtaḥ,",
  "GSP28jsbh3-3u:1052": "vārtikakāreṇa tu vikṛtimātre vivṛddhasomake niveśa ityuktam /",
  "GSP28jsbh3-3u:1053": "tasyāyamāśayaḥ -------- dīrghatvaṃ tāvat grahaṇavivṛddhiprayuktasomavivṛddhikṛtamiti bhavato 'pyavivādam /",
  "GSP28jsbh3-3u:1054": "vivṛddhagrahaṇāni ca saṃsthāṅgāni vacanānna tu jyotiṣṭomāṅgāni /",
  "GSP28jsbh3-3u:1055": "ataśca dīrghasomatvasya jyotiṣṭomasaṃbandhābhāvādvikṛtimātraparatvamiti /",
  "GSP28jsbh3-3u:1056": "na coktagrahaṇānāṃ jyotiṣṭomāṅgatvābhāve 'pi saṃsthādvārā tatsaṃbandhasattvāttasya dīrghasomatvopapattiḥ;",
  "GSP28jsbh3-3u:1057_0": "sarvatomukhādau pūrvādidikṣu agniṣṭomādinānāsaṃsthāke digantare dīrghasomatvasya",
  "GSP28jsbh3-3u:1057_1": "sattvādagniṣṭomasaṃsthāke 'pi santardanāpatteryadaṅgagrahaṇavivṛddhiprayuktavivṛddhapradeyakatvaṃ",
  "GSP28jsbh3-3u:1057_2": "yatprayuktavivṛddhapradeyakatvameva vā yatra tatra tadapūrvasādhanībhūtaphalakasaṃskārakatayā",
  "GSP28jsbh3-3u:1057_3": "santardanavidhyavagamāduktavivṛddheśca saṃsthāprayuktatvena jyotiṣṭomaprayuktatvābhāvāttadaṅgatvena",
  "GSP28jsbh3-3u:1057_4": "santardanavidhyanupapattervākyena prakaraṇaṃ bādhitvoktavidhasarvavikṛtāveva niveśaḥ,",
  "GSP28jsbh3-3u:1058": "natu saṃsthāsveva;",
  "GSP28jsbh3-3u:1059": "tāsāṃ vikṛtitvena prakaraṇābhāvāditi /",
  "GSP28jsbh3-3u:1060": "ataeva santṛdyāditi dhātoḥ sakarmakatvādanuṣaktadvitīyāntapadena phalakasyaiva saṃskāryatvāvagamāddīrghasomasyoddeśyatvatadviśeṣaṇatvayorasaṃbhavena nimittatvameva /",
  "GSP28jsbh3-3u:1061": "ata eva nāyaṃ bahuvrīhirna vā somapadena yāgalakṣaṇayā svarākrānto 'pi tatpuruṣaḥ,",
  "GSP28jsbh3-3u:1062": "api tu tena latāmevoktvā tatpuruṣaḥ;",
  "GSP28jsbh3-3u:1063": "samāsatvācca na nimitte 'pi viśiṣṭoddeśe vākyabhedaḥ // 3 // 45 // //",
  "GSP28jsbh3-3u:1065": "ityekādaśaṃ santardanādhikaraṇam //",
  "GSP28jsbh3-3u:1066": "(B2) ( B1)",
  "GSP28jsbh3-3u:1068": "(12 adhikaraṇam / ) (a.3 pā.3 adhi.12)",
  "GSP28jsbh3-3u:1069": "saṅkhyāyuktaṃ kratoḥ prakaraṇāt syāt / Jaim_3,3.32 /",
  "GSP28jsbh3-3u:1070": "anārabhyādhītaḥ pravargyo “yatpravargyaṃ pravṛñjatī“ti śrutaḥ /",
  "GSP28jsbh3-3u:1071": "tasya ca “purastādupasadāṃ pravargyeṇa pravṛṇaktī“ti jyotiṣṭomāṅgatvena viniyogaḥ;",
  "GSP28jsbh3-3u:1072": "avyabhicaritakratusaṃbandhasahakṛtadviruktatvanyāyena tadupasthiteḥ /",
  "GSP28jsbh3-3u:1073": "na ca upasadaṅgatvameva kiṃ na syāditi -------- vācyam;",
  "GSP28jsbh3-3u:1074": "upasatpadasya punastāt kālapratiyogitvena svārthopasthāpakasyoddeśyasamarpakatvābhāvāt,",
  "GSP28jsbh3-3u:1075": "upasthitatvāt tadvācakapadāntarakalpanayoddeśyatvāṅgīkāre tu upasadāṃ phalavattvajñānārthaṃ jyotiṣṭomopasthiterāvaśyakatvāt lāghavena tadarthatvopapatteḥ,",
  "GSP28jsbh3-3u:1076": "kauṣitakibrāhmaṇe prakaraṇa eva pravargyāmnānācca /",
  "GSP28jsbh3-3u:1077": "tatra ca na prathamayajñe pravṛjyāditi śrutam /",
  "GSP28jsbh3-3u:1078": "tatra prathamayajñapadena sarvasaṃsthaḥ sarvāvasthaśca jyotiṣṭomo 'midhīyate uta tadīyaprathamaprayogamātramiti cintāyām ---------- prathamayajñaśabdo jyotiṣṭomanāmā,",
  "GSP28jsbh3-3u:1079": "“eṣa vāva prathamo yajño yajñānāṃ yajjyotiṣṭoma” iti sāmānādhikaraṇyāt,",
  "GSP28jsbh3-3u:1080": "tasya prathamaṃ prayujyamānatvena pravṛttinimittasattvācca /",
  "GSP28jsbh3-3u:1081": "yadyapi ca saṃsthānāmanyapadenābhidhānāt tāsu jyotiṣṭomottarakālatvavidhānāt na sarvasaṃsthākajyotiṣṭomasya prathamaṃ prayujyamānatvam;",
  "GSP28jsbh3-3u:1082": "tathāpi jyotiṣṭomatvasāmānādhikaraṇyena tāvat tadastīti pravṛttinimittāvighātaḥ /",
  "GSP28jsbh3-3u:1083": "ato vākyāt prakaraṇācca jyotiṣṭomatvāvacchedenaivāyaṃ pratiṣedhaḥ,",
  "GSP28jsbh3-3u:1084": "paryudāso vā jyotiṣṭomabhinne pravṛṇaktīti;",
  "GSP28jsbh3-3u:1085": "anyathā vikalpaprāpteḥ /",
  "GSP28jsbh3-3u:1086": "yattva “gniṣṭome pravṛṇaktī“ti vacanaṃ tatparyudastapratiprasavārtham /",
  "GSP28jsbh3-3u:1087": "tadapi ca “kāmaṃ tu yo 'nūcānaḥ śrotriyaḥ syāt tasya pravṛjyādi“tyanenopasaṃhriyate /",
  "GSP28jsbh3-3u:1088": "tenānūcānasya śrotriyasyāgniṣṭomasaṃsthākajyotiṣṭome nityaṃ karaṇam,",
  "GSP28jsbh3-3u:1089": "anyajyotiṣṭome tu nityamakaraṇam /",
  "GSP28jsbh3-3u:1090_0": "vikṛtiṣu nityaṃ karaṇamiti prāpte -------- pratyekaśaktyaivārthabodhopapattau atiriktaśaktikalpanāyāṃ",
  "GSP28jsbh3-3u:1090_1": "pramāṇābhāvāt prathamaśabdasya cāpravṛttapravartanaviṣayavācitvādādyaprayogaparatvāvagateryajñaśabdasya",
  "GSP28jsbh3-3u:1090_2": "ca lakṣaṇayā prayogaparatvaṃ prakaraṇājjyotiṣṭomarūpayajñaparatvameva vāṅgīkṛtya",
  "GSP28jsbh3-3u:1090_3": "prathamayajñapadena jyotiṣṭomaprathamaprayogo 'bhidhīyate /",
  "GSP28jsbh3-3u:1091": "sa cāgniṣṭomasaṃsthākasya jyotiṣṭomasya pāñcamikanyāyena,",
  "GSP28jsbh3-3u:1092": "“prathamaṃ yajamāno 'tirātreṇa yajete“ti vacanādatirātrasaṃsthākasya ca /",
  "GSP28jsbh3-3u:1093": "ata ubhayatrāpyanena vacanena pravargyasya pratiṣedhaḥ paryudāso vā,",
  "GSP28jsbh3-3u:1094": "na tu vikṛtyantare;",
  "GSP28jsbh3-3u:1095": "tatropadeśātideśābhyāṃ tadaprāpteḥ /",
  "GSP28jsbh3-3u:1096": "na ca ------- jyotiṣṭome dvitīyādiprayogāpekṣayā prāthemyasya vivakṣitatvādbikṛtāvapi taddvitīyādiprayogāpekṣayā prāthamyasya sattvāt kathaṃ na tatprāptiriti -------- vācyam;",
  "GSP28jsbh3-3u:1097": "prāthamyasya nirūpakāpekṣāyāṃ dvitīyādiprayogasya nirūpakatvākalpanāt /",
  "GSP28jsbh3-3u:1098": "“eṣa vāva prathamo yajño yajñānā“miti vacanena jyotiṣṭomavikṛtimātrasyaiva tadavadhāraṇāt /",
  "GSP28jsbh3-3u:1099": "ata eva prathamaprayogaviṣayo 'pi jyotiṣṭoma eva bodhyaḥ /",
  "GSP28jsbh3-3u:1100": "tathāca prathamayajñaśabdo vākyaśeṣādvaidikaprayogācca nirūḍhalakṣaṇayā somāntaranirūpitaprāthamyavatprayogaviṣayajyotiṣṭomamevābhidhatte,",
  "GSP28jsbh3-3u:1101_0": "anyathā sva -------- sva ------- dvitīyādiprayoganirūpitaprāthamyavatprayogaviṣayayajñemātrābhidhāne",
  "GSP28jsbh3-3u:1101_1": "“āhitāgnaya iṣṭaprathamayajñā gṛhapatisaptadaśāḥ satramāsīranni“tyādau satre yajñamātrottarakālatā'patteḥ /",
  "GSP28jsbh3-3u:1102": "ata uktadvividhajyotiṣṭomaprathamaprayoge eva pravargyapratiṣedhaḥ /",
  "GSP28jsbh3-3u:1103": "vastutastu --------- nāyaṃ pratiṣedhastathātve “na tau paśau karotī” tivadatirātraprathamāhāre 'pi vikalpāpatteḥ /",
  "GSP28jsbh3-3u:1104": "na ca --------- kriyāyāḥ svarūpeṇoddeśyasaṃbandhitvena vā niṣedha eva vikalpo yathoktasthale,",
  "GSP28jsbh3-3u:1105": "yatra tu kārakaniṣedho yathā “rātrau śrāddhaṃ na kurvīte” tyādau,",
  "GSP28jsbh3-3u:1106": "tatra niṣedhasya kārakamātraviṣayatvena kriyāviṣayatvābhāvāt kriyāviṣayavidhivikalpāpādakatvānupapattiḥ;",
  "GSP28jsbh3-3u:1107": "prakṛte ca prathamayajñaśabdasya noddeśyatvaparatvam,",
  "GSP28jsbh3-3u:1108": "api tu mandraṃ prātaḥsavana itivadadhikaraṇakārakatvam /",
  "GSP28jsbh3-3u:1109": "ataśca na vikalpāpādakatvāpattiriti keṣāñciduktaṃ yuktamiti -------- vācyam;",
  "GSP28jsbh3-3u:1110": "kārakasyāpi prathamaprayogādhikaraṇatvasya vidhitaḥ prāptau nyāyataulyena prathamaprayogādhikaraṇatvasyaiva vikalpāpatterāvaśyakatvāt /",
  "GSP28jsbh3-3u:1111": "ata evākṣepeṇa yatkiñcitkālaprāptau rātryupādānasyaicchikatvena rāgaprāptyā vaidhatvābhāvānna tanniṣedhasya vikalpāpādakatvam,",
  "GSP28jsbh3-3u:1112": "prakṛte tu prathamaprayogādhikaraṇatvaṃ naicchikaṃ pratipradhānaṃ guṇānvayasya vaidhatvāt /",
  "GSP28jsbh3-3u:1113": "atastanniṣedho 'pi vikalpāpādaka eva /",
  "GSP28jsbh3-3u:1114": "vastutastu ------- prathamaprayogasya uddeśyatvameva śāstradīpikāyāmuktamiti na kiñcidetat /",
  "GSP28jsbh3-3u:1115": "ato “nānūyājeṣvi“tivatparyudāsa evāyamanārabhyavādavākyaśeṣaḥ -------- uktavidhaprathamaprayogabhinne pravṛñjyāditi /",
  "GSP28jsbh3-3u:1116_0": "tataśca prāpakapramāṇābhāvāt prathamaprayoge akaraṇaprasaktāvagniṣṭome pravṛṇaktīti",
  "GSP28jsbh3-3u:1116_1": "vacanaṃ vastuto 'tyantāprāptaprāpakamapi pratiprasavaphalakaṃ sadagniṣṭomasaṃsthākatve",
  "GSP28jsbh3-3u:1116_2": "nimitte prathamaprayoge 'pi nityaṃ pravargyavidhānārtham,",
  "GSP28jsbh3-3u:1117": "na tu vikalpena;",
  "GSP28jsbh3-3u:1118": "vikalpe pramāṇābhāvāt /",
  "GSP28jsbh3-3u:1119": "asya ca nānyaviṣayatā sāmānyavidhita eva sarvatra prāptatvāditi prathamaprayogaviṣayataiva /",
  "GSP28jsbh3-3u:1120": "anena ca kāmamityabhūcānavākyopasaṃhāraḥ /",
  "GSP28jsbh3-3u:1121": "tenāgniṣṭomasaṃsthākaprathamaprayoge anūcānasya nityakaraṇam /",
  "GSP28jsbh3-3u:1122": "tathā śrotriyasyāpi /",
  "GSP28jsbh3-3u:1123": "anūcāno vedādhyāpakaḥ /",
  "GSP28jsbh3-3u:1124": "tena kṣatriyavaiśyayornivṛttiḥ /",
  "GSP28jsbh3-3u:1125": "śrotriyaḥ prakarṣeṇa veda -------- tadartha -------- jñaḥ /",
  "GSP28jsbh3-3u:1126": "kāmaṃ padena prakarṣābhidhānāt /",
  "GSP28jsbh3-3u:1127": "tasyetyekapadenobhayoḥ kartrorvidhānācca na vidheyānekatvam /",
  "GSP28jsbh3-3u:1128": "tadanyeṣāmagniṣṭomaprathamāhāre 'pi nityamakaraṇam /",
  "GSP28jsbh3-3u:1129": "yattu vārtike anūcānādervikalpo 'nyeṣāṃ nityamakaraṇamityuktam,",
  "GSP28jsbh3-3u:1130": "tatprauḍhimātram /",
  "GSP28jsbh3-3u:1131": "ata eva pārthasārathinā anūcānādernityameva prayoga ityuktam /",
  "GSP28jsbh3-3u:1132": "yadi tu tadeva samarthanīyamityāgrahastadā kāmaṃ padena vikalpābhidhānādagniṣṭomavākyasya ca tenopasaṃhārādanūcānādervikalpa ityevaṃ samarthanīyam /",
  "GSP28jsbh3-3u:1133": "sarvathā atirātraprathamāhāre pratiprasavābhāvānnityamevāprayogaḥ,",
  "GSP28jsbh3-3u:1134": "vikṛtau tu prathamaprayoge nityaṃ karaṇamiti sthitam // 3 // 46 //",
  "GSP28jsbh3-3u:1135": "iti dvādaśaṃ pravargyādhikaraṇam //",
  "GSP28jsbh3-3u:1136": "(B2) ( B1)",
  "GSP28jsbh3-3u:1138": "(13 adhikaraṇam / ) (a.3 pā.3 adhi.13)",
  "GSP28jsbh3-3u:1139": "pauṣṇaṃ paiṣaṇaṃ vikṛtau pratīyetācodanāt prakṛtau / Jaim_3,3.34 /",
  "GSP28jsbh3-3u:1140": "darśapūrṇamāsaprakaraṇe -------- “pūṣā prapiṣṭabhāgo 'dantako hi saḥ” iti śrutam /",
  "GSP28jsbh3-3u:1141": "tatra kiṃ darśapūrṇamāsayorevāṅgatvena karmāntaravidhiruta pūṣadevatyayāge peṣaṇamātravidhiriti cintāyām --------- na tāvadbhāgaśabdalakṣitayāgoddeśena peṣaṇavidhiḥ;",
  "GSP28jsbh3-3u:1142": "ekaprasaratābhaṅgāpatteḥ,",
  "GSP28jsbh3-3u:1143": "pūṣapadena viśeṣaṇe vākyabhedācca,",
  "GSP28jsbh3-3u:1144": "ktapratyayārthadravyopasarjanapeṣaṇasya yāgānvayānupapatteśca /",
  "GSP28jsbh3-3u:1145": "ata eva na pūṣapadameva śakyārthasya lakṣitapūṣadevatyayāgasya voddeśyatāparam,",
  "GSP28jsbh3-3u:1146": "pūṣṇo 'vyabhicaritakratusaṃbandhābhāvena kratūpasthitau pramāṇābhāvācca /",
  "GSP28jsbh3-3u:1147_0": "ato guṇadravyadevatāviśiṣṭakarmāntaravidhirevāyamiti prāpte --------- prapiṣṭabhāgapadena",
  "GSP28jsbh3-3u:1147_1": "tāvadbhāgo bhajanīyaṃ sevyaṃ asyeti vyutpattyā sevanāsaṃbhave 'pi saṃbandhamātraṃ",
  "GSP28jsbh3-3u:1147_2": "devasvādivyavahārapramāṇakaṃ prapiṣṭapūṣṇoḥ pratīyate /",
  "GSP28jsbh3-3u:1148": "tacca yāgaṃ vinānupapannamiti yāgamanumāpayatītyetāvattu ubhayoravivādam /",
  "GSP28jsbh3-3u:1149": "tatra ca viśeṣaṇamātrasaṃbhave viśiṣṭavidhyādikalpanasyānyāyyatvāt pramāṇābhāvena nāpūrvayāgāntarānumitirityapi prathamato 'vagatameva /",
  "GSP28jsbh3-3u:1150": "ataścānumīyamānayāge anumāpakapūṣasaṃbandhena prasiddhapūṣadevatyayāgatvopasthitirapi sulabhaiva /",
  "GSP28jsbh3-3u:1151": "ataśca yāgaviśeṣānumitereva tātparyagrāhakatvāt pūṣapadaṃ vijātīyāpūrvasādhanībhūtapūṣadevatāparam /",
  "GSP28jsbh3-3u:1152": "taduddeśenaiva ca svajanyayāgapradeyacaruprakṛtikatvasaṃbandhena prapiṣṭadravyakatvaṃ prapiṣṭabhāgasamāsārtho vidhīyate /",
  "GSP28jsbh3-3u:1153": "saṃbhavati ca dravyoddeśena devatāvidhivaddevatoddeśenāpi niruktasaṃbandhena dravyavidhirviśeṣaṇamātravidhiphalakaḥ /",
  "GSP28jsbh3-3u:1154": "yadyapi ca prakṛtidravyasyāpyacatideśena saṃbhavatprāptikatā,",
  "GSP28jsbh3-3u:1155": "tathāpi tataḥ pūrvaṃ vidhānāṅgīkārānnaikaprasaratābhaṅgādyāpattiḥ /",
  "GSP28jsbh3-3u:1156": "peṣaṇamātravidhiśca phalamiti guṇādipramāṇābhāvānna karmāntaratā /",
  "GSP28jsbh3-3u:1157_0": "etena pūṣapadena taddevatyakarmalakṣaṇayā taduddeśena prapiṣṭabhāgapadalakṣitapeṣaṇavidhiriti",
  "GSP28jsbh3-3u:1157_1": "prakāśo 'pi niṣādasthapatyadhikaraṇanyāyena lakṣaṇāpekṣayā karmāntaravidhereva nyāyyatvā",
  "GSP28jsbh3-3u:1157_2": "“dvaṣaṭkartuḥ prathamabhakṣa” ityādāvatiprasaṅgāpatteścopekṣitaḥ /",
  "GSP28jsbh3-3u:1158": "tatrāsmaduktaprakārastu bhakṣasya pratyakṣavidhinaiva prāptatvena tataḥ pūrvapravṛttyaṅgīkārānupapatterasaṃbhavī /",
  "GSP28jsbh3-3u:1159": "tadetatsarvaṃ siddhamevottaravivakṣayā smāryata iti prāñcaḥ // 3 // 47 //",
  "GSP28jsbh3-3u:1160": "// iti trayodaśaṃ pauṣṇapeṣaṇasya vikṛtyarthatādhikaraṇam //",
  "GSP28jsbh3-3u:1161_0": "(B2) atra bhāṣyakārādibhirdīrghasomapadāhīnapadayoḥ prakṛtau aniviśamānatvāt",
  "GSP28jsbh3-3u:1161_1": "prakaraṇabādhenotkarṣasya pūrvaṃ sādhitatvāttenaiva nyāyena pūṣapadasya prakaraṇāniveśitvādutkarṣasyaiva",
  "GSP28jsbh3-3u:1161_2": "siddhernātra pūrvaṃ pūrvapakṣasiddhāntaracanaṃ kartavyamityuttaravivakṣārthaṃ sūtrakṛtā smāryata ityuktam,",
  "GSP28jsbh3-3u:1162": "tatra vakṣyamāṇayuktibhirvikṛtāvutkarṣe 'pi vākyārthānupapatterna tatra prakaraṇabādhena niveśaḥ,",
  "GSP28jsbh3-3u:1163_0": "kintu tadavirodhena kathañcitpūṣapadasya gauṇīmanāśrityāpi prakaraṇe niveśo yukta",
  "GSP28jsbh3-3u:1163_1": "ityadhikaśaṅkyā kleśena parihāryayā śakyata evādhikaraṇārambhaḥ kartumityabhiprāyeṇa",
  "GSP28jsbh3-3u:1163_2": "pūrvapakṣamāracayati --------- na tāvaditi //",
  "GSP28jsbh3-3u:1164": "yatt.u bhāṭṭadinakare --------- caturthītaddhitādyabhāvena devatātvānupasthiterna taddevatyakarmāntaravidhitvam,",
  "GSP28jsbh3-3u:1165": "peṣaṇamātravidhau tu devatātvenaiva prāptasya pūṣṇo 'nuvādāt devatātvenopasthitiriti vaiṣamyamupapāditam,",
  "GSP28jsbh3-3u:1166": "tadayuktam;",
  "GSP28jsbh3-3u:1167": "adhvarakalpanāyām -------- “sarasvatyājyabhāgaḥ syādi“ti vihitasyāpi yāgasya karmāntaratvena vidhānāpatteḥ,",
  "GSP28jsbh3-3u:1168": "evaṃ sārasvatau bhavata ityatrāpi tadanāpatteśca /",
  "GSP28jsbh3-3u:1169": "yadi tu kathañcidarthavāde devatātvena kvacitsaṃkīrtanāt bhāgaśabdopādānāt devatātvaprāptirucyeta,",
  "GSP28jsbh3-3u:1170": "tadehāpi adantakatvavākyaśeṣeṇa tadupasthite bhāgapadopādānācca tulyameva /",
  "GSP28jsbh3-3u:1171": "caruprakṛtikatvasaṃbandheneti /",
  "GSP28jsbh3-3u:1172": "uttarādhikaraṇasiddhāntālocanena saṃbandhe carupadopādānaṃ kṛtam /",
  "GSP28jsbh3-3u:1173": "saṃbhavati ceti /",
  "GSP28jsbh3-3u:1174": "abhyuditeṣṭivākye iti śeṣaḥ /",
  "GSP28jsbh3-3u:1175": "yadyapi ceti /",
  "GSP28jsbh3-3u:1176_0": "yathaiva “lohitoṣṇīṣā ṛtvijaścaranti ---------” iti vākye lohitoṣṇīṣapadopāttānāmṛtvijāmevātideśapravṛtteḥ",
  "GSP28jsbh3-3u:1176_1": "pūrvapravṛttyaṅgīkāreṇa vidhiviśeṣaṇībhūtalohitoṣṇīṣatvavidhānaphalakaḥ tadvadihetyarthaḥ /",
  "GSP28jsbh3-3u:1177": "atiprasaṅgāpatteriti //",
  "GSP28jsbh3-3u:1178": "prāthamyavākye 'pi samastapadena prāthamyaṃ lakṣayitvā samākhyāprāptabhakṣyānuvādena tadvidhānāpattyā karmāntaratvānāpatterityarthaḥ //",
  "GSP28jsbh3-3u:1179": "nanu atra yathātideśaprāpteḥ pūrvaṃ prapiṣṭadravyaprakṛtitvavidhiḥ peṣaṇamātraphalakaḥ svīkriyate,",
  "GSP28jsbh3-3u:1180_0": "tathā tatrāpi prāthamyaviśiṣṭabhakṣaṇasya vaṣaṭkartruddeśena naimittikabhakṣaprāpteḥ",
  "GSP28jsbh3-3u:1180_1": "pūrvaṃ vidhiḥ prāthamyamātraphalaka iti na karmāntaratvaṃ syāt ityāśaṅkāṃ parihartuṃ",
  "GSP28jsbh3-3u:1180_2": "vailakṣaṇyaṃ darśayati -------- tatrāsmaditi //",
  "GSP28jsbh3-3u:1181": "tatra prāthamyavākye /",
  "GSP28jsbh3-3u:1182": "asmaduktaprakāraḥ atra ya ukto 'smābhiḥ prakāraḥ sa ityarthaḥ /",
  "GSP28jsbh3-3u:1183": "tathāca vaṣaṭkartuḥ sarvanaimittikasya bhakṣasya tattatpratyakṣavidhinaiva vihitatvāt na tataḥ pūrvaṃ prāthamyavākyapravṛttyā viśiṣṭavidhiryukta ityarthaḥ /",
  "GSP28jsbh3-3u:1184": "evamadhikaraṇavicāre saṃbhavati sati prācīnānupahasitumiva prācāmuktamanuvadati -------- tadetatsarvamiti //",
  "GSP28jsbh3-3u:1185": "tadetaditi padābhyāṃ prāñca ityanena copahāsaḥ sūcitaḥ //",
  "GSP28jsbh3-3u:1186": "iti trayodaśaṃ pauṣṇapeṣaṇasya vikṛtyarthatādhikaraṇam //",
  "GSP28jsbh3-3u:1187": "- - - - - - - (B1) (14 adhikaraṇam / ) (a.3 pā.3 adhi.14)",
  "GSP28jsbh3-3u:1188": "tatsarvārtham aviśeṣāt / Jaim_3,3.35 /",
  "GSP28jsbh3-3u:1189_0": "tat peṣaṇaṃ pūṣadevatye carau paśau puroḍāśe ca syāduta carāveveti cintāyām --------",
  "GSP28jsbh3-3u:1189_1": "aviśeṣādadantakatvahetuvaśācca sarvatreti prāpte -------- puroḍāśe tāvatpākātpūrvaṃ",
  "GSP28jsbh3-3u:1189_2": "peṣaṇasya prāptatvādeva vidhānaṃ vyartham,",
  "GSP28jsbh3-3u:1190": "taduttaraṃ tu puroḍāśapadavācyākṛtivināśāpattiḥ /",
  "GSP28jsbh3-3u:1191": "evaṃ paśuhṛdayādāvapi;",
  "GSP28jsbh3-3u:1192": "teṣāmapyākāraviśeṣaviśiṣṭamāṃsavācitvāt /",
  "GSP28jsbh3-3u:1193": "na cobhayatrāvadānottarakālaṃ peṣaṇavidhiḥ;",
  "GSP28jsbh3-3u:1194": "atyantāprāptapeṣaṇavidhau gauravāpatteḥ,",
  "GSP28jsbh3-3u:1195": "carāvatideśena prasaktasya prayojanābhāvena nivartamānasya pratiprasavamātrakaraṇe tu lāghavam /",
  "GSP28jsbh3-3u:1196": "prakṛtau hi pradeyapuroḍāśasiddheranyathopapādayitumaśakyatvādarthaprāptamapi peṣaṇaṃ adhvaryukartṛkatvādiprayojanasiddhyarthaṃ sadharmakaṃ vihitam /",
  "GSP28jsbh3-3u:1197": "taccarau pradeyasiddhestavdyatirekeṇa jāyamānatayā carutvāvacchinnaṃ prati peṣaṇasyākāraṇatvānnivartamānaṃ pratiprasūyate /",
  "GSP28jsbh3-3u:1198": "ata eva prasaktaprāptikasya kāraṇāntareṇa nivṛttiprasaktau vidhiḥ pratiprasavaḥ /",
  "GSP28jsbh3-3u:1199": "tatra cotpattiviniyogāṅgasaṃbandhādau yathāsaṃbhavaṃ vidhervyāpārābhāvāllāghavam /",
  "GSP28jsbh3-3u:1200": "ata eva peṣaṇasya pradeyasiddhirūpaprākṛtaprayojanalopenātrādṛṣṭaprayojanāntarakalpane 'pi na pratiprasavatvavighātaḥ /",
  "GSP28jsbh3-3u:1201": "dharmāṇāṃ tu peṣaṇasya karmāntaratvābhāvena pradhānaṃ nīyamānaṃ hi tatrāṅgānyapakarṣati iti nyāyena prākṛtapeṣaṇāṅgatayā prāptānāmatraivādṛṣṭarūpakāryāntarakalpanaṃ na doṣāya /",
  "GSP28jsbh3-3u:1202": "iṣyate cāyamartho 'gnisaṃskārakamanthanādeḥ paśuprakaraṇāmnātasya vacanāccāturmāsyāṅgatvena viniyoge taddharmāṇāṃ kāryāntaraprayuktatvakalpanādau /",
  "GSP28jsbh3-3u:1203": "vastutastu atra peṣaṇasya na kāryāntarakalpanāpi;",
  "GSP28jsbh3-3u:1204": "pradeyasidhdyarthatvādeva /",
  "GSP28jsbh3-3u:1205": "yadyapi hi carutvāvacchinnaṃ prati peṣaṇasyākāraṇatvam;",
  "GSP28jsbh3-3u:1206_0": "tathāpi piṣṭakacarāvapi caruśabdaprayogāt peṣaṇavidhibalena ca “pauṣṇaṃ carumi” tyatra",
  "GSP28jsbh3-3u:1206_1": "sāmānyavācino 'pi caruśabdasya piṣṭakacaruviśeṣaparatvaniścayāt tasya pradeyasya",
  "GSP28jsbh3-3u:1206_2": "peṣaṇamantareṇāsiddherna peṣaṇasya kāryāntarakalpanāpi /",
  "GSP28jsbh3-3u:1207": "ata eva carutvaṃ nāmānavastrāvitāntaruṣmapakkataṇḍulaprakṛtikatvam /",
  "GSP28jsbh3-3u:1208": "atra bhaktavyāvṛttyai anavastrāviteti /",
  "GSP28jsbh3-3u:1209": "maṇḍakavyāvṛttyai antariti /",
  "GSP28jsbh3-3u:1210": "sūpaśākādivyāvṛttyai taṇḍuleti /",
  "GSP28jsbh3-3u:1211": "ata eva piṣṭakacarāvapi tatsaṃbhavānna peṣaṇasya vighātakatvamiti tatraiva peṣaṇam // 3 // 48 //",
  "GSP28jsbh3-3u:1212": "// iti caturdaśaṃ pauṣṇapeṣaṇasya carāveva niveśādhikaraṇam //",
  "GSP28jsbh3-3u:1213": "(B2) adyāpyekadevatye eva peṣaṇamiti siddhāntābhāvāt dvidevatyā api ca puroḍāśapaśavo bhavantyevātrodāharaṇam /",
  "GSP28jsbh3-3u:1214_0": "tathā caikapūṣadevatyapuroḍāśapaśuyāgayoraprasiddhatve 'pi “somāpauṣṇaṃ traitamālabheta”",
  "GSP28jsbh3-3u:1214_1": "“somāpauṣṇa ekādaśakapālaḥ” “aindrāpauṣṇaścaruḥ” iti vākyavihite paśau carau puroḍāśe",
  "GSP28jsbh3-3u:1214_2": "ca peṣaṇaṃ bhavati vā na veti vicāraḥ saṃbhavatyevetyabhiprāyeṇa athavā ------ “pauṣṇaṃ",
  "GSP28jsbh3-3u:1214_3": "carumanunirvapet” “pauṣṇaṃ śyāmamālabhetānnakāma” iti vākyavihitāvekapūṣadevatyau",
  "GSP28jsbh3-3u:1214_4": "carupaśū tathā “paśumālabhya puroḍāśaṃ nirvapatī“tyanena kevalapūṣadevatyapaśuyāgāṅgatvena",
  "GSP28jsbh3-3u:1214_5": "vihitasya puroḍāśasya pradhānayāgīyapūṣadevatākatvādekapūṣadevatyaḥ puroḍāśo 'pi",
  "GSP28jsbh3-3u:1214_6": "saṃbhavatītyabhipretya vicāramārabhate ------- tatpeṣaṇamiti /",
  "GSP28jsbh3-3u:1215": "gauravāpatteriti /",
  "GSP28jsbh3-3u:1216_0": "pañcame avadānādipradānāntenānusamayasādhanāya tāvata ekapadārthatvokteḥ tāvanmadhye",
  "GSP28jsbh3-3u:1216_1": "avadānottaraṃ peṣaṇānuṣṭhāne vyavadhānādekapadārthatābhaṅgāpatterapyetadupalakṣaṇaṃ draṣṭavyam /",
  "GSP28jsbh3-3u:1217": "lāghavamevopapādayati ------- prakṛtau hīti //",
  "GSP28jsbh3-3u:1218_0": "nan.u piṣṭakacarāvapi caruśabdaprayogāt tasyaiva pūṣadevatyayāge grahaṇe 'pekṣitaṃ",
  "GSP28jsbh3-3u:1218_1": "peṣaṇaṃ na nivartamānamiti tatsidhyarthamaprāptapeṣaṇavidhānameva syādityāśaṅkāṃ",
  "GSP28jsbh3-3u:1218_2": "nirākartuṃ piṣṭaṃ vināpyodane 'pi caruśabdaprayogāt tasyaiva grahaṇasiddheḥ peṣaṇasya",
  "GSP28jsbh3-3u:1218_3": "prayojanābhāvena nivartamānatāstyeveti carutvāvacchinnaṃ prati peṣaṇasya kāraṇatvābhāvena",
  "GSP28jsbh3-3u:1218_4": "darśayati -------- tavdyatirekeṇeti //",
  "GSP28jsbh3-3u:1219": "nyāyasudhākārādibhiḥ pūrvādhikaraṇe kṛtaṃ pratiprasavalakṣaṇamayuktamiti sūcayituṃ svayaṃ pratiprasavasvarūpaṃ darśayati -------- prasaktaprāptikasyeti /",
  "GSP28jsbh3-3u:1220": "tallakṣaṇopapādanaṃ taddūṣaṇaṃ ca prāgevoktam //",
  "GSP28jsbh3-3u:1221": "vyāpārābhāvāditi //",
  "GSP28jsbh3-3u:1222": "punaḥ karaṇamātre vyāpārāllāghavamityarthaḥ //",
  "GSP28jsbh3-3u:1223": "atredaṃ matadvayam --------- tatra nyāyasudhākārastāvat ------- avastrāvitānavastrāvitānuvṛttānyonyāsaṃlagnatvalakṣaṇaviśadapākanim ittamodanatvaṃ vaiśadyasāpekṣam,",
  "GSP28jsbh3-3u:1224": "carutvaṃ tu vaiśadyānapekṣamevodane piṣṭasādhye carāvanuvṛttamanavastrāvitāntarūṣmapakvatvamātranimittamiti carau na vaiśadyāpekṣamodanatvam /",
  "GSP28jsbh3-3u:1225": "kathaṃ tarhi caroranodanatve “odano vā prayuktatvāt --------” iti daśamādhikaraṇasiddhāntasūtre caruśabdasyodanavācitvoktiriti cet,",
  "GSP28jsbh3-3u:1226_0": "na; aditimodaneneti vākyaśeṣe odanapadasya vaiśadyākhyacaruviśeṣavidhisūcanārthatvena",
  "GSP28jsbh3-3u:1226_1": "sthālīmātravācitvapūrvapakṣanivṛttitātparye 'pi athavā ------- caruśabdasyānavastrāvitāntarūṣmapakvatvamātravācitve",
  "GSP28jsbh3-3u:1226_2": "sūpaśākāderapi carutvāpatteḥ tannivṛttyai odanaśabdasya sūpādivyatiriktatvopalakṣaṇārthatve",
  "GSP28jsbh3-3u:1226_3": "'pi caruśabdasya odanavācitvoktyarthatve mānābhāvāt,",
  "GSP28jsbh3-3u:1227": "avastrāvitaudane caruśabdāprayogācca /",
  "GSP28jsbh3-3u:1228": "ataḥ vaiśadyābhāvavatyevaudanacarutvopapattiḥ /",
  "GSP28jsbh3-3u:1229": "tathā vaiśadyābhāvavatyeva taṇḍulacarāvapi carutvasiddhiḥ /",
  "GSP28jsbh3-3u:1230": "kvacit piṣṭakaudana iti piṣṭake odanaśabdaprayogo gauṇa eveti /",
  "GSP28jsbh3-3u:1231": "pārthasārathistu daśame trivṛccarvaśvavālādhikaraṇe arthavādādanavastrāvitāntarūṣmapakvaudane caruśabdasya yājñikānāṃ prayogāccaudanavācitvameva caruśabdasya siddhameva /",
  "GSP28jsbh3-3u:1232_0": "ataeva ------ vaiśadyasya piṣṭakacarāvapi saṃbhavādodanarūpa eva vaiśadyavati tasmin",
  "GSP28jsbh3-3u:1232_1": "caruśabdaprayogasya mukhyatayaivāṅgīkārāt odanavācitātadavācitayoḥ svīkāre 'nuṣṭhānabhedābhāvāttatrāgrahamapradarśyaiva",
  "GSP28jsbh3-3u:1232_2": "piṣṭakacarau caruśabdamātrapravṛttipradarśanena pradeyasiddhyarthatvaṃ peṣaṇasyopapādayati",
  "GSP28jsbh3-3u:1232_3": "-------- vastutastviti //",
  "GSP28jsbh3-3u:1233_0": "piṣṭakacarugrahaṇ.e 'pi pauṣṇaṃ carumiti vākyārthāvirodhāt peṣaṇavidherdṛṣṭārthatālābhāya",
  "GSP28jsbh3-3u:1233_1": "sāmānyaparasyāpi caruśabdasya viśeṣāvadhāraṇopapatteḥ peṣaṇaṃ pradeyapiṣṭacarusiddhyarthameveti",
  "GSP28jsbh3-3u:1233_2": "nādṛṣṭarūpakāryāntarakalpanetyarthaḥ /",
  "GSP28jsbh3-3u:1234": "atredamavadheyam -------- yadi atra peṣaṇavidhibalāt sāmānyavācinaḥ caruśabdasya piṣṭakacaruviśeṣaparatvam,",
  "GSP28jsbh3-3u:1235": "tadā naivāsya peṣaṇavidhitvaṃ kleśena svīkartumucitam;",
  "GSP28jsbh3-3u:1236": "asya “nivītaṃ manuṣyāṇāmi“tyasyopavītavākyaśeṣatveneva taittirīyaśākhāyāṃ prāśitraharaṇavidhivākyaśeṣatvenāpi “aditimodanene” tivadiha niyāmakatvopapatteḥ /",
  "GSP28jsbh3-3u:1237": "nahi sannihitapaṭhitameva jñāpakamiti niyamaḥ;",
  "GSP28jsbh3-3u:1238": "pramāṇābhāvena yathātathābhūtasya pradeśāntare sthitasyāpi jñāpakatvopapatteḥ /",
  "GSP28jsbh3-3u:1239": "ataeva ātithyavākyaśeṣabhūtasyāpi jñāpakatvopapattiḥ /",
  "GSP28jsbh3-3u:1240": "“nahyatrānūyājānyajanbhavatī” tyarthavādasya pradeśāntarasthasya “aṣṭāvupabhṛti gṛhṇātī“ti vākyagatāṣṭapadasya catuṣkadvayalakṣaṇājñāpakatvamiṣyata eva /",
  "GSP28jsbh3-3u:1241": "evañca piṣṭakacarau caruśabdaprayogānurodheneha tadgrahaṇapeṣaṇasya pradeyasiddhidvārātideśādeva prāpteḥ nirarthakameva tasya vidhitvāśrayaṇam /",
  "GSP28jsbh3-3u:1242": "nahyekavākyatvasaṃbhave vākyabhedamaṅgīkṛtya dvidevatye peṣaṇavāraṇāya vidhitvaṃ yuktam;",
  "GSP28jsbh3-3u:1243": "jñāpakatvasyaivaikavākyatābhaṅgena yuktatvena dvidevatye taddvārā prayojanābhāvāt /",
  "GSP28jsbh3-3u:1244": "yadapyuktaṃ pārthasārathinā -------- piṣṭakacarāvapi viśadapākasaṃbhavāt caruśabdasyaudanavācitvamita,",
  "GSP28jsbh3-3u:1245": "tat na; piṣṭasya jalapūritāyāṃ sthālyāṃ prakṣepeṇa pāke sati vaiśadyasyāsaṃbhavāt /",
  "GSP28jsbh3-3u:1246": "nahi piṣṭe jalena piṇḍībhūte anyonyabhāvasya pratiyogyanuyogyupalaṃbho jāyate,",
  "GSP28jsbh3-3u:1247": "yena anyonyāsaṃlagnatvarūpaṃ vaiśadyaṃ prāpnuyāt /",
  "GSP28jsbh3-3u:1248": "ataeva odane taṇḍulānāmevānyonyatayā pṛthagavasthānāt tadasaṃlagnatvaṃ spaṣṭamevopalabhyate /",
  "GSP28jsbh3-3u:1249_0": "anavastrāvite taṇḍulacarau vaiśadyavyāvṛttyarthameva pracurajaladānasya tathābhūte",
  "GSP28jsbh3-3u:1249_1": "odane ca tāvatparyāptamātrajaladānasya ca śiṣṭasaṃpradāye darśanāt parasparasaṃlagnatve",
  "GSP28jsbh3-3u:1249_2": "sati anavastrāvitāntarūṣmapakvatvamātreṇaiva caruvyavahāra iti vaiśadyasyānapekṣaṇānna",
  "GSP28jsbh3-3u:1249_3": "vaiśadyaprayuktamodanatvamiti tatraiva yājñikaprayogaḥ syāt /",
  "GSP28jsbh3-3u:1250": "tatratyabhāṣyavārtikanyāyasudhāgrantheṣūpalambhādanavastrāvitāntarūṣmapakvaudane yājñikānāṃ prayogopapādanamapi tadīyaṃ na yuktam //",
  "GSP28jsbh3-3u:1251": "yatt.u -------- atra prakāśakārairuktaṃ piṣṭake hi odanatve yathā laukikaprayogaprasaktā sthālīvācitār'thavādikodānavācitayā bādhyate,",
  "GSP28jsbh3-3u:1252": "tathā tayaiva piṣṭakacaruḥ sādhyate iti prayogamūlānnodanapiṣṭakavācitāpi bādhyeta /",
  "GSP28jsbh3-3u:1253": "miśramate codanasāmānye śaktigrahe tadavirodhāt tadviśeṣānavastrāvitāntarūṣmapakvavācitā yājñikaprayogādyuktā,",
  "GSP28jsbh3-3u:1254": "sāmānyagrahaṇe hi apekṣitaviśeṣasamarpakamanukūlameva natu viruddhaṃ ityuktama “ktādhikaraṇe /",
  "GSP28jsbh3-3u:1255": "tava tu laukikaprayogādiva yājñikaprayogādapyarthavādaprābalyāt tadviruddhānodanapiṣṭakavācitāyuktā --------” iti,",
  "GSP28jsbh3-3u:1256": "tadetaddāśamikādhikaraṇaśāstradīpikāyā viruddham /",
  "GSP28jsbh3-3u:1257_0": "tatra hi anavastrāvitāntarūṣmapakvaudana evayājñikaprayogasyokteḥ tatraicār'thavādāt",
  "GSP28jsbh3-3u:1257_1": "pūrvaṃ caruśabdaśravaṇānantaraṃ śaktigrahādarthavādasya tadupodbalatayā sthālīmātravācakatānirāsa",
  "GSP28jsbh3-3u:1257_2": "eva tātparyapratīteḥ nirṇītopakramasthacaruśebdānurodhena sāmānyavacanasya viśeṣaparatvakalpanayāpyarthavādāvirodhena",
  "GSP28jsbh3-3u:1257_3": "caruśabdaśaktigrāhakatve mānābhāvenārthavādavaśāt sāmānyata odanavācino viśeṣāpekṣayā",
  "GSP28jsbh3-3u:1257_4": "yājñikaprayogagrahaṇamityarthakalpanasyāsaṅgatatvāt /",
  "GSP28jsbh3-3u:1258": "ataeva tadadhikaraṇer'thavādasamānakakṣyatayaiva yājñikaprayoga odanaparyantatvenoktomiśraiḥ,",
  "GSP28jsbh3-3u:1259_0": "yasya tu nyāyasudhākṛto mate odanaparyante caruśabdasya śaktistasyāpi mate na trivṛccarvaśvavālādhikaraṇe",
  "GSP28jsbh3-3u:1259_1": "caruśabdasya sthālīvācitānirāsenārthavādasyodanarūpārthaśaktigrāhakatayopanyāsaḥ;",
  "GSP28jsbh3-3u:1260": "caruśabdārthanirṇayasya yājñikaprasidhyaiva siddheḥ prayojanābhāvāt //",
  "GSP28jsbh3-3u:1261": "ataev.a daśame śāstradīpikāyāṃ ------- viśvastatarayājñikaprayogasya sādhāraṇasthālīprayogāpekṣayā prābalyenāpi sthālīvācitvaṃ khaṇḍitam //",
  "GSP28jsbh3-3u:1262": "naca ------- odanaparyantavācitvābhāver'thavādavirodhāt sthālīvācitve lāghavāt yājñikaprayogasyāpi bādhāpattiriti -------- yuktam; avirodhāt /",
  "GSP28jsbh3-3u:1263": "yathaiva hi tava mate sāmānyāpekṣitvenāvirodhaḥ tathaiva odanasādṛśyavivakṣayā prāptāvaiśadyasūpaśākādivyāvṛttyarthatvenāvirodhaḥ saṃbhavatyeva /",
  "GSP28jsbh3-3u:1264_0": "itarathā prayogāviśeṣāt lokaprasiddhasthālyā yājñikaprasiddhasya ca madhye katarasya",
  "GSP28jsbh3-3u:1264_1": "grahaṇamiti sandehanirākaraṇārthatvasyaivāpattyā “sandigdheṣu vākyaśeṣādi” tyanenaiva gatārthatvāpatteḥ /",
  "GSP28jsbh3-3u:1265": "tathāca nirṇītārthasyaiva caruśabdasyātrārthavādena nirṇayānna sandigdhanyāyaviṣayateti trivṛccarvaśvavālādhikaraṇaśāstradīpikoktaṃ virudhyeta /",
  "GSP28jsbh3-3u:1266": "ato laukikaprasiddhibādhena yājñikaprasidhyaiva nirṇītārthakatve vaktavye arthavādasya śaktigrahe 'nupayogādvaiśadyaprāptyarthameva tadupāsanam //",
  "GSP28jsbh3-3u:1267_0": "kiñca asmin mate ūṣmapakva odane iva piṣṭasādhye 'pi tasmin caruśabdārthatvāṅgīkārāt",
  "GSP28jsbh3-3u:1267_1": "dvayorapyarthayoḥ sthālīvacanatvābādhena yājñikaprasidhyā grahaṇāpattinivāraṇaphalakaudanarūpacarutātparyatvakalpanayāpyupapadyata evatadavirodhaḥ //",
  "GSP28jsbh3-3u:1268_0": "vastutastu -------- sthālyāṃ caruśabdasya nirṇītaśaktikatve sati upakramagatanirṇayānurodhenopasaṃhāragataudanapada",
  "GSP28jsbh3-3u:1268_1": "eva odanasādhanatvalakṣaṇayāpi stuterupapatternārthavādavaśena tadvācitvabādhaḥ śakyate",
  "GSP28jsbh3-3u:1268_2": "kartumiti sthālīvacanatvanivṛttiḥ durghaṭaiva //",
  "GSP28jsbh3-3u:1269": "kiñca caruśabdasya sthālīvacanatvabādhenānavastrāvitaudanaviśeṣavācitvamarthavādapratīteḥ prāk nirṇītaṃ vā navā;",
  "GSP28jsbh3-3u:1270": "ādye tenaivār'thavādagatasāmānyaśabdārthanirṇāyakatvāt arthavādena caruśabdanirṇaya ityetatparatā tadadhikaraṇe durupapādaiva /",
  "GSP28jsbh3-3u:1271": "dvitīye niścitena viśeṣaṇa sāmānyākāṅkṣānivṛttāvapi aniścitena tena tadayogāt viśeṣasamarpakatvenāvirodhopapādanaṃ yājñikaprasiddherayuktam;",
  "GSP28jsbh3-3u:1272": "vācakatātātparyagrāhitvaṃ vinā kevalaṃ yājñikaprasiddhimātratvena niyāmakatvānupapatteḥ /",
  "GSP28jsbh3-3u:1273": "ato yathaiva mlecchaprasiddhiḥ āryaprasidhdyā bādhyate,",
  "GSP28jsbh3-3u:1274": "evaṃ sādhāraṇāryaprasiddhirapi nyāyataulyāt karmānuṣṭhānavattvena viśvastatarāryaprasidhdyā bādhyate /",
  "GSP28jsbh3-3u:1275_0": "evaṃ sādhāraṇārthaprasiddherapītyevaṃ sthālīvācitvanirākaraṇenānavastrāvitāntarūṣmapakvamātravācitva",
  "GSP28jsbh3-3u:1275_1": "evopakrame nirṇīte tadanusāreṇopasaṃhāragataudanapade sādṛśyalakṣaṇāyā ucitatvāt",
  "GSP28jsbh3-3u:1275_2": "vaiśadyayuktataṇḍulaprakṛtikatvamevārthavādasya nyāyyam,",
  "GSP28jsbh3-3u:1276": "natu etāvatāpi vaiśadyayuktataṇḍulaprakṛtikatvāṃśe śaktigrāhakatvam;",
  "GSP28jsbh3-3u:1277": "tathātve maudgayavamayādicaruṣu carucabdānāmanantānāṃ gauṇatvāpatteḥ,",
  "GSP28jsbh3-3u:1278": "vrīhiprakṛtikataṇḍuleṣveva lokaśāstraprasidhdyā taṇḍulatvāṅgīkārāt /",
  "GSP28jsbh3-3u:1279": "ataeva vārtikakṛtānavastrāvitāntarūṣmapakvamātrameva tacchabdapravṛttinimittamuktam /",
  "GSP28jsbh3-3u:1280": "etena -------- sūpaśākādivyāvṛttaye taṇḍulaprakṛtikatvaviśeṣaṇopādānaṃ sarvagranthalikhitamapi -------- parāstam;",
  "GSP28jsbh3-3u:1281": "ativyāptiparihāre 'pi maudgādiṣvavyāptyāpatteḥ,",
  "GSP28jsbh3-3u:1282": "loke phalatvena prasiddheṣu taṇḍulaprakṛtikeṣu vartulatvena dṛḍheṣvativyāptyāpatteśca /",
  "GSP28jsbh3-3u:1283": "ataḥ sūpaśākādivyatiriktatvopalakṣaṇatvāṅgīkāreṇa tadvyāvṛtteḥ vaktavyatayā tadupalakṣaṇasūcakatvamastu nāmārthavādasyeti yuktam /",
  "GSP28jsbh3-3u:1284_0": "nyāyasudhāgranthe 'pyanavastrāvitāntarūṣmapadadvayasārthakyapradarśanāvasare taṇḍulaprakṛtikapadānupādānātsūpaśākādivyatiriktatvopalakṣaṇārthatvasyaivārthavāda",
  "GSP28jsbh3-3u:1284_1": "upapāditatvena maduktārthatātparyakatvapratīteḥ /",
  "GSP28jsbh3-3u:1285": "tasmānnārthavādasya śaktigrāhakatvamityeva nyāyasudhoktaṃ sādhu /",
  "GSP28jsbh3-3u:1286": "parantu ubhayamate 'pi prāyaṇīye anyatra sārasvatādicarupiṣṭakacaruvyāvṛttiḥ durghaṭaiva /",
  "GSP28jsbh3-3u:1287": "ataḥ sarvagranthāvirodhenaivaṃ parihartavyam /",
  "GSP28jsbh3-3u:1288": "piṣṭakacarau caruśabdo gauṇa eva na mukhyaḥ /",
  "GSP28jsbh3-3u:1289": "ataeva śrautasmārtakarmaṇoścarukartavyatāyāṃ piṣṭasyaiva tatkaraṇaṃ viśiṣṭānāmiti gauṇamukhyanyāyādeva sarvatra tasyāgrahaṇam /",
  "GSP28jsbh3-3u:1290": "pauṣṇe carau peṣaṇaṃ vinaiva pradeyasiddheḥ pratiprasavarūpeṇa peṣaṇavidhānādeva gauṇārthasya grahaṇāt piṣṭakacaruḥ saṃpadyata iti sarvaṃ samañjasamityalaṃ śrameṇa /",
  "GSP28jsbh3-3u:1291": "yasmātpiṣṭakacarāvapi caruśabdaprayogaḥ ata eva vaiśadyānapekṣaṃ carutvapravṛttinimittamidamityāha --------- ata eva carutvaṃ nāmeti //",
  "GSP28jsbh3-3u:1292": "spaṣṭamanyat /",
  "GSP28jsbh3-3u:1293": "// iti caturdaśaṃ pauṣṇapeṣaṇasya carāveva niveśādhikaraṇam //",
  "GSP28jsbh3-3u:1294": "- - - - - - (B1) (15 adhikaraṇam / ) (a.3 pā.3 adhi.15)",
  "GSP28jsbh3-3u:1295": "ekasminn ekasaṃyogāt / Jaim_3,3.39 /",
  "GSP28jsbh3-3u:1296": "yatrānyasahitaḥ pūṣā devatā;",
  "GSP28jsbh3-3u:1297": "yathā rājasūye aindrāpauṣṇaścaruriti,",
  "GSP28jsbh3-3u:1298_0": "tatrāpi peṣaṇamuta yatra kevala eva devatā tatraiveti cintāyām ------- “adantako",
  "GSP28jsbh3-3u:1298_1": "hi sa” iti arthavādānusārāt peṣaṇasya pūṣasvarūpaprayuktatvāvagatestatsvarūpasya",
  "GSP28jsbh3-3u:1298_2": "cānyasāhitye 'pi sattvādyuktameva peṣaṇam /",
  "GSP28jsbh3-3u:1299": "ata eva “somāpauṣṇaṃ caruṃ nirvapennemapiṣṭaṃ paśukāma” iti nemapadavācyārddhapiṣṭatvānuvādo 'pi saṅgacchate /",
  "GSP28jsbh3-3u:1300": "yadi tu navamādyanyāyena pūṣasvarūpe ānarthakyādapūrvasādhanatvalakṣaṇāyā āvaśyakatvamāśaṅkyeta,",
  "GSP28jsbh3-3u:1301": "tadāstu pūrvoktavidhayā pūṣaprapiṣṭasaṃbandhajñānajanyayāgānumitereva tātparyagrāhikāyāḥ sattvāt sāpi pūṣapade /",
  "GSP28jsbh3-3u:1302": "paraṃ tvarthavādādyanurodhāt pūṣādhiṣṭhānakadevatātvaprayojyāpūrvīyatvalakṣaṇāyā evāṅgīkārād dvidevatye 'pi peṣaṇadharmaḥ saṃbhavati /",
  "GSP28jsbh3-3u:1303_0": "yathācaivaṃ sati pākasaṃpattistathā yatitavyaṃ antarāyakaraṇena vā krāmikanikṣepeṇa",
  "GSP28jsbh3-3u:1303_1": "vā pātrabhedena veti prāpte --------- ānarthakyaparihārāyāpūrvasādhanatvalakṣaṇāyā",
  "GSP28jsbh3-3u:1303_2": "āvaśyakatvādadhiṣṭhānadvārakatvakalpanasya ca pūṣṇo devatātvopasthitimantareṇānupapatteḥ",
  "GSP28jsbh3-3u:1303_3": "tadupasthitau ca taddvārakatvamātrakalpanayaivānarthakyaparihārād dvidevatye ca caturdhākaraṇādhikaraṇanyāyena",
  "GSP28jsbh3-3u:1303_4": "kevalasya pūṣṇo devatātvābhāvādyatra kevala eva pūṣā tatraiva peṣaṇam /",
  "GSP28jsbh3-3u:1304_0": "na ca --- apūrvasādhanībhūtadevatātvasyaiva prakāratayā pūṣapadena lakṣaṇe 'pi tasya",
  "GSP28jsbh3-3u:1304_1": "pūṣopari bhāne svarūpasaṃbandhasyaiva saṃsargavidhayā vivakṣaṇena paryāpteravivakṣaṇāttasya",
  "GSP28jsbh3-3u:1304_2": "ca dvidevatye 'pyekasmin pūṣṇi sattvena tasyāpyuddeśyerūpatvopapatteḥ kathaṃ na peṣaṇādīti -------- vācyam;",
  "GSP28jsbh3-3u:1305": "vyāsajyavṛttidharmaparyāptaprakāratāyāṃ ekamātravṛttisaṃbandhasya saṃsargatvānupapatteḥ /",
  "GSP28jsbh3-3u:1306": "anyathā eko dvitvasamavāyavānitivadeko dvitvavāneko dvau ityādiśābdabodhāpatteḥ /",
  "GSP28jsbh3-3u:1307": "ato vyāsajyavṛttidevatātvasya paryāptisaṃbandhenaiva prakārakatvāt tasya ca pūṣṇi kevale bādhāt pūṣamātravṛttidevatātvasyaiva prakāratvena tatraiva peṣaṇādi /",
  "GSP28jsbh3-3u:1308": "adantakatvaṃ tvarthavādamātratvānna virudhyate /",
  "GSP28jsbh3-3u:1309": "nemapiṣṭatvasyāpi ca tatraiva vidheyatvāṅgīkārādviśiṣṭabhāvanāvidhānena cāvākyabhedādagamakatvam // 3 // 49 //",
  "GSP28jsbh3-3u:1310": "iti pañcadaśaṃ pauṣṇapeṣaṇasyaikadaivatyatvādhikaraṇam //",
  "GSP28jsbh3-3u:1311": "// iti śrīkhaṇḍadevaviracitāyāṃ bhāṭṭadīpikāyāṃ tṛtīyādhyāyasya tṛtīyaḥ pādaḥ //",
  "GSP28jsbh3-3u:1312": "(B2) atra nyāyasudhākṛtā “ānarthakyaparihārāya apūrvaprayukta eva peṣaṇe dvārāpekṣāyāṃ bahuvrīhiṇā pradhānabhūtaḥ pūṣaiva dvāram /",
  "GSP28jsbh3-3u:1313": "sa ca bhāgaviśiṣṭaḥ /",
  "GSP28jsbh3-3u:1314": "bhāgaśca bhajyate sevyate iti vyutpattyā sevyam /",
  "GSP28jsbh3-3u:1315_0": "devatāyāśca bhoktṛtvābhāvena tadasaṃbhavāllakṣaṇayā svatpaparatve miśroddeśenāpi",
  "GSP28jsbh3-3u:1315_1": "tyakte samaṃ syāditi nyāyena lokavadardhe pūṣasvāmyasaṃbhave tasyāpi yatheṣṭaviniyojyatvarūpasya",
  "GSP28jsbh3-3u:1315_2": "bhoktṛtvavadevāsaṃbhavāt jīvatpitṛkasyeva pitṛdhane anyaṃ prati yatheṣṭaviniyojyatvapratibandhākhyaṃ",
  "GSP28jsbh3-3u:1315_3": "svāmyam “devasvaṃ brāhmaṇasvaṃ ca lobhenopahinasti yaḥ /",
  "GSP28jsbh3-3u:1316": "” itismṛtyuktaṃ bhāgaśabdoktaṃ dvāramityapūrvaprayuktatve 'pi dvidevatye peṣaṇamiti pūrvapakṣopapattirityuktam,",
  "GSP28jsbh3-3u:1317": "tadidaṃ navame devatāvigrahanirāse sati bhoktṛtvayatheṣṭaviniyojyatvayorabhāvasyevānyaṃ prati viniyogapratibandhasyāpyabhāvenāyuktamityevaṃ nirākṛtya prakāśakṛtānyathopapāditam /",
  "GSP28jsbh3-3u:1318": "apūrvaprayuktatve 'pi yadyapi bahuvrīhiṇā pradhānabhūtaḥ pūṣaiva dvāraṃ śābdam;",
  "GSP28jsbh3-3u:1319": "tathāpi sākṣātpūṣṇaḥ peṣaṇānarhatvādānarthakyādeva viparītaviśeṣaṇaviśeṣyatvena bhāgaśabdena yāgasādhanaṃ lakṣitaṃ havireva dvāram,",
  "GSP28jsbh3-3u:1320": "na devatā; taddvāratve 'pi havirdvārasyāvaśyakatvāt /",
  "GSP28jsbh3-3u:1321": "pūṣā tu havirupalakṣaṇam;",
  "GSP28jsbh3-3u:1322": "tatrāgneyendrapītādivatpūṣṇo nairapekṣyabodhakataddhitasamāsābhāvānnānyayogavyāvṛttyā viśeṣaṇatvam,",
  "GSP28jsbh3-3u:1323": "kintvayogavyāvṛttimātreṇeti tadidaṃ dvidevatye 'pyastyeveti //",
  "GSP28jsbh3-3u:1324": "tadetannirāsāyāha -------- sāpi pūṣapade iti //",
  "GSP28jsbh3-3u:1325_0": "yena vākyena yaduddeśyasaṃbandhena yasya vidhānaṃ tasya śabdaśaktyupasthitataduddeśyasaṃbandhe",
  "GSP28jsbh3-3u:1325_1": "ānarthakyaprasaktau tadvācakapade evāpūrvasādhanatvalakṣaṇayā tena rūpeṇoddeśye vidheye",
  "GSP28jsbh3-3u:1325_2": "vihite tadevāpūrvaṃ prati dvāramiti “vrīhīnahanti;",
  "GSP28jsbh3-3u:1326": "” ityādisaṃskāravākyeṣu kḷptaṃ nyāyyaṃ ca;",
  "GSP28jsbh3-3u:1327": "prakaraṇādevāvaghātādīnāmapūrvasaṃbandhāvagame sati avaghātādivākyagatavrīhyādipadadvāraviśeṣasyaiva samarpaṇāt /",
  "GSP28jsbh3-3u:1328": "tadiha pūṣasaṃbandhenaiva bhāgaśabdena yāgalakṣaṇāttenopasthāpitamapyapūrvaṃ na sākṣāduddeśyam;",
  "GSP28jsbh3-3u:1329": "tadvācakapadābhāvāt /",
  "GSP28jsbh3-3u:1330": "tathāca bhāgaśabdena yāgasādhanahaviṣo dvāratvam /",
  "GSP28jsbh3-3u:1331": "tadabhāve tasyaivoddeśyatvaṃ śābdaṃ bhavet /",
  "GSP28jsbh3-3u:1332": "naca tatsaṃbhavati,",
  "GSP28jsbh3-3u:1333": "ekaprasaratābhaṅgāpatteḥ,",
  "GSP28jsbh3-3u:1334_0": "pūṣṇo 'yogavyāvṛttimātreṇāpi viśeṣaṇatve viśiṣṭoddeśāpattereva hetorādyādhikaraṇe",
  "GSP28jsbh3-3u:1334_1": "paramparāsaṃbandhena pūṣadevatoddeśenaiva vidhānasya bālaprakāśe bhavadbhiranyaiśca",
  "GSP28jsbh3-3u:1334_2": "sthāpitatvena tadupajīvanenaivāgnimavicārakaraṇādatra haviṣa uddeśyatvānupapatteḥ /",
  "GSP28jsbh3-3u:1335": "evañcoddeśyasamarpake pūṣapade evāpūrvasādhanatvalakṣaṇayā devatādvāreṇaivāpūrvārthatvenānarthakyaparihāra iti na pūrvapakṣasiddhiḥ /",
  "GSP28jsbh3-3u:1336": "yadapi devatāvigrahanirāsānnānyaṃ prati yatheṣṭaviniyojyatvapratibandhasyāpyabhāvena tathābhūtasvatvaviśiṣṭasya pūṣṇo dvāratvamiti nyāyasudhākṛddūṣaṇam,",
  "GSP28jsbh3-3u:1337_0": "tadapi śabdadevatātvavādināpi devatāvigrahānaṅgīkāre 'pi devasvādivyavahāratadaṅgīkārajanakasambandhaviśeṣasyāṅgīkāryatvāt",
  "GSP28jsbh3-3u:1337_1": "ya eva tadupapādakaḥ saṃbandhaviśeṣaḥ kalpanīyaḥ tadviśiṣṭasyaiva pūṣṇo dvāratvamityevaṃ tadāśayādupekṣyam /",
  "GSP28jsbh3-3u:1338_0": "ataevānyaṃ prati yatheṣṭaviniyojyatvapratibandhākhyasvāmyasyāpūrvaṃ pratyupayogābhāvāt",
  "GSP28jsbh3-3u:1338_1": "na dvāratvaṃ saṃbhavatīti nyāyasudhākṛduktereva pūṣapadeevāpūrvasādhanatvalakṣaṇāmaṅgīkṛtyaivānyathā",
  "GSP28jsbh3-3u:1338_2": "pūrvapakṣaṃ sādhayati -------- paraṃ tviti ------- //",
  "GSP28jsbh3-3u:1339": "spaṣṭamanyat //",
  "GSP28jsbh3-3u:1340": "atra ca prayojanaṃ pūrvapakṣe dvidevatye 'pi peṣaṇadharmasyeti pūrvapakṣopapādanavelāyāmeva bhāṣakhyānusāreṇoktam /",
  "GSP28jsbh3-3u:1341": "siddhānte tu prāpakapramāṇābhāvānnaiva taditi spaṣṭameva /",
  "GSP28jsbh3-3u:1342_0": "tatra vārtikakṛtā pūrvapakṣe kāṃsyabhojinyāyenāmukhyānugrahasyāpyuktatvāt iha tu",
  "GSP28jsbh3-3u:1342_1": "indrasamakakṣatayopāttapūṣānurodhātsutarāṃ sarvasyāpi peṣaṇaṃ śakyata eva kartumityapi",
  "GSP28jsbh3-3u:1342_2": "prayojanāntaraṃ sūcitamityapi yatpūjyapādairuktam,",
  "GSP28jsbh3-3u:1343": "tasyāyamevāśayaḥ ------ yat pūṣānurodhena sarvasyāpi peṣaṇe kṛte caruśabdasya piṣṭakacarāvapi prayogeṇendradevatādravyāvirodhopapatteḥ kāṃsyabhojinyāyena sarvasya peṣaṇam /",
  "GSP28jsbh3-3u:1344": "yadi ca caruśabdo 'navastrāvitaudane eva rūḍhaḥ syāt,",
  "GSP28jsbh3-3u:1345_0": "tadāpi pūṣānurodhena peṣaṇakaraṇe indrasyaudanarūpasvadravyanāśāpatteḥ tatra kasyānugraha",
  "GSP28jsbh3-3u:1345_1": "iti saṃdehe mukhyatvenāsaṃjātavirodhitvenādhvarakalpāyāṃ mukhyabhūtāgnāvaiṣṇavadharmānugrahasyeva,",
  "GSP28jsbh3-3u:1346": "indradharmodanānugrahakartavyatāpattyā na sarvapeṣaṇaṃ prāpnoti,",
  "GSP28jsbh3-3u:1347": "ataḥ piṣṭakacarugrahaṇe evāvirodhāt?",
  "GSP28jsbh3-3u:1348": "kāṃsyabhojinyāyopapādane pūrvapakṣa iva siddhānte 'pi sarvapeṣaṇaṃ saṃbhavatyeveti na kaścana pūrvottarapakṣayoḥ prayojanabhedaḥ sidhyeti /",
  "GSP28jsbh3-3u:1349_0": "atastaṇḍulacarugrahaṇapakṣe virodhaprasaktāvapyardhapeṣaṇena tatparihārasaṃbhavānna",
  "GSP28jsbh3-3u:1349_1": "tadanurodhenendradevatādravyavighātaḥ kartavya ityardhameva peṣaṇaṃ pūrvapakṣe prayojanaṃ bhinnaṃ sidhyati /",
  "GSP28jsbh3-3u:1350": "yatra hyamukhyasya sarvathā bādhastatra mukhyasyaivānugrahaḥ //",
  "GSP28jsbh3-3u:1351_0": "adhvarakalpāgatājyadravyagatamadhyatanasarasvatīyāgīyahavirabhimarśanasy.a sakṛddhavirabhimarśanasyaiva",
  "GSP28jsbh3-3u:1351_1": "śāstrārthatvena vṛdhanvatīmantreṇāpi siddheḥ tadbādhābhāvāt iha tu mukhyendrānugrahe",
  "GSP28jsbh3-3u:1351_2": "sarvathā pūṣāṅgapeṣaṇasya bādhaprasaṅgādardhapeṣaṇaṃ yuktamityeva prayojanaṃ kāṃsyabhojinyāyopapādanenāśrayaṇīyamiti",
  "GSP28jsbh3-3u:1351_3": "tadevātra prayojanaṃ vaktumiti //",
  "GSP28jsbh3-3u:1352": "iti pañcadaśaṃ pauṣṇapeṣaṇasyaikadaivatyatvādhikaraṇam //",
  "GSP28jsbh3-3u:1353": "iti śrīmatpūrvottaramīmāṃsāpārāvārīṇadhurīṇa kavimaṇḍana-khaṇḍadevaśiṣya-śaṃbhubhaṭṭaviracitāyāṃ bhāṭṭadīpikāvyākhyāyāṃ prabhāvalyāṃ tṛtīyādhyāyasya tṛtīyaḥ pādaḥ //",
  "GSP28jsbh3-3u:1354": "atra navītāntaṃ samāptam //",
  "GSP28jsbh3-3u:1355": "adhyāyaḥ pādaḥ adhikaraṇasaṃkhyā ādito 'dhikaraṇasaṃkhyā 3 3 15 50 // // //"
}