{
    "GSP28jsbh3-3u:0": "<B1> atha tṛtīyaḥ pādaḥ /",
    "GSP28jsbh3-3u:1": "(1 adhikaraṇam /",
    "GSP28jsbh3-3u:2": ") (a.3 pā.3 adhi.1)",
    "GSP28jsbh3-3u:3": "śruter jātādhikāraḥ syāt /",
    "GSP28jsbh3-3u:4": "evaṃ liṅgaviniyoge nirūpite idānīṃ vākyādiviniyogo nirūpyate /",
    "GSP28jsbh3-3u:5": "tatra vākyaṃ nāma",
    "GSP28jsbh3-3u:6": "aṅgatvaghaṭakībhūtaparoddeśyatākṛtikārakatvānyatarapadārthakalpanānukūlaśrutapadasannidhiḥ",
    "GSP28jsbh3-3u:7": "asti cedaṃ dhenurdakṣiṇā, uccairṛcā kriyate, prayājaśeṣeṇetyādau /",
    "GSP28jsbh3-3u:8": "atra kalpanāśabdena karmatvakaraṇatvādiviṣayakaṃ saṃsargavidhā lakṣaṇādisādhāraṇyena śaktijanyapadārthopasthitibhinnabodhamātraṃ vivakṣitaṃ /",
    "GSP28jsbh3-3u:9": "tena dhenurdakṣiṇetyādau saṃsargavidhayā bhāsamānakaraṇatāke nāvyāptiḥ /",
    "GSP28jsbh3-3u:10": "vastutastu subantapadayoḥ parasparānvayasyāvyutpannatvādavaśyakalpyabhāvanānvayānurodhena dhenuriti prathamayā karaṇatvalakṣaṇāddakṣiṇāpadena ca",
    "GSP28jsbh3-3u:11": "tatkāryavṛttikarmatvalakṣaṇātkalpanāpadena lakṣaṇājanyopasthitirevābhipretā /",
    "GSP28jsbh3-3u:12": "uccairityādau luptavibhaktyarthasya karaṇatvasya prātipadikenaiva",
    "GSP28jsbh3-3u:13": "lakṣaṇānnā'vyāptiḥ /",
    "GSP28jsbh3-3u:14": "athavoccairityādau karaṇatvasya saṃsargavidhayaiva bhānopapatteḥ kalpanāpadenobhayaṃ vivakṣitam",
    "GSP28jsbh3-3u:15": "prayājaśeṣeṇetyādau tṛtīyayā karmatvasya dhātunā karaṇatvasya lakṣaṇātkalpanā sphuṭaiva /",
    "GSP28jsbh3-3u:16": "śrutapadasannidheśca yogyatājñānaṃ vinā karmatvādikalpakatvānupapatteryogyatārūpaliṅgānumāpakatvam",
    "GSP28jsbh3-3u:17_0": "śrutasyaiva padasya karmatvādilakṣakatvāṅgīkāreṇa tadvācakapadarūpaśrutikalpakatvābhāve 'pi ca śrutapadasya tattātparyakatvarūpadharmavaiśiṣṭyarūpeṇa",
    "GSP28jsbh3-3u:17_1": "kalpanāt śrutikalpakatvopapattiḥ",
    "GSP28jsbh3-3u:18": "ataśca vākyaṃ liṅgaṃ śrutiṃ ca kalpayitvāṅgatve pramāṇam /",
    "GSP28jsbh3-3u:19_0": "tadiha jyotiṣṭome śrutinoccairṛcākriyata ityādinā vākyena vidhīyamānasyoccaiṣṭvāderuddeśyasamarpakena ṛgādipadena kiṃ ṛ gādīnāṃ",
    "GSP28jsbh3-3u:19_1": "mantrāṇāmevoddeśyatvaṃ pratipādyate uta trayo vedā ajāyantetyādyupakramasthārthavādavaśena lakṣaṇayā ṛgvedādivihitakarmāṅgabhūtamantramātrasyeti",
    "GSP28jsbh3-3u:19_2": "cintāyām /",
    "GSP28jsbh3-3u:20": "upakramasthasyāpi vedapadasya guṇabhūtānyaparārthaṃvādasthatvena pradhānabhūtavidhyuddeśasthaṛgādipade niḥsandigdhe 'ṅgaguṇavirodhanyāyena",
    "GSP28jsbh3-3u:21": "lakṣaṇātātparyagrāhakatvāyogādvedapada eva tadekadeśaṛgādilakṣaṇā /",
    "GSP28jsbh3-3u:22": "vastutastu -------- vedaśabdasyāvayave 'pi na lakṣaṇā; vedatvasya pratyekavṛttitvāt /",
    "GSP28jsbh3-3u:23_0": "itarathā śūdrasyaikavākyaśravaṇe doṣānāpatteriti prāpte ------- upakrame vedapadaśravaṇenaitāvadavagamyate nūnamatra vedasya",
    "GSP28jsbh3-3u:23_1": "stūyamānatvāduddeśyatvaṃ vidheyatvaṃ vā tasyāvaśyaṃ vākye vivakṣitamiti tatra ca vidheyasya uccaiṣṭvāderlābhātpariśeṣādeva",
    "GSP28jsbh3-3u:23_2": "tasyoddeśyatvāvagatervastuto ṛgādipadamanuvāda eva saduddeśyaparam /",
    "GSP28jsbh3-3u:24": "ataścāsañjātavirodhina upakramasthasya vedapadasyaiva tātparyagrāhakasya sattvāt ṛgādipade tatpracuratvena ṛgvedādivihitakarmāṅgabhūtamantralakṣaṇā /",
    "GSP28jsbh3-3u:25": "na copakramāvagatasyāpi apacchedādhikaraṇanyāyena pareṇa bādhaḥ; tasyeha,",
    "GSP28jsbh3-3u:26": "vidheḥ stutisāpekṣatvenārthavādaikavākyatāyā āvaśyakatvāt pūrvavirodhena parasyānutpannatvādevāpravṛtteḥ",
    "GSP28jsbh3-3u:27": "na ca vedatvasya ṛgādiṣvapi paryāptatvādupakramāvirodhaḥ; vedatvasya mantrabrāhmaṇasamudāyātmake granthaviśeṣe eva",
    "GSP28jsbh3-3u:28": "paryāptatvenāvayavaparyāptatvābhāvāt, itarathā ekavākyādhyayanenāpi adhyayanavidhyarthasaṃpattyāpatteḥ",
    "GSP28jsbh3-3u:29": "śūdrasyaikapadaśravaṇaniṣedhastu vṛntākāvayavādiniṣedhavannānupapannaḥ /",
    "GSP28jsbh3-3u:30": "yathācaitādṛśaviṣaye niṣedhasya vidhyapekṣayā vailakṣaṇyaṃ, tathā kaustubhe draṣṭavyam /",
    "GSP28jsbh3-3u:31": "tasmādupakramānusāreṇa ṛgvedavihitakarmāṅgabhūtamantrāṅgatvamevoccaiṣṭvādīnām /",
    "GSP28jsbh3-3u:32_0": "evaṃ ca vedatvasya prakaraṇasthavākyamātreṣu aparyāptatvātprakaraṇena vākyasya svaviṣaye upasaṃhārānupapattervedatvāvacchinnavihitakarmamātroddeśena",
    "GSP28jsbh3-3u:32_1": "vākyena svaravidhānāvagateḥ prakaraṇabādhe 'pi na kṣatiḥ // 1 // 35 // //",
    "GSP28jsbh3-3u:33": "iti prathamamuccaistvādīnāṃ vedadharmatādhikaraṇam //",
    "GSP28jsbh3-3u:34": "<B2> oṃ ----- liṅgasya śrutikalpanayā viniyojakatvāt",
    "GSP28jsbh3-3u:35_0": "śrutipādānantaranirūpaṇīyatvasyeva vākyādīnāṃ caturṇāṃ liṅgaśrutikalpanayā viniyojakatvena liṅgapādānantaramevāvasaralābhāt",
    "GSP28jsbh3-3u:35_1": "nirūpaṇīyatvamityevamavasararūpāmanantarasaṅgatiṃ darśayan liṅgakalpakapramāṇagamyaviniyogopayogicintanasya pādārthatvaṃ",
    "GSP28jsbh3-3u:35_2": "pratijānīte",
    "GSP28jsbh3-3u:36": "--------- evamiti //",
    "GSP28jsbh3-3u:37_0": "vākyādītyādipadena vākyaprakaraṇasthānasamākhyānāṃ caturṇāmihaiva pāde viniyojakatvanirūpaṇāt pādaprayojakatvasūcanena yat",
    "GSP28jsbh3-3u:37_1": "prakāśakāraiḥ vākyasya vicāryabāhulyena pādaprayojakatvaṃ prakaraṇādīnāṃ tadabhāvānna",
    "GSP28jsbh3-3u:38": "pādaprayojakatvam; teṣāmekaikādhikaraṇamātravicāryatayā",
    "GSP28jsbh3-3u:39_0": "vicāryabāhulyābhāvāt, balābalādhikaraṇacintāyāstu sarvasādhāraṇyādityuktaṃ tat --------- parāstam; caturṇāṃ pramāṇānāmiha",
    "GSP28jsbh3-3u:39_1": "nirūpaṇe upajīvyatayā prāthamyāccāvaśyakaprathamavākyavicārānuniṣpādite vicāryabāhulyasya",
    "GSP28jsbh3-3u:40": "tatprayojakatve pramāṇābhāvena sarveṣāmeva pādaprayojakatvasya nivārayitumaśakyatvādityarthaḥ",
    "GSP28jsbh3-3u:41": "tatroddiṣṭapramāṇacatuṣṭayamadhye upajīvyatvena prathamaṃ vākyakṛtaviniyogasya nirūpaṇāt //",
    "GSP28jsbh3-3u:42_0": "bhāṭṭabhāskare padaikavākyatāvākyaikavākyatānyatarasvarūpaṃ vākyalakṣaṇaṃ kṛtamapi 'uccaiḥ ṛce' tyādau ṛgādimantradharmatvapūrvapakṣe",
    "GSP28jsbh3-3u:42_1": "'pyetadvākyapramāṇaviniyojakatvasyaivāṅgīkāreṇa tatrāvyāpteḥ siddhānte 'pica padaikavākyatāyā uddeśyaviśeṣasamarpakatve 'pi",
    "GSP28jsbh3-3u:43": "viniyogasyoccairādivākyapramāṇakatvenaivāṅgīkārādavyāptera-",
    "GSP28jsbh3-3u:44": "yuktamityabhipretya svayaṃ vākyalakṣaṇamāha -------- tatra vākyaṃ nāmeti",
    "GSP28jsbh3-3u:45": "śrutapadasannidhiriti //",
    "GSP28jsbh3-3u:46": "śrutayoḥ padayorekānvayabodhopayogisannidhiviśeṣeṇoccāraṇamityarthaḥ /",
    "GSP28jsbh3-3u:47": "śrutāvativyāptivāraṇāya ------- kalpanānukūleti //",
    "GSP28jsbh3-3u:48": "liṅge 'tivyāptivāraṇāya ------- śrutapadasannidhiriti padadvayopādānam //",
    "GSP28jsbh3-3u:49": "asticedamiti //",
    "GSP28jsbh3-3u:50": "uccaistvadhenvabhighāraṇavṛttikaraṇatvasya dakṣiṇāprayājaśeṣaṛgvṛttikarmatvasya ca kalpanā tadanukūlatvaṃ tādṛśapadasannidherityasti lakṣaṇamityarthaḥ /",
    "GSP28jsbh3-3u:51": "saṃsargavidhayeti //",
    "GSP28jsbh3-3u:52": "dakṣiṇāśabdenānatisādhanadravyavācinā samabhivyāhṛtasya dhenuśabdārthasya nīlo ghaṭa ityatrevābhedenānvaye dhenorānatisādhanadravyābhedasaṃsargavidhayā ānatisādhanatāpratītiḥ,",
    "GSP28jsbh3-3u:53_0": "evamuccairityatrāpi ṛcaḥ karaṇatve tatsamabhivyāhṛtoccaiḥ padārthasyābhedenānvaye abhedarūpasaṃsargabalāt karaṇatvamuccaistvasya",
    "GSP28jsbh3-3u:53_1": "pratīyata iti saṃsargavidhayā bhāsamānakaraṇatāke nāvyāptirityarthaḥ vakṣyamāṇaśrutikalpanasya saṃsargavidhayā bhāsamānakaraṇatāsthale",
    "GSP28jsbh3-3u:53_2": "vaktumaśakyatvāt śrutito daurbalyānāpatteḥ pakṣāntaramāha --------",
    "GSP28jsbh3-3u:54": "vastutastviti //",
    "GSP28jsbh3-3u:55": "lakṣaṇājanyopasthitireveti //",
    "GSP28jsbh3-3u:56_0": "yadyapi “trivatsaḥ sāṇḍaḥ somakrayaṇaḥ” ityādau vākyīyaviniyoge somakrayasādhanatvaṃ lyuṭaivāvagamyata iti na tatra lakṣaṇājanyopasthitireveti",
    "GSP28jsbh3-3u:56_1": "niyantuṃ śakyate; tathāpi lyuṭaḥ sādhanatāśrayadravyavācitvenāṅgatvaghaṭakībhūtaniṣkṛṣṭaśaktirūpakārakānabhidhānāt sāṇḍena",
    "GSP28jsbh3-3u:56_2": "somakrayaṃ bhāvayedityevaṃvidhavibhaktyarthalakṣaṇāvaśyakatvānna doṣa iti bhāvaḥ //",
    "GSP28jsbh3-3u:57": "prakaraṇādīnāṃ trayāṇāmagre svarūpalakṣaṇayorabhidhāsyamānatvena tānyupekṣya vākyasyaiva liṅgaśrutikalpakatvaṃ darśayati -------",
    "GSP28jsbh3-3u:58": "śrutapadeti //",
    "GSP28jsbh3-3u:59": "padārthānāmanvayayogyatāstītyevaṃ yogyatājñānaṃ vinetyarthaḥ /",
    "GSP28jsbh3-3u:60": "tattātparyakatveti //",
    "GSP28jsbh3-3u:61": "dhenurityādipadāni dhenvā dakṣiṇākāryaṃ sādhayediti padarūpatayā paṭhitānītyevaṃ śrutikalpakatvamityarthaḥ",
    "GSP28jsbh3-3u:62": "evaṃ liṅgaśrutī kalpayitvā vākyaṃ pūrvapakṣe siddhānteca viniyojakatayāviśiṣṭamiti tasya viniyojakatvaṃ vākyāntarādhikaraṇenaiva siddhamityataścetyanena sūcayitvā",
    "GSP28jsbh3-3u:63": "tadgamyaviniyogopayogyuddeśyatāvacchedaka-",
    "GSP28jsbh3-3u:64": "nirūpaṇārthametatpādādhikaraṇanirūpaṇamiti sūcayitumudāharati ---------",
    "GSP28jsbh3-3u:65": "tadiheti //",
    "GSP28jsbh3-3u:66": "ityādineti //",
    "GSP28jsbh3-3u:67": "ādipadena 'upāṃśu yajuṣā, uccaiḥ sāmnā' ityanayoḥ saṃgrahaḥ /",
    "GSP28jsbh3-3u:68": "tathā “prajāpatirvā imāṃstrīnvedānasṛjata ta enaṃ",
    "GSP28jsbh3-3u:69_0": "sṛṣṭānādhinvaṃstānabhyapīḍayattebhyo bhūrbhuvaḥ svarityakṣaradbhūrityṛgbhyo 'kṣaratso 'yaṃ loko 'bhavat bhuvariti yajurbhyo",
    "GSP28jsbh3-3u:69_1": "'kṣaratso 'ntarikṣaloko 'bhavatsvariti sāmabhyo 'kṣaratsvargo",
    "GSP28jsbh3-3u:70": "loko 'bhavattadyapṛkta ulbaṇaṃ kriyeta gārhapatyaṃ paretya bhūḥ svāheti",
    "GSP28jsbh3-3u:71": "juhuyādayaṃvai loko gārhapatyoyaṃ loka ṛgvedastadvāva imaṃ ca lokamṛgvedaṃ svena rasena samardhayati",
    "GSP28jsbh3-3u:72_0": "atha yadi yajuṣṭa ulbaṇaṃ kriyetānvāhāryapacanaṃ paretya bhuvaḥ svāheti juhuyādantarikṣaloko 'nvāhāryapacano 'ntarikṣaloko",
    "GSP28jsbh3-3u:72_1": "yajurvedaḥ tadvā vāntarikṣalokaṃ ca yajurvedaṃ ca svena rasena samardhayati atha yadi",
    "GSP28jsbh3-3u:73": "sāmata ulbaṇaṃ kriyetāhavanīyaṃ paretya svaḥsvāheti juhuyāt svargo vai loka āhavanīyaḥ svargo lokaḥ sāmavedastasmādvai svargaṃ lokaṃ sāmavedaṃ ca svena rasena samardhayatī”ti",
    "GSP28jsbh3-3u:74": "tāṇḍakibrāhmaṇaprathamādhyāyapañcamakhaṇḍagataprāyaścittabhāgānāmapi jñeyam /",
    "GSP28jsbh3-3u:75": "uddeśyasamarpaketyanena pūrvapakṣe siddhānte coddeśyasamarpakamṛgādipadameva natu siddhānte vedaśabda ityukte tadarthaviśeṣamātrasya vicāra ityarthaḥ //",
    "GSP28jsbh3-3u:76": "pratipādyata iti //",
    "GSP28jsbh3-3u:77": "tataśca ṛṅmantreṇa yatkriyate taduccairityarthena yajurvedotpannānāmapyṛcāmuścaiṣṭvameva na tūpāṃśutvamityarthaparyavasānamityarthaḥ /",
    "GSP28jsbh3-3u:78": "upakramasthārthavādeti //",
    "GSP28jsbh3-3u:79": "“prajāpatirvā idameka āsīt sa tapo 'tapyata tasmāttapastepānāntrayo devā asṛjyantāgnirvāyurādityaste tapo 'tapyanta tebhyaḥ tapastepānebhyo hi",
    "GSP28jsbh3-3u:80": "trayo vedāḥ asṛjyanta agneḥ ṛgvedo vāyoḥ yajurveda ādityāt sāmavedaḥ” iti bhāṣyalikhita upakramasthārthavādaḥ",
    "GSP28jsbh3-3u:81": "tatra dvitīyāṣṭakatṛtīyapraśnanavamānuvāke “idaṃ vāgrenaiva kiñcanāsī”diti",
    "GSP28jsbh3-3u:82": "taittirīyabrāhmaṇagatatepānaśabdārtho vedabhāṣye tapaḥ kṛtavāniti tepānaḥ tasmāditi darśitaḥ",
    "GSP28jsbh3-3u:83": "tadvadihāpi tapastatāpetyarthe liṭaḥ śānaci etveca kṛte tepānaśabdaṃ prasādhya tadartho draṣṭavyaḥ",
    "GSP28jsbh3-3u:84": "mantramātrasyeti //",
    "GSP28jsbh3-3u:85_0": "tataśca ṛkśabdasya vedaparatvāt ṛgvedena yatkarma kriyate taduccairiti vihite uccaistvasya sākṣātkarmaṇi niveśāsaṃbhavena",
    "GSP28jsbh3-3u:85_1": "tadvedavihitakarmāṅgabhūtamantradvārā niveśāt tadvedavihitakarmāṅgamantramātrasya uccaiṣṭvamityarthāt yājurvaidikakarmāṅgabhūtādhvaryupaṭhyamānarkṣu",
    "GSP28jsbh3-3u:85_2": "noccaiṣṭvam, apitu upāṃśutvamevetyarthaparyavasānamityerthaḥ mātraśabdo 'vadhāraṇārthe /",
    "GSP28jsbh3-3u:86": "tatra vidheyāyā uccaiṣṭvabhāvanāyāḥ sannihitānanyapare uddeśyapratipādake saṃbhavati na tāvadarthavādagataṃ vedapadamuddeśyaparaṃ vaktuṃ śakyam /",
    "GSP28jsbh3-3u:87": "atha tatpratipādakatvāsaṃbhave 'pi tasya tātparyagrāhakatvāṅgīkārādṛgādipadameva lakṣaṇayā",
    "GSP28jsbh3-3u:88": "tathāpi śrautārthasyaiva ṛgādyekatvoddeśyaghaṭakatvopapatternānvayānupapattestadbījatvam /",
    "GSP28jsbh3-3u:89_0": "yadyapivā ṛgādipadavedapadayoḥ parasparaviruddhārthakatvāt arthavādagatavedapadasamabhivyāhārānupapattirbījatvena saṃbhavati",
    "GSP28jsbh3-3u:89_1": "tathāpi vedapada eva sā yuktetyabhipretya pūrvapakṣamāha -------- upakramastheti",
    "GSP28jsbh3-3u:90": "niḥsaṃdigdha iti //",
    "GSP28jsbh3-3u:91": "“ṛcaḥ sāmāni yajūṃṣī”ti vede mantra eva prayogāt dvitīye prasādhitatvācca",
    "GSP28jsbh3-3u:92": "niḥsaṃdigdhatve ukte aktrādhikaraṇāviṣayatā sūcitā /",
    "GSP28jsbh3-3u:93": "etena --------- ṛgvedaḥ ṛkśākhetyādāvṛgādipadānāṃ vede 'pi prayogāt sāmānyaviśeṣabhāvenānvayopapatteḥ pūrvapakṣānudayaḥ --------- parāstaḥ;",
    "GSP28jsbh3-3u:94": "mantramātraparatve niścite etādṛśaprayogāṇāṃ bhūmropapatterityarthaḥ //",
    "GSP28jsbh3-3u:95_0": "nanu -------- “mukhyaṃ vā pūrvacodanāllokava”diti dvādaśādhyāyādhikaraṇe mukhyajaghanyayordharmavipratiṣedhe sati mukhyadharmānugrahasya",
    "GSP28jsbh3-3u:95_1": "vakṣyamāṇatvāt tannyāyena prakṛte 'pyarthavādasya mukhyatvātsa evānuroddhavya iti kathaṃ pūrvapakṣa ityata āha -------- aṅgaguṇeti //",
    "GSP28jsbh3-3u:96": "yathā “ya iṣṭye” ti vākyena dīkṣaṇīyādīṣṭisomapradhānayāgayorvihitasya",
    "GSP28jsbh3-3u:97": "parvakālasya ekādidīkṣāpakṣe virodhe sati dīkṣaṇīyāderaṅgabhūtatvena tadīyakālaṃ bādhitvā mukhyasomayāgakālānugraha evā “ṅgaguṇavirodhe ca",
    "GSP28jsbh3-3u:98": "tādarthyā”diti pūrvādhikaraṇanyāyāpavādatayā vakṣyate, tadvadihāpi mukhyatve 'pi pradhānabhūtavidhigatapadānugraha eva yukta ityarthaḥ //",
    "GSP28jsbh3-3u:99": "vastutastu --------- vedatvasya paryāptatvena vyāpyadharmāvacchinnasaṃbandhino 'pi vidheyasya vyāpakadharmavat saṃbandhitvena stutyupapatterna lakṣaṇā /",
    "GSP28jsbh3-3u:100": "nahi vedatvaṃ mantrabrāhmaṇātmake granthe paryāptam; tathātve dvitrivākyādhyetari śūdre vedādhyayananiṣedhaprayuktadoṣānāpatteḥ",
    "GSP28jsbh3-3u:101": "astu vā tat /",
    "GSP28jsbh3-3u:102": "tathāpyavayavasaṃbandhino 'pi vidheyasya paraṃparayā avayavisaṃbandhasyāpi",
    "GSP28jsbh3-3u:103": "sattvādapāṃ stutyā vetasāvakāstuterivehāpi vedapadena stutyupapatternaiva virodhaḥ /",
    "GSP28jsbh3-3u:104": "yena tadanupapattyā ṛgādipade lakṣaṇāvaśyiketyabhipretyāha --------",
    "GSP28jsbh3-3u:105": "vastutastviti //",
    "GSP28jsbh3-3u:106": "tataśca ṛṅmantrasādhyakāryoddeśenoccaiṣṭvādividhānam; lakṣaṇāyāṃ pramāṇābhāvādityarthaḥ /",
    "GSP28jsbh3-3u:107_0": "vedaśabdastāvadarthavādasthito 'pi prathamopasthitatvāt svārthasya stutiviṣayatvaṃ bodhayannavidheyasya stutyayogāt vidheyatvena",
    "GSP28jsbh3-3u:107_1": "pratibhāsamāno 'pi uccaiṣṭvādividheyāntarasattvena tadanākṣipan pariśeṣāduddeśyatāghaṭakatāṃ bodhayati /",
    "GSP28jsbh3-3u:108_0": "ataśca vedapadārthasyoddeśyaghaṭakatve 'saṃjātavirodhitvena niścite taduddeśenaivāgre vidheyaniścayāt paścādupanipatadṛgādipadaṃ",
    "GSP28jsbh3-3u:108_1": "na svārthasyoddeśyatāghaṭakatvabodhanāyālamiti jaghanyatvāt sañjātavirodhitvādanuvādarūpatvādyo hotā so",
    "GSP28jsbh3-3u:109": "'dhvaryurityatrādhvaryupadamiva lakṣaṇāṃ bhajate /",
    "GSP28jsbh3-3u:110": "ataeva -------- vidheruddeśyāpekṣāyāṃ prathamopasthitārthavādonnītavedarūpoddeśyalābhe 'pi",
    "GSP28jsbh3-3u:111": "stutiviṣayatvenānvitasyoddeśyaghaṭakatvenānvayāyogādu-",
    "GSP28jsbh3-3u:112": "pasthāpakapadāntarāpekṣāyāṃ samabhivyāhārādupasthitaṛgādipadānāmeva lakṣaṇayā tadupasthāpakatve na ko 'pi virodhaḥ /",
    "GSP28jsbh3-3u:113": "ataścāpekṣākrameṇargādipadānāṃ pramāṇāntaropasthitoddeśyatāghaṭakatvasyāpramāpaṇāttadviṣaye 'nutpattilakṣaṇo bādha evopakramagatavedapadānurodhenāvagamyate /",
    "GSP28jsbh3-3u:114": "ataeva ayamaprāptabādhatvena vyavahṛtaḥ /",
    "GSP28jsbh3-3u:115": "ataeva vidheḥ pradhānabhūtasya vedapadārthoddeśyatāghaṭakatve 'pi",
    "GSP28jsbh3-3u:116": "avirodhāt viruddhargādipadānāṃ vidhyantarbhāvānnāṅgaguṇanyāyāvatāraḥ /",
    "GSP28jsbh3-3u:117": "ataeva yatra some prādhānyasya dīkṣaṇīyādiṣvaṅgatvasya ca mānāntarasiddhatvāt pūrvottarapadagatabalābalānapekṣā tatraiva saḥ //",
    "GSP28jsbh3-3u:118": "yattu ----- ya iṣṭyetivākye iṣṭipadasyopakramagatatvaṃ",
    "GSP28jsbh3-3u:119_0": "somapadasyopasaṃhāragatatvaṃ ca tatrottarasyāpi pūrvāvirodhena kāryāntaraparatvāsaṃbhavāt parasyāpi śakyārthaparatvāt tasya",
    "GSP28jsbh3-3u:119_1": "ca prādhānyāt bhavatyevopakramanyāyabādhako 'ṅgaguṇavirodhanyāya iti prakṛte tannyāyāpravṛtteḥṛgādipadaṃ tatprāyavede lākṣaṇikamityabhipretya",
    "GSP28jsbh3-3u:120": "siddhāntamāha ------- upakrama iti //",
    "GSP28jsbh3-3u:121": "vākya iti //",
    "GSP28jsbh3-3u:122": "agrimetiśeṣaḥ /",
    "GSP28jsbh3-3u:123": "mantralakṣaṇeti //",
    "GSP28jsbh3-3u:124_0": "yadyapi vedamātralakṣaṇayāpyānarthakyatadaṅganyāyena mantropasthitisaṃbhave na tadantalakṣaṇāyāṃ prayojanam; tathāpi lakṣaṇāvaśyakatve",
    "GSP28jsbh3-3u:124_1": "kimiti nyāyakṛtā vilambopasthitiḥ soḍhavyetyabhiprāyeṇa",
    "GSP28jsbh3-3u:125": "tadantalakṣaṇoktiḥ /",
    "GSP28jsbh3-3u:126": "atra caikavākyatve upakramanyāyasya prābalyam /",
    "GSP28jsbh3-3u:127": "yatra tu ya iṣṭyetyādau yajeta so 'omāvāsyāyāmityāditantrapadānāṃ",
    "GSP28jsbh3-3u:128_0": "pratyekamanuṣaṅgeṇa vākyatrayābhyupagamāt bhinnavākyatvaṃ tatra parasparanairapekṣyeṇāvagatitrayasyātmalābhādyuktamiṣṭikālabādhakatvamiti",
    "GSP28jsbh3-3u:128_1": "yat bhinnavākyatvābhyupagamenāṅga- guṇavirodhanyāyaviṣayopapādanaṃ",
    "GSP28jsbh3-3u:129": "prakāśakārāṇāṃ, taddūṣaṇaṃ kaustubhe draṣṭavyam //",
    "GSP28jsbh3-3u:130": "nanu ------- yathā “paurvāparye pūrvadaurbalya”miti ṣaṣṭhādhikaraṇe",
    "GSP28jsbh3-3u:131": "“yadyudgātāpacchindyāt adakṣiṇena yajeta yadi pratihartā",
    "GSP28jsbh3-3u:132": "sarvasvadakṣiṇeneti” vihitaprayogayoḥ paurvāparyanimittajñānena prāptayoḥ",
    "GSP28jsbh3-3u:133": "pūrvābādhenottarasyānutpattestadupamardenaivātmalābhātpūrvādbalīyastvaṃ",
    "GSP28jsbh3-3u:134": "vakṣyate, tatheha kiṃ na syādityāśaṅkate -------- naceti //",
    "GSP28jsbh3-3u:135": "pariharati ------- tasyeti //",
    "GSP28jsbh3-3u:136": "tasyetyasya nyāyasyetyanenānvayaḥ /",
    "GSP28jsbh3-3u:137": "yatra hi parasya sāmagrīsattvena svaviṣayapramājanakatvamapratibaddham,",
    "GSP28jsbh3-3u:138_0": "tatra tasyārthāntare pūrvasāpekṣatve 'pi svaviṣayapramotpatteḥ pratibandhādutpannena pareṇa svāvirodhiviṣayaparatvamupakalpya",
    "GSP28jsbh3-3u:138_1": "svavirodhiviṣaye mithyātvabodhanādyuktastatra pūrvabādhaḥ prakṛte tvekavākyatayā aikārthyālocanavelāyāṃ tadanurodhena tadavirodhiviṣayatayaiva",
    "GSP28jsbh3-3u:138_2": "uttarasyotpatsyamānatvenotpannatvābhāvānna bādhasaṃbhava iti na tannyāyapravṛttirityarthaḥ //",
    "GSP28jsbh3-3u:139": "itaratheti //",
    "GSP28jsbh3-3u:140": "nahi dvitrivākyādhyayanena pārāyaṇādividhyarthamanuṣṭhitaṃ manyante, ato mantrabrāhmaṇayoḥ",
    "GSP28jsbh3-3u:141": "tāvatsamudāyātmakagranthavṛtti vedatvamityarthaḥ //",
    "GSP28jsbh3-3u:142": "nanu ------- kūṣmāṇḍaṃ dadyāditi vidhau nāvayavadānamātreṇa śāstrārthasiddhiḥ niṣedhetvavayavabhakṣaṇamātreṇāpi tatsiddhiriti vaiṣamye kiṃ bījamityata āha ------- yathāceti //",
    "GSP28jsbh3-3u:143": "vidhivākye jātestadavacchinnāvayavivyakteśca sādhanatvaṃ śrautaṃ tadākṣiptañca jātyanavacchinnānāmapyavayavānāṃ",
    "GSP28jsbh3-3u:144": "avayavāvayavisādhanatvayoścaikapadopādānādupādeyagatatvena ca sāhityasya vivakṣitatvānnāvayavopādānamātreṇa śāstrārthasiddhiḥ /",
    "GSP28jsbh3-3u:145": "ataeva sāhityarūpāṅgāsaṃbhave vidhyādau tanmātropādānamiṣṭameva /",
    "GSP28jsbh3-3u:146": "niṣedhetvanuvādyagatatvena sāsāhityasyāvivakṣitatvādavayavabhakṣaṇamātreṇāpi pratyavāya iti śūdrasya dvitrivākyādhyayane 'pi doṣaḥ /",
    "GSP28jsbh3-3u:147": "pārāyaṇādau samastagrahaṇamiti siddhe yatra brahmayajñādau pratyahaṃ samastavedapāṭhāsaṃbhavastatraikadeśagrahaṇe 'pi na kṣatiriti kaustubhe",
    "GSP28jsbh3-3u:148": "draṣṭavyamityarthaḥ /",
    "GSP28jsbh3-3u:149": "evañca vedaikadeśatvādṛgādīnāmupakrama eva “agneḥ ṛgveda” ityādinā vedānāmṛgādisaṃbandhasya kīrtitayā nātyantaparityaktopakramārthatvācca",
    "GSP28jsbh3-3u:150": "“ṛgbhiḥ pūrvāhṇe divi devar iyate /",
    "GSP28jsbh3-3u:151": "yajurvede tiṣṭhati madhye ahnaḥ /",
    "GSP28jsbh3-3u:152": "sāmavedenāstamaye mahīyate /",
    "GSP28jsbh3-3u:153": "vedairaśūnyaḥ tribhireti sūryaḥ /",
    "GSP28jsbh3-3u:154": "“ ityādau vedaśabdāt vedairitibahuvacanācca ṛgādiśabdānāṃ vede lakṣaṇāyā",
    "GSP28jsbh3-3u:155": "dṛṣṭatvācca “ṛcaḥ sāmāni yajūṃṣi” iti prakṛtya “saiṣā trayyeva vidye”ti",
    "GSP28jsbh3-3u:156": "nirdiṣṭasya śabdasya traividyo 'yaṃ brāhmaṇa iti vedatrayābhijñanirdeśe",
    "GSP28jsbh3-3u:157": "vedaparatayā lokānāṃ prayogeṇa ṛgādiśabdānāṃ vede lakṣaṇāyā lokasaṃmatatvācca upakramagatā vedā upasaṃhāragataiḥ prāyaścittavākye madhyagatairvā ṛgādiśabdaiḥ śakyante 'nuvaditum /",
    "GSP28jsbh3-3u:158": "tataścarcā yatkriyate vidhīyate taduccaiḥ kartavyamiti kartavyapadādhyāhāreṇa tattadvedavihitakarmamātrāṅgatvamiti siddhāntamupasaṃharati -------- tasmāditi //",
    "GSP28jsbh3-3u:159": "prayojanaṃ mayā sūcitamapi prakaraṇasya vākyasaṃkocakatvānupapattipradarśanavyājena prayojanāntaramapi svayaṃ sūcayati --------- evaṃ ceti //",
    "GSP28jsbh3-3u:160": "spaṣṭor'thaḥ //",
    "GSP28jsbh3-3u:161": "tataśca pūrvapakṣe ṛṅmantrasādhye jyotiṣṭomikakāryamātre uccaiṣṭvādi,",
    "GSP28jsbh3-3u:162": "siddhānte tu tattadvedavihitakarmamātra iti prayojanaṃ sūcitam //",
    "GSP28jsbh3-3u:163_0": "yetu -------- asminnadhikaraṇe upasaṃhāraprābalyamicchantaḥ upakramaprābalyānaṅgīkāreṇātratyena “dharmopadeśācca nahi dravyeṇa",
    "GSP28jsbh3-3u:163_1": "saṃbandha” iti guṇasūtreṇa darśitāmuccaiḥ sāmneti vākyavaiyarthyānupapattimeva mukhyahetutvenāṅgīkṛtya",
    "GSP28jsbh3-3u:164": "siddhāntamupapādayanti, te mīmāṃsakamūrdhanyairevopakramaparākramavāde śikṣitāḥ tatraiva1 draṣṭavyāḥ //",
    "GSP28jsbh3-3u:165": "iti prathamamuccaistvādīnāṃ vedadharmatādhikaraṇam //",
    "GSP28jsbh3-3u:166": "- - - - - - <B3> 1. tatra hi ṛcyadhyūḍhaṃ sāma gāyatīti ṛgārūḍhānāmeva",
    "GSP28jsbh3-3u:167": "sāmnāṃ gānāt uccairṛcā kriyate iti vidhinaiṃva gatārthatvāt ayaṃ vidhirvyartha ityāśaṅkya ṛganārūḍhānāmapi stobhādisāmnāṃ vartamānatvānna tadvaiyarthyamiti samāhitam //",
    "GSP28jsbh3-3u:168": "<B1> (2 adhikaraṇam /",
    "GSP28jsbh3-3u:169": ") (a.3 pā.3 adhi.2)",
    "GSP28jsbh3-3u:170": "guṇamukhyavyatikrame tadarthatvān mukhyena vedasaṃyogaḥ /",
    "GSP28jsbh3-3u:171": "yājurvedike ādhāne sāmavedapaṭhitāni vāravantīyādīni sāmānyaṅgatvena śrutāni /",
    "GSP28jsbh3-3u:172_0": "teṣu sāmavaidikaḥ svaraḥ svavedanibandhanatvācchīghramupasthito na tu pradhānavidhinibandhano yājurvedikaḥ, pradhānaikavākyatāpekṣatvena",
    "GSP28jsbh3-3u:172_1": "vilambopasthitatvāditi prāpte -------- sāṅgasyaivādhānasya yajurvedena vidhānādaṅgeṣu vilambopasthitirapyayaṃ pradhānāśritatvādbalīyān /",
    "GSP28jsbh3-3u:173": "atasteṣu yājurvedika eva svara upāṃśutvamiti bhāṣyakāraḥ /",
    "GSP28jsbh3-3u:174": "vārtikakārastu ------ prayogavidhyāśritasvarasya pradhāne śrutasyāpyaṅge",
    "GSP28jsbh3-3u:175": "kalpyatvena daurbalyamava; itarathā jyotiṣṭomāṅgabhūtahautrāderapyadhvaryukartṛkatvāpatteḥ",
    "GSP28jsbh3-3u:176": "vāravantīyasyāpi yajurvede vāravantīyaṃ gāyatīti viniyogavidherāmnānāccaivañcintanīyam /",
    "GSP28jsbh3-3u:177": "yatra vedāntare utpattirvedāntare ca viniyogastatra vāravantīyādau kaḥ svara iti cintāyām",
    "GSP28jsbh3-3u:178": "utpatteḥ pūrvabhāvitvādasañjātavirodhitvena tannibandhana eva svaro balīyān /",
    "GSP28jsbh3-3u:179": "ataśca ṛcā ṛgvedena kriyate utpādyata iti śrutyartha iti prāpte -------",
    "GSP28jsbh3-3u:180_0": "āmnānamātreṇa mantrasya prayojanānavagamena prayojyatvānavagateḥ svarānapekṣatvādviniyogottarakālameva svarasaṃbandhātkriyata",
    "GSP28jsbh3-3u:180_1": "ityasya prayujyata ityarthāvagateḥ prayogasya ca viniyogādhīnatvena viniyogasyaivāvyavahitapūrvaṃ puraḥ sphūrtikatvāttadvidhinibandhana",
    "GSP28jsbh3-3u:180_2": "eva svaro 'sat bādhike 'nuṣṭheyaḥ ------- ityāha // 3 // 36 //",
    "GSP28jsbh3-3u:181": "// iti dvitīyaṃ ādhānagānasyopāṃśutādhikaraṇam //",
    "GSP28jsbh3-3u:182": "<B2> pūrvādhikaraṇe uccaiṣṭvādividhau ṛgādipadārthe nirṇīte tatprasaṅgāttadanantaraśrutakaroteḥ",
    "GSP28jsbh3-3u:183_0": "tṛtīyāntapadasamabhivyāhārādṛgvedādikaraṇakavyāpārābhidhāyitve 'pi sa kiṃ pāṭharūpotpattiruta viniyogo vā tataśca ṛgvedena",
    "GSP28jsbh3-3u:183_1": "yadutpādyate viniyujyate vetyarthādutpattiviniyoganibandhano 'ṅgeṣu svaraḥ athavā --------",
    "GSP28jsbh3-3u:184": "prayogavidhānarūpo vā /",
    "GSP28jsbh3-3u:185": "tataśca yattena prayujyate anuṣṭhāpyate ityarthāt prayogavidhinibandhano vā svara ityevaṃ karotyarthaviśeṣavicārātprāsaṅgikīṃ, athavā --------",
    "GSP28jsbh3-3u:186": "utpattividhivedanibandhanasvarajñānasya prāthamikasya balavattvāpavādādāpavādakīmanantarasaṅgatiṃ",
    "GSP28jsbh3-3u:187": "vākyaviniyogopayogyuddeśyatāvacchedakatvaghaṭakaviśeṣa-",
    "GSP28jsbh3-3u:188": "cintanātpādasaṅgatiṃ ca spaṣṭatvādanuktvā viṣayaṃ darśayati ---------",
    "GSP28jsbh3-3u:189": "yājurvaidika iti //",
    "GSP28jsbh3-3u:190": "vasantādivākyena ādhānasya dvitīye prasādhitatvāt tasyaca yajurvede pāṭhādyājurvaidikamādhānamityarthaḥ",
    "GSP28jsbh3-3u:191": "vāravantīyādīti //",
    "GSP28jsbh3-3u:192": "“ya evaṃ vidvānagnimādhatte” ityanuvādasarūpavākyenādhānamanūdya “ya evaṃ vidvānvāravantīyaṃ gāyati” “ya evaṃ vidvānyajñāyajñīyaṃ gāyati” “ya evaṃ vidvānvāmadevyaṃ gāyati”",
    "GSP28jsbh3-3u:193": "ityādisāmavedapaṭhitavākyairviniyogavidhirūpairviniyuktānītyarthaḥ /",
    "GSP28jsbh3-3u:194_0": "evaṃ sthite bhāṣyakāreṇa likhite “ya evaṃ vidvā” nityādhānavākye utpattividhitvālekhanabhrameṇotpattividhitvābhāvaparyanuyogakaraṇaṃ",
    "GSP28jsbh3-3u:194_1": "prakāśakārāṇāṃ apāstam; bhāṣyakṛtā vāravantīyādividhau śeṣitayopasthāpanārthamanuvādarūpasyaiva tasya vākyasya lekhanāditi",
    "GSP28jsbh3-3u:194_2": "kaustubhe pūjyapādaiḥ sūcitaṃ draṣṭavyam /",
    "GSP28jsbh3-3u:195_0": "prayogavidherviniyogotpattisāpekṣatvāttayoḥ pūrvabhāvitvāt pūrvādhikaraṇanyāyenāsaṃjātavirodhitvāt śīghropasthitikatvācca",
    "GSP28jsbh3-3u:195_1": "tadvedanibandhana evasvaraḥ, natu pradhānasvara upāṃśutvam /",
    "GSP28jsbh3-3u:196": "ataeva prayogavidhestatsāpekṣatvāt na tatrāpacchedanyāyaḥ, trayāṇāṃ madhye teṣāṃ sāmarūpāṅgaviṣayatvāt aṅgaguṇavirodhanyāyo 'pi na /",
    "GSP28jsbh3-3u:197": "nahi pradhānabhūte ādhāne upāṃśutvasya bādhaḥ pūrvapakṣe //",
    "GSP28jsbh3-3u:198_0": "kiñca utpattiviniyogayoḥ pratipadārthaṃ bhinnatvāttannibandhanasvarasya viśeṣavihitatvenaca anekāṅgapradhānasādhāraṇaprayogavidhisvarāt",
    "GSP28jsbh3-3u:198_1": "sāmānyavihitādanyatra sāvakāśāt balīyastvānna pradhānasvara ityabhipretya pūrvapakṣamāha --------- teṣviti //",
    "GSP28jsbh3-3u:199": "yadyutpattiviniyogakāle svarāpekṣā bhavet, tadā upakramaprābalyanyāyāttatsvaraniyamo bhavet, na tadasti; svarasya prayogaviśeṣaṇatayā kālādivatprayoga evāpekṣitatvāt /",
    "GSP28jsbh3-3u:200": "yadyapi vā na tadviśeṣaṇatvam, apitu prayogavidhyanantaramanuṣṭhānāya tasyāpekṣetyucyeta; tathāpi tadapekṣādaśāyāṃ prayogasyaivāvyavadhānena",
    "GSP28jsbh3-3u:201": "pūrvamupasthitatvātprameyabalābalasyeva tasyaiva prābalyam /",
    "GSP28jsbh3-3u:202_0": "ataśca aṅgadharmasyāpyupāṃśutvasya yājurvaidikapradhānaprayogavidhirūpasamānapramāṇakapradhānavṛttitākatvātpradhānapratyāsannatvena",
    "GSP28jsbh3-3u:202_1": "tasyaiva prābalyamiti prayojyatayā avagatānāṃ mantrāṇāṃ svarāpekṣānurodhena prayogavidhinibandhana eva svara upāṃśutvamityabhipretya",
    "GSP28jsbh3-3u:202_2": "bhāṣyakāraḥ siddhāntamāha -------- sāṅgasyaiveti",
    "GSP28jsbh3-3u:203": "vārtikakārastviti //",
    "GSP28jsbh3-3u:204": "asyetyasyāhetyanenānvayaḥ /",
    "GSP28jsbh3-3u:205": "na prayogavidhirnāma vede pārthakyena kvacicchrutaḥ, aṅgavākyānāmeva pradhānavākyaikavākyatāpannānāṃ prayogavidhiśabdena vyavahārāt /",
    "GSP28jsbh3-3u:206": "ataśca tattadvākyānāṃ svavedenaiva vedaviśeṣāvadhāraṇādyatrāṅgapradhānānāmekavedasthatvaṃ tatra prayogavidhinibandhanasvarāṅgīkāre 'virodhānnaiva kaścana vicāraḥ /",
    "GSP28jsbh3-3u:207": "yatrāpi nānāvedasthatvaṃ tatrāpi prayogavidheḥ pradhānāṃśe anyavedīyatvenānyasvarāpādakatvādaṅgāṃśe ca vedāntarīyatvenotpattiviniyogavidhyanukūlasvarasyaivāpādānānna vicāraḥ //",
    "GSP28jsbh3-3u:208": "naca -------- aṅgasya prayogavidhivedanibandhanasvarāntarāviṣayatve 'pi",
    "GSP28jsbh3-3u:209_0": "svarasya kālādivatprayogānvayitvāt tasya cāṅgapradhānasādhāraṇatvāt pradhānānvayisvarasyaiva vedāntarīyāṅgeṣu niveśopapattervedāntarīyaviniyogavidhinibandhanasvarasya",
    "GSP28jsbh3-3u:209_1": "bādhopapattiḥ -------- iti -------- vācyam; pradhānavidhinibandhanasvarasya pradhānoddeśenaiva vihitasyāṅgeṣu kalpyatvena",
    "GSP28jsbh3-3u:209_2": "tena kḷptotpattiviniyogavidhinibandhanasvarasya bādhānupapatteḥ /",
    "GSP28jsbh3-3u:210": "anyathā jyotiṣṭome samākhyāprāptādhvaryurūpakartuḥ prayogānvayitvenāṅgapradhānasādhāraṇyāt hautrastotrādāvapi tadaṅge adhvaryukartṛtvāpattyā hotrādikartṛkatvabādhāpattiḥ /",
    "GSP28jsbh3-3u:211": "ato yathātrādhvaryukartṛtvasya kalpyatvāttaddhautrādisamākhyāprāpitakḷptahotrādikartṛtvena bādhaḥ tadvadihāpi kalpyatvātpradhānasvarasya bādha eva /",
    "GSP28jsbh3-3u:212": "ataeva kḷptakalpyatvābhyāmeva śyene udgātṛmātrakartṛkatvabādhena nānākartṛtvasiddhirvakṣyate",
    "GSP28jsbh3-3u:213": "vastutastu -------- ādhānasāmnāṃ pāṭhāparaparyāyotpattireva sāmavede,",
    "GSP28jsbh3-3u:214": "vāravantīyaṃ gāyatītyādiviniyogavidhistu yajurveda eveti nātra virodho 'pi",
    "GSP28jsbh3-3u:215_0": "ata upāṃśutvasya pradhānamātroddeśena vihitasyāṅgeṣu kalpanīyatvātpradhānaprayogavidheśca vedāntarīyāṅgāṃśe yājurvaidikatvābhāvena",
    "GSP28jsbh3-3u:215_1": "svata upāṃśutvāprāpakatvānnādhānasāmasūpāṃśutvasiddhiḥ ata evaṃ cintanīyamityāha vārtikakāra ityarthaḥ /",
    "GSP28jsbh3-3u:216": "ataḥ prayogavidhivedanibandhanasvaropapādanaṃ bhāṣyakārakṛtamayuktamityupekṣya yaccintanīyaṃ tat darśayati --------",
    "GSP28jsbh3-3u:217": "yatra vedāntareti //",
    "GSP28jsbh3-3u:218": "utpādyate iti //",
    "GSP28jsbh3-3u:219": "ajñātaṃ prajñāpyata ityarthaḥ /",
    "GSP28jsbh3-3u:220": "viniyogottarakālameveti //",
    "GSP28jsbh3-3u:221": "prayojyatve 'vagate satyapekṣayetiśeṣaḥ /",
    "GSP28jsbh3-3u:222": "avyavahitapūrvamiti //",
    "GSP28jsbh3-3u:223": "prayogakāle utpatteḥ vyavahitatvena viniyogasyāvyavahitapūrvamityarthaḥ //",
    "GSP28jsbh3-3u:224": "nanu tarhi tulyanyāyatvāddarśapūrṇamāsāṅgeṣu jyotiṣṭomāṅgastotraśastrādāvapi viniyogavidhinibandhanasvarasyopāṃśutvasyaivāpattiḥ prasajyetetyata āha",
    "GSP28jsbh3-3u:225": "---------- asati bādhaka iti //",
    "GSP28jsbh3-3u:226": "ayamarthaḥ ------- darśapūrṇamāsayoḥ tāvat tattadviniyogavidhyanusāreṇa",
    "GSP28jsbh3-3u:227_0": "prayogavidhita upāṃśutve prāpte mandrayājyabhāgā tparaṃ madhyamottamayānuyājādīti vacanena prāptabādhavidhayā bhāgadharmasya",
    "GSP28jsbh3-3u:227_1": "svarasya vidhānāt mandrādisvaraḥ tatrāpi kvacit viśeṣavacanāt uccaiṣṭvādīti //",
    "GSP28jsbh3-3u:228": "evaṃ tadvikṛtīnāmapi akāmyānāṃ pradhānāṃśe prākṛtāṅgāṃśe tatkāryāpannāṅgāṃśe ca kḷptopakāratvāt śyene kartrantaravat prākṛtasvara eva /",
    "GSP28jsbh3-3u:229": "aprākṛtāṅgāṃśe 'pi prākṛta eva /",
    "GSP28jsbh3-3u:230": "prakṛtau svarasya bhāgadharmatvena tadbhāgārambhakāprākṛtavṛttitve",
    "GSP28jsbh3-3u:231": "'pyaprākṛtakāryakāritānāpatteḥ /",
    "GSP28jsbh3-3u:232": "kāmyavikṛtīnāṃ tu 'yajñātharvaṇaṃ vai kāmyā iṣṭayastā upāṃśukartavyā'",
    "GSP28jsbh3-3u:233": "itivacanena vihitopāṃśutvasyāpyavabhṛthenetivat tṛtīyādyabhāvena sāṅgavidhyabhāvāt pradhānamātre upāṃśutvamaṅgeṣu prākṛta eva /",
    "GSP28jsbh3-3u:234": "asyāpi viśeṣavacanaiḥ kvacit kvacit bādho draṣṭavyaḥ /",
    "GSP28jsbh3-3u:235": "evaṃ jyotiṣṭome 'pi tattadviniyogavidhyanusāreṇa nānāvedasvare prāpte",
    "GSP28jsbh3-3u:236": "darśapūrṇamāsaprakṛtikāṅgaviṣaye śyenanyāyena prākṛtena svareṇa bādhaḥ /",
    "GSP28jsbh3-3u:237": "tatrāpi “yatkiñcit prācīnamagnīṣomīyāt tenopāṃśu carantī”",
    "GSP28jsbh3-3u:238": "tyanenā'gnīṣomīyaprāgbhāvipadārthāṅgatvena vihitamupāṃśutvaṃ nānāvedasvaramiva prākṛtamapi svaraṃ bādhate /",
    "GSP28jsbh3-3u:239_0": "tamapi “yāvatyā vācā kāmayeta tāvatyā dīkṣaṇīyāyāmanubrūyāt mandraṃ prāyaṇīyāyāṃ mandrataramātithyāyāmi”tyādiviśeṣavacanavihitā",
    "GSP28jsbh3-3u:239_1": "niravakāśāḥ svarāḥ tattaddīkṣaṇīyādipradhānamātrāṃśe bādhante /",
    "GSP28jsbh3-3u:240_0": "ataeva --------- agnīṣomīyaprāgbhāvitvenaiva upasatsūpāṃśutvaprāpteḥ “upāṃśūpasatsvi”ti pṛthagvidhivaiyarthyamapi na śaṅkyam;",
    "GSP28jsbh3-3u:240_1": "upasatpadasya niravakāśaviṣayātiriktapadārthamātropalakṣaṇatvamaṅgīkṛtyaivaucityena dīkṣaṇīyādisvarastutyarthamanuvādamātratvāt /",
    "GSP28jsbh3-3u:241": "ataeva -------- agnīṣomīyavākyasya nānenopasaṃhāraḥ /",
    "GSP28jsbh3-3u:242": "agnīṣomīyādau darśapūrṇamāsaprakṛtike prākṛtatraisvaryameva /",
    "GSP28jsbh3-3u:243": "atatprakṛtiketu tattadviniyogavidhyanusārānnānāvedasvara eva /",
    "GSP28jsbh3-3u:244_0": "sutyāyāṃ tu aṅgapradhānasādhāraṇyena mandraṃ prātassavane carantītyādivacanavihitaiḥ savanakrameṇa mandramadhyamottamasvaraiḥ",
    "GSP28jsbh3-3u:244_1": "savanīyādau prākṛtasvaraḥstotrādau nānāvedasvarasya ca bādhaḥ //",
    "GSP28jsbh3-3u:245": "naca --------- prātassavanādiśabdānāṃ iha tattatsomayāgābhyāsamātravācitvāt tadaṅgeṣu prāptasvarabādhakatvamiti",
    "GSP28jsbh3-3u:246_0": "-------- śaṅkyam; carantīti prayogavācidhātusamabhivyāhāreṇa prātaḥsavanādiśabdasyāpi svaśakyaghaṭitaprayogaikadeśalakṣakatvāvagateḥ",
    "GSP28jsbh3-3u:246_1": "prāyaṇīyādipadavailakṣaṇyāt sutyottarakālīneṣu darśapūrṇamāsaprakṛtikeṣu",
    "GSP28jsbh3-3u:247": "prākṛtaḥ; apūrveṣu tu nānāvedasvaraḥ /",
    "GSP28jsbh3-3u:248": "evaṃ jyotiṣṭomavikāreṣvapi draṣṭavyam /",
    "GSP28jsbh3-3u:249_0": "evañca yatraitādṛśaṃ viśeṣato vihitasvarādikaṃ bādhakamasti, tatra tattadviniyogavidhyanusārisvarabādhe 'pi yatraitādṛśaṃ",
    "GSP28jsbh3-3u:249_1": "bādhakaṃ na tatra viniyogavidhiprayukto nānāvedasvara eva /",
    "GSP28jsbh3-3u:250": "yathā darvīhomeṣu yājurvaidikamupāṃśutvam; bādhakāntarābhāvāt /",
    "GSP28jsbh3-3u:251_0": "tathā “mandraṃ prātaḥsavane” ityādīnāṃ nityavādanityaiḥ kāmyanaimittikairasaṃbandhānnityaviṣayatvenānityeṣvapravṛtterbādhakābhāvāt",
    "GSP28jsbh3-3u:251_1": "ṛgvedasāmavedābhyāṃ yatkiñcit kāmyaṃ naimittikaṃ vā anuṣṭhāpyate tatra tattadvaidikamuccaiṣṭvameva prakṛte tvādhānasāmnāṃviniyogavidhinibandhanaprayuktamupāṃśutvameveti",
    "GSP28jsbh3-3u:251_2": "dik",
    "GSP28jsbh3-3u:252": "atraca dūrasthasya śravaṇakaraprayoga uccaiṣṭvam /",
    "GSP28jsbh3-3u:253": "prayatnavadaśabdamamanaḥprayoga upāṃśutvaṃ yatrorasi sthāne śabdasya prayoga upalabhyate sa mandraḥ svaraḥ /",
    "GSP28jsbh3-3u:254": "yatra kaṇṭhasthāne śabdaprayoga upalabhyate sa krauñcakruṣṭasvarayoḥ madhyatanatvāt madhyamaḥ svaraḥ /",
    "GSP28jsbh3-3u:255": "dūrasthasya śravaṇayogyaḥ krauñcaḥ /",
    "GSP28jsbh3-3u:256": "sannikṛṣṭaśravaṇayogyaḥ kruṣṭo jñeyaḥ /",
    "GSP28jsbh3-3u:257": "yatra śiraḥsthāne śabdaprayoga upalabhyate, sa tārakruṣṭāparaparyāya uttamaḥ svara ityādisvaralakṣaṇāni",
    "GSP28jsbh3-3u:258": "taittirīyaprātiśākhyādyājñikagranthebhyaścāvadheyāni //",
    "GSP28jsbh3-3u:259": "iti dvitīyaṃ ādhāne gānasyopāṃśutādhikaraṇam //",
    "GSP28jsbh3-3u:260": "- - - - - - - <B1> (3 adhikaraṇam /",
    "GSP28jsbh3-3u:261": ") (a.3 pā.3 adhi.3)",
    "GSP28jsbh3-3u:262": "bhūyastvenobhayaśruti /",
    "GSP28jsbh3-3u:263": "yatraikameva karmānekeṣu śrutaṃ, tatra kvotpattiḥ kva ca tadanuvādena guṇārthaṃ śravaṇamiti jijñāsāyāṃ, yatrāṅgabāhulyaṃ tatrotpattiḥ;",
    "GSP28jsbh3-3u:264": "sevakabāhulyena rājāvasthānanirṇayavat /",
    "GSP28jsbh3-3u:265": "vastutastu karmasvarūpaparicāyakadravyadevatādisākalyasyaiva nirṇāyakatvam",
    "GSP28jsbh3-3u:266": "tatrāpi dvaividhye, bahiraṅgatve 'pyavyabhicārāddevatāyā eva, na tu dravyasyetyādyūhyam",
    "GSP28jsbh3-3u:267": "ataścaivaṃ vidhaniścāyakasattve tatraivotpattiḥ /",
    "GSP28jsbh3-3u:268": "anyatra tadanuvādenāvirodhiguṇāntaravidhānam /",
    "GSP28jsbh3-3u:269": "virodhini tu guṇādbheda eva /",
    "GSP28jsbh3-3u:270": "evaṃ yatra kasyacidapi niyāmakasyābhāvastatrāpyabhyāsādbhedaḥ /",
    "GSP28jsbh3-3u:271": "na hyatra śākhāntaranyāyena satyapi sarveṣāmutpattiparatve karmaikatvam,",
    "GSP28jsbh3-3u:272": "tadvadihādhyetṛbhedābhāvāt /",
    "GSP28jsbh3-3u:273": "ato niyāmakabalena yatraivotpattistadvedanibandhana eva svara iti siddham",
    "GSP28jsbh3-3u:274": "// 3 // 37 // iti tṛtīyaṃ jyotiṣṭomayājurvedikatādhikaraṇam //",
    "GSP28jsbh3-3u:275": "<B2> uccaiḥ ṛcetyādivākyavihitasvaradvayamekasmin karmaṇi vikalpena",
    "GSP28jsbh3-3u:276_0": "viniyujyate, uta eka eva svaro niyamenetivicāraṇādadhyāyapādaprakaraṇasaṅgatīstathā prāsaṅgikīmanantarasaṅgatiṃ ca spaṣṭatvādanuktvā",
    "GSP28jsbh3-3u:276_1": "jyotiṣṭomasya tattatsavanapuraskāreṇa vihitasvarāvaruddhatvāt vikalpapūrvapakṣasya utpattividhinibandhanasvarasiddhāntasya",
    "GSP28jsbh3-3u:276_2": "cānavakāśāt bhāṣyādyudāhṛtamapi jyotiṣṭomodāharaṇamupekṣya agnihotrādikarmaviṣayatvenābhipretya",
    "GSP28jsbh3-3u:277": "viṣayāpradarśanena sāmānyato nyāyasvarūpaṃ vyutpādayati --------",
    "GSP28jsbh3-3u:278": "yatraikameveti //",
    "GSP28jsbh3-3u:279_0": "yadyapi ṛksāmayoruccaiṣṭvasyaiva vidhānānna tayoranyataratra karmaṇo vidheyatvanirṇayaḥ svaraviśeṣopayogītyabhipretya sūtre",
    "GSP28jsbh3-3u:279_1": "ubhayaśrutītyuktatvādanekeṣviti na yuktam; tathāpi tatsaṃgrahamātrabudhdyopāttaṃ jñeyam aniyamaniyamayoḥ kvacit vicāraviṣayatvena",
    "GSP28jsbh3-3u:279_2": "darśitayorapi tayoḥ vicāraprayojanatvāt tadviṣayatvābhāvasūcanāya taddhetubhūtasyaiva tadviṣayatvaṃ darśayati --------- tatreti //",
    "GSP28jsbh3-3u:280": "pūrvapakṣasya phalgutāṃ matvā bhāṣyakārarītyā prathamataḥ siddhāntamevāha",
    "GSP28jsbh3-3u:281": "-------- yatrāṅgeti //",
    "GSP28jsbh3-3u:282": "anumāpakena dhūmādinā bahunevālpenāpi vahnyanumitidarśanāt anumāpakagatālpatvabahutve na tantramiti bhāṣyakāroktaṃ niyāmakamayuktamabhipretya vārtikoktaṃ niyāmakamāha ---------",
    "GSP28jsbh3-3u:283": "vastutastviti //",
    "GSP28jsbh3-3u:284": "dravyadevatādereva avyabhicārānnirṇāyakatvamityarthaḥ /",
    "GSP28jsbh3-3u:285": "dvaividhya iti //",
    "GSP28jsbh3-3u:286": "ekatra vede dravyamitaratra devatāmnānamityevaṃ dvaividhyamityarthaḥ /",
    "GSP28jsbh3-3u:287": "āṣṭamikanyāyena dravyasyāntaraṅgatvamabhipretya devatāyāḥ bahiraṅgatve",
    "GSP28jsbh3-3u:288": "'pītyuktam /",
    "GSP28jsbh3-3u:289": "devatāyā evetyasyāgre nirṇāyakatvamityanuṣaṅgaḥ //",
    "GSP28jsbh3-3u:290": "niyāmakasyābhāva iti //",
    "GSP28jsbh3-3u:291": "ananyaparavidhipunaḥśravaṇasya sattvādityarthaḥ /",
    "GSP28jsbh3-3u:292_0": "evaṃ yatrāpi svavākye karmamātraśravaṇam, vākyāntare caikatra devatāvidhiḥ, aparatra tadavidhāyaiva virodhiguṇāntaraśravaṇaṃ",
    "GSP28jsbh3-3u:292_1": "tatra satyubhayatrāpi liṅādiśravaṇāt vidhitve ekatraiva devatādividhisamabhivyāhāravati utpattividhitvamanyatra tūtpattitātparyakatvābhāve",
    "GSP28jsbh3-3u:292_2": "vākyāntaropāttaguṇaviniyogopayogiprakaraṇojjīvanārthatvamityādivistaraḥ kaustubhe draṣṭavyaḥ /",
    "GSP28jsbh3-3u:293": "tadvedanibandhana eveti //",
    "GSP28jsbh3-3u:294": "yatra dravyadevatādiśravaṇaṃ tatraiva tat kartavyatvena codyate /",
    "GSP28jsbh3-3u:295": "ataḥ tadvedanibandhana eva svara ityarthaḥ /",
    "GSP28jsbh3-3u:296": "prayojanaṃ spaṣṭatvāt noktam //",
    "GSP28jsbh3-3u:297": "// iti tṛtīyaṃ jyotiṣṭomayājurvedikatādhikaraṇam //",
    "GSP28jsbh3-3u:298": "- - - - - - <B1> (4 adhikaraṇam /",
    "GSP28jsbh3-3u:299": ") (a.3 pā.3 adhi.4)",
    "GSP28jsbh3-3u:300": "asaṃyuktaṃ prakaraṇād iti kartavyatārthitvāt /",
    "GSP28jsbh3-3u:301": "evaṃ vākye nirūpite prakaraṇamidānīṃ nirūpyate /",
    "GSP28jsbh3-3u:302": "nanu kimidaṃ prakaraṇaṃ nāma? na tāvatsannidhimātram; godohanāderapi darśāṅgatvāpatteḥ /",
    "GSP28jsbh3-3u:303": "atha sākāṅkṣatvamātram; vikṛterapi prākṛtāṅgaviṣaye tadāpatteḥ /",
    "GSP28jsbh3-3u:304": "nāpi sākāṅkṣatve sati sannidhipaṭhitatvam;upahomādāvapi tadāpatteḥ /",
    "GSP28jsbh3-3u:305": "athobhayākāṅkṣatvaviśiṣṭaṃ tat; siddharūpāṇāṃ mantrādīnāmapi tadāpatteḥ /",
    "GSP28jsbh3-3u:306": "prayājādīnāmanākāṅkṣitatvena tadanāpatteśca /",
    "GSP28jsbh3-3u:307": "atha darśapūrṇamāsayoḥ prakārāntareṇa prayojanākāṅkṣatve 'pi",
    "GSP28jsbh3-3u:308": "itikartavyatātvena tadākāṅkṣopapatteryuktaṃ prakaraṇamiti cet,",
    "GSP28jsbh3-3u:309": "kimidamitikartavyatātvaṃ nāma? na tāvatphale apūrve vā sahakāritvam /",
    "GSP28jsbh3-3u:310": "prādhānyāpatteḥ, prayājādivadāgneyasyāpi vikṛtāvatideśāpatteśca /",
    "GSP28jsbh3-3u:311": "nāpi karaṇajanakatvam; prayājādiṣu bādhāditi cet, na; sannihitasya phalavato 'navagatāṅgatākapadārthaviṣaye itikartavyatātvenāpekṣaṇasyaiva prakaraṇapadārthatvāt /",
    "GSP28jsbh3-3u:312": "atrāsannihitajyotiṣṭomādyaṅgatvasya prayājādau vāraṇāyādyaṃ viśeṣaṇam /",
    "GSP28jsbh3-3u:313": "anūyājādyaṅgatvavāraṇāya phalavata iti dvitīyam /",
    "GSP28jsbh3-3u:314": "prokṣaṇādeḥ śrutyāditrayaviniyuktasya prakaraṇaviṣayatvavāraṇāya tṛtīyam /",
    "GSP28jsbh3-3u:315": "siddharūpasya liṅgāviniyuktamantrādeḥ prakaraṇāviṣayatvasiddhyarthamitikartavyatātveneti caturtham",
    "GSP28jsbh3-3u:316": "itikartavyatātvaṃ ca karaṇānugrāhakatvam /",
    "GSP28jsbh3-3u:317": "sarvatra hi aśaktasya kāraṇatvāyogācchaktiḥ kāraṇaniṣṭhā samastīti nirvivādam /",
    "GSP28jsbh3-3u:318": "sā ca kāraṇatāvacchedikā kāraṇarūpā vetyanyadetat /",
    "GSP28jsbh3-3u:319": "tasyāśca janyavṛttitve janyataivetyutsargaḥ /",
    "GSP28jsbh3-3u:320": "sāmagnyalābhe paramanāditetyapavādaḥ /",
    "GSP28jsbh3-3u:321": "tatra tatsāmagryapekṣaivetikartavyatāpekṣā /",
    "GSP28jsbh3-3u:322": "tayā ca sannihitaprayājāderaṅgatvabodhaḥ, prayājādestatsāmagrītvāt /",
    "GSP28jsbh3-3u:323": "siddharūpasya ca dravyādervyāpārāveśaṃ vinā tatsāmagrītvāsaṃbhavāttayā agrahaṇam /",
    "GSP28jsbh3-3u:324": "atra ca pradhānagatetikartavyatā'kāṅkṣāyāḥ",
    "GSP28jsbh3-3u:325": "prayājādigataprayojanākāṅkṣāsahakṛtāyāstattadvākyasya svasvāvāntaravākyārthe samāptasyāpi",
    "GSP28jsbh3-3u:326": "mahāvākyaikadeśarūpapāribhāṣikapadasannidhyākhyavākyakalpanayā,",
    "GSP28jsbh3-3u:327": "niruktapadānāṃ ca svārthopasthitidvārā",
    "GSP28jsbh3-3u:328_0": "tanniṣṭhāśrutapadāntarakalpanā'nukūlayogyatārūpaliṅgakalpanayā ca, samidho yajati itthaṃ darśapūrṇamāsābhyāṃ svargakāmo yajetetyaśrutetikartavyatātvavācipadarūpaśrutikalpanayā",
    "GSP28jsbh3-3u:328_1": "cetikartavyatātvarūpakṛtikārakatve prāmāṇyam /",
    "GSP28jsbh3-3u:329": "saṃbhavati hi prayājādīnāmapi uktaśaktijanakatvena bhāvanāyāmanvayaḥ /",
    "GSP28jsbh3-3u:330": "tasmātsiddhaṃ prakaraṇaṃ nāma caturthapramāṇam /",
    "GSP28jsbh3-3u:331": "yattvatra pārthasārathinā ananugṛhītasyāpi karmādeḥ saṃyogavibhāgārambhakatvadarśanānnedaṃ prakaraṇam /",
    "GSP28jsbh3-3u:332": "api tu vyāpārasāmānyasyākhyātārthatāmaṅgīkṛtya tadviśeṣāpekṣaivetikartavyatāpekṣā /",
    "GSP28jsbh3-3u:333": "tayaiva ca prayājādīnāṃ tattvenānvaya iti tadeva ca prakaraṇamityuktam /",
    "GSP28jsbh3-3u:334": "tanna; tathātve niruktaprakaraṇasya tadaghaṭitāṅgatvabodhakatvānupapatteḥ,",
    "GSP28jsbh3-3u:335": "prayājāderbhāvanātve tasyaiva phalasaṃbandhāpatteśca /",
    "GSP28jsbh3-3u:336": "asmanmate tu yatnasyaiva bhāvanātvāttasya ca yāgajanakatvenaiva kṛtārthatvānna tadāpattiriti vaiṣamyam /",
    "GSP28jsbh3-3u:337": "kiñcaivaṃ pradhānasya svato nirākāṅkṣasyānyatarākāṅkṣayaiva prakṛtau prayājādyaṅgakatvāpattiḥ, vikṛtau ca bhāvanāyā viśeṣāpekṣāyāṃ akḷptopakārairapi sannihitairupahomaireva",
    "GSP28jsbh3-3u:338": "nirākāṅkṣatvopapatternātideśakalpanāpattirityādi kaustubhe vistaraḥ // 3",
    "GSP28jsbh3-3u:339": "// iti caturthaṃ prakaraṇaviniyojakatādhikaraṇam //",
    "GSP28jsbh3-3u:340": "<B2> kartavyasya prakaraṇaviniyogavicārasya saṅgatiṃ darśayati --------",
    "GSP28jsbh3-3u:341": "evamiti //",
    "GSP28jsbh3-3u:342": "śeṣaḥ parārthatvādityatra pramāṇaṃ vinā pārārthyasya nirvaktumaśakyatvāt śrutyādiṣaṭpramāṇānyupakṣiptāni",
    "GSP28jsbh3-3u:343": "tatra śrutivākyayoḥ viniyojakatvasya tadbhūtādhikaraṇe liṅgasyaca sāmarthyādhakaraṇe viniyojakatvasyoktatvāt aṅgāṅgitayoravacchedakamātramādyapādadvaye nirūpitam /",
    "GSP28jsbh3-3u:344": "asmiṃstu pāde vākyīyaviniyoge tannirūpaṇe kṛte adhunā avasaralābhāt prakaraṇasya svarūpalakṣaṇaviniyojakatvaprakārairajñātasya nirūpaṇaṃ kriyata ityarthaḥ /",
    "GSP28jsbh3-3u:345": "prakaraṇāntaratvādanantarasaṅgatyabhāve 'pi nakṣatiḥ //",
    "GSP28jsbh3-3u:346": "nanu -------- prakaraṇasvarūpasyaivāsiddheḥ kutaḥ tasyāṅgatvapramāṇatvenopakṣepo yena tannirūpaṇaṃ pratijñātaviṣayaṃ bhavedityabhipretyāśaṅkate --------- nanviti //",
    "GSP28jsbh3-3u:347": "anākāṅkṣitatveneti //",
    "GSP28jsbh3-3u:348": "darśapūrṇamāsayoriti śeṣaḥ /",
    "GSP28jsbh3-3u:349": "āgneyasyāpīti //",
    "GSP28jsbh3-3u:350": "agnīṣomīyādāgneyānapekṣāt paramāpūrvānutpattestasyāpi tatrāgnīṣomīyasahakāritvāditikartavyatātvāpattau prayājādivadatideśāpattirityarthaḥ /",
    "GSP28jsbh3-3u:351": "bādhāditi //",
    "GSP28jsbh3-3u:352": "dravyadevatayoḥ tajjanakatvena prayājādiṣu tasya bādhādityarthaḥ //",
    "GSP28jsbh3-3u:353": "prakaraṇaviṣayatvavāraṇāyeti //",
    "GSP28jsbh3-3u:354": "avaghātādīnāṃ vrīhyādyaṅgatvasya śrutyādibhireva bodhanāt sannidhirūpādhikārākhyaprakaraṇasya athavā -------- bhāṭṭālaṅkāroktarītyā sannidheḥ sthānatvena",
    "GSP28jsbh3-3u:355": "prakaraṇatvānupapatteranekārtheṣvavāntaratātparyavatāmanekavākyānāmekatra kvacinmahātātparyarūpādhikārākhyaprakaraṇasya",
    "GSP28jsbh3-3u:356": "'ṅgitāvacchedakalakṣaṇātātparyagrāhakatve",
    "GSP28jsbh3-3u:357": "'pītikartavyatāpekṣaṇarūpaprakaraṇaviṣayatvābhāvāttadvāraṇāyetyarthaḥ //",
    "GSP28jsbh3-3u:358": "naca ------- apūrvasādhanībhūtāṅgatvasya śrutyādigamyatve 'pi",
    "GSP28jsbh3-3u:359": "yāgāṅgatvasyāpūrvāṅgatvasya vā kathaṃbhāvātmakaprakaraṇagamyatvaṃ iti",
    "GSP28jsbh3-3u:360": "--------- vācyam; apūrvasādhanībhūtāṅgatvasyāpūrvāṅgatvaṃ vinānupapattestasyārthasiddhatvena prakaraṇavyāpārānapekṣaṇāt //",
    "GSP28jsbh3-3u:361": "ataeva -------- prokṣaṇādilope prakaraṇagamyāṅgatvapakṣe iva",
    "GSP28jsbh3-3u:362": "kratvaṅgabhreṣaprāyaścittamapi nāsulabhamiti bhāvaḥ //",
    "GSP28jsbh3-3u:363_0": "atraca prakaraṇādīnāṃ vakṣyamāṇarītyā pūrvapūrvapramāṇakalpanenaivāṅgatābodhakatvena mantharapravṛttitvāt śrutyādiviṣaye",
    "GSP28jsbh3-3u:363_1": "aṅgatvabodhakatvānupapatteḥ svata eva prakaraṇāviṣayatvasiddheḥ anavagatāṅgaviṣaye iti spaṣṭārthamupāttamiti dhyeyam //",
    "GSP28jsbh3-3u:364": "liṅgāviniyukteti //",
    "GSP28jsbh3-3u:365_0": "mantrādhikaraṇe arthaprakāśanārthānāṃ mantrāṇāṃ nāvāntarakriyāyogādityācāryokta nyāyena arthaprakāśanakriyādvārā prakaraṇagrāhyatvasyābhihitatvāt",
    "GSP28jsbh3-3u:365_1": "tadvyatirekaṃ darśayituṃ liṅgāviniyuktetyuktam /",
    "GSP28jsbh3-3u:366": "ataeva liṅgasya sāmānyasaṃbandhabodhakapramāṇasāpekṣatve kramasamākhyāvat prakaraṇamapi sāmānyasaṃbandhabodhakatvena liṅgapāde upanyastam //",
    "GSP28jsbh3-3u:367": "etacca śrutyāditrayaviniyuktānāmavaghātādīnāṃ sannipātināṃ prakaraṇāviṣayatvaṃ sautramasaṃyuktapadamālambya nyāyasudhoktamanurudhyoktam /",
    "GSP28jsbh3-3u:368": "prakāśakārāstu --------- sannipātyavaghātādīnāṃ prakaraṇagrāhyatvapradarśanaparaśāstradīpikāsvārasyena",
    "GSP28jsbh3-3u:369": "dvāraidamarthyasamarpaṇamātraparatvamaṅgīkṛtya kathaṃbhāvākāṅkṣayaivāvaghātādīnāmaṅgatvamāhuḥ",
    "GSP28jsbh3-3u:370_0": "tatraitadadhikaraṇānte asaṃyuktagrahaṇaṃ kimartham? śrutiliṅgavākyaiḥ saṃyuktānāṃ dvibahutvayuktapratipadvidhīnāṃ pūṣādiśabdataccheṣāṇāṃ",
    "GSP28jsbh3-3u:370_1": "ca prakaraṇaviniyoganivṛttyartham, prakaraṇavirodhināvā asaṃyuktamavirodhisaṃyuktānāṃ vrīhīn prokṣati barhirdevasadanaṃ dāmi",
    "GSP28jsbh3-3u:371": "aruṇayā krīṇātītyādīnāṃ prakaraṇasthavrīhibarhiḥkrayaiḥ saṃbadhyamānānāṃ",
    "GSP28jsbh3-3u:372": "prakaraṇasamāveśopapatteḥ, tattu tatsāmarthyasiddhatvāt na",
    "GSP28jsbh3-3u:373": "sūtrakāreṇoktamiti vārtikameva matadvaye mūlamiti nehānyataramataniṣkarṣe yatnena prayojanamiti dik //",
    "GSP28jsbh3-3u:374": "itikartavyatātvaṃ durnirūpamiti yaduktaṃ tat pariharati ----------",
    "GSP28jsbh3-3u:375": "itikartavyatātvaṃ ceti //",
    "GSP28jsbh3-3u:376": "svamate bhāvanāyā yatnarūpatvāt tatrānugrāhakāpekṣābhāvepi phaladvārā tatkaraṇībhūtasya dhātvarthasyāpūrvajanane astyeva tadapekṣetītikartavyatātvam /",
    "GSP28jsbh3-3u:377": "karaṇānugrāhakatvaṃ nāma svakaraṇaniṣṭhaśaktijanakākāṅkṣatvaṃ yat bhāvanāyāḥ tadeva prakaraṇamityarthaḥ",
    "GSP28jsbh3-3u:378": "sāmagnyalābha iti //",
    "GSP28jsbh3-3u:379": "yathā daṇḍādivṛttiśaktāvanavasthādoṣabhiyā sāmagnyalābhe 'nāditvam /",
    "GSP28jsbh3-3u:380": "daṇḍavṛttiśakteḥ janyatve tasyāṃ daṇḍasya śaktimattvena kāraṇatve vaktavye tasyāṃ punaḥ tādṛśasya tena rūpeṇa kāraṇatve /",
    "GSP28jsbh3-3u:381": "ānavasthāpattiḥ /",
    "GSP28jsbh3-3u:382_0": "prakṛtetu apūrvajananānukūlāyāḥ yāganiṣṭhaśakteḥ kāraṇāpekṣāyāṃ yāgasyaiva kāraṇatve 'navasthāpatteḥ sannihitaṃ prayojanāpekṣaprayājādi",
    "GSP28jsbh3-3u:382_1": "kārakatvarūpāṅgatābodhakatvasya prakaraṇaniṣṭhatvāt karaṇaniṣṭhaśaktijanakatvarūpakārakatvena bhāvanā gṛhṇātītyevaṃrūpetikartavyatākāṅkṣā",
    "GSP28jsbh3-3u:382_2": "prakaraṇamityarthaḥ /",
    "GSP28jsbh3-3u:383": "tayāgrahaṇamiti //",
    "GSP28jsbh3-3u:384": "dravyadevatāvāmadevyādisiddhapadārthānāṃ dṛṣṭavidhayā ekakaraṇajanakatvāt prayojanānākāṅkṣatvena karaṇavṛttiśaktijanakatvenāgrahaṇam //",
    "GSP28jsbh3-3u:385": "yattu tanniyamajanyamadṛṣṭaṃ tasya yāganiṣpattyanantaramutpatteḥ yāgaṃ pratyakāraṇatvāt tadvṛttiśaktijanakatvenānapekṣaṇāt",
    "GSP28jsbh3-3u:386": "rūpeṇeṣṭamevetikartavyatātvam, parantu tannodāsīnasya saṃbhavatītyavāntarakriyāyuktasya dravyāderitikartavyatātvavyavahāraḥ śāstra etanmūlaka evetyarthaḥ //",
    "GSP28jsbh3-3u:387": "evaṃ pramāṇabhūtaprakaraṇasvarūpe 'bhihite 'dhunā tasya pūrvapūrvapramāṇakalpanatadviniyojakatāprakāraṃ darśayati ---------",
    "GSP28jsbh3-3u:388": "atraceti //",
    "GSP28jsbh3-3u:389": "niruktapadānāmiti //",
    "GSP28jsbh3-3u:390": "uktavidhapāribhāṣikapadasthānāpannānāmavāntaravākyānāmityarthaḥ /",
    "GSP28jsbh3-3u:391": "tanniṣṭheti //",
    "GSP28jsbh3-3u:392": "avāntaravākyārthaniṣṭhetyarthaḥ /",
    "GSP28jsbh3-3u:393": "aṅgatvabodhakatāmabhinīya darśayati -------- saṃbhavati hīti //",
    "GSP28jsbh3-3u:394_0": "mahāvākye itthamiti padopāttānāṃ prayājādīnāṃ svargakāmo yajetetyetatpadopāttabhāvanāyāṃ paraṃparayā janakatvenānvayādaṅgatvaghaṭakībhūtakṛtikārakatābodhakatvāt",
    "GSP28jsbh3-3u:394_1": "ubhayākāṅkṣālakṣaṇaprakaraṇasya prāmāṇyamityarthaḥ /",
    "GSP28jsbh3-3u:395": "siddhāntamupasaṃharati ------tasmāditi //",
    "GSP28jsbh3-3u:396_0": "evamanugrāhakākāṅkṣārūpasya prakaraṇatvaṃ pratipāditam sthirīkartuṃ yadetādṛśaprakaraṇadūṣaṇena pārthasārathinā anyadeva",
    "GSP28jsbh3-3u:396_1": "prakaraṇasvarūpamupapāditaṃ tadanūdya dūṣayati --------- yattvatreti prakaraṇasya prayājādiviśeṣasaṃbandhabodhakatve 'pyaṅgatvasya",
    "GSP28jsbh3-3u:397": "tadaghaṭitatvāt tadbodhakatvānupapattirityarthaḥ /",
    "GSP28jsbh3-3u:398": "prayājāderiti //",
    "GSP28jsbh3-3u:399": "tava mate 'nyotpādānukūlavyāpāraviśeṣatvaṃ prayājādīnāṃ yadi, tadā apūrvakalpanā ataḥ pūrvamākhyātārthopasthitidaśāyāṃ na tāvadapūrvasyānvayitvaṃ saṃbhavati; tasyaasattvāt /",
    "GSP28jsbh3-3u:400": "nāpi yāgasya; tasya prayājādyajanyatvena bādhāt /",
    "GSP28jsbh3-3u:401": "avaśiṣyate paraṃ phalam /",
    "GSP28jsbh3-3u:402": "tatra yathā yāgabhāvanāyāḥ phalabhāvyakatvādyāgasya phalasaṃbandhaḥ tathā prayājādibhāvanānāmapi bhāvanātvāt tadviṣayaprayājādīnāmapi phalasaṃbandhāpattirdurnivārā //",
    "GSP28jsbh3-3u:403": "naca samānapadaśrutyā phalaṃ prati yāgasyaiva karaṇatvaṃ iti niyantuṃ śakyam; prayājādīnāmapi svasvādṛṣṭarūpavyāpārasattvena karaṇatvasya",
    "GSP28jsbh3-3u:404": "durnivāratvāt /",
    "GSP28jsbh3-3u:405": "yāgasya sākṣāt phale samānapadopāttatvābhāvena bhāvanādvāraiva tasya vācyatvāt tadapekṣayā sākṣāt bhāvanārūpāṇāṃ prayājādīnāmeva karaṇatvaucityācca /",
    "GSP28jsbh3-3u:406": "ataḥ phalasaṃbandhāpattiranivāryetyarthaḥ /",
    "GSP28jsbh3-3u:407": "kiñceti //",
    "GSP28jsbh3-3u:408": "yāgasyānyotpādane svānuṣṭhānamātrasāpekṣasyāpyanyākāṅkṣābhāvena svato nirākāṅkṣatvādanyatarākāṅkṣyaiva prayājādyaṅgakatvāpattirityarthaḥ /",
    "GSP28jsbh3-3u:409": "ato yāgasya anugrahākāṅkṣaiva prakaraṇaṃ yuktamiti //",
    "GSP28jsbh3-3u:410": "prayojanaṃ prayājādīnāṃ viśvajinnyāyena rātrisatranyāyena vā phalārthatvāt vikṛtāvanatideśaḥ pūrvapakṣe, siddhānte tu sa iti spaṣṭatvānnoktam //",
    "GSP28jsbh3-3u:411": "iti caturthaṃ prakaraṇaviniyojakatādhikaraṇam //",
    "GSP28jsbh3-3u:412": "- - - - - - <B1> (5 adhikaraṇam /",
    "GSP28jsbh3-3u:413": ") (a.3 pā.3 adhi.5)",
    "GSP28jsbh3-3u:414": "kramaś ca deśasāmānyāt /",
    "GSP28jsbh3-3u:415": "sthānaṃ cāṅgatve pañcamaṃ pramāṇam /",
    "GSP28jsbh3-3u:416": "taccetikartavyatātvenāyogyasaṃbandhayorvākyārthayoḥ sannidhiḥ /",
    "GSP28jsbh3-3u:417": "itikartavyatātvenāyogyatvaṃ dvedhā ------- kvacidākāṅkṣāvirahāt, yathā",
    "GSP28jsbh3-3u:418": "vikṛterupahomādiviṣaye, kḷptopakāraprākṛtāṅgaireva nirākāṅkṣatvāt /",
    "GSP28jsbh3-3u:419": "kvacidavyāpārātmakatvāt /",
    "GSP28jsbh3-3u:420": "yathā japādimantrādau /",
    "GSP28jsbh3-3u:421": "atra caikavākyopāttavrīhiyāgādisannidherapi tathātvāpattervākyārthetyuktam",
    "GSP28jsbh3-3u:422": "prayājādīnāṃ sthānaviṣayatvāpattinirāsārthamādyaṃ viśeṣaṇam /",
    "GSP28jsbh3-3u:423": "tatsādeśyāparaparyāyaṃ dvividhaṃ, pāṭhasādeśyamanuṣṭhānasādeśyaṃ ca /",
    "GSP28jsbh3-3u:424": "ādyaṃ ca dvividham /",
    "GSP28jsbh3-3u:425": "yathākramaṃ pāṭhaḥ sannidhau pāṭhaśca /",
    "GSP28jsbh3-3u:426": "trayamapīdamubhayākāṅkṣayānyatarākāṅkṣayā ceti dvividham /",
    "GSP28jsbh3-3u:427": "atrobhayākāṅkṣāghaṭakapradhānākāṅkṣā cetikartavyatā'kāṅkṣābhinnā draṣṭavyā",
    "GSP28jsbh3-3u:428": "tatra pāṭhakramātkāmyayājyānuvākyāmantrāṇāṃ kāmyeṣṭyaṅgatvam /",
    "GSP28jsbh3-3u:429": "sannidhestu sānnyāyyapātraśundhanavidhisannidhau samāmnātasya śundhadhvamiti mantrasya tadaṅgatvam",
    "GSP28jsbh3-3u:430": "anuṣṭhānasādeśyāttu paśudharmāṇāṃ daikṣapaśvaṅgatvam /",
    "GSP28jsbh3-3u:431": "yadyapi caiṣāṃ liṅgādipramāṇāntareṇaiva viniyogātkramādīnāṃ ca kvacidapūrvasādhanatvalakṣaṇātātparyagrāhakatvamātratvānnāṅgatve",
    "GSP28jsbh3-3u:432": "prāmāṇyam; tathāpi ṣaḍvidhasyāpi kramasyāsaṅkīrṇodāharaṇāni",
    "GSP28jsbh3-3u:433": "kaustubhoktarītyohanīyāni /",
    "GSP28jsbh3-3u:434": "atra ṣaḍvidhe 'pi krame ārādupakārakasthale tāvaditikartavyatā'kāṅkṣāyāḥ",
    "GSP28jsbh3-3u:435": "kalpanīyatvātprakaraṇakalpakatvam /",
    "GSP28jsbh3-3u:436": "mantrādirūpasannipatyopakārakasthale 'pi mantrādeḥ svarūpeṇa yāgājanakatve",
    "GSP28jsbh3-3u:437": "'pi tattanniyamādṛṣṭopahitasya",
    "GSP28jsbh3-3u:438": "tajjanakatvātkaraṇaniṣṭhayogyatājanakatvarūpetikartavyatātvātmakaprakaraṇakalpanā-",
    "GSP28jsbh3-3u:439": "vaśyikaiva /",
    "GSP28jsbh3-3u:440": "ataeva tadapekṣayā tasya daurbalyam /",
    "GSP28jsbh3-3u:441": "ṣaḍvidhe tu krame ubhayākāṅkṣālakṣaṇādanyatarākāṅkṣālakṣaṇasya /",
    "GSP28jsbh3-3u:442": "tatrāpi pāṭhakramādanuṣṭhānasādeśyasya /",
    "GSP28jsbh3-3u:443": "vidhisannidhānasya puraḥ sphūrtikatvāt /",
    "GSP28jsbh3-3u:444": "tayostu madhye sannidhānasya prābalyam /",
    "GSP28jsbh3-3u:445": "ekagranthasyatvādityādi kaustubhe draṣṭavyam // 3 // 39 //",
    "GSP28jsbh3-3u:446": "iti pañcamaṃ sthānaviniyojakatādhikaraṇam //",
    "GSP28jsbh3-3u:447": "<B2> pūrvavadevopakṣiptasya kramapramāṇasya viniyojakatvanirūpaṇe",
    "GSP28jsbh3-3u:448": "avasarasaṅgatiṃ sūcayan sautrakramaśabdasya paryāyakathanavyājena kramanirūpaṇaṃ pratijānīte --------- sthānañceti //",
    "GSP28jsbh3-3u:449": "pramāṇaśabdottaraṃ nirūpyata ityadhyāhāraḥ /",
    "GSP28jsbh3-3u:450": "tasyaca svarūpeṇājñātasya lakṣaṇavyājena svarūpamāha ------ tacceti //",
    "GSP28jsbh3-3u:451": "japādimantrādāviti //",
    "GSP28jsbh3-3u:452": "ādipadenānumantraṇayājyādimantrasaṃgrahaḥ /",
    "GSP28jsbh3-3u:453": "vākyārthetyatrārthapadenānuṣṭhānasādeśyasaṃgrahaḥ /",
    "GSP28jsbh3-3u:454": "anyatarākāṅkṣayeti //",
    "GSP28jsbh3-3u:455": "iti prakāreṇa ṣaḍvidhamityarthaḥ /",
    "GSP28jsbh3-3u:456": "itikartavyatākāṅkṣābhinneti //",
    "GSP28jsbh3-3u:457": "yā bhāvanāyāḥ sāmānyataḥ kathaṃbhāvākāṅkṣā tadbhinnā kevaladravyadevatāviṣayasmārakākāṅkṣā setyarthaḥ //",
    "GSP28jsbh3-3u:458": "kāmyeṣṭyaṅgatvamiti //",
    "GSP28jsbh3-3u:459": "prāgupapāditamiti śeṣaḥ /",
    "GSP28jsbh3-3u:460": "liṅgakramasamākhyānādityatra liṅgasya kramādisāpekṣatvamuktam, ihatu kramasyaiva kvacit liṅgāpekṣaṇīyasya kathaṃ viniyojakatvamityākṣepasamādhānādapaunaruktyaṃ jñeyam //",
    "GSP28jsbh3-3u:461": "idañcopalakṣaṇamanumantraṇamantrāṇāmapi /",
    "GSP28jsbh3-3u:462": "yathādhvaryave kāṇḍe āgneyopāṃśuyājāgnīṣomīyakarmāṇi krameṇāmnātāni /",
    "GSP28jsbh3-3u:463": "yājamāneca kāṇḍe tadviṣayā mantrāḥ krameṇāmnātāḥ /",
    "GSP28jsbh3-3u:464": "“agnerahaṃ devayajyayānnādo bhūyāsaṃ” “dabdhirasyadabdho bhūyāsamamuṃ",
    "GSP28jsbh3-3u:465": "dabheyam” /",
    "GSP28jsbh3-3u:466": "“agnīṣomayorahaṃ devayajyayā vṛtrahā bhūyāsaṃ,” iti tatra vināpyanuṣṭhānasādeśyena yāvati pradeśe brāhmaṇe pradhānaṃ paṭhyate",
    "GSP28jsbh3-3u:467": "tāvatyeva mantreṣu mantraḥ /",
    "GSP28jsbh3-3u:468": "tayoścāṅgāṅgyapekṣāyāṃ yathāsaṃkhyanyāyena samānadeśatvāt dvayoḥ vidhyoḥ sannidhānaṃ bhavati",
    "GSP28jsbh3-3u:469": "prathamasya pradhānasya mantramanvicchan mantrasya samāmnānamādita ārabhyālocayati, tataśca prathamamantro hṛdayamāgacchati /",
    "GSP28jsbh3-3u:470": "naca tasyātikrame heturastīti sa eva gṛhyate /",
    "GSP28jsbh3-3u:471": "tathā mantrasya śeṣiṇamapekṣamāṇasyānayaiva prakriyayā ādyena śeṣiṇā saha saṃbandho bhavati",
    "GSP28jsbh3-3u:472": "tataśca dvitīyasyāpyanenaiva nyāyena dvitīyena saha saṃbandhaḥ //",
    "GSP28jsbh3-3u:473": "yadyapi ghātukāyudhavācidabdhipadopetamantrasāmarthyaṃ prakaraṇaṃ",
    "GSP28jsbh3-3u:474_0": "cā'gneyādiṣvapyavaśiṣṭam; tathāpi teṣāṃ vispaṣṭaliṅgakāgnyādimantrairavarodhe avispaṣṭaliṅgasyāsya viṣamaśiṣṭatvena vikalpāyogādanumantraṇamantrāṇāṃ",
    "GSP28jsbh3-3u:474_1": "kṛtākṛtayāgapratyavekṣaṇārthatvena dṛṣṭārthatvāt samuccayānupapatteḥ",
    "GSP28jsbh3-3u:475": "pāṭhakrameṇa madhyatanavartyupāṃśuyājārthatvamiti //",
    "GSP28jsbh3-3u:476": "naca balīyasaḥ prakaraṇāt sarvārthatvam; mantrāṇāmakriyārūpatvena prakaraṇāgrāhyatvādaspaṣṭaliṅgatvena āgneyādiviṣayāyā abhidhānakriyāyā aniścaye taddvārāpi prakaraṇagrahaṇāyogāt /",
    "GSP28jsbh3-3u:477": "ataḥ prakaraṇarūpasāmānyasaṃbandhabodhakapramāṇābhāvānnāgneyādyarthatvam /",
    "GSP28jsbh3-3u:478": "yātu yāgānumantraṇasamākhyā sāpi nā'gneyādyasādhāriṇī /",
    "GSP28jsbh3-3u:479": "evañca yuṣmadarthaviṣayamadhyamapuruṣāntatvenāsiśabdasya prakṛtasarvāgneyādiviṣayasādhāraṇa-",
    "GSP28jsbh3-3u:480": "'pisādeśyenopāṃśuyājasyātyanta-",
    "GSP28jsbh3-3u:481": "sānnidhyādāmantraṇavibhakteścābhimukhaviṣayatvādupāṃśu-",
    "GSP28jsbh3-3u:482_0": "yājasyamantrākāṅkṣitvenamantrābhimukhyāvagaterupāṃśuyājamātraviṣayasyābh idhānasāmarthyākhyasya liṅgasya kalpanādabhidheyatvena",
    "GSP28jsbh3-3u:482_1": "upāṃśuyāja evātyantasānnidhyādupatiṣṭhata iti tadaṅgameva mantra iti //",
    "GSP28jsbh3-3u:483": "sannidhestviti //",
    "GSP28jsbh3-3u:484": "pātrāṇāmāsādanottarakālaṃ prokṣaṇaṃ śundhanaṃ tadvidhisannidhau",
    "GSP28jsbh3-3u:485": "“śundhadhvaṃ daivyāya karmaṇe devayajyāyai” iti paṭhitasya śundhanaprakāśanasāmarthyāt liṅgena sākṣāt",
    "GSP28jsbh3-3u:486": "prakaraṇaprāptasānnāyyayāgārthatābādhāt pātraviśeṣaviṣaye cāspaṣṭaliṅgatvāt sānnāyyapātraprokṣaṇavidhisannidhikrameṇa sānnāyyapātraprokṣaṇāṅgatvamityarthaḥ /",
    "GSP28jsbh3-3u:487": "yadyapi adhikaraṇamālāyāmasya mantrasya sānnāyyapātraśundhanavidhisannidhyāmnānābhāvāt “mātariśvano",
    "GSP28jsbh3-3u:488_0": "tyādyuttaramantrāṇāṃ kumbhīpātrādisānnāyyapātraprakāśakatvāt tatsannidhāvāmnānena śundhanīyamātraprakāśakasyāpi sānnāyyapātraśavandhanāṅgatvamuktam,",
    "GSP28jsbh3-3u:488_1": "natu tadvidhisannidhyāmnānāditi pātraśundhanavidhisannidhāvityayuktam; tathāpi śākhāntarābhiprāyeṇa neyamiti na doṣaḥ //",
    "GSP28jsbh3-3u:489": "paśudharmāṇāmiti //",
    "GSP28jsbh3-3u:490": "krayasannidhāvutpannasyāpi daikṣasya vākyāntareṇa aupavasathye 'hani",
    "GSP28jsbh3-3u:491_0": "anuṣṭheyatvāvagamena buddhau viparivṛtteḥ paśudharmākāṅkṣitvācca yogyatvācca svasamānadeśe vidhipāṭhatvena kartavyatvāvagamāt",
    "GSP28jsbh3-3u:491_1": "prayojanākāṅkṣāyogyāṃścopākaraṇādīn paśudharmān pratyaṅgatvena grāhakatvamanuṣṭhānasādeśyādityarthaḥ /",
    "GSP28jsbh3-3u:492": "paśusāmānavidhyādhikaraṇe tvetadeva prakaraṇāt sarvārthatvamavāntaraprakaraṇādvā savanīyamātrārthatvamityāśaṅkayākṣipya samādhīyate ityapaunaruktyaṃ veditavyam //",
    "GSP28jsbh3-3u:493": "evaṃ prācāṃ rītyā kramodāharaṇāni uktāni, tānyākṣipanniva viśeṣamāha ------- yadyapi caiṣāmiti",
    "GSP28jsbh3-3u:494": "kāmyayājyānuvākyāmantrāṇāṃ pūrvoktarītyānumantraṇamantrāṇāṃ ca liṅgādviniyogaḥ spaṣṭa eva",
    "GSP28jsbh3-3u:495": "liṅgādītyādipadena paśudharmāṇāṃ dvitīyādiśrutyaiva paśvarthatvasaṃgrahaḥ",
    "GSP28jsbh3-3u:496": "kramādīnāmityatra yathākramapāṭhasyaiva kramaśabdena vivakṣitatvāt sannidhyanuṣṭhānasādeśyayorādipadena saṃgrahaḥ /",
    "GSP28jsbh3-3u:497": "kvaciditi //",
    "GSP28jsbh3-3u:498_0": "śundhanamantrasya taittirīyabrāhmaṇe “prajāpatiḥ yajñaṃ samasṛjattasyokhe astraṃsetāmi”ti paṭhitvā “śundhadhvaṃ daivyāya",
    "GSP28jsbh3-3u:498_1": "karmaṇe devayajyāyā” iti mantraviniyogamabhidhāya “mātariśvano gharmo 'sī” tyāmnātena vācanikasānnāyyāṅgasandaṃśasyaivāpūrvasādhanatvalakṣaṇātātparyagrāhakatvopapatteḥ",
    "GSP28jsbh3-3u:498_2": "sannidheḥ tattātparyagrāhakatvamapi nāstītyabhiprāyeṇa kvacidityuktam //",
    "GSP28jsbh3-3u:499": "kiñca taittirīyabrāhmaṇa evāsya mantrasya pauroḍāśikapātraprokṣaṇe viniyogavidhānāt sannidhimātreṇa sānnāyyapātramātraprokṣaṇāṅgatvasiddhāntakaraṇamapyayuktamityarthaḥ /",
    "GSP28jsbh3-3u:500": "vistarastu kaustubhe draṣṭavyaḥ //",
    "GSP28jsbh3-3u:501": "kaustubhoktarītyeti //",
    "GSP28jsbh3-3u:502": "sā caivam ------- yatra phalavadekaṃ karma samāmnātam, sthalāntare",
    "GSP28jsbh3-3u:503": "cānārabhyavidhayāphalamārādupakārakam, tayoścobhayorapi vacanadvayāt svatantraikakālakartavyatā, tatra tasyāphalasya phaladavaṅgatvamanuṣṭhānasādeśyamātrādeva /",
    "GSP28jsbh3-3u:504": "tatra phalavato darvīhomatvenāpūrvatve ubhayākāṅkṣayā vikṛtitve 'nyatarākāṅkṣayeti vivekaḥ",
    "GSP28jsbh3-3u:505_0": "evañca yatra vibhinnaphalakānekapradhānāmnānaṃ brāhmaṇe mantrakāṇḍe anvitenaiva krameṇa liṅgāviṣayatayā japādimantroccāraṇavidhānaṃ",
    "GSP28jsbh3-3u:505_1": "tatra tattadvidhīnāṃ pāṭhakrameṇaiva tattatpradhānavidhyupasthāpakatvāt",
    "GSP28jsbh3-3u:506": "tattatpradhānāṅgatattanmantroccāraṇasya yathāsaṃkhyapāṭhāt /",
    "GSP28jsbh3-3u:507": "tatrāpi vibhinnaphalakapramāṇānāṃ darvihomatvenāpūrvatve ubhayākāṅkṣayā vikṛtitvetvanyatarākāṅkṣayeti vivekaḥ /",
    "GSP28jsbh3-3u:508": "evamupahomānāṃ vikṛtyaṅgatvaṃ sannidhipāṭhādityanayā rītyā asaṃkīrṇodāharaṇāni ūhanīyānītyarthaḥ",
    "GSP28jsbh3-3u:509": "evaṃ kramasya viniyojakatvamuktvā tasya prakaraṇakalpakatākathanavyājena prasaṅgādiha prābalyadaurbalye vicārayati -------- atreti //",
    "GSP28jsbh3-3u:510": "prakaraṇakalpakatvamiti //",
    "GSP28jsbh3-3u:511": "evañca nirākāṅkṣānuṣṭhānasādeśyasthale pradhānākāṅkṣāyā eva kalpanīyatvāt prakaraṇāt daurbalyam",
    "GSP28jsbh3-3u:512": "sākāṅkṣānuṣṭhānasādeśyasthale tu ārādupakārakaviṣaye na kiñcit kalpanīyam;",
    "GSP28jsbh3-3u:513": "tathāpi anuṣṭhānasādeśyasyārādupakārakāṅgavidhipaṭhitatvābhāvāt vidhipāṭhasannidhimātraghaṭitāt prakaraṇāt daurbalyam, vidhisannidhānasya puraḥsphūrtikatvādityarthaḥ /",
    "GSP28jsbh3-3u:514": "evamanyakramaviniyojyārādupakārakasthale 'pi draṣṭavyam /",
    "GSP28jsbh3-3u:515": "mantrādirūpeti //",
    "GSP28jsbh3-3u:516": "tatraca pradhānatatsmārakākāṅkṣākalpanaṃ niyamādṛṣṭadvārā ca svākāṅkṣākalpanenetikartavyatātvakalpanamityubhayākāṅkṣārūpaprakaraṇakalpakatvāt tato daurbalyamityarthaḥ /",
    "GSP28jsbh3-3u:517": "tadapekṣayeti //",
    "GSP28jsbh3-3u:518": "tacchabdena prakaraṇasya tasyeti dvitīyatacchabdena kramasya grahaṇam //",
    "GSP28jsbh3-3u:519": "tatrāpīti //",
    "GSP28jsbh3-3u:520": "anyatarākāṅkṣālakṣaṇakramasya daurbalye yatra dvividhapāṭhasādeśyasyānuṣṭhānasādeśyena virodhaḥ tatretyarthaḥ /",
    "GSP28jsbh3-3u:521": "puraḥsphūrtikatvāditi //",
    "GSP28jsbh3-3u:522": "anuṣṭhānasādeśye anuṣṭhānameva pradhānasya puraḥsphūrtikaṃ na vidhiḥ,",
    "GSP28jsbh3-3u:523": "pāṭhakrametu vidhipāṭhasyaiva sannihitatvāt tasyānuṣṭhānāpekṣayā puraḥsphūrtikatvamityanuṣṭhānasādeśyasya daurbalyamityarthaḥ //",
    "GSP28jsbh3-3u:524": "tayostviti //",
    "GSP28jsbh3-3u:525": "pāṭhasādeśyayoḥ parasparavirodha ityarthaḥ /",
    "GSP28jsbh3-3u:526": "yathākramapāṭhasyaikagranthasthatvābhāvena sannidhipāṭhasyaikagranthasthatayā puraḥsphūrtikatvāt sannidhipāṭhāpekṣayā yathākramapāṭhasya daurbalyamiti bhāvaḥ /",
    "GSP28jsbh3-3u:527": "prayojanaṃ spaṣṭatvānnoktam //",
    "GSP28jsbh3-3u:528": "iti pañcamaṃ sthānaviniyojakatādhikaraṇam //",
    "GSP28jsbh3-3u:529": "- - - - - - - <B1> (6 adhikaraṇam /",
    "GSP28jsbh3-3u:530": ") (a.3 pā.3 adhi.6)",
    "GSP28jsbh3-3u:531": "ākhyā caivama tadarthatvāt /",
    "GSP28jsbh3-3u:532": "ṛgvedādivihitapadārtheṣu hautrādhvaryavādisamākhyā vede yājñikaiśca prayujyate /",
    "GSP28jsbh3-3u:533": "sāpyaṅgatve pramāṇam /",
    "GSP28jsbh3-3u:534": "tathāhi /",
    "GSP28jsbh3-3u:535": "sarvatra kḷptāvayavaśaktikaṃ dvividhaṃ padaṃ prakṛtavidhau vākyārthānvayyarthakaṃ tadbhinnaṃ ceti /",
    "GSP28jsbh3-3u:536": "tatrādyaṃ “nirmanthyeneṣṭakāḥ pacati”",
    "GSP28jsbh3-3u:537": "“prokṣitābhyāmulūkhalamusalābhyāmavahantī” tyādau nirmanthyādipadam /",
    "GSP28jsbh3-3u:538": "tatra vākyenaiva manthanādīnāṃ pākādyaṅgatvānna sāmākhyāniko viniyogaḥ /",
    "GSP28jsbh3-3u:539": "dvitīyantu ādhvaryavamadhīte praitu hotuścamasa ityādau /",
    "GSP28jsbh3-3u:540": "tatra viśeṣyasya kāṇḍasyaiva prakṛtavidhāvanvaye jāte viśeṣaṇasyādhvaryukartṛkatvādeḥ siddhavannirdeśānyathānupapattyā viniyogaḥ kalpyata iti tatra samākhyayā viniyogaḥ /",
    "GSP28jsbh3-3u:541": "atra samākhyayāvayavārthayoḥ saṃbandhe saṃsargamaryādayā buddhe na tannirdeśānyathānupapattyā svatantravidhikalpanā; gauravāpatteḥ,",
    "GSP28jsbh3-3u:542": "kintvanvādhānādivākyasyādhvaryuṃ vṛṇīta iti vākyasya",
    "GSP28jsbh3-3u:543": "caikavākyatāsaṃpādakapadamātraṃ, yamadhvaryuṃ vṛṇīte so 'gnīnanvādadhātīti",
    "GSP28jsbh3-3u:544_0": "tacca dvayorvidhyoḥ kathañcidastyekabuddhisthatetyevaṃvidhasthānakalpanāpūrvakamadhvaryoriti kartavyatātvabodhakākāṅkṣārūpaprakaraṇakalpanayā",
    "GSP28jsbh3-3u:544_1": "tadvidhyormahāvākyaikadeśatvākhyapadasannidhirūpaṃ vākyaṃ kalpyate /",
    "GSP28jsbh3-3u:545": "tena cādhvaryumātraniṣṭhayogyatārūpaliṅgakalpanayā ekavākyatāsaṃpādakapadarūpaśrutikalpanādyuktamasyāḥ ṣaṣṭhapramāṇatvam // 3",
    "GSP28jsbh3-3u:546": "iti ṣaṣṭhaṃ samākhyāviniyojakatādhikaraṇam //",
    "GSP28jsbh3-3u:547_0": "<B2> pūrvavadevopakṣiptasya samākhyāpramāṇasya pañcāntaritaprāmāṇyanirūpaṇe 'vasaralābhāt pramāṇanirūpaṇena sahāvasarasaṅgatiṃ",
    "GSP28jsbh3-3u:547_1": "ca spaṣṭatvādanuktvā pramāṇabhūtasamākhyāsvarūpaṃ darśayati --------- ṛgvedādīti //",
    "GSP28jsbh3-3u:548": "darśapūrṇamāsajyotiṣṭomādiṣu ṛgvedavihite karmaṇi hautraṃ,",
    "GSP28jsbh3-3u:549": "yajurvedavihitecā'dhvaryavaṃ, sāmavedavihitecaudgātraṃ ityevaṃ samākhyāḥ",
    "GSP28jsbh3-3u:550": "tathā hotṛcamasaḥ pauroḍāśikamityapi pātraviśeṣe dārśapaurṇamāsikapadārtheṣu ca vede prayuktāstathā somacamasa ityādi laukikaiḥ yājñiyaiśca prayuktā ityarthaḥ /",
    "GSP28jsbh3-3u:551": "tatra samākhyāyā yaugikatvena viniyojakatvaṃ syāt,naca yaugikatvaṃ",
    "GSP28jsbh3-3u:552": "saṃbhavati; pāṭhakādiśabdānāṃ pratyakṣādinā pāṭhakriyākartroḥ",
    "GSP28jsbh3-3u:553": "saṃbandhāvagamena yuktāyaugikatvena pravṛttiḥ, ihatu samākhyātaḥ pūrvaṃ",
    "GSP28jsbh3-3u:554": "saṃbandhānavamānna tannimittaṃ yaugikatvamiti rūḍhameva ādhvaryavādipadam /",
    "GSP28jsbh3-3u:555": "adhvaryukartṛkeṣu laukikapadārtheṣvādhvaryavasamākhyāyā adarśanena avayavayogasya vyabhicāritvācca",
    "GSP28jsbh3-3u:556": "ato na yaugikaśabdarūpasamākhyāsvarūpasaṃbhavaḥ /",
    "GSP28jsbh3-3u:557": "kathañcit tatsaṃbhave 'pi vā tayā saṃbandhasāmānyapratīterna",
    "GSP28jsbh3-3u:558": "tādarthyākhyaśeṣatvapratītisaṃbhavaḥ /",
    "GSP28jsbh3-3u:559_0": "varaṇabharaṇopāttasyādhvaryvādeḥ satyāmapi kaimarthyākāṅkṣāyāmanvādhānādeśca satyāmapi kartrapekṣāyāṃsamākhyāyāḥ padarūpatayā",
    "GSP28jsbh3-3u:559_1": "vidhitvābhāvāt na vidhirūpacodanāgamyatādarthyabodhakatvasaṃbhavaḥ /",
    "GSP28jsbh3-3u:560": "pācakādivat kathañcit pramāṇāntareṇa saṃbandhābhyupagame na samākhyāyāḥ saṃbandhe prāmāṇyam",
    "GSP28jsbh3-3u:561": "samākhyābalādeva saṃbandhakalpane samākhyāyā api saṃbandhasidhdyadhīnatvāditaretarāśrayāpattirityaprāmāṇyapūrvapakṣanirāsāyāha -------- sāpīti //",
    "GSP28jsbh3-3u:562": "kḷptāvayavaśaktikamityanena yaugikatāsaṃbhave rūḍhikalpanamanyāyyam /",
    "GSP28jsbh3-3u:563": "atiprasaṅgaparihārastu udbhidadhikaraṇoktanyāyenāvagantavya iti yaugikatvasvarūpaṃ samākhyāyāḥ sūcitam //",
    "GSP28jsbh3-3u:564": "nacehāśvakarṇādiśabdavat pratīyamānayogaparityāgakāraṇaṃ bādho 'saṃbhavo",
    "GSP28jsbh3-3u:565": "vāsti; tādarthyasya yogyatvena bādhāyogāt /",
    "GSP28jsbh3-3u:566": "vakṣyamāṇavidhayā tādarthyapratipādanasyāpi saṃbhavāccetyarthaḥ /",
    "GSP28jsbh3-3u:567": "yadihīyaṃ sādiḥ samākhyā bhavet, tadā prathamataḥ saṃbandhaṃ jñātvā sā pravartayitavyā, tatpravartakasyaca puruṣasya saṃbandhabodhane",
    "GSP28jsbh3-3u:568_0": "pramāṇāntarābhāvāt samākhyaiva tatra pramāṇamityanyonyāśrayaḥ syāt, iyañca saṅketayiturasmaraṇāt vede prayujyamānatvāccānādibhūteti",
    "GSP28jsbh3-3u:568_1": "bhramavipralipsādinimittatvānupapatteḥ pūrvapūrvaprayogadarśanādevottarottaraprayogopapatteḥ saṃbandhāvācyatvena samabhivyāhāramātragamyatvāt",
    "GSP28jsbh3-3u:568_2": "prāgapratītasyāpi pravṛttinimittatvopapatteḥ",
    "GSP28jsbh3-3u:569": "pūrvapratītatvāgrahe 'pi anuṣṭhānasyāpi pravāhānāditvāt pratyakṣeṇaiva",
    "GSP28jsbh3-3u:570_0": "kriyākārakabhāvasaṃbandhamavagatya prayogopapattau paścānnyāyavidāṃ anyamūlāsaṃbhave samākhyāta eva tatpratipattikalpanasaṃbhavāt",
    "GSP28jsbh3-3u:570_1": "gavādiśabdānāṃ saṃketagraha iva nātretaretarāśrayaprasaktirityabhipretya samākhyayā viniyogaṃ sādhayati -------- prakṛteti //",
    "GSP28jsbh3-3u:571": "vākyenaiveti //",
    "GSP28jsbh3-3u:572": "etacca śrutyādīnāmapyupalakṣaṇam /",
    "GSP28jsbh3-3u:573": "ataeva āgneya ityādiyaugikeṣvapyagnyādīnāṃ devatātvasya taddhitaśrutyaiva pratipādanānna samākhyākṛto viniyogo 'gnyādīnām /",
    "GSP28jsbh3-3u:574": "ataeva yatra yaugikapade tadavayavābhyāṃ",
    "GSP28jsbh3-3u:575": "śeṣaśeṣibhāvānvayayogyapadārthayorevopasthitiḥ, natu vrīhīn prokṣatītyādāvivaśeṣaśeṣitvanyatarasya tādṛkhotṛcamasādipadarūpasamākhyā ṣaṣṭhaṃ pramāṇamiti sāṃpradāyikāḥ //",
    "GSP28jsbh3-3u:576": "yattu śivatattvaviveke samā cāsāvākhyāceti vyutpattyā anyatra pratipannasya anyatra pratipannena saṃbandhanimittaṃ saṃjñāsāmyaṃ samākhyā",
    "GSP28jsbh3-3u:577_0": "yathā agniryajñaṃ tapatu prajānan ityādimantrāṇāmatimuktihomānāṃ ca parasparasaṃbandhanimittamādhvaryavasaṃjñāsāmyamiti samākhyāsvarūpāntaraṃ",
    "GSP28jsbh3-3u:577_1": "svamatatvenoktam, tadadhvaryavādīnāṃ kartṛtvena viniyoge",
    "GSP28jsbh3-3u:578": "'vyāpakatvādupekṣyam /",
    "GSP28jsbh3-3u:579": "paśubandhaprakaraṇe catastro 'timuktīrjuhoti ityāmnātānāṃ caturṇāmatimuktihomānāṃ pūrvoktamantraiḥ saha saṃbandho na samākhyātaḥ,",
    "GSP28jsbh3-3u:580": "kintu āpastambasūtropātta eveti na tadarthamīdṛśaṃ mīmāṃsakaviruddhaṃ tatsvarūpaṃ pramāṇavaditi dhyeyam /",
    "GSP28jsbh3-3u:581": "pākādyaṅgatvāditi //",
    "GSP28jsbh3-3u:582": "tatra viśeṣyāṃśasya sāmarthyāt padāntaropādānataśca prāpteḥ viśeṣaṇāṅgatve tātparyāt vākyena viniyoga ityarthaḥ //",
    "GSP28jsbh3-3u:583": "viśeṣaṇasyeti //",
    "GSP28jsbh3-3u:584_0": "adhvaryvādeḥ kartuḥ camyarthabhakṣaṇasyaca viśeṣaṇībhūtasyādhyayanādyananvayāt tatkriyāvācakapadena viniyogāsaṃbhavāt viniyogavākyamākāṅkṣāyogyatādivaśena",
    "GSP28jsbh3-3u:584_1": "vakṣyamāṇavidhayā kalpayitvā kartṛtādirūpasaṃbandhapratītirityarthaḥ svatantravidhikalpaneti //",
    "GSP28jsbh3-3u:585": "adhvaryuḥkāṇḍapaṭhitānanvādhānādipadārthān kuryādityevaṃvidhavidhikalpanetyarthaḥ /",
    "GSP28jsbh3-3u:586": "so 'gnīniti //",
    "GSP28jsbh3-3u:587": "etena -------- adhvaryukartṛtvavidhānābhāvasya prayogavidhividheyatvakleśasya ca parihāraḥ ------- sūcitaḥ //",
    "GSP28jsbh3-3u:588_0": "vastutastu --------- aṅgavākyānāṃ bahutvāt tattadvākyaikavākyatāsaṃpādakatattacchabdānāṃ bahūnāṃ kalpanāpattergauravāviśeṣāt",
    "GSP28jsbh3-3u:588_1": "dharmigrāhakapramāṇena kāṇḍa eva svatantrādhvaryukartṛkatvaviniyogavidhyekakalpanā yuktā /",
    "GSP28jsbh3-3u:589_0": "tatra yadyapi adhīte ityādividhau mantrārthavādādauca tattatsiddhavannirdeśadarśanena tadanyathānupapattyaiva etādṛśavidhikalpanānna",
    "GSP28jsbh3-3u:589_1": "samākhyayaiva tadvidhikalpanamupapadyata iti na samākhyāniko viniyoga iti śakyate vastum; tathāpi tatra viśiṣya",
    "GSP28jsbh3-3u:590": "yaugikapadānyathānupapattereva kāraṇatvāttayaiva vyavahāraḥ /",
    "GSP28jsbh3-3u:591": "yatratu yājñikaprasiddhamātraṃ tatra vidherapi tadanyathānupapattimātrakalpyatvādyukta eva tayā vyavahāra iti draṣṭavyamiti //",
    "GSP28jsbh3-3u:592_0": "atra prācīnaiḥ krame deśasāmānyalakṣaṇasaṃbandhaḥ pratyakṣa iti pradhānākāṅkṣāmātrotthāpanāt prakaraṇādikalpanena prāmāṇyam,",
    "GSP28jsbh3-3u:592_1": "samākhyāyāṃ tu viśiṣṭapadārthamātravācisamākhyābalāt nūnamanayoḥ kaścidasti saṃbandha",
    "GSP28jsbh3-3u:593_0": "iti saṃbandhakalpanā tataḥ phalavadbhāvanākathaṃbhāvatirohitāpyanvādhānāderākāṅkṣā kalpyetyevaṃ kramaprakaraṇakalpanena prāmāṇyamuktam,",
    "GSP28jsbh3-3u:593_1": "tadayuktam; ādhvaryavamityatra prakṛtipratyayābhyāṃ svaśakyārthasya saṃbandhasāmānyasya copasthitāvākāṅkṣāvaśena kartṛtādirūpasaṃbandhaviśeṣaparatvopapatteḥ",
    "GSP28jsbh3-3u:594": "saṃbandhakalpanāprasaṅgātsthānakalpakatvāyogāt /",
    "GSP28jsbh3-3u:595": "ataḥ saṃbandhasya kḷptāmevopasthitimaṅgīkṛtya yatpadamātrakalpanamekavākyatāpādakamuktaṃ tadanukūlāṃ sthānakalpanāṃ darśayati -------- tacceti //",
    "GSP28jsbh3-3u:596": "itikartavyatātveti //",
    "GSP28jsbh3-3u:597": "adhvaryoḥ pūrvavadeva tanniyamādṛṣṭadvārā itikartavyatātvaṃ prakalpyānvādhānasyetādṛśetikartavyatākāṅkṣārūpaprakaraṇakalpanetyathraḥ spaṣṭārthamanyat //",
    "GSP28jsbh3-3u:598": "prayojanaṃ pūrvapakṣe tattadvedavihitakarmasu jyotiṣṭomādyaṅgabhūteṣu",
    "GSP28jsbh3-3u:599": "ṛtvijāmaniyamaḥ, siddhāntetu niyama iti spaṣṭatvāt noktam // //",
    "GSP28jsbh3-3u:600": "// iti ṣaṣṭhaṃ samākhyāviniyojakatādhikaraṇam //",
    "GSP28jsbh3-3u:601": "- - - - - - <B1> (7 adhikaraṇam /",
    "GSP28jsbh3-3u:602": ") (a.3 pā.3 adhi.7)",
    "GSP28jsbh3-3u:603": "śruti-liṅga-vākya-prakaraṇa-sthāna-samākhyānāṃ samavāye pāradaurbalyam arthaviprakarṣāt",
    "GSP28jsbh3-3u:604": "tadevaṃ ṣaṭsu pramāṇeṣu nirūpiteṣu adhunā virodhe balābalaṃ nirūpyate /",
    "GSP28jsbh3-3u:605": "virodhaścaikasya śeṣasya śeṣidvaye pramāṇadvayasattve yathaindrīmantrasya śrutyā gārhapatyāṅgatve liṅgāccendrāṅgatve /",
    "GSP28jsbh3-3u:606": "athavā ekasmin śeṣiṇi śeṣadvayaviniyojakapramāṇadvaye /",
    "GSP28jsbh3-3u:607": "yathā gārhapatye śrutyaindrīmantro liṅgādāgneyaḥ /",
    "GSP28jsbh3-3u:608": "ayañca śeṣadvayaviniyogo dvāraikye satyeva balābalaprayojako na tu tadbhede 'pi; vākyaprakaraṇābhyāṃ vaimṛdhaprayājādīnāmekaśeṣyarthatve 'pi",
    "GSP28jsbh3-3u:609": "tadabhāvāt /",
    "GSP28jsbh3-3u:610": "yatra tu ekasya śeṣasya ekasminneva śeṣiṇi pramāṇadvayaṃ, tatra vaiṣamye prabalasyaiva prayojanārthaṃ viniyojakatvaṃ, sāmye tvekasya viniyojakatvaṃ",
    "GSP28jsbh3-3u:611": "itarasya punaḥśrutitvena prayojanāntarakalpanam /",
    "GSP28jsbh3-3u:612": "niyāmakābhāve dvayorabhyudayaśiraskatvakalpanaṃ karmāntarabodhakatvaṃ vā /",
    "GSP28jsbh3-3u:613": "evaṃ yatrārūṇayā krīṇātītyādau āruṇyasyāpūrvasādhanībhūtakrayārthatve",
    "GSP28jsbh3-3u:614": "pramāṇatrayaṃ, tatrāpi śrutereva viniyojakatvaṃ na tvanyasya;",
    "GSP28jsbh3-3u:615": "vākyasyoddeśyasamarpakamātratvāt /",
    "GSP28jsbh3-3u:616": "ataeva naindyetyatra liṅgavākyavirodhaḥ, vākyasyoddeśyamātrasamarpakatvena śrutisahakāritve 'pi kṛtikārakatvabodharūpaviniyojakatvābhāvāt /",
    "GSP28jsbh3-3u:617": "prakaraṇaṃ tvapūrvasādhanatvalakṣaṇātātparyagrāhakamātraṃ na tu tadapi viniyojakam gauravāt",
    "GSP28jsbh3-3u:618": "ataeva viniyojakapramāṇabalābalavattātparyagrāhakapramāṇabalābalamapi nirūpyameva /",
    "GSP28jsbh3-3u:619": "tadiha śrutyorvirodhe aindrīmantrasya tṛtīyayā gārhapatyāṅgatvameva natu taddhitaśrutyā indrādyaṅgatvam; tasya sūktataddhitatvena prādhānyena",
    "GSP28jsbh3-3u:620": "kṛtikārakatvavācitvābhāvāt /",
    "GSP28jsbh3-3u:621": "ataśca tasya mukhyaśrutitvābhāvād durbalatvam /",
    "GSP28jsbh3-3u:622": "evaṃ caitasya mantrasya liṅgādindrāṅgatvamiti śrutiliṅgavirodhe 'pyetadevodāharaṇam /",
    "GSP28jsbh3-3u:623_0": "atra hi sarvatrottarottarasya pūrvapūrvakalpakatvena prāmāṇyasya tattannirūpaṇāvasare sthāpitatvāduttarottarasya śrutikalpanaṃ",
    "GSP28jsbh3-3u:623_1": "yāvadavagatasyaiva pūrvapūrveṇa śeṣaśeṣiṇornirākāṅkṣatvāpādanena bādhaḥ /",
    "GSP28jsbh3-3u:624_0": "nacāṅgānāṃ prakṛtyarthatvena nirākāṅkṣāṇāmapi vikṛtyākāṅkṣayaivātideśakalpanavadindrādyākāṅkṣayaiva liṅgasya śrutikalpakatvopapattiḥ;",
    "GSP28jsbh3-3u:624_1": "tasya dhyānādyupāyāntareṇāpi smṛtisiddherniyamena",
    "GSP28jsbh3-3u:625": "vikṛtivadanākāṅkṣatvāt /",
    "GSP28jsbh3-3u:626": "ataḥ śrutyā gārhapatyāṅgatvameva /",
    "GSP28jsbh3-3u:627": "naca -------- śruteḥ karaṇatvamātrābhidhāyitvena gārhapatyanirūpitatvasya",
    "GSP28jsbh3-3u:628": "vākyādhīnatvānnāyaṃ śrutiliṅgavirodha iti ------- vācyam; tathātve 'pi",
    "GSP28jsbh3-3u:629": "brāhmaṇavākyatvena mantraliṅgāpekṣayā “yadyapyanyadevatyaḥ",
    "GSP28jsbh3-3u:630": "paśuri”tivatprabalatvopapatteḥ /",
    "GSP28jsbh3-3u:631": "vastutastu yathā na kevalayā śrutyā virodho naivaṃ vākyenāpi;",
    "GSP28jsbh3-3u:632": "gārhapatyasamīpe ityevamupapatteḥ /",
    "GSP28jsbh3-3u:633": "ataścobhayavirodhatve 'pi 'pradhānena vyapadeśā bhavantī'ti nyāyena śrutiliṅgavirodhodāharaṇatvam",
    "GSP28jsbh3-3u:634": "liṅgayorvirodhe mukhyasāmarthyena gauṇasya bādhaḥ /",
    "GSP28jsbh3-3u:635": "liṅgavākyayostu 'syonaṃ te' iti sadanakaraṇaprakāśakasya pūrvārdhasya",
    "GSP28jsbh3-3u:636": "'tasminsīde'tyuttarārdhena sādanaprakāśakena tasminkasminniti vibhāge",
    "GSP28jsbh3-3u:637_0": "sākāṅkṣeṇaikavākyatvātsakalasya mantrasya sadanasādanayoranyataratrobhayatra vā pratiṣṭhāpana eva vāsya tasminniti padasannidhirūpeṇa",
    "GSP28jsbh3-3u:637_1": "vākyena viniyoge prāripsite tataḥ pūrvapravṛttena liṅgena tattadākhyātasya mukhyaviśeṣyatvena svārthabodhakasya paropasarjanakatvakalpane",
    "GSP28jsbh3-3u:637_2": "pramāṇābhāvāttacchabdasya ca sā vaiśvadevītivadvākyāntaropasthitārthaparāmarśakatvenāpi caritārthatvātpratyekameva viniyoga",
    "GSP28jsbh3-3u:637_3": "iti /",
    "GSP28jsbh3-3u:638": "vākyayorvirodhe upāṃśutvasya “tsarā vā eṣā yajñasye”ti",
    "GSP28jsbh3-3u:639": "vyavetayajñapadaikavākyatvādyajñabhāgadharmatvaṃ,",
    "GSP28jsbh3-3u:640": "tasmādyatkiñcitprācīnamagnīṣomīyāttenopāṃśu carantītyanena sannihitayatkiñcitpadaikavākyatayāvagatapadārtha- dharmatvena bādhyate /",
    "GSP28jsbh3-3u:641": "vākyaprakaraṇayorvirodhe ca vaimṛdhasya vākyāvagatena paurṇamāsyaṅgatvena prakaraṇāvagatadarśāṅgatvabādhaḥ",
    "GSP28jsbh3-3u:642_0": "yattu agnīṣomādipadaikavākyatāpannānāṃ idaṃ havirityādipadānāmamāvāsyāṅgadevatāprakāśanārthatvaṃ prākaraṇikaṃ vākyena bādhyata",
    "GSP28jsbh3-3u:642_1": "ityudāharaṇamuktaṃ mūle, tacchrutiliṅgaviniyuktasya siddharūpatvena prakaraṇāviṣayasya ca sūktavākasya mukhyaprakaraṇaviniyojyatvaprasaktyabhāve",
    "GSP28jsbh3-3u:642_2": "'pi",
    "GSP28jsbh3-3u:643": "adhikārākhyagauṇaprakaraṇasyāpūrvasādhanatvalakṣaṇātātparyagrāhakasya prasaktatvāttadbādhābhiprāyeṇa draṣṭavyam /",
    "GSP28jsbh3-3u:644": "prakaraṇayorvirodhe mahāprakaraṇamavāntaraprakaraṇena /",
    "GSP28jsbh3-3u:645": "prakaraṇakramayorvirodhe akṣairdīvyatītyādivihitavidevanādīnāṃ sannidhānādabhiṣecanīyākhyasomayāgāṅgatvaprasaktau prakaraṇādrājasūyāṅgatvam /",
    "GSP28jsbh3-3u:646": "na cābhiṣecanīyasyāpi phalavattvena prakaraṇāśaṅkā, tasya vikṛtitvena kḷptopakāraprākṛtāṅganirākāṅkṣasya tadabhāvāt /",
    "GSP28jsbh3-3u:647_0": "naca ------- vikṛtāvapi yatprākṛtāṅgānuvādena vaikṛtamaṅgaṃ vācanikaṃ vidhīyate yathā pṛṣattādi, tasyāpi vikṛtigatāṅgākāṅkṣāyāmanivṛttāyāmeva",
    "GSP28jsbh3-3u:647_1": "vidheyatvāttatsandaṣṭasya tatpūrvabhāvitvesati pradhānottarabhāvino",
    "GSP28jsbh3-3u:648_0": "'pūrvāṅgasya vā prakaraṇenaiva grahaṇopapatteḥ videvanādīnāṃ cābhiṣecanīyottaramuktavidhābhiṣekapūrvabhāvitvena pāṭhātprakaraṇagrahaṇopapattiriti",
    "GSP28jsbh3-3u:648_1": "------- vācyam; prākṛtāṅgānuvādena vihitasyāpyapūrvāṅgasyopahomavadvikṛtyākāṅkṣāyāṃ nivṛttāyāmeva vidhānāt /",
    "GSP28jsbh3-3u:649": "yasya hi prākṛtakāryāpannatayā vaikṛtāṅgasya vidhānaṃ yathaudumbaratvaśarādestasyaivānivṛttākāṅkṣāyāṃ",
    "GSP28jsbh3-3u:650": "tatsandaṣṭasyaiva ca tatpūrvabhāvino vā pradhānottarāṅgasya vikṛtiprakaraṇena grahaṇam /",
    "GSP28jsbh3-3u:651": "abhiṣekasya tu prākṛtakāryāpannatvābhāvānna tatpūrvapaṭhitānāṃ videvanādīnāmabhiṣecanīyaprakaraṇagrāhyatvopapattiḥ",
    "GSP28jsbh3-3u:652": "vastutastu abhiṣekasyāpi svatantrotpannasya prakaraṇādrājasūyāṅgatvāvagate",
    "GSP28jsbh3-3u:653": "r”māhendrastotraṃ pratyabhiṣicyate” ityatra pratiśabdayogena kālārthaḥ",
    "GSP28jsbh3-3u:654": "saṃyoga iti vakṣyate /",
    "GSP28jsbh3-3u:655": "ato videvanādyabhiṣekāntānāṃ sarveṣāmeva sannidhānādinābhiṣecanīyāṅgatvaprasaktau prakaraṇena tadbādhaḥ /",
    "GSP28jsbh3-3u:656_0": "naca rājasūyasyāpi pratyekaṃ vikṛtitvātprakaraṇābhāvaḥ; pavitrādārabhya kṣatrasya dhṛtiṃ yāvadrājasūyatvadharmapuraskāreṇa",
    "GSP28jsbh3-3u:656_1": "vācanikāṅgāmnānāttatsandaṣṭavidevanādīnāṃ prakaraṇagrāhyatvopapatteḥ /",
    "GSP28jsbh3-3u:657": "evaṃ prakaraṇasya kramāntarairapi udāharaṇānyūhyāni /",
    "GSP28jsbh3-3u:658": "evaṃ kramayorvirodhe sannidhānena yājyādvayasya kāmyaindrāgnadvayāṅgatve aniyamena prasakte yathākramapāṭhādādyasyādyāṅgatvam /",
    "GSP28jsbh3-3u:659": "kramasamākhyayorvirodhe pauroḍāśikasamākhyāte kāṇḍe samāmnātasya śundhadhvamiti mantrādeḥ sannidhānātsānnāyyāṅgatvam /",
    "GSP28jsbh3-3u:660": "naca māhadhikāreṇa sannidhibādhaḥ; tasyāpi vācanikāṅgasandaṣṭatvena balavattvāt /",
    "GSP28jsbh3-3u:661": "nacaivaṃ tasya prakaraṇatvāpattiḥ; mantrasya siddharūpatvena liṅgāviniyojyatvena ca prakaraṇāviṣayatvāt",
    "GSP28jsbh3-3u:662": "sannidhānasyāpi samākhyāvadapūrvasādhanatvalakṣaṇātātparyagrāhakatva eva balābalaṃ na tu viniyoge",
    "GSP28jsbh3-3u:663": "tatra tūdāharaṇāntaraṃ mṛgyam /",
    "GSP28jsbh3-3u:664": "evaṃ samākhyayorvirodhe ādhvaryavamiti sāmānyasamākhyāyā yajamānamiti viśeṣasabhākhyayā bādhaḥ",
    "GSP28jsbh3-3u:665": "evaṃ vdyantaritatryantaritādipramāṇasya pūrvaiḥ sahavirodhe śeṣānekatve ca udāharaṇāni kaustubhe draṣṭavyāni /",
    "GSP28jsbh3-3u:666": "sa cāyaṃ śrutiliṅgādibādho 'prāptabādhaḥ /",
    "GSP28jsbh3-3u:667": "tattvaṃ cāṅgatābodhakaliṅgādikalpyapramāṇapratibandhakatvam /",
    "GSP28jsbh3-3u:668": "pūrvapūrvapramāṇena hi aṅgatve 'vadhārite nirākāṅkṣatvāduttarottarataḥ pūrvapūrvapramāṇakalpanaiva nodetīti so 'yamaprāptabādhaḥ /",
    "GSP28jsbh3-3u:669": "evaṃ gṛhamedhīye ājyabhāgau yajatītyādāvapi /",
    "GSP28jsbh3-3u:670": "anyatra sāmānyaviśeṣanityanaimittikabhāvādau prāptabādhaḥ /",
    "GSP28jsbh3-3u:671": "kḷptasya bodhakasya viśeṣaviṣayatāpratibandhakatvam /",
    "GSP28jsbh3-3u:672": "sāmānyaśāstrāderhi viśeṣaśāstrādinā padahomādiviṣayatāmātraṃ",
    "GSP28jsbh3-3u:673": "pratibadhyate, natu sāmānyaśāstramapi; tasya kḷptatvenākalpanīyatvāt,",
    "GSP28jsbh3-3u:674": "homāntareṣvapyāhavanīyābhāvāpattyā mithyātvasyāpi kalpayitumaśakyatvācca /",
    "GSP28jsbh3-3u:675": "ataeva yena sāmānyaśāstrameva pūrvamālocitaṃ tasya viśeṣādarśanajanitabhrama eva viśeṣaviṣayako viśeṣaśāstreṇa bādhyate /",
    "GSP28jsbh3-3u:676": "evaṃ yatrāpi “na tau paśau karotī” tyādau śāstraprāptasya niṣedhastatrāpi",
    "GSP28jsbh3-3u:677": "prāpakaśāstrasya yadyapi niṣedhasya",
    "GSP28jsbh3-3u:678": "prāptisāpekṣatvenopajīvyatvādatyantabādhānupapatterviśeṣaviṣayatvamāvaśyakam,",
    "GSP28jsbh3-3u:679": "tathāpi tatra vikalpāṅgīkārāttadabhāvapakṣe viśeṣaviṣayatvapratibandhānnoktalakṣaṇāvyāptiḥ",
    "GSP28jsbh3-3u:680": "yathā ca tatra rāgaprāptaniṣedhavat bhrāntiprāptasya bādhamaṅgīkṛtya na vikalpastathā kaustubhe draṣṭavyam /",
    "GSP28jsbh3-3u:681": "vakṣyate cātrāpi daśame /",
    "GSP28jsbh3-3u:682": "ataḥ siddhaṃ bādhasya dvaividhyam // 3 // 41 //",
    "GSP28jsbh3-3u:683": "// iti saptamaṃ balābalādhikaraṇam //",
    "GSP28jsbh3-3u:684_0": "- - - - - - <B2> adhyāyādāvathātaḥ śeṣalakṣaṇamityādyasūtre piṇḍīkṛtya kaḥ śeṣaḥ kena hetunā śeṣaḥ kathaṃ viniyujyate? śrutyādīnica",
    "GSP28jsbh3-3u:684_1": "viniyoge kāraṇāni, teṣāṃ ca virodhe balābalamiti pañcānāṃ pratijñāyā bhāṣyakāreṇa darśitatvāt tatra viniyogakāraṇaśrutyādinirūpaṇapratijñāntaṃ",
    "GSP28jsbh3-3u:684_2": "vicārya adhunāvasaralābhāt tadanantarapratijñātaṃ balābalaṃ",
    "GSP28jsbh3-3u:685_0": "durbalapramāṇakṛtaviniyogāpavādopayogitayā cintyate ityavasarasaṅgatyā sākṣādadhyāyasaṅgatimiha vākyapāde uktānāṃ vākyādisamākhyāntapramāṇānāmeva",
    "GSP28jsbh3-3u:685_1": "balābalavicārasya kartumucitatve 'pīhaiva śrutiliṅgapramāṇayorapi tadvicārasya buddhisthatvena buddhisthānātmikāṃ pādasaṅgatiṃ",
    "GSP28jsbh3-3u:685_2": "tathā",
    "GSP28jsbh3-3u:686_0": "sarvapramāṇanirūpaṇojjīvyatvāt balābalavicāraṃ prati samākhyāntapramāṇanirūpaṇasya hetutvāt hetuhetumadbhāvarūpāmanantarasaṅgatiṃ",
    "GSP28jsbh3-3u:686_1": "ca sūcayannadhikaraṇavicāraṇīyaṃ pratijānīte --------- tadevamiti //",
    "GSP28jsbh3-3u:687": "virodha iti //",
    "GSP28jsbh3-3u:688_0": "satyapi virodhe aśvamahiṣyādivadekaviṣayatvābhāve balābalasyābhāvāt satyapyaruṇāvākye āruṇyasyāpūrvasādhanībhūtakrayārthatvarūpaikārthaviṣayatve",
    "GSP28jsbh3-3u:688_1": "śrutivākyaprakaraṇānāṃ virodhābhāve tasyābhāvādvirodhe satyekaviṣayatve balābalaṃ nirūpyate ityarthena sūtragataṃ samavāyapadaṃ",
    "GSP28jsbh3-3u:688_2": "vyākhyātam /",
    "GSP28jsbh3-3u:689": "etadeva virodhasyaikaviṣayatvapradarśanavyājena kathayati --------",
    "GSP28jsbh3-3u:690": "virodhaśceti //",
    "GSP28jsbh3-3u:691": "tadabhāvāditi //",
    "GSP28jsbh3-3u:692": "yena prayojanena darśapūrṇamāsāṅgatvaṃ prayājādīnāṃ na tenaiva",
    "GSP28jsbh3-3u:693": "vaimṛdhasya, tattajjanyopakārabhede sati dvāraikyābhāvāditi na tatra samavāya ityarthaḥ",
    "GSP28jsbh3-3u:694": "evaṃ codāhṛtasamavāyadvayasthale pramāṇayoḥ prabaladurbalabhāve ekasya bādha eva, sāmyetu ādyasthale pramāṇadvayenobhayāṅgatvopapatteḥ samuccaye nobhayāṅgatvam /",
    "GSP28jsbh3-3u:695": "dvitīyetu vikalpo yathā vrīhiyaveṣvitibhāvaḥ /",
    "GSP28jsbh3-3u:696": "yatratviti //",
    "GSP28jsbh3-3u:697": "yathā ekasvargarūpaṃ phalaṃ prati darśapūrṇamāsādeḥ śeṣatābodhakaṃ",
    "GSP28jsbh3-3u:698": "“sarvebhyo darśapūrṇamāsau” “darśapūrṇamāsābhyāṃ svargakāmo yajete” ti",
    "GSP28jsbh3-3u:699": "pramāṇadvayaṃ, tatraikasya sāmānyavākyatvādaparasya viśeṣavākyatvāt",
    "GSP28jsbh3-3u:700": "vaiṣamye sati viśeṣavākyasyaiva svargaṃ prati viniyojakatvakalpanāt sāmānyasyaiva taditaraviṣayatvakalpanam",
    "GSP28jsbh3-3u:701_0": "tatprayojanañca bhinnakāryatāvacchedakāvacchinnatvabodhanenaikasmāt prayogādekakāryatāvacchedakāvacchinnasyaikasya utpattiniyamenāvacchinnaputrapaśvādyanyataraphalotpattiniyamasiddhāvapi",
    "GSP28jsbh3-3u:701_1": "putrasvargarūpaphalotpattyavighātaḥ; svargasya bhinnakāryatāvacchedakāvacchinnatvenotpattau bādhakābhāvāt /",
    "GSP28jsbh3-3u:702": "atastādṛśaprayojanāntarasidhyarthaṃ prabalasyaiva viniyojakatvamityarthaḥ",
    "GSP28jsbh3-3u:703": "prayojanāntarakalpanamiti //",
    "GSP28jsbh3-3u:704": "yathā śākhābhedenāmnātayoḥ svargavākyayoḥ tattadadhyetṛbhedena jñāpanarūpaprayojanāntarakalpanam",
    "GSP28jsbh3-3u:705": "ataścaitādṛśasthale samavāyābhāvānna vicāraviṣayatvamityarthaḥ //",
    "GSP28jsbh3-3u:706": "anyatrāpi samavāyābhāvānna vicāraviṣayatvamityatidiśati --------- evamiti",
    "GSP28jsbh3-3u:707_0": "atrahi tṛtīyāśrutyā kriyāsāmānyaṃ pratyaṅgatvamāruṇyasya krīṇātisamabhivyāhāralakṣaṇavākyena krayarūpakriyāviśeṣaṃ prati",
    "GSP28jsbh3-3u:707_1": "prakaraṇenāpūrvasādhanaviśeṣaṃ pratīti trayāṇāṃ samavāye 'pyaṅgatābodhakatvaṃ tṛtīyāśrutereva anyattu viśeṣaṇavidhikalpanāyāṃ",
    "GSP28jsbh3-3u:708": "uddeśyasamarpaṇārthamityekaviṣayatvābhāvānna samavāya ityarthaḥ //",
    "GSP28jsbh3-3u:709": "yadyapi sarveṣāṃ pramāṇānāṃ samavāye pāradaurbalyamuktam, na dvayoḥ;",
    "GSP28jsbh3-3u:710_0": "tathāpi śrutyādisamudāyasyaikatra viniyojakatvābhāvāt tadgatabalābalasya pratipradhānāvṛttinyāyena pratyekameva viniyojakatvaparyavasānāt",
    "GSP28jsbh3-3u:710_1": "sūtrasvārasyāt ekaikasya daurbalye vaktavye aparatra prābalyopanyāsaḥ pratiyogividhayā kathyata iti dvayoḥ dvayoḥ balābalavicāro",
    "GSP28jsbh3-3u:710_2": "nāyuktaḥ /",
    "GSP28jsbh3-3u:711": "tatra yathā prasaṅgādiha pāde śrutiliṅgayoḥ balābalavicāraḥ tathaiva tulyanyāyatvāt śrutyoḥ liṅgayoścāpi tadvicāraḥ prāsaṅgikaḥ kariṣyate /",
    "GSP28jsbh3-3u:712_0": "tatra śrutiliṅgavirodhodāharaṇe “aindyā gārhapatyamupatiṣṭhata” ityasmin na svarūpeṇa tṛtīyādiśruteḥ mantraliṅgasya ca virodhaḥ;",
    "GSP28jsbh3-3u:712_1": "indraṃ pratyaṅgatvasya tṛtīyayā vārayitumaśakyatvāt /",
    "GSP28jsbh3-3u:713": "gārhapatyamiti niyame sati tayoḥ virodhaprasaktiḥ /",
    "GSP28jsbh3-3u:714_0": "tasya cāruṇyaikahāyanyoriva gārhapatyapadasamabhivyāhārarūpavākyakṛtatvāt vākyaliṅgayoriha virodho na śrutiliṅgavirodhaprasaktirityāśaṅkāṃ",
    "GSP28jsbh3-3u:714_1": "vakṣyamāṇaśrutiliṅgavirodhodāharaṇatādarthyādihaiva prasaṅgānnirākaroti",
    "GSP28jsbh3-3u:715": "-------- ataeveti //",
    "GSP28jsbh3-3u:716": "aindrīnirūpitoddeśyatā yā gārhapatyasya sā paraṃ vākyagamyā syāt ;",
    "GSP28jsbh3-3u:717": "aṅgatvasya taduddeśapravṛttakṛtikārakatvāt bhāvanānvayitayā prādhānyena tadvācakatṛtīyāyāḥ prādhānyāt “pradhānena vyapadeśāḥ” iti nyāyāt liṅge",
    "GSP28jsbh3-3u:718": "balīyasi gārhapatyaindrīpadayoḥ pṛthak tṛtīyākṛtāṅgatvasyāvaśyakatayā mantraliṅgakṛtāṅgatvabodhena saha virodhāt śrutiliṅgavirodhodāharaṇavyapadeśa ityarthaḥ //",
    "GSP28jsbh3-3u:719": "vastutastu ------- āgneyīṃ prati gārhapatyaśeṣitāyā ivendraṃ pratyeva liṅgādeva prāptervākyānarthakyāpatteḥ gārhapatyamiti śrutyuktaṃ",
    "GSP28jsbh3-3u:720_0": "śeṣitvamāgneyīvyatiriktaviṣayam, aindrīti śrutyuktañca karaṇatvamindravyatiriktaviṣayamityavaśyavaktavyatvāt śrutyuktasāmānyarūpasyāpi",
    "GSP28jsbh3-3u:720_1": "astyeva liṅgena virodhaḥ, natu vākyakṛta eveti",
    "GSP28jsbh3-3u:721": "na doṣaḥ /",
    "GSP28jsbh3-3u:722": "viśiṣya cemāmāśaṅkāṃ svayameva prakārāntareṇa nirākariṣyate //",
    "GSP28jsbh3-3u:723": "ata eveti //",
    "GSP28jsbh3-3u:724": "apūrvasādhanatvalakṣaṇātātparyagrāhakatvaṃ prakaraṇādīnām /",
    "GSP28jsbh3-3u:725": "ataeva teṣāmapyantyena viniyoge balābalaṃ prāpnoti tadapīha nirūpyameva /",
    "GSP28jsbh3-3u:726_0": "yathā liṅgena pūṣānumantraṇamantrasya viniyoge darśapūrṇamāsaprakaraṇapaṭhitatvena tallakṣaṇātātparyagrāhakatve prakaraṇasya",
    "GSP28jsbh3-3u:726_1": "prāpteḥ liṅgavirodhāt samākhyāyā eva tattātparyagrāhakatvaṃ vakṣyate ityarthaḥ natu taddhitaśrutyeti //",
    "GSP28jsbh3-3u:727_0": "indro devatā yasyāḥ saindrītyarthe aindrīti taddhitānuśāsanāt taddhitenendrasya prakāśyasvarūpadevatātvāvagamena prakāśyatayā",
    "GSP28jsbh3-3u:727_1": "indrasya prādhānyapratīteraṅgatvaghaṭakībhūtoddeśyatāvācitvāt mantrasya indraṃ pratyaṅgatābodhakatvaṃ netyarthaḥ //",
    "GSP28jsbh3-3u:728": "naca ------- niveśanaḥ saṅgamano vasūnāmityaindyā gārhapatyopasthānaṃ cayane śrutam, kadācana starīrityaindyā gārhapatyopasthānaṃ cāgnihotre",
    "GSP28jsbh3-3u:729_0": "śrutam, tatrobhayatrāpīndrasyānuddeśyatayā aindropasthānasyānanuṣṭheyatayā kathaṃ taddhitaśrutyā indrāṅgatvaprasaktiḥ? ataeva",
    "GSP28jsbh3-3u:729_1": "śrutyoḥ virodha iva śrutiliṅgavirodhe 'pi nedamudāharaṇam, apitu aśvābhidhānīmādatte ityeva",
    "GSP28jsbh3-3u:730": "yuktamiti --------- vācyam; sadhyāsamiti liṅgāt bhakṣamantre",
    "GSP28jsbh3-3u:731": "grahaṇavidhikalpanayā tadaṅgatvasyevehāpi indraśrutyā liṅgenaca indropasthānavidhikalpanayā tadaṅgatvopapatteḥ /",
    "GSP28jsbh3-3u:732": "tathāca gārhapatyasamīpe sthitvā aindyopasthānaṃ kartavyamityevaṃ prasakterna doṣa iti bhāvaḥ",
    "GSP28jsbh3-3u:733": "prādhānyena prakāśyatvasya taddhitārthatve 'pi prādhānyasya viśeṣyatayā taddhitādanupasthiterna tasya mukhyaśrautatvalakṣaṇākrāntatvam /",
    "GSP28jsbh3-3u:734": "prādhānyamapica nāṅgatvaghaṭakībhūtepsitatvākhyaṃ tadartho 'pitu",
    "GSP28jsbh3-3u:735": "viśeṣaṇāntarāpekṣayā śābdabodhe viśeṣyatvamātram /",
    "GSP28jsbh3-3u:736": "ataścoktaprādhānyena ripsitatvākhyaṃ tallakṣayitvā taddhitaśrutyā viniyogo na bodhyetetikārakaśrutyapekṣayā daurbalyamityāha tasyeti //",
    "GSP28jsbh3-3u:737": "evaṃ kārakaśrutyoḥ vijātīyaśrutyoḥ samānajātīyaśrutyośca virodhe balābalodāharaṇāni kaustubhe draṣṭavyāni /",
    "GSP28jsbh3-3u:738": "evamiti //",
    "GSP28jsbh3-3u:739": "naca aindyadhikaraṇena paunaruktyam; tatra gauṇasāmarthyaśrutisahāyatvamātranirūpaṇeneha liṅgādindrāṅgatvaśaṅkānirāsena cāpaunaruktyāt //",
    "GSP28jsbh3-3u:740": "na tāvat liṅgaṃ svata eva pramāṇam; vedo 'khilo dharmamūlamiti smṛtyā vedasyaiva kḷptasyānumānikasya vā dharmapramāṇatvaniyamāt,",
    "GSP28jsbh3-3u:741": "arthādhyāhāranirākaraṇācca //",
    "GSP28jsbh3-3u:742": "kiñca vihitatvaghaṭitamaṅgatvaṃ na vidhikalpanaṃ vinā saṃbhavati /",
    "GSP28jsbh3-3u:743_0": "saca liṅādiśabdaikagamya ityavaśyaṃ liṅādiśabdakalpane āvaśyake tatra śabdopasthitasyaiva kṛtikārakatvāderanvayārthaṃ tadvācakapadarūpaśrutikalpanenaiva",
    "GSP28jsbh3-3u:743_1": "liṅgasya viniyojakatvamityabhipretya daurbalyamupapādayati -------- atrahīti //",
    "GSP28jsbh3-3u:744": "vikṛtivaditi //",
    "GSP28jsbh3-3u:745": "vikṛtisthale devatādirūpāṅgāpekṣāyā ākṣepeṇānivṛtteḥ sādṛśyaviśeṣopasthāpitaprākṛtāṅganiyamo nāyukta iti vaiṣamyamityarthaḥ /",
    "GSP28jsbh3-3u:746": "atraca bādhyaliṅgaviṣaya indrapadameva, avaśiṣṭapadānāṃ tadekavākyatayendrāṅgatvānna tadviṣayatvam, kintu indrapadaikavākyatāpannarūpavākyena śrutyā virodhaḥ /",
    "GSP28jsbh3-3u:747": "athavā -------- śrutyā indrapadasya gārhapatyāṅgatve pramāpite avaśiṣṭapadānāṃ tadekavākyatayā gārhapatyāṅgatvasyaivāpatterna tadaṃśe 'pi",
    "GSP28jsbh3-3u:748": "śrutervyāpāra iti sā vastutastātparyagatyā indrapadamātraviṣayiṇyeveti na tadaṃśe śrutivākyavirodha iti dhyeyam //",
    "GSP28jsbh3-3u:749": "vākyaliṅgavirodhamaṅgīkṛtyāpi liṅgabādhaṃ samarthayati -------- tathātve",
    "GSP28jsbh3-3u:750": "'pīti //",
    "GSP28jsbh3-3u:751": "yadyapyanyadevatya iti //",
    "GSP28jsbh3-3u:752": "nahi mantraliṅgaṃ brāhmaṇavākyāpekṣayā prabalam /",
    "GSP28jsbh3-3u:753": "mantrasya brāhmaṇavihitārthaprakāśakatvena tatparatantratvāt /",
    "GSP28jsbh3-3u:754": "ato yathaiva manotāmantrasya dvidevatāprakāśanāsamarthasyāpi",
    "GSP28jsbh3-3u:755": "“yadyapyanyadevatya” iti vākyīyaviniyogabalāt lakṣaṇādinā",
    "GSP28jsbh3-3u:756": "sāmarthyamupakalpya agnīṣomīyāṅgatvamevamihāpi gārhapatyāṅgatvaṃ vākyenopapadyate //",
    "GSP28jsbh3-3u:757": "naca “yadyapyanyadevatya” ityasya prakṛtāvavāyavyanigadatvenāprasaktavāyavyādipaśūhanivartakatvaṃ",
    "GSP28jsbh3-3u:758": "ata utkarṣanivartakatayā prakṛtāvaṅgatvabodhakatvamevetyarthaḥ /",
    "GSP28jsbh3-3u:759": "anayaiva rītyā “ityaśvābhidhānīmādatta” ityatra vākyīyaviniyogaṃ ye",
    "GSP28jsbh3-3u:760": "icchanti teṣāṃ mate 'pi liṅgabādha upapādanīyaḥ //",
    "GSP28jsbh3-3u:761": "liṅgyoriti //",
    "GSP28jsbh3-3u:762": "barhirdevasadanamityādimantrāṇāṃ gauṇasāmarthyena gauṇārthāṅgatve prasakte",
    "GSP28jsbh3-3u:763": "'mukhyasāmarthyena mukhyārthāṅgatvāt tadbādha ityarthaḥ /",
    "GSP28jsbh3-3u:764": "syonaṃ ta iti //",
    "GSP28jsbh3-3u:765": "“syonaṃ te sadanaṃ karomi ghṛtasya dhārayā suśevaṃ kalpayāmi /",
    "GSP28jsbh3-3u:766": "tasmin sīdāmṛte pratitiṣṭha vrīhīṇāṃ medhaḥ sumanasyamāna” iti mantraḥ pātryāmājyābhighāritāyāṃ puroḍāśasya sthāpane prayujyate /",
    "GSP28jsbh3-3u:767_0": "asyārthaḥ :---- he vrīhīṇāṃ medhaḥ! vrīhivikārabhūtayāgārhadravya puroḍāśa te sadanaṃ sthānaṃ syonaṃ śrlakṣṇaṃ ghṛtasya dhārayā",
    "GSP28jsbh3-3u:767_1": "karomi yataḥ suśevaṃ sukhaśayanayogyaṃ kalpayāmi tasmin tasmin sadane amṛtaṃ nāsti mṛtaṃ",
    "GSP28jsbh3-3u:768": "dāhādikṛtamaraṇaṃ yasmin tathābhūte sumanasyamānaḥ prīyamāṇaḥ san tvaṃ pratitiṣṭha sthiro bhaveti /",
    "GSP28jsbh3-3u:769": "atra pūrvārdhottarārdhayorekatra sannidhānātmakavākyena sadanakaraṇe sādanevāṅgatvena prasaktayoḥ liṅgena bādhe vaktavye kathamatra",
    "GSP28jsbh3-3u:770": "bhinnapratītiviṣayānekamukhyaviśeṣyarāhityarūpaikārthyasyā'khyātabhedenābhāvāt",
    "GSP28jsbh3-3u:771": "ekavākyatvasyāprasakteḥ kathamanyataramātre dvayoraprasaktiḥ? yena virodho nirūpyetetyata aikavākyatāṃ sādhayati -------- tasminkasminniti //",
    "GSP28jsbh3-3u:772": "pratītita ekārthyābhāve 'pi tacchabdasya pūrvasāpekṣatvena “ye yajñapatiṃ",
    "GSP28jsbh3-3u:773": "vardhānī” tyādau yacchabdasyeva vibhajyamānasākāṅkṣatvāt tanmātreṇa tadvadevārthaikatvamapi prakalpyaikavākyatvopapattiḥ /",
    "GSP28jsbh3-3u:774": "saṃbhavati hyākhyātopāttabhāvanāyā api sākāṅkṣatve paśya mṛgo dhāvatītyatreva bhāvanāntare prakāratayānvayena sā /",
    "GSP28jsbh3-3u:775": "ataeva ākāṅkṣāvaśenā'khyātārthasya mukhyaviśeṣyatvabādhe 'pi na kṣitirityarthaḥ /",
    "GSP28jsbh3-3u:776_0": "yadyapi asañjātavirodhitvāt ākāṅkṣotthāpakatacchabdaśravaṇābhāvācca na pūrvākhyātasya prakāratayā svārthabodhakatvakalpanā,",
    "GSP28jsbh3-3u:776_1": "apitur idṛśaṃ sadanakaraṇaṃ yasya tvatpratiṣṭhāpanaṃ sādhyamityevamuttarākhyāta eva prakāratvakalpanāduttarākhyātasyaiveti",
    "GSP28jsbh3-3u:776_2": "pūrvārdhasya sadanakaraṇe liṅgena viniyoge 'pyuttarārdhasya devasyatveti padānāṃ nirvāpādipadaikavākyatayā",
    "GSP28jsbh3-3u:777": "nirvāpa iva pūrvārdhaikavākyatayā sadanakaraṇa eva prāptirataḥ sadanasādanayoranyataratra ubhayatra pratiṣṭhāpana evetyuktiḥ saṃbhavamātreṇa kathañcinneyeti bhāvaḥ //",
    "GSP28jsbh3-3u:778": "tacchabdabalādarthaikatvaṃ prakalpya ekavākyatvamityuktaṃ dūṣayati",
    "GSP28jsbh3-3u:779": "-------- tacchabdasyeti //",
    "GSP28jsbh3-3u:780": "yacchabdasyaiva svavākyopasthitatacchabdopakṣiptaniyamasya “yena",
    "GSP28jsbh3-3u:781": "karmaṇertsettajjayā” nityādau vyutpattisiddhatvadarśane 'pi tacchabdasya vākyopasthitamātraparāmarśitvaniyamābhāve",
    "GSP28jsbh3-3u:782_0": "svavākyopasthitamātraparāmarśitvaniyamābhāve sati vibhajyamānasākāṅkṣatvānupapatteḥ arthaikatvakalpanāyogāt vibhajyaiva liṅgena",
    "GSP28jsbh3-3u:782_1": "viniyogaḥ pūrvārdhe sadanakaraṇe uttarārdhaṃ sādana iti //",
    "GSP28jsbh3-3u:783": "evaṃ sati “yadi devasyatvā”dipadavadasya pṛthak prayoge ānarthakyaṃ",
    "GSP28jsbh3-3u:784": "bhavet, tadā naivaṃ viniyogaḥ syāt, astitu liṅgādapūrvasādhanībhūtasādanārthatvena sāmarthyam",
    "GSP28jsbh3-3u:785": "ato yukto liṅgena vākyabheda ityarthaḥ /",
    "GSP28jsbh3-3u:786": "liṅgasya prakaraṇakramasaṅkhyābhirvirodhe balābalodāharaṇaṃ kaustubhe draṣṭavyam //",
    "GSP28jsbh3-3u:787": "vākyayorvirodha iti //",
    "GSP28jsbh3-3u:788": "vyavetiti //",
    "GSP28jsbh3-3u:789": "“tsarā vā eṣā yajñasya tasmāt yatkiñcitprācīnami”ti vākye yajñaśabdasya prācīnapadenānvaye tacchabdayatkiñcitpadābhyāṃ vyavadhānādyajñapadasya",
    "GSP28jsbh3-3u:790": "vyavetatvamityarthaḥ //",
    "GSP28jsbh3-3u:791": "vākyaprakaraṇayorvirodha iti //",
    "GSP28jsbh3-3u:792": "yadyapi paurṇamāsīpadaṃ saṃsthāyāṃ pratiyogitvenānvitatvāt na uddeśyasamarpakam; tathāpyupasthitatvāt tadvācakapadāntarakalpanayā tadupapattervākyāvagatenetyuktam /",
    "GSP28jsbh3-3u:793": "evaṃ ca sadapi paurṇamāsyaṃśe prakaraṇaṃ prāptānuvāda evetyarthaḥ /",
    "GSP28jsbh3-3u:794": "yattviti //",
    "GSP28jsbh3-3u:795": "“sūktavākena prastaraṃ praharatī” tyatra śrutyā viniyuktasya",
    "GSP28jsbh3-3u:796": "sūktavākanigadasya parvadvaye yathādevataṃ vibhajya viniyogaḥ pūrvapāde nirṇītaḥ /",
    "GSP28jsbh3-3u:797": "tatra “agnīṣomāvidaṃhavirajuṣetāṃ avīvṛdhetāṃ maho jyāyo 'krātāṃ indrāgnī",
    "GSP28jsbh3-3u:798": "idaṃhavirajuṣetāṃ” ityādi paṭhyate /",
    "GSP28jsbh3-3u:799": "tatrāgnīṣomendrāgnīpadayoḥ vibhajya viniyoge 'pyavaśiṣṭānāmidaṃ",
    "GSP28jsbh3-3u:800_0": "havirityādīnāmubhayatra paṭhitānāṃ padānāṃ prakaraṇādubhayārthatve sati “agnīṣomāvidaṃhavirajuṣetāṃ avīvṛdhetāṃ maho jyāyo",
    "GSP28jsbh3-3u:800_1": "'krātāṃ” ityevaṃ kevalendrāgnipadasamabhivyāhārarūpavākyena tattaddevatāprakāśakapadaikavākyatayā bādhyate /",
    "GSP28jsbh3-3u:801": "ataḥ tadvadeva vibhajya viniyoga ityarthaḥ /",
    "GSP28jsbh3-3u:802": "sannipātināṃ naiva prakaraṇaṃ viniyojakamiti prakaraṇādhikaraṇe svopapāditarītyā ayuktaṃ matvānyathā samarthayati -------- tacchrutīti //",
    "GSP28jsbh3-3u:803": "tattaddevatāvācipadasamabhivyāhārarūpavākyasyaiva tattadapūrvasādhanatvalakṣaṇātātparyagrāhakatvaṃnatvadhikārasyaivetyevaṃ tadbādhābhiprāyeṇetyarthaḥ //",
    "GSP28jsbh3-3u:804": "yattu atra prakāśakāraiḥ śrautavrīhyarthatve ānarthakyāt kimākāṅkṣāyā anivṛtteravaghātādeḥ sannipātino 'pi prakaraṇaviniyojyatetyuktam, tat",
    "GSP28jsbh3-3u:805": "------ na; adhikārākhyaprakaraṇenāpūrvasādhanatvalakṣaṇayā ānarthakyaparihāreṇa tādrūpyeṇa vrīhyarthatve sati kimākāṅkṣānivṛtteḥ",
    "GSP28jsbh3-3u:806": "śruteḥ prakaraṇāt balīyastvenaca prakaraṇaviniyojyatvānupapatteḥ /",
    "GSP28jsbh3-3u:807": "etena -------- prathamata itikartavyatātvenānvayābhāve prakṛtakarmānanvayino 'vaghātasyānarthakyaparijihīrṣāyā evāpravṛtteḥ prakaraṇagrāhyatvaṃ somanāthoktaṃ ------ apāstam;",
    "GSP28jsbh3-3u:808_0": "prakaraṇenāvaghātādīnāmitikartavyatātvenānvaye prayājādīnāmiva tena teṣāmapyapūrvasaṃbandhāvagatāvapūrvārthānāṃ satāṃ vrīhyarthatvabodhane",
    "GSP28jsbh3-3u:808_1": "ānarthakyāprasakteḥ vrīhyādipadeṣu tatparihārāyāpūrvasādhanatvaṃ tattadvidhibhireva sidhyatīti vyarthaṃ prakaraṇaviniyojyatākalpanaṃ",
    "GSP28jsbh3-3u:808_2": "iti prakaraṇādhikaraṇa eva vaktavyamiha prasaṅgādāviṣkṛṣamiti //",
    "GSP28jsbh3-3u:809": "prakaraṇayorvirodha iti //",
    "GSP28jsbh3-3u:810": "yathābhikramaṇasya mahāprakaraṇāt darśapūrṇamāsāṅgatvaprasaktāvavāntaraprakaraṇena tat bādhitvā prayājāṅgatvamityarthaḥ //",
    "GSP28jsbh3-3u:811": "prakaraṇakramayoriti //",
    "GSP28jsbh3-3u:812": "akṣairdīvyatītyādīti //",
    "GSP28jsbh3-3u:813": "anekeṣṭipaśusomayāgātmakarājasūyaprakaraṇe abhiṣecanīyākhyasomayāgasannidhau “akṣairdīvyati rājanyaṃ jināti śaunaḥśapamākhyāpayatī”tyādibhiḥ videvanādayo dharmā ākhyātāḥ /",
    "GSP28jsbh3-3u:814": "jitāni janayatītyarthaḥ /",
    "GSP28jsbh3-3u:815": "bahvṛcabrāhmaṇe samāmnātaṃ śunaḥśepaviṣayamupākhyānaṃ śaunaḥśepopākhyānamityarthaḥ /",
    "GSP28jsbh3-3u:816_0": "teṣāṃ cāyāgatvāt rājasūyapadavācyatvābhāvāt phalavadrājasūyasannidhānāt cāturthikanyāyenāṅgatve nirvivāde sati sannidhānādabhiṣecanīyāṅgatvaṃ",
    "GSP28jsbh3-3u:816_1": "prāptaṃ rājasūyamahāprakaraṇena bādhitvā rājasūyāṅgatvamityarthaḥ kḷptopakāreti //",
    "GSP28jsbh3-3u:817_0": "yadyapi prākṛtānāmaṅgānāṃ prakṛtyupakārakatayā ākāṅkṣābhāve vikṛtisaṃbandho vikṛtyanyatarākāṅkṣārūpasthānāt, vaikṛtānāṃ tūbhayākāṅkṣayā",
    "GSP28jsbh3-3u:817_1": "saṃbandhe sati prakaraṇena prabalena vikṛtyā apūrvāṅgagrahaṇameva prāpnoti; tathāpi pramāṇabalābalāpekṣayā prameyapadārthagatabalābalasya",
    "GSP28jsbh3-3u:817_2": "jyāyastvāt tadālocane kḷptopakārakatvena prākṛtāṅgagrahaṇameva prathamato yuktam /",
    "GSP28jsbh3-3u:818": "nahi vikṛtiḥ padārthān ākāṅkṣati, kintu tajjanyānupakārān tatpṛṣṭhabhāvena",
    "GSP28jsbh3-3u:819": "ca padārthān /",
    "GSP28jsbh3-3u:820_0": "ataeva yāvatpadārthānvayaṃ kathaṃbhāvākāṅkṣānuvṛtteḥ tayaiva padārthānāṃ prathamaṃ grahaṇāt vaikṛtopakārāṇāmutthāpyākāṅkṣayaiva",
    "GSP28jsbh3-3u:820_1": "grahaṇamiti nobhayākāṅkṣālakṣaṇaprakaraṇaṃ vikṛtāviti kḷptopakāretyanena sūcitam /",
    "GSP28jsbh3-3u:821": "yathā pṛṣattādīti //",
    "GSP28jsbh3-3u:822": "“pṛṣadājyonānūyājān yajatī”ti cāturmāsyagatavidhinā anūyājoddeśena pṛṣattāguṇo vidhīyate",
    "GSP28jsbh3-3u:823_0": "tatra vikṛteḥ kathaṃbhāvākāṅkṣā upakārapṛṣṭhabhāvena anūyājānvayaṃ yāvadanuvartataiti yāvadanūyājānvayo bhavati tāvadanūyājānāṃ",
    "GSP28jsbh3-3u:823_1": "svāṅgasaṃbandhaṃ vinānvayāyogāt tanmadhyapātitvāt pṛṣattāyā anivṛttākāṅkṣāyāmeva grahaṇādubhayākāṅkṣayā grahaṇāt prakaraṇenaiva",
    "GSP28jsbh3-3u:823_2": "grahaṇaṃ bhavati /",
    "GSP28jsbh3-3u:824": "tatsaṃdaṃśamadhyavartino 'ṅgasya, yathā sāṃgrahaṇeṣṭyāṃ āmnātaprayājānūyājadharmāntarālavihitā'manahomādeḥ",
    "GSP28jsbh3-3u:825_0": "tathā tādṛśaprākṛtāṅgasaṃbadhyaṅgasaṃdaṣṭaṃ yat na bhavati prākṛtāṅgasaṃbadhyaṅgasaṃbandhātpūrvabhāvitayā pradhānottarāṅgānvayaṃ",
    "GSP28jsbh3-3u:825_1": "yāvadākāṅkṣāyā anivṛtteranivṛttākāṅkṣāyāmeva grahaṇāt prakaraṇena grahaṇamityarthaḥ //",
    "GSP28jsbh3-3u:826": "vastutastu -------- āmanahomānāṃ naivānivṛttākāṅkṣayā prakaraṇena",
    "GSP28jsbh3-3u:827": "grahaṇamiti caturthe svayameva vakṣyate /",
    "GSP28jsbh3-3u:828_0": "evañca prakṛte “māhendrasya stotraṃ pratyabhiṣicyate” iti vākyena prākṛtamāhendrastotrāṅgānuvādenābhiṣekasya abhiṣecanīyottāraṅgatayā",
    "GSP28jsbh3-3u:828_1": "vidhānārthasyānivṛttākāṅkṣāyāṃ grahaṇe sati tatpūrvabhāvitayā abhiṣecanīyottaramāmnātānāṃ videvanādīnāmapi paśvādiṣu sāmidhenyanuvādena",
    "GSP28jsbh3-3u:828_2": "vihitasāptadaśyavadanivṛttākāṅkṣayā grahaṇopapatteḥ prakaraṇenaivābhiṣecanīyāṅgatvāpattiḥ, ata āha -------- videvanādīnāṃ",
    "GSP28jsbh3-3u:828_3": "ceti yāvatā svāṅgena prakṛtau aṅgānāṃ kḷptopakārakatvaṃ tāvatsvāṅgasahitasyāṅgasya kḷptopakārakatvena vikṛtyākāṅkṣayā grahaṇam,",
    "GSP28jsbh3-3u:829": "tāvataiva tadākāṅkṣoparamāt /",
    "GSP28jsbh3-3u:830_0": "yattu prākṛtāṅgānuvādenāprākṛtamaṅgaṃ tadvināpi prākṛtāṅgasya prakṛtau kḷptopakārakatvadarśanādihāpi tasyaiva vikṛtyākāṅkṣayā",
    "GSP28jsbh3-3u:830_1": "grahaṇāt ākāṅkṣāyā nivṛtteḥ anivṛttākāṅkṣāyāmagrahaṇāt upahomānāmivānyatarākāṅkṣayaiva",
    "GSP28jsbh3-3u:831": "grahaṇamiti na prakaraṇam /",
    "GSP28jsbh3-3u:832": "etena -------- tatsandaṣṭasya prākṛtāṅgasaṃbandhyaṅgasaṃbandhāt pūrvabhāvinaḥ pradhānottarāpūrvāṅgasya vāpi naiva prakaraṇena grahaṇam iti sūcitam /",
    "GSP28jsbh3-3u:833": "tathāca prakṛte satyapi abhiṣekasyāpūrvatve nivṛttākāṅkṣayaiva grahaṇāt nābhiṣecanīyaprakaraṇamityabhipretyāśaṅkāṃ nirasyati --------",
    "GSP28jsbh3-3u:834": "prākṛtāṅgānuvādeneti //",
    "GSP28jsbh3-3u:835": "kutra tarhi prakaraṇena vikṛtāvaṅgatvamityata āha -------- yasya hīti //",
    "GSP28jsbh3-3u:836_0": "audumbaravākyena vihitasyaudumbaratvasya tena kiṃ bhāvayedityākāṅkṣāyāṃ dṛṣṭādṛṣṭarūpayūpamātrārthatvena prakṛtau taṃ vināpi",
    "GSP28jsbh3-3u:836_1": "jātatvenānarthakyāparihārādanivṛtterastyeva bhāvyākāṅkṣā /",
    "GSP28jsbh3-3u:837": "vikṛterapyasti kathaṃbhāvākāṅkṣā /",
    "GSP28jsbh3-3u:838": "sāca tadā śāmyati, yadopakārāstatpṛṣṭhabhāvenaca padārthā anvīyante",
    "GSP28jsbh3-3u:839": "natūpakārānvayena śāmyati /",
    "GSP28jsbh3-3u:840": "ataśca yathā indriyabhāvanāyāḥ karaṇākāṅkṣā dadhnaḥ karaṇatvenānvaye jāte siddhasya karaṇatvānupapattyā homasyāśrayatvānvayaṃ yāvadanuvartate natu dadhyanvayamātreṇa nivartate /",
    "GSP28jsbh3-3u:841": "āśrayatvenaca gṛhyamāṇo homaḥ karaṇākāṅkṣayaiva gṛhyate ityucyate,",
    "GSP28jsbh3-3u:842": "natvāśrayākāṅkṣā nāma caturthyasti; evaṃ vikṛteḥ kathaṃbhāvākāṅkṣā",
    "GSP28jsbh3-3u:843": "nopakārānvayamātreṇa nivartate /",
    "GSP28jsbh3-3u:844": "upakārapṛṣṭhabhāvena gṛhyamāṇāḥ padārthāḥ kathaṃbhāvākāṅkṣayaiva gṛhyante /",
    "GSP28jsbh3-3u:845": "tatra prākṛtāḥ padārthāḥ tayā gṛhyamāṇā api prakṛtyupakārakatayā teṣāṃ nirākāṅkṣatvānna prakaraṇena gṛhyante, ye tvaprākṛtāḥ prākṛtasthānāpannā",
    "GSP28jsbh3-3u:846": "audumbaratvādayo 'nyānupakārakatayā teṣāṃ nirākāṅkṣakṣatvānna sākāṅkṣāste",
    "GSP28jsbh3-3u:847": "paśuniyojanayūpapṛṣṭhabhāvena yāvat khādiratvamāyāti tāvadvidhīyante ityubhayākāṅkṣayā grahaṇāt prakaraṇena gṛhyanta iti tasyāṃ vikṛtāvasti prakaraṇam /",
    "GSP28jsbh3-3u:848": "evaṃ śareṣvapi jñeyamityarthaḥ //",
    "GSP28jsbh3-3u:849": "prakṛte vailakṣaṇyaṃ darśayati --------- abhiṣekasya tviti //",
    "GSP28jsbh3-3u:850": "etena -------- abhiṣecanīyāṅgamāhendrastotrāṅgatayābhiṣekasya vidhānādabhiṣecanīyāvāntaraprakaraṇamiti ---------- nirastam;",
    "GSP28jsbh3-3u:851_0": "avāntaraprakaraṇatvenābhimatasyābhiṣecanīyasya sākāṅkṣatvaṃ śaunaḥśepapāṭhakāle yadi syāt tadā tatsannidhāvāmnātena śaunaḥśopākhyānādinā",
    "GSP28jsbh3-3u:851_1": "svavākyārthaparipūrṇenāpyavāntaraprakaraṇalakṣaṇā vākyaikavākyatā kalpyeta, tasya tvabhiṣecanīyasya videvanādibhyaḥ prāgeva",
    "GSP28jsbh3-3u:851_2": "prākṛtairaṅgaiḥ nirākāṅkṣatvena yāvadasatyākāṅkṣā kalpyā tataḥ prāgeva rājasūye kathaṃbhāvākāṅkṣayā siddhe viniyoge avāntaraprakaraṇavattvāyogādityarthaḥ //",
    "GSP28jsbh3-3u:852": "evaṃ māhendrastotrāṅgatvamabhiṣekasyāṅgīkṛtyāpi prakaraṇāgrāhyatvamupapādyādhunā tadaṅgatvameva",
    "GSP28jsbh3-3u:853": "--------- vastutastviti //",
    "GSP28jsbh3-3u:854_0": "śaunaḥśepamākhyāya pratyabhiṣicyata ityevaṃ videvanādyabhiṣekāntānāṃ svātantryeṇotpannānāṃ madhye abhiṣeke māhendrasya stotraṃ",
    "GSP28jsbh3-3u:854_1": "pratyabhiṣicyata ityanena māhendrastotrakālamātravidhānena māhendrastotrāṅgatvābhāvānna prākṛtāṅgānuvādenābhiṣekavidhiḥ /",
    "GSP28jsbh3-3u:855_0": "ataḥ stotradvārā apūrvatvavidhayāpi kathaṃbhāvagrahaṇāyogānna prakaraṇavyāpāraḥ saṃbhavati ityutkarṣāpakarṣābhyāmanuṣṭheyatvāvagatau",
    "GSP28jsbh3-3u:855_1": "prayojanāpekṣābhāvena yatrotpattiḥ tatraiva prayojanāpekṣayā tatkalpane teṣāṃ mahāprakaraṇāt rājasūyāṅgatvameva natu sannidhānādabhiṣecanīyāṅgatvamityarthaḥ",
    "GSP28jsbh3-3u:855_2": "nanu ------- rājasūyo nāma nārthāntaram, apitu iṣṭipaśusomayāgā eva, teca sarve pratyekaṃ vikṛtitvānnirākāṅkṣā iti kathaṃ",
    "GSP28jsbh3-3u:856": "rājasūyamahāprakaraṇamityāśaṅkate -------- naceti //",
    "GSP28jsbh3-3u:857": "samādhatte -------- pavitrādārabhyeti //",
    "GSP28jsbh3-3u:858_0": "pavitrasaṃjñakāt somayāgādārabhya kṣatrāṇāṃ dhṛtāstriṣṭomāgniṣṭomaḥ tenāntato yajeteti vidhivihitaṃ kṣatrasya dhṛtiritisaṃjñakaṃ",
    "GSP28jsbh3-3u:858_1": "somayāgaṃ yāvadaṅgavidhiṣu rājasūyāya hyenā utpunātītyupakramāt rājasūyenejānaḥ sarvamāyuretītyupasaṃhārācca teṣāṃ rājasūyatvapuraskāreṇa",
    "GSP28jsbh3-3u:858_2": "vidhānapratīteḥ vācanikāṅgasandeśena rājasūyatvena rūpeṇa sarveṣāmevākāṅkṣāyā uttejanāttāvadantamākāṅkṣānuvṛtteḥ tatsaṃdaṃśapatitānāmapi",
    "GSP28jsbh3-3u:858_3": "tatprakaraṇagrāhyatvamevopapannamityarthaḥ //",
    "GSP28jsbh3-3u:859": "etacca rājasūyāṅgamadhyapatitatvaṃ videvanādīnāṃ śākhāntaramanusṛtyoktam",
    "GSP28jsbh3-3u:860_0": "vastutastu ---------- taittirīyabrāhmaṇe ṣoḍaśagrahavartyabhiṣekārthāyāṃ “rājasūyāya hyenā utpunātī”tyanena hiraṇyakaraṇakamutpavanaṃ",
    "GSP28jsbh3-3u:860_1": "vidhāya madhye āsandyārohaṇādibahūnyaṅgāni vidhāya",
    "GSP28jsbh3-3u:861": "abhiṣekapūrvottarabhāvibhūtāveṣṭihomān rājasūyenejāna ityarthavādasahitavidhinā vidhāya “māhendrasya stotraṃ pratyabhiṣicyate”",
    "GSP28jsbh3-3u:862_0": "ityanenābhiṣekaṃ vidhāya bahūnāmaṅgānāmante “diśobhyayaṃrājābhūdi” tyādinā videvanaśaunaḥśepopākhyānavidhyāmnānāt kṣatrasya",
    "GSP28jsbh3-3u:862_1": "dhṛtiṃ yāvannaiva rājasūyaparāmarśena dharmāmnānaṃ navā rājasūyatvapuraskāreṇa vihitadharmamadhyapātitvaṃ videvanādīnāmasti /",
    "GSP28jsbh3-3u:863": "ataeva --------”tadīyo hi kathaṃbhāvaḥ pavitrādārabhya kṣatrasya dhṛtiṃ yāvadanusṛtaḥ śaknoti videvanādīni saṃpraṣṭumi”tivārtikaṃ",
    "GSP28jsbh3-3u:864": "“prātyātmikāpūrvasidhdyai kathaṃbhāvasya prākṛtaiḥ nivṛttāvapi",
    "GSP28jsbh3-3u:865_0": "samastasādhyaphalāpūrvasidhyai kathaṃbhāvasya pavitrākhyāt somayāgādārabhya kṣatrasya dhṛtyākhyasomayāgaparyantamanuvṛttestanmadhyapātividevanādisparśāt",
    "GSP28jsbh3-3u:865_1": "tatkathaṃbhāvena viniyogaḥ siddha ityāśayaḥ” iti granthena nyāyasudhāyāṃ",
    "GSP28jsbh3-3u:866": "kathaṃbhāvānivṛttimadhyapātitvaparatayā vyākhyātam, natu videvanādīnāṃ rājasūyatvapuraskāreṇa vihitadharmasandaṃśapātitvaparatayā /",
    "GSP28jsbh3-3u:867": "śāstradīpikāyāmapi keṣucidaṅgeṣu rājasūyārthatvaśravaṇena rājasūyatvena kathaṃbhāvākāṅkṣāmupapādya mahāprakaraṇenaiṣāṃ tadaṅgatvamuktam,",
    "GSP28jsbh3-3u:868": "natvavāntaraprakaraṇāditi //",
    "GSP28jsbh3-3u:869": "nahi bhāṣyavārtikādyadarśite videvanādīnāṃ vācanikāṅgasandaṃśe śākhāntarīyatvakalpanā prabhavati",
    "GSP28jsbh3-3u:870": "ato 'tra sarveṣāṃ navīnanibandhakārāṇāṃ vācanikāṅgasandaṃśapaṭhitatve",
    "GSP28jsbh3-3u:871": "bhramaeva //",
    "GSP28jsbh3-3u:872": "paramārthatastu --------- mahāprakaraṇāt rājasūyāṅgatvasiddhānto 'pi",
    "GSP28jsbh3-3u:873": "kṛtvācintayaivātra yuktaḥ, taittirīyaśākhāyāmabhiṣecanīyaprayogamadhye abhiṣekānantaraṃ “diśobhyayaṃrājābhūditi pañcākṣān prayacchati” “śaunaḥ",
    "GSP28jsbh3-3u:874": "śepamākhyāpayati” iti videvanādīnāmnāyamadhye bahūnyabhiṣecanīyāṅgāni",
    "GSP28jsbh3-3u:875": "“apāṃ naptre svāhorje naptre svāhāgnaye gṛhapataye svāheti tistra",
    "GSP28jsbh3-3u:876": "āhutīrjuhoti” ityādīnyāmnātāni /",
    "GSP28jsbh3-3u:877": "teṣāmupahomanyāyena utthāpyākāṅkṣāyābhiṣecanīyena sahānvīyamānānāmantarāle",
    "GSP28jsbh3-3u:878": "'bhiṣecanīyāṅgatvasyaivāpatteḥ /",
    "GSP28jsbh3-3u:879": "āpastambādikalpasūtreṣu parimale vedhādyarthabhedādityadhikaraṇe 'pyevam /",
    "GSP28jsbh3-3u:880": "yattu -------- abhiṣecanīyottaraṃ prāgdaśapeyādvidevanaprabhṛtyabhiṣekāntadharmāmnānamādāyābhiṣekāpakarṣe tadantāpakarṣanyāyena videvanādīnāmapakarṣābhidhānaṃ pāñcamikaṃ",
    "GSP28jsbh3-3u:881": "tadbhāṣyakāralekhanādastu śākhāntarīyapāṭhakalpanayā pramāṇam, parantu teṣāmabhiṣecanīyāṅgatvaṃ taittirīyaśākhādṛṣṭāvāntaraprakaraṇāt naiva vārayituṃ śakyam /",
    "GSP28jsbh3-3u:882": "nahyapāṃ naptre svāhā",
    "GSP28jsbh3-3u:883": "ityādihomānāmabhiṣecanīyānvayāyābhiṣecanīyākāṅkṣotthāpanam, navā rājasūyāṅgatvaṃ teṣāṃ kasyacidiṣṭam",
    "GSP28jsbh3-3u:884": "evañcotpavanādivākye śrūyamāṇamapi rājasūyapadaṃ avāntaraprakaraṇādabhiṣecanīyākhyarājasūyaviśeṣayāgaparameveti alaṃ vistareṇa //",
    "GSP28jsbh3-3u:885_0": "atra cānuṣṭhānasādeśyasthale prakaraṇasaṃbhāvanāyā evābhāvāt kadācitsaṃbhave paśusāmānyavidhyadhikaraṇe tena prakaraṇabādhasyaiva",
    "GSP28jsbh3-3u:885_1": "vakṣyamāṇatayā etadapavādānna prakaraṇabalīyastvodāharaṇam /",
    "GSP28jsbh3-3u:886_0": "evaṃ yathākramapāṭhasthale aindrāgnādikarmabhiḥ tulyakramāṇāṃ yājyānuvākyāyugalānāṃ kasyacidapi prakaraṇe anāmnānāddabdhimantrasya",
    "GSP28jsbh3-3u:886_1": "śundhanamantrasyaca darśapūrṇamāsaprakaraṇāmnātasyāpi asi śundhadhvamiti sannihitopasaṃhāriyuṣmadarthaviṣayamadhyamapuruṣasāmarthyātmakaliṅgena",
    "GSP28jsbh3-3u:886_2": "virodhāt dabdhimantrasyāspaṣṭaliṅgatvenāpi prakaraṇaviniyojyatvāyogāt",
    "GSP28jsbh3-3u:887": "yathāsaṅkhyalakṣaṇakrameṇa sannidhinopāṃśuyāje sānnāyyapātraśundhaneca",
    "GSP28jsbh3-3u:888": "viniyogānnodāharaṇatvam, evaṃ nirākāṅkṣavikṛtisannihitānāṃ vikṛtau",
    "GSP28jsbh3-3u:889": "prakaraṇābhāve sthānādevāṅgatvāt prakaraṇasamavāyāsaṃbhavena nodāharaṇatvamityabhipretyāha -------- evaṃ prakaraṇasyeti //",
    "GSP28jsbh3-3u:890": "prayojanaṃ videvanādyantarā somāṅgalopaprāyaścittaṃ pūrvapakṣe,",
    "GSP28jsbh3-3u:891": "siddhāntetu someṣṭyaṅgalopaprāyaścittaṃ samuccayeneti spaṣṭatvānnoktam //",
    "GSP28jsbh3-3u:892": "yattu prakāśakāraiḥ ------ siddhānte someṣṭyaṅgalopaprāyaścittadvayasya vikalpatvamuktam, tadekatarānuṣṭhānenaikata ravaiguṇyaparihārāsaṃbhavāt ayuktamityupekṣyam /",
    "GSP28jsbh3-3u:893": "prayojanāntaraṃ kaustubhe draṣṭavyam //",
    "GSP28jsbh3-3u:894": "kramasamākhyayoriti //",
    "GSP28jsbh3-3u:895": "pauroḍāśikakāṇḍe samāmnātasya mantrasya liṅgadarśapūrṇamāsādhikārābhyāṃ dārśapaurṇamāsikapātraśundhanārthatvena sāmānyato 'vagatasya",
    "GSP28jsbh3-3u:896": "viśeṣajijñāsāyāṃ samākhyayā puroḍāśāṅgatve tatsādhyāgneyādiyāgīyolūkhalamusalajuhvādipātraprokṣaṇāṅgatve ca prasakte sannidhānāt sānnāyyapātraśundhanāṅgatvam //",
    "GSP28jsbh3-3u:897": "atraca pauroḍāśikaśabdo nyāyasudhākṛtā 'adhikṛtya kṛte grantha'",
    "GSP28jsbh3-3u:898": "ityanuvartamāne 'puroḍāśāt ṭhak' iti smṛteṣṭhagantatvena vyutpāditaḥ,",
    "GSP28jsbh3-3u:899": "tadayuktam; adhikṛtyetyadhikāre tādṛśasmṛteranupalambhāt /",
    "GSP28jsbh3-3u:900": "ata etadaparitoṣeṇa yat “tasya vyākhyāna iti vyākyātavyanāmna” ityadhikāre",
    "GSP28jsbh3-3u:901": "“pauroḍāśapuroḍāśāt ṣṭhani” tipaṭhitasūtravihitaṣṭhanpratyayāntatvena vyutpādanaṃ somanāthena kṛtaṃ tadeva yuktam /",
    "GSP28jsbh3-3u:902_0": "saṃbhavatica “tasya vyākhyāna” ityatra vyākhyāyate aneneti vyākhyānaṃ ityarthasya tathā dvitīyeca sūtre pauroḍāśāḥ piṣṭapiṇḍāḥ",
    "GSP28jsbh3-3u:902_1": "tatsaṃskārako mantraḥ pauroḍāśaḥ tasya vyākhyānaṃ tatra bhavo vā pauroḍāśika ityarthasya",
    "GSP28jsbh3-3u:903_0": "kāśikāvṛttau darśitatvāt vyākhyānaśabdasya pratipādanaparatvāvagateḥ tādṛśapratipādanarūpaṃ vyākhyānaṃ yena adhyāyena kāṇḍena",
    "GSP28jsbh3-3u:903_1": "vā kriyate tatparatvamataśca kāṇḍasya puroḍāśamantrapratipādakatve 'pi tasyā bādha evetyarthaḥ //",
    "GSP28jsbh3-3u:904": "mantrasyeti //",
    "GSP28jsbh3-3u:905": "tathāca yadyapi sannidhyapekṣayā mahāprakaraṇaṃ balavat; tathāpi avāntarasandaṃśenākāṅkṣottejanādavāntarasannidhānasya",
    "GSP28jsbh3-3u:906": "prābalyāttadbādha ityarthaḥ /",
    "GSP28jsbh3-3u:907": "natu viniyoga iti //",
    "GSP28jsbh3-3u:908": "liṅgenaiva viniyojyatvāt iti śeṣaḥ /",
    "GSP28jsbh3-3u:909_0": "evañca yāvatsamākhyāmupalabhya nūnamanayoḥ prakṛtipratyayābhihitayoḥ puroḍāśakāṇḍayorasti saṃbandha ityanumāya kāṇḍāntargatamantrasya",
    "GSP28jsbh3-3u:909_1": "puroḍāśasyaca saṃbandhaṃ kalpayitvā taddvārā āgneyākāṅkṣākalpanāparaśrutyā śrutiṃ kalpayitvā āgneyāpūrvasaṃbandhaṃ vijñāya",
    "GSP28jsbh3-3u:909_2": "lakṣaṇayā tadapūrvasādhanībhūtapātraśundhanāṅgatvaṃ kalpyate, tāvadidhmabarhiḥ saṃpādanamuṣṭinirvāpayorantarālabhūto deśaḥ",
    "GSP28jsbh3-3u:909_3": "sānnāyyapātraśundhanavidheḥ pratyakṣa itīdhmabarhirnirvāpaviṣayamantrānuvākayoḥ madhyame anuvāke 'sya",
    "GSP28jsbh3-3u:910": "paṭhitatvena kḷptasannidhānena sānnāyyapātropasthityā tadapūrvasādhanatvalakṣaṇayā tatraivākāṅkṣadiparamparayā śrutikalpanayā liṅgena tadīyapātraśundhanāṅgatvam //",
    "GSP28jsbh3-3u:911": "naca pauroḍāśikapātraśundhanārthatvābhāve samākhyāyā nirālambanatvam;",
    "GSP28jsbh3-3u:912": "tatkāṇḍagatasānnāyyayājyādeḥ puroḍāśasaṃbandha iva ihāpi bhūmnā kṛtsne kāṇḍe tadvyapadeśopapatteriti bhāvaḥ //",
    "GSP28jsbh3-3u:913": "vastutastu ------ “devayajyāyā evaināni śundhatī” tyevaṃ taittirīyabrāhmaṇe vākyenaivāhatya viniyogānnātra sannidhernavā samākhyāyā",
    "GSP28jsbh3-3u:914": "viniyojakatvamiti kaustubhe draṣṭavyānīti tānyapīha vistarabhayāt nocyante, mūle tu bādhitabādhyadaurbalasya sujñātattvānnoktāni //",
    "GSP28jsbh3-3u:915": "evaṃ viniyojakapramāṇānāṃ śrutyādīnāṃ madhye ------ “bādhikaiva",
    "GSP28jsbh3-3u:916": "śrutirnityaṃ samākhyā bādhyate sadā /",
    "GSP28jsbh3-3u:917": "madhyamānāṃ tu bādhyatvaṃ bādhakatvamapekṣaye”ti vārtikoktarītyā bādhyabādhakabhāve paryavasite nanu liṅgādeḥ mantharapravṛttikatvena",
    "GSP28jsbh3-3u:918_0": "śrutisattve aṅgatvabodhakatvānupapatteḥ aprasaktasya viniyogasya kathaṃ bādha ityāśaṅkāṃ nirasituṃ sarvatra bādhasyaikarūpyābhāvaṃ",
    "GSP28jsbh3-3u:918_1": "sūcayannupapāditabādhasya svarūpaṃ darśayati -------- sacāyamiti pūrvapūrvapramāṇeneti //",
    "GSP28jsbh3-3u:919": "tataścendrāṅgatvamaprāptameva bādhyate; kalpanāmūlocchedādityarthaḥ //",
    "GSP28jsbh3-3u:920": "kathaṃ tarhi daśame 'pyaprāptabādhanirūpaṇamityāśaṅkāmutsargataḥ tatra prāptabādhanirūpaṇāt kvacideva prasaṅgato 'prāptabādhanirūpaṇe 'pi na",
    "GSP28jsbh3-3u:921": "kṣatiḥ, daśame prāptabādhasyaiva nirūpaṇamihāprāptabādhasyaiveti",
    "GSP28jsbh3-3u:922": "kuladharme mānābhāvena nirasyati -------- evamiti //",
    "GSP28jsbh3-3u:923_0": "kḷptopakārājyabhāgapunarvidhinā vihitābhyāmājyabhāgābhyāmeva kḷptopakāratayā nirākāṅkṣīkṛte gṛhamedhīye prayājādijanyopakārānākāṅkṣaṇāt",
    "GSP28jsbh3-3u:923_1": "tatprāpakātideśapratibandhāt aprāptabādha eva gṛhamedhīya iti bhāvaḥ //",
    "GSP28jsbh3-3u:924": "anyatra tviti //",
    "GSP28jsbh3-3u:925": "yathā sāmānyaśāstraprāpta āhavanīyo viśeṣaśāstravihitapadena bādhyate /",
    "GSP28jsbh3-3u:926": "yathāvā nityaṃ pāñcadaśyaṃ vaiśyanimittakasāptadaśyena bādhyate /",
    "GSP28jsbh3-3u:927": "ādipadena prākṛtaṃ kuśādi vaikṛtaiḥ śaraiḥ sthānāpattyā bādhyate ityādayo vārtikoktetarabādhāḥ saṃgṛhītāḥ /",
    "GSP28jsbh3-3u:928": "tatra prāptabādha ityarthaḥ //",
    "GSP28jsbh3-3u:929_0": "nanu prāptabādhe sāmānyaśāstrādinā prāptasya kathaṃ bādhaḥ? nahyatra nedaṃ rajatamityādivat mithyātvarūpo bādhaḥ saṃbhavati,",
    "GSP28jsbh3-3u:929_1": "sāmānyaśāstrasyāpi nirduṣṭatvena tajjanyabodhasya doṣājanyatayā mithyātvāyogāt, yaditu karaṇaniṣṭhadoṣābhāve 'pi vastutaḥ",
    "GSP28jsbh3-3u:929_2": "karaṇe viśeṣātiriktaviṣayakatvena",
    "GSP28jsbh3-3u:930_0": "vidyamāne viśeṣādarśanakṛtapramādarūpapramātṛdoṣeṇa pramātuḥ bhramarūpatadviṣayakatvabodhopapattau viśeṣadarśanena tanmithyātvopapattirityucyeta,",
    "GSP28jsbh3-3u:930_1": "tadā śrutiliṅgādiṣvapi gārhapatyāṅgatārūpaviśeṣādarśane pramātuḥ liṅgamātradarśanena",
    "GSP28jsbh3-3u:931": "śrutikalpanadvārendrāṅgatāviṣayakatvabhramasya saṃbhavena sarvatraiva prāptabādhatvāpatteḥ kathamaprāptabādhatvamityāśaṅkānirāsāyāha -------",
    "GSP28jsbh3-3u:932": "tattvaṃ ceti //",
    "GSP28jsbh3-3u:933": "tasya kḷptatveneti //",
    "GSP28jsbh3-3u:934": "nahi śrutiliṅgādiṣu liṅgādikalpyā śrutiḥ kḷptā; tasyāḥ pratyakṣaśrutivirodhe niyamenākalpanena tadabhāvāt, kadācit kalpitāyā api",
    "GSP28jsbh3-3u:935": "tasyāḥ pratyakṣaśrutyā mithyātvasyaiva kalpanācca /",
    "GSP28jsbh3-3u:936_0": "sāmānyaśāstrādestu kḷptatvenākalpanīyatvānmithyātvakalpane homāntareṣvāhavanīyābhāvāpattestatkalpanāyogāt sāmānyaśāstre viśeṣaśāstrādinā",
    "GSP28jsbh3-3u:936_1": "viśeṣaviṣayatāmātrapratibandhācchrutiliṅgādivaiṣamyeṇa prāptabādhatvaṃ yuktamityarthaḥ //",
    "GSP28jsbh3-3u:937": "bādhyata iti //",
    "GSP28jsbh3-3u:938": "yenaca padaśāstrameva prathamato dṛṣṭam tasya padavidhānena sāmānyaśāstreṇa bhramāsaṃbhavānna viśeṣadarśanāt tannivṛttiḥ viśeṣādarśanābhāvena bhramakāraṇābhāvāt /",
    "GSP28jsbh3-3u:939": "ataeva tadā sāmānyaśāstraṃ tadvyatiriktaviṣayatāṃ jhaṭityeva pratipadyate",
    "GSP28jsbh3-3u:940": "yenatu sāmānyeśāstraṃ pūrvamākalitaṃ tasya sāmagrīsattvādutpannasya bhramasya viśeṣadarśanānnivṛttiḥ; tadanantaraṃ tadvyatiriktaviṣayatvaṃ paścādevāvagamyate /",
    "GSP28jsbh3-3u:941": "ator'thataḥ tasya bādhaḥ phalaṃ sidhyatītyarthaḥ //",
    "GSP28jsbh3-3u:942_0": "nanu ------ evaṃ tarhi yatra “na tau paśau karotī”tyatra bādha eva śāstrārthastatra yasyātideśaśāstrasya prathamālocanaṃ",
    "GSP28jsbh3-3u:942_1": "tasya viśeṣādarśanasahakṛtaprāpakaśāstrādājyabhāgayorapi bhrāntiprāptimālocya",
    "GSP28jsbh3-3u:943_0": "niṣedhaśāstrāvagamopapatteḥ paścādviśeṣadarśane sati prāpakaśāstrasya tadvyatiriktaviṣayatvakalpanarūpasya bādhasya saṃbhave",
    "GSP28jsbh3-3u:943_1": "'pi yadā niṣedhaśāstrasyaiva prathamālocanaṃ tadā tadarthālocanottaraṃ niṣedhyaprāptyapekṣayā sāmānyaśāstralocanāt tenaca",
    "GSP28jsbh3-3u:944": "viśeṣadarśanasattvenā'jyabhāgabhrāntijananāyogāt",
    "GSP28jsbh3-3u:945": "niṣedhaparyavasānānupapatte 'vaśyaṃ",
    "GSP28jsbh3-3u:946": "prāpakaśāstrasyā'jyabhāgapramājanakatvameva niṣedhāyābhyupagantavyam /",
    "GSP28jsbh3-3u:947_0": "tasmāt śāstraprāptaniṣedhe pramārūpāyā eva prāpterabhyupeyatvāt ataeva tādṛśasthale mīmāṃsakaiḥ vikalpāṅgīkārāt kathaṃ prāptavādhatvāvacchedena",
    "GSP28jsbh3-3u:947_1": "prāpakaśāstrasya bādhakaśāstreṇa svaviṣayakatāpratibandhena tallakṣaṇasaṃbhava ityāśaṅkāṃ nirasitumāha ------ evaṃ yatrāpīti //",
    "GSP28jsbh3-3u:948": "samādhatte ------- tathāpīti //",
    "GSP28jsbh3-3u:949": "yato 'tra pramārūpaiva prāptiḥ ataeva vikalpāṅgīkārāt yasmin pakṣe",
    "GSP28jsbh3-3u:950": "ājyabhāgayorabhāvaḥ tasmin pakṣe niṣedhaśāstrasya tadupajīvyatvena tatpratibandhakatvāsaṃbhave 'pi sāmānyaśāstrasya viśeṣaviṣayatāpratibandhāt lakṣaṇasya nāvyāptirityarthaḥ //",
    "GSP28jsbh3-3u:951": "nanu anayā rītyā viśeṣaśāstreṇa bādhe 'pi sāmānyaśāstrataḥ pramārūpaprāptimādāya vikalpāpattirityata āha ------- yathāceti //",
    "GSP28jsbh3-3u:952": "taccopapāditaṃ prāk /",
    "GSP28jsbh3-3u:953": "rāgasya na tāvadbalavadaniṣṭānanubandhitvapramājanakatvam /",
    "GSP28jsbh3-3u:954": "balavadaniṣṭānanubandhitvajñānasya pravṛttiṃprati pratibandhakatvakalpanena tadabhāvasyaiva tatkāraṇatva kalpanayā pravṛttyupapatteḥ tadasaṃbhavāt /",
    "GSP28jsbh3-3u:955": "yatratviṣṭasādhanatvāṃśe pramājanakatvaṃ tasya niṣedhāvagatāniṣṭasādhanatvena virodhābhāvādeva na tadaṃśe bādhakatvam /",
    "GSP28jsbh3-3u:956": "yā tu tatra sāmagrīsattve pravṛttiḥ sā sāmagryabhāve paraṃ na jāyate iti daivavaśasaṃpannaṃ niṣedhasya bādhakatvaṃ rāgaprāptaniṣedhasthale iti na vikalpaḥ /",
    "GSP28jsbh3-3u:957": "tathā ihāpi viśeṣādarśanajaniteṣṭasādhanatvasya bhramasya",
    "GSP28jsbh3-3u:958": "viśeṣadarśanenāpanayer'thāt padahome āhavanīyeṣṭasādhanatājñānasyāpanaye sāmagryabhāvādeva nāhavanīye pravṛttiḥ pravṛttiśca pada iti",
    "GSP28jsbh3-3u:959": "sāmagryabhāvasaṃpādanena svavaśasaṃpannapravṛttipratibandhakatvam /",
    "GSP28jsbh3-3u:960": "niṣedhe tu prāpterupajīvyatvānna bhramatvamiti vikalpa ityarthaḥ //",
    "GSP28jsbh3-3u:961": "evaṃ śrutyādīnāṃ parasyaiva daurbalyam pūrvasya prābalyam /",
    "GSP28jsbh3-3u:962": "tathā parasya pratyakṣatve pūrvasyānumānikatve yathā vā parasyātyantānarthakye /",
    "GSP28jsbh3-3u:963_0": "tatra “yatra punaḥ śrutirānumānikī liṅgaṃ pratyakṣaṃ tatra kathaṃ yathā smṛtivaidikaliṅgavirodhe tatra smṛteḥ mūlāntaramapi",
    "GSP28jsbh3-3u:963_1": "saṃbhāvyate natu liṅgasyeti tadeva balavadityanusartavyam /",
    "GSP28jsbh3-3u:964": "durbalasyāpi pramāṇasya yadi kaścidanarthakaḥ tato viparīto bādho",
    "GSP28jsbh3-3u:965": "yojayitavyaḥ” iti vārtikoktarītyā parasya prābalye",
    "GSP28jsbh3-3u:966": "'pyaprāptabādhatvamevetyabhipretyopapāditam /",
    "GSP28jsbh3-3u:967": "bādhadvaividhyamupasaṃbarati -------- ataḥ siddhamiti //",
    "GSP28jsbh3-3u:968": "atracapratyakṣaliṅgena ānumānikaśrutibādhe mātulakanyāpariṇayanamudāhṛtaṃ nyāyasudhākṛtā /",
    "GSP28jsbh3-3u:969": "taddūṣaṇaṃ kaustubhe smṛtipāda eva kṛtaṃ draṣṭavyam /",
    "GSP28jsbh3-3u:970": "udāharaṇāntaraṃ tu mṛgyam /",
    "GSP28jsbh3-3u:971": "ānarthakyahetukaviparītaprābalyodāharaṇaṃ vārtike kaustubhe ca draṣṭavyam /",
    "GSP28jsbh3-3u:972": "prayojanaṃ spaṣṭatvāt noktam //",
    "GSP28jsbh3-3u:973": "saṃpradāyasya rakṣāyai yāvadbuddhibalodayam /",
    "GSP28jsbh3-3u:974": "balābalavicārāntā vyākhyātā bhāṭṭadīpikā //",
    "GSP28jsbh3-3u:975": "// iti saptamaṃ balābalādhikaraṇam //",
    "GSP28jsbh3-3u:976": "- - - - - - <B1> (8 adhikaraṇam /",
    "GSP28jsbh3-3u:977": ") (a.3 pā.3 adhi.8)",
    "GSP28jsbh3-3u:978": "ahīno vā prakaraṇād gauṇaḥ /",
    "GSP28jsbh3-3u:979": "evaṃ virodhe balābalaṃ nirūpyādhunā virodha eva kvāsti kva nāstīti cintārthaṃ uttaraḥ prapañco yāvadadhyāyasamāpti /",
    "GSP28jsbh3-3u:980": "jyotiṣṭome upasado vidhāya “tistra eva sāhnasyopasado dvādaśāhīnasye”ti",
    "GSP28jsbh3-3u:981": "śrutam /",
    "GSP28jsbh3-3u:982": "tatra dvādaśatvaṃ kiṃ dvādaśāhe niviśate, prakaraṇa eva veti cintāyāṃ,",
    "GSP28jsbh3-3u:983_0": "tritvasya tāvadupasadanuvādena vihitasya vāṅniyamanyāyena svāpūrvasādhanībhūtopasadarthatvādupasadāṃ ca prakaraṇājjyotiṣṭomamātrāṅgatvāvagateḥ",
    "GSP28jsbh3-3u:983_1": "sāhnapadaṃ ahnā samāpyamānatvāttadanuvādamātraṃ na tūddeśyaviśeṣaṇaṃ,",
    "GSP28jsbh3-3u:984": "vākyabhedādvaiyarthyācca /",
    "GSP28jsbh3-3u:985": "ataśca tadvadeva dvādaśatvamapi tadanuvādena vidhīyamānamupasadarthameva /",
    "GSP28jsbh3-3u:986": "na ca tasyāhīnoddeśena vidhiḥ; upasadupasarjanatvena śrutasya tasyāhīnasaṃbandhānupapatteḥ, tasyāvṛttyā dvādaśatvopapatteśca,",
    "GSP28jsbh3-3u:987": "dvādaśāhaprakaraṇapaṭhitavākyāntareṇa tasya tatra prāptatvācca /",
    "GSP28jsbh3-3u:988": "ato 'syāpi tritvena vikalpaḥ /",
    "GSP28jsbh3-3u:989": "ahīnapadaṃ ca na hīyata ityādivyutpattyā nañ samāsamaṅgīkṛtya jyotiṣṭomānuvādakam /",
    "GSP28jsbh3-3u:990": "sarve hyanye kratavo vikṛtitvādenamapekṣamāṇā na jahati /",
    "GSP28jsbh3-3u:991": "atha nāyaṃ nañsamāsastathātve tasya tatpuruṣatvāt “tatpuruṣe",
    "GSP28jsbh3-3u:992": "tulyārthatṛtīyāsaptamyupamānāvyayadvitīyākṛtyā” iti smṛtyā prakṛtyā",
    "GSP28jsbh3-3u:993": "pūrvapadamityanuvṛttisahitayā avyayākhyasya nañaḥ",
    "GSP28jsbh3-3u:994": "pūrvapadasyodāttākhyaprakṛtisvaratvavidhānādādyudāttatvāpatteḥ, api tu madhyodāttatvā 'dahnaḥ khaḥ kratau' iti smṛtyā 'tasya samūha'",
    "GSP28jsbh3-3u:995": "ityanuvṛttisahitayā ahaḥ śabdasya kratusamūhavāci --------",
    "GSP28jsbh3-3u:996": "khapratyayāntatvavidhānāttasya ca “āyanenīyīyiyaḥ phaḍhakhachaghāṃ",
    "GSP28jsbh3-3u:997": "pratyayādīnāmi”ti smṛtyenādeśavidhānāt ayaṃ śabdaḥ khapratyayāntaḥ /",
    "GSP28jsbh3-3u:998": "tathātve “ādyudāttaśce” ti sūtrāt pratyayāderīkārasyodāttasvarasiddhiḥ /",
    "GSP28jsbh3-3u:999": "nacekārasyenādeśāvayavatvāt kathaṃ khapratyayāvayavatvamiti vācyam;",
    "GSP28jsbh3-3u:1000": "āyanādiṣūpadeśivadvacanaṃ svarasiddhyarthamiti smṛtyā pratyayasvarasiddhyartharṃ inādeśasyāpi pratyayopadeśakālatvarūpopadeśivadbhāvasya vihitatvāt /",
    "GSP28jsbh3-3u:1001": "ato nāyaṃ nañsamāsa iti cet, tathāpi prakaraṇānurodhādahīnaśabdasya jyotiṣṭome bahudinakatvasādṛśyena gauṇatayopapattiḥ /",
    "GSP28jsbh3-3u:1002_0": "vastutastu ahaḥ sādhyakratusamūhatvasya śakyatāvacchedakasya jyotiṣṭome 'pyabhyāsasamūhātmakasya sattvādahīnaśabdasya mukhyavṛttyaivānuvādatvopapattiriti",
    "GSP28jsbh3-3u:1002_1": "prāpte -------- āstāṃ tāvadahīnapadaṃ,",
    "GSP28jsbh3-3u:1003": "evakāra eva tāvat tritvātiriktasaṅkhyāyāḥ sādhanatvābhāvamanuvadan dvādaśatvena na vikalpaṃ sahate /",
    "GSP28jsbh3-3u:1004": "kiñcaivaṃ prakaraṇādeva tritvadvādaśatvayorjyotiṣṭomasaṃbandhopapatteḥ sāhnāhīnaśabdayordvayorapi vaiyarthyaprasaṅgaḥ /",
    "GSP28jsbh3-3u:1005": "asminmate tu ekena ahnā samāpyamānatvena svalpakarmaṇaḥ svalpaiva saṅkhyociteti aucityena stutiparatayā sāhnaśabdasya na vaiyarthyam /",
    "GSP28jsbh3-3u:1006": "kiñca dvayoḥ saṅkhyayorekārthatvena vidhau śabdabhedo na yujyate /",
    "GSP28jsbh3-3u:1007": "ato 'hīnapadaṃ sāhnādarthāntaraparamityapyavivādam /",
    "GSP28jsbh3-3u:1008": "yuktañcaitat ------ 'tasya samūha' ityanuvṛttisahitayā 'ahnaḥ khaḥ",
    "GSP28jsbh3-3u:1009": "kratā'viti smṛtyā vaidikaprayogācca ahaḥsamūhasādhyakratuviśeṣatvasyaiva",
    "GSP28jsbh3-3u:1010": "satrādivyāvṛttasya yajaticodanācoditasutyāsamudāyātmakatvasyaiva yogarūḍhyāhīnapadaśakyatāvacchedakatvapratīterna dvādaśatvasya jyotiṣṭome niveśasaṃbhavaḥ /",
    "GSP28jsbh3-3u:1011": "ataścāhīnasaṃbandhyupasaduddeśena dvādaśatvavidhiḥ /",
    "GSP28jsbh3-3u:1012": "ṣaṣṭhīsthale ca parasparasaṃbandhasya prācīnamate vyutpannatvānna viśiṣṭoddeśe vākyabhedaḥ",
    "GSP28jsbh3-3u:1013": "vastutastu ------- ahīnoddeśenātideśaprāpteḥ pūrvapravṛttyā dvādaśopasattvamevānena vākyena dvādaśatvaprāptiphalakaṃ, tāṃ caturbhiritivadvidhīyate /",
    "GSP28jsbh3-3u:1014": "dvādaśāhaprakaraṇasthavākyāntaraṃ tu śākhāntarīyatayā vā satramātraparatayā na virudhyata iti bhāṣyakārābhiprāyaḥ /",
    "GSP28jsbh3-3u:1015": "vastutastu dvādaśāhaprakaraṇasthavākyasya satrāhīnobhayasādhāraṇatvādevāhīne 'pi",
    "GSP28jsbh3-3u:1016": "dvādaśatvaprāptyupapatterekavākyatālābhāya prakaraṇapāṭhārthavattvāya caucityena tritvavidherevāyamarthavādaḥ",
    "GSP28jsbh3-3u:1017": "mahataḥ karmaṇo mahatī saṅkhyocitā na tu prakṛta iti ca stutiḥ /",
    "GSP28jsbh3-3u:1018": "ato vākyena prakaraṇaṃ bādhitvā dvādaśatvasyāhīnasaṃbandhāvagaterna tena jyotiṣṭome dvādaśatvam",
    "GSP28jsbh3-3u:1019": "mūle tu ṣaṣṭhyā bhāktaśrutitvamādāya śrutiprakaraṇavirodhopanyāsa iti draṣṭavyam // 3 // 42",
    "GSP28jsbh3-3u:1020": "ityaṣṭamamahīnādhikaraṇam //",
    "GSP28jsbh3-3u:1021": "<B1> (9 adhikaraṇam /",
    "GSP28jsbh3-3u:1022": ") (a.3 pā.3 adhi.9) dvitvabahutva //",
    "GSP28jsbh3-3u:1023": "jyotiṣṭoma eva “upāsmai gāyatā nara” iti nityāṃ pratipadaṃ vidhāya, “yuvaṃ",
    "GSP28jsbh3-3u:1024": "hi sthaḥ svarpatī iti dvayoryajamānayoḥ pratipadaṃ kuryāt, ete asṛgramindava iti bahubhyo yajamānebhya,” iti śrutam /",
    "GSP28jsbh3-3u:1025": "tatrādyavākye dvayoryajamānayoriti yadi saptamī, tadā sā nimittatvaparā /",
    "GSP28jsbh3-3u:1026": "yadyapi ca pṛthak vibhaktiśravaṇaṃ, tathāpi havirārttyadhikaraṇanyāyena pākṣikatvābhāvena pratyekaṃ nimittatvāparyavasānāt",
    "GSP28jsbh3-3u:1027": "pradhānabhūtanimittatvānurodhena militayoreva dvitvāvacchinnayajamānatvāvacchinnayornimittatvaṃ pratipādyate /",
    "GSP28jsbh3-3u:1028_0": "yadi tu ṣaṣṭhī, tadādhikāritvākhyasaṃbandhānuvādikā satī svavaiyarthyaparihārārthaṃ padadvaye 'pi lakṣaṇāmaṅgīkṛtya lāghavāddvitvayajamānatvayorekaṃ",
    "GSP28jsbh3-3u:1028_1": "vyāsajyavṛttinimittatvaṃ pratipādayati;",
    "GSP28jsbh3-3u:1029": "viśeṣaṇaviśeṣyabhāve vinigamanāvirahāt /",
    "GSP28jsbh3-3u:1030": "evaṃ bahubhyo yajamānebhya iti tādarthyacaturthyā api adhikāritvasaṃbandhānuvādikāyā uktavidhe nimittatve lakṣaṇā /",
    "GSP28jsbh3-3u:1031": "ataśca nānyatarāvivakṣāprasaṅgaḥ /",
    "GSP28jsbh3-3u:1032": "nimitte ca pratipaduddeśena mantravidhāne 'pi vijātīyatvānnānekoddeśyatā /",
    "GSP28jsbh3-3u:1033": "prakaraṇādvā pratipatsaṃbandhalābha iti pakṣadvaye 'pyavivādam /",
    "GSP28jsbh3-3u:1034": "tadihemau mantrau jyotiṣṭoma eva niviśete uta dvibahuyajamānake kulāyāhīnādāviti cintāyām prakaraṇāvirodhāt prakṛta eva niveśaḥ /",
    "GSP28jsbh3-3u:1035": "naca tatra nimittābhāvaḥ; ākhyātena 'vasante vasante jyotiṣā yajete'",
    "GSP28jsbh3-3u:1036_0": "tyādinā upādeyakartṛviśeṣaṇatvenoktasya vivakṣāyāmapi nityatvena jyotiṣṭome yathāśaktyupabandhasya vakṣyamāṇatvād yadyeko",
    "GSP28jsbh3-3u:1036_1": "na śaknuyāt tadā dvibahuyajamānakatvaprāpteḥ pratipadvidhānasaṃbhavāt athavā yajamānaśabdasya yāgakartṛmātravacanasya patnyāmapi",
    "GSP28jsbh3-3u:1036_2": "saṃbhavādādyavākye tāvat strīliṅgatve bādhakābhāvāt patnīdvitve sa mantraḥ /",
    "GSP28jsbh3-3u:1037": "dvitīyavākye 'pi pāśādhikaraṇanyāyena liṅgānurodhena prakaraṇabādhānupapattervyatyayānuśāsanena puṃliṅgasya strītvaparatvāvagateḥ patnībahutve dvitīyo mantraḥ /",
    "GSP28jsbh3-3u:1038": "nityā tu pratipat patnyekatve iti prāpte --------- nityatve 'pi",
    "GSP28jsbh3-3u:1039_0": "jyotiṣṭomasya naikatve yathāśaktinyāyaviṣayatā; utpattyādivākyeṣu samānābhidhānaśrutyā bhāvanāyāmanvitasya tasyāntaraṅgatvenāśaktau",
    "GSP28jsbh3-3u:1039_1": "dakṣiṇāparimāṇādyaṅgāntarabādhenāsyaivānugrāhyatvāt /",
    "GSP28jsbh3-3u:1040": "kiñca yat kṛtisādhyatvenānuṣṭheyatayā prasaktaṃ tatraiva yathāśaktyupabandho na tvananuṣṭheye kālādau /",
    "GSP28jsbh3-3u:1041": "ataśca tadvadevāsyāpi na tannyāyaviṣayateti na prakṛte yāge dvitvabahutve /",
    "GSP28jsbh3-3u:1042": "naca yajamānaśabdaḥ patnīparaḥ; puṃsyeva pracuraprayogeṇa śaktyavagamena",
    "GSP28jsbh3-3u:1043": "lakṣaṇāyāṃ pramāṇābhāvāt /",
    "GSP28jsbh3-3u:1044": "yajamānebhya iti puṃlliṅgasya prāsmā ityasya meṣyāmiva niṣiddhatvenāgatikavyatyayānuśāsanāṅgīkārānupapatteśca",
    "GSP28jsbh3-3u:1045": "ataśca vākyena prakaraṇabādhādyatra “etena rājapurohitau sāyujyakāmau yajeyātām, eko dvau bahavo vā yajeranni”tyāhatyaiva kulāyāhīnādiṣu dvitvabahutvavidhānaṃ tatraivāsyotkarṣaḥ /",
    "GSP28jsbh3-3u:1046": "nacātra tatkratūpasthāpakābhāvaḥ; pratipatsaṃbandhenaiva sāmānyataḥ kratusaṃbandhe 'vagate nimittabalena tadviśeṣopasthitau bādhakābhāvāt // 3",
    "GSP28jsbh3-3u:1047": "iti navamaṃ pratipadutkarṣādhikaraṇam //",
    "GSP28jsbh3-3u:1048": "<B2> <B1> (10 adhikaraṇam /",
    "GSP28jsbh3-3u:1049": ") (a.3 pā.3 adhi.10)",
    "GSP28jsbh3-3u:1050": "jāghanī caikadeśatvāt /",
    "GSP28jsbh3-3u:1051": "darśapūrṇamāsayoḥ patnīsaṃyājāvāntaraprakaraṇe, “jāghanyā patnīḥ",
    "GSP28jsbh3-3u:1052": "saṃyājayantī”ti śrutam /",
    "GSP28jsbh3-3u:1053": "tatra kimanena vākyenāgnīṣomīyapaśvanuniṣpannajāghanyuddeśena patnīsaṃyājā vidhīyante /",
    "GSP28jsbh3-3u:1054": "tataścaitasya vidhānasya prakaraṇādutkarṣaḥ, uta patnīsaṃyājoddeśena jāghanītvena dravyaṃ vidhīyata iti cintāyām ---------",
    "GSP28jsbh3-3u:1055_0": "jāghanīśabdasyottarārdhādiśabdavadekadeśadravyavācitvena jāghanyāḥ paraprayuktatvāvagamāt prayojanavattvāvagamena prayājaśeṣavaduddeśyatvāvagatestṛtīyāyā",
    "GSP28jsbh3-3u:1055_1": "dvitīyārthalakṣaṇāmapyaṅgīkṛtya patnīsaṃyājā eva taduddeśena vidhīyante /",
    "GSP28jsbh3-3u:1056": "evañca dvitīyavidhiprakārāṅgīkaraṇāllāghavam; itarathā tṛtīyavidhaprakārāpatteḥ /",
    "GSP28jsbh3-3u:1057_0": "evañca vākyena prakaraṇabādhāt patnīsaṃyājānāṃ paśvaṅgatvamātrapratītāvapi “ājyena patnīḥ saṃyājayantī”ti vacanasya nirviṣayatvāpatteḥ",
    "GSP28jsbh3-3u:1057_1": "prakaraṇabādhāyogāttenārādupakārakatayā darśapūrṇamāsāṅgatvāvagame 'pyanena vacanena sannipatyopakārakatayā agnīṣomīyapaśuyāgāṅgatayā",
    "GSP28jsbh3-3u:1058": "vidhirnānupapannaḥ /",
    "GSP28jsbh3-3u:1059": "na ca jāghanyāḥ paraprayuktapaśvanuniṣpannatvasya loke 'pi",
    "GSP28jsbh3-3u:1060": "saṃbhavādavyabhicārikratusaṃbandhābhāvena kathaṃ yāgīyatvopasthitiḥ?",
    "GSP28jsbh3-3u:1061_0": "agnīṣomīyaprakaraṇe śrutena jāghanyā patnīḥ saṃyājayantīti vākyāntareṇa prakṛtāpūrvasādhanībhūtajāghanyuddeśena patnīsaṃyājavidhāyakena",
    "GSP28jsbh3-3u:1061_1": "yāgasaṃbandhopasthitau aṃśuṃ gṛhṇātītivadanārabhyāghīte 'pyasmin",
    "GSP28jsbh3-3u:1062": "kratusaṃbandhāvagamopapatteḥ /",
    "GSP28jsbh3-3u:1063": "yattu kaiścidatideśādeva patnīsaṃyājānāṃ paśuyāgasaṃbandhāvagamāt prākaraṇikaṃ vākyaṃ taddharmakakarmāntaravidhāyakaṃ pūrvapakṣa ityuktam /",
    "GSP28jsbh3-3u:1064": "tadatideśena patnīsaṃyājānāmārādupakārakavidhayā paśuyāgasaṃbandhāvagame",
    "GSP28jsbh3-3u:1065": "'pi tātparyagrāhakābhāve anārabhyādhīte vākye jāghanyāstadīyatvopasthitau pramāṇābhāvādatideśena sannidhāne prakaraṇāntarāsaṃbhavena karmāntaratvānupapatteścopekṣitam /",
    "GSP28jsbh3-3u:1066": "tasmādvākyena prakaraṇaṃ bādhitvedaṃ vidhānaṃ agnīṣomīya utkṛṣyata iti prāpte --------- jāghanīśabdasya paśvavayavavācitve 'pi",
    "GSP28jsbh3-3u:1067": "uttarārddhādiśabdavat sasaṃbandhikatvābhāvāt lokasiddhahaṭṭasthajāghanyā evājyavat patnīsaṃyājoddeśena vidhisaṃbhave tṛtīyāyā lakṣaṇāṅgīkaraṇe pramāṇābhāvaḥ /",
    "GSP28jsbh3-3u:1068": "atideśāt prāptānāṃ patnīsaṃyājānāmārādupakārakatvabādhena paśuprakaraṇasthavākyena sannipatyopakārakatvalābhe darśapūrṇamāsaprakaraṇasthavākyavaiyarthyāpattiśca /",
    "GSP28jsbh3-3u:1069": "ataḥ patnīsaṃyājoddeśenaiva jāghanīvidhiḥ /",
    "GSP28jsbh3-3u:1070": "na ca ------- prāptakarmānuvādena patnīnāmapi vidhāne devatātvena prāptyudbhāvane 'pi ca viśiṣṭoddeśena vākyabhedāpattiriti -------- vācyam;",
    "GSP28jsbh3-3u:1071": "avāntaraprakaraṇādeva karmaviśeṣoddeśasaṃbhavenāvākyabhedāt /",
    "GSP28jsbh3-3u:1072": "ato nāsya prakaraṇādutkarṣaḥ /",
    "GSP28jsbh3-3u:1073": "agnīṣomīyaprakaraṇasthavākyaṃ tu vikalpena prāptāyāniyamārthamiti vakṣyate /",
    "GSP28jsbh3-3u:1074": "na caivaṃ tatra haṭaṭsthajāghanyā eva niyamasaṃbhavena paśvanuniṣpannāyā grahaṇe pramāṇābhāvaḥ",
    "GSP28jsbh3-3u:1075": "pratipattyantarābhāvenopasthitāyāstasyāstyāge pramāṇābhāvāditi tatraiva vakṣyamāṇatvāt // iti daśamaṃ jāghanyadhikaraṇam //",
    "GSP28jsbh3-3u:1076": "<B2> <B1> (11 adhikaraṇam /",
    "GSP28jsbh3-3u:1077": ") (a.3 pā.3 adhi.11)",
    "GSP28jsbh3-3u:1078": "santardanaṃ prakṛtau krayaṇavadanarthalopāt syāt /",
    "GSP28jsbh3-3u:1079": "jyotiṣṭome abhiṣavaṇaphalake prakṛtya “na santṛṇattī” tyanenāsantardanaṃ vidhāyā “tho khalu dīrghasome santṛdye dhṛtyai” ityanena santardanaṃ vihitam /",
    "GSP28jsbh3-3u:1080": "santardanaṃ nāma dvayoḥ phalakayoḥ saṃśleṣapradeśe tanūkaraṇena ekoparyaparasya saṃśleṣaḥ",
    "GSP28jsbh3-3u:1081": "tadidaṃ santardanaṃ kiṃ prakaraṇa eva niviśate utāgniṣṭomānyamātre utkṛṣyata iti cintāyām ---------- prakaraṇānugrahādanutkarṣaḥ /",
    "GSP28jsbh3-3u:1082": "na ca vākyavirodhaḥ; jyotiṣṭomasyāpi iṣṭyādyapekṣayā dīrghatvāt",
    "GSP28jsbh3-3u:1083": "somadravyakatvācca dīrghasomatvopapatteḥ /",
    "GSP28jsbh3-3u:1084": "ataśca tatraiva vrīhiyavādivatsantardanāsantardanayorvikalpaḥ /",
    "GSP28jsbh3-3u:1085": "yastvatra sūtre krayavaditi krayadṛṣṭānto vikalpe dattaḥ sa dvādaśe daśamiḥ krīṇātīti vacanena samuccayasya vakṣyamāṇatvādvacanābhāvaṃ kṛtvā bodhyaḥ /",
    "GSP28jsbh3-3u:1086_0": "astu vā iṣṭyāderihānupādānāt tadapekṣayā dīrghatvasya ca nityatvena dīrghasomapadavaiyarthyāpatteraṣṭadoṣaduṣṭavikalpasya",
    "GSP28jsbh3-3u:1086_1": "cānyāyyatvāddīrghasya yajamānasya somo dīrghasoma ityevaṃ ṣaṣṭhītatpuruṣamapi prakaraṇānurodhenāṅgīkṛtya yajamānadairdhye",
    "GSP28jsbh3-3u:1086_2": "nimitte santardanavidhānam /",
    "GSP28jsbh3-3u:1087_0": "yadi tu niṣādasthapatyadhikaraṇanyāyena karmadhārayasyaiva nyāyyatvāt yajamānadairdhyeṇa ca phalakavidāraṇāprasaktestaddvārakatvena",
    "GSP28jsbh3-3u:1087_1": "santardanastuterasaṃbhavena “dhṛtyā” ityarthavādānupapatterdīrghaścāsau somaśceti karmadhāraya evāṅgīkriyate tathāpi jyotiṣṭoma",
    "GSP28jsbh3-3u:1087_2": "eva ukthyādisaṃsthāntarayukte pradānavivṛddhyā",
    "GSP28jsbh3-3u:1088": "pradeyasomavivṛddherāvaśyakatvāt dīrghasomatvopapattervākyaprakaraṇayoravirodhānniveśaḥ /",
    "GSP28jsbh3-3u:1089": "na ca pradānavivṛddhestoyādinā saṃpādanam; somadravyakasya yāgasya vinā",
    "GSP28jsbh3-3u:1090": "vacanaṃ dravyāntarasaṃsṛṣṭena somena karaṇāyogāt /",
    "GSP28jsbh3-3u:1091": "na ca triparvadaśamuṣṭitvarūpasomaparimāṇabādhaḥ;",
    "GSP28jsbh3-3u:1092": "sthūladīrghaparvasomagrahaṇena tadbādhābhāvāt /",
    "GSP28jsbh3-3u:1093": "ata eva somapadena yāgalakṣaṇābhāvāt somadīrghaparvatvameva santardane nimittamityapi śakyaṃ vaktum /",
    "GSP28jsbh3-3u:1094": "vastutastu --------- triparvadaśamuṣṭiparimitasomagrahaṇottara",
    "GSP28jsbh3-3u:1095": "“mavaśiṣṭānaṃśūnupasamūhatī” tyupasamūhanavidhānāttatra cārthavāde “yadvai",
    "GSP28jsbh3-3u:1096": "tāvāneva somaḥ syādyāvantaṃ mimīte yajamānasyaiva syānnāpi sadasyānāṃ",
    "GSP28jsbh3-3u:1097": "prajābhyastvetyavaśiṣṭānaṃśūnupasamūhatī”ti",
    "GSP28jsbh3-3u:1098": "pūrvoktamānanindayottarādohanavadyāvadapekṣitaparatvapratīteḥ kapiñjalādhikaraṇanyāyasyāpyapravṛttyā parimāṇābhāvāt pradeyavivṛddhiḥ sulabhaiva /",
    "GSP28jsbh3-3u:1099": "na ca ------- evamapi agniṣṭomasaṃsthāyā aṅgatvādanyāsāṃ kāmyānāṃ tisṛṇāṃ saṃsthānāñca vikṛtitvena svataḥ prakaraṇābhāvāt jyotiṣṭome ca",
    "GSP28jsbh3-3u:1100": "pradānavṛddhyabhāvena pradeyavṛddhyabhāvāt kathaṃ vākyaprakaraṇayoravirodha iti; vācyam ------- kāmyasaṃsthāsu grahaṇavivṛddhyā āśrayabhūtajyotiṣṭomābhyāse vivṛddherāvaśyakatvāt,",
    "GSP28jsbh3-3u:1101": "saṃsthānāṃ caturṇāmapi svataḥprakaraṇābhāve 'pi ca jyotiṣṭomasya sarvatrānusyūtatvāt kāmyasaṃsthākajyotiṣṭomaprayoge",
    "GSP28jsbh3-3u:1102": "prakaraṇānugrahopapatteḥ /",
    "GSP28jsbh3-3u:1103": "ata evāgniṣṭomasaṃsthākajyotiṣṭomaprayoge 'santardanaṃ",
    "GSP28jsbh3-3u:1104": "pradānavivṛddhyabhāvāditi na vikalpo 'pi /",
    "GSP28jsbh3-3u:1105": "ata eva ca dīrghatvasyānuyoginaḥ kāmyasaṃsthākajyotiṣṭomasya pratiyoginaśca nityasaṃsthākajyotiṣṭomasya prakaraṇādeva lābhādatilāghavam",
    "GSP28jsbh3-3u:1106": "na ca -------- evamitarasaṃsthākajyotiṣṭomasyāpi prakaraṇe aṅgīkriyamāṇe",
    "GSP28jsbh3-3u:1107": "“eṣa vāva prathamo yajño yajñānāṃ yajjyotiṣṭo mo ya etenāniṣṭvā athānyena",
    "GSP28jsbh3-3u:1108_0": "yajate garttapatyameva tadbhavatītyatrāpi etacchabdenetarasaṃsthākasya jyotiṣṭomasya grahaṇāpatteragniṣṭomasaṃsthākasyaiva",
    "GSP28jsbh3-3u:1108_1": "prakaraṇāt grahaṇaṃ vakṣyamāṇaṃ virudhyetetivācyam; jyotiṣṭomatvāvacchedenaiva phalavattvena prakaraṇāṅgīkārāt, agniṣṭomasaṃsthāyā",
    "GSP28jsbh3-3u:1108_2": "aṅgatvenetarāṅgavatprakaraṇāvacchedakatvānupapatteśca etacchabdena tu jyotiṣṭomatvāvacchinnasyoktāvapi anyaśabdena tadvikṛtimātravācakena",
    "GSP28jsbh3-3u:1108_3": "saṃsthānāmapyuktatvāt tāsāmapi jyotiṣṭomottarakālavidhipratīterarthādagniṣṭomasaṃsthākasyaiva prathamaṃ karaṇopapatteḥ ato",
    "GSP28jsbh3-3u:1108_4": "vākyaprakaraṇayoravirodhāt prakaraṇa eva santardanasya niveśa iti prāpte -------- bhāṣyakāreṇa tāvadiṣṭāpattyaiva siddhāntitam /",
    "GSP28jsbh3-3u:1109": "pūrvapakṣaścādyaprakāradvayenaiva kṛtaḥ, vārtikakāreṇa tu vikṛtimātre",
    "GSP28jsbh3-3u:1110": "vivṛddhasomake niveśa ityuktam /",
    "GSP28jsbh3-3u:1111": "tasyāyamāśayaḥ -------- dīrghatvaṃ tāvat grahaṇavivṛddhiprayuktasomavivṛddhikṛtamiti bhavato 'pyavivādam /",
    "GSP28jsbh3-3u:1112": "vivṛddhagrahaṇāni ca saṃsthāṅgāni vacanānna tu jyotiṣṭomāṅgāni /",
    "GSP28jsbh3-3u:1113": "ataśca dīrghasomatvasya jyotiṣṭomasaṃbandhābhāvādvikṛtimātraparatvamiti /",
    "GSP28jsbh3-3u:1114_0": "na coktagrahaṇānāṃ jyotiṣṭomāṅgatvābhāve 'pi saṃsthādvārā tatsaṃbandhasattvāttasya dīrghasomatvopapattiḥ; sarvatomukhādau",
    "GSP28jsbh3-3u:1114_1": "pūrvādidikṣu agniṣṭomādinānāsaṃsthāke digantare dīrghasomatvasya sattvādagniṣṭomasaṃsthāke 'pi",
    "GSP28jsbh3-3u:1115_0": "santardanāpatteryadaṅgagrahaṇavivṛddhiprayuktavivṛddhapradeyakatvaṃ yatprayuktavivṛddhapradeyakatvameva vā yatra tatra tadapūrvasādhanībhūtaphalakasaṃskārakatayā",
    "GSP28jsbh3-3u:1115_1": "santardanavidhyavagamāduktavivṛddheśca saṃsthāprayuktatvena jyotiṣṭomaprayuktatvābhāvāttadaṅgatvena santardanavidhyanupapattervākyena",
    "GSP28jsbh3-3u:1115_2": "prakaraṇaṃ bādhitvoktavidhasarvavikṛtāveva niveśaḥ, natu saṃsthāsveva;",
    "GSP28jsbh3-3u:1116": "tāsāṃ vikṛtitvena prakaraṇābhāvāditi /",
    "GSP28jsbh3-3u:1117": "ataeva santṛdyāditi dhātoḥ sakarmakatvādanuṣaktadvitīyāntapadena phalakasyaiva saṃskāryatvāvagamāddīrghasomasyoddeśyatvatadviśeṣaṇatvayorasaṃbhavena nimittatvameva /",
    "GSP28jsbh3-3u:1118": "ata eva nāyaṃ bahuvrīhirna vā somapadena yāgalakṣaṇayā svarākrānto 'pi",
    "GSP28jsbh3-3u:1119": "tatpuruṣaḥ, api tu tena latāmevoktvā tatpuruṣaḥ; samāsatvācca na nimitte",
    "GSP28jsbh3-3u:1120": "'pi viśiṣṭoddeśe vākyabhedaḥ // 3 // 45 // //",
    "GSP28jsbh3-3u:1121": "ityekādaśaṃ santardanādhikaraṇam //",
    "GSP28jsbh3-3u:1122": "<B2> <B1> (12 adhikaraṇam /",
    "GSP28jsbh3-3u:1123": ") (a.3 pā.3 adhi.12)",
    "GSP28jsbh3-3u:1124": "saṅkhyāyuktaṃ kratoḥ prakaraṇāt syāt /",
    "GSP28jsbh3-3u:1125": "anārabhyādhītaḥ pravargyo “yatpravargyaṃ pravṛñjatī”ti śrutaḥ /",
    "GSP28jsbh3-3u:1126": "tasya ca “purastādupasadāṃ pravargyeṇa pravṛṇaktī”ti jyotiṣṭomāṅgatvena",
    "GSP28jsbh3-3u:1127": "viniyogaḥ; avyabhicaritakratusaṃbandhasahakṛtadviruktatvanyāyena tadupasthiteḥ /",
    "GSP28jsbh3-3u:1128": "na ca upasadaṅgatvameva kiṃ na syāditi -------- vācyam; upasatpadasya punastāt kālapratiyogitvena",
    "GSP28jsbh3-3u:1129": "upasthitatvāt tadvācakapadāntarakalpanayoddeśyatvāṅgīkāre tu upasadāṃ phalavattvajñānārthaṃ jyotiṣṭomopasthiterāvaśyakatvāt lāghavena",
    "GSP28jsbh3-3u:1130": "tadarthatvopapatteḥ, kauṣitakibrāhmaṇe prakaraṇa eva pravargyāmnānācca /",
    "GSP28jsbh3-3u:1131": "tatra ca na prathamayajñe pravṛjyāditi śrutam /",
    "GSP28jsbh3-3u:1132": "tatra prathamayajñapadena sarvasaṃsthaḥ sarvāvasthaśca jyotiṣṭomo 'midhīyate uta tadīyaprathamaprayogamātramiti cintāyām ----------",
    "GSP28jsbh3-3u:1133": "prathamayajñaśabdo jyotiṣṭomanāmā, “eṣa vāva prathamo yajño yajñānāṃ",
    "GSP28jsbh3-3u:1134": "yajjyotiṣṭoma” iti sāmānādhikaraṇyāt, tasya prathamaṃ prayujyamānatvena",
    "GSP28jsbh3-3u:1135": "pravṛttinimittasattvācca /",
    "GSP28jsbh3-3u:1136_0": "yadyapi ca saṃsthānāmanyapadenābhidhānāt tāsu jyotiṣṭomottarakālatvavidhānāt na sarvasaṃsthākajyotiṣṭomasya prathamaṃ prayujyamānatvam;",
    "GSP28jsbh3-3u:1136_1": "tathāpi jyotiṣṭomatvasāmānādhikaraṇyena tāvat tadastīti pravṛttinimittāvighātaḥ ato vākyāt prakaraṇācca jyotiṣṭomatvāvacchedenaivāyaṃ",
    "GSP28jsbh3-3u:1136_2": "pratiṣedhaḥ,",
    "GSP28jsbh3-3u:1137": "paryudāso vā jyotiṣṭomabhinne pravṛṇaktīti; anyathā vikalpaprāpteḥ /",
    "GSP28jsbh3-3u:1138": "yattva “gniṣṭome pravṛṇaktī”ti vacanaṃ tatparyudastapratiprasavārtham /",
    "GSP28jsbh3-3u:1139": "tadapi ca “kāmaṃ tu yo 'nūcānaḥ śrotriyaḥ syāt tasya",
    "GSP28jsbh3-3u:1140": "pravṛjyādi”tyanenopasaṃhriyate /",
    "GSP28jsbh3-3u:1141": "tenānūcānasya śrotriyasyāgniṣṭomasaṃsthākajyotiṣṭome nityaṃ karaṇam,",
    "GSP28jsbh3-3u:1142": "anyajyotiṣṭome tu nityamakaraṇam /",
    "GSP28jsbh3-3u:1143": "vikṛtiṣu nityaṃ karaṇamiti prāpte --------",
    "GSP28jsbh3-3u:1144_0": "pratyekaśaktyaivārthabodhopapattau atiriktaśaktikalpanāyāṃ pramāṇābhāvāt prathamaśabdasya cāpravṛttapravartanaviṣayavācitvādādyaprayogaparatvāvagateryajñaśabdasya",
    "GSP28jsbh3-3u:1144_1": "ca lakṣaṇayā prayogaparatvaṃ prakaraṇājjyotiṣṭomarūpayajñaparatvameva vāṅgīkṛtya prathamayajñapadena jyotiṣṭomaprathamaprayogo",
    "GSP28jsbh3-3u:1144_2": "'bhidhīyate /",
    "GSP28jsbh3-3u:1145": "sa cāgniṣṭomasaṃsthākasya jyotiṣṭomasya pāñcamikanyāyena, “prathamaṃ",
    "GSP28jsbh3-3u:1146": "yajamāno 'tirātreṇa yajete”ti vacanādatirātrasaṃsthākasya ca /",
    "GSP28jsbh3-3u:1147": "ata ubhayatrāpyanena vacanena pravargyasya pratiṣedhaḥ paryudāso vā, na tu vikṛtyantare; tatropadeśātideśābhyāṃ tadaprāpteḥ /",
    "GSP28jsbh3-3u:1148": "na ca ------- jyotiṣṭome dvitīyādiprayogāpekṣayā prāthemyasya",
    "GSP28jsbh3-3u:1149_0": "vivakṣitatvādbikṛtāvapi taddvitīyādiprayogāpekṣayā prāthamyasya sattvāt kathaṃ na tatprāptiriti -------- vācyam; prāthamyasya",
    "GSP28jsbh3-3u:1149_1": "nirūpakāpekṣāyāṃ dvitīyādiprayogasya nirūpakatvākalpanāt “eṣa vāva prathamo yajño yajñānā”miti vacanena jyotiṣṭomavikṛtimātrasyaiva",
    "GSP28jsbh3-3u:1149_2": "tadavadhāraṇāt",
    "GSP28jsbh3-3u:1150": "ata eva prathamaprayogaviṣayo 'pi jyotiṣṭoma eva bodhyaḥ /",
    "GSP28jsbh3-3u:1151": "tathāca prathamayajñaśabdo vākyaśeṣādvaidikaprayogācca nirūḍhalakṣaṇayā",
    "GSP28jsbh3-3u:1152": "somāntaranirūpitaprāthamyavatprayogaviṣayajyotiṣṭomamevābhidhatte, anyathā sva -------- sva",
    "GSP28jsbh3-3u:1153": "dvitīyādiprayoganirūpitaprāthamyavatprayogaviṣayayajñemātrābhidhāne",
    "GSP28jsbh3-3u:1154": "“āhitāgnaya iṣṭaprathamayajñā gṛhapatisaptadaśāḥ satramāsīranni”tyādau",
    "GSP28jsbh3-3u:1155": "satre yajñamātrottarakālatā'patteḥ /",
    "GSP28jsbh3-3u:1156": "ata uktadvividhajyotiṣṭomaprathamaprayoge eva pravargyapratiṣedhaḥ /",
    "GSP28jsbh3-3u:1157": "vastutastu --------- nāyaṃ pratiṣedhastathātve “na tau paśau karotī”",
    "GSP28jsbh3-3u:1158": "tivadatirātraprathamāhāre 'pi vikalpāpatteḥ /",
    "GSP28jsbh3-3u:1159_0": "na ca --------- kriyāyāḥ svarūpeṇoddeśyasaṃbandhitvena vā niṣedha eva vikalpo yathoktasthale, yatra tu kārakaniṣedho yathā",
    "GSP28jsbh3-3u:1159_1": "“rātrau śrāddhaṃ na kurvīte” tyādau, tatra niṣedhasya kārakamātraviṣayatvena",
    "GSP28jsbh3-3u:1160": "kriyāviṣayatvābhāvāt kriyāviṣayavidhivikalpāpādakatvānupapattiḥ; prakṛte ca prathamayajñaśabdasya noddeśyatvaparatvam, api tu mandraṃ prātaḥsavana itivadadhikaraṇakārakatvam /",
    "GSP28jsbh3-3u:1161": "ataśca na vikalpāpādakatvāpattiriti keṣāñciduktaṃ yuktamiti --------",
    "GSP28jsbh3-3u:1162": "vācyam; kārakasyāpi prathamaprayogādhikaraṇatvasya vidhitaḥ prāptau nyāyataulyena prathamaprayogādhikaraṇatvasyaiva",
    "GSP28jsbh3-3u:1163_0": "ata evākṣepeṇa yatkiñcitkālaprāptau rātryupādānasyaicchikatvena rāgaprāptyā vaidhatvābhāvānna tanniṣedhasya vikalpāpādakatvam,",
    "GSP28jsbh3-3u:1163_1": "prakṛte tu prathamaprayogādhikaraṇatvaṃ naicchikaṃ pratipradhānaṃ guṇānvayasya vaidhatvāt /",
    "GSP28jsbh3-3u:1164": "atastanniṣedho 'pi vikalpāpādaka eva /",
    "GSP28jsbh3-3u:1165": "vastutastu ------- prathamaprayogasya uddeśyatvameva śāstradīpikāyāmuktamiti na kiñcidetat",
    "GSP28jsbh3-3u:1166": "ato “nānūyājeṣvi”tivatparyudāsa evāyamanārabhyavādavākyaśeṣaḥ --------",
    "GSP28jsbh3-3u:1167": "uktavidhaprathamaprayogabhinne pravṛñjyāditi /",
    "GSP28jsbh3-3u:1168_0": "tataśca prāpakapramāṇābhāvāt prathamaprayoge akaraṇaprasaktāvagniṣṭome pravṛṇaktīti vacanaṃ vastuto 'tyantāprāptaprāpakamapi",
    "GSP28jsbh3-3u:1168_1": "pratiprasavaphalakaṃ sadagniṣṭomasaṃsthākatve nimitte prathamaprayoge 'pi nityaṃ",
    "GSP28jsbh3-3u:1169": "pravargyavidhānārtham, na tu vikalpena; vikalpe pramāṇābhāvāt /",
    "GSP28jsbh3-3u:1170": "asya ca nānyaviṣayatā sāmānyavidhita eva sarvatra prāptatvāditi prathamaprayogaviṣayataiva",
    "GSP28jsbh3-3u:1171": "anena ca kāmamityabhūcānavākyopasaṃhāraḥ /",
    "GSP28jsbh3-3u:1172": "tenāgniṣṭomasaṃsthākaprathamaprayoge anūcānasya nityakaraṇam /",
    "GSP28jsbh3-3u:1173": "tathā śrotriyasyāpi /",
    "GSP28jsbh3-3u:1174": "anūcāno vedādhyāpakaḥ /",
    "GSP28jsbh3-3u:1175": "tena kṣatriyavaiśyayornivṛttiḥ /",
    "GSP28jsbh3-3u:1176": "śrotriyaḥ prakarṣeṇa veda -------- tadartha -------- jñaḥ /",
    "GSP28jsbh3-3u:1177": "kāmaṃ padena prakarṣābhidhānāt /",
    "GSP28jsbh3-3u:1178": "tasyetyekapadenobhayoḥ kartrorvidhānācca na vidheyānekatvam /",
    "GSP28jsbh3-3u:1179": "tadanyeṣāmagniṣṭomaprathamāhāre 'pi nityamakaraṇam /",
    "GSP28jsbh3-3u:1180": "yattu vārtike anūcānādervikalpo 'nyeṣāṃ nityamakaraṇamityuktam,",
    "GSP28jsbh3-3u:1181": "tatprauḍhimātram /",
    "GSP28jsbh3-3u:1182": "ata eva pārthasārathinā anūcānādernityameva prayoga ityuktam /",
    "GSP28jsbh3-3u:1183": "yadi tu tadeva samarthanīyamityāgrahastadā kāmaṃ padena vikalpābhidhānādagniṣṭomavākyasya ca tenopasaṃhārādanūcānādervikalpa ityevaṃ samarthanīyam /",
    "GSP28jsbh3-3u:1184": "sarvathā atirātraprathamāhāre pratiprasavābhāvānnityamevāprayogaḥ, vikṛtau tu prathamaprayoge nityaṃ karaṇamiti sthitam // 3 // 46 //",
    "GSP28jsbh3-3u:1185": "iti dvādaśaṃ pravargyādhikaraṇam //",
    "GSP28jsbh3-3u:1186": "<B2> <B1> (13 adhikaraṇam /",
    "GSP28jsbh3-3u:1187": ") (a.3 pā.3 adhi.13)",
    "GSP28jsbh3-3u:1188": "pauṣṇaṃ paiṣaṇaṃ vikṛtau pratīyetācodanāt prakṛtau /",
    "GSP28jsbh3-3u:1189": "darśapūrṇamāsaprakaraṇe -------- “pūṣā prapiṣṭabhāgo 'dantako hi saḥ” iti śrutam /",
    "GSP28jsbh3-3u:1190_0": "tatra kiṃ darśapūrṇamāsayorevāṅgatvena karmāntaravidhiruta pūṣadevatyayāge peṣaṇamātravidhiriti cintāyām --------- na tāvadbhāgaśabdalakṣitayāgoddeśena",
    "GSP28jsbh3-3u:1190_1": "peṣaṇavidhiḥ; ekaprasaratābhaṅgāpatteḥ,",
    "GSP28jsbh3-3u:1191": "pūṣapadena viśeṣaṇe vākyabhedācca, ktapratyayārthadravyopasarjanapeṣaṇasya yāgānvayānupapatteśca",
    "GSP28jsbh3-3u:1192": "ata eva na pūṣapadameva śakyārthasya lakṣitapūṣadevatyayāgasya",
    "GSP28jsbh3-3u:1193": "voddeśyatāparam, pūṣṇo 'vyabhicaritakratusaṃbandhābhāvena kratūpasthitau pramāṇābhāvācca /",
    "GSP28jsbh3-3u:1194": "ato guṇadravyadevatāviśiṣṭakarmāntaravidhirevāyamiti prāpte ---------",
    "GSP28jsbh3-3u:1195": "prapiṣṭabhāgapadena tāvadbhāgo bhajanīyaṃ sevyaṃ asyeti vyutpattyā sevanāsaṃbhave 'pi saṃbandhamātraṃ devasvādivyavahārapramāṇakaṃ prapiṣṭapūṣṇoḥ pratīyate /",
    "GSP28jsbh3-3u:1196": "tacca yāgaṃ vinānupapannamiti yāgamanumāpayatītyetāvattu ubhayoravivādam /",
    "GSP28jsbh3-3u:1197": "tatra ca viśeṣaṇamātrasaṃbhave viśiṣṭavidhyādikalpanasyānyāyyatvāt pramāṇābhāvena nāpūrvayāgāntarānumitirityapi prathamato 'vagatameva /",
    "GSP28jsbh3-3u:1198": "ataścānumīyamānayāge anumāpakapūṣasaṃbandhena prasiddhapūṣadevatyayāgatvopasthitirapi sulabhaiva",
    "GSP28jsbh3-3u:1199": "ataśca yāgaviśeṣānumitereva tātparyagrāhakatvāt pūṣapadaṃ vijātīyāpūrvasādhanībhūtapūṣadevatāparam",
    "GSP28jsbh3-3u:1200": "taduddeśenaiva ca svajanyayāgapradeyacaruprakṛtikatvasaṃbandhena prapiṣṭadravyakatvaṃ prapiṣṭabhāgasamāsārtho vidhīyate /",
    "GSP28jsbh3-3u:1201": "saṃbhavati ca dravyoddeśena devatāvidhivaddevatoddeśenāpi niruktasaṃbandhena dravyavidhirviśeṣaṇamātravidhiphalakaḥ",
    "GSP28jsbh3-3u:1202": "yadyapi ca prakṛtidravyasyāpyacatideśena saṃbhavatprāptikatā, tathāpi tataḥ pūrvaṃ vidhānāṅgīkārānnaikaprasaratābhaṅgādyāpattiḥ",
    "GSP28jsbh3-3u:1203": "peṣaṇamātravidhiśca phalamiti guṇādipramāṇābhāvānna karmāntaratā /",
    "GSP28jsbh3-3u:1204": "etena pūṣapadena taddevatyakarmalakṣaṇayā taduddeśena prapiṣṭabhāgapadalakṣitapeṣaṇavidhiriti prakāśo 'pi",
    "GSP28jsbh3-3u:1205": "niṣādasthapatyadhikaraṇanyāyena lakṣaṇāpekṣayā karmāntaravidhereva nyāyyatvā “dvaṣaṭkartuḥ prathamabhakṣa” ityādāvatiprasaṅgāpatteścopekṣitaḥ",
    "GSP28jsbh3-3u:1206": "tatrāsmaduktaprakārastu bhakṣasya pratyakṣavidhinaiva prāptatvena tataḥ pūrvapravṛttyaṅgīkārānupapatterasaṃbhavī",
    "GSP28jsbh3-3u:1207": "tadetatsarvaṃ siddhamevottaravivakṣayā smāryata iti prāñcaḥ // 3 // 47 //",
    "GSP28jsbh3-3u:1208": "// iti trayodaśaṃ pauṣṇapeṣaṇasya vikṛtyarthatādhikaraṇam //",
    "GSP28jsbh3-3u:1209": "<B2> atra bhāṣyakārādibhirdīrghasomapadāhīnapadayoḥ prakṛtau",
    "GSP28jsbh3-3u:1210_0": "aniviśamānatvāt prakaraṇabādhenotkarṣasya pūrvaṃ sādhitatvāttenaiva nyāyena pūṣapadasya prakaraṇāniveśitvādutkarṣasyaiva",
    "GSP28jsbh3-3u:1210_1": "siddhernātra pūrvaṃ pūrvapakṣasiddhāntaracanaṃ kartavyamityuttaravivakṣārthaṃ sūtrakṛtā smāryata ityuktam, tatra vakṣyamāṇayuktibhirvikṛtāvutkarṣe",
    "GSP28jsbh3-3u:1210_2": "'pi",
    "GSP28jsbh3-3u:1211_0": "vākyārthānupapatterna tatra prakaraṇabādhena niveśaḥ, kintu tadavirodhena kathañcitpūṣapadasya gauṇīmanāśrityāpi prakaraṇe",
    "GSP28jsbh3-3u:1211_1": "niveśo yukta ityadhikaśaṅkyā kleśena parihāryayā śakyata evādhikaraṇārambhaḥ kartumityabhiprāyeṇa pūrvapakṣamāracayati ---------",
    "GSP28jsbh3-3u:1211_2": "na tāvaditi //",
    "GSP28jsbh3-3u:1212_0": "yatt.u bhāṭṭadinakare --------- caturthītaddhitādyabhāvena devatātvānupasthiterna taddevatyakarmāntaravidhitvam, peṣaṇamātravidhau",
    "GSP28jsbh3-3u:1212_1": "tu devatātvenaiva prāptasya pūṣṇo 'nuvādāt devatātvenopasthitiriti",
    "GSP28jsbh3-3u:1213": "vaiṣamyamupapāditam, tadayuktam; adhvarakalpanāyām --------",
    "GSP28jsbh3-3u:1214": "“sarasvatyājyabhāgaḥ syādi”ti vihitasyāpi yāgasya karmāntaratvena",
    "GSP28jsbh3-3u:1215": "vidhānāpatteḥ, evaṃ sārasvatau bhavata ityatrāpi tadanāpatteśca /",
    "GSP28jsbh3-3u:1216": "yadi tu kathañcidarthavāde devatātvena kvacitsaṃkīrtanāt bhāgaśabdopādānāt",
    "GSP28jsbh3-3u:1217": "devatātvaprāptirucyeta, tadehāpi adantakatvavākyaśeṣeṇa tadupasthite",
    "GSP28jsbh3-3u:1218": "bhāgapadopādānācca tulyameva /",
    "GSP28jsbh3-3u:1219": "caruprakṛtikatvasaṃbandheneti /",
    "GSP28jsbh3-3u:1220": "uttarādhikaraṇasiddhāntālocanena saṃbandhe carupadopādānaṃ kṛtam /",
    "GSP28jsbh3-3u:1221": "saṃbhavati ceti /",
    "GSP28jsbh3-3u:1222": "abhyuditeṣṭivākye iti śeṣaḥ /",
    "GSP28jsbh3-3u:1223": "yadyapi ceti /",
    "GSP28jsbh3-3u:1224_0": "yathaiva “lohitoṣṇīṣā ṛtvijaścaranti ---------” iti vākye lohitoṣṇīṣapadopāttānāmṛtvijāmevātideśapravṛtteḥ pūrvapravṛttyaṅgīkāreṇa",
    "GSP28jsbh3-3u:1224_1": "vidhiviśeṣaṇībhūtalohitoṣṇīṣatvavidhānaphalakaḥ tadvadihetyarthaḥ atiprasaṅgāpatteriti //",
    "GSP28jsbh3-3u:1225": "prāthamyavākye 'pi samastapadena prāthamyaṃ lakṣayitvā",
    "GSP28jsbh3-3u:1226": "samākhyāprāptabhakṣyānuvādena tadvidhānāpattyā karmāntaratvānāpatterityarthaḥ //",
    "GSP28jsbh3-3u:1227": "nanu atra yathātideśaprāpteḥ pūrvaṃ prapiṣṭadravyaprakṛtitvavidhiḥ peṣaṇamātraphalakaḥ svīkriyate, tathā tatrāpi prāthamyaviśiṣṭabhakṣaṇasya",
    "GSP28jsbh3-3u:1228": "vaṣaṭkartruddeśena naimittikabhakṣaprāpteḥ pūrvaṃ vidhiḥ prāthamyamātraphalaka iti na karmāntaratvaṃ syāt ityāśaṅkāṃ parihartuṃ vailakṣaṇyaṃ darśayati -------- tatrāsmaditi //",
    "GSP28jsbh3-3u:1229": "tatra prāthamyavākye /",
    "GSP28jsbh3-3u:1230": "asmaduktaprakāraḥ atra ya ukto 'smābhiḥ prakāraḥ sa ityarthaḥ /",
    "GSP28jsbh3-3u:1231": "tathāca vaṣaṭkartuḥ sarvanaimittikasya bhakṣasya tattatpratyakṣavidhinaiva vihitatvāt na tataḥ pūrvaṃ prāthamyavākyapravṛttyā viśiṣṭavidhiryukta ityarthaḥ /",
    "GSP28jsbh3-3u:1232": "evamadhikaraṇavicāre saṃbhavati sati prācīnānupahasitumiva prācāmuktamanuvadati -------- tadetatsarvamiti",
    "GSP28jsbh3-3u:1233": "tadetaditi padābhyāṃ prāñca ityanena copahāsaḥ sūcitaḥ //",
    "GSP28jsbh3-3u:1234": "iti trayodaśaṃ pauṣṇapeṣaṇasya vikṛtyarthatādhikaraṇam //",
    "GSP28jsbh3-3u:1235": "- - - - - - - <B1> (14 adhikaraṇam /",
    "GSP28jsbh3-3u:1236": ") (a.3 pā.3 adhi.14)",
    "GSP28jsbh3-3u:1237": "tatsarvārtham aviśeṣāt /",
    "GSP28jsbh3-3u:1238": "tat peṣaṇaṃ pūṣadevatye carau paśau puroḍāśe ca syāduta carāveveti cintāyām -------- aviśeṣādadantakatvahetuvaśācca sarvatreti prāpte",
    "GSP28jsbh3-3u:1239": "-------- puroḍāśe tāvatpākātpūrvaṃ peṣaṇasya prāptatvādeva vidhānaṃ vyartham, taduttaraṃ tu puroḍāśapadavācyākṛtivināśāpattiḥ /",
    "GSP28jsbh3-3u:1240": "evaṃ paśuhṛdayādāvapi; teṣāmapyākāraviśeṣaviśiṣṭamāṃsavācitvāt /",
    "GSP28jsbh3-3u:1241": "na cobhayatrāvadānottarakālaṃ peṣaṇavidhiḥ; atyantāprāptapeṣaṇavidhau",
    "GSP28jsbh3-3u:1242": "gauravāpatteḥ, carāvatideśena prasaktasya prayojanābhāvena nivartamānasya pratiprasavamātrakaraṇe tu lāghavam /",
    "GSP28jsbh3-3u:1243": "prakṛtau hi pradeyapuroḍāśasiddheranyathopapādayitumaśakyatvādarthaprāptamapi peṣaṇaṃ adhvaryukartṛkatvādiprayojanasiddhyarthaṃ sadharmakaṃ vihitam /",
    "GSP28jsbh3-3u:1244": "taccarau pradeyasiddhestavdyatirekeṇa jāyamānatayā carutvāvacchinnaṃ prati peṣaṇasyākāraṇatvānnivartamānaṃ pratiprasūyate /",
    "GSP28jsbh3-3u:1245": "ata eva prasaktaprāptikasya kāraṇāntareṇa nivṛttiprasaktau vidhiḥ pratiprasavaḥ /",
    "GSP28jsbh3-3u:1246": "tatra cotpattiviniyogāṅgasaṃbandhādau yathāsaṃbhavaṃ vidhervyāpārābhāvāllāghavam /",
    "GSP28jsbh3-3u:1247": "ata eva peṣaṇasya pradeyasiddhirūpaprākṛtaprayojanalopenātrādṛṣṭaprayojanāntarakalpane 'pi",
    "GSP28jsbh3-3u:1248": "na pratiprasavatvavighātaḥ /",
    "GSP28jsbh3-3u:1249": "dharmāṇāṃ tu peṣaṇasya karmāntaratvābhāvena pradhānaṃ nīyamānaṃ hi tatrāṅgānyapakarṣati iti nyāyena prākṛtapeṣaṇāṅgatayā prāptānāmatraivādṛṣṭarūpakāryāntarakalpanaṃ na doṣāya /",
    "GSP28jsbh3-3u:1250": "iṣyate cāyamartho 'gnisaṃskārakamanthanādeḥ paśuprakaraṇāmnātasya vacanāccāturmāsyāṅgatvena viniyoge taddharmāṇāṃ kāryāntaraprayuktatvakalpanādau /",
    "GSP28jsbh3-3u:1251": "vastutastu atra peṣaṇasya na kāryāntarakalpanāpi;",
    "GSP28jsbh3-3u:1252": "pradeyasidhdyarthatvādeva /",
    "GSP28jsbh3-3u:1253": "yadyapi hi carutvāvacchinnaṃ prati peṣaṇasyākāraṇatvam; tathāpi piṣṭakacarāvapi caruśabdaprayogāt peṣaṇavidhibalena ca “pauṣṇaṃ carumi”",
    "GSP28jsbh3-3u:1254": "tyatra sāmānyavācino 'pi caruśabdasya piṣṭakacaruviśeṣaparatvaniścayāt tasya pradeyasya peṣaṇamantareṇāsiddherna peṣaṇasya kāryāntarakalpanāpi /",
    "GSP28jsbh3-3u:1255": "ata eva carutvaṃ nāmānavastrāvitāntaruṣmapakkataṇḍulaprakṛtikatvam /",
    "GSP28jsbh3-3u:1256": "atra bhaktavyāvṛttyai anavastrāviteti /",
    "GSP28jsbh3-3u:1257": "maṇḍakavyāvṛttyai antariti /",
    "GSP28jsbh3-3u:1258": "sūpaśākādivyāvṛttyai taṇḍuleti /",
    "GSP28jsbh3-3u:1259": "ata eva piṣṭakacarāvapi tatsaṃbhavānna peṣaṇasya vighātakatvamiti tatraiva peṣaṇam // 3 // // iti caturdaśaṃ pauṣṇapeṣaṇasya carāveva niveśādhikaraṇam //",
    "GSP28jsbh3-3u:1260": "<B2> adyāpyekadevatye eva peṣaṇamiti siddhāntābhāvāt dvidevatyā api ca puroḍāśapaśavo bhavantyevātrodāharaṇam",
    "GSP28jsbh3-3u:1261": "tathā caikapūṣadevatyapuroḍāśapaśuyāgayoraprasiddhatve 'pi “somāpauṣṇaṃ",
    "GSP28jsbh3-3u:1262": "traitamālabheta” “somāpauṣṇa ekādaśakapālaḥ” “aindrāpauṣṇaścaruḥ” iti vākyavihite paśau carau puroḍāśe ca peṣaṇaṃ bhavati vā na veti vicāraḥ",
    "GSP28jsbh3-3u:1263": "saṃbhavatyevetyabhiprāyeṇa athavā ------ “pauṣṇaṃ carumanunirvapet”",
    "GSP28jsbh3-3u:1264": "“pauṣṇaṃ śyāmamālabhetānnakāma” iti vākyavihitāvekapūṣadevatyau carupaśū",
    "GSP28jsbh3-3u:1265": "tathā “paśumālabhya puroḍāśaṃ nirvapatī”tyanena",
    "GSP28jsbh3-3u:1266": "kevalapūṣadevatyapaśuyāgāṅgatvena vihitasya puroḍāśasya pradhānayāgīyapūṣadevatākatvādekapūṣadevatyaḥ puroḍāśo 'pi",
    "GSP28jsbh3-3u:1267": "saṃbhavatītyabhipretya vicāramārabhate ------- tatpeṣaṇamiti /",
    "GSP28jsbh3-3u:1268": "gauravāpatteriti /",
    "GSP28jsbh3-3u:1269_0": "pañcame avadānādipradānāntenānusamayasādhanāya tāvata ekapadārthatvokteḥ tāvanmadhye avadānottaraṃ peṣaṇānuṣṭhāne vyavadhānādekapadārthatābhaṅgāpatterapyetadupalakṣaṇaṃ",
    "GSP28jsbh3-3u:1269_1": "draṣṭavyam /",
    "GSP28jsbh3-3u:1270": "lāghavamevopapādayati ------- prakṛtau hīti //",
    "GSP28jsbh3-3u:1271": "nan.u piṣṭakacarāvapi caruśabdaprayogāt tasyaiva pūṣadevatyayāge grahaṇe 'pekṣitaṃ peṣaṇaṃ na nivartamānamiti",
    "GSP28jsbh3-3u:1272_0": "tatsidhyarthamaprāptapeṣaṇavidhānameva syādityāśaṅkāṃ nirākartuṃ piṣṭaṃ vināpyodane 'pi caruśabdaprayogāt tasyaiva grahaṇasiddheḥ",
    "GSP28jsbh3-3u:1272_1": "peṣaṇasya prayojanābhāvena nivartamānatāstyeveti carutvāvacchinnaṃ prati peṣaṇasya",
    "GSP28jsbh3-3u:1273": "kāraṇatvābhāvena darśayati -------- tavdyatirekeṇeti //",
    "GSP28jsbh3-3u:1274": "nyāyasudhākārādibhiḥ pūrvādhikaraṇe kṛtaṃ pratiprasavalakṣaṇamayuktamiti sūcayituṃ svayaṃ pratiprasavasvarūpaṃ darśayati --------",
    "GSP28jsbh3-3u:1275": "prasaktaprāptikasyeti /",
    "GSP28jsbh3-3u:1276": "tallakṣaṇopapādanaṃ taddūṣaṇaṃ ca prāgevoktam //",
    "GSP28jsbh3-3u:1277": "vyāpārābhāvāditi //",
    "GSP28jsbh3-3u:1278": "punaḥ karaṇamātre vyāpārāllāghavamityarthaḥ //",
    "GSP28jsbh3-3u:1279": "atredaṃ matadvayam --------- tatra nyāyasudhākārastāvat -------",
    "GSP28jsbh3-3u:1280": "avastrāvitānavastrāvitānuvṛttānyonyāsaṃlagnatvalakṣaṇaviśadapākanim ittamodanatvaṃ vaiśadyasāpekṣam, carutvaṃ tu vaiśadyānapekṣamevodane",
    "GSP28jsbh3-3u:1281": "piṣṭasādhye carāvanuvṛttamanavastrāvitāntarūṣmapakvatvamātranimittamiti carau na vaiśadyāpekṣamodanatvam",
    "GSP28jsbh3-3u:1282": "kathaṃ tarhi caroranodanatve “odano vā prayuktatvāt --------” iti daśamādhikaraṇasiddhāntasūtre caruśabdasyodanavācitvoktiriti cet, na;",
    "GSP28jsbh3-3u:1283": "aditimodaneneti vākyaśeṣe odanapadasya vaiśadyākhyacaruviśeṣavidhisūcanārthatvena sthālīmātravācitvapūrvapakṣanivṛttitātparye 'pi athavā -------",
    "GSP28jsbh3-3u:1284_0": "caruśabdasyānavastrāvitāntarūṣmapakvatvamātravācitve sūpaśākāderapi carutvāpatteḥ tannivṛttyai odanaśabdasya sūpādivyatiriktatvopalakṣaṇārthatve",
    "GSP28jsbh3-3u:1284_1": "'pi caruśabdasya odanavācitvoktyarthatve mānābhāvāt, avastrāvitaudane caruśabdāprayogācca /",
    "GSP28jsbh3-3u:1285": "ataḥ vaiśadyābhāvavatyevaudanacarutvopapattiḥ /",
    "GSP28jsbh3-3u:1286": "tathā vaiśadyābhāvavatyeva taṇḍulacarāvapi carutvasiddhiḥ /",
    "GSP28jsbh3-3u:1287": "kvacit piṣṭakaudana iti piṣṭake odanaśabdaprayogo gauṇa eveti /",
    "GSP28jsbh3-3u:1288": "pārthasārathistu daśame trivṛccarvaśvavālādhikaraṇe arthavādādanavastrāvitāntarūṣmapakvaudane caruśabdasya yājñikānāṃ prayogāccaudanavācitvameva caruśabdasya siddhameva /",
    "GSP28jsbh3-3u:1289_0": "ataeva ------ vaiśadyasya piṣṭakacarāvapi saṃbhavādodanarūpa eva vaiśadyavati tasmin caruśabdaprayogasya mukhyatayaivāṅgīkārāt",
    "GSP28jsbh3-3u:1289_1": "odanavācitātadavācitayoḥ svīkāre 'nuṣṭhānabhedābhāvāttatrāgrahamapradarśyaiva piṣṭakacarau caruśabdamātrapravṛttipradarśanena",
    "GSP28jsbh3-3u:1289_2": "pradeyasiddhyarthatvaṃ",
    "GSP28jsbh3-3u:1290": "peṣaṇasyopapādayati -------- vastutastviti //",
    "GSP28jsbh3-3u:1291": "piṣṭakacarugrahaṇ.e 'pi pauṣṇaṃ carumiti vākyārthāvirodhāt",
    "GSP28jsbh3-3u:1292": "peṣaṇavidherdṛṣṭārthatālābhāya sāmānyaparasyāpi caruśabdasya viśeṣāvadhāraṇopapatteḥ peṣaṇaṃ pradeyapiṣṭacarusiddhyarthameveti nādṛṣṭarūpakāryāntarakalpanetyarthaḥ /",
    "GSP28jsbh3-3u:1293": "atredamavadheyam -------- yadi atra peṣaṇavidhibalāt sāmānyavācinaḥ caruśabdasya piṣṭakacaruviśeṣaparatvam, tadā naivāsya peṣaṇavidhitvaṃ",
    "GSP28jsbh3-3u:1294": "kleśena svīkartumucitam; asya “nivītaṃ",
    "GSP28jsbh3-3u:1295": "manuṣyāṇāmi”tyasyopavītavākyaśeṣatveneva taittirīyaśākhāyāṃ prāśitraharaṇavidhivākyaśeṣatvenāpi “aditimodanene” tivadiha niyāmakatvopapatteḥ /",
    "GSP28jsbh3-3u:1296": "nahi sannihitapaṭhitameva jñāpakamiti niyamaḥ; pramāṇābhāvena yathātathābhūtasya pradeśāntare sthitasyāpi jñāpakatvopapatteḥ /",
    "GSP28jsbh3-3u:1297": "ataeva ātithyavākyaśeṣabhūtasyāpi jñāpakatvopapattiḥ /",
    "GSP28jsbh3-3u:1298": "“nahyatrānūyājānyajanbhavatī” tyarthavādasya pradeśāntarasthasya “aṣṭāvupabhṛti gṛhṇātī”ti vākyagatāṣṭapadasya catuṣkadvayalakṣaṇājñāpakatvamiṣyata eva /",
    "GSP28jsbh3-3u:1299": "evañca piṣṭakacarau caruśabdaprayogānurodheneha tadgrahaṇapeṣaṇasya pradeyasiddhidvārātideśādeva prāpteḥ nirarthakameva tasya vidhitvāśrayaṇam",
    "GSP28jsbh3-3u:1300": "nahyekavākyatvasaṃbhave vākyabhedamaṅgīkṛtya dvidevatye peṣaṇavāraṇāya vidhitvaṃ yuktam; jñāpakatvasyaivaikavākyatābhaṅgena yuktatvena dvidevatye",
    "GSP28jsbh3-3u:1301": "taddvārā prayojanābhāvāt /",
    "GSP28jsbh3-3u:1302": "yadapyuktaṃ pārthasārathinā -------- piṣṭakacarāvapi viśadapākasaṃbhavāt caruśabdasyaudanavācitvamita, tat na; piṣṭasya jalapūritāyāṃ sthālyāṃ",
    "GSP28jsbh3-3u:1303": "prakṣepeṇa pāke sati vaiśadyasyāsaṃbhavāt /",
    "GSP28jsbh3-3u:1304": "nahi piṣṭe jalena piṇḍībhūte anyonyabhāvasya pratiyogyanuyogyupalaṃbho",
    "GSP28jsbh3-3u:1305": "jāyate, yena anyonyāsaṃlagnatvarūpaṃ vaiśadyaṃ prāpnuyāt /",
    "GSP28jsbh3-3u:1306": "ataeva odane taṇḍulānāmevānyonyatayā pṛthagavasthānāt tadasaṃlagnatvaṃ spaṣṭamevopalabhyate",
    "GSP28jsbh3-3u:1307_0": "anavastrāvite taṇḍulacarau vaiśadyavyāvṛttyarthameva pracurajaladānasya tathābhūte odane ca tāvatparyāptamātrajaladānasya",
    "GSP28jsbh3-3u:1307_1": "ca śiṣṭasaṃpradāye darśanāt parasparasaṃlagnatve sati anavastrāvitāntarūṣmapakvatvamātreṇaiva caruvyavahāra iti vaiśadyasyānapekṣaṇānna",
    "GSP28jsbh3-3u:1307_2": "vaiśadyaprayuktamodanatvamiti tatraiva yājñikaprayogaḥ syāt /",
    "GSP28jsbh3-3u:1308": "tatratyabhāṣyavārtikanyāyasudhāgrantheṣūpalambhādanavastrāvitāntarūṣmapakvaudane yājñikānāṃ prayogopapādanamapi tadīyaṃ na yuktam //",
    "GSP28jsbh3-3u:1309": "yatt.u -------- atra prakāśakārairuktaṃ piṣṭake hi odanatve yathā",
    "GSP28jsbh3-3u:1310": "laukikaprayogaprasaktā sthālīvācitār'thavādikodānavācitayā bādhyate, tathā tayaiva piṣṭakacaruḥ sādhyate iti prayogamūlānnodanapiṣṭakavācitāpi",
    "GSP28jsbh3-3u:1311": "bādhyeta /",
    "GSP28jsbh3-3u:1312": "miśramate codanasāmānye śaktigrahe tadavirodhāt tadviśeṣānavastrāvitāntarūṣmapakvavācitā yājñikaprayogādyuktā,",
    "GSP28jsbh3-3u:1313": "sāmānyagrahaṇe hi apekṣitaviśeṣasamarpakamanukūlameva natu viruddhaṃ ityuktama “ktādhikaraṇe",
    "GSP28jsbh3-3u:1314": "tava tu laukikaprayogādiva yājñikaprayogādapyarthavādaprābalyāt tadviruddhānodanapiṣṭakavācitāyuktā --------” iti,",
    "GSP28jsbh3-3u:1315": "tadetaddāśamikādhikaraṇaśāstradīpikāyā viruddham /",
    "GSP28jsbh3-3u:1316": "tatra hi anavastrāvitāntarūṣmapakvaudana evayājñikaprayogasyokteḥ",
    "GSP28jsbh3-3u:1317": "tatraicār'thavādāt pūrvaṃ caruśabdaśravaṇānantaraṃ śaktigrahādarthavādasya",
    "GSP28jsbh3-3u:1318_0": "tadupodbalatayā sthālīmātravācakatānirāsa eva tātparyapratīteḥ nirṇītopakramasthacaruśebdānurodhena sāmānyavacanasya viśeṣaparatvakalpanayāpyarthavādāvirodhena",
    "GSP28jsbh3-3u:1318_1": "caruśabdaśaktigrāhakatve mānābhāvenārthavādavaśāt sāmānyata odanavācino viśeṣāpekṣayā yājñikaprayogagrahaṇamityarthakalpanasyāsaṅgatatvāt /",
    "GSP28jsbh3-3u:1319": "ataeva tadadhikaraṇer'thavādasamānakakṣyatayaiva yājñikaprayoga",
    "GSP28jsbh3-3u:1320": "odanaparyantatvenoktomiśraiḥ, yasya tu nyāyasudhākṛto mate odanaparyante caruśabdasya śaktistasyāpi mate na trivṛccarvaśvavālādhikaraṇe caruśabdasya",
    "GSP28jsbh3-3u:1321": "sthālīvācitānirāsenārthavādasyodanarūpārthaśaktigrāhakatayopanyāsaḥ;",
    "GSP28jsbh3-3u:1322": "caruśabdārthanirṇayasya yājñikaprasidhyaiva siddheḥ prayojanābhāvāt //",
    "GSP28jsbh3-3u:1323": "ataev.a daśame śāstradīpikāyāṃ ------- viśvastatarayājñikaprayogasya sādhāraṇasthālīprayogāpekṣayā prābalyenāpi sthālīvācitvaṃ khaṇḍitam //",
    "GSP28jsbh3-3u:1324": "naca ------- odanaparyantavācitvābhāver'thavādavirodhāt sthālīvācitve lāghavāt yājñikaprayogasyāpi bādhāpattiriti -------- yuktam; avirodhāt /",
    "GSP28jsbh3-3u:1325": "yathaiva hi tava mate sāmānyāpekṣitvenāvirodhaḥ tathaiva odanasādṛśyavivakṣayā prāptāvaiśadyasūpaśākādivyāvṛttyarthatvenāvirodhaḥ saṃbhavatyeva /",
    "GSP28jsbh3-3u:1326": "itarathā prayogāviśeṣāt lokaprasiddhasthālyā yājñikaprasiddhasya ca madhye katarasya grahaṇamiti sandehanirākaraṇārthatvasyaivāpattyā “sandigdheṣu",
    "GSP28jsbh3-3u:1327": "vākyaśeṣādi” tyanenaiva gatārthatvāpatteḥ /",
    "GSP28jsbh3-3u:1328": "tathāca nirṇītārthasyaiva caruśabdasyātrārthavādena nirṇayānna sandigdhanyāyaviṣayateti trivṛccarvaśvavālādhikaraṇaśāstradīpikoktaṃ virudhyeta /",
    "GSP28jsbh3-3u:1329": "ato laukikaprasiddhibādhena yājñikaprasidhyaiva nirṇītārthakatve vaktavye arthavādasya śaktigrahe 'nupayogādvaiśadyaprāptyarthameva tadupāsanam //",
    "GSP28jsbh3-3u:1330_0": "kiñca asmin mate ūṣmapakva odane iva piṣṭasādhye 'pi tasmin caruśabdārthatvāṅgīkārāt dvayorapyarthayoḥ sthālīvacanatvābādhena",
    "GSP28jsbh3-3u:1330_1": "yājñikaprasidhyā grahaṇāpattinivāraṇaphalakaudanarūpacarutātparyatvakalpanayāpyupapadyata evatadavirodhaḥ //",
    "GSP28jsbh3-3u:1331": "vastutastu -------- sthālyāṃ caruśabdasya nirṇītaśaktikatve sati upakramagatanirṇayānurodhenopasaṃhāragataudanapada",
    "GSP28jsbh3-3u:1332": "odanasādhanatvalakṣaṇayāpi stuterupapatternārthavādavaśena tadvācitvabādhaḥ śakyate kartumiti sthālīvacanatvanivṛttiḥ durghaṭaiva //",
    "GSP28jsbh3-3u:1333": "kiñca caruśabdasya sthālīvacanatvabādhenānavastrāvitaudanaviśeṣavācitvamarthavādapratīteḥ prāk nirṇītaṃ vā navā; ādye",
    "GSP28jsbh3-3u:1334": "tenaivār'thavādagatasāmānyaśabdārthanirṇāyakatvāt arthavādena caruśabdanirṇaya ityetatparatā tadadhikaraṇe durupapādaiva /",
    "GSP28jsbh3-3u:1335": "dvitīye niścitena viśeṣaṇa sāmānyākāṅkṣānivṛttāvapi aniścitena tena tadayogāt viśeṣasamarpakatvenāvirodhopapādanaṃ",
    "GSP28jsbh3-3u:1336": "vācakatātātparyagrāhitvaṃ vinā kevalaṃ yājñikaprasiddhimātratvena niyāmakatvānupapatteḥ /",
    "GSP28jsbh3-3u:1337": "ato yathaiva mlecchaprasiddhiḥ āryaprasidhdyā bādhyate, evaṃ sādhāraṇāryaprasiddhirapi nyāyataulyāt karmānuṣṭhānavattvena viśvastatarāryaprasidhdyā bādhyate /",
    "GSP28jsbh3-3u:1338_0": "evaṃ sādhāraṇārthaprasiddherapītyevaṃ sthālīvācitvanirākaraṇenānavastrāvitāntarūṣmapakvamātravācitva evopakrame nirṇīte tadanusāreṇopasaṃhāragataudanapade",
    "GSP28jsbh3-3u:1338_1": "sādṛśyalakṣaṇāyā ucitatvāt vaiśadyayuktataṇḍulaprakṛtikatvamevārthavādasya nyāyyam, natu etāvatāpi vaiśadyayuktataṇḍulaprakṛtikatvāṃśe",
    "GSP28jsbh3-3u:1338_2": "śaktigrāhakatvam; tathātve maudgayavamayādicaruṣu carucabdānāmanantānāṃ gauṇatvāpatteḥ,",
    "GSP28jsbh3-3u:1339": "vrīhiprakṛtikataṇḍuleṣveva lokaśāstraprasidhdyā taṇḍulatvāṅgīkārāt /",
    "GSP28jsbh3-3u:1340": "ataeva vārtikakṛtānavastrāvitāntarūṣmapakvamātrameva tacchabdapravṛttinimittamuktam /",
    "GSP28jsbh3-3u:1341": "etena -------- sūpaśākādivyāvṛttaye taṇḍulaprakṛtikatvaviśeṣaṇopādānaṃ sarvagranthalikhitamapi -------- parāstam; ativyāptiparihāre 'pi",
    "GSP28jsbh3-3u:1342": "maudgādiṣvavyāptyāpatteḥ, loke phalatvena prasiddheṣu taṇḍulaprakṛtikeṣu vartulatvena dṛḍheṣvativyāptyāpatteśca",
    "GSP28jsbh3-3u:1343": "ataḥ sūpaśākādivyatiriktatvopalakṣaṇatvāṅgīkāreṇa tadvyāvṛtteḥ vaktavyatayā tadupalakṣaṇasūcakatvamastu nāmārthavādasyeti yuktam /",
    "GSP28jsbh3-3u:1344": "nyāyasudhāgranthe",
    "GSP28jsbh3-3u:1345": "'pyanavastrāvitāntarūṣmapadadvayasārthakyapradarśanāvasare",
    "GSP28jsbh3-3u:1346": "taṇḍulaprakṛtikapadānupādānātsūpaśākādivyatiriktatvopalakṣaṇārthatvasyaivārthavāda upapāditatvena maduktārthatātparyakatvapratīteḥ /",
    "GSP28jsbh3-3u:1347": "tasmānnārthavādasya śaktigrāhakatvamityeva nyāyasudhoktaṃ sādhu /",
    "GSP28jsbh3-3u:1348": "parantu ubhayamate 'pi prāyaṇīye anyatra sārasvatādicarupiṣṭakacaruvyāvṛttiḥ durghaṭaiva",
    "GSP28jsbh3-3u:1349": "ataḥ sarvagranthāvirodhenaivaṃ parihartavyam /",
    "GSP28jsbh3-3u:1350": "piṣṭakacarau caruśabdo gauṇa eva na mukhyaḥ /",
    "GSP28jsbh3-3u:1351": "ataeva śrautasmārtakarmaṇoścarukartavyatāyāṃ piṣṭasyaiva tatkaraṇaṃ viśiṣṭānāmiti gauṇamukhyanyāyādeva sarvatra tasyāgrahaṇam /",
    "GSP28jsbh3-3u:1352": "pauṣṇe carau peṣaṇaṃ vinaiva pradeyasiddheḥ pratiprasavarūpeṇa peṣaṇavidhānādeva gauṇārthasya grahaṇāt piṣṭakacaruḥ saṃpadyata iti sarvaṃ samañjasamityalaṃ śrameṇa /",
    "GSP28jsbh3-3u:1353": "yasmātpiṣṭakacarāvapi caruśabdaprayogaḥ ata eva vaiśadyānapekṣaṃ carutvapravṛttinimittamidamityāha --------- ata eva carutvaṃ nāmeti //",
    "GSP28jsbh3-3u:1354": "spaṣṭamanyat /",
    "GSP28jsbh3-3u:1355": "// iti caturdaśaṃ pauṣṇapeṣaṇasya carāveva niveśādhikaraṇam //",
    "GSP28jsbh3-3u:1356": "- - - - - - <B1> (15 adhikaraṇam /",
    "GSP28jsbh3-3u:1357": ") (a.3 pā.3 adhi.15)",
    "GSP28jsbh3-3u:1358": "ekasminn ekasaṃyogāt /",
    "GSP28jsbh3-3u:1359": "yatrānyasahitaḥ pūṣā devatā; yathā rājasūye aindrāpauṣṇaścaruriti, tatrāpi peṣaṇamuta yatra kevala eva devatā tatraiveti cintāyām ------- “adantako",
    "GSP28jsbh3-3u:1360": "hi sa” iti arthavādānusārāt peṣaṇasya",
    "GSP28jsbh3-3u:1361": "pūṣasvarūpaprayuktatvāvagatestatsvarūpasya cānyasāhitye 'pi",
    "GSP28jsbh3-3u:1362": "sattvādyuktameva peṣaṇam /",
    "GSP28jsbh3-3u:1363": "ata eva “somāpauṣṇaṃ caruṃ nirvapennemapiṣṭaṃ paśukāma” iti nemapadavācyārddhapiṣṭatvānuvādo 'pi saṅgacchate /",
    "GSP28jsbh3-3u:1364_0": "yadi tu navamādyanyāyena pūṣasvarūpe ānarthakyādapūrvasādhanatvalakṣaṇāyā āvaśyakatvamāśaṅkyeta, tadāstu pūrvoktavidhayā",
    "GSP28jsbh3-3u:1364_1": "pūṣaprapiṣṭasaṃbandhajñānajanyayāgānumitereva tātparyagrāhikāyāḥ sattvāt",
    "GSP28jsbh3-3u:1365": "sāpi pūṣapade /",
    "GSP28jsbh3-3u:1366": "paraṃ tvarthavādādyanurodhāt pūṣādhiṣṭhānakadevatātvaprayojyāpūrvīyatvalakṣaṇāyā evāṅgīkārād",
    "GSP28jsbh3-3u:1367": "'pi peṣaṇadharmaḥ saṃbhavati /",
    "GSP28jsbh3-3u:1368": "yathācaivaṃ sati pākasaṃpattistathā yatitavyaṃ antarāyakaraṇena vā krāmikanikṣepeṇa vā pātrabhedena veti prāpte ---------",
    "GSP28jsbh3-3u:1369_0": "ānarthakyaparihārāyāpūrvasādhanatvalakṣaṇāyā āvaśyakatvādadhiṣṭhānadvārakatvakalpanasya ca pūṣṇo devatātvopasthitimantareṇānupapatteḥ",
    "GSP28jsbh3-3u:1369_1": "tadupasthitau ca taddvārakatvamātrakalpanayaivānarthakyaparihārād dvidevatye ca caturdhākaraṇādhikaraṇanyāyena kevalasya",
    "GSP28jsbh3-3u:1369_2": "pūṣṇo devatātvābhāvādyatra kevala eva pūṣā tatraiva peṣaṇam /",
    "GSP28jsbh3-3u:1370": "na ca --- apūrvasādhanībhūtadevatātvasyaiva prakāratayā pūṣapadena lakṣaṇe",
    "GSP28jsbh3-3u:1371_0": "'pi tasya pūṣopari bhāne svarūpasaṃbandhasyaiva saṃsargavidhayā vivakṣaṇena paryāpteravivakṣaṇāttasya ca dvidevatye 'pyekasmin",
    "GSP28jsbh3-3u:1371_1": "pūṣṇi sattvena tasyāpyuddeśyerūpatvopapatteḥ kathaṃ na peṣaṇādīti vācyam; vyāsajyavṛttidharmaparyāptaprakāratāyāṃ ekamātravṛttisaṃbandhasya",
    "GSP28jsbh3-3u:1371_2": "saṃsargatvānupapatteḥ",
    "GSP28jsbh3-3u:1372": "anyathā eko dvitvasamavāyavānitivadeko dvitvavāneko dvau ityādiśābdabodhāpatteḥ /",
    "GSP28jsbh3-3u:1373": "ato vyāsajyavṛttidevatātvasya paryāptisaṃbandhenaiva prakārakatvāt tasya ca pūṣṇi kevale bādhāt pūṣamātravṛttidevatātvasyaiva prakāratvena tatraiva peṣaṇādi /",
    "GSP28jsbh3-3u:1374": "adantakatvaṃ tvarthavādamātratvānna virudhyate /",
    "GSP28jsbh3-3u:1375": "nemapiṣṭatvasyāpi ca tatraiva vidheyatvāṅgīkārādviśiṣṭabhāvanāvidhānena cāvākyabhedādagamakatvam iti pañcadaśaṃ pauṣṇapeṣaṇasyaikadaivatyatvādhikaraṇam //",
    "GSP28jsbh3-3u:1376": "// iti śrīkhaṇḍadevaviracitāyāṃ bhāṭṭadīpikāyāṃ tṛtīyādhyāyasya tṛtīyaḥ pādaḥ //",
    "GSP28jsbh3-3u:1377": "<B2> atra nyāyasudhākṛtā “ānarthakyaparihārāya apūrvaprayukta eva peṣaṇe",
    "GSP28jsbh3-3u:1378": "dvārāpekṣāyāṃ bahuvrīhiṇā pradhānabhūtaḥ pūṣaiva dvāram /",
    "GSP28jsbh3-3u:1379": "sa ca bhāgaviśiṣṭaḥ /",
    "GSP28jsbh3-3u:1380": "bhāgaśca bhajyate sevyate iti vyutpattyā sevyam /",
    "GSP28jsbh3-3u:1381_0": "devatāyāśca bhoktṛtvābhāvena tadasaṃbhavāllakṣaṇayā svatpaparatve miśroddeśenāpi tyakte samaṃ syāditi nyāyena lokavadardhe",
    "GSP28jsbh3-3u:1381_1": "pūṣasvāmyasaṃbhave tasyāpi yatheṣṭaviniyojyatvarūpasya bhoktṛtvavadevāsaṃbhavāt jīvatpitṛkasyeva pitṛdhane anyaṃ prati yatheṣṭaviniyojyatvapratibandhākhyaṃ",
    "GSP28jsbh3-3u:1381_2": "svāmyam “devasvaṃ brāhmaṇasvaṃ ca lobhenopahinasti yaḥ /",
    "GSP28jsbh3-3u:1382": "“ itismṛtyuktaṃ bhāgaśabdoktaṃ dvāramityapūrvaprayuktatve 'pi dvidevatye peṣaṇamiti pūrvapakṣopapattirityuktam, tadidaṃ navame devatāvigrahanirāse",
    "GSP28jsbh3-3u:1383": "sati bhoktṛtvayatheṣṭaviniyojyatvayorabhāvasyevānyaṃ prati viniyogapratibandhasyāpyabhāvenāyuktamityevaṃ nirākṛtya prakāśakṛtānyathopapāditam /",
    "GSP28jsbh3-3u:1384": "apūrvaprayuktatve 'pi yadyapi bahuvrīhiṇā pradhānabhūtaḥ pūṣaiva dvāraṃ śābdam; tathāpi sākṣātpūṣṇaḥ peṣaṇānarhatvādānarthakyādeva",
    "GSP28jsbh3-3u:1385": "viparītaviśeṣaṇaviśeṣyatvena bhāgaśabdena yāgasādhanaṃ lakṣitaṃ havireva dvāram, na devatā; taddvāratve 'pi havirdvārasyāvaśyakatvāt /",
    "GSP28jsbh3-3u:1386": "pūṣā tu havirupalakṣaṇam; tatrāgneyendrapītādivatpūṣṇo nairapekṣyabodhakataddhitasamāsābhāvānnānyayogavyāvṛttyā",
    "GSP28jsbh3-3u:1387": "kintvayogavyāvṛttimātreṇeti tadidaṃ dvidevatye 'pyastyeveti //",
    "GSP28jsbh3-3u:1388": "tadetannirāsāyāha -------- sāpi pūṣapade iti //",
    "GSP28jsbh3-3u:1389_0": "yena vākyena yaduddeśyasaṃbandhena yasya vidhānaṃ tasya śabdaśaktyupasthitataduddeśyasaṃbandhe ānarthakyaprasaktau tadvācakapade",
    "GSP28jsbh3-3u:1389_1": "evāpūrvasādhanatvalakṣaṇayā tena rūpeṇoddeśye vidheye vihite tadevāpūrvaṃ prati dvāramiti “vrīhīnahanti;” ityādisaṃskāravākyeṣu",
    "GSP28jsbh3-3u:1389_2": "kḷptaṃ nyāyyaṃ ca;",
    "GSP28jsbh3-3u:1390": "prakaraṇādevāvaghātādīnāmapūrvasaṃbandhāvagame sati avaghātādivākyagatavrīhyādipadadvāraviśeṣasyaiva samarpaṇāt /",
    "GSP28jsbh3-3u:1391": "tadiha pūṣasaṃbandhenaiva bhāgaśabdena yāgalakṣaṇāttenopasthāpitamapyapūrvaṃ na sākṣāduddeśyam;",
    "GSP28jsbh3-3u:1392": "tadvācakapadābhāvāt /",
    "GSP28jsbh3-3u:1393": "tathāca bhāgaśabdena yāgasādhanahaviṣo dvāratvam /",
    "GSP28jsbh3-3u:1394": "tadabhāve tasyaivoddeśyatvaṃ śābdaṃ bhavet /",
    "GSP28jsbh3-3u:1395": "naca tatsaṃbhavati, ekaprasaratābhaṅgāpatteḥ, pūṣṇo 'yogavyāvṛttimātreṇāpi",
    "GSP28jsbh3-3u:1396_0": "viśeṣaṇatve viśiṣṭoddeśāpattereva hetorādyādhikaraṇe paramparāsaṃbandhena pūṣadevatoddeśenaiva vidhānasya bālaprakāśe bhavadbhiranyaiśca",
    "GSP28jsbh3-3u:1396_1": "sthāpitatvena tadupajīvanenaivāgnimavicārakaraṇādatra haviṣa uddeśyatvānupapatteḥ /",
    "GSP28jsbh3-3u:1397": "evañcoddeśyasamarpake pūṣapade evāpūrvasādhanatvalakṣaṇayā devatādvāreṇaivāpūrvārthatvenānarthakyaparihāra iti na pūrvapakṣasiddhiḥ /",
    "GSP28jsbh3-3u:1398_0": "yadapi devatāvigrahanirāsānnānyaṃ prati yatheṣṭaviniyojyatvapratibandhasyāpyabhāvena tathābhūtasvatvaviśiṣṭasya pūṣṇo dvāratvamiti",
    "GSP28jsbh3-3u:1398_1": "nyāyasudhākṛddūṣaṇam, tadapi śabdadevatātvavādināpi devatāvigrahānaṅgīkāre 'pi",
    "GSP28jsbh3-3u:1399": "devasvādivyavahāratadaṅgīkārajanakasambandhaviśeṣasyāṅgīkāryatvāt ya eva tadupapādakaḥ saṃbandhaviśeṣaḥ kalpanīyaḥ tadviśiṣṭasyaiva pūṣṇo dvāratvamityevaṃ tadāśayādupekṣyam /",
    "GSP28jsbh3-3u:1400_0": "ataevānyaṃ prati yatheṣṭaviniyojyatvapratibandhākhyasvāmyasyāpūrvaṃ pratyupayogābhāvāt na dvāratvaṃ saṃbhavatīti nyāyasudhākṛduktereva",
    "GSP28jsbh3-3u:1400_1": "pūṣapadeevāpūrvasādhanatvalakṣaṇāmaṅgīkṛtyaivānyathā pūrvapakṣaṃ sādhayati",
    "GSP28jsbh3-3u:1401": "-------- paraṃ tviti ------- //",
    "GSP28jsbh3-3u:1402": "spaṣṭamanyat //",
    "GSP28jsbh3-3u:1403": "atra ca prayojanaṃ pūrvapakṣe dvidevatye 'pi peṣaṇadharmasyeti pūrvapakṣopapādanavelāyāmeva bhāṣakhyānusāreṇoktam /",
    "GSP28jsbh3-3u:1404": "siddhānte tu prāpakapramāṇābhāvānnaiva taditi spaṣṭameva /",
    "GSP28jsbh3-3u:1405_0": "tatra vārtikakṛtā pūrvapakṣe kāṃsyabhojinyāyenāmukhyānugrahasyāpyuktatvāt iha tu indrasamakakṣatayopāttapūṣānurodhātsutarāṃ",
    "GSP28jsbh3-3u:1405_1": "sarvasyāpi peṣaṇaṃ śakyata eva kartumityapi prayojanāntaraṃ sūcitamityapi yatpūjyapādairuktam, tasyāyamevāśayaḥ ------ yat",
    "GSP28jsbh3-3u:1405_2": "pūṣānurodhena sarvasyāpi",
    "GSP28jsbh3-3u:1406": "peṣaṇe kṛte caruśabdasya piṣṭakacarāvapi prayogeṇendradevatādravyāvirodhopapatteḥ kāṃsyabhojinyāyena sarvasya peṣaṇam /",
    "GSP28jsbh3-3u:1407_0": "yadi ca caruśabdo 'navastrāvitaudane eva rūḍhaḥ syāt, tadāpi pūṣānurodhena peṣaṇakaraṇe indrasyaudanarūpasvadravyanāśāpatteḥ",
    "GSP28jsbh3-3u:1407_1": "tatra kasyānugraha iti saṃdehe mukhyatvenāsaṃjātavirodhitvenādhvarakalpāyāṃ mukhyabhūtāgnāvaiṣṇavadharmānugrahasyeva,",
    "GSP28jsbh3-3u:1408": "indradharmodanānugrahakartavyatāpattyā na sarvapeṣaṇaṃ prāpnoti, ataḥ piṣṭakacarugrahaṇe evāvirodhāt? kāṃsyabhojinyāyopapādane pūrvapakṣa iva",
    "GSP28jsbh3-3u:1409": "siddhānte 'pi sarvapeṣaṇaṃ saṃbhavatyeveti na kaścana pūrvottarapakṣayoḥ prayojanabhedaḥ sidhyeti /",
    "GSP28jsbh3-3u:1410_0": "atastaṇḍulacarugrahaṇapakṣe virodhaprasaktāvapyardhapeṣaṇena tatparihārasaṃbhavānna tadanurodhenendradevatādravyavighātaḥ",
    "GSP28jsbh3-3u:1410_1": "kartavya ityardhameva peṣaṇaṃ pūrvapakṣe prayojanaṃ bhinnaṃ sidhyati /",
    "GSP28jsbh3-3u:1411": "yatra hyamukhyasya sarvathā bādhastatra mukhyasyaivānugrahaḥ //",
    "GSP28jsbh3-3u:1412": "adhvarakalpāgatājyadravyagatamadhyatanasarasvatīyāgīyahavirabhimarśanasy.a",
    "GSP28jsbh3-3u:1413_0": "sakṛddhavirabhimarśanasyaiva śāstrārthatvena vṛdhanvatīmantreṇāpi siddheḥ tadbādhābhāvāt iha tu mukhyendrānugrahe sarvathā",
    "GSP28jsbh3-3u:1413_1": "pūṣāṅgapeṣaṇasya bādhaprasaṅgādardhapeṣaṇaṃ yuktamityeva prayojanaṃ kāṃsyabhojinyāyopapādanenāśrayaṇīyamiti tadevātra prayojanaṃ",
    "GSP28jsbh3-3u:1413_2": "vaktumiti //",
    "GSP28jsbh3-3u:1414": "iti pañcadaśaṃ pauṣṇapeṣaṇasyaikadaivatyatvādhikaraṇam //",
    "GSP28jsbh3-3u:1415": "iti śrīmatpūrvottaramīmāṃsāpārāvārīṇadhurīṇa kavimaṇḍana-khaṇḍadevaśiṣya-śaṃbhubhaṭṭaviracitāyāṃ bhāṭṭadīpikāvyākhyāyāṃ prabhāvalyāṃ tṛtīyādhyāyasya tṛtīyaḥ pādaḥ //",
    "GSP28jsbh3-3u:1416": "atra navītāntaṃ samāptam //",
    "GSP28jsbh3-3u:1417": "adhyāyaḥ pādaḥ adhikaraṇasaṃkhyā ādito 'dhikaraṇasaṃkhyā 3 3 15 50 // //"
}