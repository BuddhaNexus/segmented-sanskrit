{
    "GSP33mbrahsiu:0": "ānandamekamamṛtamajaṃ vijñānamakṣaram /",
    "GSP33mbrahsiu:1": "asarvaṃ sarvamabhayaṃ namasyāmaḥ prajāpatim // MBs_1.1 //",
    "GSP33mbrahsiu:2": "vedānteṣu vipratipadyante vipaścitaḥ ---",
    "GSP33mbrahsiu:3": "kecidaprāmāṇyaṃ manyante, ātmanaḥ pramāṇāntarasiddhatve teṣāmanuvādakatvam, asiddhatve saṃbandhāgrahaṇāt, apadārthatve",
    "GSP33mbrahsiu:4": "vākyasyāviṣayatvāt, pravṛttinivṛttyanupadeśe cāpuruṣārthatvāt /",
    "GSP33mbrahsiu:5": "anye tu pratipattikartavyatāprāmāṇyavyājenāprāmāṇyamevāhuḥ /",
    "GSP33mbrahsiu:6": "anye tu karmavidhivirodhātpratyakṣādivirodhācca śrutārthaparigrahe upacaritārthānmanyante",
    "GSP33mbrahsiu:7": "tannirāsārthamucyate --- ānandamiti /",
    "GSP33mbrahsiu:8": "parāṃ ca devatāṃ guṇābhidhānalakṣaṇayā stutyā kāyavāṅmanaḥprahvatālakṣaṇayā ca praṇatyā pūjayati",
    "GSP33mbrahsiu:9": "prakaraṇārthaṃ copakṣipati ---",
    "GSP33mbrahsiu:10": "vipratipattinirākaraṇamukhena vedāntānāmevaṃbhūte 'rthe",
    "GSP33mbrahsiu:11": "prāmāṇyapratipādanādyato bhavatyeṣo 'pi prakaraṇārthaḥ /",
    "GSP33mbrahsiu:12": "atra kecit ---",
    "GSP33mbrahsiu:13": "ānandātmakatve brahmaṇaḥ, ānandarāgānmumukṣupravṛttiḥ syāt /",
    "GSP33mbrahsiu:14": "rāganibandhanā ca pravṛttiḥ saṃsārabījamiti na muktaye syāt /",
    "GSP33mbrahsiu:15": "śāntasya dāntasya cātmani darśanamucyate /",
    "GSP33mbrahsiu:16": "na cānandānurāgātpravartamānaḥ śānto bhavati /",
    "GSP33mbrahsiu:17": "tasmātsakaladuḥkhātige brahmatattve duḥkhebhya udvignaḥ sukhebhyaśca vītarāgaḥ pravartamāno mucyate /",
    "GSP33mbrahsiu:18": "ānandaśrutayaśca sakaladuḥkhātikramamevāhuḥ /",
    "GSP33mbrahsiu:19": "dṛṣṭo hi kṣudduḥkhādinivṛttau sukhaśabdaḥ /",
    "GSP33mbrahsiu:20": "saiva ca sukhamityanye /",
    "GSP33mbrahsiu:21": "na cāśmādau prasaṅgaḥ, pratyagvṛtterupalabhyamānāyāḥ sukhatvāt,",
    "GSP33mbrahsiu:22": "tadviśiṣṭātmopalabdhervā /",
    "GSP33mbrahsiu:23": "tān pratyāha --- ānandamiti /",
    "GSP33mbrahsiu:24": "na tāvadduḥkhanivṛttireva sukham,",
    "GSP33mbrahsiu:25": "yugapatsukhaduḥkhayordarśanātsaṃtāpavataḥ śītahrade nimagnārdhakāyasya /",
    "GSP33mbrahsiu:26": "atha [KKS_2] satyapyanimagnārdhakāyaduḥkhe itarasyābhāvātsukhamiti,",
    "GSP33mbrahsiu:27": "kumbhīpāke pacyamānasya narakāntaraduḥkhābhāvātsukhitvaprasaṅgaḥ /",
    "GSP33mbrahsiu:28": "ekendriyadvāraduḥkhasya ca indriyāntardvāraduḥkhābhāvāt /",
    "GSP33mbrahsiu:29": "itaśca, aduḥkhasyāpi viṣayaviśeṣasaṃparkātsaṃvedyāhlādotpatteḥ /",
    "GSP33mbrahsiu:30": "yatrāpi duḥkhavigamaḥ, tatrāpi na tanmātrameva sukham,",
    "GSP33mbrahsiu:31": "annapānaviśeṣopādānāt /",
    "GSP33mbrahsiu:32": "duḥkhavigamo hi yaistairannapānaiḥ sidhyati /",
    "GSP33mbrahsiu:33": "na ca sa viśeṣavān, yena tadviśeṣāya tatsādhanaviśeṣo 'pekṣyeta /",
    "GSP33mbrahsiu:34": "sukhe tvatiśayavattvādyuktā tatsādhanātiśayāpekṣā /",
    "GSP33mbrahsiu:35": "yadapi manyante ---",
    "GSP33mbrahsiu:36": "yadāpi nānyadduḥkhaṃ nivartyam, tadāpi kāmasya duḥkhātmakatvāttannibarhaṇarūpaṃ sukham",
    "GSP33mbrahsiu:37": "tatrāpyakāmasya viṣayaviśeṣopabhoge na sukhitā syāt /",
    "GSP33mbrahsiu:38": "bhavati ca madhyastho 'pi ramaṇīyaviṣayasaṃparke hlādavān /",
    "GSP33mbrahsiu:39": "syādetat ---",
    "GSP33mbrahsiu:40": "yatraiva kāmaḥ sa eva sukhayati viṣayaḥ, netaraḥ /",
    "GSP33mbrahsiu:41": "tasmātkāmanivṛttyaiva viṣayāḥ sukhayitāraḥ /",
    "GSP33mbrahsiu:42": "anyathā ya ekasya sukhaḥ sa sarvasya syāt /",
    "GSP33mbrahsiu:43": "kāmanivṛttyā tu sukhatve yatra yasya kāmo 'bhiruciḥ sa eva tasya sukha iti yujyate /",
    "GSP33mbrahsiu:44": "tatrākāmasyāpi viṣayaviśeṣopabhogātkāmābhivyaktau tannivṛttau tatsukhitvamiti /",
    "GSP33mbrahsiu:45": "tadapyasāram, yato viṣayopabhogā nāvaśyaṃ kāmanibarhaṇāḥ /",
    "GSP33mbrahsiu:46": "uktaṃ hi ‘na jātu kāmaḥ kāmānāmupabhogena śāmyati'; iti /",
    "GSP33mbrahsiu:47": "tathā ‘bhogābhyāsamanu vivardhante rāgāḥ, kauśalāni cendriyāṇām'; iti /",
    "GSP33mbrahsiu:48": "viṣayadoṣadarśanādapi ca kāmanivṛttiḥ, tatropabhogatulya āhlādaḥ syāt /",
    "GSP33mbrahsiu:49": "samāne ca prārthitārthalābhe pramodabhedo na syāt, kāmanivṛtteraviśeṣāt /",
    "GSP33mbrahsiu:50": "syādetat ---",
    "GSP33mbrahsiu:51": "kāmātireke tannivṛttau sukhātiśayābhimānaḥ, itaratrānyatheti /",
    "GSP33mbrahsiu:52": "tacca na /",
    "GSP33mbrahsiu:53": "kāmātirekātprayasyantamavāpto 'rtho na tathā prīṇayati, yathāprārthito vinā prayāsādupanataḥ",
    "GSP33mbrahsiu:54": "tathāhi ---",
    "GSP33mbrahsiu:55": "kleśādavāpto 'yamiti na tena tathā prīyate, yathānāśaṃsitopanatena /",
    "GSP33mbrahsiu:56": "kāmābhāvamātre ca sukhe 'kāmitaviṣayopabhoge na bhogāvasthāyāḥ pūrvāpare",
    "GSP33mbrahsiu:57": "avasthe bhidyeyātām /",
    "GSP33mbrahsiu:58": "kāmapradhvaṃse vā parāvasthā na bhidyeta /",
    "GSP33mbrahsiu:59": "bhogāvasthāyāṃ prabuddhādhvastakāma eveti cetpūrvā [KKS_3] parayorapi dvayoravasthayostarhi sukhī itaratra duḥkhītyanubhavaviruddhamāpadyeta /",
    "GSP33mbrahsiu:60": "aprāptaśca smaraṇaviparivartī viṣayaḥ kāmasyodbodhakaḥ, prāpto nivartakaḥ /",
    "GSP33mbrahsiu:61": "prāptasyodbodhatve na tato nivṛttiḥ syāt /",
    "GSP33mbrahsiu:62": "na ca yatra kāmastatra sukham, manorathaśatārthitasyāpyupabhogena kasyacidduḥkhitvadarśanāt",
    "GSP33mbrahsiu:63": "sukhapūrvakastu kāmaḥ, anubhūtatadbhāve taddarśanāt /",
    "GSP33mbrahsiu:64": "yāpi kācidananubhūte 'pi jātiviśeṣabhājāṃ kāmapravṛttiḥ sāpi",
    "GSP33mbrahsiu:65": "prāgbhavīyānubhavanibandhanā /",
    "GSP33mbrahsiu:66": "yathā ca kasyacitkvacitkāmo jātibhedādinimittaḥ, tathā kiñcitkasyacitsukhamiti nāvyavasthā",
    "GSP33mbrahsiu:67": "api ca kāmanivṛttyāpi keciddūyante, tadabhāve viṣayopabhogasāmarthyābhāvāt /",
    "GSP33mbrahsiu:68": "na tarhi nivṛttikāmāḥ /",
    "GSP33mbrahsiu:69": "nivṛttikāmā viṣayaṃ prati, tasya kutaścinnimittādanupabhogyatvāt /",
    "GSP33mbrahsiu:70": "kimiti tarhi dūyante? anubhūtacarasya tajjanmanaḥ sukhasyāprāpteḥ /",
    "GSP33mbrahsiu:71": "yathā pittādyupahatendriyā viśiṣṭebhyo 'nnapānebhyo nivṛttikāmāḥ, tathaiva kāmanivṛttyā tapyante",
    "GSP33mbrahsiu:72": "tatrānubhūtacaratajjanmāhlādavicchedānnānyo hetuḥ /",
    "GSP33mbrahsiu:73": "tasmātpratyātmavedanīyasukhapratyākhyānamayuktam /",
    "GSP33mbrahsiu:74": "sukhasaṅgijanopacchandanāya tu tatrabhavadbhirvarṇitamiti paśyāmaḥ /",
    "GSP33mbrahsiu:75": "tadevaṃ duḥkhanivṛtteranyatsukham /",
    "GSP33mbrahsiu:76": "sa cānandaśabdasya mukhyo 'rthaḥ /",
    "GSP33mbrahsiu:77": "śabdapramāṇake ca yathāśabdaṃ pratipattiryuktā /",
    "GSP33mbrahsiu:78": "na ca rāganibandhanā tatra pravṛttiḥ /",
    "GSP33mbrahsiu:79": "na hīcchāmātraṃ rāgaḥ /",
    "GSP33mbrahsiu:80": "avidyākṣiptamabhūtaguṇābhiniveśaṃ rāgamācakṣate /",
    "GSP33mbrahsiu:81": "tattvadarśanavaimalyāttu tattve cetasaḥ prasādo 'bhirucirabhīcchā na rāgapakṣe vyavasthāpyate, yathā saṃsārāsāratātattvadarśananiṣpanno nodvegastato dveṣapakṣe /",
    "GSP33mbrahsiu:82": "anyathā sarvaduḥkhātige 'pi tattve taddveṣanibandhanā pravṛttiriti",
    "GSP33mbrahsiu:83": "saṃsārānubandhaḥ syāt /",
    "GSP33mbrahsiu:84": "api ca dṛṣṭaparotkarṣarāgibhyo 'pīndriyajaya upadiśyate sādhanatvena kāmādityāgātmakaḥ, tathehāpi bhaviṣyati /",
    "GSP33mbrahsiu:85": "kathaṃ ca tatra samīhitetaraviṣayābhiṣvaṅganiṣedhaḥ? sarvaniṣedhe",
    "GSP33mbrahsiu:86": "'pravṛttidarśanāt /",
    "GSP33mbrahsiu:87": "tathottamasukharāgāditarasmādupanatādapi nivṛttiḥ /",
    "GSP33mbrahsiu:88": "tathā coktam ---",
    "GSP33mbrahsiu:89": "‘kāmātmatā na praśastā na caivehāstyakāmatā'; iti /",
    "GSP33mbrahsiu:90": "syādetat ---",
    "GSP33mbrahsiu:91": "ānandaścedbrahmaṇi saṃvedyaḥ, karturanyatkarmeti dvaitaprasaṅgaḥ /",
    "GSP33mbrahsiu:92": "kartṛkarmabhāvaśca na kriyāṃ karaṇaṃ cāntareṇa yataḥ /",
    "GSP33mbrahsiu:93": "tataḥ ‘ānandaṃ brahma'; [KKS_4] iti ca na syāt /",
    "GSP33mbrahsiu:94": "tadvattayā vyapadeśe advitīyamiti na yujyate /",
    "GSP33mbrahsiu:95": "asaṃvedane sannapyasatkalpa iti vyarthaṃ tatsaṃkīrtanam /",
    "GSP33mbrahsiu:96": "puruṣārthatvāya hi tatsaṃkīrtanam, asaṃvedyaśca kathaṃ puruṣārthaḥ? ucyate",
    "GSP33mbrahsiu:97": "phalavatkartṛvaccedaṃ draṣṭavyam /",
    "GSP33mbrahsiu:98": "tathā hi ---",
    "GSP33mbrahsiu:99": "pramāṇasya phalamarthāntaramanarthāntaraṃ vā sarvaparīkṣakaiḥ pratijñāyate prajñāyate ca /",
    "GSP33mbrahsiu:100": "na ca tadasaṃvedyam, tadasaṃvedyatve sarvāsaṃvedyatvaprasaṅgāt,",
    "GSP33mbrahsiu:101": "tatkṛtatvātsaṃvedyabhāvasya bhāvānām /",
    "GSP33mbrahsiu:102": "na ca saṃvedyam, phalāntarānupalabdheranavasthāprasaṅgācca /",
    "GSP33mbrahsiu:103": "tasmātsaṃvedyam, ātmaprakāśatvāt /",
    "GSP33mbrahsiu:104": "asaṃvedyaṃ ca, viṣayavatkarmabhāvābhāvāt /",
    "GSP33mbrahsiu:105": "yathā ca kartaryātmanyasaṃvedye saṃvideva na syāt /",
    "GSP33mbrahsiu:106": "na hi tadaivaṃ bhavati ---",
    "GSP33mbrahsiu:107": "mayedaṃ viditam --- iti /",
    "GSP33mbrahsiu:109": "na hyātmāsaṃvedyaḥ phale viṣaye cānusaṃdhātuṃ śakyaḥ /",
    "GSP33mbrahsiu:110": "ananusaṃdhāne ca svaparasaṃvedyayoḥ ko 'tiśayaḥ? na ca saṃvedyaḥ, karmatve karturvyatirekaprasaṅgāt anātmatvaprasaṅgācca /",
    "GSP33mbrahsiu:111": "tasmādātmaprakāśataiva tasya saṃvedyatā /",
    "GSP33mbrahsiu:112": "tathā brahmaṇaḥ svātmaprakāśasyānandasvabhāvo na saṃvedyaḥ, karmatvābhāvāt",
    "GSP33mbrahsiu:113": "na cāsaṃvedyaḥ, svaprakāśatvāt /",
    "GSP33mbrahsiu:114": "‘tatkena kaṃ paśyet?'ityapi niṣedhaḥ karmaviṣayaḥ /",
    "GSP33mbrahsiu:115": "tathā hi sarvakarmapratyastamayahetuka eva sa ucyate ‘yadāsya",
    "GSP33mbrahsiu:116": "sarvamātmaivābhūt'; iti /",
    "GSP33mbrahsiu:117": "anye manyante ---",
    "GSP33mbrahsiu:118": "dvividhā dharmāḥ ---",
    "GSP33mbrahsiu:119": "bhāvarūpā abhāvarūpāśceti /",
    "GSP33mbrahsiu:120": "tatrābhāvarūpā nādvaitaṃ vighnanti, yathā ---",
    "GSP33mbrahsiu:121": "‘ekamamṛtamajam'; iti /",
    "GSP33mbrahsiu:122": "na hi bhedodayavyayānāṃ nivṛttiḥ kiñcidvastu, yena dvaitamāvahet /",
    "GSP33mbrahsiu:123": "ānandaśca yadi bhāvaḥ, tasya dharmitve vijñānaṃ dharmaḥ syāt /",
    "GSP33mbrahsiu:124": "atha vijñānaṃ dharmirūpam, ānando dharmaḥ /",
    "GSP33mbrahsiu:125": "na hyekasya dve rūpe yujyete, virodhāt /",
    "GSP33mbrahsiu:126": "tatra ‘vijñānamānandaṃ brahma'; iti bhāvarūpayorānandabrahmaṇordharmadharmiṇorbhedādadvaitavighātaḥ",
    "GSP33mbrahsiu:127": "syādetat ---",
    "GSP33mbrahsiu:128": "dharmo 'pi dharmiṇo na bhinnaḥ, bhede gavāśvavaddharmadharmibhāvānupapatteḥ /",
    "GSP33mbrahsiu:129": "tadasat, abhede 'pi dharmirūpavattadanupapatteḥ /",
    "GSP33mbrahsiu:130": "tasmātkathañcidbhinno dharmaḥ /",
    "GSP33mbrahsiu:131": "tathā cātyantikabhedābhāvaśrutiḥ ‘ekamevādvitīyam'; iti na yujyate /",
    "GSP33mbrahsiu:132": "evaṃ yo 'pyekasya rūpadvayaṃ pratipadyate /",
    "GSP33mbrahsiu:133": "tasmādvijñānātmano brahmaṇo duḥkhābhāvopādhirevānandaśabdaḥ, [KKS_5] yathā",
    "GSP33mbrahsiu:134": "sthūlābhāvādyupādhayaḥ ‘asthūlamanaṇvahrasvam'ityādayaḥ śabdāḥ /",
    "GSP33mbrahsiu:135": "na ca vijñānānandayorekatvameva, śabdadvayaprayogavaiyarthyāt /",
    "GSP33mbrahsiu:136": "kathaṃ cāparyāyaśabdābhidheya ekatvam? tasmādduḥkhoparama evānandaśabdasya brahmaṇyartha iti /",
    "GSP33mbrahsiu:137": "atrocyate ---",
    "GSP33mbrahsiu:138": "viśiṣṭasyāhlādātmanaḥ prakāśasya cāndramasasyeva śabdadvayena pratipādanānna doṣaḥ /",
    "GSP33mbrahsiu:139": "yathā ca ---",
    "GSP33mbrahsiu:140": "prakṛṣṭaḥ prakāśaḥ savitā --- iti /",
    "GSP33mbrahsiu:142": "na ca prakṛṣṭaprakāśaśabdayoḥ paryāyatvam /",
    "GSP33mbrahsiu:143": "atha ca eka evābhyāmarthaviśeṣaḥ pratipādyate prakāśaviśeṣaḥ /",
    "GSP33mbrahsiu:144": "na hi prakarṣo 'nyaḥ prakāśarūpātsavitari, na prakāśarūpo vā prakarṣāt,",
    "GSP33mbrahsiu:145": "api tu prakāśabhedaḥ śabdadvayopāyaḥ pratīyate /",
    "GSP33mbrahsiu:146": "tathā ‘vijñānamānandaṃ brahma'; ityānandabhedo vijñānabhedo vā",
    "GSP33mbrahsiu:147": "brahmarūpamiti śabdadvayenāvagamyate /",
    "GSP33mbrahsiu:148": "paramatāmapyasya kecitsādhanapāratantryalakṣaṇāyāḥ kṣayitālakṣaṇāyāśca duḥkhatāyā abhāvānmanyante",
    "GSP33mbrahsiu:149": "tadapi yathāśabdaṃ pratipatteḥ śabdapramāṇake 'rthe nānumanyante /",
    "GSP33mbrahsiu:150": "na hi svarūpataḥ paramatāsaṃbhave virodhyasaṃsargādupacaritā sā yuktā bhavitum /",
    "GSP33mbrahsiu:151": "tasmādātmaprakāśaprakṛṣṭātmasvabhāvameva brahmeti yuktam /",
    "GSP33mbrahsiu:152": "evaṃ ca laukikānanda etasya mātreti yujyate, avacchedāt /",
    "GSP33mbrahsiu:153": "duḥkhanivṛttau tu duryojametat /",
    "GSP33mbrahsiu:154": "itaścānandasvabhāva ātmā, parapremāspadatvāt /",
    "GSP33mbrahsiu:155": "śrūyate hi parapremāspadatvam- ‘tadetatpreyaḥ putrāt'; iti /",
    "GSP33mbrahsiu:156": "pratīyate ca /",
    "GSP33mbrahsiu:157": "tathā hi ---",
    "GSP33mbrahsiu:158": "sarvasyeyamātmāśīḥ kṛmerapi ‘mā na bhūvam, bhūyāsam'; iti /",
    "GSP33mbrahsiu:159": "sā ca priye 'vakalpate /",
    "GSP33mbrahsiu:160": "premā ca sukhātmani /",
    "GSP33mbrahsiu:161": "na duḥkhe, nobhayarūparahite, dveṣādupekṣaṇācca /",
    "GSP33mbrahsiu:162": "anye tu suṣupte ‘sukhamahamasvāpsam'; iti parāmarśādātmani sukhānubhavamāhuḥ /",
    "GSP33mbrahsiu:163": "na hyananubhave parāmarśa evaṃ syāt, suṣuptābhyupagamaśca /",
    "GSP33mbrahsiu:164": "[KKS_6] na cānyathānubhave sukhamiti parāmarśaḥ /",
    "GSP33mbrahsiu:165": "na ca tatrātmano 'nyadanubhavanīyamasti /",
    "GSP33mbrahsiu:166": "tathā cāharaharbrahmalokāvāptiḥ śrūyate /",
    "GSP33mbrahsiu:167": "tatrānya āhuḥ ---",
    "GSP33mbrahsiu:168": "duḥkhoparamādapi tathā parāmarśasiddhernaikāntataḥ sukhitvasiddhiḥ /",
    "GSP33mbrahsiu:169": "tān pratyāhuḥ ---",
    "GSP33mbrahsiu:170": "anyathābhāve 'vagate duḥkhoparamanimittaḥ sukhaśabda iti yujyate, anyathā mukhyārthataiva yuktā /",
    "GSP33mbrahsiu:171": "tatrāhuḥ ---",
    "GSP33mbrahsiu:172": "ubhayathā vyapadeśasya darśanādupapatteśca na vyapadeśamātrādarthasiddhirityalamativistareṇa",
    "GSP33mbrahsiu:173": "atra kecit ---",
    "GSP33mbrahsiu:174_0": "bhogavyavasthānāt, muktasaṃsārivibhāgopapatteśca, dṛkchakteścārthavattvāt svātmani",
    "GSP33mbrahsiu:174_1": "vṛttivirodhāt, dṛśyena ca draṣṭuranumānāt, dṛśyasya ca sukhaduḥkhamohabhedavacchabdādivibhāgopalabdheḥ,",
    "GSP33mbrahsiu:174_2": "ekatvaśrutiḥ jātideśakālavibhāgābhāvanimittopacārānmanyante /",
    "GSP33mbrahsiu:175": "‘ātmaivedaṃ sarvam'; iti ca tādarthyanimittopacārāt /",
    "GSP33mbrahsiu:176": "tān pratyucyate ---",
    "GSP33mbrahsiu:177": "ekamiti /",
    "GSP33mbrahsiu:178": "‘indro māyābhiḥ pururūpa īyate'; iti vyaktameva nānārūpāvagamo",
    "GSP33mbrahsiu:179": "māyānibandhano darśitaḥ /",
    "GSP33mbrahsiu:180": "tatra kathamekatvamupacaritamiti vaktuṃ śakyam? tathā vyakto nānātvaniṣedhaḥ ---",
    "GSP33mbrahsiu:181": "‘neha nānāsti kiñcana'; iti /",
    "GSP33mbrahsiu:182": "nānātvadarśananindā ca ---",
    "GSP33mbrahsiu:183": "‘mṛtyoḥ sa mṛtyumāpnoti'; iti /",
    "GSP33mbrahsiu:184": "bhedadarśanasya cābhāvaḥ ---",
    "GSP33mbrahsiu:185": "bhedadṛṣṭiriva bhramāt ---",
    "GSP33mbrahsiu:186": "‘ya iha nāneva paśyati'; iti ivaśabdena prakāśito nopacarita ekatve 'vakalpate /",
    "GSP33mbrahsiu:187": "kāmamupacārādastvekatvam, na tu bhāvikasya nānātvasya nivṛttiḥ /",
    "GSP33mbrahsiu:188": "sāpyupacāreṇaivocyata iti cet, na, prayojanābhāvāt /",
    "GSP33mbrahsiu:189": "sati nimitte prayojane copacāraḥ /",
    "GSP33mbrahsiu:190": "na ca nānātvanivṛttyupacāre prayojanaṃ paśyāmaḥ /",
    "GSP33mbrahsiu:191": "viparyayācca /",
    "GSP33mbrahsiu:192": "abhyudayāya niḥśreyasāya vā nānātvanivṛttirupacaryeta /",
    "GSP33mbrahsiu:193": "sā hi sādhyasādhanādivibhāgaṃ nivartayantī sarvatra cātmābhimānamāvirbhāvayantī tadvirodhinī syāt /",
    "GSP33mbrahsiu:194": "tathā hi sarvato nivṛttasya niḥśreyasamityavisaṃvādaḥ (corrected; api saṃvādaḥ -- edition)",
    "GSP33mbrahsiu:195": "tathā ‘ekamevādvitīyam'ityavadhāraṇādvitīyaśabdābhyāṃ tasyaivārthasya punaḥpunarabhidhānātsarvaprakārabhedanivṛttiparatā śruterlakṣyate /",
    "GSP33mbrahsiu:196": "abhyāse hi bhūyastvamarthasya bhavati, yathā ‘aho darśanīyā, aho",
    "GSP33mbrahsiu:197": "darśanīyā'; iti /",
    "GSP33mbrahsiu:198": "na nyūnatvamapi /",
    "GSP33mbrahsiu:199": "dūrata evopacaritatvam /",
    "GSP33mbrahsiu:200": "[KKS_7] yattu bhogavyavasthānāditi, tatrocyate ---",
    "GSP33mbrahsiu:201": "kalpitādapi bhedādbhogavyavasthāsiddherasārametat /",
    "GSP33mbrahsiu:202": "tathā hi ---",
    "GSP33mbrahsiu:203": "ekasminnapyātmani sarvagate śarīraparimāṇe 'ṇuparimāṇe vā kalpitabhedanibandhanā bhogavyavasthā dṛśyate ---",
    "GSP33mbrahsiu:204": "pāde me vedanā, śirasi me vedanā --- iti /",
    "GSP33mbrahsiu:206": "na hi pādasya śiraso vā vedanayābhisaṃbandhaḥ, ajñatvāt /",
    "GSP33mbrahsiu:207": "śarīraparimāṇātmavādino 'pi nāvayavā eva vedanābhājaḥ,",
    "GSP33mbrahsiu:208": "ātmanastadvirahaprasaṅgāt /",
    "GSP33mbrahsiu:209": "syādetat ---",
    "GSP33mbrahsiu:210": "aikātmye tadvadeva dehāntarabhogānusandhānaṃ syāt /",
    "GSP33mbrahsiu:211": "anyadidānīmetat /",
    "GSP33mbrahsiu:212": "asti tāvadbhogavyavasthā /",
    "GSP33mbrahsiu:213": "api ca tatrāpi na pradeśaḥ pradeśāntaravedanāmanusaṃdadhāti, tathehāpi na jīvo jīvāntaravedanāmanusaṃdadhātīti samānam /",
    "GSP33mbrahsiu:214": "tathā maṇikṛpāṇadarpaṇādiṣu sukhādīnāṃ varṇasaṃsthānabhedavyavasthānamupalabhyate bhedābhāve 'pi /",
    "GSP33mbrahsiu:215": "evaṃ ca muktasaṃsārivibhāgo 'pyupapannaḥ /",
    "GSP33mbrahsiu:216": "tathā hi ---",
    "GSP33mbrahsiu:217": "eko 'pyātmā pradeśaiḥ sukhaduḥkhādibhiryujyamānastatra baddha iva itaratra mukta iva ca gamyate /",
    "GSP33mbrahsiu:218": "yathā malīmase darpaṇatale malīmasaṃ mukhaṃ viśuddhe viśuddhaṃ darpaṇarahitaṃ ca gamyamānaṃ tadupādhidoṣāsaṃpṛktam /",
    "GSP33mbrahsiu:219": "syādetat ---",
    "GSP33mbrahsiu:220": "kalpanā pratipattuḥ pratyayasya dharmo na vastu vyavasthāpayitumalam /",
    "GSP33mbrahsiu:221": "na khalu pratipattuḥ pratyayamanu viparivartante vastūni /",
    "GSP33mbrahsiu:222": "na copacaritātkāryamupapadyate /",
    "GSP33mbrahsiu:223": "na hyupacaritāgnibhāvo māṇavako dahati /",
    "GSP33mbrahsiu:224": "udāhṛtā tu vyavasthā /",
    "GSP33mbrahsiu:225": "satyam /",
    "GSP33mbrahsiu:226": "vibhramo hi saḥ /",
    "GSP33mbrahsiu:227": "atrāpi vibhramatvaṃ na daṇḍavāritam /",
    "GSP33mbrahsiu:228": "kalpito 'pi cāhidaṃśo maraṇakāryāya kalpate, pratisūryakaśca prakāśakāryāya /",
    "GSP33mbrahsiu:229": "yadapi dṛśyenaiva draṣṭuranumānāddraṣṭṛdṛśyayorbhedaḥ, dṛśyasya ca sukhādibhedopalabdhernānātvamiti, tadapyasat /",
    "GSP33mbrahsiu:230": "na draṣṭaryaprakāśe yato dṛśyasya siddhirastītyuktam /",
    "GSP33mbrahsiu:231": "dṛśyabhedopalabdhiśca nāsti, pramāṇasyānavacchedakatvāditi vakṣyate /",
    "GSP33mbrahsiu:232": "dṛkchakteścārthavattvaṃ svātmopayogāt /",
    "GSP33mbrahsiu:233": "na ca svātmani vṛttivirodhaḥ /",
    "GSP33mbrahsiu:234": "pradīpavatpramāṇaphalavaccetyuktam /",
    "GSP33mbrahsiu:235": "api ca ekatva evāyaṃ draṣṭṛdṛśyabhāvo 'vakalpate, draṣṭureva cidātmanastathā tathā vipariṇāmādvivartanādvā",
    "GSP33mbrahsiu:236": "nānātve tu [KKS_8]",
    "GSP33mbrahsiu:237": "vivitkasvabhāvayorasaṃsṛṣṭaparasparasvarūpayorasambaddhayoḥ kīdṛśo draṣṭṛdṛśyabhāvaḥ /",
    "GSP33mbrahsiu:238": "na hi cityāsaṃsṛṣṭaṃ cetitamiti yujyate /",
    "GSP33mbrahsiu:239": "ekāntaḥkaraṇasaṃkrāntāvastyeva sambandha iti cet, na, citeḥ śuddhatvādapariṇāmādapratisaṃkramācca",
    "GSP33mbrahsiu:240": "dṛśyā buddhiścitisannidhestacchāyayā vivartata iti cet, atha keyaṃ tacchāyatā? atadātmanastadavabhāsaḥ",
    "GSP33mbrahsiu:241": "na tarhi paramārthato dṛśyaṃ dṛśyate /",
    "GSP33mbrahsiu:242": "paramārthataścādṛśyamānaṃ draṣṭṛvyatiriktamastīti durbhaṇam /",
    "GSP33mbrahsiu:243": "yo 'pi manyate ---",
    "GSP33mbrahsiu:244": "dṛśyatayaiva dṛśyaṃ vyavasthāpyate, na sambandhena /",
    "GSP33mbrahsiu:245": "darśanaṃ ca ‘idam'iti parāgrūpaviṣayam /",
    "GSP33mbrahsiu:246": "sa vaktavyaḥ ---",
    "GSP33mbrahsiu:247": "satyaṃ parāgrūpaviṣayam /",
    "GSP33mbrahsiu:248": "tattvekasyaivātmanastathā tathā vipariṇāmādvivartanādvā darpaṇatala ivātmanaḥ /",
    "GSP33mbrahsiu:249": "tathā hi darpaṇatalasthamātmānaṃ vibhaktamivātmanaḥ pratyeti /",
    "GSP33mbrahsiu:250": "citestu vibhaktamasaṃsṛṣṭaṃ tayā cetyata iti duravagamam /",
    "GSP33mbrahsiu:251": "evaṃ ca draṣṭuravyatireko dṛśyasyāmnāyate ---",
    "GSP33mbrahsiu:252": "‘ātmani vijñāte sarvamidaṃ vijñātaṃ bhavati'; iti /",
    "GSP33mbrahsiu:253": "tasmātsuṣṭhūktamekamiti /",
    "GSP33mbrahsiu:254": "kṣaṇikajñānātmavādinastu savāsanakleśasamucchedājjñānoparamalakṣaṇāmeva brahmaprāptimāhuḥ",
    "GSP33mbrahsiu:255": "tathā ca śrūyate ---",
    "GSP33mbrahsiu:256": "‘na pretya saṃjñāsti'; iti /",
    "GSP33mbrahsiu:257": "anye tu samucchinnasakalavāsanatvādvidhūtaviṣayākāropaplavaviśuddhajñānotpādalakṣaṇām",
    "GSP33mbrahsiu:258": "anādinidhanatve hi nāpaneyaṃ nopaneyaṃ vā kiñcidastīti tadarthāni śāstrāṇi tadarthāśca pravṛttayo vyarthāḥ syuḥ /",
    "GSP33mbrahsiu:259": "tathā hi vidyāsvabhāvaṃ cet, na kiñcinnivartavyamavāptavyaṃ vā syāt,",
    "GSP33mbrahsiu:260": "avidyāyā abhāvādvidyāyāśca bhāvāt /",
    "GSP33mbrahsiu:261": "avidyāsvabhāvaṃ cet, tasya nityatve pūrvasvabhāvatyāgātsvabhāvāntarānāpatteśca /",
    "GSP33mbrahsiu:262": "evamubhayasvabhāvatve 'pi vidyāyāḥ prāptatvādavidyāyāścocchettumaśakyatvāt /",
    "GSP33mbrahsiu:263": "tān pratyāha ---",
    "GSP33mbrahsiu:264": "amṛtamajamiti /",
    "GSP33mbrahsiu:265": "na ca śāstrāṇāṃ muktyarthānāṃ ca pravṛttīnāṃ vaiyarthyam, avidyāyā nivartyatvāt /",
    "GSP33mbrahsiu:266": "sarvapravādeṣu cānādirapyavidyocchedyābhyupagamyate /",
    "GSP33mbrahsiu:267": "na brūmo 'nādernoccheda iti, kiṃ tu nityasya brahmaṇaḥ svabhāvasya /",
    "GSP33mbrahsiu:268": "[KKS_9] athāvidyā na brahmaṇaḥ svabhāvaḥ, arthāntaraṃ brahmaṇa āpadyeta /",
    "GSP33mbrahsiu:269": "na vā syāt, tatra kiṃ nivartyam? atha matam ---",
    "GSP33mbrahsiu:270": "agrahaṇamavidyā, sā kathamarthāntaraṃ syāt? na cānivartyā,",
    "GSP33mbrahsiu:271": "sarvapramāṇavyāpārāṇāmagrahaṇanivṛttyarthatvāt /",
    "GSP33mbrahsiu:272": "tadapyayuktam /",
    "GSP33mbrahsiu:273": "tattvāgrahaṇātmikayā vidyayā nivartyate /",
    "GSP33mbrahsiu:274": "sā ca nityā brahmaṇi /",
    "GSP33mbrahsiu:275": "na ca brahmaṇo 'nyo 'sti, yasya tattvāgrahaṇaṃ brahmaṇi prayatnalabhyayā vidyayā nivartyeta",
    "GSP33mbrahsiu:276": "brahmaṇi tu yugapadgrahaṇāgrahaṇe vipratiṣiddhe /",
    "GSP33mbrahsiu:277": "avipratiṣedhe vā na kadācidavidyā nivartyeta /",
    "GSP33mbrahsiu:278": "yasya tu viparyayagrahaṇamavidyā, tasya brahmaṇaḥ svabhāvaścetsa nityaḥ kathaṃ nivartyeta? asvabhāvaścedarthāntaramāpadyeta /",
    "GSP33mbrahsiu:279": "kasya ca taditi vācyam, brahmaṇo 'nyasyābhāvāt /",
    "GSP33mbrahsiu:280": "brahmaṇa eveti cet, vipratiṣedhaḥ, tasya vidyāsvarūpatvāt /",
    "GSP33mbrahsiu:281": "avipratiṣedhe vā kena nivṛttiḥ?",
    "GSP33mbrahsiu:282": "atrocyate ---",
    "GSP33mbrahsiu:283": "nāvidyā brahmaṇaḥ svabhāvaḥ, nārthāntaram, nātyantamasatī, nāpi satī /",
    "GSP33mbrahsiu:284": "evameveyamavidyā māyā mithyāvabhāsa ityucyate /",
    "GSP33mbrahsiu:285": "svabhāvaścetkasyacit, anyo 'nanyo vā paramārtha eveti nāvidyā /",
    "GSP33mbrahsiu:286": "atyantāsattve khapuṣpasadṛśī na vyavahārāṅgam /",
    "GSP33mbrahsiu:287": "tasmādanirvacanīyā /",
    "GSP33mbrahsiu:288": "sarvapravādibhiścetthamiyamāstheyā /",
    "GSP33mbrahsiu:289": "tathā hi ---",
    "GSP33mbrahsiu:290": "śūnyavādinā sattve yathārthadarśanam, nāvidyā /",
    "GSP33mbrahsiu:291": "khapuṣpatulyatve na vyavahārāṅgam /",
    "GSP33mbrahsiu:292": "vijñānamātravādino 'pi yathāvabhāsaṃ jñānasadbhāve nārthāpahnavaḥ,",
    "GSP33mbrahsiu:293": "nīlapītāderjñeyākārasya bahiravabhāsānapahnavāt, atyantāsattve",
    "GSP33mbrahsiu:294": "bahiravabhāsāyogāt, khapuṣpavat /",
    "GSP33mbrahsiu:295": "bāhyārthavādināmapyanityādiṣu nityādikhyātayo rajatādivibhrāntayaścāvabhāsamānarūpasadbhāve nāvidyātvamaśnuvīran /",
    "GSP33mbrahsiu:296": "nātyantāsattve tannibandhanaḥ kaścana vyavahāraḥ syāt /",
    "GSP33mbrahsiu:297": "syādetat ---",
    "GSP33mbrahsiu:298": "avabhāsamānaṃ rūpaṃ mā bhūt, avabhāsastu sanneva, sa cāvidyeti gīyate /",
    "GSP33mbrahsiu:299": "naitatsāram /",
    "GSP33mbrahsiu:300": "avabhāsamāne 'sati tadavabhāso 'pi satyato durnirūpaḥ /",
    "GSP33mbrahsiu:301": "avabhāsamātraṃ tu syāt /",
    "GSP33mbrahsiu:302": "tadavabhāsa ityapi bhrāntireva /",
    "GSP33mbrahsiu:303": "tasmānnāvidyā satī, nāpyasatīti /",
    "GSP33mbrahsiu:304": "ata eva cāsyā nivṛttiradṛḍhasvabhāvāyāḥ, māyāmātratvāt /",
    "GSP33mbrahsiu:305": "anyathāsvabhāve dṛḍhaṃ vyavasthitāyāḥ kathamanyathātvam? svabhāvahānāt /",
    "GSP33mbrahsiu:306": "[KKS_10] śūnyatve svayaṃ nivṛttatvāt /",
    "GSP33mbrahsiu:307": "evaṃ ca nādvaitahānam, na nivartanīyasyābhāvo vā /",
    "GSP33mbrahsiu:308": "yattu kasyāvidyeti /",
    "GSP33mbrahsiu:309": "jīvānāmiti brūmaḥ /",
    "GSP33mbrahsiu:310": "nanu na jīvā brahmaṇo bhidyante /",
    "GSP33mbrahsiu:311": "evaṃ hyāha ---",
    "GSP33mbrahsiu:312": "‘anena jīvenātmānupraviśya'; iti /",
    "GSP33mbrahsiu:313": "satyaṃ paramārthataḥ /",
    "GSP33mbrahsiu:314": "kalpanayā tu bhidyante /",
    "GSP33mbrahsiu:315": "kasya punaḥ kalpanā bhedikā? na tāvad brahmaṇaḥ, tasya vidyātmanaḥ kalpanāśūnyatvāt /",
    "GSP33mbrahsiu:316": "nāpi jīvānām, kalpanāyāḥ prāk tadabhāvāditaretarāśrayaprasaṅgāt ---",
    "GSP33mbrahsiu:317": "kalpanādhīno hi jīvavibhāgaḥ, jīvāśrayā kalpaneti /",
    "GSP33mbrahsiu:318": "atra kecidāhuḥ ---",
    "GSP33mbrahsiu:319": "vastusiddhāveva doṣaḥ ---",
    "GSP33mbrahsiu:320": "nāsiddhaṃ vastu vastvantaraniṣpattaye 'lam, na māyāmātre /",
    "GSP33mbrahsiu:321": "na hi māyāyāṃ kācidanupapattiḥ /",
    "GSP33mbrahsiu:322": "anupapadyamānārthaiva hi māyā /",
    "GSP33mbrahsiu:323": "upapadyamānārthatve yathārthabhāvānna māyā syāt /",
    "GSP33mbrahsiu:324": "anye tu ---",
    "GSP33mbrahsiu:325": "anāditvādubhayoravidyājīvayorbījāṅkurasantānayoriva netaretarāśrayamaprakḷptimāvahatīti varṇayanti",
    "GSP33mbrahsiu:326": "tathā coktamavidyopādānavādibhiḥ ---",
    "GSP33mbrahsiu:327": "‘anādiraprayojanā cāvidyā'; iti /",
    "GSP33mbrahsiu:328": "tatrānāditvānnetaretarāśrayatvadoṣaḥ, aprayojanatvānna bhedaprapañcasargaprayojanaparyanuyogāvakāśaḥ",
    "GSP33mbrahsiu:329": "yadeke paryanuyuñjate ---",
    "GSP33mbrahsiu:330": "‘prayojanamanuddiśya na mando 'pi pravartate'; iti, tatra parasya brahmaṇaḥ prapañcasargaprayojanaṃ vācyam /",
    "GSP33mbrahsiu:331": "na tāvatparānugrahaḥ /",
    "GSP33mbrahsiu:332": "prāk sargādanugrāhyāṇāmabhāvāt, duḥkhottaratvācca sargasya /",
    "GSP33mbrahsiu:333": "nātmārthakrīḍādiḥ, āptakāmatvāditi ---",
    "GSP33mbrahsiu:334": "tasya avidyānibandhanatve sarge nāvakāśaḥ /",
    "GSP33mbrahsiu:335": "na hyavidyā prayojanamapekṣya pravartate /",
    "GSP33mbrahsiu:336": "na hi gandharvanagarādivibhramāḥ samuddiṣṭaprayojanā bhavanti /",
    "GSP33mbrahsiu:337": "tathā ‘puruṣasya viśuddhasya nāśuddhā vikṛtirbhavet'; ityapi prayuktamavidyānibandhane sargavibhāge",
    "GSP33mbrahsiu:338": "api ca kṛtārthānāmāptakāmānāmeva krīḍādipravṛttirullāsāt /",
    "GSP33mbrahsiu:339": "prārthanāparikṛṣṭacetasāṃ tu rativirahiṇāmanabhimataiva krīḍā bhavati /",
    "GSP33mbrahsiu:340": "na ca vaiṣamyanairghṛṇyadoṣaḥ /",
    "GSP33mbrahsiu:341": "na hi māyākārasya vividhaṃ prapañcaṃ [KKS_11] darśayato",
    "GSP33mbrahsiu:342": "'ṅgasākalyavaikalyavibhāgena rāgadveṣavibhāgaḥ /",
    "GSP33mbrahsiu:343": "citrapustādikṛtāṃ vā vikalāvikalādibhedena citrāṇi tāni tāni kurvatām,",
    "GSP33mbrahsiu:344": "bālānāṃ ca mṛṇmayādibhiḥ pratikṛtibhedairvicitraiḥ krīḍatāṃ na teṣu kiñcidvaiṣamyaṃ nairghṛṇyaṃ vā /",
    "GSP33mbrahsiu:345": "karmāśayānurodhena ca vidadhato vaicitryaṃ na doṣa ityācāryāḥ /",
    "GSP33mbrahsiu:346": "na cānīśvaratvadoṣaḥ /",
    "GSP33mbrahsiu:347": "na hi sevābhedānurodhena phalabhedapradaḥ prabhuraprabhurbhavati /",
    "GSP33mbrahsiu:348": "tathā śuddhasyāpyaśuddho vikāraḥ /",
    "GSP33mbrahsiu:349": "na hi prakṛtivikārayoratyantamavailakṣaṇyam /",
    "GSP33mbrahsiu:350": "prakṛtivikārabhāva eva na syāt /",
    "GSP33mbrahsiu:351": "dravāṇāṃ cāpāṃ karakādiḥ kaṭhino vikāraḥ, tathācetanasya gomayasya cetano",
    "GSP33mbrahsiu:352": "vṛścika ityādi bahuvidhaṃ prakṛtivikāravailakṣaṇyamutprekṣitavyamityalamatiprasaṅgena /",
    "GSP33mbrahsiu:353": "nanu jīvā api brahmatattvāvyatirekādviśuddhasvabhāvāḥ /",
    "GSP33mbrahsiu:354": "tatkathaṃ teṣvavidyāvakāśaḥ? vārtametat /",
    "GSP33mbrahsiu:355": "na ca tāvadbimbādavadātātpratibimbaṃ kṛpāṇādiṣu bhinnam /",
    "GSP33mbrahsiu:356": "atha ca tatra śyāmatādiraśuddhiravakāśaṃ labhate /",
    "GSP33mbrahsiu:357": "vibhramaḥ sa iti cet, samānametajjīvānāmapyaśuddhirvibhramaḥ /",
    "GSP33mbrahsiu:358": "anyathā duravāpaiva viśuddhiḥ syādityuktam /",
    "GSP33mbrahsiu:359": "syādetat ---",
    "GSP33mbrahsiu:360": "kṛpāṇādayo mukhe vibhrāntihetavaḥ, tathehāpi vibhramaheturvācyaḥ /",
    "GSP33mbrahsiu:361": "anādau vibhrame hetvanveṣaṇamasāmpratamiva /",
    "GSP33mbrahsiu:362": "tathā ca ‘svapnādivadavidyāyāḥ pravṛttistasya kiṅkṛtā'; iti pratyuktam /",
    "GSP33mbrahsiu:363": "nanu svābhāvikyanādiravidyā nirhetuḥ, sā kathamucchidyeta?",
    "GSP33mbrahsiu:364": "sarvaśāstrāṇyeva tāvannaisargikyā avidyāyā ucchedāya prasthitāni /",
    "GSP33mbrahsiu:365": "api ca pārthivānāmaṇūnāṃ śyāmatānādiḥ pākajena varṇena nivartyate /",
    "GSP33mbrahsiu:366": "nanu svābhāvikamapi kiñcidvilakṣaṇapratyayopanipātānnivartatām /",
    "GSP33mbrahsiu:367": "aikātmyavādinastvanāgantukārthasya tadabhāvātkuto nivṛttiḥ? na khalvātmasvabhāva eva vidyā avidyānivartikā, avidyāyāstayā saha vṛtteravirodhāt /",
    "GSP33mbrahsiu:368": "virodhe vā nityanivṛtternityamuktaṃ jagatsyāt /",
    "GSP33mbrahsiu:369": "na ca vidyāntaramāgantukaṃ virodhi nivartakam, aikātmyavāde vyatiriktasya tasyāyogāt, āgantukasya brahmasvabhāvatvānupapatteśca /",
    "GSP33mbrahsiu:370": "taduktam ---",
    "GSP33mbrahsiu:371": "‘svābhāvikīmavidyāṃ tu nocchettuṃ kaścidarhati /",
    "GSP33mbrahsiu:372": "vilakṣaṇopapāte hi naśyetsvābhāvikaṃ kvacit //",
    "GSP33mbrahsiu:373": "[KKS_12] na tvaikātmyābhyupāyānāṃ heturasti vilakṣaṇaḥ'; / iti /",
    "GSP33mbrahsiu:375": "atrocyate ---",
    "GSP33mbrahsiu:376": "uktametajjīvānāmavidyākaluṣitatvam, na brahmaṇaḥ /",
    "GSP33mbrahsiu:377": "taddhi sadā viśuddhanityaprakāśamanāgantukārtham /",
    "GSP33mbrahsiu:378": "anyathā brahmabhūyaṃ gatasyāpi nāvidyā nivarteta /",
    "GSP33mbrahsiu:379": "tatrānirmokṣaḥ /",
    "GSP33mbrahsiu:380": "atha brahmaiva saṃsarati brahmaiva mucyate, ekamuktau sarvamuktiprasaṅgaḥ /",
    "GSP33mbrahsiu:381": "yato bhedadarśanena brahmaiva saṃsarati, abhedadarśanena ca mucyate /",
    "GSP33mbrahsiu:382": "teṣāṃ ca nisargajāvidyākaluṣāṇāṃ vilakṣaṇapratyayavidyodayenopapadyate",
    "GSP33mbrahsiu:383": "'vidyānivṛttiḥ /",
    "GSP33mbrahsiu:384": "na hi jīveṣu nisargajā vidyāsti /",
    "GSP33mbrahsiu:385": "avidyaiva hi naisargikī /",
    "GSP33mbrahsiu:386": "tasyā āgantukyā vidyayā pravilayaḥ /",
    "GSP33mbrahsiu:387": "avyatireke 'pi ca brahmaṇo jīvānāṃ bimbapratibimbavadvidyāvidyāvyavasthā vyākhyātā /",
    "GSP33mbrahsiu:388": "kena punarupāyenāvidyā nivartate?",
    "GSP33mbrahsiu:389": "śravaṇamananadhyānābhyāsairbrahmacaryādibhiśca sādhanabhedaiḥ śāstroktaiḥ",
    "GSP33mbrahsiu:390": "katham? yo 'yaṃ śravaṇamananapūrvako dhyānābhyāsaḥ pratiṣiddhākhilabhedaprapañce ‘sa eṣa neti neti'ātmani, sa vyaktameva bhedadarśanapratiyogī tannivartayati /",
    "GSP33mbrahsiu:391": "sa ca sāmānyena bhedadarśanaṃ pravilāpayannātmanāpi pravilīyate /",
    "GSP33mbrahsiu:392": "na ca śrotṛśravaṇaśrotavyādivibhāgaparihāṇyā vibhāgāntaranivṛttiviṣayāḥ",
    "GSP33mbrahsiu:393": "śravaṇādayaḥ, api tu sāmānyena /",
    "GSP33mbrahsiu:394": "tathā ca tasminnapi pravilīne svacchaḥ pariśuddho 'syātmā prakāśate /",
    "GSP33mbrahsiu:395_0": "yathā rajaḥsamparkakaluṣitamudakaṃ dravyaviśeṣacūrṇarajaḥ prakṣiptaṃ rajontarāṇi",
    "GSP33mbrahsiu:395_1": "saṃharatsvayamapi saṃhriyamāṇaṃ svacchāṃ svarūpāvasthāmupanayati, evameva śravaṇādibhirbhedadarśane",
    "GSP33mbrahsiu:395_2": "pravilīyamāne",
    "GSP33mbrahsiu:396": "viśeṣābhāvāttadgate ca bhede, svacche pariśuddhe svarūpe jīvo 'vatiṣṭhate",
    "GSP33mbrahsiu:397": "avidyayaiva tu brahmaṇo jīvo vibhaktaḥ, tannivṛttau brahmasvarūpameva bhavati /",
    "GSP33mbrahsiu:398": "yathā ghaṭādibhede tadākāśaṃ pariśuddhaṃ paramākāśameva bhavati /",
    "GSP33mbrahsiu:399": "syādetat ---",
    "GSP33mbrahsiu:400": "kathaṃ bhedenaiva bhedaḥ pratisaṃhriyate? bhedapratipakṣatvāt, yathā rajasā rajaḥ ---",
    "GSP33mbrahsiu:401": "ityuktam /",
    "GSP33mbrahsiu:402": "vyaktameva bhedātītabrahmaṇi śravaṇamananadhyānābhyāsānāṃ bhedadarśanapratipakṣatvamavidyānubandhe 'pi /",
    "GSP33mbrahsiu:403": "yathā payaḥ payo jarayati [KKS_13] svayaṃ ca jīryati, yathā ca viṣaṃ",
    "GSP33mbrahsiu:404": "viṣāntaraṃ śamayati svayaṃ ca śāmyati /",
    "GSP33mbrahsiu:405": "yathoktam ---",
    "GSP33mbrahsiu:406": "‘vidyāṃ cāvidyāṃ ca yastadvedobhayaṃ saha /",
    "GSP33mbrahsiu:407": "avidyayā mṛtyuṃ tīrtvā vidyayāmṛtamaśnute'; //",
    "GSP33mbrahsiu:408": "etaduktaṃ bhavati ---",
    "GSP33mbrahsiu:409": "vidyāvidye dve apyupāyopeyabhāvātsahite /",
    "GSP33mbrahsiu:410": "nāvidyāmantareṇa vidyodayo 'sti /",
    "GSP33mbrahsiu:411": "sādhyā tarhi, tathā ca kṛtakatvādanityatvam, ata āha ---",
    "GSP33mbrahsiu:412": "avidyayā mṛtyumiti /",
    "GSP33mbrahsiu:413": "eṣo 'rthaḥ ---",
    "GSP33mbrahsiu:414": "nāvidyā vidyāyāḥ sādhanam /",
    "GSP33mbrahsiu:415": "kiṃ tvavidyayā śravaṇādilakṣaṇayāpyavidyaiva nivartate /",
    "GSP33mbrahsiu:416": "mṛtyurityavidyaivocyate /",
    "GSP33mbrahsiu:417": "tasyāṃ nivṛttāyāṃ vidyārūpopalakṣitamamṛtamaśnute svarūpāvasthānaṃ sphaṭikamaṇirivopādhyāśrayanibandhanoparāgatyāgāt",
    "GSP33mbrahsiu:418": "antareṇa prayatnāntaraṃ vidyāsvarūpe 'vatiṣṭhata iti /",
    "GSP33mbrahsiu:419": "anyo 'rthaḥ ---",
    "GSP33mbrahsiu:420": "nāvidyā vidyārahitāsti /",
    "GSP33mbrahsiu:421": "tathā hi ---",
    "GSP33mbrahsiu:422": "bhedadarśanamapi na prakāśaśūnyam /",
    "GSP33mbrahsiu:423": "tadabhāve na bhedaḥ prakāśeta /",
    "GSP33mbrahsiu:424": "tasmātpara eva prakāśastathā tathā prakāśate /",
    "GSP33mbrahsiu:425": "yathoktam ---",
    "GSP33mbrahsiu:426": "‘tameva bhāntamanubhāti sarvaṃ tasya bhāsā sarvamidaṃ vibhāti'; iti /",
    "GSP33mbrahsiu:427": "kiṃ tvavidyānubaddhaḥ /",
    "GSP33mbrahsiu:428": "yathoktam ---",
    "GSP33mbrahsiu:429": "‘sarvaṃ darśanamanyūnamavikalpaṃ vikalpitamiva tvayamāntaraḥ puruṣo",
    "GSP33mbrahsiu:430": "'bhimanyate'; /",
    "GSP33mbrahsiu:431": "tathā na vidyā aikātmyaśravaṇādilakṣaṇā vināvidyayā,",
    "GSP33mbrahsiu:432": "śrotṛśravaṇādivibhāgānubaddhatvāt /",
    "GSP33mbrahsiu:433": "tatrāvidyayaiva vidyāpratyāsannayā vibhāgadarśanamavidyāṃ tīrtvā vidyālakṣaṇe nitye svarūpe 'vatiṣṭhate, pratibimbakaluṣitamivodakaṃ tannivṛttau /",
    "GSP33mbrahsiu:434": "syādetat ---",
    "GSP33mbrahsiu:435": "aikātmye vibhāgasyāsatyatvāt, tadadhiṣṭhānaśravaṇādayo 'pyasatyāḥ kathaṃ kasmaicitkāryāya syuḥ? asatyācca satyapratipattirmithyaiva, yathā dhūma iti mithyāgṛhītādbāṣpāditi /",
    "GSP33mbrahsiu:436": "ucyate /",
    "GSP33mbrahsiu:437": "nāyaṃ niyamaḥ ---",
    "GSP33mbrahsiu:438": "asatyaṃ na kasmaicitkāryāya bhavatīti /",
    "GSP33mbrahsiu:439": "bhavati hi māyā prīterbhayasya ca nimittam, asatyaṃ ca [KKS_14]",
    "GSP33mbrahsiu:440": "satyapratipatteḥ, yathā rekhāgavayo lipyakṣarāṇi ca /",
    "GSP33mbrahsiu:441": "syādetat ---",
    "GSP33mbrahsiu:442": "svarūpeṇedaṃ satyam, na śūnyam /",
    "GSP33mbrahsiu:443": "aikātmyavādinastu svarūpeṇāpyupāyānāmasatyatā /",
    "GSP33mbrahsiu:444": "ucyate ---",
    "GSP33mbrahsiu:445": "santu svarūpeṇa satyāḥ /",
    "GSP33mbrahsiu:446": "yena tu rūpeṇa pratipādakāstadasatyam /",
    "GSP33mbrahsiu:447": "kāryopayogarahitā svarūpasatyatā vyarthā /",
    "GSP33mbrahsiu:448": "api ca abhedadarśanopāyā api na svarūpeṇa mithyā, yato brahmaivaiṣāṃ svarūpam /",
    "GSP33mbrahsiu:449": "tatra brahmaivāvidyānubaddhaṃ brahmaprāptyupāyaḥ, yathā rekhādayaḥ ‘kakāro",
    "GSP33mbrahsiu:450": "'yam, gavayo 'yam'ityavidyamānarūpeṇaiva varṇādīnāṃ bodhakāḥ /",
    "GSP33mbrahsiu:451": "yo 'pi manyate ---",
    "GSP33mbrahsiu:452": "na rekhāgavayo gavayatvena gavayāntarāṇāṃ pratipattihetuḥ, na rekhā varṇatvena /",
    "GSP33mbrahsiu:453": "kiṃ tu sādṛśyāt ---",
    "GSP33mbrahsiu:454": "etatsadṛśo gavaya iti, rekhā ca samayāt ---",
    "GSP33mbrahsiu:455": "īdṛśīṃ rekhāṃ dṛṣṭvāyaṃ varṇaḥ smartavya iti /",
    "GSP33mbrahsiu:456": "tasya lokavirodhaḥ /",
    "GSP33mbrahsiu:457": "tathā hi ---",
    "GSP33mbrahsiu:458": "bālā hi rekhāsu varṇatvenaiva vyutpādyante loke 'bhedena ca vyapadeśaḥ ---",
    "GSP33mbrahsiu:459": "‘ayaṃ gavayaḥ'ityākhyātuḥ, pratipattuśca ---",
    "GSP33mbrahsiu:460": "‘gavayo 'yaṃ mayā dṛṣṭaḥ'; iti /",
    "GSP33mbrahsiu:461": "tathāsatyātpratibimbāccādṛṣṭasya pratibimbahetorviśiṣṭadeśāvasthasyānumānaṃ na mṛṣā /",
    "GSP33mbrahsiu:462": "śabdācca nityādasatyadīrghādivibhāgabhājo 'rthabhedapratipattirna mithyā /",
    "GSP33mbrahsiu:463": "tathā mithyāhidaṃśo maraṇahetuḥ /",
    "GSP33mbrahsiu:464": "tataśca maraṇamūrcchādyanumānaṃ na vitatham, kālādi bhedayuktātsatyāhidaṃśādiva /",
    "GSP33mbrahsiu:465": "yasyaiva kṣaṇikajñānamātmā tasyaiva tūpaneyāpaneyāsambhavānmokṣaśostrāṇāṃ muktyarthānāṃ ca pravṛttīnāṃ vaiyarthyam /",
    "GSP33mbrahsiu:466": "kṣaṇikasya svarasenaiva nirvāṇāt, anādheyātiśayatvācca /",
    "GSP33mbrahsiu:467": "ekasmin kṣaṇe viśeṣāviśeṣavibhāgābhāvāt, kṣaṇasyābhedyatvāt /",
    "GSP33mbrahsiu:468": "yadi matam ---",
    "GSP33mbrahsiu:469": "santatāvupaneyamapaneyaṃ ca samastīti, tadasat /",
    "GSP33mbrahsiu:470": "kartā bhoktā ca saṃsārī /",
    "GSP33mbrahsiu:471": "na ca santatiravastutvātkartrī bhoktrī vā /",
    "GSP33mbrahsiu:472": "kathaṃ vāsato muktibandhau? atha matam ---",
    "GSP33mbrahsiu:473": "nātyantamasatī santatiḥ, nāpi satī, kalpanayā tu satī, tadvimokṣāya śāstrāṇi pravṛttayaśceti",
    "GSP33mbrahsiu:474": "kalpitastarhi saṃsarati vimucyate ca /",
    "GSP33mbrahsiu:475": "kalpitaviṣayau ca saṃsāravimokṣāvapi kalpi [KKS_15] tāveva /",
    "GSP33mbrahsiu:476": "tadetadasmābhirucyamānaṃ kiṃ na bhavato 'bhimatam? uktametat ---",
    "GSP33mbrahsiu:477": "kalpitaviṣayāveva saṃsāramokṣau, na parasmin paramārthe /",
    "GSP33mbrahsiu:478": "api cābhyupagamyāpi kṣaṇikaṃ vijñānamanādinidhanāyā eva santatermuktisaṃsārāvabhyupetau /",
    "GSP33mbrahsiu:479": "tathā hi ---",
    "GSP33mbrahsiu:480": "santateranāditvātsaṃsārasyāvastutvācca notpādaḥ /",
    "GSP33mbrahsiu:481": "nocchedaḥ, avastutvādantyakṣaṇānupapatteśca /",
    "GSP33mbrahsiu:482": "sa hyantyaḥ kṣaṇaḥ kiñcitkāryamārabheta vā, na vā /",
    "GSP33mbrahsiu:483": "ārambhe nāntya iti tadabhāvānnocchedaḥ /",
    "GSP33mbrahsiu:484": "anārambhe sarvaśaktivirahādasallakṣaṇāttasyāsattvam /",
    "GSP33mbrahsiu:485": "tasminnasati sarve 'pyanenaiva krameṇāsantaḥ santāninaḥ syuḥ /",
    "GSP33mbrahsiu:486": "tadabhāve santāna eva nāsti, kasyocchedaḥ? athārabhata eva kāryamantyaḥ",
    "GSP33mbrahsiu:487": "santānāntare sārvajñe, sati hetuphalabhāve kathaṃ santānāntaram? na hetuphalabhāvādanyadekasantatervyavasthāpakam",
    "GSP33mbrahsiu:488": "na hetuphalabhāvamātrādekasantativyavasthā, api tu upādānahetuphalabhāvāt",
    "GSP33mbrahsiu:489": "na ca sārvajñasya jñānasya caramakṣaṇa upādānam /",
    "GSP33mbrahsiu:490": "ālambanapratyayo hi saḥ /",
    "GSP33mbrahsiu:491": "samanantarapratyayaścopādānam /",
    "GSP33mbrahsiu:492": "svasantatipatitasamanantarapratyayajanyaṃ ca sārvajñaṃ jñānam /",
    "GSP33mbrahsiu:493": "ālambanapratyayo 'sya caramakṣaṇaḥ /",
    "GSP33mbrahsiu:494": "yadi tulyajātīyamupādānam, na muktacittasārvajñajñānayostulyajātīyatā nāsti /",
    "GSP33mbrahsiu:495": "yo 'pi manyate ---",
    "GSP33mbrahsiu:496": "vilakṣaṇakārye santatyuccheda iti, tasya rūpajñānaprabandhe viṣayāntaravijñānānnirvāṇaprasaṅgaḥ",
    "GSP33mbrahsiu:497": "kathaṃ cittulyatāyāmanirvāṇamityalamatiprasaṅgena /",
    "GSP33mbrahsiu:498": "kecittu ---",
    "GSP33mbrahsiu:499": "vijñānaguṇamavijñānasvabhāvamātmatattvamicchantaḥ samutkhātasakalaviśeṣaguṇe svarūpe tasya sthitiṃ brahmaprāptimāhuḥ /",
    "GSP33mbrahsiu:500": "sā hi tasyāvasthā dehendriyādyupādhibhirakṛtāvacchedā bṛhatī brahmeti gīyate /",
    "GSP33mbrahsiu:501": "jñānasvabhāvatve ca sarvagatasya dehendriyanirapekṣasya nityatvājjñānasvarūpasya sannihitavividhajñeyabhedasya bṛhattaraḥ saṃsāraḥ syāt /",
    "GSP33mbrahsiu:502": "atha na vijānāti kiñcit, na tarhi jñānasvarūpaḥ /",
    "GSP33mbrahsiu:503": "sakarmako hi jānātyartho nāsati karmasambandhe yujyate /",
    "GSP33mbrahsiu:504": "tān pratyāha ---",
    "GSP33mbrahsiu:505": "vijñānamiti /",
    "GSP33mbrahsiu:506": "kutaḥ? śrūyate hi ---",
    "GSP33mbrahsiu:507": "‘satyaṃ jñānamanantaṃ brahma'; ‘vijñānamānandam'; ityādi /",
    "GSP33mbrahsiu:508": "na coktadoṣaḥ /",
    "GSP33mbrahsiu:509": "yathā dāhako 'pi vahnirupanītaṃ dāhyaṃ dahati, nānupanītamadāhyaṃ ca /",
    "GSP33mbrahsiu:510": "yathā ca sphaṭikadarpaṇādayaḥ [KKS_16] svacchāḥ prakāśasvabhāvā api",
    "GSP33mbrahsiu:511": "yadevopanidhīyate yogyaṃ ca tacchāyāpattyā tadeva darśayanti /",
    "GSP33mbrahsiu:512": "evamayaṃ puruṣo bhogāyatanaśarīrastho bhogasādhanendriyopanītān śabdādīn bhuṅkte, tacchāyāpattyā nityacaitanyo 'pi /",
    "GSP33mbrahsiu:513": "ataśca na sarvasya sarvadarśitvaprasaṅgaḥ /",
    "GSP33mbrahsiu:514": "na ca muktau bāhyaviṣayopabhogaḥ /",
    "GSP33mbrahsiu:515": "syādetat ---",
    "GSP33mbrahsiu:516": "sarvagatasya sarvameva viṣayatvena vartate /",
    "GSP33mbrahsiu:517": "tatra kimupaneyam? ucyate ---",
    "GSP33mbrahsiu:518": "yasyāpyajñasyātmano jñānaṃ manaḥsaṃyogādijanyam, tasyāpi sarvamanobhiḥ sarvātmanāṃ saṃyogātkathamupabhogavyavasthā? manaḥsaṃyogamukhena sarve hi",
    "GSP33mbrahsiu:519": "tadviṣayā viṣayatve 'sya vartante /",
    "GSP33mbrahsiu:520": "athāsya karmanibandhanatvādupabhogasya karmanimittā vyavasthā, sā citirūpātmavādino 'pi na daṇḍavāritā /",
    "GSP33mbrahsiu:521": "api cāsyābhedadarśanapariniṣpattyā sarvasminnātmabhāvamāpanne dṛśyābhāvādeva na darśanaṃ dṛksvabhāvasyāpi dagdhuriva vahnerdāhyābhāvānna",
    "GSP33mbrahsiu:522": "dāhaḥ, prakāśasyeva ca prakāśyābhāvānna prakāśakatā /",
    "GSP33mbrahsiu:523": "taduktam ---",
    "GSP33mbrahsiu:524": "‘na hi draṣṭurdṛṣṭerviparilopo vidyate, avināśitvāt /",
    "GSP33mbrahsiu:525": "na tu tad dvitīyamasti tato 'nyadvibhaktam, yatpaśyet'; ‘yatra tvasya",
    "GSP33mbrahsiu:526": "sarvamātmaivābhūt'; ityādi /",
    "GSP33mbrahsiu:527": "vijñānādiviśeṣaguṇanivṛttilakṣaṇā ca muktirucchedapakṣānna bhidyate /",
    "GSP33mbrahsiu:528": "na hi sato 'pyātyantiko darśanābhāvo 'bhāvādviśiṣyate /",
    "GSP33mbrahsiu:529": "kaśca sarvataḥ preyasa ātmano 'bhāvamabhikāṅkṣedityapuruṣārtho mokṣaḥ syāt /",
    "GSP33mbrahsiu:530": "syādetat ---",
    "GSP33mbrahsiu:531": "vividhaduḥkhopaśamatvādātmocchedo 'pi puruṣeṇārthyate /",
    "GSP33mbrahsiu:532": "dṛśyante hi tīvrapāparogagrastāḥ svocchedāya yatamānāḥ /",
    "GSP33mbrahsiu:533": "satyaṃ pravṛddhagadonmūlitanikhilasukhā duḥkhamayīmiva mūrtimudvahantaḥ /",
    "GSP33mbrahsiu:534": "na tvevaṃ saṃsāriṇo vividhavicitradevādyānandabhāginaḥ /",
    "GSP33mbrahsiu:535": "tatra yathā vividhaduḥkhoparamatvātpuruṣārthatvam, tathā vividhasukhoparamatvādapuruṣārthatvamapi",
    "GSP33mbrahsiu:536": "yasya tu nirmṛṣṭanikhiladuḥkhānuṣaṅgā paramānandasaṃvedanāvasthā tasyaivaikāntikaṃ puruṣārthatvamityalamatiprasaṅgena",
    "GSP33mbrahsiu:537": "akṣaramiti śabdātmatāmāha, viśeṣeṇa sāmānyasya lakṣaṇāt /",
    "GSP33mbrahsiu:538": "apariṇāmitvaṃ vā, pariṇāme pūrvadharmanivṛtteḥ kṣaraṇasya bhāvāt,",
    "GSP33mbrahsiu:539": "tadvyudāsena /",
    "GSP33mbrahsiu:540": "kathaṃ [KKS_17] tāvacchabdātmatā? ‘paraṃ cāparaṃ ca brahma",
    "GSP33mbrahsiu:541": "yadoṅkāraḥ'ityādiśrutibhyaḥ /",
    "GSP33mbrahsiu:542": "na cedamabhidheyāpekṣam, kārapratyayāntasya śabdasvarūpaparatvāt /",
    "GSP33mbrahsiu:543": "avarṇādapi varṇasamudāyātparaḥ kārapratyayo dṛśyate ---",
    "GSP33mbrahsiu:544": "‘evakāraḥ kimarthaḥ?'; ‘kimarthaścakāraḥ?'; iti /",
    "GSP33mbrahsiu:545": "nanvidamanyathaiva vyācakṣate ---",
    "GSP33mbrahsiu:546": "sarvaviśeṣātigasya brahmaṇa upāsitumaśakyatvātpratīkopadeśo 'yam /",
    "GSP33mbrahsiu:547": "asminnālambane brahmopāsitavyam /",
    "GSP33mbrahsiu:548": "yathā devatāyāḥ sākṣātpūjāsambhavāttallāñchane dāruṇyaśmani vā pūjāvidhānaṃ tadbuddhyā, tathā dhyātā devatā sā prasīdatīti /",
    "GSP33mbrahsiu:549": "anena vābhidhānena taddhyeyam, praṇavasya tadabhidhānatvāt /",
    "GSP33mbrahsiu:550": "ucyate ---",
    "GSP33mbrahsiu:551": "‘omityātmānaṃ dhyāyatha'; ‘omiti yuñjīta'iti yatra yogāṅgatā śrūyate",
    "GSP33mbrahsiu:552": "tatraivam /",
    "GSP33mbrahsiu:553": "yatra tu yuñjītetyāderaśravaṇāttādātmya eva paryavasyati vākyam, tatra nettham /",
    "GSP33mbrahsiu:554": "yathā ‘omiti brahma, omitīdaṃ sarvam'; iti /",
    "GSP33mbrahsiu:555": "atra hi sarvavāganugamena tadatyāgādoṅkāro vācastattvamiti darśayitvā vāgrūpātyāgācca rūpaprapañcasya ‘oṅkāra evedaṃ sarvam'ityupasaṃharati /",
    "GSP33mbrahsiu:556": "yatrāpi ‘etenaiva paraṃ puruṣamabhidhyāyīta'; iti śravaṇam, tadapi sarvātmabhāvapratipādanapūrvakam",
    "GSP33mbrahsiu:557": "na ca sarvātmabhāva aupacārikaḥ stutyartha iti yuktam, mukhyārthatve",
    "GSP33mbrahsiu:558": "'pyavirodhāt /",
    "GSP33mbrahsiu:559": "sarvasya hi pratyakṣādyanavaseyaṃ śāstragamyamidaṃ rūpaṃ na viruddhyate /",
    "GSP33mbrahsiu:560": "na hi pramāṇāntareṇānavagamaḥ pramāṇāntarasya viṣayamapaharati /",
    "GSP33mbrahsiu:561": "‘tasmādvidvān'; iti ca sārvātmavida eva tena dhyānopadeśaḥ /",
    "GSP33mbrahsiu:562": "na ca tadanyataḥ /",
    "GSP33mbrahsiu:563": "tasmādanantarameva vākyaṃ tatra paryavasitam /",
    "GSP33mbrahsiu:564": "tato 'dhigatasārvātmyasya sato dhyānopadeśaḥ /",
    "GSP33mbrahsiu:565": "atha vā ---",
    "GSP33mbrahsiu:566": "‘vāgeva viśvā bhuvanāni jajñe vāgevedaṃ bubhuje vāguvāca'ityādau vācaḥ sārvātmyaṃ śrūyate",
    "GSP33mbrahsiu:567": "tathā vāksūkte vācaḥ sarvātmatvaṃ sarveśitvaṃ ca pradarśitam ---",
    "GSP33mbrahsiu:568": "‘ahaṃ rudrebhirvasubhiścarāmi'; iti vācaiva /",
    "GSP33mbrahsiu:569": "yathātmani pratibuddhena [KKS_18] vāmadevena ---",
    "GSP33mbrahsiu:570": "‘ahaṃ manurabhavaṃ sūryaśca'; iti /",
    "GSP33mbrahsiu:571": "api ca prakṛtirūpānvitā vikārāḥ /",
    "GSP33mbrahsiu:572": "vāgrūpānvitaṃ ca jagat /",
    "GSP33mbrahsiu:573": "ato vāco vipariṇāmo vivarto vāvasīyate /",
    "GSP33mbrahsiu:574": "kathaṃ tadanugamaḥ? taduparāgavijñānavedanīyatvāt /",
    "GSP33mbrahsiu:575": "tathā hi dhūmādatrāgniriti pratipattervyadhikaraṇatayā vyaktaṃ vailakṣaṇyaṃ śabdādarthāvagamasya saṃvedyate sarveṇa /",
    "GSP33mbrahsiu:576": "itaścaitadevam ---",
    "GSP33mbrahsiu:577": "yastu śabdayorviśeṣyaviśeṣaṇabhāvo 'vagamyate ‘nīlamutpalam'; iti,",
    "GSP33mbrahsiu:578": "arthagata evāsau /",
    "GSP33mbrahsiu:579": "anyathā yathā ‘ūrdhvatve kākanilayanātsthāṇuḥ'iti",
    "GSP33mbrahsiu:580": "parasparavyavacchinnābhyāmarthābhyāmarthāntarapratītiḥ, tathā syāt /",
    "GSP33mbrahsiu:581": "api ca dhūma iva śabde pratipattihetau na tādrūpyeṇa niścayaḥ syāt /",
    "GSP33mbrahsiu:582": "na ca dhūmātpramāṇāntarādvāgnau niścayo dhūmarūpānukārī bhavati /",
    "GSP33mbrahsiu:583": "bhavati tu pramāṇāntarādapyartheṣu niścayaḥ śabdarūpaparāmarśī /",
    "GSP33mbrahsiu:584": "taddarśanācchabdādapi pratipattau tathā pratipattiḥ, na tvānantaryanimittā bhrāntirityadhyavasyāmaḥ",
    "GSP33mbrahsiu:585": "bālānāmapi ca yeyamanyaparihāreṇa stanādau pravṛttiḥ, sā na ‘idam'ityaniścinvatāṃ bhavitumarhati",
    "GSP33mbrahsiu:586": "nāniścite sthāṇau puruṣe vānyataranibandhanā pravṛttiḥ /",
    "GSP33mbrahsiu:587": "na ca niścayaḥ śabdānurāgaśūnya iti teṣāmapi pūrvajanmaśabdabhāvanābhājāṃ vāgrūpoparaktameva jñānaṃ niścīyate /",
    "GSP33mbrahsiu:588": "tathā ca tadrūpopagrāhyaṃ jagattadvivarta iti pratīmaḥ /",
    "GSP33mbrahsiu:589": "api ca santyarthā vyāvahārikāḥ, yeṣāṃ na śabdavivartādanyattattvam /",
    "GSP33mbrahsiu:590": "tatsāmānyāditare 'pi tathāvasātavyāḥ /",
    "GSP33mbrahsiu:591": "yathā ‘kuryāt, na kuryāt'; iti vidhiniṣedhau, vākyārthaḥ, samūhaḥ,",
    "GSP33mbrahsiu:592": "asantaścālātacakraśaśaviṣāṇādayaḥ /",
    "GSP33mbrahsiu:593": "tatra na tāvadvidhiniṣedhau bhūte pravṛttinivṛttī, na ca vartamāne, na bhaviṣyantyau /",
    "GSP33mbrahsiu:594": "apākṣītpacati pakṣyatītyaviśeṣaprasaṅgāt /",
    "GSP33mbrahsiu:595": "kārye iti cet /",
    "GSP33mbrahsiu:596": "na, kālatrayātirekeṇa kāryatvasyānirūpaṇāt /",
    "GSP33mbrahsiu:597": "tasmātpravṛttinivṛttyanuguṇamavastukaṃ pratibhāmātraṃ vidhiniṣedhaśca syātām /",
    "GSP33mbrahsiu:598": "na cānālambanā jñānasvabhāvatvātpratibhā yuktā /",
    "GSP33mbrahsiu:599": "na ca sā śabdarūpaparāmarśavikalā /",
    "GSP33mbrahsiu:600": "tasmātpravṛttinivṛttyānuguṇyena śabdatattvameva [KKS_19] tathā tathāvabhāsata iti sāmpratam",
    "GSP33mbrahsiu:601": "evaṃ vākyārthaḥ /",
    "GSP33mbrahsiu:602": "saṃsargo na saṃsargivyatirekeṇa kaścit, na saṃsargyasaṃsargirūpātiriktaḥ /",
    "GSP33mbrahsiu:603": "na jñeyaśūnyaṃ jñānam /",
    "GSP33mbrahsiu:604": "na vikalpapratyayo vāgrūpoparāgarahita iti vāktattvameva tathā tathā vivartata iti nyāyyam",
    "GSP33mbrahsiu:605": "evaṃ samūhe vanādāvasatsu cālātacakrādiṣu yojanīyam /",
    "GSP33mbrahsiu:606": "api ca yadyapi ṣaḍjādiṣu gavādiṣu ca prāk śabdājjñānamasti, tathāpi na tādṛk, yādṛk śabdaniveśāduttarasmin kāle /",
    "GSP33mbrahsiu:607": "aviviktā hi prāk pratipattiḥ, sphuṭatarā vivekavatī paścāt /",
    "GSP33mbrahsiu:608": "tathā ca gopālāvipālādayo vivekajñānasiddhaye saṃjñāṃ niveśayanti /",
    "GSP33mbrahsiu:609": "evaṃ ca śabdasaṃsparśe 'rthe bodhotkarṣadarśanāttatpratihāre ca saṃcetitānāmapyasaṃcetitakalpatvātpathi gacchatastṛṇādīnāmapakarṣādvāgrūpādhīnameva citaścititvam /",
    "GSP33mbrahsiu:610": "vākśaktireva vā citiḥ /",
    "GSP33mbrahsiu:611": "tatpratisaṃhāre 'pi sūkṣmā vākśaktirityeke /",
    "GSP33mbrahsiu:612": "sarvathā vāgrūpādhīno jñeyabodha iti sarvaṃ jñeyaṃ vāgrūpānvitaṃ gamyata iti tadvikārastadvivarto vā /",
    "GSP33mbrahsiu:613": "mṛda iva ghaṭādayaḥ, candramasa iva jalataraṅgacandramasa iti /",
    "GSP33mbrahsiu:614": "anye tu ---",
    "GSP33mbrahsiu:615": "mṛdādidṛṣṭāntadarśanātpariṇāmitāṃ brahmaṇo manyante /",
    "GSP33mbrahsiu:616": "tadapākriyate ---",
    "GSP33mbrahsiu:617": "akṣaramiti /",
    "GSP33mbrahsiu:618": "kutaḥ? ‘dhruvaḥ'; ‘nityaḥ'iti tatra tatra śruteḥ /",
    "GSP33mbrahsiu:619": "atha matam ---",
    "GSP33mbrahsiu:620": "pariṇāmitve 'pi tattvāvighātānna nityatā vyāhanyate /",
    "GSP33mbrahsiu:621": "yathoktam ---",
    "GSP33mbrahsiu:622": "‘yasmin vikriyamāṇe 'pi tattvaṃ na vihanyate tadapi nityam'; iti /",
    "GSP33mbrahsiu:623": "satyam /",
    "GSP33mbrahsiu:624": "tathāpi tu yadviśuddhamātmarūpaṃ tasyābhāvātsarvātmanā",
    "GSP33mbrahsiu:625": "pariṇatāvanityatvam, ekadeśapariṇatau sāvayavatvānnityatvamekatvaṃ ca",
    "GSP33mbrahsiu:626": "vyāhanyete /",
    "GSP33mbrahsiu:627": "tadetadviśuddhatvaṃ nityatvamekatvaṃ cākāśakalpe brahmaṇyavakalpate /",
    "GSP33mbrahsiu:628": "kalpitāvacchede 'kalpitāvacchedamapyākāśamanavacchinnamastyeva /",
    "GSP33mbrahsiu:629": "atha kalpitaikadeśapariṇāmaḥ sa kalpanayaiveti suṣṭhūktam ---",
    "GSP33mbrahsiu:630": "akṣaramiti /",
    "GSP33mbrahsiu:631": "kecit ‘sarvagandhaḥ sarvarasaḥ'ityādiśruteḥ sarvātmatāṃ brahmaṇa upāgaman",
    "GSP33mbrahsiu:632": "evaṃ ca viṣayopabhogopapatteḥ prakāśasvabhāvasyātmano viṣayāḥ, yuktam,",
    "GSP33mbrahsiu:633": "yatprakāśeran /",
    "GSP33mbrahsiu:634": "anyatve tu jaḍānāṃ prakāśanamasambhāvanīyamiti /",
    "GSP33mbrahsiu:635": "[KKS_20] tān pratyāha ---",
    "GSP33mbrahsiu:636": "asarvamiti /",
    "GSP33mbrahsiu:637": "kutaḥ? ‘asthūlamanaṇvahrasvam'; iti sarvabhedoparāgapratiṣedhāt /",
    "GSP33mbrahsiu:638": "sarvabhedāviyogāccānirmokṣaḥ /",
    "GSP33mbrahsiu:639": "na hi svabhāvādviyojayituṃ vastu śakyam, vahnirivauṣṇyāt /",
    "GSP33mbrahsiu:640": "athāpi kathañcidviyojyeta, tathāpi bhedaprapañcaprabandhasyānucchedādviyogābhāvānnityasaṃsāritā syāt /",
    "GSP33mbrahsiu:641": "sarvathā aśanāyāpipāsādiprapañco 'syātmā /",
    "GSP33mbrahsiu:642": "tatprapañcasya cocchedo neṣyate /",
    "GSP33mbrahsiu:643": "tatraikātmyavādino 'nirmokṣaḥ /",
    "GSP33mbrahsiu:644": "ātmabhedavādinastu kasyaciducchinnaḥ kasyacinneti muktasaṃsārivibhāgaḥ /",
    "GSP33mbrahsiu:645": "tasmānna prapañcātmakaṃ brahma, avidyāvikrīḍitameva prapañca iti sāmpratam",
    "GSP33mbrahsiu:646": "yadi tarhyavidyākrīḍitameva prapañcaḥ, prapañcaśūnyatā tarhi paramārthaḥ /",
    "GSP33mbrahsiu:647": "saivāstu brahma, paramārthatvāt /",
    "GSP33mbrahsiu:648": "tathā ca prapañcaniṣedhenaiva tadrūpaṃ śrāvyate ---",
    "GSP33mbrahsiu:649": "‘sa eṣa neti neti'; ‘asthūlamanaṇvahrasvam'; iti ca /",
    "GSP33mbrahsiu:650": "tatrāha ---",
    "GSP33mbrahsiu:651": "sarvamiti /",
    "GSP33mbrahsiu:652": "etaduktaṃ bhavati ---",
    "GSP33mbrahsiu:653": "brahmaṇo na sarvātmatā /",
    "GSP33mbrahsiu:654": "sarvaṃ tu brahmātmakam, brahmarūpeṇa rūpavat, na tu śūnyameva,",
    "GSP33mbrahsiu:655": "nityamuktiprasaṅgena tadarthopadeśapravṛttivaiyarthyaprasaṅgāt /",
    "GSP33mbrahsiu:656": "nityamuktitve 'pyavidyānibandhanaḥ saṃsāraḥ iti cet /",
    "GSP33mbrahsiu:657": "yadi grahaṇābhāvo 'vidyā, kathaṃ tarhi tannibandhanaḥ saṃsāraḥ? muktāvapi tasya tulyatvāt, tadvadeva na kiñcitprakāśeta /",
    "GSP33mbrahsiu:658": "athāyathārthagrahaṇamavidyā, na tarhi sarvaśūnyatā /",
    "GSP33mbrahsiu:659": "‘tenedaṃ pūrṇaṃ puruṣeṇa sarvam'; iti śruteḥ, ‘ātmaivedaṃ sarvam'; iti ca sarvasminnātmopadeśāt, ‘kathamasataḥ sajjāyeta'; iti ca svayaṃ śūnyatāyā niṣedhāt /",
    "GSP33mbrahsiu:660": "bhāvo hi yathāvadaprakāśamāno 'dhyastāvidyamānarūpaḥ prakāśate /",
    "GSP33mbrahsiu:661": "śūnye tu kvādhyāsaḥ, kiṃ prakāśatāmiti nirbījataiva syāt /",
    "GSP33mbrahsiu:662": "‘vijñānamānandam'; iti rūpopadeśācca na sarvābhāvamātraṃ brahma, api tu sarvasyātmeti /",
    "GSP33mbrahsiu:663": "kecittu kevalasya sukhasyādarśanādduḥkhāvinābhāvānnāstyavasthā duḥkhasaṃsparśavivikteti manyante",
    "GSP33mbrahsiu:664": "na hi kaścijjantuḥ sukhyevopalabhyate, duḥkhyeva vā /",
    "GSP33mbrahsiu:665": "[KKS_21] duḥkhavata eva tu sukhaṃ sukhatve 'vatiṣṭhate /",
    "GSP33mbrahsiu:666": "tāpavata eva candanasaṃsparśaḥ sukham /",
    "GSP33mbrahsiu:667": "tatrāha ---",
    "GSP33mbrahsiu:668": "abhayamiti /",
    "GSP33mbrahsiu:669": "sarvabhayavinirmuktā hi brahmāvasthā /",
    "GSP33mbrahsiu:670": "na cātrālpīyānapi kleśaḥ, asakṛdabhayaśruteḥ ‘abhayaṃ vai brahma'; ityādi",
    "GSP33mbrahsiu:671": "tathā hi na svābhāvikaṃ bhayaṃ brahmaṇi, ānandarūpeṇa virodhāt /",
    "GSP33mbrahsiu:672": "nāgantukaṃ hetumat, dvitīyābhāvāt /",
    "GSP33mbrahsiu:673": "taduktam ‘dvitīyādvai bhayaṃ bhavati'; iti /",
    "GSP33mbrahsiu:674": "na ca duḥkhanivṛttirūpaṃ sukham, yena duḥkhitasyaiva sukhaṃ sukhatve",
    "GSP33mbrahsiu:675": "'vatiṣṭheta iti prapañcitametatpurastāt /",
    "GSP33mbrahsiu:676": "aparaḥ prakāraḥ ---",
    "GSP33mbrahsiu:677": "iha kecinmuktābhimatānāmapi punarāvṛttibhayaṃ manyante /",
    "GSP33mbrahsiu:678": "iha hi vijñānātmāno brahmaṇo vibhaktāḥ syuḥ, avibhaktā vā /",
    "GSP33mbrahsiu:679": "svato brahmaṇaiva vā vibhajyeran bhogārthaṃ krīḍārthaṃ vibhūtikhyāpanārthaṃ vā svabhāvādvā",
    "GSP33mbrahsiu:680": "% avidyānibandhano vā tadvibhāgaḥ /",
    "GSP33mbrahsiu:681": "vijñānātmāna eva vā brahmaśabdābhidheyāḥ, nānyadbrahma /",
    "GSP33mbrahsiu:682": "% teṣāṃ karmāvidyānibandhanaḥ saṃsāraḥ, draṣṭṛdṛśyayoḥ parasparayogyatānibandhano vā /",
    "GSP33mbrahsiu:683": "% tatra yogyatānibandhanatve yogyatāyā anapāyātpunarāvṛttibhayamapracyutam",
    "GSP33mbrahsiu:684": "atha kṛtakāryatvānna punarāvṛttiḥ, sakṛcchabdādyupalabdhau na punastadupalabdhiḥ syāt /",
    "GSP33mbrahsiu:685": "athānantavikārā prakṛtiḥ sarvātmanopalabdhau nivartate,",
    "GSP33mbrahsiu:686": "avikṛtarūpāntaropalabdhaye ca pravartata eva /",
    "GSP33mbrahsiu:687": "ānantyādeva tarhi na sarvātmanopalabdhiḥ saṃbhavatīti guṇapuruṣānyatākhyātimato 'pi punarāvṛttiḥ saṃbhāvyeta /",
    "GSP33mbrahsiu:688": "avidyāpūrvakarmanibandhanatve 'pyanādau saṃsāre",
    "GSP33mbrahsiu:689": "'nantatvātkarmaṇāmaniyatavipākakālatvācca pratisargāvasthāyā iva muktyavasthāyā api pratyudāvṛttibhayaṃ na vyāvartate /",
    "GSP33mbrahsiu:690": "avidyānibandhanatve 'pi tasyā nirhetutvānniṣprayojanatvācca pravṛttestathaiva punaḥ punaḥ pravṛttiḥ kena vāryate /",
    "GSP33mbrahsiu:691": "tathā ca suṣupte brahmaprāpteḥ pratyudāvṛttirdṛśyate /",
    "GSP33mbrahsiu:692": "svatantre tu brahmaṇi vibhaktānāṃ jīvānāṃ dehendriyopabhogahetāvavibhaktānāṃ vā vibhajya bhogādibhirhetubhirna punardehādibhedo na sambhāvyate /",
    "GSP33mbrahsiu:693": "svatantro hi krīḍayā svātantryakhyāpanena [KKS_22] vā svabhāvena vā",
    "GSP33mbrahsiu:694": "punarbadhnīyāllaukika iveśvaraḥ /",
    "GSP33mbrahsiu:695": "athaiṣa karmāpekṣaḥ, na karmasvasya svātantryam /",
    "GSP33mbrahsiu:696": "tathāpi karmaṇāmānantyādvipākakālaniyamābhāvācca kalpaśatātikrame 'pi",
    "GSP33mbrahsiu:697": "prāptavipākakālebhyaḥ karmabhyaḥ punarbandhaḥ sambhāvyate /",
    "GSP33mbrahsiu:698": "yato naikabhavikaḥ karmāśayaḥ, na hyasya prāyaṇamevābhivyañjakamapi tu deśakālādayo 'pi /",
    "GSP33mbrahsiu:699": "tathā hi ---",
    "GSP33mbrahsiu:700": "ekasminnapi dehe krameṇa karmaphalabhogo dṛśyate,",
    "GSP33mbrahsiu:701": "viruddhajātibhoganimittānāṃ ca karmaṇāṃ yugapadāvāpagamanānupapatteḥ,",
    "GSP33mbrahsiu:702": "garbhamṛtyūnāṃ cākarmaṇāṃ vimuktiprasaṅgāt (Ms B; vimuktiprasaṅgaḥ --",
    "GSP33mbrahsiu:703": "edition) /",
    "GSP33mbrahsiu:704": "tatrocyate ---",
    "GSP33mbrahsiu:705": "abhayamiti /",
    "GSP33mbrahsiu:706": "parā hīyaṃ kṣemaprāptiḥ śrūyate /",
    "GSP33mbrahsiu:707": "nāsyāṃ punaḥsaṃsārabhayamasti /",
    "GSP33mbrahsiu:708": "na tāvatkarmanimittaḥ punaḥsaṃsāraḥ, vidyayā prāyaścittenevākṛtabhogānāmanantānāmapi karmaṇāṃ prakṣayāt /",
    "GSP33mbrahsiu:709": "uktaṃ hi ---",
    "GSP33mbrahsiu:710": "‘jñānāgniḥ sarvakarmāṇi bhasmasātkurute tathā'; iti /",
    "GSP33mbrahsiu:711": "tathā ‘kṣīyante cāsya karmāṇi'; iti /",
    "GSP33mbrahsiu:712": "athavā vidyayāvidyānivṛttau pravilīna eva % kartṛkarmaphalapravibhāgaḥ /",
    "GSP33mbrahsiu:713": "tasya kutaḥ sambhavaḥ /",
    "GSP33mbrahsiu:714": "nāpyavidyānimittaḥ, tatpravṛttihetorabhāvāt /",
    "GSP33mbrahsiu:715": "anādirhyavidyā, anāditvādeva na hetumapekṣate /",
    "GSP33mbrahsiu:716": "prāgabhāve hi hetuvyāpāraḥ, asati prāgabhāve kadā heturvyāpriyeta /",
    "GSP33mbrahsiu:717": "na hi sato hetukṛtyamasti, vidyayā tūcchinnā prāgasatī pravartamānā nākasmātpravartitumarhati",
    "GSP33mbrahsiu:718": "suṣupte tu vikṣepamātraṃ nivṛttam, tatsaṃskāro 'grahaṇaṃ ca naiva nivṛtte",
    "GSP33mbrahsiu:719": "anyathā na turīyādbhidyeta /",
    "GSP33mbrahsiu:720": "vikṣepamātrābhāvāttu brahmaprāptyabhidhānam /",
    "GSP33mbrahsiu:721": "tasmātsuṣṭhūktam ---",
    "GSP33mbrahsiu:722": "abhayamiti /",
    "GSP33mbrahsiu:723": "kena punaḥ pramāṇenāsyārthasya samadhigamaḥ /",
    "GSP33mbrahsiu:724": "na tāvatpratyakṣeṇa, tasyaitadviparītabhedaviṣayatvāt /",
    "GSP33mbrahsiu:725": "nāpyanumānena, tatpūrvakatvāt /",
    "GSP33mbrahsiu:726": "nopamānena, sādṛśyaviṣayatvāt, tasya ca bhedādhiṣṭhānatvāt /",
    "GSP33mbrahsiu:727": "arthāpattistu viparyaye, na bhedamantareṇa kaścidvyavahāra upapadyate yataḥ /",
    "GSP33mbrahsiu:728": "abhedo 'pi hi pramātrādivibhāgādṛte duravagamaḥ /",
    "GSP33mbrahsiu:729": "abhāvo 'pi na bhāvarūpatattvāvagamāyālam /",
    "GSP33mbrahsiu:730": "nāpi [KKS_23] prapañcābhāvāvagamāya, pratyakṣādiṣu satsu tadasaṃbhavāt /",
    "GSP33mbrahsiu:731": "āgamo 'pi na tāvadāptapraṇetṛko 'tra kramate,",
    "GSP33mbrahsiu:732": "pramāṇāntarādhigatagocaratvāt /",
    "GSP33mbrahsiu:733": "nāpi svatantraḥ, vidhiniṣedharūpatvāt, tayośca sthite tattve 'saṃbhavāt /",
    "GSP33mbrahsiu:734": "nāpi tadanapekṣaṃ vyavasthitavastuviṣayameva prāmāṇyam, bhūtānuvādatve pramāṇāntarāpekṣatvāt",
    "GSP33mbrahsiu:735": "lokācca śabdasāmarthyādhigamaḥ /",
    "GSP33mbrahsiu:736": "tatra kāryaparatayaiva kāryānvayiṣvartheṣu padāni prayujyante,",
    "GSP33mbrahsiu:737": "tathārthavattvāt /",
    "GSP33mbrahsiu:738": "na hi pravṛttinivṛttiśūnyasya vacasaḥ kaścidarthaḥ /",
    "GSP33mbrahsiu:739": "api ca na bhūtānuvādādvacasaḥ sambandhānugamaḥ, api tu pravartakāt /",
    "GSP33mbrahsiu:740": "pravṛttyā hyanumāyārthapratyayaṃ tatra śabdasya sāmarthyapratītiḥ (@pratīteḥ -- edition) tathā ca na pravṛttisambandharahiteṣvartheṣu śabdānāṃ śaktirgamyate /",
    "GSP33mbrahsiu:741": "tathā satyanavagatasāmarthyāḥ śabdā bhūte 'rthe kathaṃ tadavagamayeyuḥ /",
    "GSP33mbrahsiu:742": "api ca pramāṇāntarāvasitaścetso 'rthaḥ, na śabdasya tatra prāmāṇyam /",
    "GSP33mbrahsiu:743": "athānavasitaḥ, natarām /",
    "GSP33mbrahsiu:744": "apadārthatve vākyaviṣayatvāsambhavāt /",
    "GSP33mbrahsiu:745": "padārtha eva hi viśiṣṭatayā vākyārthībhavati /",
    "GSP33mbrahsiu:746": "atyantāparidṛṣṭastu padādanavagamyamānaḥ padārthasaṃsargātmake vākyārthe na guṇatvena pradhānatvena vānupraveśamarhati /",
    "GSP33mbrahsiu:747": "api ca pralīnanikhilāvacchedaṃ tattvamagocara eva pratipatteḥ /",
    "GSP33mbrahsiu:748": "sarvā hi pratipattiḥ ---",
    "GSP33mbrahsiu:749": "‘evam, naivam'; iti vyavacchedena pravartate /",
    "GSP33mbrahsiu:750": "anyathā na kaścitpratipannaḥ syāt /",
    "GSP33mbrahsiu:751": "sarvaviśeṣapratyastamaye tu kathaṃ pratipattiḥ syādityatrāha ---",
    "GSP33mbrahsiu:752": "āmnāyataḥ prasiddhiṃ ca kavayo 'sya pracakṣate /",
    "GSP33mbrahsiu:753": "bhedaprapañcavilayadvāreṇa ca nirūpaṇām // MBs_1.2 //",
    "GSP33mbrahsiu:754": "bhūtārthavāditve 'pyapauruṣeyasya na sāpekṣatvamiti vakṣyate /",
    "GSP33mbrahsiu:755": "na ca kāryaniṣṭhānyeva loke vacāṃsi /",
    "GSP33mbrahsiu:756": "tathā hi priyākhyānāni ‘diṣṭyā vardhase, putraste jātaḥ'; iti na pravṛttaye nivṛttaye vā, dṛśyante ca sukhotpādanaprayojanāni /",
    "GSP33mbrahsiu:757": "na ca sukhī bhava iti tatra pravṛttirupadiśyate, vastusāmarthyādeva tatsiddherupadeśasyānapekṣaṇāt",
    "GSP33mbrahsiu:758": "atha matam ---",
    "GSP33mbrahsiu:759": "asti tāvattatra pravṛttiviśeṣaḥ, vacasaśca tatra tātparyam /",
    "GSP33mbrahsiu:760": "satyam /",
    "GSP33mbrahsiu:761": "utpattyā tātparyam, na pratipattyā /",
    "GSP33mbrahsiu:762": "pratipattistu bhūtārthaniṣṭhaiva /",
    "GSP33mbrahsiu:763": "na ca bhūtārthaparyavasitasyaiva śabdasya [KKS_24] prayojanavattve pravṛttyavadhirvyāpāraḥ kalpayituṃ śakyate /",
    "GSP33mbrahsiu:764": "api copāye vāpravṛttaḥ puruṣaḥ pravartyate, ajñātopāyatvādvā upeye prāgapravṛtta upāyaprajñāpanadvāreṇa tatra /",
    "GSP33mbrahsiu:765": "iha na tāvadupāye putrajanmani, tasya niṣpannatvāt /",
    "GSP33mbrahsiu:766": "nopeye sukhe, tadarthavyāpārāntarābhāvāt /",
    "GSP33mbrahsiu:767": "tathā durjanavacanānyapriyākhyānāni viṣādaprayojanāni na pravṛttiṃ nivṛttiṃ vopadiśanti pūrveṇaiva nyāyena /",
    "GSP33mbrahsiu:768": "tathā rajjuveṣṭitasya sarpaveṣṭitamātmānaṃ manyamānasya bhayanivṛttaye tattvākhyānaṃ dṛśyate, na tu tatra ‘mā bhaiṣīḥ'; iti niyogaḥ /",
    "GSP33mbrahsiu:769": "tatra hi niyogo bhavati, yatra niyogārthaṃ pratibudhya puruṣo buddhipūrvaṃ niyogasāmarthyādicchayā vā punaḥ pravartate nivartate vā /",
    "GSP33mbrahsiu:770": "iha tu tattvapratipattimātrānniyogecchānapekṣasya hetvabhāvādeva tasya bhayanivṛttiḥ /",
    "GSP33mbrahsiu:771_0": "na ca bhayanivṛttau puruṣārthatvātsvayaṃpravṛttaḥ puruṣo niyojyaḥ, nāpi tadupāye",
    "GSP33mbrahsiu:771_1": "tattvapratipattau, ‘rajjuḥ, na sarpaḥ'; iti śabdādeva tadutpatteḥ, śabdārthapratipattyuttarakālasya",
    "GSP33mbrahsiu:771_2": "ca vyāpārasya",
    "GSP33mbrahsiu:772": "vidhinibandhanatvāt /",
    "GSP33mbrahsiu:773": "tathā dūradeśavṛttāntākhyānāni pṛṣṭavatāṃ kutūhalināmautsukyanivṛttyarthāni bhūtārthaparyavasitāni na hānāyopādānāya vā /",
    "GSP33mbrahsiu:774": "yatrāpi (api ca yatrāpi edition) bhūtārthapratipattau hānamupādānaṃ vā",
    "GSP33mbrahsiu:775": "saṃbhavati, ‘eṣa pratirodhakavānadhvā, nidhimāneṣa bhūbhāgaḥ'; iti /",
    "GSP33mbrahsiu:776": "tatrāpi hānopādānayoḥ śabdo vyāpriyate, bhūtārthopakṣayāt /",
    "GSP33mbrahsiu:777": "śabdādbhūtamarthaṃ pratipadya tasya pramāṇāntarāvagatāmupakārahetutāmapakārahetutāṃ vā saṃsmṛtya icchayā pravartate dveṣeṇa nivartate vā /",
    "GSP33mbrahsiu:778": "nanu prayoktā buddhipūrvakārī śrotuḥ pravṛttyarthaṃ nivṛttyarthaṃ vā vacanaṃ prayuṅkte /",
    "GSP33mbrahsiu:779": "tathā ca pravṛttinivṛttiparyavasitameva /",
    "GSP33mbrahsiu:780": "idaṃ hi tatra prayoktavyaṃ na prayujyate ‘na gantavyamanenādhvanā'; tathā",
    "GSP33mbrahsiu:781": "‘gṛhāṇeto nidhim'; iti /",
    "GSP33mbrahsiu:782": "naitatsāram /",
    "GSP33mbrahsiu:783": "bhūtārthaparyavasitasyāpi vacaso bhūtārthāvagamamukhena pravṛttinivṛttyaṅgabhāvo yato na vyāhanyate pratyakṣādīnāmiva /",
    "GSP33mbrahsiu:784": "bhūtārthapramāparisamāptavyāpṛtayaḥ pratyakṣādayo mātrayāpyagocarīkṛtapravṛttinivṛttayo na",
    "GSP33mbrahsiu:785": "[KKS_25] jahati, tathā śabdo 'pīti na kiñcitpraduṣyati /",
    "GSP33mbrahsiu:786": "prayoktrabhisaṃhite pravṛttinivṛttī iti cet, na prayoktrabhisaṃdhānācchabdārthatvamapi tu sāmarthyāt /",
    "GSP33mbrahsiu:787": "anyathā nidhiprāptidvārikā nānāvidhapuruṣārthāvāptirapi tasyābhisaṃhiteti śabdārthaḥ syāt",
    "GSP33mbrahsiu:788": "yadā ca pravṛttiṃ nivṛttiṃ vābhisaṃdhāya kiñcitpratyakṣādibhirjijñāsyate,",
    "GSP33mbrahsiu:789": "tadābhisaṃhite api pravṛttinivṛttī na pratyakṣādiprameye /",
    "GSP33mbrahsiu:790": "tadābhisaṃhite api pravṛttinivṛttī na śabdārthau /",
    "GSP33mbrahsiu:791": "itaścaitadevam (itaśca tadevam -- edition) ---",
    "GSP33mbrahsiu:792": "yatkasyacidupādānabuddhiḥ, anyasyopekṣā /",
    "GSP33mbrahsiu:793": "śabdārthatve hi sarveṣāmupādānabuddhireva syāt /",
    "GSP33mbrahsiu:794": "na ca pravartakavākyavyavahārādeva sambandhāvagamaḥ, yena pravṛttiparataivāvagamyeta /",
    "GSP33mbrahsiu:795": "anyathāpi darśanāt /",
    "GSP33mbrahsiu:796": "‘devadattaḥ kāṣṭhaiḥ sthālyāmodanaṃ pacati'ityavyutpannakāṣṭhaśabdārtho",
    "GSP33mbrahsiu:797": "vyutpannetarapadārtho vyutpannavibhaktyarthaśca yatpacatyarthe karaṇaṃ paśyati tasya kāṣṭhaprātipadikārthatāṃ pratipadyate /",
    "GSP33mbrahsiu:798": "tathā harṣaviṣādāśvāsaprayojanebhyaḥ tattvākhyānebhyo harṣādinimitteṣu bhavati vyutpattiḥ",
    "GSP33mbrahsiu:799": "yathaiva hi pravṛttiviśeṣadarśanādviśiṣṭapravṛttipratyayastannimittapratyayo",
    "GSP33mbrahsiu:800": "vānumīyate, hetvantarābhāvācchabdānantaryācchabdasya tatra sāmarthyaṃ",
    "GSP33mbrahsiu:801": "kalpyate, tathā harṣādyupalabdheḥ harṣādinimittapratyayānumānam,",
    "GSP33mbrahsiu:802": "śabdānantaryācca śabdasya tatra sāmarthyakalpanā /",
    "GSP33mbrahsiu:803": "pramāṇāntareṇa ca putrajanmano harṣanimittasya tasyāvagatatvādanyasyābhāvāt ‘putraste jātaḥ'itīdaṃ vākyamāptena tatra putrajanmani prayuktamiti pratipadyate /",
    "GSP33mbrahsiu:804": "putrajanmaiva cāsmādvākyādanena pratītamityavadhārayati /",
    "GSP33mbrahsiu:805": "tadevaṃ prayogapratyayābhyāmasminnarthe vākyasya sāmarthyaṃ pratipadyate /",
    "GSP33mbrahsiu:806": "bhavatu vā loke sarvavacasāṃ pravartakatā, tataśca sambandhāvagamaḥ /",
    "GSP33mbrahsiu:807": "tathāpīdaṃ vicāryam ---",
    "GSP33mbrahsiu:808": "kiṃ vidhāyakapadavyatirekiṇāṃ padānāṃ svārthamātraparatā,",
    "GSP33mbrahsiu:809": "āhosvitkāryārthasaṃsargaparatā, uta padārthamātrasaṃsargaparateti /",
    "GSP33mbrahsiu:810": "tatra svārthamātraparyavasāne vākyārthapratyayābhāvaḥ prayogavaiyarthyaṃ ca syāt /",
    "GSP33mbrahsiu:811": "tasmādanyārthavyatiṣaṅgaparatā /",
    "GSP33mbrahsiu:812": "[KKS_26] tāvatā prayogapratyayayorupapattau na viśeṣavyatiṣaṅge pramāṇamasti /",
    "GSP33mbrahsiu:813": "yo hi viśeṣavyatiṣaṅgaṃ kalpayati, kalpayatyasāvarthāntaravyatiṣaṅgam /",
    "GSP33mbrahsiu:814": "tathā ca vināpi kāryeṇa padārthānāṃ parasparasaṃsargādviśiṣṭabhūtārthapratyayasiddhiḥ /",
    "GSP33mbrahsiu:815": "avaśyaṃ caitadevaṃ vijñeyam /",
    "GSP33mbrahsiu:816": "anyathā loke vivakṣāparatvātpadārthānvayasya, tadabhāvādvede vedārthapratītirna syāt /",
    "GSP33mbrahsiu:817": "api ca sarveṣāṃ kāryānvayitve parasparaṃ padārthānāmanabhisambandhaḥ /",
    "GSP33mbrahsiu:818": "tatra na viśiṣṭapadārthaviṣayo niyogaḥ pratīyeta /",
    "GSP33mbrahsiu:819": "ekapadārthasādhya eva syāt /",
    "GSP33mbrahsiu:820": "atha na viniyogapratyarthī niyogaḥ, viśiṣṭaviṣayatvāt /",
    "GSP33mbrahsiu:821": "pūrvastarhi viniyogaḥ, paścānniyogaḥ /",
    "GSP33mbrahsiu:822": "kimataḥ? asti niyogātiriktārthānvaye 'pi padasya sāmarthyaṃ niyogānapekṣaṃ",
    "GSP33mbrahsiu:823": "ca, parasparānvitānāṃ iyogānvayāt /",
    "GSP33mbrahsiu:824": "na ca niyogākāṅkṣānibandhanaḥ saṃsarga iti pratipādayiṣyate /",
    "GSP33mbrahsiu:825": "anadhigatamapi ramāṇāntareṇānadhigatasambandhaṃ ca svaśabdena śakyaṃ śabdena nirūpayituṃ viśeṣapratiṣedhamukhena, viśeṣaśabdānāṃ nañaśca yathāyathamarthairviditasaṅgatitvāt /",
    "GSP33mbrahsiu:826": "tathā cetthameva tadupadiśyate ‘asthūlam'iti sarvaviśeṣātigam /",
    "GSP33mbrahsiu:827": "etatkathayati ---",
    "GSP33mbrahsiu:828": "bhedaprapañcavilayadvāreṇeti /",
    "GSP33mbrahsiu:829": "etacca vakṣyata iti /",
    "GSP33mbrahsiu:830": "anyo 'rthaḥ /",
    "GSP33mbrahsiu:831": "yaduktam ---",
    "GSP33mbrahsiu:832": "pratyastamitasakalaviśeṣaṃ tattvaṃ pratipatterevāviṣaya iti, tatrocyate",
    "GSP33mbrahsiu:833": "viśeṣanivṛttyaiva tacchabdena buddhau nidhīyate, suvarṇatattvavat /",
    "GSP33mbrahsiu:834": "na hi suvarṇatattvaṃ piṇḍarucakādisaṃsthānabhedopaplavarahitaṃ dṛśyate /",
    "GSP33mbrahsiu:835": "na ca ta eva suvarṇatattvam, tatparityāge 'pi bhāvātsaṃsthānāntare /",
    "GSP33mbrahsiu:836": "atha cādṛṣṭasaṃsthānabhedopaplavavivekamapi buddhyā bhedāpohadvāreṇa svayaṃ pratīyate, parasmai ca pratipādyate /",
    "GSP33mbrahsiu:837": "sa eṣa pratipattikramaḥ śrutyaiva darśitaḥ ---",
    "GSP33mbrahsiu:839": "tathānyaiḥ ---",
    "GSP33mbrahsiu:840": "‘satyamākṛtisaṃhāre yadante vyavatiṣṭhate'; /",
    "GSP33mbrahsiu:841": "tathāparaiḥ ---",
    "GSP33mbrahsiu:842": "‘adhyāropāpavādābhyāṃ niṣprapañcaṃ prapañcyate'; iti /",
    "GSP33mbrahsiu:843": "idamidānīṃ vicāryate ---",
    "GSP33mbrahsiu:844": "kiṃ kṛtsna āmnāyo bhedaprapañcavilayamukhena brahma nirūpayati,",
    "GSP33mbrahsiu:845": "āhosvitkaścidasyaikadeśaḥ? tatra kecidāhuḥ ---",
    "GSP33mbrahsiu:846": "sarvatraivāmnāye [KKS_27] kvacitkasyacidbhedasya pravilayo gamyate, yathā",
    "GSP33mbrahsiu:847": "‘svargakāmo yajeta'; iti śarīrātmabhāvasya pravilayaḥ /",
    "GSP33mbrahsiu:848": "atra hi dehavyatiriktasvargopabhogasamartho 'dhikārī gamyate, tena dehātmabhāvapravilayaḥ",
    "GSP33mbrahsiu:849": "tathā ‘godohanena paśukāmasya",
    "GSP33mbrahsiu:850": "praṇayet'ityadhikṛtādhikārādadhikāribhedapravilayaḥ /",
    "GSP33mbrahsiu:851": "tathā vidhiniṣedhacodanāsvapi naisargikīṇāṃ rāgādinibandhanānāṃ pravṛttīnāṃ pravilayaḥ /",
    "GSP33mbrahsiu:852": "niṣedheṣu sākṣāt, vidhiṣu pravṛttyantarniyogena /",
    "GSP33mbrahsiu:853": "loke 'pyanabhipretātpathaḥ sākṣādvā nivāraṇam, pathyantaropadeśena vā /",
    "GSP33mbrahsiu:854": "evaṃ ca rāgādinibandhananaisargikapravṛttibhedavilayadvāreṇa dṛṣṭenaiva karmavidhaya ātmajñānādhikāropayoginaḥ",
    "GSP33mbrahsiu:855": "tathā hi ---",
    "GSP33mbrahsiu:856": "śāntasya dāntasya samāhitasya cātmani darśanamupadiśyate /",
    "GSP33mbrahsiu:857": "śakyaṃ ca /",
    "GSP33mbrahsiu:858": "na hi viṣayairākṛṣyamāṇastadupāyapravṛttikṛtacetāḥ śaknotyātmani samādhātum /",
    "GSP33mbrahsiu:859": "naisargikībhyastu pravṛttibhya uparato niyatamānasa",
    "GSP33mbrahsiu:860": "ātmadarśanenādhikriyate, sāmarthyāt /",
    "GSP33mbrahsiu:861": "anye (Ms A; anye tu edition) manyante ---",
    "GSP33mbrahsiu:862": "anavāptakāmaḥ kāmopahatamanā na paramādvaitadarśanayogyaḥ /",
    "GSP33mbrahsiu:863": "karmabhistu kṛtakāmanibarhaṇaḥ sahasrasaṃvatsaraparyantaiḥ prājāpatyātpadātparamādvaitamātmānaṃ pratipadyata iti /",
    "GSP33mbrahsiu:864": "ubhayorapi pakṣayoranayoḥ kṛtsna āmnāya ātmajñānaikaparyavasāyī /",
    "GSP33mbrahsiu:865": "anyeṣāṃ darśanam ---",
    "GSP33mbrahsiu:866": "pṛthakkāryā eva santaḥ karmavidhaya ātmajñānādhikāramavatārayanti puruṣam,",
    "GSP33mbrahsiu:867": "anapākṛtarṇatrayasya tatrānadhikārāt ---",
    "GSP33mbrahsiu:868": "‘ṛṇāni trīṇyapākṛtya mano mokṣe niveśayet'; iti /",
    "GSP33mbrahsiu:869": "anye tu saṃyogapṛthaktvena sarvakarmaṇāmevātmajñānādhikārānupraveśamāhuḥ",
    "GSP33mbrahsiu:870": "‘vividiṣanti yajñena'iti śruteḥ, ‘yena kenacana yajetāpi darvīhomenānupahatamanā eva bhavati'; iti ca /",
    "GSP33mbrahsiu:871": "[KKS_28] anye tu puruṣasaṃskāratayātmajñānādhikārasaṃsparśaṃ karmaṇāṃ varṇayanti ---",
    "GSP33mbrahsiu:872": "‘mahāyajñaiśca yajñaiśca brāhmīyaṃ kriyate tanuḥ', ‘yasyaite",
    "GSP33mbrahsiu:873": "catvāriṃśatsaṃskārā aṣṭāvātmaguṇāḥ'; iti ca /",
    "GSP33mbrahsiu:874": "anye tvetadeva viparītaṃ varṇayanti, ātmajñānameva kartṛsaṃskāratayā karmādhikārānupraveśīti",
    "GSP33mbrahsiu:875": "anye tu parasparavirodhinoḥ karmātmajñānayoḥ dvaitādvaitaviṣayatvenāsaṃbandha eveti manyante",
    "GSP33mbrahsiu:876": "tatra na tāvatprathamaḥ kalpaḥ /",
    "GSP33mbrahsiu:877": "na hi karmādividhayaḥ svavākyasamadhigatasvargādikāryāḥ kāryāntaramapekṣante /",
    "GSP33mbrahsiu:878": "nāpyātmajñānavidhiryathoditabrahmacaryādisādhananirākāṅkṣaḥ karmavidhīnapekṣate /",
    "GSP33mbrahsiu:879": "tatra kuta ekādhikāratvam /",
    "GSP33mbrahsiu:880": "yadi manyetānavagatakāryā (atha anavagata@ -- edition) eva",
    "GSP33mbrahsiu:881": "karmādividhayaḥ, svargādīnāṃ guṇatvena saṃbandhāditi,",
    "GSP33mbrahsiu:882": "svargakāmādhikaraṇamasmai vyācakṣīta /",
    "GSP33mbrahsiu:883": "api ca sarvavidhiniṣedhānāṃ nāmarūpapravilayakāryāpavargitve jantūnāmabhyudayavinipātā akarmanimittā ākasmikāḥ syuḥ /",
    "GSP33mbrahsiu:884": "tathāpavargo 'pi syāditi vaiyarthyaṃ śāstrasyāpi /",
    "GSP33mbrahsiu:885": "atha svargādikāryadvāreṇa karmavidhīnāṃ jñānādhikārānupraveśitā mārgagrāmagamanopadeśānāmivābhimatanagaragamanopadeśānupraveśitvam",
    "GSP33mbrahsiu:886": "tadasat /",
    "GSP33mbrahsiu:887": "yuktaṃ mārgagrāmaprāpteranabhimatadeśaprāptyupadeśānupraveśitvam /",
    "GSP33mbrahsiu:888": "na hi mārgagrāmopadeśeṣu puruṣārthaprāptiḥ /",
    "GSP33mbrahsiu:889": "ataḥ sākāṅkṣatvādyatra puruṣārthaprāptiḥ, tamanupraviśanti /",
    "GSP33mbrahsiu:890": "na tvevaṃ karmavidhiṣu puruṣārthasyālābhaḥ, svargādīnāṃ puruṣeṇārthyamānatvāt /",
    "GSP33mbrahsiu:891": "tatra ca nairākāṅkṣye kathamanyānupraveśaḥ? atha matam ---",
    "GSP33mbrahsiu:892": "yadopacchandya nīyata uttarottaragrāmaguṇopadarśanenābhipretaṃ deśam, tadā pūrvagrāmopadeśāḥ prāptābhimatakāryā upadeśāntarānupraveśinaśceti /",
    "GSP33mbrahsiu:893": "yuktaṃ tatrāpi pramāṇāntareṇa vakturabhiprāyādhigamāt /",
    "GSP33mbrahsiu:894": "pramāṇāntareṇa hi tatredamadhigatam ---",
    "GSP33mbrahsiu:895": "etaddeśaprāptāvidamasya samīhitaṃ vaktuḥ saṃpadyate, tasmādidamasya vivakṣitamiti /",
    "GSP33mbrahsiu:896": "na tu śabdavṛttimātrānusāreṇa (śabdapravṛttimātrā@ Ms A; śabdavṛttamātrā@",
    "GSP33mbrahsiu:897": "-- edition) /",
    "GSP33mbrahsiu:898": "itaścaitadevam ---",
    "GSP33mbrahsiu:899_0": "[KKS_29] yatpratigrāmaṃ vaktuḥ śrotuśca satyāmarthaprāptau pramāṇāntareṇānadhigate",
    "GSP33mbrahsiu:899_1": "paradeśaprāptyabhiprāye pūrvopadeśān pūrvārthāneva pārśvasthāḥ pratipattāraḥ pratipadyante,",
    "GSP33mbrahsiu:899_2": "paradeśopadeśaṃ ca svārthaniṣṭham",
    "GSP33mbrahsiu:900": "yadyapi vastusthityā pūrvopadeśārthāḥ paropakāriṇaḥ, tathāpi na śabdasya",
    "GSP33mbrahsiu:901": "tātparyam, dravyārjanādividheriva kratuvidhyarthopakāre 'pi /",
    "GSP33mbrahsiu:902": "śabdavṛttānusāreṇa ceha tātparyam, pramāṇāntarābhāvāditi /",
    "GSP33mbrahsiu:903": "api cādhvagrāmopadeśānāṃ tatparatvādhyavasāyenaiva tatra gamanamarthaprāptiśca /",
    "GSP33mbrahsiu:904": "tatra paradeśaprāptiparatāyāṃ tu na niyogatastatra gamanam /",
    "GSP33mbrahsiu:905": "mārgāntareṇāpi tatprāptervivakṣitatvādgacchet /",
    "GSP33mbrahsiu:906": "na ca niyogato 'rthaprāptiḥ, anyapareṣu prayojanaśruterapyarthavādatvāt /",
    "GSP33mbrahsiu:907": "tadiha yadi vidhiniṣedhāḥ kāryāntaraparāḥ, na svargādikāryāḥ /",
    "GSP33mbrahsiu:908": "na khalu svargādikāryaṃ prayājādikāryatulyam, yena kāryāntaramanupatet /",
    "GSP33mbrahsiu:909": "kathaṃ ca dṛṣṭenaivātmajñānādhikāropakāriṇa iti vaktavyam /",
    "GSP33mbrahsiu:910": "yadi tāvadrāgādyākṣiptadṛṣṭārthapravṛttinirodhena, bhavatu pratiṣedhānāmevaṃbhāvaḥ /",
    "GSP33mbrahsiu:911": "karmavidhayastu kathaṃ nirundhantīti vācyam /",
    "GSP33mbrahsiu:912": "nahi te parisaṃkhyāyakāḥ, na ca niyāmakāḥ, atyantamaprāptārthatvāt /",
    "GSP33mbrahsiu:913": "prāptārtho hi vidhiranyanivṛttiphalo vijñāyate /",
    "GSP33mbrahsiu:914": "na ca tulyakāryatvena virodhena nivṛttiḥ /",
    "GSP33mbrahsiu:915": "aniyatakālaphalā hi naiyogikyaḥ pravṛttayo 'dṛṣṭārthāḥ /",
    "GSP33mbrahsiu:916": "dṛṣṭārthāstu rāgādyākṣiptāḥ svābhāvikyaḥ /",
    "GSP33mbrahsiu:917": "na ca sāṅgrahaṇyāḥ sevāyāśca grāmopāyatve kaścidvirodhaḥ, etāvati pramāṇatvācchāstrasya /",
    "GSP33mbrahsiu:918": "tatra yugapatkrameṇa vā phalabhūmārthinaḥ sevāsāṅgrahaṇyāvanutiṣṭhataḥ ko",
    "GSP33mbrahsiu:919": "virodhaḥ? api ca sakaladṛṣṭārthapravṛttinirodhe niyoganiṣṭhā api pravṛttayo nirudhyeran, anārjitadhanasya sādhanavikalasya tāsāmasambhavāt",
    "GSP33mbrahsiu:920": "api ca tulye kāmopāyatve dṛṣṭādṛṣṭārthapravṛttyorna na viśeṣo rāgādyākṣiptatve /",
    "GSP33mbrahsiu:921": "tathā hi ---",
    "GSP33mbrahsiu:922": "‘svargakāmaḥ'iti rāgādyākṣiptapravṛttyanuvādena viśeṣavidhānam /",
    "GSP33mbrahsiu:923": "tathā ca prapañcābhiniveśe tulye kena viśeṣeṇa ekātmānuguṇyaṃ bhajate,",
    "GSP33mbrahsiu:924": "tadvirodhinyaparā? kāmākṣepo hyaviśiṣṭo manasaḥ /",
    "GSP33mbrahsiu:925": "atha kāmopāyatvameva na manyeta, varṇitamākasmikatvam, uktaśca nyāyaḥ pratyuddhriyeta /",
    "GSP33mbrahsiu:926": "tulyakāryanibandhanatvācca virodhādyā [KKS_30] nirodhāśaṅkā sā dūrato",
    "GSP33mbrahsiu:927": "nirastāvakāśā syāt /",
    "GSP33mbrahsiu:928": "atha kāmaprāptyā karmavidhayaḥ kāmān pravilāpayanto jñānādhikārānuguṇāḥ /",
    "GSP33mbrahsiu:929": "yathoktam ---",
    "GSP33mbrahsiu:930": "'yadā sarve pramucyate kāmā ye 'sya hṛdi śritāḥ /",
    "GSP33mbrahsiu:931": "atha martyo 'mṛto bhavatyatra brahma samaśnute'; // iti /",
    "GSP33mbrahsiu:933": "tadapyasat /",
    "GSP33mbrahsiu:934": "yato na kāmaprāptyā kāmapravilayaḥ, api tu doṣaparibhāvanābhuvā",
    "GSP33mbrahsiu:935": "prasaṅkhyānena /",
    "GSP33mbrahsiu:936": "kalayāpi cetkāmairmanaḥ saṃspṛśyate hriyata eva hāribhiḥ /",
    "GSP33mbrahsiu:937": "uktaṃ hi ---",
    "GSP33mbrahsiu:938": "‘na jātu kāmaḥ kāmānāmupabhogena śāmyati', ‘bhogābhyāsamanu vivardhante rāgāḥ kauśalāni cendriyāṇām'; iti ca /",
    "GSP33mbrahsiu:939": "anupāyatvādapi tāvadayaṃ kāmebhyo vinivarteta /",
    "GSP33mbrahsiu:940": "nikhilakleśopaśamarūpaṃ cātmajñānaṃ saṃśrayeta /",
    "GSP33mbrahsiu:941": "karmavidhinidarśitavividhopāyastu tāneva prakṛtahāriṇo bhogānabhiniviśeta",
    "GSP33mbrahsiu:942": "tatpravilayarūpācātmajñānādudvijeta /",
    "GSP33mbrahsiu:943": "śruto 'pi hyātmanyānando 'nanubhūto nānubhūtaviṣayanibandhanānandābhilāṣaṃ",
    "GSP33mbrahsiu:944": "mandīkartumapyutsahate, prāgevocchettum /",
    "GSP33mbrahsiu:945": "tasmātprasaṃkhyānamevaikaḥ kāmanibarhaṇopāyaḥ, karmavidhayastu viparyayahetavaḥ /",
    "GSP33mbrahsiu:946": "yadapi ---",
    "GSP33mbrahsiu:947": "sarvatraivāmnāye kvacitkasyacidbhedasya vilayaḥ, yathā ‘svargakāmo",
    "GSP33mbrahsiu:948": "yajeta'; iti śarīrātmatvapravilaya iti /",
    "GSP33mbrahsiu:949": "tadapyasat, anidaṃparatvāt /",
    "GSP33mbrahsiu:950": "na hīdaṃ vacanaṃ dehavyatiriktātmatattvāvabodhaparam /",
    "GSP33mbrahsiu:951": "athānyaparādapyarthādevamavasīyata iti, tadapi hastini dṛṣṭe tatpadena tasyānumānamiva /",
    "GSP33mbrahsiu:952": "sākṣāddhi ‘asthūlam'ityupakramya dehendriyavilayo darśitaḥ, arthācca kāmādigrantheḥ kāṭhinyaṃ vaidikaṃ syāditi /",
    "GSP33mbrahsiu:953": "dvitīyo 'pi kalpo varṇitādeva kāmānāṃ",
    "GSP33mbrahsiu:954": "kāmanibarhaṇasāmarthyābhāvātsvakāryanirākāṅkṣāṇāṃ cānyānupraveśe pramāṇabhāvādasamañjasaḥ",
    "GSP33mbrahsiu:955": "ekādhikāratve tu samuccayaḥ sarvakarmaṇāṃ syāt /",
    "GSP33mbrahsiu:956": "sa cāśakya iti /",
    "GSP33mbrahsiu:957": "[KKS_31] ye 'pi viparyayeṇa jñānakarmaṇorekādhikāratvamāhuḥ, tairapi jñānasya karmasambandhe pramāṇaṃ vaktavyam /",
    "GSP33mbrahsiu:958": "na tāvat ‘brīhīn prokṣati'; iti yathā /",
    "GSP33mbrahsiu:959": "tatra hi prakaraṇātprakṛtakarmāpūrvalakṣaṇāparo brīhiśabdaḥ svasvarūpa ānarthakyātprakṛtāpūrvasambandhaṃ bodhayati /",
    "GSP33mbrahsiu:960": "nāpi yathā ‘yasya parṇamayī juhūrbhavati'; iti /",
    "GSP33mbrahsiu:961": "tatra hi juhvādyavyabhicaritakarmasambandhamasatyapi prakaraṇe karmopasthāpayati /",
    "GSP33mbrahsiu:962": "tatra vākyenaiva sambandhaḥ /",
    "GSP33mbrahsiu:963": "ātmajñānaṃ tu na prakaraṇe śrutam /",
    "GSP33mbrahsiu:964": "nāpyātmāvyabhicaritakarmasambandhaḥ /",
    "GSP33mbrahsiu:965": "tenāsya karmasambandho durvacaḥ /",
    "GSP33mbrahsiu:966": "tathā cājñāte pārārthye yā nāma phalaśrutirna sārthavādinī bhavatīti pṛthagadhikāratvam /",
    "GSP33mbrahsiu:967": "atha matam ---",
    "GSP33mbrahsiu:968": "vartamānāpadeśāt ‘na sa (ca --edition) punarāvartate'iti",
    "GSP33mbrahsiu:969": "kāmopabandhābhāvātphalaṃ vipariṇamayya kalpayitavyam /",
    "GSP33mbrahsiu:970": "tacca tadākāṅkṣāyāṃ satyām /",
    "GSP33mbrahsiu:971": "na tu dṛṣṭe sati tadākāṅkṣā /",
    "GSP33mbrahsiu:972": "asti cātmajñānavidherdṛṣṭaphalaṃ dehāntaropabhogyaphaleṣu karmasu pravṛttiḥ /",
    "GSP33mbrahsiu:973": "tasmātsvādhyāyādhyayanavidhivadātmajñānavidhiḥ /",
    "GSP33mbrahsiu:974": "svādhyāyādhyayanavidhirhi dṛṣṭakarmāvabodhanirākāṅkṣo nārthavādataḥ phalaṃ",
    "GSP33mbrahsiu:975": "prārthayate, tathātmajñānavidhirapīti nādhikārāntaram /",
    "GSP33mbrahsiu:976": "tadapyasat /",
    "GSP33mbrahsiu:977": "yato 'yamanya evaupaniṣadaḥ puruṣo vedānteṣu jijñāsyate /",
    "GSP33mbrahsiu:978": "na ca tajjñānaṃ karmapravṛttihetuḥ /",
    "GSP33mbrahsiu:979": "na hi tasya kartṛtvabhoktṛtve /",
    "GSP33mbrahsiu:980": "evaṃ hyāha ---",
    "GSP33mbrahsiu:981": "‘na tadaśnāti kiñcana'; ‘anaśnannanyo 'bhicākaśīti'; iti /",
    "GSP33mbrahsiu:982": "yastu karmaṇāṃ kartā bhoktā ca, sa eva sarvapratyakṣasiddhaḥ /",
    "GSP33mbrahsiu:983": "na śabdaprameyaḥ /",
    "GSP33mbrahsiu:984": "nanu jīvaparamātmanorekatvameva /",
    "GSP33mbrahsiu:985": "evaṃ hyāha ---",
    "GSP33mbrahsiu:986": "‘anena jīvenātmanā'; iti /",
    "GSP33mbrahsiu:987": "satyam /",
    "GSP33mbrahsiu:988": "tasyaiva tu jīvasyaivamavidyānubandhaṃ pratyakṣāvaseyaṃ rūpam, tacca karmapravṛttihetuḥ /",
    "GSP33mbrahsiu:989": "na ca tacchabdamapekṣate /",
    "GSP33mbrahsiu:990": "yattu svayaṃprakāśaṃ sarvavibhāgaśūnyaṃ tacchabdājjñātumiṣyate /",
    "GSP33mbrahsiu:991": "tacca karmapravṛttivirodhi /",
    "GSP33mbrahsiu:992": "tajjñānasya kathaṃ karmapravṛttirdṛṣṭaṃ prayojanaṃ syāt? tathā hi ---",
    "GSP33mbrahsiu:993": "brahmānandamekamadvayamātmānaṃ vijānataḥ kimarthaṃ kathaṃ vā pravṛttiḥ",
    "GSP33mbrahsiu:994": "syāt, āptakāmatvātsādhanādyupāyābhāvācca? syādetat ---",
    "GSP33mbrahsiu:995": "aupaniṣadapuruṣajñānameva karmāṅgatvena coditam ‘yadeva vidyayā karoti śraddhayopaniṣadā [KKS_32] tadeva vīryavattaraṃ bhavati'; iti /",
    "GSP33mbrahsiu:996": "tathā ‘yo vā etadakṣaraṃ gārgyaviditvāsmiṃlloke juhoti'ityupakramya",
    "GSP33mbrahsiu:997": "yāgādiphalasyāntavattādarśanena brahmavidyāyāstādarthyaṃ darśitam /",
    "GSP33mbrahsiu:998": "‘taṃ vidyākarmaṇī samanvārabhete'; iti ca vidyākarmaṇoḥ sāhityaṃ darśitam /",
    "GSP33mbrahsiu:999": "pūrvaṃ tāvatprakṛtodgīthaviṣayam, ‘omityetadakṣaramudgītham'; ityupakramāt",
    "GSP33mbrahsiu:1000": "pareṇāpi karmanindayākṣarajñānastutiḥ /",
    "GSP33mbrahsiu:1001": "vidyākarmaṇośca samanvārambho bhedena ---",
    "GSP33mbrahsiu:1002": "vidyāvantaṃ vidyānvārabhate karmavantaṃ karmeti /",
    "GSP33mbrahsiu:1003": "tasmādevamapi na karmajñānayorekādhikāratvamiti /",
    "GSP33mbrahsiu:1004": "ye 'pi virodhādasambandha eva karmajñānayoḥ ‘dvaitaviṣayaṃ karma,",
    "GSP33mbrahsiu:1005": "advaitaviṣayaṃ jñānam'iti manyante, teṣāmanutpāda evādvaitajñānasya prasajyate, pramāṇādivibhāgādvaitapratipattyorvirodhāt",
    "GSP33mbrahsiu:1006": "athopāyopeyayorayaugapadyādavirodhaḥ, pralīyata evādvaitapratipattau sarvo",
    "GSP33mbrahsiu:1007": "vibhāgaḥ /",
    "GSP33mbrahsiu:1008": "na ca virodho 'nupāyatvaṃ vā, upāyasya pūrvakālatvāt, tadā ca tasyāpralīnatvāt /",
    "GSP33mbrahsiu:1009": "bheda eva cābhedapratipattāvupāyaḥ /",
    "GSP33mbrahsiu:1010": "na tarhi karmabhirapi virodhaḥ, upāyatvādeva /",
    "GSP33mbrahsiu:1011": "syādetat ---",
    "GSP33mbrahsiu:1012": "asādhyatvādbrahmaṇo na karmaṇāmupayogo vidyate /",
    "GSP33mbrahsiu:1013": "śrūyate ca ---",
    "GSP33mbrahsiu:1014": "‘nāstyakṛtaḥ kṛtena'; iti /",
    "GSP33mbrahsiu:1015": "na ca jñānotpattāvupayogaḥ, jñānasya pramāṇādhīnatvāt /",
    "GSP33mbrahsiu:1016": "na ca jñānasahakārīṇi karmāṇi, jñānasya sādhyāntarābhāvāt /",
    "GSP33mbrahsiu:1017": "na tasya mokṣaḥ sādhyaḥ, anityatvaprasaṅgāt /",
    "GSP33mbrahsiu:1018": "atha bandhahetuvicchedaḥ sādhya iti tasmin vicchinne tadabhāvānmucyate /",
    "GSP33mbrahsiu:1019": "kaḥ punarbandhahetuḥ? anādyavidyā, na tarhi pṛthaktadvicchedaḥ sādhyaḥ,",
    "GSP33mbrahsiu:1020": "yato vidyodaya evāvidyāvyāvṛttiḥ /",
    "GSP33mbrahsiu:1021": "syādetat ---",
    "GSP33mbrahsiu:1022": "bhavatvagrahaṇalakṣaṇāvidyāvyāvṛttirvidyotpādaḥ, yato bhāva evābhāvavyāvṛttiḥ /",
    "GSP33mbrahsiu:1023": "na ca vidyotpāda eva viparyāsajñānavyāvṛttiḥ /",
    "GSP33mbrahsiu:1024": "na khalu bhāvāntaraṃ bhāvāntaravyāvṛttiḥ /",
    "GSP33mbrahsiu:1025": "na ca parasparābhāvātmāno bhāvāḥ, abhāvatvaprasaṅgāt /",
    "GSP33mbrahsiu:1026": "yadi manyeta ---",
    "GSP33mbrahsiu:1027": "tattvāgrahaṇanimitto viparyāso nimittanivṛttau svayameva nivartiṣyate,",
    "GSP33mbrahsiu:1028": "tacca na /",
    "GSP33mbrahsiu:1029": "na khalvagrahaṇamabhāvaḥ kasyacinnimittam, mūrcchādiṣu [KKS_33] prasaṅgāt",
    "GSP33mbrahsiu:1030": "kiṃ tarhi nimittam? ‘anādiraprayojanā cāvidyā'; ityuktam /",
    "GSP33mbrahsiu:1031": "tatra ca hetvanuyogo niravakāśaḥ /",
    "GSP33mbrahsiu:1032": "viparyāsatatsaṃskārayośca parasparahetuphalabhāvena vyavasthānānna doṣaḥ /",
    "GSP33mbrahsiu:1033": "ato viparyayajñānasya nivṛttirvidyayā sādhyeti tatra jñānasya sahakāryapekṣā syāt /",
    "GSP33mbrahsiu:1034": "etacca vārtam /",
    "GSP33mbrahsiu:1035": "na khalu śuktikādiṣu viparyāsapurassaraṃ samupajātasamyagjñānāstannivṛttaye pṛthak prayatante, sahakāri vānyadapekṣante /",
    "GSP33mbrahsiu:1036": "yato virodhibhāvāntarotpāda eva pūrvapradhvaṃsaḥ, na śūnyam /",
    "GSP33mbrahsiu:1037": "anyathā na pradhvaṃso hetumān syāt /",
    "GSP33mbrahsiu:1038": "virodhinī ca vidyā viparyayajñānasya /",
    "GSP33mbrahsiu:1039": "tadutpattau viparyāso naṣṭa eva bhavati /",
    "GSP33mbrahsiu:1040": "athocyeta ---",
    "GSP33mbrahsiu:1041": "karmāṇi bandhahetavaḥ /",
    "GSP33mbrahsiu:1042": "tatkṣayo jñānātsahakārisavyapekṣāditi /",
    "GSP33mbrahsiu:1043": "tacca pramṛṣṭāśeṣaviśeṣaviśuddhajñānodaye kutaḥ sambhavaḥ? tathā ca viparyāsasaṃśayābhyāṃ tulyavatprasaṃkhyātāni karmāṇi ---",
    "GSP33mbrahsiu:1044": "'bhidyante hṛdayagranthiśchidyante sarvasaṃśayāḥ /",
    "GSP33mbrahsiu:1045": "kṣīyante cāsya karmāṇi tasmin dṛṣṭe parāvare'; // iti /",
    "GSP33mbrahsiu:1047": "atha vijñānavaimalyāyānyāpekṣā /",
    "GSP33mbrahsiu:1048": "sāpi mudhā, saṃśayaviparyāsayorjñānamalayoḥ pramāṇotthavijñāne 'saṃbhavāt",
    "GSP33mbrahsiu:1049": "atha matam ---",
    "GSP33mbrahsiu:1050": "śābdajñānādanyadapi pratyakṣaṃ jñānamiṣyate vigalitavibhāgodgrāhaṃ sarvavikalpātītam /",
    "GSP33mbrahsiu:1051": "tasya hi brahma gocaraḥ, na śābdasya vibhaktapadārthasaṃsargodgrāhiṇaḥ /",
    "GSP33mbrahsiu:1052": "tadutpattau karmopāsanādyapekṣeti /",
    "GSP33mbrahsiu:1053": "kaḥ punarasya viśeṣaḥ, yena tadarthyate? spaṣṭābhatvam, na tasyopayogaḥ /",
    "GSP33mbrahsiu:1054": "jñānaṃ hi jñeyābhivyāptaye, śābdajñāne cotpanna āptameva jñeyam /",
    "GSP33mbrahsiu:1055": "pramiteḥ pratyakṣaparatvāttatra ca nairākāṅkṣyāttadarthyata iti cet,",
    "GSP33mbrahsiu:1056": "etadadhigate prameye kimanyadākāṅkṣyeta? pramāṇāntaramiti cenna,",
    "GSP33mbrahsiu:1057": "prameyasiddhyarthatvāttadākāṅkṣāyāḥ /",
    "GSP33mbrahsiu:1058": "punaḥ siddhyarthamiti cenna, pūrvasmādapyasakṛttatsiddheḥ /",
    "GSP33mbrahsiu:1059": "siddhasya ca siddhyapekṣāyāṃ na heturasti /",
    "GSP33mbrahsiu:1060": "upāyāntarasadbhāvaścet, upāyāntaraṃ tarhyapekṣeta /",
    "GSP33mbrahsiu:1061": "prameye tu nairākāṅkṣyameva /",
    "GSP33mbrahsiu:1062": "prītiviśeṣaścet, sa pūrvapramāṇajādapi [KKS_34] darśanātsidhyati /",
    "GSP33mbrahsiu:1063": "na tatsiddhyarthaṃ pramāṇāntaram /",
    "GSP33mbrahsiu:1064": "pratyakṣadṛṣṭamapītaraistatsambhavājjijñāsyeta, viśeṣābhāvāt /",
    "GSP33mbrahsiu:1065": "niścāyakatvamitareṣāmapi, pramāṇabhāvāt /",
    "GSP33mbrahsiu:1066": "hānādiyogyaviṣayaṃ pratyakṣam, sannikṛṣṭārthatvāt, netarāṇīti cet /",
    "GSP33mbrahsiu:1067": "sannikarṣahetustarhyapekṣyatām /",
    "GSP33mbrahsiu:1068": "na pramāṇam, siddhatvātpramāyāḥ /",
    "GSP33mbrahsiu:1069": "prakṛte ca prameye naiṣa viśeṣo 'sti /",
    "GSP33mbrahsiu:1070": "sāmānyaviṣayāḥ śabdādayaḥ, viśeṣaviṣayaṃ pratyakṣamiti cet /",
    "GSP33mbrahsiu:1071": "anadhigata eva tarhi śabdena pratyakṣasya viṣayaḥ /",
    "GSP33mbrahsiu:1072": "bāḍham /",
    "GSP33mbrahsiu:1073": "uktametat ---",
    "GSP33mbrahsiu:1074": "na śābdasya jñānasya viṣayo brahmeti /",
    "GSP33mbrahsiu:1075": "yadi tarhi na śabdenādhigataṃ brahma, kathaṃ tasminnupāsanā pravartatām?",
    "GSP33mbrahsiu:1076": "na cānyasminnupāsyamāne 'nyatsākṣādbhavati /",
    "GSP33mbrahsiu:1077": "kasya ca rūpasya sākṣātkaraṇāya yajñādividhānam?",
    "GSP33mbrahsiu:1078": "śabdopadarśitaniratiśayānandāpahatapāpmādirūpabrahmasvabhāvasyātmanaḥ sākṣātkaraṇāya yajñādividhirupapadyate",
    "GSP33mbrahsiu:1079": "aviditapuruṣārtharūpe tadviparītarūpe nirvicikitsātpramāṇātprakaṭatāṃ prāpte nāparamapekṣyamasti",
    "GSP33mbrahsiu:1080": "nanvavagate 'pi ‘tattvamasi'; iti śabdādbrahmātmabhāve prāgiva",
    "GSP33mbrahsiu:1081": "sāṃsārikadharmadarśāttannivṛttaye bhavatyanyāpekṣā /",
    "GSP33mbrahsiu:1082": "naitatsāram /",
    "GSP33mbrahsiu:1083": "kathaṃ khalvavagatabrahmātmabhāvo viditātmayāthātathyo",
    "GSP33mbrahsiu:1084": "mithyādarśananimittairdharmairyujyate? śrūyate ca ---",
    "GSP33mbrahsiu:1085": "‘brahma veda brahmaiva bhavati'; iti /",
    "GSP33mbrahsiu:1086": "na ca brahmaṇyapahatapāpmani teṣāmavakāśaḥ /",
    "GSP33mbrahsiu:1087": "tathā ---",
    "GSP33mbrahsiu:1088": "‘ātmānaṃ cedvijānīyādayamasmīti pūruṣaḥ /",
    "GSP33mbrahsiu:1089": "kimicchan kasya kāmāya śarīramanusañjvaret'; //",
    "GSP33mbrahsiu:1090": "tathā ‘aśarīraṃ vāva santaṃ na priyāpriye spṛśataḥ'; iti /",
    "GSP33mbrahsiu:1091": "mithyābhimānanimittaḥ śarīrasambandhaḥ /",
    "GSP33mbrahsiu:1092": "tasminyāthātathyadarśanānnivṛtte 'śarīratvam /",
    "GSP33mbrahsiu:1093": "tatra priyāpriyayorasambandha ākhyāyate /",
    "GSP33mbrahsiu:1094": "tasmānnāvagatabrahmātmabhāvaḥ prāgiva sāṃsārikadharmabhāk /",
    "GSP33mbrahsiu:1095": "yastu tathā, nāsāvavagatabrahmātmabhāva iti /",
    "GSP33mbrahsiu:1096": "[KKS_35] atrocyate ---",
    "GSP33mbrahsiu:1097": "niścite 'pi pramāṇāttattve sarvatra mithyāvabhāsā nivartante,",
    "GSP33mbrahsiu:1098": "hetuviśeṣādanuvartante 'pi /",
    "GSP33mbrahsiu:1099": "yathā dvicandradigviparyāsādaya āptavacanaviniścitadikcandratattvānām /",
    "GSP33mbrahsiu:1100": "tathā nirvicikitsādāmnāyādavagatātmatattvasyānādimithyādarśanābhyāsopacitabalavatsaṃskārasāmarthyānmithyāvabhāsānuvṛttiḥ tannivṛttaye 'styanyadapekṣyam /",
    "GSP33mbrahsiu:1101": "tacca tattvadarśanābhyāso lokasiddhaḥ, yajñādayaśca śabdapramāṇakāḥ /",
    "GSP33mbrahsiu:1102": "abhyāso hi saṃskāraṃ draḍhayan pūrvasaṃskāraṃ pratibadhya svakāryaṃ santanoti /",
    "GSP33mbrahsiu:1103": "yajñādayaśca kenāpyadṛṣṭena prakāreṇa /",
    "GSP33mbrahsiu:1104": "śreyaḥparipanthikaluṣanibarhaṇadvāreṇetyanye, nityānāṃ karmaṇāṃ duritakṣayārthatvāt /",
    "GSP33mbrahsiu:1105": "syādetat ---",
    "GSP33mbrahsiu:1106": "anuvartantāṃ mithyāvabhāsāḥ /",
    "GSP33mbrahsiu:1107": "pramāṇāttu niścayaḥ /",
    "GSP33mbrahsiu:1108": "yathātattvaṃ yathāniścayaṃ ca vyavahāraḥ /",
    "GSP33mbrahsiu:1109": "tasmānāvagatātmatattvasya kācana śubhāśubhā vā pravṛttirupapadyate /",
    "GSP33mbrahsiu:1110": "ucyate ---",
    "GSP33mbrahsiu:1111": "jāte 'pi tattvadarśane, anāhite ca paṭau saṃskāre, draḍhiyasi ca mithyādarśanaje saṃskāre niścayā api mithyārthā bhavanti /",
    "GSP33mbrahsiu:1112": "yathā diṅmūḍhasyānanusaṃhitāptavacasaḥ, prāgiva pravṛttidarśanāt /",
    "GSP33mbrahsiu:1113": "tathā pramitarajjubhāvāyā api rajjvāḥ pramāṇānanusandhāne sarpabhrāntyā bhayadarśanam /",
    "GSP33mbrahsiu:1114": "tasmājjāte 'pi pramāṇāttattvadarśane anādimithyādarśanābhyāsapariniṣpannasya draḍhīyasaḥ",
    "GSP33mbrahsiu:1115": "saṃskārasyābhibhavāyocchedāya vā tattvadarśanābhyāsaṃ manyante /",
    "GSP33mbrahsiu:1116": "tathā ca ‘mantavyo nididhyāsitavyaḥ'; ityucyate /",
    "GSP33mbrahsiu:1117": "śamadamabrahmacaryayajñādisādhanavidhānaṃ ca /",
    "GSP33mbrahsiu:1118": "anyathā kastadupadeśārthaḥ? syādetat ---",
    "GSP33mbrahsiu:1119": "brahmacaryādisādhanakaraṇādevāmnāyāttattvavijñānam /",
    "GSP33mbrahsiu:1120": "tadasat /",
    "GSP33mbrahsiu:1121": "śabdamātrātpratipatterutpatteḥ /",
    "GSP33mbrahsiu:1122": "na hi prāk sādhanaviśeṣebhyastattvapratipattipara āmnāyo 'vācakaḥ,",
    "GSP33mbrahsiu:1123": "nāpyaniścāyakaḥ, aśeṣāśaṅkānirmokṣāt /",
    "GSP33mbrahsiu:1124": "anyathā tadupadiṣṭeṣu sādhaneṣvapi durlabhā pratipattiḥ /",
    "GSP33mbrahsiu:1125": "api cānyathāniścaye 'pi raṅgagatā bharatādayo mithyāvabhāsena",
    "GSP33mbrahsiu:1126": "śokabhayādihetavaḥ /",
    "GSP33mbrahsiu:1127": "niścite 'pi guḍasya mādhurye tatra mithyātiktāvabhāso 'vitatha iva",
    "GSP33mbrahsiu:1128": "duḥkhayati, avitathasyeva tasyāpi dhūtkṛtya tyāgāt /",
    "GSP33mbrahsiu:1129": "tasmāttannivṛttaye viniścitabrahmātmabhāvenāpi sādhanānyapekṣyāṇi /",
    "GSP33mbrahsiu:1130": "[KKS_36] yathaiva pramāṇāttattvābhivyaktau na mukteḥ kāryatā,",
    "GSP33mbrahsiu:1131": "tathābhivyaktiviśeṣe 'pi sādhanebhyaḥ /",
    "GSP33mbrahsiu:1132": "śrutayastvabhyāsapariniṣpattyavasthāviṣayāḥ śabdasādhanajñānāpekṣā vā",
    "GSP33mbrahsiu:1133": "bhavantu, taddhetutvāduttarasya ---",
    "GSP33mbrahsiu:1134": "ityalamativistareṇa /",
    "GSP33mbrahsiu:1135": "yadapi pṛthakkāryā eva karmavidhayo jñānādhikāramavatārayanti,",
    "GSP33mbrahsiu:1136": "apākṛtarṇatrayasya tatrādhikārāt ---",
    "GSP33mbrahsiu:1137": "tadapi na niyogataḥ, āśramavikalpasya smaraṇāt ---",
    "GSP33mbrahsiu:1138": "‘tassyāśramavikalpameke'; ‘yamicchettamavased'; iti, ‘yadi vetarathā brahmacaryādeva pravrajed'; iti śravaṇāt /",
    "GSP33mbrahsiu:1139": "‘etaddha sma vai tatpūrve vidvāṃso 'gnihotraṃ na juhavāñcakrire'; tathā ‘kiṃ prajayā",
    "GSP33mbrahsiu:1140": "kariṣyāmaḥ'; tathā ‘kimarthā vayamadhyeṣyāmahe kimarthā vayaṃ yakṣyāmahe';",
    "GSP33mbrahsiu:1141": "iti karmatyāgadarśanāt /",
    "GSP33mbrahsiu:1142": "pratipannagārhasthyasyātmavidyayaiva kṛtakṛtyatāṃ manvānasya ṛṇāpākaraṇaṃ pratyanādṛtasya vihitākaraṇanimittasya pāpmano vidyodayapratibandhṛtvaṃ darśayati ---",
    "GSP33mbrahsiu:1143": "‘ṛṇāni trīṇyapākṛtya'; iti /",
    "GSP33mbrahsiu:1144": "idaṃ tu yuktam ---",
    "GSP33mbrahsiu:1145": "kāryāntaranirākāṅkṣāṇāmapi karmaṇāṃ saṃyogapṛthaktvāt ‘tametaṃ",
    "GSP33mbrahsiu:1146": "vedānuvacanena brāhmaṇā vividiṣanti yajñena'; iti vidyāṅgabhāvaḥ /",
    "GSP33mbrahsiu:1147": "so 'pyutpattyarthatayā, na prayājādivatkāyopayogena /",
    "GSP33mbrahsiu:1148": "vidyāyāḥ kāryāntarābhāvāt /",
    "GSP33mbrahsiu:1149": "saṃskārapakṣo vā, smṛteḥ /",
    "GSP33mbrahsiu:1150": "saṃskṛtasya hi vidyotpatteḥ /",
    "GSP33mbrahsiu:1151": "taduktam ---",
    "GSP33mbrahsiu:1152": "‘vihitatvāccāśramakarmāpi'; iti /",
    "GSP33mbrahsiu:1153": "nanu dṛṣṭotpāya eva vidyotpādaḥ /",
    "GSP33mbrahsiu:1154": "tatra dṛṣṭaivetikartavyatāpekṣyatāṃ śamadamādisādhanaviśeṣaścittavikṣepasya vihantrī, samahitacittasyābhasato jñānaprasādotpatteḥ /",
    "GSP33mbrahsiu:1155": "na tu yajñādayaḥ, tairvināpyabhyāsena tatsambhavāt /",
    "GSP33mbrahsiu:1156": "satyam /",
    "GSP33mbrahsiu:1157": "tathā cordhvaretasāṃ cāśramiṇāṃ vināpi tairviśuddhavidyodaya iṣyate /",
    "GSP33mbrahsiu:1158": "kiṃ tu kālakṛto viśeṣaḥ /",
    "GSP33mbrahsiu:1159": "sādhanaviśeṣāddhi sā kṣipraṃ kṣiprataraṃ ca vyajyate /",
    "GSP33mbrahsiu:1160": "tadabhāve cireṇa ciratareṇa ca /",
    "GSP33mbrahsiu:1161": "taduktam ---",
    "GSP33mbrahsiu:1162": "‘sarvāpekṣā ca yajñādiśruteraśvavat'; /",
    "GSP33mbrahsiu:1163": "[KKS_37] eṣo 'rthaḥ ---",
    "GSP33mbrahsiu:1164": "‘yajñena dānena'iti śravaṇātkarmāṇyapekṣyante vidyāyāmabhyāsalabhyāyāmapi,",
    "GSP33mbrahsiu:1165": "yathāntareṇāpyaśvaṃ grāmaprāptau siddyantyāṃ śaighryāyākleśāya vāśvo 'pekṣyate /",
    "GSP33mbrahsiu:1166": "nanu vidyārūpaṃ brahmaiva /",
    "GSP33mbrahsiu:1167": "na vidyā brahmaṇo 'nyā /",
    "GSP33mbrahsiu:1168": "tacca nityamakāryam /",
    "GSP33mbrahsiu:1169": "tatra kathaṃ kiñcidapekṣyeta? ucyate ---",
    "GSP33mbrahsiu:1170": "yathopadhānatirohitarūpasphaṭikamaṇirupadhāvakarṣaṇaṃ svarūpābhivyaktaye 'pekṣate tathehāpi draṣṭavyam /",
    "GSP33mbrahsiu:1171": "na hi sphaṭikamaṇeḥ pūrvarūpaṃ vinaṣṭamupadhānasannidheḥ, tadapagame vānyadutpannam /",
    "GSP33mbrahsiu:1172": "na hyakasmādanekavisabhāgakṣaṇavyavahitasya pūrvasabhāgakṣaṇasyotpattiḥ sambhavati /",
    "GSP33mbrahsiu:1173": "na hyagnivigame 'ṅgārebhyaḥ punaḥ kāṣṭhasantatipravṛttiḥ /",
    "GSP33mbrahsiu:1174": "tasmādyathaivākāryaṃ sphaṭikarūpamupadhānāvakarṣaṇamapekṣate tathātmarūpamapi /",
    "GSP33mbrahsiu:1175": "syadetat ---",
    "GSP33mbrahsiu:1176": "jñānaṃ tatra sāpekṣam /",
    "GSP33mbrahsiu:1177": "tacca sphaṭikādbhinnaṃ kāryam /",
    "GSP33mbrahsiu:1178": "puruṣaprayatno hi tatra jñānārthaḥ /",
    "GSP33mbrahsiu:1179": "kiṃ punarjñānaṃ svarūpeṇaivārthitam, āhosvidarthasvabhāvasiddhaye? na",
    "GSP33mbrahsiu:1180": "tāvatsvarūpeṇa, arthena vyavahārat /",
    "GSP33mbrahsiu:1181": "na vijñānamātranibandhano vyavahāraḥ, mithyājñānenāpi prasaṅgāt /",
    "GSP33mbrahsiu:1182": "athārthasvabhāya jñānamarthyeta, tadartho vyāpārastenārthito bhavati /",
    "GSP33mbrahsiu:1183": "na ca jñānādarthe kaścidvikāraḥ, tayorasaṃbandhāt /",
    "GSP33mbrahsiu:1184": "yogyadeśatāyāḥ sarvatra bhāvāt /",
    "GSP33mbrahsiu:1185": "sarvapratipattṛṇāṃ ca viditatvaprasaṅgāt /",
    "GSP33mbrahsiu:1186": "dhvastānāgateṣu ca tadasaṃbhavāt /",
    "GSP33mbrahsiu:1187": "tasmādyathātirohitamapi tirohitamivābhivyajyata iva prayatnāpekṣam,",
    "GSP33mbrahsiu:1188": "tathātmatattvamapyatirohitaṃ tirohitamiva prayatnādabhivyajyata iveti puṣkalam /",
    "GSP33mbrahsiu:1189": "saṃhṛtākhilabhedo 'taḥ sāmānyātmā sa varṇitaḥ /",
    "GSP33mbrahsiu:1190": "hemeva pārihāryādibhedasaṃhārasūcitam // MBs_1.3 //",
    "GSP33mbrahsiu:1191": "yataśca viśeṣapratyastamukhena tannirūpaṇam, ato",
    "GSP33mbrahsiu:1192": "'nyairbrahmavidyābhiyuktaiḥ sāmānyarūpaṃ brahma nirūpitam ---",
    "GSP33mbrahsiu:1193": "‘sa eva mahānaja ātmā sattālakṣaṇaḥ'; tathā ‘sattaiva sarvabhedayoniḥ prakṛtiḥ parā'; iti",
    "GSP33mbrahsiu:1194": "yathā suvarṇatattvaṃ kaṭakāṅgulīyādiviśeṣopasaṃhāreṇa nirūpyamāṇaṃ tatsāmānyamiti /",
    "GSP33mbrahsiu:1195": "ye vā --- [KKS_38]",
    "GSP33mbrahsiu:1196": "‘nirviśeṣaṃ na sāmānyaṃ bhavecchaśaviṣāṇavat'ityabhāvamāhuḥ, tān pratyucyate ---",
    "GSP33mbrahsiu:1197": "saṃhṛtākhilabheda iti /",
    "GSP33mbrahsiu:1198": "yadi tāvadasāmānyatvaṃ sādhyate siddhasādhanam /",
    "GSP33mbrahsiu:1199": "viśeṣāṇāmabhāve keṣāṃ tatsāmanyam? sāmanyaṃ tūktaṃ brahmavādibhirviśeṣapratyastamukhena nirūpaṇādupacārataḥ /",
    "GSP33mbrahsiu:1200": "athābhāva eva sādhyaḥ, viśeṣairevāsya nirviśeṣairvyabhicāra iti /",
    "GSP33mbrahsiu:1201": "[iti śrīmanmaṇḍanamiśraviracitāyāṃ brahmasiddhau brahmakāṇḍaḥ samāptaḥ /",
    "GSP33mbrahsiu:1202": "-- edition; Originally Brahma- and Tarka-kāṇḍas were together; Vacaspati does not know this",
    "GSP33mbrahsiu:1203": "[//tarkakāṇḍaḥ //]",
    "GSP33mbrahsiu:1204": "nanu pratyakṣādibhirvyāvṛttānāṃ bhāvasvabhāvānāmavagamānnaikasminnadvaye śabdaḥ pramāṇam, pratyakṣādivirodhāt, grāvaplavanādyarthavacovat /",
    "GSP33mbrahsiu:1205": "ucyate ---",
    "GSP33mbrahsiu:1206": "āhurvidhātṛ pratyakṣaṃ na niṣeddhṛ vipaścitaḥ /",
    "GSP33mbrahsiu:1207": "naikatva āgamastena pratyakṣeṇa virudhyate // MBs_1.4 //",
    "GSP33mbrahsiu:1208": "nanu pramāṇāntaraparatantrāṇāṃ puruṣavacasāṃ tadvirodhādyuktamapramāṇatvam",
    "GSP33mbrahsiu:1209": "svatantrasya tvāmnāyasyānapekṣitapramāṇāntarapravṛttestadvirodhe 'pi",
    "GSP33mbrahsiu:1210": "kasmādapramāṇatvam? āmnāyavirodhādeva tu pratyakṣādīni pramāṇatāyāḥ kimiti na cyavante? tulye 'napekṣatve na viśeṣaheturasti /",
    "GSP33mbrahsiu:1211": "tatra vṛthā pramāṇāntaravirodhaparihārapariśrama iti /",
    "GSP33mbrahsiu:1212": "tatra kecidāhuḥ ---",
    "GSP33mbrahsiu:1213": "pratyakṣādivirodhe āmnāyasya daurbalyam, sāpekṣatvat /",
    "GSP33mbrahsiu:1214": "tathā hi svarūpasiddhyarthameva tāvatpratyakṣādīnyāmnāyo 'pekṣate /",
    "GSP33mbrahsiu:1215": "tathā ca teṣāṃ prāmāṇyamanumantavyam, tadapabādhane svarūpasyaiva tāvadasiddheḥ /",
    "GSP33mbrahsiu:1216": "na tvevamāmnāye pratyakṣādīnāṃ kācidapekṣā /",
    "GSP33mbrahsiu:1217": "dṛṣṭavyabhicāratvācca śabdasya, pratyakṣasya cādṛṣṭavyabhicārāt /",
    "GSP33mbrahsiu:1218": "api ca sāvakāśānavakāśayoranavakāśaṃ balavat /",
    "GSP33mbrahsiu:1219": "anavakāśāśca pratyakṣādayaḥ, sāvakāśastu śabdo gauṇenārthena /",
    "GSP33mbrahsiu:1220": "tathā hi ---",
    "GSP33mbrahsiu:1221": "śakyamekatvamabhedaśrutīnāmupacaritamavakāśo varṇayitum /",
    "GSP33mbrahsiu:1222": "avivakṣitārthānāṃ vā vedāntānāṃ japopayogo 'vakāśaḥ /",
    "GSP33mbrahsiu:1223": "upaniṣado vedāntā iti varṇitam /",
    "GSP33mbrahsiu:1224": "kiṃ ca vyākulatvādāmnāyasyāvyākulatvātpratyakṣādīnām /",
    "GSP33mbrahsiu:1225": "karmavidhayo hi bhedāśrayā abhedāśrayāśca vedāntāḥ parasparaparāhatā asatyapi pramāṇāntaravirodhe durlabhaprāmāṇyāḥ /",
    "GSP33mbrahsiu:1226": "kiṃ punaravyāhatapratiṣṭhitaprāmāṇyādivirodhe /",
    "GSP33mbrahsiu:1227": "tasmādidamavirodhāya prayatyata iti /",
    "GSP33mbrahsiu:1228": "mukhyatvācca /",
    "GSP33mbrahsiu:1229": "mukhyā hi pratyakṣādayaḥ /",
    "GSP33mbrahsiu:1230": "jātasya jantoraparakāla āmnāyaḥ /",
    "GSP33mbrahsiu:1231": "sa taiḥ pratiṣṭhitārthairapahṛtaviṣayaḥ kalpanīyārtho bādhyate,",
    "GSP33mbrahsiu:1232": "tadanusāreṇa vārthakalpanāmarhati /",
    "GSP33mbrahsiu:1233": "arthato 'pi ca mukhyatā pratyakṣādīnām /",
    "GSP33mbrahsiu:1234": "padapadārthavibhāgādhīna āmnāyārthaparicchedaḥ, sa ca pratyakṣādiṣvāpatate",
    "GSP33mbrahsiu:1235": "ato 'virodhāya prayatyata iti /",
    "GSP33mbrahsiu:1236": "[KKS_40] anye manyante ---",
    "GSP33mbrahsiu:1237": "tulyabalatve 'pi pratyakṣādīnāmāmnāyasya ca vastuni",
    "GSP33mbrahsiu:1238": "vikalpānupapattervirodhe saṃśayaḥ syāt /",
    "GSP33mbrahsiu:1239": "tenāvirodha upapādyata iti /",
    "GSP33mbrahsiu:1240": "anyaddarśanam ---",
    "GSP33mbrahsiu:1241": "āmnāya eva balavāṃstadvirodhe /",
    "GSP33mbrahsiu:1242": "‘paurvāparye pūrvadaurbalyaṃ prakṛtivat'; /",
    "GSP33mbrahsiu:1243": "‘pūrvābādhena notpattiruttarasya hi sidhyati'; iti /",
    "GSP33mbrahsiu:1244": "tathā hi ---",
    "GSP33mbrahsiu:1245": "sarvasya nisargajaḥ pratyakṣādinibandhanaḥ kila vibhaktavastuparicchedaḥ /",
    "GSP33mbrahsiu:1246": "tadapekṣastu tatpūrvako 'nisargajaḥ kasyacidevāganturadvaitāvagamaḥ /",
    "GSP33mbrahsiu:1247": "sa pūrvamanupamṛdyodetumaśaknuvaṃstadapabādhātmodīyate /",
    "GSP33mbrahsiu:1248": "itaśca ---",
    "GSP33mbrahsiu:1249": "saṃbhavadvicitravibhramahetutvātpratyakṣādīnām,",
    "GSP33mbrahsiu:1250": "vigalitanikhiladoṣāśaṅkatvāccāmnāyasya /",
    "GSP33mbrahsiu:1251": "puruṣāśrayāṇāṃ hi doṣāṇāṃ śabde puruṣābhāve 'saṃbhavāt /",
    "GSP33mbrahsiu:1252": "śakyo hyāmnāyādevānādiravidyāsaṃskāro vibhramahetuḥ pratyakṣādiṣu saṃbhāvayituṃ niścetuṃ ca dehātmābhimāna iva /",
    "GSP33mbrahsiu:1253": "na tvevamapauruṣeye śabde kāciddoṣāśaṅkā /",
    "GSP33mbrahsiu:1254": "satyāṃ vā pramāṇameva na syāt /",
    "GSP33mbrahsiu:1255": "pratyakṣādīnāṃ tu vyāvahārikaṃ prāmāṇyam, avidyāsaṃskārsya sthemnā vyavahāraviparyayābhāvāt",
    "GSP33mbrahsiu:1256": "yatra ca vyavahāraviparyayo na tatra prāmāṇyam /",
    "GSP33mbrahsiu:1257": "śabde tu saṃbhāvitadoṣe na tattvāvedanena prāmāṇyam /",
    "GSP33mbrahsiu:1258": "na vyavahārāviparyayeṇa /",
    "GSP33mbrahsiu:1259": "adṛṣṭārthatvāddoṣebhyo vyavahāravisaṃvādijñānadarśanācca /",
    "GSP33mbrahsiu:1260": "pratyakṣādīnāṃ tu vyavahāre saṃvādānna śakyate vyavahāravisaṃvādijñānaheturdoṣaḥ kalpayitum",
    "GSP33mbrahsiu:1261": "vyavahāraviparyayāddhi sa kalpyeta /",
    "GSP33mbrahsiu:1262": "tattvadarśanasya tu vedāntajanmanaḥ pratipakṣatvāttattvapratihatimātraheturevānādiravidyānubandhaḥ kalpyate /",
    "GSP33mbrahsiu:1263": "tato doṣānubandhaḥ prāmāṇyaṃ ceti na virodhaḥ /",
    "GSP33mbrahsiu:1264": "śabdastu saṃbhāvitadoṣo durlabhaprāmāṇya eva syāt /",
    "GSP33mbrahsiu:1265": "dṛśyate hi doṣebhyo vyavahāravisaṃvādijñānotpattiḥ /",
    "GSP33mbrahsiu:1266": "tatra doṣāśaṅkayā vyavahāravisaṃvādasya śaṅkitatvāttattvapratighātasya ca,",
    "GSP33mbrahsiu:1267": "na tattvāvedanalakṣaṇaṃ prāmāṇyam, na vyavahārāvisaṃvādalakṣaṇamiti /",
    "GSP33mbrahsiu:1268": "tasmācchabdasya prāmāṇyābhyupagame pramāṇāntaravirodhe 'pi tasyaiva balavattvamiti sāṃpratam",
    "GSP33mbrahsiu:1269": "yattu pratyakṣādyapekṣaṇāditi, tatrocyate ---",
    "GSP33mbrahsiu:1270": "na pramitāvapekṣāvattā śabdasya pratyakṣādiṣu, kiṃ tu svarūpasiddhau /",
    "GSP33mbrahsiu:1271": "anyathā pramāṇameva na syāt /",
    "GSP33mbrahsiu:1272": "tathā ca svakārye 'pekṣatvānna pratyakṣādibhyo hīyate /",
    "GSP33mbrahsiu:1273": "pratyakṣādayo pi svarūpasiddhau nānyānapekṣāḥ /",
    "GSP33mbrahsiu:1274": "kārye hi sāpekṣatvaṃ [KKS_41] sāmarthyamapakarṣatīti /",
    "GSP33mbrahsiu:1275": "yattveteṣāṃ prāmāṇyamanumātavyamiti, ko vānyathāha?",
    "GSP33mbrahsiu:1276": "vyavahārāvisaṃvādilakṣaṇaṃ tu tat, na tattvāvedanalakṣaṇam /",
    "GSP33mbrahsiu:1277": "vyāvahārikaprāmāṇyopetebhyaḥ pratyakṣādibhyaḥ siddhādāmnāyāttattvadarśanam, tadvirodhātteṣu",
    "GSP33mbrahsiu:1278": "tattvadarśanāṃśamevāpabādhate, na vyavahārāvisaṃvādāṃśam /",
    "GSP33mbrahsiu:1279": "dṛṣṭaṃ ca hetutvenāpekṣitāyā api pūrvasyāḥ pratipatteḥ parasyāḥ pratipatterbalīyastvam /",
    "GSP33mbrahsiu:1280": "yathā dūrastheṣu vanaspatiṣu hastipratipattibhyo vanaspatipratipatteḥ /",
    "GSP33mbrahsiu:1281": "apekṣitā hi hastipratipattayo vyaktavanaspatipratipattyā hetutvena /",
    "GSP33mbrahsiu:1282": "na tasyā indriyārthasaṃnikarṣamātrājjanma, āpāte 'bhāvāt /",
    "GSP33mbrahsiu:1283": "na ca deśaviśeṣāt, taddeśasthasyaivotpatteḥ /",
    "GSP33mbrahsiu:1284": "tasmātpurovartiṣu vanaspatiṣu praṇihitamanasaḥ prācyaviparyāsānugatamatisaṃskārasacivendriyādisaṃyogakāritā seti mantavyam /",
    "GSP33mbrahsiu:1285": "evamekādisaṃkhyābuddhyapāyā viṃśatyādibuddhayo 'pyudāhāryāḥ /",
    "GSP33mbrahsiu:1286": "evaṃ ca yadeke varṇayanti ---",
    "GSP33mbrahsiu:1287": "svayameva vyāhatā vedāntārthapratipattiḥ /",
    "GSP33mbrahsiu:1288": "nābhedo bhedamantareṇa śakyo 'vasātum /",
    "GSP33mbrahsiu:1289": "bhedopāyā hi tasya pratipattiḥ /",
    "GSP33mbrahsiu:1290": "tatrābhedaḥ samākṣiptabheda eva pratāyata iti vyāghātaḥ ---",
    "GSP33mbrahsiu:1291": "tadapāstam /",
    "GSP33mbrahsiu:1292": "yata upāyamākṣipati pratipattiḥ /",
    "GSP33mbrahsiu:1293": "nopāyasya paramārthatām, mithyājñānādapi tattvapratipatteḥ /",
    "GSP33mbrahsiu:1294": "vyāvahārikaṃ ca bhedasya satyatvamiṣṭameveti /",
    "GSP33mbrahsiu:1295": "vyabhicāradarśanaṃ ca duṣṭahetujanmanoḥ śabdapratyakṣayoḥ samānam /",
    "GSP33mbrahsiu:1296": "itarayorapi tulyamavyabhicāritvam /",
    "GSP33mbrahsiu:1297": "tathānavakāśatvamapi /",
    "GSP33mbrahsiu:1298": "yadi khalvekamadvayaṃ vedāntārthaḥ, kasteṣāmanyo 'vakāśaḥ?",
    "GSP33mbrahsiu:1299": "athaupacārikatvamekatvaṃ tadartho 'vivakṣitārthatā vā japopayoginām, tatra virodha eva nāstīti balābalacintā nāvatarati /",
    "GSP33mbrahsiu:1300": "tatkutaḥ sāvakāśatvena daurbalyam? kathaṃ ca mukhyamarthamatilaṅghyopacarito 'vakāśaḥ? kathaṃ vautpattike śabdasyārthaṃ",
    "GSP33mbrahsiu:1301": "prati śeṣabhāve ---",
    "GSP33mbrahsiu:1302": "‘dṛṣṭo hi tasyārthaḥ karmāvabodhanam'; ‘aviśiṣṭastu vākyārthaḥ'iti ca",
    "GSP33mbrahsiu:1303": "avivakṣitārthatā? pramāṇāntaravirodhāditi cet, vārtametat /",
    "GSP33mbrahsiu:1304": "na pramāṇasya pramāṇāntarāpekṣaṃ prāmāṇyam, yena tadvirodhe svarasaṃ",
    "GSP33mbrahsiu:1305": "jahyāt /",
    "GSP33mbrahsiu:1306": "tadapekṣatve hi tadanuguṇatayā varteta /",
    "GSP33mbrahsiu:1307": "nirapekṣasya kaḥ pramāṇāntarānusaraṇe [KKS_42] hetuḥ? laukikāstu śabdāḥ pramāṇāntarāpekṣaṃ svārthamabhidadhatīti yuktā teṣāṃ tadanusāriṇī vṛttiḥ /",
    "GSP33mbrahsiu:1308": "tulye tvanapekṣatve kimiti na viparyayaḥ, ubhayorvā vyāghātādaprāmāṇyam,",
    "GSP33mbrahsiu:1309": "‘paurvāparye pūrvadaurbalyam'iti vā rajatajñānasyeva pūrvasya bādhaḥ? na khalu rajatajñānavirodhācchuktijñānamanyaviṣayamaviṣayaṃ vā /",
    "GSP33mbrahsiu:1310": "kathaṃ tarhi vede guṇavādaḥ /",
    "GSP33mbrahsiu:1311": "yatra śrautairarthaiḥ pramāṇārthaniṣpatterasambhavaḥ, tatra dvitīyasyā api",
    "GSP33mbrahsiu:1312": "vṛtteḥ śabdānāṃ pravṛttidarśanāttayā pramāṇaviṣayalābhaḥ /",
    "GSP33mbrahsiu:1313": "yatra tu śabdāḥ svarasena labhante viṣayam, tatra na pramāṇāntaravirodhādapāvartante /",
    "GSP33mbrahsiu:1314": "na hyeṣāṃ pramāṇāntaranibandhano 'rtho yena tadvaśādapāvarteran /",
    "GSP33mbrahsiu:1315": "atha matam ---",
    "GSP33mbrahsiu:1316": "ubhayānugrahādevaṃ kalpyate /",
    "GSP33mbrahsiu:1317": "evaṃ hi śabdaḥ pratyakṣādayaścānugṛhītā bhavanti /",
    "GSP33mbrahsiu:1318": "anyathā pratyakṣādayo 'tyantamapabādhitāḥ (Ms A; @meva bādhitāḥ --",
    "GSP33mbrahsiu:1319": "edition) syuḥ /",
    "GSP33mbrahsiu:1320": "naitatsāram /",
    "GSP33mbrahsiu:1321": "pramāṇasāmarthyānusāreṇa prameye kācitkalpanā syāt /",
    "GSP33mbrahsiu:1322": "pramāṇe tu svarasasiddhaṃ parityajya kalpanāyāṃ na nibandhanamasti /",
    "GSP33mbrahsiu:1323": "tasmātpramāṇānusāreṇa vikalpasamuccayavyavasthāḥ kalpyante,",
    "GSP33mbrahsiu:1324": "nobhayānugrahāt /",
    "GSP33mbrahsiu:1325": "nobhayamanugṛhītavyamiti pramāṇamasti /",
    "GSP33mbrahsiu:1326": "te eva pramāṇe iti cet ---",
    "GSP33mbrahsiu:1327": "yadi matam, na pramāṇasya pramāṇāntarādanugrāhyatvam, api tu svata eva /",
    "GSP33mbrahsiu:1328": "pramāṇatvādeva hi tasya tenārthavyavasthāpanā ---",
    "GSP33mbrahsiu:1329": "yathā tarhi tato 'rtho 'vagamyate tathā vyavasthāpanīyaḥ /",
    "GSP33mbrahsiu:1330": "evaṃ tadanugṛhītaṃ bhavati /",
    "GSP33mbrahsiu:1331": "anyathā bādhitaṃ syāt /",
    "GSP33mbrahsiu:1332": "apramāṇikā cārthavyavasthā, tataḥ svarasenāpratīteḥ, anyasya cābhāvāt,",
    "GSP33mbrahsiu:1333": "itaretarāśrayaprasaṅgācca /",
    "GSP33mbrahsiu:1334": "prāmāṇyātsiddhādarthāntare pratītiḥ prāmāṇyānyathānupapattyā kalpanīyā,",
    "GSP33mbrahsiu:1335": "tatpratīteśca prāmāṇyam /",
    "GSP33mbrahsiu:1336": "svarasalabhye tvarthe pratītita eva prāmāṇyamiti netaretarāśrayatā /",
    "GSP33mbrahsiu:1337": "tasmādvirodhe bādha eva pūrvasya pramāṇānusārī, tathā pratīteḥ /",
    "GSP33mbrahsiu:1338": "nottarasya viṣayāntarakalpanā /",
    "GSP33mbrahsiu:1339": "na khalu rajatajñānānugrahāya śuktiśakalajñānasya gocaro 'paraḥ kalpyate /",
    "GSP33mbrahsiu:1340": "na ca pratyakṣādīnāmananyagatitvādanavakāśatvam /",
    "GSP33mbrahsiu:1341": "yā khalu rajatādivibhramāṇāṃ gatiḥ, sā teṣāmapi /",
    "GSP33mbrahsiu:1342": "yadi teṣāmupacaritaḥ kalpito vā viṣayaḥ, pratyakṣādīnāmapi tathā /",
    "GSP33mbrahsiu:1343": "athāsattvāttasyāviṣayā avidyamānārthāḥ pratyakṣādayo 'pyevam /",
    "GSP33mbrahsiu:1344": "tasmādavivakṣitārthatvamupacaritārthatvaṃ [KKS_43] vā gatirubhayoraviśiṣṭā /",
    "GSP33mbrahsiu:1345": "etenedamapi parākṛtam, yadāhuḥ ---",
    "GSP33mbrahsiu:1346": "śabdasya pramāṇāntaravirodhe dṛṣṭamupacaritārthatvamavivakṣitārthatvaṃ vā loke /",
    "GSP33mbrahsiu:1347": "tasmātpratyakṣādivirodhe vedāntānāṃ tathābhāva iti, pratyakṣādiṣvapi tathā darśanāditi",
    "GSP33mbrahsiu:1348": "yattu mukhyatvātpratiṣṭhitārthairapahataviṣaya āmnāya iti /",
    "GSP33mbrahsiu:1349": "ata eva bādhakaḥ, śuktijñānavat /",
    "GSP33mbrahsiu:1350": "na ca tadanusāreṇārthakalpanāmarhati, anapekṣatvāt /",
    "GSP33mbrahsiu:1351": "na, tadadhīnamasya pramāṇatvam /",
    "GSP33mbrahsiu:1352": "na taiḥ saṃbhūyakāritvam, nāmnāyasya pratyakṣādīnāṃ caikavākyabhāvaḥ /",
    "GSP33mbrahsiu:1353": "parasparānapekṣo hyubhayatra buddhyutpādaḥ /",
    "GSP33mbrahsiu:1354": "tatra parabalīyastvaṃ nyāyyam /",
    "GSP33mbrahsiu:1355": "yathoktam ---",
    "GSP33mbrahsiu:1356": "‘pūrvātparabalīyastvaṃ tatra nāma pratīyatām /",
    "GSP33mbrahsiu:1357": "anyonyanirapekṣāṇāṃ yatra janma dhiyāṃ bhavet'; //",
    "GSP33mbrahsiu:1358": "yatra tvekavākyatayā saṃbhūyakāritvaṃ tatrānupajātavirodhitayā svarasavṛttyā mukhye sthite, prathamayā vṛttyā tadekavākyatvaṃ",
    "GSP33mbrahsiu:1359": "pratipattumaśaknuvanti tadapekṣitārthasamarpaṇānupapatteḥ parapadāni dvitīyayā vṛttyā pūrvāpekṣitamarthaṃ samarpayantyekavākyatāsāmarthyāditi mukhyabalīyastvam /",
    "GSP33mbrahsiu:1360": "yattu vyākulatvāditi, tatrocyate ---",
    "GSP33mbrahsiu:1361": "syādvyākulatvam, yadi karmavidhayo bhedapratipādanaparāḥ syuḥ /",
    "GSP33mbrahsiu:1362": "te tu siddhaṃ bhedamupāśritya ‘idamanenetthaṃ sādhayet'; iti puruṣahitānuśāsanapradhānāḥ /",
    "GSP33mbrahsiu:1363": "syādetat /",
    "GSP33mbrahsiu:1364": "asati bhede 'ṃśatrayapratyastamayātkuto hitānuśāsanam? ucyate ---",
    "GSP33mbrahsiu:1365": "yathā khalu śyenādiṣu ‘na hiṃsyātsarvā bhūtāni'; iti pratiṣedhātsādhyāṃśapratyastamaye 'pyanuśāsanam, evaṃ sarvatra sarvāṃśapratyastamaye 'pi /",
    "GSP33mbrahsiu:1366": "tathā hi ---",
    "GSP33mbrahsiu:1367": "niṣiddhānarthodayā kathaṃ hiṃsā sādhyā syāt? atha bhavati kasya",
    "GSP33mbrahsiu:1368": "cittīvrakrodhākrāntasvāntatayā samuddhatadhvāntatiraskṛtavivekavijñānasyānarthamapyarthatvena",
    "GSP33mbrahsiu:1369": "śāstropadeśamatikrāmataḥ, tathā jyotiṣṭomādiṣu nisargajāvidyopadarśitā",
    "GSP33mbrahsiu:1370": "apratibuddhānāṃ trayo 'pyaṃśāḥ, tānupāśritya teṣāmanuśāsanam /",
    "GSP33mbrahsiu:1371": "pratibuddhāstu karmavidhibhirnānuśiṣyante /",
    "GSP33mbrahsiu:1372": "yathā śyenādividhibhirapajitakrodhārātayaḥ /",
    "GSP33mbrahsiu:1373": "tadevaṃ vyavahārasiddhabhedāśrayeṣu karmavidhiṣu yadyapi bhedapratītirasti [KKS_44], tathāpi teṣāmatatparatvān na tatra prāmāṇyaṃ vṛttānteṣvivārthavādapadānām /",
    "GSP33mbrahsiu:1374": "tathā ca kutastairvedāntānāṃ parāhatiḥ, vedāntairvā teṣām? api ca pratyakṣādiṣveva parāhatirupalabhyate,",
    "GSP33mbrahsiu:1375": "bādhyabādhakabhāvadarśanādrajataśuktiśakalādijñāneṣu, bhedābhedapratīteśca sarvatra /",
    "GSP33mbrahsiu:1376": "tadevaṃ balavattve 'pyāmnāyasya yo nāma mandadhīrlaukikavacasāṃ",
    "GSP33mbrahsiu:1377": "pratyakṣādivirodha upacaritārthatvadarśanāllokavadvede 'pi śabdavṛttamiti",
    "GSP33mbrahsiu:1378_0": "manyate, yo vā nirūḍhanibiḍatayā bhedadarśanāndhakārasya pratyakṣādīnāmeva balavattvaṃ",
    "GSP33mbrahsiu:1378_1": "manyate, lokavacasāṃ ca tairbādhadarśanāt, tatpratibodhanāya virodho nirasyate, na",
    "GSP33mbrahsiu:1378_2": "hi yo nāma mandaviṣeṇa vṛścikena daṣṭo mriyate,",
    "GSP33mbrahsiu:1379": "nāsau na cikitsyata iti /",
    "GSP33mbrahsiu:1380": "tatra pratyakṣe trayaḥ kalpāḥ ---",
    "GSP33mbrahsiu:1381": "vastusvarūpavidhiḥ vastvantarasya vyavacchedaḥ, ubhayaṃ vetti,",
    "GSP33mbrahsiu:1382": "ubhayasminnapi traividhyam ---",
    "GSP33mbrahsiu:1383": "yaugapadyam, vyavacchedapūrvako vidhiḥ, vidhipūrvako vyavaccheda iti /",
    "GSP33mbrahsiu:1384": "tatra vastvantaravyavacchede ubhayasmin vā bhedaḥ pratyakṣagocara iti bhavati virodhaḥ /",
    "GSP33mbrahsiu:1385": "svarūpavidhimātre tu kasyacidvyavacchedena śūnye na bhedaḥ pramāṇārthaḥ,",
    "GSP33mbrahsiu:1386": "na hi vyavacchedādṛte bhedasiddhiḥ /",
    "GSP33mbrahsiu:1387": "vidhimātravyāpāraṃ ca pratyakṣam, ato na virodhaḥ kathamityucyate ---",
    "GSP33mbrahsiu:1388": "labdharūpe kvacitkiñcittādṛg eva niṣidhyate /",
    "GSP33mbrahsiu:1389": "vidhānamantareṇāto na viṣedhasya saṃbhavaḥ // MBs_1.5 //",
    "GSP33mbrahsiu:1390": "na tāvadvyavacchedamātraṃ pratyakṣavyāpāraḥ, na yugapadubhayam, na vyavacchedapūrvakaṃ vidhānam, yataḥ siddhe viṣaye siddharūpameva niṣidhyate ---",
    "GSP33mbrahsiu:1391": "‘nedam iha'; ‘nāyamayam'iti siddhe bhūtale siddho ghaṭaḥ, gavi vā aśvaḥ /",
    "GSP33mbrahsiu:1392": "na pratiṣedhyātpratiṣedhaviṣayācca vinā pratiṣedho 'vakalpate /",
    "GSP33mbrahsiu:1393": "kathaṃ tarhyatyantāsatāṃ pradhānakhapuṣpādīnāṃ pratiṣedhaḥ? na hi tatra",
    "GSP33mbrahsiu:1394": "kvaciddeśe kāle vā niṣedhaḥ, ātyantikatvāt, nāpi kutaścitsiddhi,",
    "GSP33mbrahsiu:1395": "atyantāsattvāt /",
    "GSP33mbrahsiu:1396": "tatra kecidāhuḥ ---",
    "GSP33mbrahsiu:1397": "khapuṣpādiṣu tāvatsiddheṣu khādiṣu tadvidhāḥ puṣpādayo niṣidhyante,",
    "GSP33mbrahsiu:1398": "‘pradhānaṃ nāsti'iti jagatkāraṇe sukhaduḥkhamohātmatāvibhaktakāryatvādīni nivāryante /",
    "GSP33mbrahsiu:1399": "[KKS_45] anye tu ---",
    "GSP33mbrahsiu:1400": "kutaścinnimittād buddhau labdharūpāṇāṃ bahirniṣedhaḥ kriyata iti",
    "GSP33mbrahsiu:1401": "varṇayanti, anyathā daivaniṣiddhe kaḥ pratiṣedho 'prāptarūpe? prāptarūpe vā kathamatyantāya pratiṣedhaḥ? api cānapekṣitaviṣayaniṣedhye vyavacchede",
    "GSP33mbrahsiu:1402": "śūnyatā pramāṇārthaḥ syāt, na bhedaḥ, sarvasya sarvatrāviśeṣeṇa niṣedhāt /",
    "GSP33mbrahsiu:1403": "yastu bhedāya vyavacchedaḥ sa bhedyayoḥ siddhimapekṣate, na ca sā",
    "GSP33mbrahsiu:1404": "vidhānādṛta iti prāgvidhānameṣitavyam, vidhipūrvaka eva ca niṣedho",
    "GSP33mbrahsiu:1405": "'ṅgīkriyata iti /",
    "GSP33mbrahsiu:1406": "nāpi vidhipūvako vyavacchedaḥ yataḥ ---",
    "GSP33mbrahsiu:1407": "kramaḥ saṃgacchate yuktyā naikavijñānakarmaṇoḥ /",
    "GSP33mbrahsiu:1408": "na saṃnihitajaṃ tacca tadanyāmarśi jāyate // MBs_1.6 //",
    "GSP33mbrahsiu:1409": "na khalvekapramāṇajñānavyāpārau santau vidhivyavacchedau kramavantau yujyete, kṣaṇikatvāt, kramavatorhi vyāpārayoḥ paścāttano na tadvyāpāraḥ syāt, vyavadhānāt /",
    "GSP33mbrahsiu:1410": "api ca janmaiva buddhervyāpāro 'rthāvagraharūpāyāḥ, sā",
    "GSP33mbrahsiu:1411": "cedarhavidhānarūpodayā, vidherevāsyā vyāpāraḥ, yaugapadyasya niṣedhāt,",
    "GSP33mbrahsiu:1412": "utpannāyāśca punaranutpatteḥ /",
    "GSP33mbrahsiu:1413": "api ca saṃnihitārthālambanaṃ pratyakṣaṃ",
    "GSP33mbrahsiu:1414_0": "nāsaṃnihitamarthamavabhāsayitumarhati, na cānavabhāsamānarūpaṃ vyavacchettuṃ paryāpnoti,",
    "GSP33mbrahsiu:1414_1": "anavabhāsamāne hi tatra vyavacchedye vyavacchedamātraṃ syāt, na vyavacchedaḥ kasyacit,",
    "GSP33mbrahsiu:1414_2": "sarvasya vā syāt /",
    "GSP33mbrahsiu:1415": "tasmānnānavabhāsamāne vyavacchedye vyavacchedaḥ, na ca saṃnihitārthāvalambane pratyakṣe 'saṃnihitāvabhāso yuktaḥ /",
    "GSP33mbrahsiu:1416": "kathamidānīṃ bādhakaṃ pratyakṣam? tatra hi pūrvārthaniṣedhapuraḥsaro",
    "GSP33mbrahsiu:1417": "'nyavidhirekajñāne 'bhyupeyate, asaṃnihitaniṣedhyāvabhāsaśca, tasmānnaiṣa",
    "GSP33mbrahsiu:1418": "niyamaḥ, yataḥ pūrvo niṣedhaḥ, ekajñānavyāpāre ca kramaḥ, pratyakṣeṇa cāsaṃnihitārthāvabhāsaḥ",
    "GSP33mbrahsiu:1419_0": "naitatsāram, tatrāpi pūrvavijñānavihite rajatādau ‘idam'; iti ca saṃnihitārthasāmānye",
    "GSP33mbrahsiu:1419_1": "niṣedho vidhipūrva eva, śuktikāvidhistu virodhiniṣedhapūrva ucyate, vidhipūrvatā",
    "GSP33mbrahsiu:1419_2": "ca niyamena niṣedhasyocyate, na vidherniṣedhapūrvakatā niṣidhyate, na ca tatraikajñānasya",
    "GSP33mbrahsiu:1419_3": "[KKS_46]",
    "GSP33mbrahsiu:1420": "kramavadvyāpāratā, ubhayarūpasyotpatteḥ /",
    "GSP33mbrahsiu:1421": "pūrvajñānaprāpitatvācca viṣayavyavacchedyayornāsaṃbhavaḥ,",
    "GSP33mbrahsiu:1422": "pūrvajñānāvabhāsite ca vyavacchedye vyavacchedasya",
    "GSP33mbrahsiu:1423": "vṛtternāsaṃnihitārthāvabhāsaprasaṅgaḥ, pūrvāpekṣasya tasyotpatteḥ /",
    "GSP33mbrahsiu:1424": "pūrvāpekṣayaiva ca tad dvirūpamudeti, anyathā ekarūpamevodīyāt /",
    "GSP33mbrahsiu:1425": "api ca sarvavyavacchedānapākurvataḥ ko vyavacchedo 'bhimataḥ, yena",
    "GSP33mbrahsiu:1426": "pratyavasthīyeta? siddhaḥ sa loka iti cet, ayaṃ vā kiṃ na lokasiddhaḥ ---",
    "GSP33mbrahsiu:1427": "nāśvo gauḥ, na gauraśva iti?",
    "GSP33mbrahsiu:1428": "yattu matam ---",
    "GSP33mbrahsiu:1429": "ekavidhirevānyavyavacchedaḥ /",
    "GSP33mbrahsiu:1430": "tathā hi ---",
    "GSP33mbrahsiu:1431": "darśanaṃ yathaiva tadākāratayā tadrūpaṃ vidadhāti, tathā",
    "GSP33mbrahsiu:1432": "tadekākārapratiniyamāt, ‘tadeva, nānyat'; ityanyadvyavacchinatti,",
    "GSP33mbrahsiu:1433": "tatsāmarthyaprabhāvitau ca ‘idam, nedam'iti vikalpau bhāvābhāvavyavahāraṃ pravartayataḥ",
    "GSP33mbrahsiu:1434": "na hyekākārapratiniyatādananyasaṃsargiṇo jñānādanyo 'nyavyavacchedaḥ /",
    "GSP33mbrahsiu:1435": "tatrocyate ---",
    "GSP33mbrahsiu:1436": "vidhānameva naikasya vyavacchedo 'nyagocaraḥ /",
    "GSP33mbrahsiu:1437": "mā sma bhūdaviśeṣeṇa mā na bhūdekadhījuṣām // MBs_1.7 //",
    "GSP33mbrahsiu:1438": "naikapratiniyamo 'nyābhāvaniścayanimittam,",
    "GSP33mbrahsiu:1439": "upalabdhilakṣaṇaprāptyasyetarasya cāviśeṣeṇa vyavacchedaprasaṅgāt,",
    "GSP33mbrahsiu:1440": "tatpratiniyamo hi tato 'nyasyāsaṃsargaḥ /",
    "GSP33mbrahsiu:1441": "tathā cāsaṃsargādvyavacchede tasya dṛśyādṛśyayoraviśeṣādubhayorvyavacchedaḥ syāt /",
    "GSP33mbrahsiu:1442": "atha matam ---",
    "GSP33mbrahsiu:1443": "bhavatyeva, tathā hi ---",
    "GSP33mbrahsiu:1444": "yāvanto 'syānātmānastānaviśeṣeṇa tadātmaniyamāddarśanamapākaroti, tathā ca nāsyānya ātmānaḥ, taddeśakālāstu bhaveyuḥ, rūpādivadavirodhāt,",
    "GSP33mbrahsiu:1445": "tatropalabdhilakṣaṇaprāptirviśeṣastaddeśakālavyavacchedāvadhāraṇāya,",
    "GSP33mbrahsiu:1446": "saṃbhavati hyanupalabhyastaddeśakālo 'nātmānupalabhyamāno",
    "GSP33mbrahsiu:1447": "'pyanyopalabdhau, itaravat, anyathā na tulyopalambhayogyataḥ syāt /",
    "GSP33mbrahsiu:1448": "satyamastyayaṃ vibhāgaḥ, na tvidānīṃ darśanapratiniyamasya sāmarthyam,",
    "GSP33mbrahsiu:1449": "tathā hi ---",
    "GSP33mbrahsiu:1450_0": "pratiniyatamapi tatra deśe kāle ca rūpe darśanaṃ tayoryathā rūpavidhimātropakṣayānna",
    "GSP33mbrahsiu:1450_1": "[KKS_47] rasaṃ vyavacchinatti, tathā bhūbhāgadarśananiyamo 'pi bhūbhāgavidhimātravyāpāratvānna",
    "GSP33mbrahsiu:1450_2": "ghaṭadṛśyamapi vyavacchindyāt, vyavacchede vā sarvasya vyavacchedaḥ /",
    "GSP33mbrahsiu:1451": "tasmād dṛśyavyavacchede 'pi hetvantaramupāsyam, na darśanapratiniyamamātram /",
    "GSP33mbrahsiu:1452": "tathā cātmāntaravyavacchedo 'pi na tataḥ siddhimupāśnute /",
    "GSP33mbrahsiu:1453": "kāmaṃ vidhervidheyāsattvavyavacchedarūpatvāttadabhāvo vyavacchidyeta,",
    "GSP33mbrahsiu:1454": "nātmāntarasattā, taddeśakālayorivānupalabhyasattā /",
    "GSP33mbrahsiu:1455": "naikasya bahava ātmāna iti cet, anyatastarhi virodhādvyavacchedaḥ /",
    "GSP33mbrahsiu:1456": "na darśananiyamāt /",
    "GSP33mbrahsiu:1457": "asati ca vyavacchede kuto bahutvam, kuto vā virodha itaretarāśrayaṃ vā?",
    "GSP33mbrahsiu:1458": "tasmānnaikavidhiranyavyavacchedaḥ /",
    "GSP33mbrahsiu:1459": "api ca ekaniyamādanyavyavacchede citrādiṣu nīlādīnāmekadarśanabhājāṃ bhedo na sidhyet, ekajñānasaṃsargādekatra jñānasyāniyamāt /",
    "GSP33mbrahsiu:1460": "nanu prakṛtyaiva bhinnā bhāvāḥ, tāṃstadvidhān vidadhadeva darśanaṃ",
    "GSP33mbrahsiu:1461": "parasparato vyāvartayati, na hi vyāvṛttiranyā vyāvṛttimataḥ /",
    "GSP33mbrahsiu:1462": "tatra vyāvṛttimadvidhau sāpi vidhīyata eva, yatprakṛtiḥ khalu yaḥ",
    "GSP33mbrahsiu:1463": "padārthaḥ sa tayaiva prakṛtyā vidheyaḥ, anyathā na tasya vidhiḥ syāt,",
    "GSP33mbrahsiu:1464": "vyāvṛttasvabhāvāśca bhāvā yathāyathaṃ darśaneṣu nirbhāsante,",
    "GSP33mbrahsiu:1465": "tasmāttathaiva vidhīyanta iti /",
    "GSP33mbrahsiu:1466": "atrāpyasaṃspṛṣṭanirbhāsanādasaṃspṛṣṭasvabhāvatve dṛśyayoraviśeṣeṇa vyavacchedastadavasthaḥ",
    "GSP33mbrahsiu:1467": "api ca na bhedo vastuno rūpaṃ tadabhāvaprasaṅgataḥ /",
    "GSP33mbrahsiu:1468": "arūpeṇa ca bhinnatvaṃ vastuno nāvakalpate // MBs_1.8 //",
    "GSP33mbrahsiu:1469": "na vyāvṛttirvastusvabhāvaḥ, sā khalvekānekādhiṣṭhānā pratijñāyate",
    "GSP33mbrahsiu:1470": "prajñāyate ca /",
    "GSP33mbrahsiu:1471": "tathā ca tasyā ekasyā anekavṛttervastusvabhāvatve vastūnāmapi bhedo na syāt, naikasmādabhinnasvabhāvaṃ bhinnaṃ yujyate tadvadeva /",
    "GSP33mbrahsiu:1472": "atha mā bhūdeṣa doṣa ityarthāntarameva vyāvṛttirāsthīyate, tathāpi vyāvṛtterarūpatvātsvarūpeṇa na bhāvā vyāvṛttāḥ syuḥ /",
    "GSP33mbrahsiu:1473": "aparaḥ kalpaḥ ---",
    "GSP33mbrahsiu:1474": "bhedaḥ parasparānātmasvabhāvaḥ, sa cedvastunaḥ svabhāvaḥ,",
    "GSP33mbrahsiu:1475": "vastūnāmabhāvaprasaṅgaḥ, abhāvātmakatvapratijñānāt /",
    "GSP33mbrahsiu:1476": "aparaḥ [KKS_48] prakāraḥ ---",
    "GSP33mbrahsiu:1477": "bhedaścedvastunaḥ svabhāvaḥ, naikaṃ kiñcana vastu syāt, bhedenaikatvasya virodhāt /",
    "GSP33mbrahsiu:1478": "paramāṇurapi bhedādanekātmaka iti naikaḥ /",
    "GSP33mbrahsiu:1479": "tathā ca tatsamuccayarūpo 'neko 'pyasyātmā nāvakalpate,",
    "GSP33mbrahsiu:1480": "tatraikatvānekatvayoranupapattestṛtīyaprakārāsaṃbhavācca vastuno niḥsvabhāvatvaprasaṅgaḥ /",
    "GSP33mbrahsiu:1481": "anyā vyākhyā dvitīyārdhasya ---",
    "GSP33mbrahsiu:1482": "vyatirekāvyatirekavikalpe pratyavatiṣṭhate, vastugata eṣa vibhāgaḥ ---",
    "GSP33mbrahsiu:1483": "tatsvabhāvatvamanyatvaṃ ceti, nāvastuni vikalpaviracitaśarīre bhede",
    "GSP33mbrahsiu:1484": "'vatāramarhati /",
    "GSP33mbrahsiu:1485": "tathā hi ---",
    "GSP33mbrahsiu:1486": "tattvānyatvābhyāmanirvacanīyo",
    "GSP33mbrahsiu:1487": "'nādivikalpavāsanopādānavikalpaparidarśitaśarīraḥ ‘ayamasmādbhinnaḥ,",
    "GSP33mbrahsiu:1488": "ayamanayorbhedaḥ'; iti vyavahāraṃ pravartayati, na bhedo nāma kiñcidvastu,",
    "GSP33mbrahsiu:1489": "yasya tattvamanyatvaṃ vā kiñcidvicāryeta /",
    "GSP33mbrahsiu:1490": "tatredaṃ punarupatiṣṭhate ---",
    "GSP33mbrahsiu:1491": "arūpeṇa ca bhinnatvaṃ vastuno nāvakalpate /",
    "GSP33mbrahsiu:1492": "yadi tarhyarūpo niḥsvabhāvo bhedaḥ ---",
    "GSP33mbrahsiu:1493": "na hi vastusthityāsti, vikalpaireva kevalamupadarśyate ---",
    "GSP33mbrahsiu:1494": "na tarhi vastuno bhinnatvam, paramārthato bhedābhāvāt, na hi kalpitena",
    "GSP33mbrahsiu:1495": "svabhāvena pāramārthikī tadvattā yujyate, kalpitaiva syāt /",
    "GSP33mbrahsiu:1496": "tadetadasmābhirucyamānaṃ kimiti bhavānnānumanyate? vayamapyetadeva brūmaḥ ---",
    "GSP33mbrahsiu:1497": "na bhedo bhāvato 'sti, anādyavidyāvilasitametaditi /",
    "GSP33mbrahsiu:1498": "yaduktam ---",
    "GSP33mbrahsiu:1499": "bhedātmatve vastuna ekavastvabhāvaḥ, tadbhāvāditarasyāpīti vastvabhāvaḥ,",
    "GSP33mbrahsiu:1500": "tatrāhuḥ ---",
    "GSP33mbrahsiu:1501": "parāpekṣaṃ vastuno bhedasvabhāvaṃ brūmaḥ, nātmāpekṣam, yena virodhādekavastvabhāvaḥ syāt, svarūpeṇa tvekaṃ vastu parāpekṣayā bhinnamiti /",
    "GSP33mbrahsiu:1502": "tatrocyate ---",
    "GSP33mbrahsiu:1503": "pauruṣeyīmapekṣāṃ ca na hi vastvanuvartate /",
    "GSP33mbrahsiu:1504": "nāpekṣā nāma kaścidvastudharmaḥ, yena vastūni vyavasthāpyeran, na khalu svahetuprāpitodayeṣu svabhāvavyavasthiteṣu vastuṣu svabhāvasthitaye vastvantarāpekṣā yujyate /",
    "GSP33mbrahsiu:1505": "tatra puruṣapratyayadharmo 'yam /",
    "GSP33mbrahsiu:1506": "na ca puruṣapratyayānuvidhāyīni vastūni, svahetubhyaḥ svasvabhāvavyavasthiteḥ /",
    "GSP33mbrahsiu:1507": "ato na tadanusāreṇa vasturūpaṃ vyavatiṣṭhate /",
    "GSP33mbrahsiu:1508": "vyavasthitavastusvarūpānusāreṇaiva tasya vyavasthā nyāyyā, tatpūrvakatvāt",
    "GSP33mbrahsiu:1509": "parasparāpekṣāyāṃ ca [KKS_49] vastusvabhāvasthitāvitaretarāśrayaprasaṅgāt",
    "GSP33mbrahsiu:1510": "athavā yaduktam ---",
    "GSP33mbrahsiu:1511": "ekasmādbhedādavyatiredādvastuno bhedābhāvaprasaṅga iti, tatrāhuḥ ---",
    "GSP33mbrahsiu:1512": "na bheda ekaḥ, rūpavirodhāt, ekatve ca tannimittaṃ vastūnāmekatvaṃ syāt,",
    "GSP33mbrahsiu:1513": "tasmātpratibhāvaṃ bhedo bhidyate, kathaṃ tarhyanekāśrayatvam? apekṣātaḥ,",
    "GSP33mbrahsiu:1514": "tathā hi pratiyogyapekṣaṃ tasya svarūpaṃ vyavasthitam, tathā ca yathāyathaṃ bhedaiḥ pratiyogyapekṣairātmabhūtairbhinnāḥ sarve bhāvā iti /",
    "GSP33mbrahsiu:1515": "tatrocyate ---",
    "GSP33mbrahsiu:1516": "pauruṣeyīmiti /",
    "GSP33mbrahsiu:1517": "puruṣo hyekamarthaṃ gṛhītvā paramapekṣate kāryārtham, svahetubhyastu pratilabdhāvikalasvabhāvānāṃ bhāvānāṃ bhāvāntareṣu kimarthāpekṣā? nanu",
    "GSP33mbrahsiu:1518": "svabhāvasthitaye, nānāvidhā hi bhāvasvabhāvāḥ, tatra kaścitpratiyogyapekṣayaiva vyavatiṣṭhate vastutattve, yathāyameva bhedaḥ /",
    "GSP33mbrahsiu:1519": "na tarhi hetubhyo bhāvasyāvikalātmalābhaḥ, bhedākhyasya rūpasya pratiyogyapekṣatvāt /",
    "GSP33mbrahsiu:1520": "hetvantarācca pratiyoginaḥ saṃpadyamānaḥ paścādbhedo na svabhāvaḥ syāt /",
    "GSP33mbrahsiu:1521": "syādetat ---",
    "GSP33mbrahsiu:1522": "avikalarūpa eva bhāvo hetubhyo jāyate /",
    "GSP33mbrahsiu:1523": "tatra bhedākhyaṃ rūpaṃ pratiyogyapekṣam, nānapekṣaṃ kadācidittasya tadvidhatvāttena tadvidhenaiva saha jāyata iti na vikalarūpaprādurbhāvaḥ /",
    "GSP33mbrahsiu:1524": "tatrocyate ---",
    "GSP33mbrahsiu:1525": "bhavatu tadvidhasya prādurbhāvaḥ, apekṣārthastu vaktavyaḥ, yasya hi yatra",
    "GSP33mbrahsiu:1526": "kiñcid āyatate, tat tadapekṣata ityucyate, nānyo viśeṣaḥ sāpekṣanirapekṣayorvyapasthāpako nirūpyate /",
    "GSP33mbrahsiu:1527": "tatra na tāvadutpattiḥ pratiyoginyāyatate, svahetubhyo 'vikalasyotpatteḥ /",
    "GSP33mbrahsiu:1528": "nārthakriyā, tadasaṃnidhāne 'pi tasyārthakriyādarśanāt /",
    "GSP33mbrahsiu:1529": "pratītiścet ---",
    "GSP33mbrahsiu:1530": "tathā hi, nānapekṣya pratiyoginaṃ bhedaḥ pratīyata iti ---",
    "GSP33mbrahsiu:1531_0": "na tarhi bhedasvabhāvaḥ sāpekṣaḥ, tasminnavasthite vastusthityuttarakālā pratītirarthāntarameva",
    "GSP33mbrahsiu:1531_1": "pratiyoginamapekṣate, yathā vyavasthitānapekṣasvabhāvā rūpādayaścakṣurādyapekṣāyāṃ",
    "GSP33mbrahsiu:1531_2": "pratītau na sāpekṣasvabhāvāḥ kathyate /",
    "GSP33mbrahsiu:1532": "itaretarāśrayācca na pratītirapi parasparāyattāvakalpate /",
    "GSP33mbrahsiu:1533": "na ca vastumātrādanavagṛhītabhedādbhedasiddhiḥ, ekasminnapi tatprasaṅgāt /",
    "GSP33mbrahsiu:1534": "tasmātpauruṣeyīmapekṣāyāṃ na vastvanuvarttate, ato na vastusvabhāva",
    "GSP33mbrahsiu:1535": "ityarthaḥ /",
    "GSP33mbrahsiu:1536": "[KKS_50] anyā vyākhyā ---",
    "GSP33mbrahsiu:1537": "na bhedo vastuno rūpam, āpekṣiko hi pratīyate /",
    "GSP33mbrahsiu:1538": "na cāpekṣāyāṃ puruṣapratyayaṃ vastvanuvartate,",
    "GSP33mbrahsiu:1539": "vyavasthitavastupūrvakatvāditi /",
    "GSP33mbrahsiu:1540": "kathaṃ tarthi pitrādayaḥ? na hi te 'pekṣayā vinā, na ca khapuṣpagandharvanagarāditulyāḥ, avisaṃvādivyavahārāṅgatayā lokasiddhatvāt /",
    "GSP33mbrahsiu:1541": "ucyate ---",
    "GSP33mbrahsiu:1542": "bhedo 'pyevaṃ kiṃ na lokasiddhaḥ? api ca",
    "GSP33mbrahsiu:1543": "pitrādiviṣaye 'pekṣā jananādiprabhāvitā // MBs_1.9 //",
    "GSP33mbrahsiu:1544": "ekakriyāviśeṣeṇa vyapekṣā hrasvadīrghayoḥ /",
    "GSP33mbrahsiu:1545": "vyavasthite eva janyajanakaśaktī pitṛputraśabdayorabhidheye, te tu samānajananavyāpāraviṣaye tāvāskandataḥ, svabhāvabhedāt /",
    "GSP33mbrahsiu:1546": "ato yena samānatvam, tatrāpekṣā /",
    "GSP33mbrahsiu:1547": "etaduktaṃ bhavati ---",
    "GSP33mbrahsiu:1548": "śabdārthastatra sāpekṣaḥ, na vastu /",
    "GSP33mbrahsiu:1549": "apekṣāhetuśca tatra sādhāraṇī kriyā vidyate vyavasthitayorapi vastunoḥ /",
    "GSP33mbrahsiu:1550": "bhāvabhede tvayaṃ vastutattvagato vicāraḥ, na cāpekṣāhetuḥ kaścidupalabhyate /",
    "GSP33mbrahsiu:1551": "hrasvadīrghayorapyekajātīyāyāṃ kriyāyāṃ deśavyāptau nyūnādhikabhāvādevaṃ draṣṭavyam /",
    "GSP33mbrahsiu:1552": "yadi tarhi kāryabhedādapyapekṣā, hanta! arthakriyābhedādeva bhāvānāṃ parasparāpekṣo bhedaḥ setsyati /",
    "GSP33mbrahsiu:1553": "kiṃ cāsatyāmapi darśanādbhedasiddhau vidhimātravyāpāratvātkāryabhedādeva kāraṇabhedamanumimīmahe",
    "GSP33mbrahsiu:1554": "naikatve kāryabhedaḥ kalpate, kāraṇasvabhāvāpekṣatvātkāryabhedasya /",
    "GSP33mbrahsiu:1555": "tajjananaścedasya (tajjananaṃ cedasya -- edition) svabhāvaḥ, nānyajananaḥ",
    "GSP33mbrahsiu:1556": "tasmātkāryāntarasyānyato janmeti /",
    "GSP33mbrahsiu:1557": "tadidaṃ bhedenaiva bhedaprasādhanaṃ nāticaturaśram /",
    "GSP33mbrahsiu:1558": "api ca ---",
    "GSP33mbrahsiu:1559": "arthakriyākṛte bhede rūpabhedo na labhyate // MBs_1.10 //",
    "GSP33mbrahsiu:1560": "dāhapākavibhāgena kṛśānurna hi bhedavān /",
    "GSP33mbrahsiu:1561": "nārthakriyābhedādbhāvānāṃ parasparāpekṣo rūpabhedaḥ pratīyate,",
    "GSP33mbrahsiu:1562": "nāpyanumātuṃ śakyate /",
    "GSP33mbrahsiu:1563": "vyapadeśabhedamātraṃ tu syāt, ekasminnapi vahnau dāhapākādikāryabhedadṛṣṭeḥ /",
    "GSP33mbrahsiu:1564": "atha matam ---",
    "GSP33mbrahsiu:1565": "rūpādisamūho vahniḥ /",
    "GSP33mbrahsiu:1566": "tatra rūpātprakāśaḥ, sparśāddāha iti /",
    "GSP33mbrahsiu:1567": "[KKS_51] kāmam, dāhapākau tu sparśādeva /",
    "GSP33mbrahsiu:1568": "tau ca loke pratītibhedau satyapi saṃyogidravyavikriyāsāmānye /",
    "GSP33mbrahsiu:1569": "karma caikaṃ saṃyogavibhāgasaṃskārāṇāṃ hetuḥ, ātmā cecchādīnām,",
    "GSP33mbrahsiu:1570": "sattvādayaśca pratyekamabhedāllāghavaprakāśādīnām, rūpādayo jñānaviśeṣāṇāṃ sajātīyakṣaṇānāṃ cetyutprekṣitavyam /",
    "GSP33mbrahsiu:1571": "nanu nārthakriyābhedamātrādbhedaṃ brūmaḥ, api tu tatrāsaṃbhāvinyā",
    "GSP33mbrahsiu:1572": "adṛṣṭāyāḥ /",
    "GSP33mbrahsiu:1573": "yathā cakṣuṣi satyapyadṛṣṭāyāśca badhire tatrāsaṃbhāvinyāḥ śabdabuddherindriyabhedaḥ /",
    "GSP33mbrahsiu:1574": "parasparāsaṃbhavikāryāśca prāyeṇa bhāvāḥ, anyakāryasyānyatrādarśanāt /",
    "GSP33mbrahsiu:1575": "atha kāryāsaṃbhavaḥ kathaṃ pratyetavyaḥ? nanūktaṃ tatrādarśanāt /",
    "GSP33mbrahsiu:1576": "na tarhyasaṃbhavaḥ /",
    "GSP33mbrahsiu:1577": "yasya khalvadvayaṃ jagattasya kāryajātamekatraiva dṛśyata iti",
    "GSP33mbrahsiu:1578": "kathamadarśanam? tatra siddhe bhede tatrādarśanam, tatrādarśanācca bhedasiddhiritītaretarāśrayānna bhedānumānam /",
    "GSP33mbrahsiu:1579": "atha matam ---",
    "GSP33mbrahsiu:1580": "adṛṣṭasya darśanāditi /",
    "GSP33mbrahsiu:1581": "tadasat, ekasmādapi kramavatāṃ kāryāṇāṃ darśanāt /",
    "GSP33mbrahsiu:1582": "syādetat ---",
    "GSP33mbrahsiu:1583": "ekāntato 'bhede kāryadarśanādarśane na yukte, viśeṣābhāvāt /",
    "GSP33mbrahsiu:1584": "na tarhi kāryabhedo 'bhedamapabādhate /",
    "GSP33mbrahsiu:1585": "tadanupamardena viśeṣamātrānumānaṃ syāt /",
    "GSP33mbrahsiu:1586": "tacca kalpanāviṣayaṃ naivāvajānīmahe, vastusatastasyāyogāt,",
    "GSP33mbrahsiu:1587": "tattvānyatvayorasaṃbhavāt /",
    "GSP33mbrahsiu:1588": "yastu kṣaṇikavādī tattvameva viśeṣasya na manyate, tasyāsati kāraṇasvabhāvābhede kathaṃ tulyasvabhāvakāryotpādaḥ",
    "GSP33mbrahsiu:1589": "atha niranvayavināśānāmapi kalpanāviṣayādabhedātkāryasya tulyatā /",
    "GSP33mbrahsiu:1590": "hanta! tarhi bhedādeva kalpanāviṣayātkāryabhedasiddhermudhā",
    "GSP33mbrahsiu:1591": "kāraṇabhedakalpanā /",
    "GSP33mbrahsiu:1592": "atha kāryābhede na (atha na kāryābhedena -- edition) kāraṇasvabhāvābhedo",
    "GSP33mbrahsiu:1593": "'pekṣyeta, bhinnasvabhāvebhyaḥ sahakāribhya ekakāryotpatteḥ, yathā cakṣurādibhyo rūpavijñānasya (rūpādijñānasya Ms A, Ms C; rūpādijñānasya --",
    "GSP33mbrahsiu:1594": "edition) /",
    "GSP33mbrahsiu:1595": "yathā tarhi kāryasvabhāvābhedāya na kāraṇasvabhāvābhedo 'pekṣyate, tathā tadbhedāya kāraṇabhedo 'pi nāpekṣitavyaḥ /",
    "GSP33mbrahsiu:1596": "api cānekakāraṇajanye 'pyekasmin kārye kāraṇavyāpāraviṣayabhedastenaiva varṇitaḥ, yathā rūpajñānasya ---",
    "GSP33mbrahsiu:1597": "cakṣuṣo rūpagrahaṇaniyamaḥ, samanantarajñānādupalambhātmatā,",
    "GSP33mbrahsiu:1598": "viṣayāttadākārateti /",
    "GSP33mbrahsiu:1599": "yadi ca kāryatulyatvaṃ na hetusāmyakṛtam, na kāryāddhetvanumānaṃ syāt,",
    "GSP33mbrahsiu:1600": "bhinnajātīyādapi tulyajātīyotpattisaṃbhavāt /",
    "GSP33mbrahsiu:1601": "hetvabhedaścenna [KKS_52] kāryābheda upayujyate,",
    "GSP33mbrahsiu:1602": "kastulyajātīyādvijātīyasya janma nivārayet? tatra yathā vyāvahārikādabhedātkāryābhedastathā vyāvahārikādbhedātkāryabheda iti na viśeṣaḥ /",
    "GSP33mbrahsiu:1603": "syādetat ---",
    "GSP33mbrahsiu:1604": "kalpitaścedbhedaḥ kāryabhedāya prabhuḥ, na tarhi kalpitaḥ /",
    "GSP33mbrahsiu:1605": "na hyanyatparamārthasato lakṣaṇamarthakriyāsāmarthyāt /",
    "GSP33mbrahsiu:1606": "tulyamidamabhede 'pi /",
    "GSP33mbrahsiu:1607": "yo 'pi manyate ---",
    "GSP33mbrahsiu:1608": "yugapadviruddhārthakriyādarśanādbhedāvagatiḥ /",
    "GSP33mbrahsiu:1609": "tathā hi ---",
    "GSP33mbrahsiu:1610": "jananamaraṇavṛddhikṣayasthānagamanaśokaharṣādivividhaviruddhadharmasamupetamekadā viśvamupalabhyate",
    "GSP33mbrahsiu:1611": "tadbhedavaditi gamyate /",
    "GSP33mbrahsiu:1612": "tasyāpīdamevottaramāvṛttyā ---",
    "GSP33mbrahsiu:1613": "dāhapākavibhāgeneti /",
    "GSP33mbrahsiu:1614": "katham? idaṃ tāvadayaṃ praṣṭavyaḥ ---",
    "GSP33mbrahsiu:1615": "ko viruddhārthaḥ? yadyekatrāsaṃbhavaḥ, so 'siddhaḥ /",
    "GSP33mbrahsiu:1616": "atha parasparavyavacchinnātmatā, jananādayaśca paraspararūpanivṛttyātmāna iti /",
    "GSP33mbrahsiu:1617": "na tarhyato bhedasiddhiḥ /",
    "GSP33mbrahsiu:1618": "ekasminnapi vahnau dagdhṛtvapaktṛtvadarśanāt /",
    "GSP33mbrahsiu:1619": "na hi parasparavyavacchedamantareṇa nānātvaṃ dharmāṇām /",
    "GSP33mbrahsiu:1620": "tataścedbhedaḥ, nānekadharmakamekaṃ kiñcitsyāt /",
    "GSP33mbrahsiu:1621": "atha parasparābhāvātmataiva virodhaḥ ---",
    "GSP33mbrahsiu:1622": "naikasmin sa eva bhavati, na ca bhavatīti /",
    "GSP33mbrahsiu:1623": "tato bhedāvasāyaḥ /",
    "GSP33mbrahsiu:1624": "tadasat /",
    "GSP33mbrahsiu:1625": "na hyevaṃ dharmāveva, kutastayorvirodhādbhedāvagatiḥ /",
    "GSP33mbrahsiu:1626": "khapuṣpādiṣu cobhayābhāvādubhayaprasaṅgaḥ /",
    "GSP33mbrahsiu:1627": "atha vadhyaghātakabhāvo (vadhyaghātuka@ -- edition) virodhaḥ ---",
    "GSP33mbrahsiu:1628": "harṣaḥ śokaṃ hanti śokaśca tam, evamitareṣvapi /",
    "GSP33mbrahsiu:1629": "tatrāpi nājāta eko 'nyaṃ nāśayati, nānyādhikaraṇam /",
    "GSP33mbrahsiu:1630": "tasmādekādhikaraṇo bhūtvā nāśayatīti vācyam /",
    "GSP33mbrahsiu:1631": "evaṃ ca tayorekādhikaraṇatvadarśanānna taddarśanenādhikaraṇabhedānumānamavyabhicāram /",
    "GSP33mbrahsiu:1632": "atha bhāvarūpatadvyavacchedātmāno dharmā virodhinaḥ ---",
    "GSP33mbrahsiu:1633": "nityatvānityatvamūrtatvāmūrtatvādayaḥ /",
    "GSP33mbrahsiu:1634": "tatsaṃbandhādbhedagatiḥ /",
    "GSP33mbrahsiu:1635": "tadapi na /",
    "GSP33mbrahsiu:1636": "yato nāvaśyam, yo yatra bhavati, sa taṃ vyāpnoti /",
    "GSP33mbrahsiu:1637": "na hi rathādayastatsaṃyogādayo vā nabho vyaśnuvate, anyān vā saṃyoginaḥ",
    "GSP33mbrahsiu:1638": "pṛthivyādīn, avacchinnatvāt /",
    "GSP33mbrahsiu:1639": "evamavacchinnā [KKS_53] dharmā anavacchinnamanantamarthamāśrayanto 'pi na vyaśnuvate /",
    "GSP33mbrahsiu:1640": "ato naikasminnapi bhāvābhāvavirodhaḥ /",
    "GSP33mbrahsiu:1641": "yastu manyeta ---",
    "GSP33mbrahsiu:1642": "arthakriyābhedo 'rthakriyāvyavasthā /",
    "GSP33mbrahsiu:1643": "tato bhedādhigamaḥ /",
    "GSP33mbrahsiu:1644": "ekatve hi na vyavasthā yujyate /",
    "GSP33mbrahsiu:1645": "tathā ca payaso 'pi tailaṃ tilebhyaśca dadhi syāt /",
    "GSP33mbrahsiu:1646": "tathaikasmiñjāyamāne sarvaṃ jāyeta, naśyati ca naśyet /",
    "GSP33mbrahsiu:1647": "anyathā bheda eva śabdāntareṇoktaḥ syāt /",
    "GSP33mbrahsiu:1648": "taduktam ---",
    "GSP33mbrahsiu:1649": "sahotpattivināśau sarvaṃ ca sarvatropayujyeta iti /",
    "GSP33mbrahsiu:1650": "tasyāpīdamevottaram ---",
    "GSP33mbrahsiu:1651": "dāhapākavibhāgeneti /",
    "GSP33mbrahsiu:1652": "yadi kāryanānātvaṃ vyavasthā, na tayā tilānāṃ payasaśca bhedaṃ pratipadyate /",
    "GSP33mbrahsiu:1653": "atha payaso dadhno janma, nānyata iti vyavasthā /",
    "GSP33mbrahsiu:1654": "nānyatvaṃ siddhayā vyavasthayā pramitsitaṃ tallakṣaṇamanupraveṣṭumarhati,",
    "GSP33mbrahsiu:1655": "tasyā asiddhiprasaṅgāt /",
    "GSP33mbrahsiu:1656": "tasmāddadhijananaśaktistadabhāvaśca vyavasthā /",
    "GSP33mbrahsiu:1657": "tato bhedaḥ /",
    "GSP33mbrahsiu:1658": "na hyekaviṣaya ekasya śaktyaśaktī yujyete iti ---",
    "GSP33mbrahsiu:1659": "sa cāyaṃ virodhidharmayogo bhedaheturanantarameva nirāsi /",
    "GSP33mbrahsiu:1660": "yathā khalu dīrghakālāḥ padārthā mitakālairdharmaiḥ saṃbadhyamānāstaddharmāṇo 'taddharmāṇaśca na virodhapadabhājaḥ, tathā parimitadeśairvipuladeśā anantāśca /",
    "GSP33mbrahsiu:1661": "kathamanantasyāntavān dharma iti cet, vyatireke 'nivarcanīyatve vā nāstyasaṃbhāvanāvakāśaḥ",
    "GSP33mbrahsiu:1662": "avyatireke 'pi dīrghakālasyeva mitakālaḥ /",
    "GSP33mbrahsiu:1663": "yo 'pi dīrghakālamarthaṃ na pratipadyate taṃ pratīdaṃ punaḥ paṭhitavyam",
    "GSP33mbrahsiu:1664": "dāhapākavibhāgeneti /",
    "GSP33mbrahsiu:1665": "eko 'pi vahniḥ kiñcideva dahati pacati ca /",
    "GSP33mbrahsiu:1666": "tathā ca dāhakaścādāhakaśca na bhidyate /",
    "GSP33mbrahsiu:1667": "tathā na dāhāntarāṇi pākāntarāṇi vā karoti tasminneva dāhye pākye ca /",
    "GSP33mbrahsiu:1668": "tathā bījādayaḥ pratyekaṃ samarthā api nāṅkurāntarāṇi janayanti, nāpi sāmagrī /",
    "GSP33mbrahsiu:1669": "tathā ca janakatvamajanakatvamiti /",
    "GSP33mbrahsiu:1670": "athaikasminneva janakaśaktiḥ, anyaṃ pradhvastamāgāminaṃ vaikaṃ kiṃ na janayati /",
    "GSP33mbrahsiu:1671": "atha tatraivaiṣāṃ sāmarthyam, nānyatra tulyajātīye 'pi /",
    "GSP33mbrahsiu:1672": "kutaḥ? tasyaivotpatteḥ, kāryagamyatvācca sāmarthyasya /",
    "GSP33mbrahsiu:1673": "tathā ca na śaktiraśaktiśceti virodhaḥ /",
    "GSP33mbrahsiu:1674": "abhede 'pi tarhi payasastilānāṃ dadhno 'nutpattau na virodhaḥ /",
    "GSP33mbrahsiu:1675": "tathā hi ---",
    "GSP33mbrahsiu:1676": "yasya tāvaddadhnaḥ payaso janma na tasya tilebhyo 'nutpattiḥ, yena śaktyaśaktivirodhād [KKS_54] bhedaḥ syāt /",
    "GSP33mbrahsiu:1677": "kutaḥ? tilānāṃ payaso 'bhedāt /",
    "GSP33mbrahsiu:1678": "atha dadhyantarasyānutpattervirodhaḥ /",
    "GSP33mbrahsiu:1679": "tacca na, anyatrāśaktestatraiva śakterbījādīnāmiva /",
    "GSP33mbrahsiu:1680": "na hi samarthamityeva kāraṇaṃ sarvaṃ tulyajātīyaṃ janayati, ekasmādeva sarvatulyajātīyakāryotpattiprasaṅgāt",
    "GSP33mbrahsiu:1681": "atha matam ---",
    "GSP33mbrahsiu:1682": "arthakriyāsu bhedena viniyogādbhedamadhyavasyāmaḥ /",
    "GSP33mbrahsiu:1683": "dadhne hi payo viniyujyate, na sikateti /",
    "GSP33mbrahsiu:1684": "tadapyanaikāntikam, ekatve 'pi bhedena viniyogadarśanāt /",
    "GSP33mbrahsiu:1685": "tadevārthavastu sahakārisametaṃ viniyujyate, na kevalam /",
    "GSP33mbrahsiu:1686": "atha matam ---",
    "GSP33mbrahsiu:1687": "bhinnameva tat, sahakārisannidhānopādhibhedāt /",
    "GSP33mbrahsiu:1688": "aupādhikastarhi pratyayamātraniveśī bhedaḥ, na paramārthataḥ /",
    "GSP33mbrahsiu:1689": "tathābhūtaśca bhāvabhedo hyanujñāyata eva /",
    "GSP33mbrahsiu:1690": "yo 'pi kṣaṇikatvena bhedamāha, tasyāpi bhedasya tulyatvātsarvaṃ sarvatra",
    "GSP33mbrahsiu:1691": "viniyujyate, na vā kiñcitkvacit, adṛṣṭasāmarthyatvāt /",
    "GSP33mbrahsiu:1692": "atha kalpanāviṣayādabhedāttatsiddhiḥ, parasyāpi tādṛśādbhedāditi na viśeṣa ityuktam /",
    "GSP33mbrahsiu:1693": "yo 'pyekasyobhayaṃ pratijānīte ---",
    "GSP33mbrahsiu:1694": "bhedamabhedaṃ ca, tenaikatrāpi viruddhadharmāveśamabhyupayatā durlabha eva dadhno janakatvājanakatvābhyāṃ tilapayasorvibhāga iti /",
    "GSP33mbrahsiu:1695": "tadevam ---",
    "GSP33mbrahsiu:1696": "ekasyaivaiṣa mahimā bhedasaṃpādanāsahaḥ // MBs_1.11 //",
    "GSP33mbrahsiu:1697": "vahneriva yadā bhāvabhedakalpastadā mudhā /",
    "GSP33mbrahsiu:1698_0": "ekatra kriyābhedopalabdheḥ, asaṃbhavasya cāsiddheḥ, adṛṣṭadarśanasya cābhedabādhane",
    "GSP33mbrahsiu:1698_1": "sāmarthyābhāvāt, viśeṣamātrahetutvāttasya ca tattvānyatvābhyāmanirvācyasya kalpanāspadatvāt,",
    "GSP33mbrahsiu:1698_2": "abhedādiva ca tādṛśāt",
    "GSP33mbrahsiu:1699": "kāryābhedasya bhedādapi tadvidhādbhedasyopapatteḥ, virodhasya cānaikāntikatvādasiddhatvādvā vyavasthāyāśca, viniyogabhedasya",
    "GSP33mbrahsiu:1700": "cānaikāntikatvāt, abhedādiva ca kalpitādbhedāttatsiddheḥ,",
    "GSP33mbrahsiu:1701": "bhedābhedayoścaikatra samavāye śaktyaśaktyorviniyogāviniyogayoścaikasamavāyasaṃbhavādekasyaivaiṣa ko 'pyacintyaḥ sāmarthyātiśayo nikhilabhedaprapañcasaṃpādanāyai prabhuḥ",
    "GSP33mbrahsiu:1702": "pāvakasyeva pākaploṣādipravibhāganimittaṃ yadopapadyate [KKS_55] tadā",
    "GSP33mbrahsiu:1703": "bhedakalpanamakāraṇam, ekasmādapi tatsiddheḥ ---",
    "GSP33mbrahsiu:1704": "iti pūrvopasaṃhāraḥ /",
    "GSP33mbrahsiu:1705": "tadetadṛcābhyanūktam ---",
    "GSP33mbrahsiu:1706": "‘etāvānasya mahimā'; iti /",
    "GSP33mbrahsiu:1707": "etatparimāṇamasya sāmarthyam ---",
    "GSP33mbrahsiu:1708": "yadeko 'pi ‘sahasraśīrṣā'; iti ‘yadbhūtaṃ yacca bhavyam'; iti /",
    "GSP33mbrahsiu:1709": "pūrvargdvayanirdiṣṭavividhaviruddhābhimatadharmakāryavyavahārāśrayaḥ kathamiti /",
    "GSP33mbrahsiu:1710": "‘ataḥ'pratyakṣābhimatāt, ‘puruṣa evedaṃ sarvam'iti vādṛṣṭanirdiṣṭāt /",
    "GSP33mbrahsiu:1711": "‘utāmṛtatvasya'iti vā devamanuṣyalokabhedena prapañcādekaikasmātsamastācca",
    "GSP33mbrahsiu:1712": "vṛddhataraḥ puruṣaḥ /",
    "GSP33mbrahsiu:1713": "tenāsmin parimitānāṃ viruddhābhimatānāmapyanante na samāveśo na yujyate /",
    "GSP33mbrahsiu:1714": "tadeva jyāyastvaṃ darśayati ---",
    "GSP33mbrahsiu:1715": "‘pādo 'sya viśvā'; iti /",
    "GSP33mbrahsiu:1716": "kṛtsno 'pi tāvadbhūtaprapañco 'sya kanīyān bhāga iti, kiṃ punaḥ pratyekam",
    "GSP33mbrahsiu:1717": "tathā hi ---",
    "GSP33mbrahsiu:1718": "‘tripāt'ivāparimitamanantaṃ maraṇādibhūtaprapañcadharmaśūnyaṃ rūpaṃ ‘divi'pradyotāvasthāyāṃ vartate, pramodāvasthāyāṃ vā, sūryamaṇḍale,",
    "GSP33mbrahsiu:1719": "dyusthāne vā /",
    "GSP33mbrahsiu:1720": "tatra hi tadupāsyam /",
    "GSP33mbrahsiu:1721": "taddhi tasyopalabdhisthānamiti tatretyucyate /",
    "GSP33mbrahsiu:1722": "aparaḥ kalpaḥ ---",
    "GSP33mbrahsiu:1723": "kalpite 'pi kāryabhedādyavasthāyā vā kāraṇabhede kimiti na kāryāntaram?",
    "GSP33mbrahsiu:1724": "kimiti vā na saṃkaraḥ, viparītā vā vyavasthā? bhede 'pi payasaḥ, tilebhya eva tailaṃ na sikatābhyaḥ? bhinā api caikakāryāścakṣurālokādayaḥ,",
    "GSP33mbrahsiu:1725": "śaraśṛṅgādayaśca /",
    "GSP33mbrahsiu:1726": "bhede 'pi ca tilebhyastailaṃ payaso dadhi, na tu payasastailaṃ tilebhyo",
    "GSP33mbrahsiu:1727": "dadhi? yadi matam ---",
    "GSP33mbrahsiu:1728": "acintyebhyo bhāvasāmarthyebhyaḥ ---",
    "GSP33mbrahsiu:1729": "acintyānupapattito bhāvasāmarthyāni ‘kasmāt? katham?'; iti,",
    "GSP33mbrahsiu:1730": "kāryadarśanonneyavyavasthāni ---",
    "GSP33mbrahsiu:1731": "tebhyaḥ kāryasya bhedaḥ, vyavasthā, na viparyayaśceti /",
    "GSP33mbrahsiu:1732": "yadyevam, ekasyaiva so 'stu sāmarthyātiśayaḥ ---",
    "GSP33mbrahsiu:1733": "yadanekaṃ vyavasthitamaviparītaṃ ca kāryam /",
    "GSP33mbrahsiu:1734": "tanmātreṇa tatsiddheraprāmāṇikā bhāvānāṃ bhāvakalpaneti /",
    "GSP33mbrahsiu:1735": "syādetat ---",
    "GSP33mbrahsiu:1736": "vahnerapi śaktibhedanibandhanaḥ kāryabhedaḥ /",
    "GSP33mbrahsiu:1737": "tannaikasmādanekaṃ [KKS_56] kāryam /",
    "GSP33mbrahsiu:1738": "tatra yadi vahnirapi kāraṇam, kathaṃ naikasmādanekaṃ kāryam? atha śaktīnāmeva kāraṇatvamabhipraiti",
    "GSP33mbrahsiu:1739": "tatrocyate ---",
    "GSP33mbrahsiu:1740": "yathaiva bhinnaśaktīnāmabhinnaṃ rūpamāśrayaḥ // MBs_1.12 //",
    "GSP33mbrahsiu:1741": "tathā nānākriyāheturūpaṃ kiṃ nābhyupeyate /",
    "GSP33mbrahsiu:1742": "ekasyānekakāryayogavirodhācchaktibhedaḥ kalpyate /",
    "GSP33mbrahsiu:1743": "yadi caikasyānekasaṃbandhavirodhaḥ, kathaṃ nānābhūtābhiḥ śaktibhirekaḥ",
    "GSP33mbrahsiu:1744": "saṃbadhyate? tatra yathaikasyārthasvabhāvasya nānāśaktiyogaḥ, tathā nānākāryayogo 'pi kiṃ nānujñāyate? atha nānākāryayoge virodhaḥ, na nānāśaktiyoge /",
    "GSP33mbrahsiu:1745": "viśeṣaheturvācyaḥ /",
    "GSP33mbrahsiu:1746": "api ca śaktīnāmavyatirekādekamanekātmakamiṣṭam /",
    "GSP33mbrahsiu:1747": "tatraikatvaṃ svāśrayasamavāyinānekatvena ca virudhyate /",
    "GSP33mbrahsiu:1748": "kāryagatena tvāśrayāntarasamavāyinā virudhyata iti subhāṣitam!",
    "GSP33mbrahsiu:1749": "athārthāntaratvameva śaktīnām, āśrayārtho vācyaḥ /",
    "GSP33mbrahsiu:1750": "saṃśleṣaścet, na bhinnatve rūpāvibhāgalakṣaṇaḥ saṃśleṣaḥ, bheda eva na",
    "GSP33mbrahsiu:1751": "syāt /",
    "GSP33mbrahsiu:1752": "na nairantaryam, tacchaktidravyasaṃyuktasya dravyāntarasyāpi tacchaktitvaprasaṅgāt /",
    "GSP33mbrahsiu:1753": "na hi dravyasyānantaraṃ tacchaktervyavahitaṃ bhavati /",
    "GSP33mbrahsiu:1754": "na hi cakṣurdravyasyānantaraṃ rūpasya nānantaram /",
    "GSP33mbrahsiu:1755": "vibhutvāccākāśādīnāṃ sarvārthaśaktivyavadhānābhāvātsarvaśaktiprasaṅgaḥ /",
    "GSP33mbrahsiu:1756": "tasmādupakāraviśeṣātkutaścidāśrayaḥ /",
    "GSP33mbrahsiu:1757": "tatra yathā bhinnāsu śaktiṣu tadbhedādupakārān bhinnāneko 'rthasvabhāvaḥ",
    "GSP33mbrahsiu:1758": "karoti, tathā kāryāṇyapīti kasmānneṣyate? evaṃ tāvannānumāne 'pi",
    "GSP33mbrahsiu:1759": "bhedādhigamaḥ, nārthāpattyā ca /",
    "GSP33mbrahsiu:1760": "ye tu manyante ---",
    "GSP33mbrahsiu:1761": "satyametat, na pratyakṣaṃ bhedādhigamāyālam /",
    "GSP33mbrahsiu:1762": "itaretarābhāvāṃśo hi bhāvānāṃ bhedaḥ, na so 'kṣagocaraḥ /",
    "GSP33mbrahsiu:1763": "‘bhāvāṃśenaiva saṃyogo yogyatvādindriyasya hi'; /",
    "GSP33mbrahsiu:1764": "tathā ca na liṅgagamyo 'pi, adṛṣṭasaṃgatitvāt /",
    "GSP33mbrahsiu:1765": "arthāpattirapi kāryavyavasthāhetukā syāt /",
    "GSP33mbrahsiu:1766": "sā asiddhe bhede vyavasthāyā (Ms C; kāryavyavasthāyā -- edition)",
    "GSP33mbrahsiu:1767": "evānupapattestatrāyuktā /",
    "GSP33mbrahsiu:1768": "tasmātsadupalambhahetubhyaḥ pramāṇāntaramevābhāvāyopāsanīyam /",
    "GSP33mbrahsiu:1769": "vidhāyakādvā pramāṇāntarameva vyavacchedakamabhāvākhyam /",
    "GSP33mbrahsiu:1770": "tannibandhanā [KKS_57] hi bhāvānāmasaṃkīrṇatā (@masaṃkīrṇasvabhāvatā --",
    "GSP33mbrahsiu:1771": "edition) /",
    "GSP33mbrahsiu:1772": "yadavocan ---",
    "GSP33mbrahsiu:1773": "‘vastvasaṃkarasiddhiśca tatprāmāṇyasamāśrayā'; / iti /",
    "GSP33mbrahsiu:1775": "tān pratyucyate ---",
    "GSP33mbrahsiu:1776": "anyonyasaṃśrayādbhedo na pramāntarasādhanaḥ // MBs_1.13 //",
    "GSP33mbrahsiu:1777": "nāsminnayaṃ nāyamayamiti bhedādvinā na dhīḥ /",
    "GSP33mbrahsiu:1778": "na khalu yadvyavacchidyate, yataśca vyavacchidyate, tayorapratipattau vyavacchedagatiḥ /",
    "GSP33mbrahsiu:1779": "nānapekṣitaviṣayaniṣedhyo niṣedho 'sti /",
    "GSP33mbrahsiu:1780": "san vā śūnyatāmāpādayet, na bhedamityuktam /",
    "GSP33mbrahsiu:1781": "teṣāmapi vacaḥ ---",
    "GSP33mbrahsiu:1782": "‘gṛhītvā vastusadbhāvaṃ smṛtvā ca pratiyoginam /",
    "GSP33mbrahsiu:1783": "mānasaṃ nāstitājñānaṃ jāyate 'kṣānapekṣayā'; //",
    "GSP33mbrahsiu:1784": "tayośca pratipattiryadi nāsaṃkīrṇasvabhāvayoḥ, api tu vastumātratvena",
    "GSP33mbrahsiu:1785": "vyavacchedyavyavacchedāvadhivibhāgābhāvāt /",
    "GSP33mbrahsiu:1786": "na niṣedhasaṃbhavo 'rthamātre hyavibhāge /",
    "GSP33mbrahsiu:1787": "viṣayatvenāpekṣite na niṣedhyam /",
    "GSP33mbrahsiu:1788": "niṣedhyatvenāpekṣite na viṣayaviśeṣaḥ /",
    "GSP33mbrahsiu:1789": "tatrātyantāya niṣedhaḥ syāt /",
    "GSP33mbrahsiu:1790": "sa ca na siddhatvenāsiddhatvena vā yujyata ityuktam /",
    "GSP33mbrahsiu:1791": "kasyacittāvatkutaścid (kasyacitkutaścid Ms C; kasyacitkutaścicca edition)",
    "GSP33mbrahsiu:1792": "bhedapratipattau sarvasya sarvato bhedagatiḥ syāt, aviśeṣāt /",
    "GSP33mbrahsiu:1793": "tasmādanenāsaṃkīrṇasvabhāvena bhinnāveva pratipadya viṣayaniṣedhyau",
    "GSP33mbrahsiu:1794": "‘nedamiha'; ‘nāyamayam'; iti vyavacchedaḥ pratipattavyaḥ,",
    "GSP33mbrahsiu:1795": "saṃbhavānniyamācca /",
    "GSP33mbrahsiu:1796": "na cānyathā pratiyogitvam, sāmānyopalabdhau ca sthāṇau",
    "GSP33mbrahsiu:1797": "puruṣasyābhāva(Ms A; puruṣābhāva@ edition)pratipattyabhāvāt /",
    "GSP33mbrahsiu:1798": "tathā ca siddhaviṣayaniṣedhyāṅgīkaraṇena vyavacchedamātravidhāyinyabhāvapratipattiḥ pratyātmamupalakṣyate",
    "GSP33mbrahsiu:1799": "tathā ca itaretarāśrayatvam ---",
    "GSP33mbrahsiu:1800": "asaṃkarapūrvamabhāvajñānam, tataścāsaṃkarasiddhiriti /",
    "GSP33mbrahsiu:1801": "api ca na pramāṇānutpādamātrādabhāvajñānam, suṣuptādāvanutpatteḥ /",
    "GSP33mbrahsiu:1802": "tasmātsatsu pramāṇakāraṇeṣu pramāṇānutpādo 'bhāvajñānaheturiṣṭaḥ /",
    "GSP33mbrahsiu:1803": "na ca tasya svarūpabhedaḥ kaścit, yena",
    "GSP33mbrahsiu:1804": "sāmarthyātiśayāccakṣurādivadbodhakaḥ, kiṃ tu nāntarīyakatvāt /",
    "GSP33mbrahsiu:1805": "nāntareṇa prameyābhāvaṃ satsu pramāṇahetuṣu pramāṇānutpādaḥ /",
    "GSP33mbrahsiu:1806": "asatsu tu satyapi prameye tadabhāvātsyāditi /",
    "GSP33mbrahsiu:1807": "tathā ca liṅgavajjñānāpekṣaḥ pratipatterjanakaḥ, sa ca yadi",
    "GSP33mbrahsiu:1808": "vastvantarajñānam, [KKS_58] nāsiddhe vastubhede sidhyati /",
    "GSP33mbrahsiu:1809": "jñeyabhedānumeyo hi jñeyānumeyānāṃ jñānānāṃ bhedaḥ /",
    "GSP33mbrahsiu:1810": "tathā ca vastubhedasiddhipūrvikaivābhāvādbhedāvagatiritītaretarāśrayatvam",
    "GSP33mbrahsiu:1811": "athātmano 'pariṇāmaḥ /",
    "GSP33mbrahsiu:1812": "na sa stimitāvasthā, sarvāpratipattau kasyacidabhāvasyānavagateḥ /",
    "GSP33mbrahsiu:1813": "tasmātsatyapi vastvantarajñānarūpapariṇāme tajjñānarūpapariṇāmābhāvo",
    "GSP33mbrahsiu:1814": "'bhāvajñānahetuḥ /",
    "GSP33mbrahsiu:1815": "na caiṣa viśeṣaḥ prāgvastubhedasiddheḥ sidhyatīti tadevetaretarāśrayatvam",
    "GSP33mbrahsiu:1816": "ye tvāhuḥ ---",
    "GSP33mbrahsiu:1817": "darśanādeva bhāvānāṃ bhedaḥ sidhyati /",
    "GSP33mbrahsiu:1818": "tathā hi ---",
    "GSP33mbrahsiu:1819": "nirvikalpasya pratyakṣasya sāmānyaviṣayatvamapākurvatoktam ---",
    "GSP33mbrahsiu:1820": "‘tadayuktaṃ pratidravyaṃ bhinnarūpopalambhanād'; iti /",
    "GSP33mbrahsiu:1821": "yastu saṃyogātsamavāyādvā saṃkaraḥ, so 'bhāvākhyena pramāṇenāpanīyata iti /",
    "GSP33mbrahsiu:1822": "te prāgeva pratyuktāḥ /",
    "GSP33mbrahsiu:1823": "ye 'pi ---",
    "GSP33mbrahsiu:1824": "vidhāyakapratyakṣapuraḥsaraṃ pratyakṣāntarameva vastugrahaṇapratiyogismaraṇetikartavyatānugṛhītākṣapratilabdhajanma vyavacchedakaṃ manyante /",
    "GSP33mbrahsiu:1825": "yathaiva savikalpasya vastugrahaṇasya paścājjanma, śabdasmaraṇavyavadhiśca",
    "GSP33mbrahsiu:1826": "na cānaindriyakatvam, itikartavyatāviśeṣānugṛhītādindriyāttadutpatteḥ ---",
    "GSP33mbrahsiu:1827": "evaṃ nāstītyapi jñānasyeti bruvantaḥ /",
    "GSP33mbrahsiu:1828": "tān pratīdameva vaktavyam ---",
    "GSP33mbrahsiu:1829": "anyonyasaṃśrayādbhedo na pramāntarasādhanaḥ /",
    "GSP33mbrahsiu:1830": "pratyakṣāntarasādhana ityarthaḥ /",
    "GSP33mbrahsiu:1831": "‘ayamasau na bhavati'; iti jñānaṃ pratyakṣaṃ vā pramāṇāntaraṃ vā /",
    "GSP33mbrahsiu:1832": "sarvathā viṣayaniṣedhyavibhāgādṛte na niṣedhasaṃbhava iti /",
    "GSP33mbrahsiu:1833": "kiṃ ca mīyamānaikarūpeṣu na niṣedho 'vakāśavān // MBs_1.14 //",
    "GSP33mbrahsiu:1834": "api ca sanmātrarūpe sarvatra pratīyamāne tatsvabhāveṣu vastuṣu netarābhimata itarābhimatapramāṇānutpādaḥ, satsvabhāvatvāttayoḥ /",
    "GSP33mbrahsiu:1835": "‘sat'iti ca sarvatra pramāṇasadbhāvāt /",
    "GSP33mbrahsiu:1836": "pramāṇābhāvāccetaretarābhāvajñānamiti /",
    "GSP33mbrahsiu:1837": "nanu nārthānāṃ kiñcidabhinnaṃ rūpam /",
    "GSP33mbrahsiu:1838": "pratyabhijñānāddhi tadavagamyate (tadavagamyeta Ms A; tadgamyeta edition)",
    "GSP33mbrahsiu:1839": "na cārthamātraṃ dṛṣṭavato 'rthāntare sa evāyamiti pratyabhijñāsti",
    "GSP33mbrahsiu:1840": "yathaikāṃ gāṃ dṛṣṭavato gavāntare /",
    "GSP33mbrahsiu:1841": "sacchabdapratyayānuvṛttistu pācakādivadyoganibandhanā /",
    "GSP33mbrahsiu:1842": "pramāṇaviṣayo hi ‘san'; [KKS_59] ityucyate /",
    "GSP33mbrahsiu:1843": "naitatsāram /",
    "GSP33mbrahsiu:1844": "na cedabhinnarūpapratipattiḥ, nirviṣayatvameva pramāṇasyāpadyeta /",
    "GSP33mbrahsiu:1845": "yato na vyavacchedamantareṇa bhedapratītiḥ /",
    "GSP33mbrahsiu:1846": "na vyavacchedaḥ kevalaḥ, na vidhisahitaḥ, na vidheḥ paścātpramāṇasya",
    "GSP33mbrahsiu:1847": "vyāpāraḥ /",
    "GSP33mbrahsiu:1848": "na vidhireva vyavaccheda iti varṇitam /",
    "GSP33mbrahsiu:1849": "tatra yadyekamapi na gamyate nirviṣayataiva syāt /",
    "GSP33mbrahsiu:1850": "apratyabhijñānaṃ ca yadi govailakṣaṇyāducyeta satyapi sanmātrarūpānugame,",
    "GSP33mbrahsiu:1851": "gavāntare 'pi tanna syāt, devadattavailakṣaṇyāt /",
    "GSP33mbrahsiu:1852": "na hi yādṛśo devadattasya punardarśane ekatvapratyayastādṛśo gavāntare /",
    "GSP33mbrahsiu:1853": "athāsti tatra tāvatpūrvāparānusandhānam, na tu sataḥ sadantare /",
    "GSP33mbrahsiu:1854": "kiṃ ca bhoḥ anusandhānādekatvam, nābhinnarūpasaṃvidaḥ /",
    "GSP33mbrahsiu:1855": "nedānīmabhinnadeśakālo 'rtha ekaḥ syāt /",
    "GSP33mbrahsiu:1856": "deśakālabhede hi so 'yamiti pūrvāparānusaṃdhānam /",
    "GSP33mbrahsiu:1857": "gomaṇḍale ca mahiṣamaṇḍalavilakṣaṇe deśabhede 'pyabhinnarūpānugatāt",
    "GSP33mbrahsiu:1858": "prathamādeva nirvikalpakātpratyayādekārthapratipattiriṣyate /",
    "GSP33mbrahsiu:1859": "na ca tatra kālabhedābhāvātso 'yamityavamarśaḥ /",
    "GSP33mbrahsiu:1860": "yathoktam ---",
    "GSP33mbrahsiu:1861": "nirvikalpakabodhe 'pi dvyātmakasyāpi vastunaḥ /",
    "GSP33mbrahsiu:1862": "grahaṇaṃ lakṣaṇākhyeyaṃ jñātrā śuddhaṃ tu gṛhyate //",
    "GSP33mbrahsiu:1863": "na ca yathā maṇikaṃ dṛṣṭavato maṇikāntare 'nusandhiḥ tathā śarāvaṃ dṛṣṭvā",
    "GSP33mbrahsiu:1864": "tatra mṛjjātirapyapahnūyeta /",
    "GSP33mbrahsiu:1865": "athāsti tatrāpi, na tu yathā maṇikāntare sāmānyarūpāṇāṃ bhūyastvādutkaṭaḥ,",
    "GSP33mbrahsiu:1866": "alpasāmānyānugamāt /",
    "GSP33mbrahsiu:1867": "sadantare 'pi tathaiva syāt /",
    "GSP33mbrahsiu:1868": "vistareṇa caitadupariṣṭādabhidhāsyata ityalamatiprasaṅgena /",
    "GSP33mbrahsiu:1869": "bhedābhedāvabhāse dve vijñāne cetparīkṣyatām /",
    "GSP33mbrahsiu:1870": "yadi matam ---",
    "GSP33mbrahsiu:1871": "vidyete tāvadanuvṛttavyāvṛttābhe dve vijñāne /",
    "GSP33mbrahsiu:1872": "na hi tayorabhāve 'nuvṛttavyāvṛttavyavahāra saṃbhavaḥ /",
    "GSP33mbrahsiu:1873": "na ca vijñānarūpādanyo 'rthavyavasthāhetuḥ /",
    "GSP33mbrahsiu:1874": "tasyāhetutve 'bhedo 'pi na sidhyet /",
    "GSP33mbrahsiu:1875": "naitatsāram /",
    "GSP33mbrahsiu:1876": "na hi vijñānamityevārthaṃ (@mityevārthatattvaṃ -- edition) vyavasthāpayati",
    "GSP33mbrahsiu:1877": "tadapi hi parīkṣyam ---",
    "GSP33mbrahsiu:1878": "yuktyā virudhyate neti, pramāṇotthaṃ neti /",
    "GSP33mbrahsiu:1879": "na khalvalātacakrādivijñānebhyo 'rthatattvavyavasthā /",
    "GSP33mbrahsiu:1880": "syādetat /",
    "GSP33mbrahsiu:1881": "[KKS_60] na pratyakṣaṃ yuktyāpabādhyate /",
    "GSP33mbrahsiu:1882": "satyam /",
    "GSP33mbrahsiu:1883": "pratyakṣataiva bhedajñānasya netyāveditam, yathā kṣepīyassarvatodiksaṃyogakāritasyālātacakrajñānasya",
    "GSP33mbrahsiu:1884": "tat sadapyapramāṇotthaṃ pratyakṣasarūpaṃ svapnadṛśyālātacakrādijñānavanna tattvāvagamanimittam",
    "GSP33mbrahsiu:1885": "nanūktena prakāreṇa pramāṇādanyato 'pi bhedajñānasyodayo na saṃbhavati /",
    "GSP33mbrahsiu:1886": "ko vānyathāha? na hi paramārthato bhedāvagamo 'sti /",
    "GSP33mbrahsiu:1887": "yadi syāt, kathaṃ bhedo 'pahnūyeta? apahnave vā kathaṃ tadavagamaḥ /",
    "GSP33mbrahsiu:1888": "nāvagamyamasti, avagamyate ceti durghaṭam /",
    "GSP33mbrahsiu:1889": "kiṃ tarhīdam? avidyā vibhramaḥ /",
    "GSP33mbrahsiu:1890": "yathāvabhāsaṃ vedyasadbhāve ca na vibhramaḥ, kiṃ tu samyagjñānam /",
    "GSP33mbrahsiu:1891": "asato cāvagamo 'nupapannaḥ /",
    "GSP33mbrahsiu:1892": "tasmānna paramārthataḥ sattvena nirucyate, nāpyasattvena, loke siddhatvātsarvapravādeṣvityuktam",
    "GSP33mbrahsiu:1893": "api ca jñānadvaye 'smiṃścatasraḥ kalpanāḥ saṃbhavanti ---",
    "GSP33mbrahsiu:1894": "jñānabhedātsāmānyavyaktivibhāgena vastudvayam, yathāhuḥ saṃsargavādinaḥ /",
    "GSP33mbrahsiu:1895": "ekaṃ vā sāmānyaviśeṣātmakaṃ vastu, yathāhuranekāntavādinaḥ /",
    "GSP33mbrahsiu:1896": "viśeṣā eva vā vastūni /",
    "GSP33mbrahsiu:1897": "teṣāmātyantikabhedaniścayāsāmarthyāttadupādānastadviṣaya evābhedaḥ kalpanājñānagocaraḥ /",
    "GSP33mbrahsiu:1898": "dṛṣṭā hi bhinneṣvabhedakalpanā ‘vanam'; iti ---",
    "GSP33mbrahsiu:1899": "yathāhurātyantikabhedavādinaḥ /",
    "GSP33mbrahsiu:1900": "abhedo vā paramārthaḥ /",
    "GSP33mbrahsiu:1901": "tasyānavacchinnasyānantasya tathā niścetumaśakteranāditvāccāvidyāyāstadupādānāstadviṣayā bhedaparikalpanāḥ",
    "GSP33mbrahsiu:1902": "dṛṣṭā hi taraṅgabhedādabhinne candramasi bhedakalpanā /",
    "GSP33mbrahsiu:1903": "tannāparīkṣya tattvaniścayaḥ /",
    "GSP33mbrahsiu:1904": "tatra parīkṣāyām ---",
    "GSP33mbrahsiu:1905": "na tāvaddvayamaikātmyaprakhyānānavakalpanāt // MBs_1.15 //",
    "GSP33mbrahsiu:1906": "samavāyakṛtaṃ taccenna bhedasyāparicyuteḥ /",
    "GSP33mbrahsiu:1907": "na tāvaddve vastunī sāmānyaviśeṣau, prakhyābhedāt /",
    "GSP33mbrahsiu:1908": "samānādhikaraṇatvena hīme prakhye jāyete ‘san ghaṭaḥ, gauḥ svastimatī'; iti /",
    "GSP33mbrahsiu:1910": "na vyadhikaraṇatvena yathā nīlapītaprakhye, yathā vā ‘daṇḍo devadattaḥ'; iti /",
    "GSP33mbrahsiu:1912": "nāpi viśeṣaṇaviśeṣyabhāvena yathā ‘daṇḍī'iti, saṃbandhasyāpratibhāsanāt /",
    "GSP33mbrahsiu:1913": "na ca vastubhedaviṣayatve sāmānādhikaraṇyamavakalpate satyapi saṃbandhe /",
    "GSP33mbrahsiu:1914": "saṃbandhidvayaṃ viśeṣaṇaviśeṣyatvena dvābhyāmekayā vā buddhyā gṛhyate, na tu parasparātmatvena",
    "GSP33mbrahsiu:1915": "parasparātmatvena ceha pratipattiḥ pratyātmavedanīyā /",
    "GSP33mbrahsiu:1916": "vipratipatteśca sāmānyaviśeṣayor [KKS_61] bhede /",
    "GSP33mbrahsiu:1917": "nānyathā vipratipadyeran /",
    "GSP33mbrahsiu:1918": "sāmānyapratyakṣe ca viśeṣapratyakṣābhimānāt /",
    "GSP33mbrahsiu:1919": "anyathā dhūmadṛṣṭāvivāgnau parokṣābhimānaḥ syāt /",
    "GSP33mbrahsiu:1920": "syādetat ---",
    "GSP33mbrahsiu:1921": "na saṃbandhamātrādbhedapratipattiḥ, api tu saṃbandhaviśeṣātsamavāyāt /",
    "GSP33mbrahsiu:1922": "sa hi vastusaṃśleṣātmakaḥ /",
    "GSP33mbrahsiu:1923": "tanna, samavāye 'pi tābhyāṃ rūpabhedasyānapāyāt, anyathā bhedābhāvādasaṃbandhāt /",
    "GSP33mbrahsiu:1924": "tathā ca naikātmyena prakhyā yujyate /",
    "GSP33mbrahsiu:1925": "asti ceyam /",
    "GSP33mbrahsiu:1926": "atastayā viruddhaḥ prakhyābhedo na vastubhedavyavasthāyai prabhavati /",
    "GSP33mbrahsiu:1927": "svayaṃ vā vyāhatatvāt, ekādhikaraṇatvenotpatteḥ (ekādhikaraṇatvenopapatteḥ",
    "GSP33mbrahsiu:1928": "edition) /",
    "GSP33mbrahsiu:1929": "nanu bhede 'pi parasparātmatvena pratipatternimittaṃ samavāyaḥ /",
    "GSP33mbrahsiu:1930": "tasya khalveṣa sāmarthyātiśayaḥ, yena bhedavatāmarthānāṃ bhedaṃ",
    "GSP33mbrahsiu:1931": "tirodadhāti /",
    "GSP33mbrahsiu:1932": "tathā ca te 'bhedena prakāśante /",
    "GSP33mbrahsiu:1933": "atrocyate ---",
    "GSP33mbrahsiu:1934": "bhedāntardhānasāmarthyaṃ tasya bhede 'pi cenmatam // MBs_1.16 //",
    "GSP33mbrahsiu:1935": "hantaikasyaiva tatkiṃ na yadevamavabhāsate /",
    "GSP33mbrahsiu:1936": "samavāyasāmarthyāccedbhedavatorabhedavatorabhedāvabhāsaḥ, hantaikasyaiva vastunaḥ sāmarthyaviśeṣānnānāvabhāso 'bhyupeyatām /",
    "GSP33mbrahsiu:1937": "vyarthā vastubhedakalpanā /",
    "GSP33mbrahsiu:1938": "na hyasti viśeṣaḥ ---",
    "GSP33mbrahsiu:1939": "yato bhinnayorabhedaprakāśasaṃbhavaḥ, naikasya nānāvabhāsasaṃbhava iti /",
    "GSP33mbrahsiu:1940": "nanu jvalanāyoguḍādiṣu dṛṣṭamevaṃvidhaṃ saṃsargasya sāmarthyam /",
    "GSP33mbrahsiu:1941": "tatra darśanātsaṃbhavī saṃsargādbhedavatsvabhedāvabhāsaḥ /",
    "GSP33mbrahsiu:1942": "naikasminnānāvabhāsaḥ, adarśanāt /",
    "GSP33mbrahsiu:1943": "ucyate ---",
    "GSP33mbrahsiu:1944": "dṛṣṭaḥ saṃsargadharmo 'yaṃ yadyekamapi vai tathā // MBs_1.17 //",
    "GSP33mbrahsiu:1945": "nānāvabhāsate citraṃ rūpamekaṃ tathā matiḥ /",
    "GSP33mbrahsiu:1946": "dṛṣṭaṃ khalvekamapi vividhāvabhāsam, yathā citraṃ rūpam /",
    "GSP33mbrahsiu:1947": "taddhi khalu na nīlādisamāhāramātram /",
    "GSP33mbrahsiu:1948": "teṣāmavayavasamavāye rūpāntarānabhyupagame cāvayavino nīrūpatvaprasaṅgāt /",
    "GSP33mbrahsiu:1949": "na ca nīrūpatvamevāvayavinaḥ /",
    "GSP33mbrahsiu:1950": "rūpasaṃskārābhāve hi na sa cākṣuṣaḥ syāt /",
    "GSP33mbrahsiu:1951": "na ca rūpisamavāyātsaṃkhyākarmādivaccākṣuṣatvam /",
    "GSP33mbrahsiu:1952": "evaṃ hyuktam ---",
    "GSP33mbrahsiu:1953": "‘mahatyanekadravyasamavāyādrūpāccopalabdhiḥ'; iti /",
    "GSP33mbrahsiu:1954": "sarvaścetthamavayavī nīrūpaḥ syāt /",
    "GSP33mbrahsiu:1955": "atha nārūpaḥ pratīyata iti nāyaṃ prasaṅgaḥ, [KKS_62] citro 'pi tatheti nārūpaḥ /",
    "GSP33mbrahsiu:1956": "taccāsya rūpaṃ nīlapītādinirbhāsaḥ /",
    "GSP33mbrahsiu:1957": "tathā nagaratrailokyādibuddhayo vividhaviṣayākārā nirbhāsante bhedābhāve 'pīti viṣayākārajñānavādino manyante /",
    "GSP33mbrahsiu:1958": "na caikabuddhitattvāvyatirekādviṣayākārāḥ parasparato 'pi vyāvartante,",
    "GSP33mbrahsiu:1959": "prāgeva buddheḥ /",
    "GSP33mbrahsiu:1960": "syādetat ---",
    "GSP33mbrahsiu:1961": "citramapi rūpaṃ saṃsargādevaikārthasamavetasamavāyalakṣaṇāttathāvabhāsate",
    "GSP33mbrahsiu:1962": "tadasat /",
    "GSP33mbrahsiu:1963": "yataḥ ---",
    "GSP33mbrahsiu:1964": "na ca saṃbandhisaṃbandhaḥ saṃsargo vyavadhānataḥ // MBs_1.18 //",
    "GSP33mbrahsiu:1965": "saṃśleṣo hi saṃsargaḥ /",
    "GSP33mbrahsiu:1966": "tataśca paraspararūpāvabhāsaḥ /",
    "GSP33mbrahsiu:1967": "sa cāvyavadhāne yujyate /",
    "GSP33mbrahsiu:1968": "na tu svāśrayābhyāṃ vyavadhāne /",
    "GSP33mbrahsiu:1969": "avayavāvayavirūpayorekavyavadhāne 'pyasaṃśleṣaḥ, kimu dvayavyavadhāne /",
    "GSP33mbrahsiu:1970": "kiṃ ca vyavahāre paropādhau sarvā dhīrvyāvahārikī /",
    "GSP33mbrahsiu:1971": "ayathārthā yadā bhāvabhedakalpastadā mudhā // MBs_1.19 //",
    "GSP33mbrahsiu:1972": "yasya khalu ‘śuklo gauḥ'; ityādibuddhayo vyavahārāṅgabhūtā dravyeṣu",
    "GSP33mbrahsiu:1973": "guṇajātyupādhinibandhanāḥ tasyaitā na yathāvastu,",
    "GSP33mbrahsiu:1974": "jātiguṇadravyāṇāmanyonyamarthāntaratvāt /",
    "GSP33mbrahsiu:1975": "tathā ca na vastunibandhano vyavahāraḥ,",
    "GSP33mbrahsiu:1976": "buddhyānupadarśitasyāvyavahārāṅgavādbuddhyupadarśitasya ca tathābhāvāt /",
    "GSP33mbrahsiu:1977": "evaṃ ca pratyayaviracitenaivāyamarthena vyāvṛtto vyavahāro 'nuvṛttaśceti",
    "GSP33mbrahsiu:1978": "vyarthā vastubhedakalpanā, kalpitasyāpi tasya vyavahāre 'nupayogāditarasya",
    "GSP33mbrahsiu:1979": "copayogāt /",
    "GSP33mbrahsiu:1980": "yathārthatvāya hi vyāvahārikīṇāṃ buddhīnāṃ vastubhedaḥ kalpyate /",
    "GSP33mbrahsiu:1981": "kalpite ca tasmin paropādhitvāttāsāṃ nāyathārthatvaparihāraḥ /",
    "GSP33mbrahsiu:1982": "syādetat ---",
    "GSP33mbrahsiu:1983": "asati vastubhede 'yathārthamapyanuvṛttavyāvṛttāvagrahaṃ vyāvahārikaṃ vijñānaṃ nodetumarhati, bījābhāvāt /",
    "GSP33mbrahsiu:1984": "na khalu sthāṇuśakalādiṣu puruṣarajatādivibhrāntayo nirbījāḥ,",
    "GSP33mbrahsiu:1985": "sāmānyanibandhanatvāt /",
    "GSP33mbrahsiu:1986": "ucyate ---",
    "GSP33mbrahsiu:1987": "ayathārthadhiyo bījamavaśyaṃ bāhyameva na /",
    "GSP33mbrahsiu:1988": "dṛṣṭastimirakāmādirāntaro 'pi hyupaplavaḥ // MBs_1.20 //",
    "GSP33mbrahsiu:1989": "[KKS_63] na viṣayadoṣādeva sādṛśyāderayathārthajñānam, ādhyātmikebhyo 'pi",
    "GSP33mbrahsiu:1990": "tu doṣebhyastimirakāmaśokādibhyaḥ /",
    "GSP33mbrahsiu:1991": "tatrāsati vastubheda ādhyātmiko doṣo 'vidyālakṣaṇo",
    "GSP33mbrahsiu:1992": "vyāvahārikajñānabījamiti nārtho vastubhedena /",
    "GSP33mbrahsiu:1993": "astu tarhyekaṃ dvyātmakam /",
    "GSP33mbrahsiu:1994": "evaṃ hi parasparātmapratipattiśca sāmānyaviśeṣayoḥ kalpate /",
    "GSP33mbrahsiu:1995": "vastuviparītaśca nārthasāmarthyātiśayaḥ kalpayitavyaḥ /",
    "GSP33mbrahsiu:1996": "vastunibandhano vyavahāraḥ, na vyāvahārikajñānānāmayathārthā vṛttiḥ /",
    "GSP33mbrahsiu:1997": "syādetat ---",
    "GSP33mbrahsiu:1998": "ekasya dvyātmakatā virodhavatī /",
    "GSP33mbrahsiu:1999": "ekaṃ ca dvyātmakaṃ ceti vipratiṣiddham /",
    "GSP33mbrahsiu:2000": "api ca sāmānyaṃ bhedāntarānuyāyi /",
    "GSP33mbrahsiu:2001": "tato vyāvṛttasvabhāvo bhedaḥ /",
    "GSP33mbrahsiu:2002": "tayorekatvaṃ hi virodhādaśakyāvaham /",
    "GSP33mbrahsiu:2003": "naitatsāram /",
    "GSP33mbrahsiu:2004": "viruddhamiti naḥ kva saṃpratyayaḥ? yatpramāṇaviparyayeṇa vartate /",
    "GSP33mbrahsiu:2005_0": "yattu yathā pramāṇenāvagamyate tasya tathābhāve viruddhatvābhidhāne kaṃ batāyamāśritya",
    "GSP33mbrahsiu:2005_1": "hetuṃ viruddhatvāviruddhatve vyavasthāpayet? pramāṇaṃ caikasya sāmānyaviśeṣātmakatāmavagamayati,",
    "GSP33mbrahsiu:2005_2": "vyāvṛttyanuvṛttibhyāṃ prakhyārūpabhedātsāmānādhikaraṇyāvagamācca (aikādhikaraṇyāvagamācca",
    "GSP33mbrahsiu:2006": "edition) /",
    "GSP33mbrahsiu:2007": "tadidamasāṃpratam, yato nedṛśāṃ vipratiṣiddhārthajñānānāṃ prāmāṇyameva yujyate saṃśayajñānavat",
    "GSP33mbrahsiu:2008": "anyathā saṃśayaviṣayo 'pi dvyātmā syāt, dvyābhāsatvāttasya sāmānādhikaraṇyācca tadavabhāsayoḥ",
    "GSP33mbrahsiu:2009": "atha matam ---",
    "GSP33mbrahsiu:2010": "na saṃśayite rūpasamuccayāvagamaḥ, yathā sāmānyaviśeṣavati, ‘ayaṃ vā, ayaṃ",
    "GSP33mbrahsiu:2011": "vā'iti pratīteḥ /",
    "GSP33mbrahsiu:2012": "mā bhūtsamuccayaḥ, vikalpaḥ syāt /",
    "GSP33mbrahsiu:2013": "so 'pi na, vastuno vikalpānupapatteḥ /",
    "GSP33mbrahsiu:2014": "ekamapi tarhi na dvyātmakam, ekasya dvyātmakatāvirodhāt /",
    "GSP33mbrahsiu:2015": "tatra yathā saṃśayajñānaṃ vipratiṣedhādapramāṇaṃ tathā sāmānyaviśeṣapratipattirapi, aikādhikaraṇyāt",
    "GSP33mbrahsiu:2016": "syādetat ---",
    "GSP33mbrahsiu:2017": "na saṃśayajñānaṃ vipratiṣedhādapramāṇam, nirṇayajñānena tu bādhanāt /",
    "GSP33mbrahsiu:2018": "yatra tarhi na nirṇayastatra vikalpātmatā syāt /",
    "GSP33mbrahsiu:2019": "api ca yathā bādhāyāmekasyāprāmāṇyaṃ nirākaraṇāt, evaṃ virodhe 'pi",
    "GSP33mbrahsiu:2020": "dvayorekasya vā jñānasya viruddharūpopagrahe tadrūpādhigatyoranyonyanirākaraṇāt /",
    "GSP33mbrahsiu:2021": "tatraikanirākaraṇe [KKS_64] itarasmānniścayaḥ /",
    "GSP33mbrahsiu:2022": "parasparanirākṛtau tulyabalatve sandeha iti na saṃśayajñānādekasya sāmānyaviśeṣapratipattirviśiṣyate",
    "GSP33mbrahsiu:2023": "tasmādihānaikāntikaṃ vastvityevaṃ jñānaṃ suniścitamiti svapakṣopavarṇanam /",
    "GSP33mbrahsiu:2024": "api ca ekatvamavirodhena bhedasāmānyayoryadi /",
    "GSP33mbrahsiu:2025": "na dvyātmatā bhavedekataranirbhaktabhāgavat // MBs_1.21 //",
    "GSP33mbrahsiu:2026": "avaśyamanena padārthānāṃ bhedābhedau vyavasthāpayatā ---",
    "GSP33mbrahsiu:2027": "yathā tāvatsāmānyamabhinnaṃ viśeṣā bhidyanta iti ---",
    "GSP33mbrahsiu:2028": "bhedābhedayorlakṣaṇaṃ vācyam /",
    "GSP33mbrahsiu:2029": "tatra rūpavirodho 'nyonyābhāvo bhedalakṣaṇam /",
    "GSP33mbrahsiu:2030": "viparyayo 'bhedalakṣaṇam /",
    "GSP33mbrahsiu:2031": "rūpavirodhāddhyanyonyābhāvaparyāyādviśeṣā bhidyante /",
    "GSP33mbrahsiu:2032": "bhidyamāneṣvapi teṣu sāmānyamabhinnam, viparyayāt /",
    "GSP33mbrahsiu:2033": "tatra sāmānyaviśeṣayoryadi svarūpavirodho 'nyonyābhāvaḥ, naikatvaṃ bhedānāmiva parasparam",
    "GSP33mbrahsiu:2034": "atha sāmānyaviśeṣabuddhyeraikādhikaraṇyenotpatteḥ svarūpavirodho",
    "GSP33mbrahsiu:2035": "'bhyupeyate, na tarhyekaṃ dvyātmakam /",
    "GSP33mbrahsiu:2036": "sāmānyaviśeṣayoḥ svarūpavirodhābhāvādasati bhede dvitvānupapatteḥ /",
    "GSP33mbrahsiu:2037": "yathā na sāmānyāṃśo dvirūpo viśeṣāṃśo vā rūpavirodhābhāvāt ---",
    "GSP33mbrahsiu:2038": "tatraikasminnirbhakte dvitvābhāvāt ---",
    "GSP33mbrahsiu:2039": "tathā sāmānyaviśeṣayorapi sāmānādhikaraṇyabuddheryadi na rūpavirodhaḥ, na parasparātmābhāvaḥ (Ms B; parasparābhāvaḥ edition) /",
    "GSP33mbrahsiu:2040": "dvitvaṃ na yujyate /",
    "GSP33mbrahsiu:2041": "atha rūpavirodhaḥ, naikatvamiti /",
    "GSP33mbrahsiu:2042": "yadi matam ---",
    "GSP33mbrahsiu:2043": "na svarūpavirodhānnānātvam, tadabhāvāccaikatvam, yena sāmānyaviśeṣayoḥ svarūpavirodhābhāvāddvitvaṃ na syādanyatarasyeva bhāgasya /",
    "GSP33mbrahsiu:2044": "kiṃ tu buddhe rūpabhedābhedābhyām /",
    "GSP33mbrahsiu:2045": "sāmānyaviśeṣayośca parasparātmatvena pratipatterasatyapyanyonyābhāvalakṣaṇe svarūpavirodhe buddhe rūpabhedāddvitvam /",
    "GSP33mbrahsiu:2046": "aṃśe tu rūpābhedādekatvam /",
    "GSP33mbrahsiu:2047": "ato vastuno dvirūpabuddhigrāhyatvād dvyātmateti /",
    "GSP33mbrahsiu:2048": "tatrocyate ---",
    "GSP33mbrahsiu:2049": "aikātmyabuddherbhāge cedevaṃ vastuni tarhyasau /",
    "GSP33mbrahsiu:2050": "na cetkutastyamekatvamasti ced dvyātmatā katham // MBs_1.22 //",
    "GSP33mbrahsiu:2051": "yadi tarhi buddherekarūpopagrāhitvādabhedoṃ 'śasya, vastu vicāryam ---",
    "GSP33mbrahsiu:2052": "[KKS_65] tatrāpi buddhiḥ kimekarūpopagrāhiṇī na veti /",
    "GSP33mbrahsiu:2053": "tatra yadi naikarūpopagrāhiṇī vastuni buddhiḥ ---",
    "GSP33mbrahsiu:2054": "sāmānyaviśeṣātmakaṃ hi vastu ---",
    "GSP33mbrahsiu:2055": "taddvirūpabuddhyupagrāhyam, kathamekatvaṃ vastunaḥ?",
    "GSP33mbrahsiu:2056": "buddhirūpābhedasyābhedalakṣaṇasyābhāvāt, rūpabhedasya ca bhedalakṣaṇasya",
    "GSP33mbrahsiu:2057": "bhāvāt /",
    "GSP33mbrahsiu:2058": "athaikarūpopagrāhiṇyeva vastuni buddhiḥ, na dvyātmakatvamaṃśavadeva /",
    "GSP33mbrahsiu:2059": "atha matam ---",
    "GSP33mbrahsiu:2060": "buddhirūpabhedaḥ parasparātmābhāvaśca (Mss AB; parasparātmatābhāvaśca --",
    "GSP33mbrahsiu:2061": "edition) bhedalakṣaṇam /",
    "GSP33mbrahsiu:2062": "tatra gavādayo bhedā bhinnarūpabuddhyupagrāhyāḥ parasparānātmānaśca, na tu sāmānyaviśeṣau, buddhirūpabhede 'pi parasparātmatvena pratipatteḥ /",
    "GSP33mbrahsiu:2063": "evamapi sāmānyaviśeṣayorbhedalakṣaṇena virahānna dvyātmatā,",
    "GSP33mbrahsiu:2064": "aṃśavadityuktam /",
    "GSP33mbrahsiu:2065": "yadi manyeta ---",
    "GSP33mbrahsiu:2066": "buddhirūpābhedaḥ (Ms B; buddheḥ rūpābhedaḥ -- edition)",
    "GSP33mbrahsiu:2067": "parasparātmapratipattiśca dve abhedalakṣaṇe /",
    "GSP33mbrahsiu:2068": "tatrāṃśasya rūpābhedādekatvam, ubhayostu parasparātmatvapratīteḥ /",
    "GSP33mbrahsiu:2069": "viśeṣāṇāṃ tu na buddhe rūpāvibhāgaḥ, na parasparātmapratipattiriti bhinnā iti /",
    "GSP33mbrahsiu:2071": "evamapyabhedalakṣaṇe sati parasparātmapratipattau, ubhayābhāve ca bhedalakṣaṇe 'vidyamāne, na dvyātmatā /",
    "GSP33mbrahsiu:2072": "na caikasyābhedasya dve lakṣaṇe yujyete /",
    "GSP33mbrahsiu:2073": "lakṣaṇābhedo hyabhedaṃ vyavasthāpayati, tadbhedaśca bhedam /",
    "GSP33mbrahsiu:2074": "lakṣaṇabhede 'pi cettattvam, anyatvaṃ ca lakṣaṇābhede 'pi yadi,",
    "GSP33mbrahsiu:2075": "vyarthataiva lakṣaṇasya syāditi /",
    "GSP33mbrahsiu:2076": "api ca sāmānyaviśeṣayorabhede,",
    "GSP33mbrahsiu:2077": "buddhyantarasya vaiyarthyamekāṃśa iva cāpatet /",
    "GSP33mbrahsiu:2078": "nānātvādarthavattā cedekatvādvyarthatā na kim // MBs_1.23 //",
    "GSP33mbrahsiu:2079": "buddhyantarapravṛttireva sāmānyaviśeṣayorekavastvātmatāmapākaroti /",
    "GSP33mbrahsiu:2080": "sā hi nānātmatve bhedeṣvivārthavatī, anadhigatādhigamāt /",
    "GSP33mbrahsiu:2081": "ekatve tu yathā sāmānyaviśeṣavibhāgayoḥ svabuddhisamadhigatayorna vilakṣaṇaṃ buddhyantaramarthyate, tathā sāmānyabuddherna buddhyantaraṃ",
    "GSP33mbrahsiu:2082": "vilakṣaṇaṃ viśeṣādhigamāya prārthyeta /",
    "GSP33mbrahsiu:2083": "tathā viśeṣabuddherna sāmānyādhigamāya /",
    "GSP33mbrahsiu:2084": "atha nātyantamavyatirekaḥ sāmānyaviśeṣayoḥ, vyatireko 'pi tu /",
    "GSP33mbrahsiu:2085": "tatra vyatirekādarthavatteti /",
    "GSP33mbrahsiu:2086": "tadasat /",
    "GSP33mbrahsiu:2087": "evamapi kuta etat ---",
    "GSP33mbrahsiu:2088": "vyatirekādarthavattvaṃ bhedavat, na punaravyatirekādekāṃśavadvaiyarthyam?",
    "GSP33mbrahsiu:2089": "[KKS_66] tulyayorhi bhedābhedayoḥ kuta etat ---",
    "GSP33mbrahsiu:2090": "bhedādekayā buddhyā na grahaṇam, na punarabhedādgrahaṇamiti buddhyantaravaiyarthyam? autsargikaśca hetvabhāve phalābhāvaḥ",
    "GSP33mbrahsiu:2091": "svabhāvasiddhaḥ /",
    "GSP33mbrahsiu:2092": "tasya hetubhāve phalabhāvo 'pavādaḥ /",
    "GSP33mbrahsiu:2093": "tatrābhede hetubhāvādekayaiva buddhyobhayādhigamo yuktaḥ /",
    "GSP33mbrahsiu:2094": "naikatve 'nyatarādhigamaheturnāstīti śakyaṃ vaktum /",
    "GSP33mbrahsiu:2095": "athāpi kathañcinnāstītyucyeta /",
    "GSP33mbrahsiu:2096": "tathāpyasti tāvat, ekatvāt /",
    "GSP33mbrahsiu:2097": "tatra hetubhāvāt phalabhāvaḥ syāt, tasya kāraṇatvāt /",
    "GSP33mbrahsiu:2098": "na tvabhāvo 'bhāvasya kāraṇam /",
    "GSP33mbrahsiu:2099": "svabhāvasiddhastvabhāvaḥ phalasya /",
    "GSP33mbrahsiu:2100": "tasya hetunibandhanaḥ phalabhāvo nivartakaḥ /",
    "GSP33mbrahsiu:2101": "sa ca heturubhayatrāsti tāvat /",
    "GSP33mbrahsiu:2102": "asattvaṃ tvanupayogam, akāraṇatvāditi /",
    "GSP33mbrahsiu:2103": "api ca sāmānyaṃ na hi vastvātmā na bhedaścitra eva saḥ /",
    "GSP33mbrahsiu:2104": "tasyānanvayato bhedavādaḥ śabdāntarādayam // MBs_1.24 //",
    "GSP33mbrahsiu:2105": "yasyaikamubhayātmakaṃ vastu na tasya sāmānyamātraṃ vastuna ātmā na viśeṣamātram /",
    "GSP33mbrahsiu:2106": "tanmātratve vastubhedaprasaṅgāt /",
    "GSP33mbrahsiu:2107": "tasmāt saṃbhinnobhayarūpaḥ śabalo vastvātmā /",
    "GSP33mbrahsiu:2108": "na ca śabalasyānyatrānugamaḥ /",
    "GSP33mbrahsiu:2109": "yasya tvanugamaḥ sa vasturūpaṃ na bhavati /",
    "GSP33mbrahsiu:2110": "tathā ca śabdāntaramavalambya bhedā eva satyā ityetatpratipādyate śabdāntareṇa vā hetunā dvyātmakamekamiti",
    "GSP33mbrahsiu:2111": "anuganturavastusvabhāvatve kalpanāviṣayatvāt /",
    "GSP33mbrahsiu:2112": "syādetat ---",
    "GSP33mbrahsiu:2113": "mā bhūdvastu tadaṃśatvaṃ tu na vāryate /",
    "GSP33mbrahsiu:2114": "anyathā nirbījā kalpanāpi na bhavet /",
    "GSP33mbrahsiu:2115": "kaḥ punarayamaṃśo nāma /",
    "GSP33mbrahsiu:2116": "na tāvadvastveva /",
    "GSP33mbrahsiu:2117": "tanmātrarūpatve vastuno bhedaprasaṅga ityuktam /",
    "GSP33mbrahsiu:2118": "nāpi vastuno 'nyatsvayaṃ vastu, sāmānyaviśeṣatadvatāṃ trayāṇāṃ vastūnāṃ",
    "GSP33mbrahsiu:2119": "prasaṅgāt /",
    "GSP33mbrahsiu:2120": "atha na vastveva nānyatsvayaṃ vastu /",
    "GSP33mbrahsiu:2121": "pariśeṣāt kalpanāviṣayastattvānyatvābhyāmanirvacanīyaḥ /",
    "GSP33mbrahsiu:2122": "nanu nāṃśoṃ 'śino 'rthāntaraṃ nāpi sa eva, ubhayathānaṃśatvāt /",
    "GSP33mbrahsiu:2123": "nāpyavastu, ata eva /",
    "GSP33mbrahsiu:2124": "na hi khapuṣpaṃ kasyacidaṃśo bhavati /",
    "GSP33mbrahsiu:2125": "tatrāṃśānugame vastvevānugataṃ bhavati tasya tadavyatirekāt /",
    "GSP33mbrahsiu:2126": "naitatsāram /",
    "GSP33mbrahsiu:2127": "[KKS_67] ananugamādaṃśāntarasya kiṃ na vastuno 'nanugamaḥ /",
    "GSP33mbrahsiu:2128": "api tvananugama (api tvananugama -- edition) eva tasya samudāyātmakatvādekābhāve 'pyabhāvāt",
    "GSP33mbrahsiu:2129": "tathā hi ---",
    "GSP33mbrahsiu:2130": "itaretarāpekṣau vā sāmānyaviśeṣau vastu, tatsamāhāro vā /",
    "GSP33mbrahsiu:2131": "ubhayathārthāntare viśeṣasyābhāvānna vastvanvayaḥ /",
    "GSP33mbrahsiu:2132": "pratyekamanapekṣayorvastutve nobhayātmakamekaṃ vastu syāditi suṣṭhūcyate ---",
    "GSP33mbrahsiu:2133": "tasyānanvayato bhedavādaḥ śabdāntarādayamiti /",
    "GSP33mbrahsiu:2134": "yadi vākhilabhāvānāmabhedāttadatattvataḥ /",
    "GSP33mbrahsiu:2135": "abhedavādāśrayaṇaṃ syādanyavidhayā girā // MBs_1.25 //",
    "GSP33mbrahsiu:2136": "aṃśānuvṛttyā vā vastvanugame 'dvaitavādaḥ /",
    "GSP33mbrahsiu:2137": "tathā hi ---",
    "GSP33mbrahsiu:2138": "gauḥ svatastāvadgauḥ, saddravyādirūpānugamādaśvavastuno 'nugamādaśvaḥ /",
    "GSP33mbrahsiu:2139": "tadevaṃ gaurgauścāśvaśca /",
    "GSP33mbrahsiu:2140": "aśvo 'pi tāvadaśvaḥ saddravyādirūpānugamena govastuno 'nvayādgauḥ /",
    "GSP33mbrahsiu:2141": "tadevamaśvo 'pyaśvo gauśca /",
    "GSP33mbrahsiu:2142": "tadevaṃ sarvabhāvānāṃ tadbhāvānyabhāvābhyāmabheda ityadvaitaṃ jagadityuktamanyaprakārayā vācā",
    "GSP33mbrahsiu:2143": "satyam, dvaitamapyasti /",
    "GSP33mbrahsiu:2144": "yatastadbhāvānyabhāvābhyāmabhedaḥ /",
    "GSP33mbrahsiu:2145": "naitatsāram /",
    "GSP33mbrahsiu:2146": "gaurapi cedaśvo gauścāśvaśca /",
    "GSP33mbrahsiu:2147": "tatkuto 'nyatvam? gauraśva ityapi (gauścāśvaścetyapi -- edition)",
    "GSP33mbrahsiu:2148": "bhedābhidhānamanibandhanameva /",
    "GSP33mbrahsiu:2149": "siddhe hi gavāśvabhede etadupapadyate /",
    "GSP33mbrahsiu:2150": "gavāśvasya tu pratyekaṃ gavāśvatve bhedābhāvādanibandhanameva tat /",
    "GSP33mbrahsiu:2151": "nanu viśeṣāṃśānāṃ vyāvṛtteranyatvasiddhiḥ /",
    "GSP33mbrahsiu:2152": "tathā ca dvaitādvaitātmakaṃ jagaditi /",
    "GSP33mbrahsiu:2153": "atha viśeṣavyāvṛtteranyatvasiddhiḥ /",
    "GSP33mbrahsiu:2154": "kimubhayarūpatvādvastuno vastvantare 'nugamo nāsti? aśvavastu govastu na",
    "GSP33mbrahsiu:2155": "bhavati /",
    "GSP33mbrahsiu:2156": "athāstyanugamaḥ, aśvo 'pi gaurbhavati? tatra pūrvasminkalpe vastuno",
    "GSP33mbrahsiu:2157": "'nanvayādanuyataścāvastutvādbhedavāda ityuktam /",
    "GSP33mbrahsiu:2158": "atha viśeṣavyāvṛttāvapi tadvastvanugatam, bhavatyaśvo gauḥ (bhavatyaśvo",
    "GSP33mbrahsiu:2159": "'pi -- edition) /",
    "GSP33mbrahsiu:2160": "kuto 'nyatvasiddhiḥ? yadi matam ---",
    "GSP33mbrahsiu:2161": "anugataṃ cānanugataṃ cāśve govastu /",
    "GSP33mbrahsiu:2162": "bhavati cāśvo gauḥ /",
    "GSP33mbrahsiu:2163": "gaustu gaureva /",
    "GSP33mbrahsiu:2164": "bhavatyeva hi tatra govastu /",
    "GSP33mbrahsiu:2165": "tato 'nyatvasiddhiriti /",
    "GSP33mbrahsiu:2166": "atha govastu kathaṃ vaktavyam? kiṃ yadgaurbhavatyeva, atha yanna bhavatyapi? tatra pūrvasyāṃ kalpanāyāṃ na vastuno 'nugama ityananvitāni vastūni /",
    "GSP33mbrahsiu:2167": "dvitīyasyāṃ [KKS_68] vastuno vastvantare 'nvayādadvaitam /",
    "GSP33mbrahsiu:2168": "sarvathā yena viśeṣeṇāyamaśvādgovastu vyavasthāpayatyanyat tadviśeṣayujastu tasyānanvayādbhedavādaḥ",
    "GSP33mbrahsiu:2169": "athānanvayadoṣānna viśeṣamāśrayati abhedavāda iti na dvaitādvaitakalpanopapadyata iti /",
    "GSP33mbrahsiu:2170": "dravyaparyāyārthakānāṃ naya etena vāritaḥ /",
    "GSP33mbrahsiu:2171": "teṣāmapi dravyanayaḥ paryāyanaya eva vā // MBs_1.26 //",
    "GSP33mbrahsiu:2172": "ye ca ---",
    "GSP33mbrahsiu:2173": "dravyaṃ nityaṃ mṛtsuvarṇādi /",
    "GSP33mbrahsiu:2174": "tasya (tasya tu Ms A; tasya ca -- edition) ghaṭarucakādayaḥ paryāyā viśeṣākhyā apāyina upāyinaścāvyatirekāḥ /",
    "GSP33mbrahsiu:2175": "na ca te dravyameva, tasya sthitimattvāt /",
    "GSP33mbrahsiu:2176": "na ca tato 'tyantaṃ vyāvartante, bhedenānupalabdheḥ /",
    "GSP33mbrahsiu:2177": "dravyasyaiva rucakādirūpeṇa pratyayāt /",
    "GSP33mbrahsiu:2178": "evaṃ dravyaparyāyarūpaṃ vastu /",
    "GSP33mbrahsiu:2179": "atha (Ms B; atha -- edition) tu dravyameva syāt, vardhamānakabhaṅgena rucakakriyāyāṃ na kiñcidutpannaṃ naṣṭaṃ veti prītiśokau tadarthinorna syātām /",
    "GSP33mbrahsiu:2180": "atha tu paryāyamātram, hemārthino madhyasthatā na syāt /",
    "GSP33mbrahsiu:2181": "paryāyamātre hi hemni hemno vināśātparyāyavināśe kathaṃ madhyasthatā?",
    "GSP33mbrahsiu:2182": "utpāde vā? tasmāddravyaparyāyarūpatvādvastuna utpattisthitibhaṅgānāmekatra saṃbhavāddravyarūpasthitermādhyasthyam, paryāyayorutpattivināśābhyāṃ prītiśokāvavakalpete iti ---",
    "GSP33mbrahsiu:2183": "manyante /",
    "GSP33mbrahsiu:2184": "tannītirapyanenaiva nirākṛtā prakāreṇa /",
    "GSP33mbrahsiu:2185": "tathā hi ---",
    "GSP33mbrahsiu:2186": "teṣāmapi vastuno vastvantarānvaye 'pi bhāgābhāvāddravyamātraṃ syāt /",
    "GSP33mbrahsiu:2187": "atha na vastvanveti dravyaparyāyarūpatvādvastunaḥ, paryāyāntare ca paryāyāntarasyānanugamādananvitāni tarhi vyāvṛttasvabhāvāni vastūni /",
    "GSP33mbrahsiu:2188": "yasyānugamaḥ kalpyate tanmātrarūpasyāvastutvātparyāyamātram /",
    "GSP33mbrahsiu:2189": "avasthitaṃ hi dravyamucyate /",
    "GSP33mbrahsiu:2190": "na caivamavasthitaṃ kiñcidekaṃ vastvasti /",
    "GSP33mbrahsiu:2191": "vastunastvapoddhṛtasyāṃśasyāvasthānakalpanā kalpanaiva /",
    "GSP33mbrahsiu:2192": "vastunaścitratvāt, tasya cātathābhāvāditi /",
    "GSP33mbrahsiu:2193": "api ca utpādasthitibhaṅgānāmekatra samavāyataḥ /",
    "GSP33mbrahsiu:2194": "prītimadhyasthatāśokāḥ syurna syuriti durghaṭam // MBs_1.27 //",
    "GSP33mbrahsiu:2195": "[KKS_69] yasya khalu dravyātparyāyā bhidyante tasya ---",
    "GSP33mbrahsiu:2196": "dravyamātrārthino dravyasya sthitervināśābhāvādapūrvasyānutpādānmadhyasthatā,",
    "GSP33mbrahsiu:2197": "rucakārthinastasyāpūrvasyotpatteḥ prītiḥ, vardhamānakārthinastasya vināśācchokaḥ ---",
    "GSP33mbrahsiu:2198": "iti vyavasthā kalpate /",
    "GSP33mbrahsiu:2199": "yasya tu na paryāyebhyo 'nyaddravyaṃ",
    "GSP33mbrahsiu:2200": "(Ms A; yasya tu paryāyebhyo 'nanyaddravyaṃ -- edition) na dravyādanye paryāyāḥ, tasya utpattisthitibhaṅgānāmekatra samavāye dravyārthino madhyasthatā bhavet, na bhavecca /",
    "GSP33mbrahsiu:2201": "prītiśokau syātām, na syātām /",
    "GSP33mbrahsiu:2202": "na hi taddravyamavatiṣṭhata eva, vinaśyatyapūrvaṃ cotpadyate /",
    "GSP33mbrahsiu:2203": "tatra vināśādapūrvotpatteśca prītiśokau syātām, na madhyasthatā /",
    "GSP33mbrahsiu:2204": "madhyasthatā ca sthiteḥ syāt ---",
    "GSP33mbrahsiu:2205": "iti durghaṭamāpadyeta /",
    "GSP33mbrahsiu:2206": "tathā vardhamānakārthinastannāśācchokaḥ syāt /",
    "GSP33mbrahsiu:2207": "na ca syāt, sthiteḥ /",
    "GSP33mbrahsiu:2208": "prītiśca tasyāpūrvasyotpādātsyāt /",
    "GSP33mbrahsiu:2209": "na ca bhavet, pūrvasyaiva sthiteḥ /",
    "GSP33mbrahsiu:2210": "vināśācca śokaḥ syāditi /",
    "GSP33mbrahsiu:2211": "atha bhedo 'pyastīti nāyaṃ doṣaḥ /",
    "GSP33mbrahsiu:2212": "abhedo 'pyastīti kiṃ na bhavati? atha nātyantamabhedaḥ, tena na saṃkaraḥ /",
    "GSP33mbrahsiu:2213": "nātyantamabheda iti vyavasthāpi na yujyate /",
    "GSP33mbrahsiu:2214": "na cāsya kiñcitkvacidekāntataḥ sarvatrānekāntamabhyupayataḥ, yenāyaṃ viśeṣa ucyate ---",
    "GSP33mbrahsiu:2215": "nātyantamabheda ityasaṃkara iti /",
    "GSP33mbrahsiu:2216": "tathā ca naikāntaḥ sarvabhāvānāṃ yadi sarvavidhānataḥ /",
    "GSP33mbrahsiu:2217": "apravṛttinivṛttīdaṃ prāptaṃ sarvatra hī jagat // MBs_1.28 //",
    "GSP33mbrahsiu:2218": "yadā hi sarvaprakāreṣvanaikāntikatvaṃ bhāvānām, tathā sati ---",
    "GSP33mbrahsiu:2219": "nāyaṃ lokaḥ kvacidabhimatasādhanatāprakāramavadhārya pravarteta, yato nāsau tathaiva /",
    "GSP33mbrahsiu:2220": "nāpi nivarteta, yato nāsāvatathaiva /",
    "GSP33mbrahsiu:2221": "tathā duḥkhahetorna nivarteta, nāsau tathaiva /",
    "GSP33mbrahsiu:2222": "nāpi na nivarteta, yato nāsāvatathaiva ---",
    "GSP33mbrahsiu:2223": "iti kaṣṭāṃ bata daśāmāpadyeta /",
    "GSP33mbrahsiu:2224": "atha vā yaduktam ---",
    "GSP33mbrahsiu:2225": "prītimadhyasthatāśokāḥ syurna syuriti durghaṭamiti, tatra brūyuḥ ---",
    "GSP33mbrahsiu:2226": "sarvavastuṣu sarvaprakārāṇāmanaikāntikatvātkā durghaṭatā? tathā hi ---",
    "GSP33mbrahsiu:2227": "prītimadhyasthatāśokā naikāntataḥ santi, naikāntato na santīti /",
    "GSP33mbrahsiu:2228": "atrocyate ---",
    "GSP33mbrahsiu:2229": "naikāntaḥ sarvabhāvānāmiti /",
    "GSP33mbrahsiu:2230": "yadi khalu prītyādīnāṃ sadasattve [KKS_70] naikāntike ('naikāntike --",
    "GSP33mbrahsiu:2231": "edition) ---",
    "GSP33mbrahsiu:2232": "na prītyarthī prītisādhaneṣu pravarteta, prītervidyamānatvāt /",
    "GSP33mbrahsiu:2233": "nāpi na pravarteta, tasyā abhāvāt /",
    "GSP33mbrahsiu:2234": "tathā duḥkhanivṛttyarthī na duḥkhasādhanasaṃparkaṃ pariharet, tasyāsattvāt",
    "GSP33mbrahsiu:2235": "nāpi na pariharet, tasya sattvāt ---",
    "GSP33mbrahsiu:2236": "ityapravṛttinivṛttikaṃ bata viśvamāpannamiti /",
    "GSP33mbrahsiu:2237": "evaṃ tāvanna dve vastunī, naikaṃ dvyātmakam /",
    "GSP33mbrahsiu:2238": "tatra dvayamavaśiṣyate ---",
    "GSP33mbrahsiu:2239": "bhedaḥ satyaḥ, tadupādānābhedakalpanā /",
    "GSP33mbrahsiu:2240": "abhedo vā satyaḥ, tadupādānā bhedakalpaneti /",
    "GSP33mbrahsiu:2241": "tatra ---",
    "GSP33mbrahsiu:2242": "āpekṣikatvādbhedo hi bhedagrahapurassaraḥ /",
    "GSP33mbrahsiu:2243": "naikajñānaṃ samīkṣyaikaṃ na bhedaṃ tattvahānataḥ // MBs_1.29 //",
    "GSP33mbrahsiu:2244": "na bhedamupādāyābhedakalpanā /",
    "GSP33mbrahsiu:2245": "kutaḥ? āpekṣiko hi bhedo nānyamanapekṣya śakyate grahītum /",
    "GSP33mbrahsiu:2246": "na cāgṛhīto bhedo 'bhedakalpanāyā upādānaṃ bhavati /",
    "GSP33mbrahsiu:2247": "parāpekṣatve cāsya grahaṇamanupapannam /",
    "GSP33mbrahsiu:2248": "yato nāgṛhīte bhede parātmānau vyavatiṣṭhete /",
    "GSP33mbrahsiu:2249": "na ca parātmavyavasthāmantareṇa bhedagraho 'stīti prākprapañcitam /",
    "GSP33mbrahsiu:2250": "na tvevam (Ms A; na caivam -- edition) abhedagrahaṇamabhedagrahaṇāpekṣam /",
    "GSP33mbrahsiu:2251": "nāpi bhedagrahaṇāpekṣam, abhedahānaprasaṅgāt /",
    "GSP33mbrahsiu:2252": "na hi bhede gṛhīte 'bhedasyāvakāśo 'sti /",
    "GSP33mbrahsiu:2253": "tatrābhedaṃ gṛhītvā tamupādāya tasya yathāvanniścayāśaktau vyavacchedakalpanopapadyate, yathaikabuddhinirgrāhyeṣu ghaṭādiṣvavayavavibhāgakalpanā /",
    "GSP33mbrahsiu:2254": "na tatra bhedopādānābhedakalpanā /",
    "GSP33mbrahsiu:2255": "bhedo hi paramāṇuṣu vyavatiṣṭhate /",
    "GSP33mbrahsiu:2256": "te cātīndriyāḥ /",
    "GSP33mbrahsiu:2257": "nanu caikatvamapyanusandhānapratyayāvaseyam /",
    "GSP33mbrahsiu:2258": "sa ca na bhedamantareṇa /",
    "GSP33mbrahsiu:2259": "bhedāsparśe (bhedāsaṃsparśe -- edition) hi kiṃ kenānusandhīyatāmiti /",
    "GSP33mbrahsiu:2260": "pratyuktametat ---",
    "GSP33mbrahsiu:2261": "nedānīmabhinnadeśakālo 'rtha ekaḥ syāt /",
    "GSP33mbrahsiu:2262": "asati caikasmin kimāśrayā bhedāśaṅkā syāt, yasyānusaṃdhānādekatvamucyata iti /",
    "GSP33mbrahsiu:2263": "api ca sarvapratyātmavedanīyametadabhedopādāno bheda iti /",
    "GSP33mbrahsiu:2264": "tathā hi ---",
    "GSP33mbrahsiu:2265": "ālocyate vastumātraṃ jñānenāpātajanmanā /",
    "GSP33mbrahsiu:2266": "acetyamāno bhedo 'pi cakāstītyatisāhasam // MBs_1.30 //",
    "GSP33mbrahsiu:2267": "[KKS_71] vastumātraviṣayaṃ prathamamavikalpakaṃ pratyakṣam /",
    "GSP33mbrahsiu:2268": "tatpūrvāstu vikalpabuddhayo viśeṣānavagāhanta iti sarvapratyātmavedanīyam /",
    "GSP33mbrahsiu:2269": "syādetat ---",
    "GSP33mbrahsiu:2270": "viśiṣṭarūpopagrāhyeva pratyakṣam /",
    "GSP33mbrahsiu:2271": "sa tu bhedaḥ śabdenāsaṃsparśānna tathopalakṣyate, yathā vikalpabuddhau /",
    "GSP33mbrahsiu:2272": "tadayuktam, vipratiṣedhāt /",
    "GSP33mbrahsiu:2273": "na copalakṣyate pratyakṣabuddhau viśeṣaḥ prakāśate ceti vipratiṣiddham /",
    "GSP33mbrahsiu:2274": "ato 'tisāhasamucyate /",
    "GSP33mbrahsiu:2275": "yastu saṃvittāveva vipratipadyate sarvānātmavyāvṛttaspaṣṭapratibhāsaṃ pratyakṣamiti vadan, tasyottaram ---",
    "GSP33mbrahsiu:2276": "‘āhurvidhātṛpratyakṣam'; ityādyuktameveti /",
    "GSP33mbrahsiu:2277": "kiṃ ca pratiṣṭhitaṃ ca vijñānamarthamātrāvalambanam /",
    "GSP33mbrahsiu:2278": "bhedeṣu tvapratiṣṭhatvamastīndriyadhiyāmapi // MBs_1.31 //",
    "GSP33mbrahsiu:2279": "vastudvayānupapatterekasya ca dvyātmatāyogādavaśyakalpanīye 'nyatarasya",
    "GSP33mbrahsiu:2280": "mithyātve yuktaṃ viśeṣāvabhāsasya mithyātvam, rajatādivibhrāntiṣu darśanāt /",
    "GSP33mbrahsiu:2281": "na ca vastumātrāvabhāsasya /",
    "GSP33mbrahsiu:2282": "na hi vastumātravyabhicāraḥ kvacijjñāne dṛṣṭo 'sti, antatastasyaiva vastunaḥ pratibhāsanāt",
    "GSP33mbrahsiu:2283": "dṛṣṭatadbhāvasyaiva tatkalpanā laghvī, kḷptatvādyogyatāyāḥ, itaratra tu kalpyatvāt /",
    "GSP33mbrahsiu:2284": "syādetat ---",
    "GSP33mbrahsiu:2285": "mānasya eva buddhayaḥ kḷptayogyabhāvā mithyātvaṃ prati, nendriyajanmānaḥ /",
    "GSP33mbrahsiu:2286": "indriyabuddhisamadhigamyāśca bhedā iti /",
    "GSP33mbrahsiu:2287": "etacca vārtam /",
    "GSP33mbrahsiu:2288": "indriyadoṣānuvidhāyitvādbhrāntīnāmiti (@doṣaviśeṣānuvidhāyi@ -- edition) /",
    "GSP33mbrahsiu:2289": "api ca yasya matam ---",
    "GSP33mbrahsiu:2290": "vyāvṛttasvalakṣaṇā bhāvāḥ /",
    "GSP33mbrahsiu:2291": "tena te 'nyonyābhāvasvabhāvā vyākartavyāḥ, tadviśeṣaṇā vā /",
    "GSP33mbrahsiu:2292": "nānyathā vyāvṛttaśabdo 'rthavān bhavati, tasyetaretarābhāvanimittatvāt /",
    "GSP33mbrahsiu:2293": "tatra anyonyābhāvarūpatvaṃ sarveṣāṃ na prakalpate /",
    "GSP33mbrahsiu:2294": "tatropādhau pratīyantāṃ tathā bhinnā na rūpataḥ // MBs_1.32 //",
    "GSP33mbrahsiu:2295": "ekasminnanapekṣe sthite tadabhāvarūpo 'nyo vyavatiṣṭhate /",
    "GSP33mbrahsiu:2296": "sarve tu nānyonyābhāvarūpāḥ kalpante, parasparāśrayasthititvāt /",
    "GSP33mbrahsiu:2297": "atha viśeṣaṇamanyonyābhāvaḥ /",
    "GSP33mbrahsiu:2298": "kāmam, atadātmāno 'pi viśeṣaṇānurāgāttathāvagamyantām /",
    "GSP33mbrahsiu:2299": "na tu svabhāvabhedaḥ [KKS_72] syāt /",
    "GSP33mbrahsiu:2300": "nanu nānyonyābhāvo nāma kaścit, yo bhāvānāṃ tattvaṃ viśeṣaṇaṃ vā syāt",
    "GSP33mbrahsiu:2301": "arthasiddhirevaiṣā /",
    "GSP33mbrahsiu:2302": "na cedanyonyābhāvo kaścit, siddhastarhyabheda iti /",
    "GSP33mbrahsiu:2303": "api ca bhedatvādeva viśvasya bhedo 'bhedopādāna iti śakyate 'numātum /",
    "GSP33mbrahsiu:2304": "dṛṣṭo hi maṇikṛpāṇadarpaṇādiṣvabhinnamukhopādānastadbhedaḥ /",
    "GSP33mbrahsiu:2305": "na ca tatra bhāvāntarotpattiḥ, viruddhapariṇāmatvāt /",
    "GSP33mbrahsiu:2306": "syādetat ---",
    "GSP33mbrahsiu:2307": "abhedo 'pi śakyo bhedopādāno 'numātum, vanābhedasya tarubhedopādānatvāt /",
    "GSP33mbrahsiu:2308": "na, bhedābhāvaprasaṅgāt /",
    "GSP33mbrahsiu:2309": "evaṃ hi na kaścideko 'bhinnaḥ paramāṇurapi /",
    "GSP33mbrahsiu:2310": "tadabhedo 'pi hi bhedopādānaḥ syādvanādivat /",
    "GSP33mbrahsiu:2311": "tathā tadaṃśābhedo 'pītyanavasthāyāmekasyābhāvāttatsamuccayarūpo 'bhedo na syāt /",
    "GSP33mbrahsiu:2312": "atha kvacidavatiṣṭhate sa ekaḥ /",
    "GSP33mbrahsiu:2313": "tadabhedo na bhedopādāna iti vyabhicāraḥ /",
    "GSP33mbrahsiu:2314": "tadidamucyate ---",
    "GSP33mbrahsiu:2315": "daparṇādau mukhasyeva bhedo 'bhedāvalambanaḥ /",
    "GSP33mbrahsiu:2316": "bhedāvalambano 'bhedo na tathā tadabhāvataḥ // MBs_1.33 //",
    "GSP33mbrahsiu:2317": "api ca pratyekamanuviddhatvādabhedena mṛṣā mataḥ /",
    "GSP33mbrahsiu:2318": "bhedo yathā taraṅgāṇāṃ bhedādbhedaḥ kalāvataḥ // MBs_1.34 //",
    "GSP33mbrahsiu:2319": "abhedānuviddhatvātpratyekaṃ viśvasya bhedo mṛṣā /",
    "GSP33mbrahsiu:2320": "yathā jalataraṅgeṣu candramasaḥ /",
    "GSP33mbrahsiu:2321": "tatra hi pratyekaṃ candramā ityabhedānvayaḥ, tathā viśvasya bhede 'pi",
    "GSP33mbrahsiu:2322": "pratyekam ‘idam'; ‘tat'; ‘arthaḥ'; ‘vastu'ityabhedānvayaḥ /",
    "GSP33mbrahsiu:2323": "tarubhedastu yadyapi na mṛṣā, vanamityabhedānugamaśca na pratyekam /",
    "GSP33mbrahsiu:2324": "na hi pratyekaṃ taruṣu vanamiti buddhiḥ /",
    "GSP33mbrahsiu:2325": "ato na tena vyabhicāraḥ /",
    "GSP33mbrahsiu:2326": "etadarthaṃ ca pratyekamityuktam /",
    "GSP33mbrahsiu:2327": "api ca ---",
    "GSP33mbrahsiu:2328": "ekasyaivāstu mahimā yannāneva prakāśate /",
    "GSP33mbrahsiu:2329": "lāghavānna tu bhinnānāṃ yaccakāsatyabhinnavat // MBs_1.35 //",
    "GSP33mbrahsiu:2330": "idaṃ tāvadayaṃ bhedavādī praṣṭavyaḥ ---",
    "GSP33mbrahsiu:2331": "kathamayaṃ vyāvṛttasvalakṣaṇeṣvabhedāvabhāso 'nuvṛttavyavahāraśca? yadi",
    "GSP33mbrahsiu:2332": "sādṛśyāt, tadatyantamananviteṣvanupapannam /",
    "GSP33mbrahsiu:2333": "atha vyāvṛtteragrahāt ---",
    "GSP33mbrahsiu:2334": "ko hi guñjāpravālādīnāṃ rāgavyāvṛttimavagrahītuṃ kṣamate ---",
    "GSP33mbrahsiu:2335": "[KKS_73] iti /",
    "GSP33mbrahsiu:2336": "tadasat /",
    "GSP33mbrahsiu:2337": "vyāvṛttasvabhāvasya tadagrahe grahaṇameva hi na syāt /",
    "GSP33mbrahsiu:2338": "atha niścayapratyakṣayorātmabhedādaniścayāt /",
    "GSP33mbrahsiu:2339": "tadasat, ubhayarūpavyavahāradarśanāt /",
    "GSP33mbrahsiu:2340": "tathā hi ---",
    "GSP33mbrahsiu:2341": "kālākṣyāṃ gosāmānyanibandhanaśca vyavahāro gavāntaravyāvṛttiśca dṛśyate /",
    "GSP33mbrahsiu:2342": "na ca gavāntaravyāvṛtteraniścaye sa yujyate /",
    "GSP33mbrahsiu:2343": "athaikārthakriyākāritvādatatkriyāvyāvṛttestulyatvāt /",
    "GSP33mbrahsiu:2344": "tadapyasāṃpratam, arthakriyāṇāmapi bhedādatatkriyāvyāvṛttestulyatvāyogāt /",
    "GSP33mbrahsiu:2345": "naikasādhyānyasyārthakriyā yenātatkārivyāvṛttistulyā syāt /",
    "GSP33mbrahsiu:2346": "vastusvabhāvaśca vyāvṛttiḥ prativastubhedānna tulyā /",
    "GSP33mbrahsiu:2347": "athāsvabhāvāḥ, teṣāṃ kathaṃ tulyā? athānādivāsanopādāno na vastugataviśeṣāpekṣaḥ /",
    "GSP33mbrahsiu:2348": "tadapyayuktam, niyamāt /",
    "GSP33mbrahsiu:2349": "kāsucideva hi vyaktiṣu kaścidevāvabhāsaḥ (Ms B; kaścidevābhedāvabhāsaḥ --",
    "GSP33mbrahsiu:2350": "edition), sa vāsanāmātropādānatve na yujyate /",
    "GSP33mbrahsiu:2351": "tasmātprakṛtyaiva kecitkasyacidabhedāvamarśasya yogyāḥ kecinneti svabhāvaviparītā bhāvānāṃ sāmarthyātiśayā kalpayitavyāḥ /",
    "GSP33mbrahsiu:2352": "tathā satyevaṃ gauravātkalpanāyāḥ /",
    "GSP33mbrahsiu:2353": "ekasyaivāstu māhātmyaṃ yadeko 'pi nānevāvabhāsate (nāneva bhāsate --",
    "GSP33mbrahsiu:2354": "edition), laghutvātkalpanāyāḥ /",
    "GSP33mbrahsiu:2355": "na tu bhinnānāṃ te sāmarthyātiśayāḥ, yadamī abhinnā iva bhāsante",
    "GSP33mbrahsiu:2356": "(ivāvabhāsante -- edition) /",
    "GSP33mbrahsiu:2357": "bhedavyavahāraśca (bhedavyavahārāśca -- edition) yathāvabhāsaṃ bhedavādināmivābhedavyavahāra upapadyate (@vyavahārā upapadyante --",
    "GSP33mbrahsiu:2358": "edition) /",
    "GSP33mbrahsiu:2359": "tathā hi ---",
    "GSP33mbrahsiu:2360": "ātyantikabhedavādināṃ yathāvabhāsamabhedavyavahāraḥ, na yathāvastu /",
    "GSP33mbrahsiu:2361": "saṃsargavādināmapi sāmānyasyārthasyārthāntaratvādyathāvabhāsameva bhedeṣvabhedavyavahāraḥ",
    "GSP33mbrahsiu:2362": "ye 'pyanarthāntaravādinaḥ, teṣāmapi śabalatvādvastunastasya cānanvayādyathāvabhāsamevobhayavyavahāraḥ",
    "GSP33mbrahsiu:2363": "na vastvanupātīti darśitamiti /",
    "GSP33mbrahsiu:2364": "yathānuvṛttavyavahārasiddhiṃ yathāvabhāsaṃ kathayanti bāhyāḥ /",
    "GSP33mbrahsiu:2365": "tathaiva bhedavyavahārayogaṃ vadanti vedāntavivekabhājaḥ // MBs_1.36 //",
    "GSP33mbrahsiu:2366": "[iti śrīmaṇḍanamiśraviracitāyāṃ brahmasiddhau tarkakāṇḍaḥ samāptaḥ //]",
    "GSP33mbrahsiu:2367": "//niyogakāṇḍaḥ//",
    "GSP33mbrahsiu:2368": "[KKS_74] evaṃ pratyakṣādivirodhātkarmavidhivirodhācca śrutārthaparigrahe",
    "GSP33mbrahsiu:2369": "ye manyante vedāntānāmupacaritārthatvaṃ tatpratibodhanāya vihitaḥ prayatnaḥ /",
    "GSP33mbrahsiu:2370": "saṃprati tu ---",
    "GSP33mbrahsiu:2371": "kārya evārthe vedasya prāmāṇyam, na bhūtarūpe /",
    "GSP33mbrahsiu:2372": "evaṃ hyuktam ---",
    "GSP33mbrahsiu:2373": "‘codanālakṣaṇo 'rtho dharmaḥ'; /",
    "GSP33mbrahsiu:2374": "codanāpramāṇako vedārtha iti yāvat /",
    "GSP33mbrahsiu:2375": "codanā ca pravartakaṃ vacanam, tasmātkārye 'rthe vedaḥ pramāṇam /",
    "GSP33mbrahsiu:2376": "vedāntānāmapi tu pratipattikartavyatāpramāṇabhājāṃ tanmukhena tadanugatabhūtātmatattvaviṣayabodhakatvam",
    "GSP33mbrahsiu:2377": "ataste 'pi kāryaniṣṭhatāṃ nātivartante /",
    "GSP33mbrahsiu:2378": "tathā ca kathaṃ tarhi mantrārthavādāḥ sopaniṣatkā ityāśaṅkya ‘codanā hi bhūtaṃ bhavantam'; ityādyuktam /",
    "GSP33mbrahsiu:2379": "etaduktaṃ bhavati ---",
    "GSP33mbrahsiu:2380": "kāryamarthamavagamayantī codanaiva bhūtādikamapyarthamavagamayatīti ---",
    "GSP33mbrahsiu:2381": "ye manyante tatpratibodhanāya prayatyate /",
    "GSP33mbrahsiu:2382": "tisraśca pratipattayo brahmaṇi /",
    "GSP33mbrahsiu:2383": "prathamā tāvacchabdāt, anyā śabdātpratipadya tatsantānavatī",
    "GSP33mbrahsiu:2384": "dhyānabhāvanopāsanādiśabdavācyā, anyā tato labdhaniṣpattirvigalitanikhilavikalpā sākṣātkaraṇarūpā",
    "GSP33mbrahsiu:2385": "tatra prathamāmadhikṛtyocyate ---",
    "GSP33mbrahsiu:2386": "śabdādyadātmavijñānaṃ tanna tāvadvidhīyate /",
    "GSP33mbrahsiu:2387": "bhavatyadhītavedasya taddhi karmāvabodhavat // MBs_2.1 //",
    "GSP33mbrahsiu:2388": "brahmaṇo hi pramāṇāntarānadhigamanīyarūpatvācchabdādhigamyasvabhāvaviṣayaṃ jñānaṃ vidheyam",
    "GSP33mbrahsiu:2389": "tatra yacchabdādeva jñānaṃ tadavidheyam, vidhimantareṇa bhāvātkarmāvabodhavat /",
    "GSP33mbrahsiu:2390": "yathaiva ‘svargakāmo yajeta'; iti śrutavākyasya vākyārthāvabodhastadvākyaprāmāṇyādeva bhavati, na vidhyantaramapekṣate,",
    "GSP33mbrahsiu:2391": "tathātmasvarūpābhidhāyivākyaprāmāṇyādātmāvabodho vidhyanapekṣaḥ [KKS_75]",
    "GSP33mbrahsiu:2392": "saṃjāyate, sati pramāṇe tatsāmarthyenaiva prameyabodhotpatteḥ /",
    "GSP33mbrahsiu:2393": "na khalu sopakaraṇe samagre pramāṇe satīcchāpi puruṣasyāpekṣyate jñānaṃ prati, aniṣṭānāmapyavabodhāt, prāgeva vidhiḥ /",
    "GSP33mbrahsiu:2394": "tāmeva vidheranapekṣatāṃ karmāvabodhe darśayati ---",
    "GSP33mbrahsiu:2395": "svargakāmo yajeteti bodhe 'sminna vyapekṣyate /",
    "GSP33mbrahsiu:2396": "vidhiranyo 'navasthānānnāyaṃ karmavyavasthiteḥ // MBs_2.2 //",
    "GSP33mbrahsiu:2397": "na karmavidhivākyārthajñānapravṛttau vidhirapekṣyate 'nyaḥ, na tadgata eva",
    "GSP33mbrahsiu:2398": "vā /",
    "GSP33mbrahsiu:2399": "anyasminnanavasthādoṣāt, tadarthajñāne 'pi vidhyantarasyāpekṣaṇīyatvāt,",
    "GSP33mbrahsiu:2400": "tadgatasya ca karmaviṣayatvena tadbodhaṃ vidhātumasāmarthyāt /",
    "GSP33mbrahsiu:2401": "nanu yathaiṣāṃ grahaṇe vidhyantaramapekṣyate ‘svādhyāyo 'dhyetavyaḥ'; iti,",
    "GSP33mbrahsiu:2402": "na cānavasthā, tadvattadarthabodhe 'pi syāt /",
    "GSP33mbrahsiu:2403": "asti ca vidhiḥ ---",
    "GSP33mbrahsiu:2404": "‘vedaḥ kṛtsno 'dhigantavyaḥ'; iti /",
    "GSP33mbrahsiu:2405": "viṣama upanyāsaḥ ---",
    "GSP33mbrahsiu:2406": "apravṛtto 'pi hi svādhyāyādhyayanavidhivākyādhyayane puruṣāntarādhītāttatastasya cānyeṣāṃ ca vākyānāmadhyayane pravartate,",
    "GSP33mbrahsiu:2407": "śākhāntarīyāṅgopasaṃhāra iva śravaṇamātrāt /",
    "GSP33mbrahsiu:2408": "na khalu svādhītameva vākyaṃ pravartayati /",
    "GSP33mbrahsiu:2409": "yathaikastathā puruṣāntarāṇyapi, anāditvādvedavattadadhyayanasyāpi /",
    "GSP33mbrahsiu:2410": "anavabuddhārthastvavabodhavidhirnāvabodhe pravartayati /",
    "GSP33mbrahsiu:2411": "tadarthabodhaścedvidhyapekṣaḥ, na tatra sa eva pravartayati,",
    "GSP33mbrahsiu:2412": "anavabuddhārthatvāt /",
    "GSP33mbrahsiu:2413": "itaretarāśrayaṃ syāt ---",
    "GSP33mbrahsiu:2414": "tadarthabodhātpravṛttiḥ, pravṛttasya ca tadarthabodha iti /",
    "GSP33mbrahsiu:2415": "tasmādvidhyantaramapekṣitavyamityanavasthā /",
    "GSP33mbrahsiu:2416": "na ca ‘vedaḥ kṛtsno 'dhigantavyaḥ'ityapūrvārthavidhiḥ /",
    "GSP33mbrahsiu:2417": "‘dṛṣṭo hi tasyārthaḥ karmāvabodhanam'; iti nyāyaprāpto 'rthaḥ pradarśyate",
    "GSP33mbrahsiu:2418_0": "athāpyeṣa vidhiḥ, svādhyāyādhyayanavidhinārthākṣiptamarthajñānaṃ nocyeta (@jñānamucyeta",
    "GSP33mbrahsiu:2418_1": "-- edition, alternative reading in Tattvasamīkṣā), tathāpi brahmasvarūpābhidhāyivedavākyaprabhave",
    "GSP33mbrahsiu:2418_2": "bodhe na pṛthagvidhirapekṣitavyaḥ,",
    "GSP33mbrahsiu:2419": "karmavidhivākyavat /",
    "GSP33mbrahsiu:2420": "yathaiva ‘svargakāmo yajeta'; iti sāmānyavidhinā siddhe nānyo 'pekṣyate,",
    "GSP33mbrahsiu:2421": "anavasthānāt, satyapi vidhāvanyasyāpekṣaṇāt, [KKS_76] na caitadgata eva,",
    "GSP33mbrahsiu:2422": "karmaviṣayatvāt /",
    "GSP33mbrahsiu:2423": "evaṃ tattvapratipattipareṣvapi vākyeṣu na vidhirapekṣitavyaḥ,",
    "GSP33mbrahsiu:2424": "vākyasāmarthyādeva tattvabodhotpādāditi /",
    "GSP33mbrahsiu:2425": "itaśca ---",
    "GSP33mbrahsiu:2426": "phalaṃ vidheyāvagamātpravṛttiścottarā vidheḥ /",
    "GSP33mbrahsiu:2427": "anyonyasaṃśrayānnaiṣa śābdo bodhaḥ sa no paraḥ // MBs_2.3 //",
    "GSP33mbrahsiu:2428": "śabdādavagamya vidheyaṃ yā pravṛttiḥ sā vidheḥ prayojanam, na tu śabdaprabhavo vidheyāvagama eva, anyonyasaṃśrayāt ---",
    "GSP33mbrahsiu:2429": "avagate śabdārthe pravṛtteḥ, pravṛttasya cāvagamāt /",
    "GSP33mbrahsiu:2430": "śabdārthabodhādeva vā śabdārthabodha ityātmāśrayaḥ /",
    "GSP33mbrahsiu:2431": "anyonyasaṃśrayastu tulyānupapattitvāduktaḥ /",
    "GSP33mbrahsiu:2432": "yastu tattvāvabodhaparādvākyāttattvāvabodhaḥ, nāsau",
    "GSP33mbrahsiu:2433": "śabdārthabodhātparācīnaḥ, kintu sa eveti /",
    "GSP33mbrahsiu:2434": "api ca jāte bodhe na pravartyo natarāṃ khalvabodhake /",
    "GSP33mbrahsiu:2435": "śabde na (śabdena -- edition) niścaye tasmādanyasmādanyavāñchanam //",
    "GSP33mbrahsiu:2436": "udapādi cet ‘sadeva somyedamagra āsīdekamevādvitīyam'; ityupakramāt",
    "GSP33mbrahsiu:2437": "‘tattvamasi'ityantādvākyādātmatattvāvabodhaḥ, padānāṃ",
    "GSP33mbrahsiu:2438": "parasparānvitārthatvāt, kimanyadvidhiḥ kariṣyati? na pravṛtta eva",
    "GSP33mbrahsiu:2439": "pravartyaḥ /",
    "GSP33mbrahsiu:2440": "atha padārthasamanvayamātrānna tattvabodhotpādaḥ, sutarāmapravartyaḥ /",
    "GSP33mbrahsiu:2441": "śābdasya tattvāvabodhasyāsaṃbhavāt /",
    "GSP33mbrahsiu:2442": "syādetat ---",
    "GSP33mbrahsiu:2443": "utpanne 'pi tattvāvabhāse śabdāt, niścaye pravartyaḥ ‘evamidam'; iti /",
    "GSP33mbrahsiu:2444": "tanna /",
    "GSP33mbrahsiu:2445": "yadi tasmācchabdānniścayaḥ, sa jāta eva /",
    "GSP33mbrahsiu:2446": "athānyato niścayaḥ, anyavāñchanaṃ pramāṇāntarāpekṣā, na tatra tattvaniścayanibandhanaṃ śabdaḥ syāt /",
    "GSP33mbrahsiu:2447": "evaṃ tāvanna tattvaniścayāya vidhirarthyate /",
    "GSP33mbrahsiu:2448": "athāvivakṣitārthatvanivṛttyai prārthyate vidhiḥ /",
    "GSP33mbrahsiu:2449": "artho jñātavya ityukte jñeyaḥ syānnāvivakṣitaḥ // MBs_2.5 //",
    "GSP33mbrahsiu:2450": "[KKS_77] yadapi matam ---",
    "GSP33mbrahsiu:2451": "satyapi vākyādarthopaplave tātparyaṃ durlabham, bhūtārthaparasya vaiyarthyāt /",
    "GSP33mbrahsiu:2452": "sāṃśayikatvaṃ vā, atātparyasyāpi darśanājjapamantreṣu /",
    "GSP33mbrahsiu:2453": "vidhau tu satyarthajñānasya coditatvānnārtho 'vivakṣito bhavitumarhati /",
    "GSP33mbrahsiu:2454": "tasmādvivakṣitārthatvāya vidhiḥ prārthyaḥ /",
    "GSP33mbrahsiu:2455": "tadvārtamarthaparatā śabdānāṃ lokavedayoḥ /",
    "GSP33mbrahsiu:2456": "‘aviśiṣṭastu vākyārtha'; ityutsargavatī yataḥ // MBs_2.6 //",
    "GSP33mbrahsiu:2457": "autsargikaḥ śabdānāmarthaṃ prati śeṣabhāvaḥ /",
    "GSP33mbrahsiu:2458": "nimittāntarāttu svarūpapradhānatvamavivakṣitārthatvamapavādo loke /",
    "GSP33mbrahsiu:2459": "tathā vede 'pi, lokāvagamyatvācchabdasāmarthyasya /",
    "GSP33mbrahsiu:2460": "taduktam ---",
    "GSP33mbrahsiu:2461": "‘aviśiṣṭastu vākyārthaḥ'; iti /",
    "GSP33mbrahsiu:2462": "api ca dṛṣṭārthatā ca svādhyāyavidheratra na bhidyate /",
    "GSP33mbrahsiu:2463": "bhaveditarathā kṛtsnaḥ sa vidhyartho 'vivakṣitaḥ // MBs_2.7 //",
    "GSP33mbrahsiu:2464": "yathaiva karmavidhīnāṃ ‘dṛṣṭo hi tasyārthaḥ karmāvabodhanam'; iti nāvivakṣitārthānāmadhyayanātphalāntarakalpanā",
    "GSP33mbrahsiu:2465": "dṛṣṭatvādātmatattvāvabodhasya vedāntānām /",
    "GSP33mbrahsiu:2466": "na ca bhūtārthapratipattau vaiyarthyamiti vakṣyate /",
    "GSP33mbrahsiu:2467": "pratipattividhau ca tulyam /",
    "GSP33mbrahsiu:2468": "avaśyaṃ caitadevaṃ vijñeyam /",
    "GSP33mbrahsiu:2469": "anyathā saha vidhāyakena kṛtsnasyāvivakṣitārthatā syāt /",
    "GSP33mbrahsiu:2470": "yato vidhāyakaśabdanibandhanamanyeṣāṃ vivakṣitārthatvam, vidhāyakasya tu na tannibandhanamasti",
    "GSP33mbrahsiu:2471": "evaṃ ca tasyāvivakṣitārthatve itare 'pi tathā syuḥ /",
    "GSP33mbrahsiu:2472": "atha vidhāyakaḥ prakṛtyā dṛṣṭārthatvena cārthaparaḥ, itare 'pi tatheti vyartho 'sau vidhiḥ",
    "GSP33mbrahsiu:2473": "jñānasya puruṣārthatvasiddhaye vidhiriṣyate /",
    "GSP33mbrahsiu:2474": "sarvatra puruṣārthatvaṃ vidherityapyapeśalam // MBs_2.8 //",
    "GSP33mbrahsiu:2475": "vidhyadhīnaḥ puruṣārthasādhanatāvabodhaḥ, tacchabdato labdhajanmano 'pyātmatattvāvabodhasya puruṣārthasādhanatvāvagamo vidherityetadapi na",
    "GSP33mbrahsiu:2476": "śobhanam /",
    "GSP33mbrahsiu:2477": "jñeyābhivyāptito yasmānna vijñānātphalāntaram /",
    "GSP33mbrahsiu:2478": "iṣyate mokṣa iti cetsādhyastattvacyuterna saḥ // MBs_2.9 //",
    "GSP33mbrahsiu:2479": "[KKS_78] jñānasya hi dṛṣṭameva phalam ---",
    "GSP33mbrahsiu:2480": "jñātrā jñeyābhivyāptiḥ, jñātāraṃ prati tasya prakāśanam (prakāśatā --",
    "GSP33mbrahsiu:2481": "edition) ---",
    "GSP33mbrahsiu:2482": "na tvadṛṣṭaṃ kālāntarabhāvi, yadartho vidhiḥ syāt /",
    "GSP33mbrahsiu:2483": "syādetat ---",
    "GSP33mbrahsiu:2484": "ātmajñānasya phalāntaramapīṣyate mokṣaḥ /",
    "GSP33mbrahsiu:2485": "tanna, asādhyatvāt /",
    "GSP33mbrahsiu:2486": "na hetujanyo 'sau mokṣaḥ, tattvacyuteḥ /",
    "GSP33mbrahsiu:2487": "kāryatve vināśāttasya punaḥsaṃsārāt /",
    "GSP33mbrahsiu:2488": "ātyantikī ca saṃsāranivṛttirmokṣa ityucyate /",
    "GSP33mbrahsiu:2489": "nanu kāryo 'pi nāśo na naśyati /",
    "GSP33mbrahsiu:2490": "satyam, bhāvarūpaṃ tu mokṣaṃ niratiśayānandalakṣaṇaṃ niratiśayaiśvaryalakṣaṇaṃ cābhipretyaitaducyate, bhāvasya kāryasya vināśenāvinābhāvāt /",
    "GSP33mbrahsiu:2491": "āgāmiśarīrendriyabuddhisaṃyogābhāvasya prāgabhāvasya kāryatvamanupapannameva /",
    "GSP33mbrahsiu:2492": "bandhahetunivṛttistu yadyapi kāryā, kāryatve 'pi ca nāsyā anityatvaprasaṅgaḥ, tathāpi nāsau tattvajñānātpṛthagiti na tena sādhyā /",
    "GSP33mbrahsiu:2493": "avidyā hi bandhahetuḥ, tattvajñānodaya eva ca tannivṛttiḥ /",
    "GSP33mbrahsiu:2494": "athavā ‘paraṃ jyotirupasaṃpadya svena rūpeṇāvatiṣṭhate'; iti svarūpasthitirmuktiruktā /",
    "GSP33mbrahsiu:2495": "sādhyatve ca na svarūpasthitiḥ syāt /",
    "GSP33mbrahsiu:2496": "ato mokṣatvāccyaveta /",
    "GSP33mbrahsiu:2497": "yattu ---",
    "GSP33mbrahsiu:2498": "‘na sa (na ca --edition) punarāvartate'; iti śruteḥ prāmāṇyātkāryasyāpi",
    "GSP33mbrahsiu:2499": "mokṣasya nityatvamiti, dṛṣṭaviparītamapi tadāśrīyeta, ananyagatitve śruteḥ /",
    "GSP33mbrahsiu:2500_0": "yadā tu viditātmatattvasyādvayaṃ viśuddhaprakāśamātmānaṃ paśyataḥ samutkhātāyāmanavayavenāvidyāyāṃ",
    "GSP33mbrahsiu:2500_1": "hetvabhāvātpunarbandhasyāsaṃbhāvyatvātprāptamevārthaṃ vartamānāpadeśādanuvadati śrutirarthavādatvena,",
    "GSP33mbrahsiu:2500_2": "tadā",
    "GSP33mbrahsiu:2501": "kutastatprāmāṇyādanantaphalatvam? tathā hi ---",
    "GSP33mbrahsiu:2502": "vartamānāpadeśādeva nāpunarāvṛttiḥ sādhyatvenāvagamyate /",
    "GSP33mbrahsiu:2503": "na ca kāmopabandho 'sti, yataḥ sādhyatā gamyeta /",
    "GSP33mbrahsiu:2504": "tasmādarthavādaḥ /",
    "GSP33mbrahsiu:2505": "arthavādādapi ca yā phalakalpanā, sāpi jñāne jñeyatattvāvabhāsadṛṣṭaphalanirākāṅkṣe 'nupapannā",
    "GSP33mbrahsiu:2506": "puruṣārthatā cāsya vakṣyata iti /",
    "GSP33mbrahsiu:2507": "anye punarāhuḥ ---",
    "GSP33mbrahsiu:2508": "vidhervinā kāryaśūnyaṃ bhūtārthamanuvādakam /",
    "GSP33mbrahsiu:2509": "vacaḥ syādanuvādaśca pramāṇāntaragocare // MBs_2.10 //",
    "GSP33mbrahsiu:2510": "[KKS_79] tatpramāṇāntarāpekṣaṃ prāmāṇyamativartate /",
    "GSP33mbrahsiu:2511": "mānāntarasyāviṣaye vidhyarthe tu pratiṣṭhitam // MBs_2.11 //",
    "GSP33mbrahsiu:2512": "anapekṣaṃ pramāṇatvamaśnute karmavākyavat /",
    "GSP33mbrahsiu:2513": "parapravṛttyabhāve 'pi prāmāṇyāyaiva tadvidhiḥ // MBs_2.12 //",
    "GSP33mbrahsiu:2514": "vidhimantareṇa na kāryopadeśapratītiḥ /",
    "GSP33mbrahsiu:2515": "yathāvasthitaṃ vastu tadvidhasyānuvādamātratvaṃ gamyate /",
    "GSP33mbrahsiu:2516": "anuvādaśca pramāṇāntaraviṣaya iti tadapekṣo bhūtārtho nārtha ucyata iti sāpekṣatvādaprāmāṇyam",
    "GSP33mbrahsiu:2517": "vidhyarthasya tu pramāṇāntarāviṣayatvāttanniṣṭhamanapekṣaṃ pramāṇaṃ karmavidhivākyavat /",
    "GSP33mbrahsiu:2518": "pramāṇāntarāviṣayaśca vidhyarthaḥ /",
    "GSP33mbrahsiu:2519": "na hi ‘kuru'iti śabdajñānādanyataḥ pratītiḥ /",
    "GSP33mbrahsiu:2520": "evaṃ ca sati tattvapratipattipare vākye yadyapi vākyārthabodhātparācīnā",
    "GSP33mbrahsiu:2521": "pravṛttiḥ, vidhiphalaṃ nāsti /",
    "GSP33mbrahsiu:2522": "prāmāṇyāyaiva tu vidhiniṣṭhatvameṣitavyamiti /",
    "GSP33mbrahsiu:2523": "atrocyate ---",
    "GSP33mbrahsiu:2524": "pramāṇāntarayātārthabhāvaḥ kimanuvādatā /",
    "GSP33mbrahsiu:2525": "uta bhūtārthatā tatra siddhārthamapi yadvacaḥ // MBs_2.13 //",
    "GSP33mbrahsiu:2526": "na mānāntaralabdhārthatayā tasyāvabodhakam /",
    "GSP33mbrahsiu:2527": "na tatsāpekṣameṣā cedabhipretānuvādatā // MBs_2.14 //",
    "GSP33mbrahsiu:2528": "kaḥ punaranuvādaḥ ---",
    "GSP33mbrahsiu:2529": "adhigamāntarasaṃbhinnārthatvam, mānāntareṇādhigata iti pratipādanam,",
    "GSP33mbrahsiu:2530": "āhosvidbhūtārthatāmātram? tatra pūrvasmin kalpe",
    "GSP33mbrahsiu:2531": "bhavatvadhigamāntarasaṃbhinnārthaṃ sāpekṣam /",
    "GSP33mbrahsiu:2532": "yattu bhūtārthamapi na mānāntarādhigata iti bodhayati na tadanuvādakam, na",
    "GSP33mbrahsiu:2533": "sāpekṣam, pūrvādhigamasaṃsparśena pratipatterabhāvāt /",
    "GSP33mbrahsiu:2534": "athāparaḥ kalpaḥ ---",
    "GSP33mbrahsiu:2535": "sāpekṣatāyāḥ ko hetuḥ śuddhā siddhārthatā yadi /",
    "GSP33mbrahsiu:2536": "pramāṇāntarasaṃbhedastadvyapekṣaṇakāraṇam // MBs_2.15 //",
    "GSP33mbrahsiu:2537": "anṛdhīprabhave nāsti bhūtārthe 'pi sa vaidike /",
    "GSP33mbrahsiu:2538": "bhūtārthamātraṃ cedanuvādatā na sāpekṣatvaheturasti /",
    "GSP33mbrahsiu:2539": "na bhūtārthataiva sāpekṣatvahetuḥ, bhūtārthayorapi pratyakṣānumānayoranapekṣatvāt /",
    "GSP33mbrahsiu:2540": "tasmādbhūtārthe 'bhūtārthe vādhigamāntarasaṃsparśaḥ",
    "GSP33mbrahsiu:2541": "pramāṇāntarāpekṣāhetuḥ, smṛtau darśanāt /",
    "GSP33mbrahsiu:2542": "sā hyadhigamāntarasaṃbhinnārtheti [KKS_80] tatsādhanamapekṣate /",
    "GSP33mbrahsiu:2543": "evaṃ ca puruṣabuddhiprabhavaṃ bhūtārthamabhūtārthaṃ vā vaco bhavati sāpekṣam /",
    "GSP33mbrahsiu:2544": "tato hi tatsaṃbhinna evārthe pratyayaḥ, na tvanapekṣitapūrvādhigamaḥ svātantryeṇārthe /",
    "GSP33mbrahsiu:2545": "yathoktam ---",
    "GSP33mbrahsiu:2546": "‘api ca pauruṣeyādvacanād ‘evamayaṃ puruṣo veda'iti bhavati pratyayaḥ, na",
    "GSP33mbrahsiu:2547": "‘evamarthaḥ'; iti'; /",
    "GSP33mbrahsiu:2548": "apuruṣabuddhiprabhavatvādvedavacasi bhūtārthe 'pi na sāpekṣatvahetuḥ,",
    "GSP33mbrahsiu:2549": "puruṣasaṃbandhakṛtatvātpūrvādhigamasaṃbhedasya /",
    "GSP33mbrahsiu:2550": "syādetat ---",
    "GSP33mbrahsiu:2551": "apauruṣeye 'pi bhūtārthe tadviṣaye pramāṇāntarasya saṃbhavāttadapekṣā /",
    "GSP33mbrahsiu:2552": "tathā hi ---",
    "GSP33mbrahsiu:2553": "saṃbhavati pramāṇāntare tadviṣaye tadvisaṃvādo 'pi śaṅkyeta /",
    "GSP33mbrahsiu:2554": "tasmāttadabhāvāya tatsaṃvādo 'pekṣaṇīyaḥ /",
    "GSP33mbrahsiu:2555": "asaṃbhavati tu kārye 'rthe na kutaścidvisaṃvādāśaṅketi nāpekṣyamasti /",
    "GSP33mbrahsiu:2556": "atrocyate ---",
    "GSP33mbrahsiu:2557": "na ca saṃbhavamātreṇa tadapekṣāvakalpate // MBs_2.16 //",
    "GSP33mbrahsiu:2558": "viśeṣo na hi gamyeta sāpekṣatve tadā tayoḥ /",
    "GSP33mbrahsiu:2559": "dvayorekaviṣayasaṃbhave kuta etat ---",
    "GSP33mbrahsiu:2560": "śabdastadapekṣaḥ, na punastatpramāṇāntaraṃ śabdāpekṣaṃ syāditi? yadi śabdaḥ pramāṇāntarādhigataviṣayo loke dṛṣṭa iti, pramāṇāntarasyāviṣaye tarhi natarāṃ prāmāṇyaṃ tasya bhavati /",
    "GSP33mbrahsiu:2561": "pramāṇāntaraviṣaye hi pramāṇāntarasaṃbhavādapi tāvatsyāt, anyatra tadabhāvād durlabhaṃ tat",
    "GSP33mbrahsiu:2562": "atha pauruṣeyatvakāritā lokavacasāṃ pramāṇāntarādhigatārthatā, na śabdasāmarthyakāritā /",
    "GSP33mbrahsiu:2563": "śabdasya pramāṇāntarāsaṃbhinna evārthe sāmarthyam /",
    "GSP33mbrahsiu:2564": "na tarhi pramāṇāntarasaṃbhavācchabda eva sāpekṣaḥ, tadapi śabdasaṃbhavācchabdāpekṣaṃ syāt",
    "GSP33mbrahsiu:2565": "kimatastasya sāpekṣatvena? apramāṇaṃ syāt /",
    "GSP33mbrahsiu:2566": "na śabdasya tatrāpekṣā yujyate /",
    "GSP33mbrahsiu:2567": "sati hi tasya prāmāṇye tatsaṃvādavisaṃvādāvapekṣyeyātām /",
    "GSP33mbrahsiu:2568": "atha śabdasyāprāmāṇyānna tat śabdāpekṣayā pramāṇam /",
    "GSP33mbrahsiu:2569": "pramāṇameva, anapekṣatvāt /",
    "GSP33mbrahsiu:2570": "śabdasyāprāmāṇyaṃ kutaḥ? pramāṇāntarāpekṣatvāt /",
    "GSP33mbrahsiu:2571": "tasya ca prāmāṇyamanapekṣatvāt, anapekṣatvaṃ ca śabdasyāprāmāṇyāditaretarāśrayam /",
    "GSP33mbrahsiu:2572": "pramāṇe hi śabde tadviṣaye saṃbhavati tadapi sāpekṣaṃ syāttatsaṃbhava iva",
    "GSP33mbrahsiu:2573": "śabdaḥ, viśeṣābhāvāt /",
    "GSP33mbrahsiu:2574": "[KKS_81] atha śabdasaṃbhave 'pi na tatsāpekṣam /",
    "GSP33mbrahsiu:2575": "tatsaṃbhave 'pi na śabdasya sāpekṣatā, viśeṣābhāvāt /",
    "GSP33mbrahsiu:2576": "api ca pratyakṣānumayorevaṃ vṛtteranyonyagocare // MBs_2.17 //",
    "GSP33mbrahsiu:2577": "parasparavyapekṣatvamaviśeṣaṃ prasajyate /",
    "GSP33mbrahsiu:2578": "syādakṣamapi sāpekṣaṃ yadakṣāntaragocare // MBs_2.18 //",
    "GSP33mbrahsiu:2579": "saṃbhavamātreṇa sāpekṣatve pratyakṣānumayorekasmin viṣaye saṃbhavādanyonyāpekṣatvādaprāmāṇyaprasaṅgaḥ",
    "GSP33mbrahsiu:2580": "tathā sattāguṇatvadravyeṣvanekendriyagrāhyeṣvindriyāntarāṇāmindriyāntarasāpekṣatvaprasaṅgaḥ atha śabdasyaiva pramāṇāntarasaṃbhave sāpekṣatvam, viśeṣaheturvācyaḥ /",
    "GSP33mbrahsiu:2581": "pramāṇāntarādhigatārthatvadarśanāditi cet, uktamatra ---",
    "GSP33mbrahsiu:2582": "yadi śabdamātradharmo 'yamasaṃbhavādeva tadviṣaye pratyakṣāderbuddhādivākyavadaprāmāṇyaṃ prāpnoti, saṃbhave tvindriyaviṣaye pratyayitapuruṣavacovadyujyate prāmāṇyam /",
    "GSP33mbrahsiu:2583": "yathoktam ---",
    "GSP33mbrahsiu:2584": "‘taccetpratyayitātpuruṣādindriyaviṣayaṃ vā, avitathameva tat'; iti /",
    "GSP33mbrahsiu:2585": "atha pauruṣeyadharmo 'yam, na saṃbhavatpramāṇāntaraviṣayasyāpyapauruṣeyasya śabdasya sāpekṣatvam",
    "GSP33mbrahsiu:2586": "api ca pratyakṣādhigataviṣayaṃ kiñcidanumānamiti na sāmānyatodṛṣṭasya tathā pratyakṣasāpekṣatā, yathā cāgamapūrvakaṃ ṣaḍjādivivekaviṣayaṃ",
    "GSP33mbrahsiu:2587": "pratyakṣamiti na sarvaṃ pratyakṣaṃ tathā, evaṃ puruṣavacasāṃ pramāṇāntarādhigataviṣayatvadarśane 'pi nāpauruṣeyasya tathābhāvo bhūtārthasyāpi /",
    "GSP33mbrahsiu:2588": "anyathā sutarāṃ pramāṇāntarāsaṃbhavādaprāmāṇyaṃ syādityuktam /",
    "GSP33mbrahsiu:2589": "api ca asaṃbhavādauṣadhādiniyogasyānapekṣatā /",
    "GSP33mbrahsiu:2590": "laukikasya prasajyeta narapratyayapūrvakaḥ // MBs_2.19 //",
    "GSP33mbrahsiu:2591": "viniyogastatra tena vyapekṣā vaidike punaḥ /",
    "GSP33mbrahsiu:2592": "abuddhipūrvakaḥ so 'pītyanapekṣatvamucyate // MBs_2.20 //",
    "GSP33mbrahsiu:2593": "yadi kārye niyogārthe pramāṇāntarasyāsaṃbhavādvedavacasāṃ",
    "GSP33mbrahsiu:2594": "tanniṣṭhānāmanapekṣatvam, ‘jvaraviyogakāma idamauṣadhaṃ pibet',",
    "GSP33mbrahsiu:2595": "‘svargakāmaḥ sikatā bhakṣayet'; iti [KKS_82] lokavacāṃsyapi kāryaniṣṭhānyanapekṣāṇi prāmāṇyamaśnuvīran",
    "GSP33mbrahsiu:2596": "atha yastatra sādhyasādhanabhāvaḥ sa puruṣavivakṣāpūrvakaḥ, tena tatra sāpekṣatā, vede tu sādhyasādhanabhāvo 'pi na puruṣavivakṣāpūrvakaḥ ityanapekṣatvam /",
    "GSP33mbrahsiu:2597": "yo vā viṣayaniyojyaniyogānāṃ saṃbandhaḥ, sa puruṣabuddhiviracito lokavākye",
    "GSP33mbrahsiu:2598": "vede tu kevalaṃ niyogo 'puruṣabuddhipūrvakaḥ /",
    "GSP33mbrahsiu:2599": "so 'pītyanapekṣatvam /",
    "GSP33mbrahsiu:2600": "ucyate ---",
    "GSP33mbrahsiu:2601": "nṛbuddhipūrvataivetthaṃ hantāpekṣānibandhanam /",
    "GSP33mbrahsiu:2602": "mānāntarāsaṃbhave 'pi tatra sāpekṣatā yataḥ // MBs_2.21 //",
    "GSP33mbrahsiu:2603": "asaṃbhavatpramāṇāntarakāryaniṣṭhe 'pi cedvākye",
    "GSP33mbrahsiu:2604": "puruṣasaṃbandhātsāpekṣatvam, puruṣabuddhipūrvataiva tarhi pramāṇāntaravyapekṣākāraṇamanvayavyatirekābhyām",
    "GSP33mbrahsiu:2605": "tadbhāve loke sāpekṣatvāt, tadabhāve vede nirapekṣatvāt /",
    "GSP33mbrahsiu:2606": "na viṣaye pramāṇāntarasaṃbhavaḥ, tadabhāve 'pi lokaniyoge sāpekṣatvadarśanāt /",
    "GSP33mbrahsiu:2607": "atha matam ---",
    "GSP33mbrahsiu:2608": "vede niyoganiṣṭhatvaṃ viniyogapradhānatā /",
    "GSP33mbrahsiu:2609": "loke vede na vyapekṣā talloke ca vyapekṣaṇam // MBs_2.22 //",
    "GSP33mbrahsiu:2610": "niyogaparyavasitaṃ vaidikaṃ vacaḥ, sa ca pramāṇāntarasyāgocara",
    "GSP33mbrahsiu:2611": "ityanapekṣatvam /",
    "GSP33mbrahsiu:2612": "sādhyasādhanabhāvaniṣṭhaṃ tu laukikaṃ vacaḥ, sa pramāṇāntaraviṣaya iti",
    "GSP33mbrahsiu:2613": "sāpekṣatā /",
    "GSP33mbrahsiu:2614": "na śabdamātrasāmarthyapravibhāgo 'yamīdṛśaḥ /",
    "GSP33mbrahsiu:2615": "lokāvagatasāmarthyaḥ śabdo vede 'pi bodhakaḥ // MBs_2.23 //",
    "GSP33mbrahsiu:2616": "na tāvadayaṃ śabdamātrasyānapekṣitapuruṣasaṃbandhāsaṃbandhasya śaktipravibhāgaḥ ---",
    "GSP33mbrahsiu:2617": "yadekatra niyogaḥ śabdārthaḥ /",
    "GSP33mbrahsiu:2618": "anyatra viniyogaḥ, yathā gośabdasya sāsnādimān, aśvaśabdasya kesarādimān /",
    "GSP33mbrahsiu:2619": "yato lokādhigatasāmarthyo vede 'pi pratipādakaḥ /",
    "GSP33mbrahsiu:2620": "loke cedviniyogaḥ śabdārthaḥ, tatraivāsya sāmarthyamadhigatam, na niyoge /",
    "GSP33mbrahsiu:2621": "tatra vede 'pi viniyoga eva pramāṇārthaḥ syāt /",
    "GSP33mbrahsiu:2622": "atha mānāntarājjñātvā prayuṅkte puruṣo vacaḥ /",
    "GSP33mbrahsiu:2623": "arthe tattena tanniṣṭhamitarattvanyathā sthitam // MBs_2.24 //",
    "GSP33mbrahsiu:2624": "[KKS_83] atha matam ---",
    "GSP33mbrahsiu:2625": "naiṣa śabdamātrasya sāmarthyavibhāgaḥ /",
    "GSP33mbrahsiu:2626": "śabdasya hi nijaṃ sāmarthyaṃ kāryaniṣṭhataiva /",
    "GSP33mbrahsiu:2627": "tathā hi ---",
    "GSP33mbrahsiu:2628": "kāryo niyogārthaḥ /",
    "GSP33mbrahsiu:2629": "kāryāya cānyasyānvayaḥ pratīyate /",
    "GSP33mbrahsiu:2630": "na tu kāryasyānyārtho 'nvayaḥ /",
    "GSP33mbrahsiu:2631": "tasmātkāryatvānniyogasya tatpradhānatā /",
    "GSP33mbrahsiu:2632": "puruṣastu pramāṇāntarādavagamyārthaṃ tatra prayuṅkte vacanam /",
    "GSP33mbrahsiu:2633": "na ca niyogaḥ pramāṇāntaragocaraḥ /",
    "GSP33mbrahsiu:2634": "tasmānna tatra prayoktumarhati /",
    "GSP33mbrahsiu:2635": "viniyogasya tu tathābhāvāttatra yujyate prayogaḥ /",
    "GSP33mbrahsiu:2636": "tasmādviniyogapradhānaṃ puruṣavacaḥ /",
    "GSP33mbrahsiu:2637": "vaidikaṃ tu sāmarthyena kāryatvānniyogasya tatpradhānamiti /",
    "GSP33mbrahsiu:2638": "atrocyate ---",
    "GSP33mbrahsiu:2639": "mānāntaravyapekṣatvātsaṃbhavyanyapramāṇakaḥ /",
    "GSP33mbrahsiu:2640": "hantāsya gocaro nāsmādapekṣāsya pramāntare // MBs_2.25 //",
    "GSP33mbrahsiu:2641": "yadi puruṣo 'dhigate viṣaye vacaḥ prayuṅkte iti viniyogaviṣayatā tasya",
    "GSP33mbrahsiu:2642": "kalpyate pramāṇāntarāpekṣatvāt, tarhi saṃbhavatpramāṇāntaro 'sya viṣayaḥ /",
    "GSP33mbrahsiu:2643": "na tu saṃbhavatpramāṇāntaraviṣayatvātpuruṣavaco 'pi sāpekṣam,",
    "GSP33mbrahsiu:2644": "sāpekṣatvanimittatvāttadvidhasya viṣayasya /",
    "GSP33mbrahsiu:2645": "tasmānmānāntarādgatvā parasya pratipattaye /",
    "GSP33mbrahsiu:2646": "vacaḥ prayuṅkte puruṣo nākasmāttena tadgiri // MBs_2.26 //",
    "GSP33mbrahsiu:2647": "pramāṇāntarasaṃbhedo vyapekṣāto na saṃbhavāt /",
    "GSP33mbrahsiu:2648": "svopalabdhikhyāpanāya puruṣasya gīḥ, tatastasyāṃ pramāṇāntarasaṃbhedaḥ,",
    "GSP33mbrahsiu:2649": "‘mayopalabdho 'yamarthaḥ'ityarthaḥ /",
    "GSP33mbrahsiu:2650": "tena tatropalabdhe saṃbhavāsaṃbhavāvevāpekṣyeyātām /",
    "GSP33mbrahsiu:2651": "yatropalabdherniścayaḥ ‘saṃbhavatyasyopalabdhiḥ, na cānupalabhyāyaṃ bravīti'; iti tatra prāmāṇyam, yathāptapuruṣasya pramāṇaviṣaye /",
    "GSP33mbrahsiu:2652": "yatra tūpalabdherasaṃbhava eva yathā dṛṣṭārthe buddhādivākye, yatra cānupalabhyāpi vacanapravṛttisaṃbhāvanā, tatrāprāmāṇyāt /",
    "GSP33mbrahsiu:2653": "na tu pramāṇāntarasaṃbhavātpuruṣavacane 'pi tadapekṣā /",
    "GSP33mbrahsiu:2654": "apauruṣeyatā tena pauruṣeyatvameva ca // MBs_2.27 //",
    "GSP33mbrahsiu:2655": "anapekṣavyapekṣatvanimitte varṇite budhaiḥ /",
    "GSP33mbrahsiu:2656": "bhūtārthamapi sāpekṣaṃ nāto 'puruṣabuddhijam // MBs_2.28 //",
    "GSP33mbrahsiu:2657": "[KKS_84] ata eva pauruṣeyatvāpauruṣeyatve sāpekṣatvānapekṣatvakāraṇe nyāyavidbhirdaśite pauruṣeyatvanirākaraṇaprayatnena",
    "GSP33mbrahsiu:2658": "‘autpattikastu śabdasyārthena saṃbandhaḥ'; iti /",
    "GSP33mbrahsiu:2659": "autpattike śabdārthasambandhe 'svātantryācchabdasya na puruṣabuddhipūrvakatvamiti na pramāṇāntarasaṃbhinnā śabdādarthāvagatiriti nirapekṣatvam /",
    "GSP33mbrahsiu:2660": "nanu pramāṇāntarāsaṃbhave 'pi kṛta eva yatnaḥ ---",
    "GSP33mbrahsiu:2661": "‘satsaṃprayoge'; iti /",
    "GSP33mbrahsiu:2662": "satyam /",
    "GSP33mbrahsiu:2663": "codanaiva pramāṇam, nānyat ---",
    "GSP33mbrahsiu:2664": "ityavadhāraṇasiddhaye /",
    "GSP33mbrahsiu:2665": "na tu pramāṇameva iti /",
    "GSP33mbrahsiu:2666": "atha pramāṇāntarasaṃbhave 'pi yadi codanāprāmāṇyaṃ na vyāhanyate, ko",
    "GSP33mbrahsiu:2667": "'rthaḥ pramāṇāntaranirākaraṇena? dharmatattvajñānam /",
    "GSP33mbrahsiu:2668": "pramāṇāntarasaṃbhave hi sarvajñābhimatabuddhādyupadiṣṭo 'pi dharmaḥ pratīyeta tatra na dharmatattvamavadhāritaṃ syāt /",
    "GSP33mbrahsiu:2669": "tadavadhāraṇārthaścāyaṃ yatnaḥ /",
    "GSP33mbrahsiu:2670": "codanāprāmāṇyamapi tadarthaṃ mṛgyate, nādṛṣṭāya /",
    "GSP33mbrahsiu:2671": "athavā tadvirodhāccodanāyā bādhaḥ syāt, saṃśayo vā tulyabalatve, tena tasyāsaṃbhavaḥ pratipādyate",
    "GSP33mbrahsiu:2672": "na tu tatsaṃbhavātsāpekṣateti /",
    "GSP33mbrahsiu:2673": "nanu tadabhāvo 'pekṣaṇīyaḥ syāt /",
    "GSP33mbrahsiu:2674": "kāmam /",
    "GSP33mbrahsiu:2675": "na tu śabdaḥ pramāṇāntarāpekṣamarthaṃ pratipādayati /",
    "GSP33mbrahsiu:2676": "yataḥ yadarthasya pratipādakam, na tu tadapekṣyate /",
    "GSP33mbrahsiu:2677": "yadapekṣyate na tadarthaṃ pratipādayati /",
    "GSP33mbrahsiu:2678": "na hi virodhipramāṇābhāvaḥ pratipattihetuḥ /",
    "GSP33mbrahsiu:2679": "virodhasaṃbhavamātreṇa cāprāmāṇye pratyakṣādīnāmapi tatsyāt /",
    "GSP33mbrahsiu:2680": "api ca virodhisaṃbhavādaprāmāṇyaṃ kāryaniṣṭhatve 'pyaparihāryam,",
    "GSP33mbrahsiu:2681": "kartavyatādvāreṇa bhūtārthapratipatteriṣṭatvāt /",
    "GSP33mbrahsiu:2682": "tatra tu pramāṇāntaravirodhisaṃbhāvanāt /",
    "GSP33mbrahsiu:2683": "bhūtārthasya pramāṇāntaraviṣayatvāttena kāryaniṣṭhatā varṇyate /",
    "GSP33mbrahsiu:2684": "pramāṇāntaraviṣayatve kilānuvādatvātpramāṇāntarāpekṣamarthaṃ pratipādayati",
    "GSP33mbrahsiu:2685": "pramāṇāntareṇāyamadhigataḥ ---",
    "GSP33mbrahsiu:2686": "iti na svātantryeṇa /",
    "GSP33mbrahsiu:2687": "kāryaniṣṭhatve tu svātantryeṇa, tasya pramāṇāntarāgocaratvāt /",
    "GSP33mbrahsiu:2688": "uktena prakāreṇa na sāpekṣatvamiti ‘bhūtārthamapi sāpekṣaṃ nāto 'puruṣabuddhijam'iti suṣṭhūktam",
    "GSP33mbrahsiu:2689": "atha saṃsargabhājo no padārthāḥ kriyayā vinā /",
    "GSP33mbrahsiu:2690": "kimāyātaṃ vidheḥ sāpi tvastyādiḥ sulabhā kva na // MBs_2.29 //",
    "GSP33mbrahsiu:2691": "[KKS_85] yadi matam ---",
    "GSP33mbrahsiu:2692": "ākhyātapadārthamantareṇa na nāmapadārthānāṃ saṃsargaḥ /",
    "GSP33mbrahsiu:2693": "kriyā hi padārthasaṃśleṣahetuḥ tadabhāve sākāṅkṣatvāt /",
    "GSP33mbrahsiu:2694": "ataḥ siddho 'rtho brahmādirna śabdagocaraḥ padasyāviditasaṃgatitvenānavabodhakatvāt /",
    "GSP33mbrahsiu:2695": "na vākyārthaḥ tasya saṃsargātmakatvāt /",
    "GSP33mbrahsiu:2696": "kriyārahitānāṃ ca padārthānāmasaṃsargāt /",
    "GSP33mbrahsiu:2697": "evamapi kriyābhyupeyatām /",
    "GSP33mbrahsiu:2698": "taddvāreṇa ca padārthasaṃsargasiddhirāśāsyatām /",
    "GSP33mbrahsiu:2699": "na vidheḥ kaścidarthaḥ /",
    "GSP33mbrahsiu:2700": "sāpi ca kriyā sarvatra sulabhaivāśrūyamāṇāpyastyādiḥ ‘astirbhavantīparaḥ",
    "GSP33mbrahsiu:2701": "prathamapuruṣo 'prayujyamāno 'pi gamyate'; iti /",
    "GSP33mbrahsiu:2702": "tatra brahmasvarūpapratipattiparaṃ vākyamastyarthaniṣṭham /",
    "GSP33mbrahsiu:2703": "tannibandhanastatra padārthasaṃśleṣaḥ /",
    "GSP33mbrahsiu:2704": "sattāyāśca prakṛtyaiva satpradhānatvāt taddvāreṇa viśiṣṭavastusiddhiriti /",
    "GSP33mbrahsiu:2705": "atrāhuḥ ---",
    "GSP33mbrahsiu:2706": "na pramāṇāvagamyatāyā anyā kācana sattā /",
    "GSP33mbrahsiu:2707": "tathā hi ---",
    "GSP33mbrahsiu:2708": "yat pramāṇenāvagamyate tatra ‘asti'; iti vyavahāro laukikānām viparyaye",
    "GSP33mbrahsiu:2709": "‘nāsti'; iti /",
    "GSP33mbrahsiu:2710": "na khalvanyaḥ sadasadvibhāgaheturlakṣyate /",
    "GSP33mbrahsiu:2711": "arthakriyābhāvābhāvau cet /",
    "GSP33mbrahsiu:2712": "na tayorapi pramāṇabhāvābhāvādhīnatvāt /",
    "GSP33mbrahsiu:2713": "tathā hi ---",
    "GSP33mbrahsiu:2714": "kārye 'pi sadvyavahāro yadi kāryāntaranibandhanaḥ anavasthā /",
    "GSP33mbrahsiu:2715": "tasmādante 'pi pramāṇādeva sadvyavahāraḥ tadviparyayāccāsadvyavahāraḥ /",
    "GSP33mbrahsiu:2716": "evaṃ cedādāveva pramāṇābhāvābhāvanibandhanau sadasadvyavahārau stām /",
    "GSP33mbrahsiu:2717": "tathā cāstyarthaniṣṭhaṃ vākyaṃ pramāṇāntarāpekṣamevārthaṃ bodhayati pramāṇaviṣayatāyā astyarthatvāt",
    "GSP33mbrahsiu:2718": "atrocyate ---",
    "GSP33mbrahsiu:2719": "na ca mānāvagamyatvamastīti viṣayo mataḥ /",
    "GSP33mbrahsiu:2720": "mānādeva yato buddhirabhūdasti bhaviṣyati // MBs_2.30 //",
    "GSP33mbrahsiu:2721": "dhūmādinā mite hi syādvahnyādāviyamanyathā /",
    "GSP33mbrahsiu:2722": "bhidyetottarakāle vā bhavantī na khalu tridhā // MBs_2.31 //",
    "GSP33mbrahsiu:2723": "na pramāṇāvagamyatvamastyarthaḥ na ‘asti'; iti buddhestadviṣayaḥ /",
    "GSP33mbrahsiu:2724": "yataḥ pramāṇādeva tridhā buddhirbhavati ---",
    "GSP33mbrahsiu:2725": "‘dhūmādastyatrāgniḥ'; ‘nadīpūraviśeṣādabhūdvṛṣṭiḥ'; ‘meghodayaviśeṣād",
    "GSP33mbrahsiu:2726": "[KKS_86] bhaviṣyati vṛṣṭiḥ'; iti /",
    "GSP33mbrahsiu:2727": "tatra yadi buddhiḥ pramāṇaviṣayatāṃ gocarayati pramite hi syāt na pramāṇādeva /",
    "GSP33mbrahsiu:2728": "na hi prāk pramāṇotpatteḥ san pramāṇasaṃbandhaḥ /",
    "GSP33mbrahsiu:2729": "pramāṇasaṃbandhanibandhanā ceyaṃ buddhiḥ /",
    "GSP33mbrahsiu:2730": "atha vaiyātyāduttarakālatāmevāsyā brūyāt /",
    "GSP33mbrahsiu:2731": "traividhyamanupapannam, pramāṇasaṃbandhasyābhedādbhinnakāleṣvapyartheṣu /",
    "GSP33mbrahsiu:2732": "svasaṃbandhitayā mānamatha vastvadhigacchati /",
    "GSP33mbrahsiu:2733": "tathāpi naiva bhidyeta netthaṃ cānyavyapekṣatā // MBs_2.32 //",
    "GSP33mbrahsiu:2734": "atha matam ---",
    "GSP33mbrahsiu:2735": "ātmasaṃbandhitayaiva pramāṇenārtho 'vagamyate /",
    "GSP33mbrahsiu:2736": "ato na ‘asti'iti buddheruttarakālatā pramāṇasaṃbandhaviṣayāyā api,",
    "GSP33mbrahsiu:2737": "svātmasaṃbandhitayaivārthasya pratīteḥ /",
    "GSP33mbrahsiu:2738": "evamapyastītyeva sarvatra syāt /",
    "GSP33mbrahsiu:2739": "na traividhyam, sarvasya pramitau pramāṇasaṃbandhasya vartamānatvāt /",
    "GSP33mbrahsiu:2740": "na cetthaṃ pramāṇāntaravyapekṣatvamastyarthaniṣṭhe vacasi tatpramāṇasaṃbandhasyaivāstyarthatvāt",
    "GSP33mbrahsiu:2741": "anyamānāvagamyatvamatha liṅgāttridheṣyate /",
    "GSP33mbrahsiu:2742": "syālliṅgamapi sāpekṣaṃ tatsiddhestata eva cet // MBs_2.33 //",
    "GSP33mbrahsiu:2743": "nairapekṣyaṃ yadi na tadvede daṇḍairnivāryate /",
    "GSP33mbrahsiu:2744": "atha matam ---",
    "GSP33mbrahsiu:2745": "pramāṇāntaragamyataiva liṅgenādhigamyate /",
    "GSP33mbrahsiu:2746": "tena nottarakālatā /",
    "GSP33mbrahsiu:2747": "tacca pramāṇaṃ trikālamiti traividhyam /",
    "GSP33mbrahsiu:2748": "kiṃ punastat? pratyakṣam /",
    "GSP33mbrahsiu:2749": "tathā hi ---",
    "GSP33mbrahsiu:2750": "bhūtāyāṃ dṛṣṭau kasyacidbhūtaṃ pratyakṣam, bhaviṣyantyāṃ bhaviṣyat,",
    "GSP33mbrahsiu:2751": "vartamāne 'gnau vartamānamiti /",
    "GSP33mbrahsiu:2752": "etacca vārtam, nityānumeye tasyābhāvāt /",
    "GSP33mbrahsiu:2753": "api ca liṅgamapyevaṃ pramāṇāntarāpekṣatvādapramāṇaṃ syāt /",
    "GSP33mbrahsiu:2754": "atha liṅgādeva pramāṇāntarasadbhāvasya siddhernirapekṣatvam /",
    "GSP33mbrahsiu:2755": "tathā hi ---",
    "GSP33mbrahsiu:2756": "pramāṇāntarasadbhāva evedānīṃ liṅgaṃ pramāṇam /",
    "GSP33mbrahsiu:2757": "na ca tatrānyadapekṣyate /",
    "GSP33mbrahsiu:2758": "pramāṇasadbhāvadvārā prameyasiddhiriti /",
    "GSP33mbrahsiu:2759": "[KKS_87] nāyaṃ vidhirvede daṇḍavāritaḥ /",
    "GSP33mbrahsiu:2760": "vaidikamapi vaco 'styarthaniṣṭhaṃ viśiṣṭārthapramāṇasadbhāva eva pramāṇam",
    "GSP33mbrahsiu:2761": "tatra nirapekṣam /",
    "GSP33mbrahsiu:2762": "tatpramāṇadvārā ca viśiṣṭārthasiddhiriti samānam /",
    "GSP33mbrahsiu:2763": "tatsaṃbhavo 'laukikārthe (laiṅgike 'rthe --edition) buddhavākyārthavanna tu // MBs_2.34 //",
    "GSP33mbrahsiu:2764": "atreti sākṣātkaraṇābhyupāyādasamañjasam /",
    "GSP33mbrahsiu:2765": "syānmatam ---",
    "GSP33mbrahsiu:2766": "yuktaṃ liṅgasya prāmāṇyamevam, arthe tasya pramāṇāntarasya saṃbhavāt /",
    "GSP33mbrahsiu:2767": "saṃbhavati hi vṛṣṭyādiṣu pramāṇāntaram /",
    "GSP33mbrahsiu:2768": "tatastaddvārārthagatiḥ /",
    "GSP33mbrahsiu:2769": "na tu sarvaviśeṣātīte brahmaṇyāmnāyaikanibandhane 'bhyupagamyate /",
    "GSP33mbrahsiu:2770": "tatra yathaiva buddhādivākyānām ‘evamayaṃ puruṣo veda'; iti jñānaniṣṭhānāmatīndriyārthe jñānasyāsaṃbhavānnārthe",
    "GSP33mbrahsiu:2771": "prāmāṇyamatīndriyārthopadeśinām, tathātrāpi syāt /",
    "GSP33mbrahsiu:2772": "saṃbhavipramāṇaviṣayāptavacanavattu liṅgasya pramāṇaniṣṭhatve 'pi yujyate prāmāṇyam /",
    "GSP33mbrahsiu:2773": "tadasat, brahmaṇyapi sākṣātkaraṇasyābhyupagamādavidyāsaṃhāre /",
    "GSP33mbrahsiu:2774": "avidyāvatāṃ tu tadāmnāyaikanibandhanamucyate /",
    "GSP33mbrahsiu:2775": "api ca meyatvameva sattā cenmāne trividhatā kutaḥ // MBs_2.35 //",
    "GSP33mbrahsiu:2776": "tatsaṃbandhādato nārthe traividhyamavakalpate /",
    "GSP33mbrahsiu:2777": "yadi ca liṅgena pramāṇameva mīyate, mīyamānataiva ca sattā, tatra pramīyamāṇatvātpramāṇaṃ sarvaṃ sadeva /",
    "GSP33mbrahsiu:2778": "sacca vartamānamityucyate /",
    "GSP33mbrahsiu:2779": "tatra vartamānatvātpramāṇasya sarvatrārthe ‘asti'; ityeva syāt /",
    "GSP33mbrahsiu:2780": "na pramāṇatraividhyādarthe traividhyam, mīyamānasya sattvātsataśca vartamānatvāditi /",
    "GSP33mbrahsiu:2781": "api ca idamayaṃ praṣṭavyaḥ ---",
    "GSP33mbrahsiu:2782": "kiṃ vartamānapramāṇayogaḥ pramāṇasaṃbandhaḥ sattā, tadviparyayo 'sattā,",
    "GSP33mbrahsiu:2783": "āhosvit pramāṇayogamātramanāśritakālaviśeṣam? tatra ---",
    "GSP33mbrahsiu:2784": "vartamānapramāyogaḥ sattāsattā viparyayaḥ // MBs_2.36 //",
    "GSP33mbrahsiu:2785": "mate yadi tataḥ prāptamasattvaṃ smṛtigocare /",
    "GSP33mbrahsiu:2786": "[KKS_88] na smaryamāṇasya vartamānapramāṇasaṃbandhaḥ /",
    "GSP33mbrahsiu:2787": "nanu smaryamāṇe vināśasaṃbhavānnaiva ‘asti'; iti vyavahāraḥ /",
    "GSP33mbrahsiu:2788": "satyam /",
    "GSP33mbrahsiu:2789": "‘nāsti'; ityapi nāsti /",
    "GSP33mbrahsiu:2790": "yadi vartamānapramāṇayogaḥ sattā tadviparyayo 'sattā, ‘nāsti'; ityeva syāt na ca ‘asti'; iti /",
    "GSP33mbrahsiu:2791": "tasmādanye sadasattve /",
    "GSP33mbrahsiu:2792": "pramāṇayogamātraṃ cetsattāsattā viparyayaḥ // MBs_2.37 //",
    "GSP33mbrahsiu:2793": "prāptā pramitanaṣṭena ghaṭena madhudhāraṇā /",
    "GSP33mbrahsiu:2794": "pramite ca na jijñāsā punaḥ syātsadasattvayoḥ // MBs_2.38 //",
    "GSP33mbrahsiu:2795": "anāśritakālaviśeṣe pramāṇayogamātre sattve pramitanaṣṭamapi vastu saditi tenārthakriyāprasaṅge 'naṣṭeneva, sattvāviśeṣāt /",
    "GSP33mbrahsiu:2796": "naṣṭānaṣṭayorviśeṣānnaivamiti cet, sa eva tarhi viśeṣaḥ sadasadvyavahāravyavasthāyā hetuḥ kāryavyavasthāyā iva, na pramāṇayogaḥ /",
    "GSP33mbrahsiu:2797": "tadanusāriṇyevaiṣā dṛśyate loke /",
    "GSP33mbrahsiu:2798": "na khalu pramitanaṣṭaṃ ‘sat'ityupacarati lokaḥ /",
    "GSP33mbrahsiu:2799": "kiṃ ca pramite 'rthe sadasattve jijñāseranna punarlaukikāḥ,",
    "GSP33mbrahsiu:2800": "siddhatvātpramāṇayogamātrasya tallakṣaṇatvācca sattvasya /",
    "GSP33mbrahsiu:2801": "atha pramāṇayogyatvaṃ sattā (Mss AB; sattvaṃ -- edition) naṣṭācca taccyutam /",
    "GSP33mbrahsiu:2802": "smaryamāṇe pracalitaṃ kvacidityapyasundaram // MBs_2.39 //",
    "GSP33mbrahsiu:2803": "atha matam ---",
    "GSP33mbrahsiu:2804": "na vartamānapramāṇayogaḥ sattā, nānāśritakālaṃ tadyogamātram /",
    "GSP33mbrahsiu:2805": "api tu pramāṇaṃ prati yogyatā /",
    "GSP33mbrahsiu:2806": "sā ca naṣṭāccyuteti na tasya sattvaprasaṅgaḥ /",
    "GSP33mbrahsiu:2807": "smaryamāṇe tu kutaściccyutā kutaścinneti na sarvasyāsattvamiti /",
    "GSP33mbrahsiu:2808": "etadapi na sundaram, abhyupagatahānāt /",
    "GSP33mbrahsiu:2809": "tathā hi ---",
    "GSP33mbrahsiu:2810": "itthamarthasvabhāva eva sattā varṇitā bhavati /",
    "GSP33mbrahsiu:2811": "pramāṇayogyo 'rthasvabhāvaḥ sattā, arthasvabhāvanibandhana eva sadasadvyavahāravibhāgaḥ, na pramāṇatadabhāvopādhiḥ /",
    "GSP33mbrahsiu:2812": "tasya tveṣa kathanopāyaḥ, na pramāṇasaṃsparśaḥ, yathā ‘nīlākārajñānayogyo",
    "GSP33mbrahsiu:2813": "'rtho nīlaḥ'ityākhyāte 'pi na nīlaśabdo nīlajñānopādhiḥ /",
    "GSP33mbrahsiu:2814": "tathā ca so 'stiśabdenābhidhīyata ityarthasvabhāvaniṣṭham [KKS_89]",
    "GSP33mbrahsiu:2815": "astyarthapradhānaṃ vākyamiti kutaḥ sāpekṣatvam? pramāṇasyāsaṃsparśāt /",
    "GSP33mbrahsiu:2816": "syādetat ---",
    "GSP33mbrahsiu:2817": "bhinnā evārthasvabhāvāḥ pramāṇaṃ prati yogyāḥ sacchabdavācyāḥ santu, naikā sattā /",
    "GSP33mbrahsiu:2818": "mā bhūt, naitatsādhyam /",
    "GSP33mbrahsiu:2819": "sarvathārthasvabhāvābhidhāyyastiśabdo na pramāṇayoganimitta iti /",
    "GSP33mbrahsiu:2820": "pramāṇasaṃsparśe hi sāpekṣatā syāt /",
    "GSP33mbrahsiu:2821": "anekatā tu na kañciddoṣamāvahati /",
    "GSP33mbrahsiu:2822": "api ca yadi tasyānekatvam, kathamabhinnaśabdapravṛttiḥ? tathā hi ---",
    "GSP33mbrahsiu:2823": "bhinneṣvabhinnaṃ viśeṣaṇamupalakṣaṇaṃ vāśrityaikaḥ śabdo varteta,",
    "GSP33mbrahsiu:2824": "bhinnanimitto vā sādhāraṇaśabdaḥ syādakṣādivat /",
    "GSP33mbrahsiu:2825": "tatra na tāvadanantārthasvabhāveṣu sādhāraṇatvamupapadyate,",
    "GSP33mbrahsiu:2826": "saṃbandhagrahaṇasāmarthyāt /",
    "GSP33mbrahsiu:2827": "parimitajātiviṣayā hyakṣādiśabdāḥ parimitopalakṣaṇalakṣitā vā syuḥ /",
    "GSP33mbrahsiu:2828": "syādetat ---",
    "GSP33mbrahsiu:2829": "dravyatvādisāmānyatrayopalakṣitānāmarthānāṃ sacchabdaḥ sādhāraṇa iti /",
    "GSP33mbrahsiu:2830": "tanna /",
    "GSP33mbrahsiu:2831": "yo hi sattāmavajānīte sa dravyatvādīnyapyavajānīta eva /",
    "GSP33mbrahsiu:2832": "na kila tejo dṛṣṭavato 'psu tadavamarśo bhavati /",
    "GSP33mbrahsiu:2833": "api ca sāmānyaviśeṣasamavāyā api santa eva /",
    "GSP33mbrahsiu:2834": "na teṣvaupacārikaḥ sacchabdaḥ pratyayasyāvailakṣaṇyāt /",
    "GSP33mbrahsiu:2835": "na ca sāmānyādvinopacāraḥ /",
    "GSP33mbrahsiu:2836": "sati vā sāmānye tadeva sacchabdārthaḥ /",
    "GSP33mbrahsiu:2837": "tadeva ca sattā, tulyatvātpratyayasya /",
    "GSP33mbrahsiu:2838": "atha matam ---",
    "GSP33mbrahsiu:2839": "sarvapravādeṣu sarvapadārthāḥ parimitaiḥ kaiściddharmairupasaṃgṛhītāḥ /",
    "GSP33mbrahsiu:2840": "tadupalakṣaṇānāmanantānāmapyarthānāṃ ‘sat'; iti sādhāraṇaḥ śabdaḥ /",
    "GSP33mbrahsiu:2841": "tadayuktam /",
    "GSP33mbrahsiu:2842": "saṃgraho hi naikamantareṇa /",
    "GSP33mbrahsiu:2843": "tatra yadi sacchabdārthatayā (sacchabdatāyāṃ -- edition) saṃgrahaḥ",
    "GSP33mbrahsiu:2844": "‘etāvatprabhedaḥ sacchabdārthaḥ'iti, nārthāntaranivṛttiḥ syāt /",
    "GSP33mbrahsiu:2845": "tatra na sarvārthasaṃgrahaḥ syāt, yathā ‘navavidho gośabdārthaḥ'iti",
    "GSP33mbrahsiu:2846": "nānyeṣāmabhāva eva /",
    "GSP33mbrahsiu:2847": "tatra na pravādebhyaḥ kācidarthatattvāvagatiḥ syāt /",
    "GSP33mbrahsiu:2848": "nanu na pravādānāmarthavattā sādhyā /",
    "GSP33mbrahsiu:2849": "na brūmaḥ pravādānāmarthavattā sādhyeti /",
    "GSP33mbrahsiu:2850": "kiṃ tu pratipadyante pravādinaḥ kañcidarthasvabhāvamekam, yasyāyaṃ ‘pañca,",
    "GSP33mbrahsiu:2851": "ṣaṭ'ityādi prabhedasaṃgrahaḥ /",
    "GSP33mbrahsiu:2852": "yato naikamantareṇopasaṃgrāhakamavāntarasaṃkhyānāṃ niveśaḥ /",
    "GSP33mbrahsiu:2853": "athaitāvān pramāṇayogyo 'rthakriyāsāmarthyo veti pramāṇayogyatve 'rthakriyāsāmarthye vā saṃgrahaḥ, tābhyāmeva sacchabdārtha upalakṣyatām,",
    "GSP33mbrahsiu:2854": "vyarthaḥ parimitadharmopanyāsaḥ /",
    "GSP33mbrahsiu:2855": "tatra sāmānyaśabdataiva syāt, na sādhāraṇaśabdatā /",
    "GSP33mbrahsiu:2856": "bhinnanimittatve cākṣādiśabdebhya iva [KKS_90] nimittabhedātsaṃśayaḥ syāt,",
    "GSP33mbrahsiu:2857": "na viśeṣapratītiḥ /",
    "GSP33mbrahsiu:2858": "na hi ‘san ghaṭaḥ'; iti nimittabhedeṣu pratipattāraḥ saṃśerate /",
    "GSP33mbrahsiu:2859": "yathaiva ‘śuklaḥ paṭaḥ'iti nirākāṅkṣaḥ, tathā ‘san ghaṭaḥ'; ityapi /",
    "GSP33mbrahsiu:2860": "yastu dravyaṃ guṇaḥ karma rūpaṃ vijñānamiti vā saṃśayaḥ, na sa laukikānām",
    "GSP33mbrahsiu:2861": "laukikāstvabhinnameva nimittaṃ pratipadyante /",
    "GSP33mbrahsiu:2862": "arthācca saṃdehaḥ, na śabdāt /",
    "GSP33mbrahsiu:2863": "kutaḥ? viśeṣapratītimantareṇāpi pratipatturnairākāṅkṣyāt /",
    "GSP33mbrahsiu:2864": "yatra hyarthasāmarthyena saṃśayaḥ, yathā ‘vṛkṣaśchidyatām'; iti",
    "GSP33mbrahsiu:2865": "paraśukuṭhārādiṣu, tatrānyataraviśeṣānavagame 'pi nairākāṅkṣam, yasya",
    "GSP33mbrahsiu:2866": "kasyacidupādānāt, anyathānavasthānāt /",
    "GSP33mbrahsiu:2867": "yatra tu śabdāt, tatra viśeṣāvagamahetorvinā sākāṅkṣatvameva /",
    "GSP33mbrahsiu:2868": "tadevaṃ na nānānimittaḥ sādhāraṇaśabdaḥ /",
    "GSP33mbrahsiu:2869": "viśeṣaṇamapyekaṃ pramāṇaṃ syāt /",
    "GSP33mbrahsiu:2870": "tacca prāgapi tataḥ sacchabdānuviddhabuddhyutpādādanupapannamityuktam ---",
    "GSP33mbrahsiu:2871": "‘mānādeva yato buddhiḥ'; iti prapañcena /",
    "GSP33mbrahsiu:2872": "api ca kāryādapi vṛttameva pramāṇamavasīyate /",
    "GSP33mbrahsiu:2873": "tatra kutastadviśiṣṭatā /",
    "GSP33mbrahsiu:2874": "na khalvartho 'sannihitaviśeṣaguṇo viśiṣṭo bhavati /",
    "GSP33mbrahsiu:2875": "na ca niścite viśeṣaṇābhāve viśiṣṭābhidhānānuviddhaḥ saṃśayo bhavati daṇḍābhāvaniścaya iva ‘daṇḍī na vā'; iti /",
    "GSP33mbrahsiu:2876": "bhavati ca śūnyanagarādiṣu ciranikhātanidhiṣu pramāṇābhāvaniścaye 'pi",
    "GSP33mbrahsiu:2877": "‘santi na'iti saṃśayaḥ /",
    "GSP33mbrahsiu:2878": "tasmādanyaḥ pramāṇayogātsadarthaḥ, yatraiṣa saṃśayaḥ /",
    "GSP33mbrahsiu:2879": "nāpyupalakṣaṇaṃ pramāṇam, pramitadhvasteṣu sacchabdāprayogātsmaryamāṇe ca",
    "GSP33mbrahsiu:2880": "sacchabdānuviddhātsaṃdehāt /",
    "GSP33mbrahsiu:2881": "vṛttapramāṇasaṃbandhasya pramāṇopalakṣitatvātsattvameva syāt, nāsattvam,",
    "GSP33mbrahsiu:2882": "na saṃśayaḥ /",
    "GSP33mbrahsiu:2883": "yo 'pyarthakriyayā sacchabdārthaṃ viśinaṣṭi upalakṣayati vā, tasyāpi prākkāryadarśanānna sacchabdayogaḥ syāt /",
    "GSP33mbrahsiu:2884": "atha pramāṇajananamevārthakriyāṃ brūyāt, pramāṇādevāstibuddhirna syāt /",
    "GSP33mbrahsiu:2885": "atha vaikalpikīyaṃ pramāṇottarakālateti matam, liṅgānna syāt /",
    "GSP33mbrahsiu:2886": "atha nirjñātakāryasaṃbandhameva liṅgenānugamyate, evaṃ tarhi prameyābhāvaḥ",
    "GSP33mbrahsiu:2887": "tathā hi ---",
    "GSP33mbrahsiu:2888": "kāryavattā hyastyarthaḥ, sā cādhigataiva /",
    "GSP33mbrahsiu:2889": "kāryavattayaiva kāryavattāvagamyata ityacaturasram /",
    "GSP33mbrahsiu:2890": "kāryakāraṇayośca yaugapadyābhāvādviśiṣṭatānupapattiḥ /",
    "GSP33mbrahsiu:2891": "athopalakṣaṇam, atītasyāpi [KKS_91] sattvaprasaṅgaḥ /",
    "GSP33mbrahsiu:2892": "smaryamāṇe ca saṃśayo na syādityuktam /",
    "GSP33mbrahsiu:2893": "tasmādyathaiva nīlādiśabdārtho 'rthasvabhāvaḥ, na kāryalakṣyaḥ, na",
    "GSP33mbrahsiu:2894": "pramāṇalakṣyaḥ, anavasthānāt /",
    "GSP33mbrahsiu:2895": "svarūpavyavasthastu yathāpramāṇamavasīyate /",
    "GSP33mbrahsiu:2896": "tathā sadarthasvabhāvo 'pīti yuktam /",
    "GSP33mbrahsiu:2897": "kāryapramāṇasadasadbhāvanibandhane hi sadasadvyavahāravibhāge tasyāpravṛttireva kāryapramāṇasadasadvyavahāravibhāgasyāpi tannibandhatvaprasaṅgāt, anavasthānāt /",
    "GSP33mbrahsiu:2898": "tasmādarthasvabhāva ekā satteti (@svabhāva ekaḥ satteti -- edition)",
    "GSP33mbrahsiu:2899": "brahmavido manyante /",
    "GSP33mbrahsiu:2900": "atha matam ---",
    "GSP33mbrahsiu:2901": "nārthasvabhāvo yogyatā, pramāṇahetusadbhāvastu /",
    "GSP33mbrahsiu:2902": "na cāsatāṃ pramāṇahetavaḥ santīti /",
    "GSP33mbrahsiu:2903": "tadayuktam ---",
    "GSP33mbrahsiu:2904": "bhūmau nikhātaṃ nirliṅgamavedyānupapannakam /",
    "GSP33mbrahsiu:2905": "naṣṭadraṣṭṛkamatyeti yatsarvamitiyogyatām // MBs_2.40 //",
    "GSP33mbrahsiu:2906": "bhūmau nikhātamavidyamānendriyasaṃbandhamadṛśyamānāvinābhūtamasaṃvedyamānānyathānavakalpamānaṃ vastu pralīnadraṣṭṛkaṃ yattasya na pratyakṣānumānārthāpattyāgamahetavaḥ santi /",
    "GSP33mbrahsiu:2907": "sādṛśyaviṣayaṃ hyupamānam, tasya heturdūrāpeta eva /",
    "GSP33mbrahsiu:2908": "sarvapramāṇayogyatāmatikrāmati, na ca tadasat /",
    "GSP33mbrahsiu:2909": "nanu sattvamapyasya katham? evamapi saṃśayaḥ /",
    "GSP33mbrahsiu:2910": "tatra pramāṇahetubhāvalakṣaṇayogyatārūpe sattve pramāṇahetvabhāvasya niścayātsaṃśayo na syāt",
    "GSP33mbrahsiu:2911": "atha svabhāvaviśeṣaḥ kaścitpramāṇaṃ prati yogyaḥ sattvam,",
    "GSP33mbrahsiu:2912": "prakṛtahānādasundaramityuktam /",
    "GSP33mbrahsiu:2913": "atha vā pramāṇaviśiṣṭaḥ sacchabdārtha ityetadanena nirākriyate /",
    "GSP33mbrahsiu:2914": "na niścite viśeṣaṇābhāve viśiṣṭābhidhāyiśabdānuviddhaḥ saṃśayo yukta iti /",
    "GSP33mbrahsiu:2915": "api cābhāvasyāpi prameyatvānna pramāṇayogyatā sattālakṣaṇam /",
    "GSP33mbrahsiu:2916": "tathā hi ---",
    "GSP33mbrahsiu:2917": "asatprameyaṃ ca tathā yathaiva sthāpayatyayam /",
    "GSP33mbrahsiu:2918": "amitaṃ hi tathā kasmāttathā na punaranyathā // MBs_2.41 //",
    "GSP33mbrahsiu:2919": "avaśyaṃ khalvanena sadasadvyavahāravibhāgamicchatā",
    "GSP33mbrahsiu:2920": "asatkathañcidvyavasthāpyam, anyathā vyavahārasaṃkarāt /",
    "GSP33mbrahsiu:2921": "tatra yadi pramāṇasyāviṣayaḥ, yadi [KKS_92] sarvaśaktiviraho vāsadbuddherviṣayaḥ /",
    "GSP33mbrahsiu:2922": "sarvathā tathā prameyam /",
    "GSP33mbrahsiu:2923": "aparicchinnaṃ hi tathā pramāṇena kimiti tadvidham, na punaranyathā syāt?",
    "GSP33mbrahsiu:2924": "na cettasya tathābhāve 'tathābhāve vā pramāṇavyāpāraḥ kiṃnimitta",
    "GSP33mbrahsiu:2925": "ekapakṣānurāgaḥ?",
    "GSP33mbrahsiu:2926": "api ca ---",
    "GSP33mbrahsiu:2927": "amitvā kaṇṭakābhāvaṃ caraṇaṃ nyasyate katham /",
    "GSP33mbrahsiu:2928": "nānyagrahāttasya bhāve purastācca prasaṅgataḥ // MBs_2.42 //",
    "GSP33mbrahsiu:2929": "jijñāsā na pravarteta yadi saṃvittyabhāvataḥ /",
    "GSP33mbrahsiu:2930": "‘dṛṣṭipūtaṃ padaṃ nyaset'; iti kīṭakaṇṭakādyabhāve 'pramite kathaṃ",
    "GSP33mbrahsiu:2931": "tannyāsaḥ? tathā hi ---",
    "GSP33mbrahsiu:2932": "kīṭakaṇṭakādyarthāntarabhūtalādiparicchedātsa syāt, kīṭādyaparicchedāt,",
    "GSP33mbrahsiu:2933": "abhāvaparicchedādvā /",
    "GSP33mbrahsiu:2934": "tatra na tāvadarthāntaraparicchedāt, kaṇṭakādibhāve 'pi prasaṅgāt /",
    "GSP33mbrahsiu:2935": "tatrāpi vastvantaraparicchedasya sattvāt /",
    "GSP33mbrahsiu:2936": "prāgapi ca bhūbhāgaparicchedāt prasajyeta, yasya kasyacidvastvantarasya paricchittervidyamānatvāt",
    "GSP33mbrahsiu:2937": "atha kīṭakaṇṭakādyaparicchedāt, na tadbhāvābhāvajijñāsā syāt /",
    "GSP33mbrahsiu:2938": "jijñāsāpūrvamapi ( jijñāsāpūrvakādapi -- edition)",
    "GSP33mbrahsiu:2939": "prayatnāttadaparicchedamātrameva prāpyate yasyābhāvo na prameyaḥ /",
    "GSP33mbrahsiu:2940": "tacca prāgapi tato 'sti /",
    "GSP33mbrahsiu:2941": "abhāve tu prameye 'bhāvaniścayāya jijñāsā yujyate /",
    "GSP33mbrahsiu:2942": "na cāpariccheda eva jijñāsyaḥ, svataḥ siddhatvāt /",
    "GSP33mbrahsiu:2943": "paricchedena hi sa nivartyate /",
    "GSP33mbrahsiu:2944": "aprameyatvācca so 'pi khalvabhāva ityaprameyaḥ /",
    "GSP33mbrahsiu:2945": "atha matam ---",
    "GSP33mbrahsiu:2946": "satsūpalambhahetuṣu pramāṇaviṣayasyāparicchedāt pravṛttiḥ /",
    "GSP33mbrahsiu:2947": "tadasat ---",
    "GSP33mbrahsiu:2948": "pramāṇaviṣayatvasya nopayogo 'tra dṛśyate // MBs_2.43 //",
    "GSP33mbrahsiu:2949": "asadbodhe 'nanyahetubhānena hyupayujyate /",
    "GSP33mbrahsiu:2950": "aparicchedāccetpravṛttirna pramāṇaviṣayatvasyopayogaḥ,",
    "GSP33mbrahsiu:2951": "itaratrāpyaparicchedasya tulyatvāttataśca pravṛtteḥ /",
    "GSP33mbrahsiu:2952": "yasya svabhāvaḥ prameyaḥ, tatparicchedātpravṛttiḥ, [KKS_93]",
    "GSP33mbrahsiu:2953": "tasyānanyanimittatvenopayogavatpramāṇaviṣayatvam /",
    "GSP33mbrahsiu:2954": "nāyamaparicchedaḥ satyevārthe hetuvaikalyanimittaḥ, samagratvāttaddhetūnām",
    "GSP33mbrahsiu:2955": "tasmādarthābhāvāditi /",
    "GSP33mbrahsiu:2956": "atha yatra pravṛttiḥ syāttatra kevalasaṃvidaḥ // MBs_2.44 //",
    "GSP33mbrahsiu:2957": "jijñāseta na sūkṣmārthaṃ kaivalyaṃ saṃvido yadi /",
    "GSP33mbrahsiu:2958": "kevalo viṣayo neṣṭo rūponmiśre 'pi tadyataḥ // MBs_2.45 //",
    "GSP33mbrahsiu:2959": "viśiṣṭasya ca nāstyanyadanyābhāvādviśeṣaṇam /",
    "GSP33mbrahsiu:2960": "yadi matam ---",
    "GSP33mbrahsiu:2961": "yatra bhūbhāgādau caraṇanyāsādilakṣaṇā pravṛttiḥ, tasya kevalasya sā",
    "GSP33mbrahsiu:2962": "jñānāditi /",
    "GSP33mbrahsiu:2963": "tatrāpi saṃpradhāryam ---",
    "GSP33mbrahsiu:2964": "kimidaṃ jñānasya kaivalyamabhisaṃhitamekaviṣayapratiniyamo",
    "GSP33mbrahsiu:2965": "viṣayāntarāsaṃsargaḥ, āhosvidviṣayasya /",
    "GSP33mbrahsiu:2966": "yadi vijñānasya, pramite 'pi bhūbhāgādau sthūle sūkṣmakīṭakaṇṭakādibhāvābhāvaparīkṣā na syāt /",
    "GSP33mbrahsiu:2967": "pravartetaiva, kevalabhūtalāvagrahajñānāt /",
    "GSP33mbrahsiu:2968": "atha viṣayasya, tatrāpi saṃpradhāryam ---",
    "GSP33mbrahsiu:2969": "svarūpeṇa vā viṣayasya kaivalyam, viśeṣaṇayogena vā /",
    "GSP33mbrahsiu:2970": "tatra na tāvatsvarūpeṇa, miśre 'pi tasya bhāvāt /",
    "GSP33mbrahsiu:2971": "viśeṣaṇayogena kaivalye prāptā kīṭakaṇṭakādyabhāvaviśiṣṭaparicchedātpadanyāsādilakṣaṇā pravṛttiḥ",
    "GSP33mbrahsiu:2972": "yato nānyābhāvādviśeṣaṇamanyādṛśaṃ kiñciddṛśyate, yadviśeṣaṇaṃ vastu kevalaṃ syāditi /",
    "GSP33mbrahsiu:2973": "nāstīti dhīvyavahṛtī viṣayaṃ kamupāśrite // MBs_2.46 //",
    "GSP33mbrahsiu:2974": "mānābhāvaṃ yadi kṣuṇṇaṃ meyābhāvasya tatra kim /",
    "GSP33mbrahsiu:2975": "api cānena ‘nāsti'iti buddhiśabdayorviṣayo vācyaḥ /",
    "GSP33mbrahsiu:2976": "sa na vastusvarūpeṇa, miśre 'pi prasaṅgāt /",
    "GSP33mbrahsiu:2977": "na kevalam, abhāvādanyasya viśeṣaṇasyābhāvādityuktam /",
    "GSP33mbrahsiu:2978": "nanu ‘nāsti'ityayamarthaḥ ‘nedaṃ pramīyate'; iti, na punarabhāvo 'vagamyate /",
    "GSP33mbrahsiu:2979": "viruddhamidam ---",
    "GSP33mbrahsiu:2980": "nāstyavagamyate ceti /",
    "GSP33mbrahsiu:2981_0": "yadyevaṃ pramāṇābhāvo viṣaya uktaḥ syāt ‘nāsti'; iti dhīśabdayoḥ, tatra ko 'parādhaḥ",
    "GSP33mbrahsiu:2981_1": "syātprameyābhāvasya, yena [KKS_94] tamatilaṅghya pramāṇābhāvo viṣaya ucyate? na hi",
    "GSP33mbrahsiu:2981_2": "tayornirupākhyatve kaścidviśeṣaḥ atha matam ---",
    "GSP33mbrahsiu:2982": "agrahe 'sadgrahabhrāntirabhāvavyavahṛdbhramaḥ // MBs_2.47 //",
    "GSP33mbrahsiu:2983": "abhāve ca vyavahṛteradṛṣṭau dhvāntadṛṣṭivat /",
    "GSP33mbrahsiu:2984": "naiva stāṃ ‘nāsti'; iti buddhivyavahārau /",
    "GSP33mbrahsiu:2985": "kathamimau sarvajanānāṃ pratītāvapahnūyete? ucyate ---",
    "GSP33mbrahsiu:2986": "bhramo 'yaṃ sadbuddhyabhāve tadviparyayapariccheda iti /",
    "GSP33mbrahsiu:2987": "tathā sadvyavahārābhāve tadviparyayavyavahārabhramaḥ yathālokadarśanābhāve",
    "GSP33mbrahsiu:2988": "‘tamaḥ paśyāmi'iti vibhramaḥ /",
    "GSP33mbrahsiu:2989": "na hi tamo nāma kiñciddṛśyamasti /",
    "GSP33mbrahsiu:2990": "naitatsāram ---",
    "GSP33mbrahsiu:2991": "itthaṃ bhavetsuṣuptādau trailokyābhāvadṛgbhramaḥ // MBs_2.48 //",
    "GSP33mbrahsiu:2992": "aparicchindataḥ kiñcidvibhramaśca na yujyate /",
    "GSP33mbrahsiu:2993": "āropaviṣayāropye nājānan rajatabhramī // MBs_2.49 //",
    "GSP33mbrahsiu:2994": "nābhāvabhinnā vyavahṛttadabhāvaśca dhīpade /",
    "GSP33mbrahsiu:2995": "tamodṛṣṭistu bhūcchāyāmālokābhāvameva vā // MBs_2.50 //",
    "GSP33mbrahsiu:2996": "ālambate na tvadṛṣṭāviṣṭo darśanavibhramaḥ /",
    "GSP33mbrahsiu:2997": "yadi khalvadarśane viparyayadarśanabhramo bhavati suṣuptādyavasthāsu viśvābhāvadarśanabhramaḥ syādālokādarśanabhramavat /",
    "GSP33mbrahsiu:2998": "na ca kiñcidaparicchindato vibhramaḥ /",
    "GSP33mbrahsiu:2999": "tathā hi ---",
    "GSP33mbrahsiu:3000": "āropasya viṣayaṃ purovarti vastu āropaṇīyaṃ ca rajataṃ jñānenānāpnuvan na rajatabhramavān bhavati /",
    "GSP33mbrahsiu:3001": "anyathāpratipattiḥ, smṛtiḥ, sāmānyapratipattirvā /",
    "GSP33mbrahsiu:3002": "na ca buddhyabhāvo jñānasya viṣayo na vyavahārābhāvaḥ,",
    "GSP33mbrahsiu:3003": "nābhāvabuddhirnābhāvavyavahāraḥ, viśeṣaṇasyābhāvasya jñānāviṣayatvāt /",
    "GSP33mbrahsiu:3004": "tatrobhayorviṣayāropaṇīyayoragrahaṇe na mithyājñānamiti /",
    "GSP33mbrahsiu:3005": "abhyupagamya pramāṇayogyatāṃ sattāṃ doṣābhāva ucyate ---",
    "GSP33mbrahsiu:3006": "[KKS_95] astu vā mānayogyatvaṃ sattvaṃ tacca pramīyatām // MBs_2.51 //",
    "GSP33mbrahsiu:3007": "tasminmite vastusattvaṃ bhavatyāgamagocare /",
    "GSP33mbrahsiu:3008": "na ca sāpekṣatā nāsminnantarārthavibhinnatām // MBs_2.52 //",
    "GSP33mbrahsiu:3009": "pracakṣate ye 'pi sattāmanyāṃ na pratijānate /",
    "GSP33mbrahsiu:3010": "bhavatu vā pramāṇayogyatā sattā /",
    "GSP33mbrahsiu:3011": "saiva ca prameyāstu /",
    "GSP33mbrahsiu:3012": "tatprameyaṃ vastusattvamāgamārthaḥ /",
    "GSP33mbrahsiu:3013": "na ca pramāṇāntarāpekṣatā doṣaḥ, pramāṇāntarasaṃbhedasyābhāvāt /",
    "GSP33mbrahsiu:3014": "‘pramāṇayogyaḥ'ityetāvanmātrādhigateḥ /",
    "GSP33mbrahsiu:3015": "tathā hi ---",
    "GSP33mbrahsiu:3016": "ye 'pi pramāṇayogyatāṃ sattāmāhurna tadvyatirekiṇīm, te 'pi",
    "GSP33mbrahsiu:3017": "nātrāntarārthasaṃsparśamicchanti /",
    "GSP33mbrahsiu:3018": "tatsaṃsparśe hyanyatpramāṇamanveṣyaṃ syāt /",
    "GSP33mbrahsiu:3019": "kathaṃ nānveṣyam? yadā vacaḥ pramāṇayogyatāyāṃ paryavasitaṃ na viśiṣṭārthasattvaṃ bodhayati, tatra yasya pramāṇasya yogyo viśiṣṭo 'rthastadavaśyāpekṣaṇīyam /",
    "GSP33mbrahsiu:3020": "kimarthaṃ tadapekṣyate? viśiṣṭavastusattvādhigamāya /",
    "GSP33mbrahsiu:3021": "kaṃ punarviśiṣṭasya vastunaḥ sattvam? pramāṇayogyatvam /",
    "GSP33mbrahsiu:3022": "adhigatameva tarhi tadastyarthaniṣṭhādvacanāt, pramāṇayogyatāyā astyarthatvāt /",
    "GSP33mbrahsiu:3023": "pramāṇāntarasaṃbhedābhyupagame 'pi nāprāmāṇyaprasaṅgadoṣa iti darśayati",
    "GSP33mbrahsiu:3024": "pramāṇāntarabhinnārthamapi mānaṃ na no vacaḥ // MBs_2.53 //",
    "GSP33mbrahsiu:3025": "nirapekṣamihārthe tu pramitaṃ vastvidaṃ mayā /",
    "GSP33mbrahsiu:3026": "arthamātre ca sāpekṣamanyāpekṣārthabodhanāt // MBs_2.54 //",
    "GSP33mbrahsiu:3027": "abādhitamapi tvarthe pramāṇāṃśe 'pabādhanāt /",
    "GSP33mbrahsiu:3028": "tatrāpramāṇatāmeti buddhānāptavaco yathā // MBs_2.55 //",
    "GSP33mbrahsiu:3029": "na khalu pramāṇāntarasaṃbhinnārthamapi vaco na pramāṇam, pramāṇameva hyāptavākyam /",
    "GSP33mbrahsiu:3030": "kathaṃ punaḥ pramāṇaṃ sāpekṣamiti cet, ucyate ---",
    "GSP33mbrahsiu:3031": "nirapekṣameva tat ‘pramito 'yaṃ mayārthaḥ'ityasminnarthe /",
    "GSP33mbrahsiu:3032": "kevale hyarthe ‘evamayamarthaḥ'ityapratīteḥ ‘evamayaṃ puruṣo veda'iti ca pratīteḥ puruṣajñānāpekṣam",
    "GSP33mbrahsiu:3033": "tatropalabdhau tāvadanapekṣatvātprāmāṇyamaśnute tatsiddhidvāraśca paścādartha iti /",
    "GSP33mbrahsiu:3034": "kathaṃ tarhi puruṣavacaḥ kiñcidabādhitārthamapi sāpekṣatvenāpramāṇaṃ kathyate? ucyate ---",
    "GSP33mbrahsiu:3035": "yadyapyarthe bādho nāsti, yadapekṣaṃ tvasyārthe prāmāṇyaṃ yatsiddhimukhena taṃ sādhayati tatra pramāṇāṃśe bādhyate /",
    "GSP33mbrahsiu:3036": "tasyāsiddhestaddvāreṇa nārthasiddhirityarthe 'pramāṇam, yathātīndriyārthe buddhavacaḥ puruṣasya darśanāsaṃbhavāt /",
    "GSP33mbrahsiu:3037": "yathoktam ---",
    "GSP33mbrahsiu:3038": "‘puruṣāśaktitastatra sāpavādatvasaṃbhavaḥ'; / iti /",
    "GSP33mbrahsiu:3040": "yathā ca vipralambhakavākyam, ayathādṛṣṭārthavāditvasya pramāṇāvagatatvāt /",
    "GSP33mbrahsiu:3041": "āptavākyaṃ punarnārthe na mānāṃśe 'pabādhitam /",
    "GSP33mbrahsiu:3042": "nirapekṣaṃ pramāṇāṃśe vyavahāro 'nyathā katham // MBs_2.56 //",
    "GSP33mbrahsiu:3043": "āptavacaḥ punarnārthe nāpi pramāṇāṃśe saṃbhavatpramāṇagocaraṃ bādhyate /",
    "GSP33mbrahsiu:3044": "pramāṇāṃśe cānapekṣaṃ tanmukhena cārthasiddhiṃ vidadhannāpramāṇaṃ bhavitumarhati /",
    "GSP33mbrahsiu:3045": "anyathā śabdanibandhano vyavahāro na syāt /",
    "GSP33mbrahsiu:3046": "mayeti vaktrabhāvena saṃbhedarahitaṃ tataḥ /",
    "GSP33mbrahsiu:3047": "pralīnajñānavijñeyavibhāgaṃ svātmavedanam // MBs_2.57 //",
    "GSP33mbrahsiu:3048": "[KKS_96] pravedayantu vedāntā mānāntaramalaukikam /",
    "GSP33mbrahsiu:3049": "tatsiddhisiddhatārthasya puṃvacovadbhaviṣyati // MBs_2.58 //",
    "GSP33mbrahsiu:3050": "evaṃ ca pramāṇāntarasaṃbhinnārthatve 'pi vedāntavacasāṃ na prāmāṇyavyāhatiḥ, āptavākyavat",
    "GSP33mbrahsiu:3051": "tathā hi ---",
    "GSP33mbrahsiu:3052": "tānyapi jñānajñeyavibhāgavikalaṃ svaprakāśarūpamalaukikaṃ kāmamavagamayantu pramāṇāntaram, taddvārā cārthasiddhirāptavacanavat /",
    "GSP33mbrahsiu:3053": "iyāṃstu viśeṣaḥ syāt ---",
    "GSP33mbrahsiu:3054": "vede vakturabhāvāt ‘mayā'iti saṃsparśo na syāt /",
    "GSP33mbrahsiu:3055": "abhyupagamavādaṃ parisamāpya prakṛtamupasaṃharati ---",
    "GSP33mbrahsiu:3056": "evaṃ na meyatā sattā paraḥ punaḥ pratyavatiṣṭhate ---",
    "GSP33mbrahsiu:3057": "nanvanyāpi na yujyate /",
    "GSP33mbrahsiu:3058": "[KKS_97] na hi pūrvāvamarśena vinā sāmānyakalpanā // MBs_2.59 //",
    "GSP33mbrahsiu:3059": "gāmekāmīkṣitavato jāyate 'nyatra yādṛśaḥ /",
    "GSP33mbrahsiu:3060": "avamarśo dṛṣṭasatastathā na hi sadantare // MBs_2.60 //",
    "GSP33mbrahsiu:3061": "ekaśabdapravṛttistu daṇḍyādivadupeyatām /",
    "GSP33mbrahsiu:3062": "dṛṣṭarūpāvamarśaḥ sāmānyakalpanāyāṃ pramāṇam /",
    "GSP33mbrahsiu:3063": "yathā ---",
    "GSP33mbrahsiu:3064": "bāhuleyaṃ dṛṣṭavataḥ śābaleye ‘sa evāyam'; iti /",
    "GSP33mbrahsiu:3065": "na ca kiñcitsadgṛhītavato 'nyatra sa bhavati /",
    "GSP33mbrahsiu:3066": "ekaśabdapravṛttistu vināpi sāmānyenārthāntarayoganimittā,",
    "GSP33mbrahsiu:3067": "daṇḍipācakādiśabdavat /",
    "GSP33mbrahsiu:3068": "atrocyate ---",
    "GSP33mbrahsiu:3069": "ko nu pūrvāvamarśo 'yaṃ pūrvarūpānvayo dhiyaḥ // MBs_2.61 //",
    "GSP33mbrahsiu:3070": "sadantare 'pi so 'styeva kayācitkhalu mātrayā /",
    "GSP33mbrahsiu:3071": "sarvātmanā tvanugamo na dṛṣṭaḥ khaṇḍamuṇḍayoḥ // MBs_2.62 //",
    "GSP33mbrahsiu:3072": "na tādṛśaścenno bhedamātrādvedyaḥ svapahnavaḥ /",
    "GSP33mbrahsiu:3073": "na bhedamātrānmṛjjātihīnaṃ maṇikamallakam // MBs_2.63 //",
    "GSP33mbrahsiu:3074": "rūpānvayaḥ pratyayasya maṇikeṣu hi yādṛśaḥ /",
    "GSP33mbrahsiu:3075": "na dṛṣṭamallakasyāsti maṇike khalu tādṛśaḥ // MBs_2.64 //",
    "GSP33mbrahsiu:3076": "kaḥ punarayaṃ pūrvāvamarśaḥ ---",
    "GSP33mbrahsiu:3077": "pūrvarūpāvabhāso buddheḥ, atha ‘so 'yam'; iti pūvārparānusandhānam /",
    "GSP33mbrahsiu:3078": "tatra yadi pūrvaḥ kalpaḥ, so 'styeva sadantare mātrayā /",
    "GSP33mbrahsiu:3079": "tathā hi ---",
    "GSP33mbrahsiu:3080": "nirupākhyavailakṣaṇyena satāṃ tulyarūpatā prakāśate /",
    "GSP33mbrahsiu:3081": "anyathā nirupākhyavatsanto 'pyatyantavilakṣaṇāḥ prakāśeran /",
    "GSP33mbrahsiu:3082": "atha sarvarūpānugamaḥ, so 'bhiprete 'pi sāmānyagocare nāsti /",
    "GSP33mbrahsiu:3083": "na hi khaṇḍamuṇḍayoḥ sarvātmanānvayaḥ, ekatvaprasaṅgātsāmānyābhāvāpatteḥ /",
    "GSP33mbrahsiu:3084": "atha na tādṛśo yādṛśaḥ khaṇḍādiṣu /",
    "GSP33mbrahsiu:3085": "tadasat /",
    "GSP33mbrahsiu:3086": "na viśeṣamātreṇa saṃvedyānvayirūpapratyākhyānaṃ yujyate, gotvāderapi tatsaṃbhavāt /",
    "GSP33mbrahsiu:3087": "na hi devadattasya dvitīyadarśane yādṛśo rūpānugamaḥ, [KKS_98] tādṛśaḥ khaṇḍaṃ dṛṣṭavato muṇḍadarśane",
    "GSP33mbrahsiu:3088": "sāmānyagocare 'pi ca na sarvatra tulyaḥ /",
    "GSP33mbrahsiu:3089": "nānāmaṇikavilakṣaṇo hi maṇikaśarābayo rūpānvayaḥ /",
    "GSP33mbrahsiu:3090": "na ca tāvatā mṛjjātihīnatā tayoḥ, kiñcittulyatayāvabhāsamānatvāt /",
    "GSP33mbrahsiu:3091": "atha dvitīyaḥ kalpaḥ, atrocyate ---",
    "GSP33mbrahsiu:3092": "pūrvāvamarśaḥ sa iti prakhyetyapi na śobhate /",
    "GSP33mbrahsiu:3093": "maṇikaṃ vīkṣitavataḥ so 'pi nodeti mallake // MBs_2.65 //",
    "GSP33mbrahsiu:3094": "pūrvāparānusandhānātmikā ‘so 'yam'ityabhedamavagamayantī bhinneṣvapi sāmānyakalpanāheturbuddhiḥ pūrvāvamarśa ityucyata ityetadapi na śobhate /",
    "GSP33mbrahsiu:3095": "yato nānusandhānādevābhedasiddhiḥ /",
    "GSP33mbrahsiu:3096": "abhinnarūpāvabhāsādapi /",
    "GSP33mbrahsiu:3097": "anyathā nābhinnadeśakāla eko 'rthaḥ syāt /",
    "GSP33mbrahsiu:3098": "na hi tatra deśakālabhedābhāve ‘saḥ'; ityanusandhānam /",
    "GSP33mbrahsiu:3099": "api ca dṛṣṭamaṇikasya mallake na bhavati drāgiva ‘saḥ'ityanusandhānaṃ",
    "GSP33mbrahsiu:3100": "khaṇḍamuṇḍavat /",
    "GSP33mbrahsiu:3101": "na caivaṃ mṛjjātihīnatā /",
    "GSP33mbrahsiu:3102": "vimṛśatastu ‘tajjātīyamidam'iti buddhiḥ sadantare 'pi samānā /",
    "GSP33mbrahsiu:3103": "tulye tarhi sāmānyayoge kasmātkvacit ‘saḥ'ityavamarśaḥ nānyatra? ucyate",
    "GSP33mbrahsiu:3104": "sāmānyarūpabhūyastve tasmāttattvaṃ prakāśate /",
    "GSP33mbrahsiu:3105": "vilakṣaṇatvamalpatve cakāsti tadanudbhavāt // MBs_2.66 //",
    "GSP33mbrahsiu:3106": "yasmātsatyapi sāmānyayoge maṇiśarābayoḥ /",
    "GSP33mbrahsiu:3107": "na /",
    "GSP33mbrahsiu:3108": "‘saḥ'iti prakhyā maṇikāntare ca bhavati bhūyiṣṭhasāmānyayukte /",
    "GSP33mbrahsiu:3109": "tasmātsāmānyarūpāṇāṃ bhūyiṣṭhatvenodbhavāt ‘saḥ'; iti tattvaprakhyā /",
    "GSP33mbrahsiu:3110": "alpatve tu na tathā, teṣāmanudbhavāt /",
    "GSP33mbrahsiu:3111": "na ca daṇḍyādivadekaśabdapravṛttirityāha ---",
    "GSP33mbrahsiu:3112": "pramāṇaṃ kāryavijñeyamasaṃyojyāsti dhīryataḥ // MBs_2.67 //",
    "GSP33mbrahsiu:3113": "prathamaṃ jāyate tasmānna daṇḍyādisamānatā /",
    "GSP33mbrahsiu:3114": "[KKS_99] nāgṛhītaviśeṣaṇā viśiṣṭabuddhiḥ /",
    "GSP33mbrahsiu:3115": "na ca viśiṣṭabuddheḥ prāk (sadbuddheḥ prāk --edition) pramāṇagrahaṇaṃ tatkālaṃ vā /",
    "GSP33mbrahsiu:3116": "tathā hi pramāṇādeva sā bhavati /",
    "GSP33mbrahsiu:3117": "pramāṇaṃ ca pramitikāryonneyatvātpaścātsatpratipattergṛhyate /",
    "GSP33mbrahsiu:3118": "tasmādagrahātpramāṇasya tatsaṃyojanavikalā sā na pramāṇayoganimittā /",
    "GSP33mbrahsiu:3119": "yadi tarhi na pramāṇayogo 'styarthaḥ, kathaṃ tatkālānuvidhāyinī kālapravṛttirastyarthe",
    "GSP33mbrahsiu:3120": "‘kūpo 'sti'; ‘kūpo 'bhūt'; ‘kūpo bhaviṣyati'; iti?",
    "GSP33mbrahsiu:3121": "tadupādhiprakalpitabhedatvāt, devadattasattāyā iva pāṭaliputrasaṃyogopādhikalpitabhedāyā iti /",
    "GSP33mbrahsiu:3122": "na ca ‘kriyāmantareṇa na saṃsargaḥ padārthānām'; iti śabdārthanayavidāmavigānamityāha ---",
    "GSP33mbrahsiu:3123": "saṃbandhamātrāvasitamapi cānye vipaścitaḥ // MBs_2.68 //",
    "GSP33mbrahsiu:3124": "āhurvaco 'kriyamayaṃ rājño nā phalino drumāḥ /",
    "GSP33mbrahsiu:3125": "‘rājño 'yaṃ puruṣaḥ'phalitā ete vanaspatayaḥ'iti kriyārahiteṣvapi saṃsargaḥ pratīyate /",
    "GSP33mbrahsiu:3126": "na cehāpi ‘astikriyā'; iti yujyate /",
    "GSP33mbrahsiu:3127": "yato na nirjñātarājasaṃbandhasya puruṣasya phalavatāṃ ca vanaspatīnāṃ satteha pratipādyā gamyate",
    "GSP33mbrahsiu:3128": "na hyete vākye sattāyāṃ paryavasyataḥ /",
    "GSP33mbrahsiu:3129": "kiṃ tu puruṣasya rājasaṃbandhe, drumāṇā ca phalasaṃbandhe ---",
    "GSP33mbrahsiu:3130": "‘yo 'yaṃ puruṣaḥ, sa rājñaḥ'; ‘ya ete vanaspatayaḥ, te phalitāḥ', na ‘yo",
    "GSP33mbrahsiu:3131": "rājapuruṣaḥ, so 'sti'; ‘ye ca phalitāḥ te santi'; iti /",
    "GSP33mbrahsiu:3132": "yadapi kecit ---",
    "GSP33mbrahsiu:3133": "‘avadhāryatām'; iti pratipattikriyāvidhinā kriyāvattāṃ manyate, tadapi śabdādeva pratipatteḥ siddhatvātprāṅ nirastameveti /",
    "GSP33mbrahsiu:3134": "athāpi na kriyārahitaṃ vākyamasti kriyāyāṃ ca sāpekṣatā, tathāpi na doṣa",
    "GSP33mbrahsiu:3135": "ityāha ---",
    "GSP33mbrahsiu:3136": "janikriyāvasānācca viśiṣṭaṃ śakyabodhanam // MBs_2.69 //",
    "GSP33mbrahsiu:3137": "kāraṇaṃ jāyata idamīdṛkṣātkāraṇāditi /",
    "GSP33mbrahsiu:3138": "[KKS_100] ‘īdṛkṣātkāraṇājjagajjāyate'; iti janikriyāniṣṭhādapi vākyāttadvidhakāraṇasattā śakyate pratipattum /",
    "GSP33mbrahsiu:3139": "yathā ---",
    "GSP33mbrahsiu:3140": "‘īdṛśāttaroridaṃ phalamajani'; iti tadvidhatarusadbhāvaḥ /",
    "GSP33mbrahsiu:3141": "tathā ca śrutayaḥ kāścidevameva brahma pratipādayanti ---",
    "GSP33mbrahsiu:3142": "‘sarvāṇi ha vā imāni bhūtānyākāśādeva samutpadyante'; ‘yathāgneḥ kṣudrā viṣphuliṅgā vyuccaranti evamevāsmādātmanaḥ sarve devāḥ'; ityādi /",
    "GSP33mbrahsiu:3143": "tathā yathorṇanābhiḥ sṛjate gṛhṇate ca yathā pṛthivyāmoṣadhayaḥ saṃbhavanti /",
    "GSP33mbrahsiu:3144": "yathā sataḥ puruṣātkeśalomāni tathākṣarātsaṃbhavatīha viśvam'; //",
    "GSP33mbrahsiu:3145": "tadetatsatyam ---",
    "GSP33mbrahsiu:3146": "'yathā sudīptātpāvakādviṣphuliṅgāḥ sahasraśaḥ saṃbhavante sarūpāḥ /",
    "GSP33mbrahsiu:3147": "tathākṣarādvividhāḥ somya bhāvāḥ prajāyante tatra caivāpiyanti'; //",
    "GSP33mbrahsiu:3148": "tathā",
    "GSP33mbrahsiu:3149": "'divyo hyamūrtaḥ puruṣaḥ sa bāhyābhantaro hyajaḥ /",
    "GSP33mbrahsiu:3150": "aprāṇo hyamanāḥ śubhro 'kṣarātparataḥ paraḥ //",
    "GSP33mbrahsiu:3151": "etasmājjāyate prāṇo manaḥ sarvendriyāṇi ca /",
    "GSP33mbrahsiu:3152": "khaṃ vāyurjyotirāpaḥ pṛthivī viśvasya dhāriṇi'; // iti /",
    "GSP33mbrahsiu:3154": "idānīṃ padārthasaṃsargāyaiva vidhirāśrayitavya iti pratyavatiṣṭhate ---",
    "GSP33mbrahsiu:3155": "[KKS_101] nanu pramāntarādhīnasaṃsargāḥ puruṣoktiṣu // MBs_2.70 //",
    "GSP33mbrahsiu:3156": "padārthā vidhyadhīnātmasaṃśleṣā itaratra tu /",
    "GSP33mbrahsiu:3157": "padānāṃ racanā tatra vivakṣāparipūrtaye // MBs_2.71 //",
    "GSP33mbrahsiu:3158": "pramāṇāntaragamye 'rthe vivakṣā ca vyavasthitā /",
    "GSP33mbrahsiu:3159": "vidhyarthasiddhaye vede tadabhāve tvasaṃgateḥ // MBs_2.72 //",
    "GSP33mbrahsiu:3160": "viśiṣṭārthagatirbhrāntiragrahe grahavibhramaḥ /",
    "GSP33mbrahsiu:3161": "vivakṣitārthaniṣpattaye hi loke padānāṃ samabhivyāhāraḥ /",
    "GSP33mbrahsiu:3162": "naikapadasādhyo vivakṣitārthaḥ /",
    "GSP33mbrahsiu:3163": "pramāṇāntaropalabdhaśca vivakṣāviṣayaḥ /",
    "GSP33mbrahsiu:3164": "tena tatra pramāṇāntarāyattaḥ saṃsargaḥ /",
    "GSP33mbrahsiu:3165": "tathā ca tadvirodhe 'saṃsarga eva padārthānām ---",
    "GSP33mbrahsiu:3166": "‘jaradgavaḥ pādukakambalābhyām'; iti /",
    "GSP33mbrahsiu:3167": "vede tu pramāṇāntarābhāvādvidhinibandhano 'sau /",
    "GSP33mbrahsiu:3168": "tadabhāve tvasaṃbhavādyeyaṃ viśiṣṭārthagatirucyate sā bhrāntiḥ,",
    "GSP33mbrahsiu:3169": "samabhivyāhārāt /",
    "GSP33mbrahsiu:3170": "so 'yaṃ vivekāgrahe saṃsargagrahavibhramaḥ /",
    "GSP33mbrahsiu:3171": "atredameva vicāryam ---",
    "GSP33mbrahsiu:3172": "kathaṃ loke pramāṇāntarādhīnaḥ saṃsargaḥ? iti /",
    "GSP33mbrahsiu:3173": "yadi pramāṇāntareṇa tadavagamāt /",
    "GSP33mbrahsiu:3174": "tadasat, apūrvasyāpi tasya pratīteḥ /",
    "GSP33mbrahsiu:3175": "anyathā vacanavaiyarthyāt /",
    "GSP33mbrahsiu:3176": "anadhigataṃ hi śroturarthaṃ bodhayituṃ vacaḥ prayujyate /",
    "GSP33mbrahsiu:3177": "atha saṃsargayogyatāmātrasya pramāṇāntareṇāvagamāt, samānametadvede /",
    "GSP33mbrahsiu:3178": "tathā hi ---",
    "GSP33mbrahsiu:3179": "aruṇayā krīṇātīti saṃsargaḥ, nāruṇayaikahāyanyeti /",
    "GSP33mbrahsiu:3180": "tathā bhāvārtho niyogaviṣayaḥ, na dravyaguṇaśabdārtha iti",
    "GSP33mbrahsiu:3181": "pramāṇāntarāvasitayogyatāsāmarthyenaiva vyasthāpyate /",
    "GSP33mbrahsiu:3182": "atha na vivakṣaikapadāvagamyā, tadarthamātravivakṣāyā niṣprayojanatvāt /",
    "GSP33mbrahsiu:3183": "tasmādvivakṣāviśeṣasiddhirnāsaṃsṛṣṭeṣu padārtheṣu bhavatīti tathā vivakṣayā prayuktāḥ saṃsṛjyante",
    "GSP33mbrahsiu:3184": "sā ca pramāṇāntarasiddha iti /",
    "GSP33mbrahsiu:3185": "evamapi vivakṣānibandhanaḥ syāt, tatprayuktānāṃ saṃsargāt /",
    "GSP33mbrahsiu:3186": "na pramāṇāntaranibandhanaḥ /",
    "GSP33mbrahsiu:3187": "yato na tattasya pratipādakam, [KKS_102] na prayojakaṃ vā /",
    "GSP33mbrahsiu:3188": "yattu pramāṇāntarasiddhe vivakṣeti /",
    "GSP33mbrahsiu:3189": "bhavatu /",
    "GSP33mbrahsiu:3190": "na tu tasya saṃsarga upayogaḥ /",
    "GSP33mbrahsiu:3191": "tathā hi (na tasya saṃsarga upayogaḥ /",
    "GSP33mbrahsiu:3192": "tathā ca -- edition) vipralambhakavākye 'pi saṃsargapratītiḥ /",
    "GSP33mbrahsiu:3193": "yattu virodhe na saṃsargaḥ /",
    "GSP33mbrahsiu:3194": "kāmam /",
    "GSP33mbrahsiu:3195": "na tu tataḥ saṃsargaḥ /",
    "GSP33mbrahsiu:3196": "virodhe 'pi tu nāsaṃsargaḥ, pratīteḥ /",
    "GSP33mbrahsiu:3197": "pratīto 'pi tu bādhyate pramāṇāntareṇa /",
    "GSP33mbrahsiu:3198": "evaṃ cānṛtaṃ kiñcidvacaḥ, kiñcidanarthakam ---",
    "GSP33mbrahsiu:3199": "daśadāḍimādi, kiñcitsatyam /",
    "GSP33mbrahsiu:3200": "anyathānṛtānarthakavibhāgo na syāt /",
    "GSP33mbrahsiu:3201": "atha pramāṇāntareṇopalabhyārthaṃ vivakṣitvā parasmai pratipādayati puruṣaḥ",
    "GSP33mbrahsiu:3202": "tena tadvacasaḥ pramāṇāntaropalabdhirevārthaḥ /",
    "GSP33mbrahsiu:3203": "saiva prayojikā padārthasaṃsargasya /",
    "GSP33mbrahsiu:3204": "tasyāḥ prayojikāyā abhāvānna vede padārthasaṃsargasiddhiḥ /",
    "GSP33mbrahsiu:3205": "mā bhūtsā /",
    "GSP33mbrahsiu:3206": "viśiṣṭārtha eva prayojakaḥ /",
    "GSP33mbrahsiu:3207": "atha lokāvagamyatvācchabdasāmarthyasya laukikaprayojakābhāvānna saṃsargaḥ,",
    "GSP33mbrahsiu:3208": "vidhimattve 'pi na syāt /",
    "GSP33mbrahsiu:3209": "atha loke saṃsargamātraparatve 'rthāpattiḥ /",
    "GSP33mbrahsiu:3210": "na tadviśeṣe, tanmātreṇapratītiprayogayorupapatteḥ /",
    "GSP33mbrahsiu:3211": "vināpi pramāṇāntaropalabdhyā viśiṣṭārthagatisiddhiḥ /",
    "GSP33mbrahsiu:3212": "atha pramāṇāntarālloke saṃsargasatyatāvagamaḥ /",
    "GSP33mbrahsiu:3213": "apūrvo 'pi hi śrotuḥ saṃsargo vaktuḥ pramāṇānumānamukhena satyatāṃ labhate tadasaṃbhave 'satyatvādbuddhādivākyeṣu",
    "GSP33mbrahsiu:3214": "tena pramāṇāntaranibandhano loke saṃsarga ucyate /",
    "GSP33mbrahsiu:3215": "bhavatu /",
    "GSP33mbrahsiu:3216": "vede tu pramāṇāntarasaṃbhedābhāvātsvātantryeṇārthapratīteḥ śabdanibandhana eva /",
    "GSP33mbrahsiu:3217": "tadāstāmetat /",
    "GSP33mbrahsiu:3218": "bhavatu yathā loke /",
    "GSP33mbrahsiu:3219": "idaṃ tu paryanuyujyate ---",
    "GSP33mbrahsiu:3220": "kathaṃ nu vidhyadhīnatvaṃ yadi syādanyathā vṛthā // MBs_2.73 //",
    "GSP33mbrahsiu:3221": "vidhirnirviṣayastulyamidamanyapadodite /",
    "GSP33mbrahsiu:3222": "viśiṣṭārthāvagatyānyapadārtho 'pi prayujyate // MBs_2.74 //",
    "GSP33mbrahsiu:3223": "arthavattve pramābhāvādastvasau cedanarthakaḥ /",
    "GSP33mbrahsiu:3224": "vidhirnaivaṃ kasya hetoratha syādaparaṃ padam // MBs_2.75 //",
    "GSP33mbrahsiu:3225": "pramāṇāntarasiddhe 'rthe prayogi na vidhāyakam /",
    "GSP33mbrahsiu:3226": "[KKS_103] tadartho 'nanyagamyo hi mīyamānaḥ samākṣipet // MBs_2.76 //",
    "GSP33mbrahsiu:3227": "viṣayaṃ na yathāsiddhapadārthastvanuvādabhāk /",
    "GSP33mbrahsiu:3228": "avyutpannapravṛttiḥ syātsaṃbandhajñānanihnave // MBs_2.77 //",
    "GSP33mbrahsiu:3229": "padaṃ svadharmaṃ vyutkrāmedanyasiddhārthatānyathā /",
    "GSP33mbrahsiu:3230": "na tāvadvidhiḥ sākṣātsaṃsargasāmānyaṃ tadviśeṣaṃ vā bodhayati /",
    "GSP33mbrahsiu:3231": "athākṣipati, anyathā niyogamātraṃ nirviṣayamanarthakaṃ syāt /",
    "GSP33mbrahsiu:3232": "padārthāntareṣvapi tulyametat /",
    "GSP33mbrahsiu:3233": "te 'pi kevalāḥ padārthāntarasaṃsargamanāpnuvanto 'pūrvārthapratipatterabhāvādanarthakāḥ",
    "GSP33mbrahsiu:3234": "na ca loke padaiḥ svārthāḥ svarūpamātraniṣṭhatayaiva pratyyante /",
    "GSP33mbrahsiu:3235": "kiṃ tu viśiṣṭārthapratyayaprayuktāḥ /",
    "GSP33mbrahsiu:3236": "tathā vyavahāropapatteḥ /",
    "GSP33mbrahsiu:3237": "tathā ca pratipadārthaṃ saṃsargākṣepaḥ /",
    "GSP33mbrahsiu:3238": "syādetat ---",
    "GSP33mbrahsiu:3239": "loke buddhipūrvaprayuktānāṃ mā bhūdānarthakyamiti saṃsargārthatā /",
    "GSP33mbrahsiu:3240": "vede tu nārthavattve pramāṇamasti /",
    "GSP33mbrahsiu:3241": "ataḥ padārthāntaramanarthakamevāstu /",
    "GSP33mbrahsiu:3242": "naitatsāram /",
    "GSP33mbrahsiu:3243": "nānyathānarthakyamityapramāṇo 'rthaḥ śakyaḥ pratipattum, yasya kasyacitpratipattiprasaṅgāt",
    "GSP33mbrahsiu:3244": "tasmādvyavahārātsaṃsargaprayuktasvārthāvabodhasāmarthyameva padānāṃ gamyate /",
    "GSP33mbrahsiu:3245": "tato vede 'pi saṃsargākṣepaḥ /",
    "GSP33mbrahsiu:3246": "yadicānyapadārthānāmānarthakyam, vidhyarthasya tanna kasmāt? Atha matam ---",
    "GSP33mbrahsiu:3247": "padāntarāṇi pramāṇāntarasiddhe 'rthe prayujyante /",
    "GSP33mbrahsiu:3248": "tāni yathāvagatārthānuvādaparyavasitāni /",
    "GSP33mbrahsiu:3249": "tathā hi ---",
    "GSP33mbrahsiu:3250": "anūdyamāno 'rtho yathāvagamamanuvādānnāpūrvārthākṣepāyālam /",
    "GSP33mbrahsiu:3251": "vidhāyakastu śabdo 'nanyagamyārthaviṣayastadarthaḥ pramīyamāṇaḥ śaknotyapūrvamarthamākṣeptumanyathānavakalpamānaḥ",
    "GSP33mbrahsiu:3252": "tasmādvede vidhinibandhano 'pūrvasaṃsarga iti /",
    "GSP33mbrahsiu:3253": "tadayuktam /",
    "GSP33mbrahsiu:3254": "pramāṇāntarāviṣayaścedvidhāyakārthaḥ, tatra saṃbandhajñānamaśakyamiti nihnūyeta /",
    "GSP33mbrahsiu:3255": "tathā ca saṃbandhajñānānapekṣatvādavyutpanno 'pi pravarteta /",
    "GSP33mbrahsiu:3256": "saṃbandhajñānāpekṣatā ca padadharmo vyutkramyeta /",
    "GSP33mbrahsiu:3257": "tannirapekṣatā vākyadharma āśrīyeta /",
    "GSP33mbrahsiu:3258": "atha saṃbandhāpekṣatā nāsya nihnūyeta,",
    "GSP33mbrahsiu:3259": "balātpramāṇāntarasiddhārthatāpadyeta /",
    "GSP33mbrahsiu:3260": "tathā ca na viśeṣaḥ /",
    "GSP33mbrahsiu:3261": "[KKS_104] śabdādeva mite yo 'pi manyate saṃgatigraham // MBs_2.78 //",
    "GSP33mbrahsiu:3262": "nānyonyasaṃśrayāvadyaṃ na svayaṃ pramite hi saḥ /",
    "GSP33mbrahsiu:3263": "pareṇa śabdāvagate tatpravṛttyā ca sūcite // MBs_2.79 //",
    "GSP33mbrahsiu:3264": "padārthāntaravattatra sukaraḥ saṃgatigrahaḥ /",
    "GSP33mbrahsiu:3265": "yo 'pi manyate ---",
    "GSP33mbrahsiu:3266": "na pramāṇāntarasiddhe viddhyarthe saṃbandhajñānam /",
    "GSP33mbrahsiu:3267": "api tu śabdasiddha eva /",
    "GSP33mbrahsiu:3268": "na cānyonyasaṃśrayadoṣaḥ ---",
    "GSP33mbrahsiu:3269": "śabdātsiddhe saṃbandhajñānam, saṃbandhajñānapūrvikā ca śabdātsiddhiriti /",
    "GSP33mbrahsiu:3270": "yato na svayaṃ śabdātpramite taducyate /",
    "GSP33mbrahsiu:3271": "kiṃ tu vṛddhaprayuktādvṛddhāntareṇāvagateḥ /",
    "GSP33mbrahsiu:3272": "tadavagamācca tasya vṛddhasya yā pravṛttistayānumite ‘nūnamanena vṛddhena pratipannaḥ kaścitpravṛttiheturartho",
    "GSP33mbrahsiu:3273": "yenāyametacchravaṇātpravṛttaḥ'; iti /",
    "GSP33mbrahsiu:3274": "yathā ‘gāmānaya'; iti sāsnādimadānayanadarśanāttatpratyayamanumāya tatra",
    "GSP33mbrahsiu:3275": "saṃbandhagrahaṇamiti /",
    "GSP33mbrahsiu:3276": "tasyaivamanumeyatve kathaṃ śabdaikagocaraḥ // MBs_2.80 //",
    "GSP33mbrahsiu:3277": "tasyāpi śabdapūrvatvādanumānaikagocaraḥ /",
    "GSP33mbrahsiu:3278": "kasmānna śabdabodho 'pi hyanumānapurassaraḥ // MBs_2.81 //",
    "GSP33mbrahsiu:3279": "nedaṃprathamatā labhyā bījāṅkuravadetayoḥ /",
    "GSP33mbrahsiu:3280": "śabdādboddhuścānumānaṃ sarvasyaiva puraḥ sthitam // MBs_2.82 //",
    "GSP33mbrahsiu:3281": "padārthāntaravattena tasya śabdonuvādakaḥ /",
    "GSP33mbrahsiu:3282": "anumānādbudhyamānaḥ śabdādbuddhaṃ na budhyate // MBs_2.83 //",
    "GSP33mbrahsiu:3283": "pratipattrantere bodho nānyabodhānuvādakṛt /",
    "GSP33mbrahsiu:3284": "pravṛttihetumātraṃ ca śabdārthaḥ syādalaukikaḥ // MBs_2.84 //",
    "GSP33mbrahsiu:3285": "na sa kalpayituṃ śakyastatsiddherlaukikādapi /",
    "GSP33mbrahsiu:3286": "[KKS_105] yadi pravṛttyunnīyamānapratyayaviśeṣaṇatvena vyavasthito 'numeyo",
    "GSP33mbrahsiu:3287": "vidhāyakārthaḥ saṃbandhajñānaviṣayaḥ, na tarhi śabdaikapramāṇakaḥ /",
    "GSP33mbrahsiu:3288": "athānumānaṃ śabdapūrvakamiti tathocyate, śābdo 'pi pratyayo 'numānapūrvaka",
    "GSP33mbrahsiu:3289": "ityanumānaikagocaraḥ syāt /",
    "GSP33mbrahsiu:3290": "na khalu bījāṅkurayorivānayorekasya prāthamyaṃ vyavasthāpayituṃ śakyam /",
    "GSP33mbrahsiu:3291": "śabdāvagatasyānumānāt, anumitasya viditasaṃgateḥ śabdādavagamāt /",
    "GSP33mbrahsiu:3292": "api ca sarvapratipattṝṇāmanumānapūrvā śabdātpratipattiriti teṣāṃ śabdo",
    "GSP33mbrahsiu:3293": "'nuvādaka eva /",
    "GSP33mbrahsiu:3294": "tathā hi ---",
    "GSP33mbrahsiu:3295": "śabdādbuddhyamāno 'numitaṃ viditasaṃgatiṃ budhyate sarvapratipattā, na tvanumimānaḥ śabdāvagatamanumimīte",
    "GSP33mbrahsiu:3296": "nanu śabdāvagata evānumīyate /",
    "GSP33mbrahsiu:3297": "satyamanena tu pratipattrā /",
    "GSP33mbrahsiu:3298": "na cānyadīyā pratipattiranyapratipattimanuvādīkaroti /",
    "GSP33mbrahsiu:3299": "pravṛttihetumātre ca saṃbandhavyutpattestanmātraṃ śabdārthaḥ syāt /",
    "GSP33mbrahsiu:3300": "na cālaukikaḥ kalpayitumapi śakyaḥ, laukikādapi pravṛttisiddheḥ /",
    "GSP33mbrahsiu:3301": "syādetat ---",
    "GSP33mbrahsiu:3302": "vaidikīṣu pravṛttiṣu tadasaṃbhavādalaukikakalpanā /",
    "GSP33mbrahsiu:3303": "naitat /",
    "GSP33mbrahsiu:3304": "lokāvagatasāmarthyo hi śabdo vede 'pi pratipādakaḥ /",
    "GSP33mbrahsiu:3305": "tatra laukikīṣu pravṛttiṣu laukike viditasaṃbandhe vede 'pi",
    "GSP33mbrahsiu:3306": "tatpratipattireva syāt /",
    "GSP33mbrahsiu:3307": "asaṃbhave vā mithyātvam /",
    "GSP33mbrahsiu:3308": "atha bahuvidhatvātpravṛttihetūnāṃ vyabhicārādaśabdārthatve pravṛttihetusāmānyaṃ śabdārthaḥ",
    "GSP33mbrahsiu:3309": "tatra vede laukikānāṃ viśeṣaṇānāmasaṃbhavādalaukikaṃ viśeṣāntaraṃ pratīyate /",
    "GSP33mbrahsiu:3310": "evamapi yaḥ śabdārtho vede sāmānyaṃ sa lokasiddha iti nānuvādatā vyāvartate padārthāntaravat",
    "GSP33mbrahsiu:3311": "yo 'pi viśeṣaḥ so 'nyāsaṃbhavena pariśeṣānumānagocara iti na",
    "GSP33mbrahsiu:3312": "pramāṇāntarāviṣayatvam /",
    "GSP33mbrahsiu:3313": "na ca pariśeṣānumānamapi śreyaḥsādhanatāyāḥ saṃbhavāt /",
    "GSP33mbrahsiu:3314": "atha matam ---",
    "GSP33mbrahsiu:3315": "lokavyavahāra iva vedavyavahāro 'pyanādiḥ /",
    "GSP33mbrahsiu:3316": "tatra vaidikīṣu pravṛttiṣu laukikapravṛttihetvabhāvādalaukike [KKS_106] tu pravṛttihetau vaidikānāṃ vidhāyakānāṃ saṃbandhajñānam /",
    "GSP33mbrahsiu:3317": "na cānumeyatvam, tatpratyayasya pravṛttyānumānāt /",
    "GSP33mbrahsiu:3318": "tatsiddhistu tatpratyayasāmarthyenaiva /",
    "GSP33mbrahsiu:3319": "sa ca pratyayaḥ śabdottha ityananyapramāṇatā /",
    "GSP33mbrahsiu:3320": "na ca laukikasyaiva śreyaḥsādhanatvasya saṃbhava iti yuktam /",
    "GSP33mbrahsiu:3321": "laukikī hi pramāṇāntarāvagamyā śreyaḥsādhanatā /",
    "GSP33mbrahsiu:3322": "tatra prayogadarśanālliṅādestadanusāreṇa ca śabdārthāvadhāraṇāt pramāṇāntaragamyatāpi śabdārthānupraveśinī",
    "GSP33mbrahsiu:3323": "atrocyate ---",
    "GSP33mbrahsiu:3324": "bhavatu nāma vedavyavahārādeva śabdārthānugamaḥ, tathāpi na pramāṇāntaragocaratā vyāvartate",
    "GSP33mbrahsiu:3325": "tathā hi ---",
    "GSP33mbrahsiu:3326": "alaukike pravṛttihetau śabdasya sāmarthyajñānakāle pramito vā syāt, na vā?",
    "GSP33mbrahsiu:3327": "pramitaścet, śabdasaṃbandhasya tadaiva jñāyamānatvādavaśyaṃ",
    "GSP33mbrahsiu:3328": "pramāṇāntareṇeti vācyam /",
    "GSP33mbrahsiu:3329": "atha na pramitaḥ, kathaṃ tatra saṃbandhajñānam? na hyapramitayoḥ saṃbandhinostadāśrayaḥ saṃbandhaḥ pramātuṃ śakyaḥ /",
    "GSP33mbrahsiu:3330": "yo 'pi manyate ---",
    "GSP33mbrahsiu:3331": "śaktirhi śabdasya saṃbandhaḥ /",
    "GSP33mbrahsiu:3332": "sā ca nārthe, tasya vyavasthitatvāt /",
    "GSP33mbrahsiu:3333": "pratyayastu tasya kāryaḥ /",
    "GSP33mbrahsiu:3334": "sa ca pravṛttyānumitaḥ /",
    "GSP33mbrahsiu:3335": "tatraiva sāmarthyalakṣaṇaḥ saṃbandhaḥ pramīyata iti /",
    "GSP33mbrahsiu:3336": "sa idaṃ praṣṭavyaḥ ---",
    "GSP33mbrahsiu:3337": "kiṃ pratyayamātre sāmarthyaṃ gṛhyate, atha viśiṣṭe pravṛttihetupratyaye?",
    "GSP33mbrahsiu:3338": "yadi pratyayamātre, yatkiñcittataḥ pratīyeta /",
    "GSP33mbrahsiu:3339": "atha viśiṣṭe laukikavyatiriktapravṛttihetupratyaye, pravṛttipariśeṣābhyāṃ tasyānumitatvātprāptaṃ pramāṇāntaragocaratvam /",
    "GSP33mbrahsiu:3340": "dvayī hi viśeṣaṇasya gatiḥ ---",
    "GSP33mbrahsiu:3341": "smārtākṛṣṭaṃ viśiṣṭapramitāvaṅgatvameti, yathāgnimān dhūmāditi /",
    "GSP33mbrahsiu:3342": "viśiṣṭagrāhipramāṇaprameyaṃ vā, yathā śuklo gauriti /",
    "GSP33mbrahsiu:3343": "ubhayathā ca pramāṇāntaraviṣayaḥ, śabdasyānadhigatasaṃbandhatvāt /",
    "GSP33mbrahsiu:3344": "smārtākṛṣṭatve pramāṇāntaramanveṣyam /",
    "GSP33mbrahsiu:3345": "dvitīye 'pi kalpe viśiṣṭapratyayānumānānumitatvāt /",
    "GSP33mbrahsiu:3346": "athānumānasya [KKS_107] pratyaya eva prāmāṇyam /",
    "GSP33mbrahsiu:3347": "pratītimātraṃ tu tatra viśeṣaṇasya /",
    "GSP33mbrahsiu:3348": "tāvatā ca tadviśiṣṭapratītyaṅgam /",
    "GSP33mbrahsiu:3349": "viśeṣaṇapramitistvanumitātpratyayāt, yathā puruṣavacanādviśiṣṭārthapramāṇe 'numite 'rthasiddhistata eva pramāṇāt /",
    "GSP33mbrahsiu:3350": "tatra hyarthaḥ pratītimātreṇaiva vaktṛjñānasya viśeṣaṇam /",
    "GSP33mbrahsiu:3351": "tadetadapeśalam, smṛtipramāṇasaṃśayaviparyāsavikalpāntargamātpratīteḥ /",
    "GSP33mbrahsiu:3352": "tatrālaukikaviśeṣaṇapratītirna smṛtiḥ, prāganadhigateḥ /",
    "GSP33mbrahsiu:3353": "na saṃśayaḥ, koṭidvayasaṃsparśābhāvāt /",
    "GSP33mbrahsiu:3354": "na vikalpaḥ, pravṛttihetupratyayasyāpi tathā prasaṅgāt /",
    "GSP33mbrahsiu:3355": "tathā na viparyāsaḥ kathaṃ hi tatra yathārthatve tathābhūtagrāhiṇī tatpratītirarthaśūnyā syāt? pariśeṣātpramāṇam /",
    "GSP33mbrahsiu:3356": "parajñānena ca paraḥ pratipadyata iti subhāṣitam /",
    "GSP33mbrahsiu:3357": "atha matam ---",
    "GSP33mbrahsiu:3358": "na parajñānena paraḥ pratipadyate, kiṃ tu svajñānenaiva",
    "GSP33mbrahsiu:3359": "parajñānasāmarthyāt /",
    "GSP33mbrahsiu:3360": "atha tasya svajñānaṃ katamatpramāṇamiti vācyam, na tāvacchābdam,",
    "GSP33mbrahsiu:3361": "śabdavijñānādarthe vijñānamiti lakṣaṇāt /",
    "GSP33mbrahsiu:3362": "na ca tacchabdajñānāt /",
    "GSP33mbrahsiu:3363": "kutastarhi? śabdotthajñānādanumitāt /",
    "GSP33mbrahsiu:3364": "atha tasya prāmāṇye pravṛttihetusadbhāvasiddhiḥ /",
    "GSP33mbrahsiu:3365": "prāmāṇyaṃ ca tasya doṣarahitaśabdodbhavāt /",
    "GSP33mbrahsiu:3366": "tena śabdasya tatra prāmāṇyamucyate /",
    "GSP33mbrahsiu:3367": "tadadhīnastatrārthaniścaya iti /",
    "GSP33mbrahsiu:3368": "tadapyasāṃpratam, śabdādarthajñānaṃ śābdamiti lakṣaṇāt /",
    "GSP33mbrahsiu:3369": "puruṣavacanamapi nārthe na pramāṇam /",
    "GSP33mbrahsiu:3370": "kiṃ tu jñānaviśeṣaṇe /",
    "GSP33mbrahsiu:3371": "dvayī ca viśeṣaṇasya gatiruktā /",
    "GSP33mbrahsiu:3372": "tatra smṛtyasaṃbhavātpramīyamāṇa eva sa viśiṣṭārthapramityaṅgam /",
    "GSP33mbrahsiu:3373": "anyathārthe pramāṇāntaramanveṣyaṃ syāt /",
    "GSP33mbrahsiu:3374": "na ca vaktṛjñānenaivārthasiddhiḥ, parajñānena na paraḥ pratipadyata ityuktam /",
    "GSP33mbrahsiu:3375": "[KKS_108] yattūktam ---",
    "GSP33mbrahsiu:3376": "vaktṛjñānādhīnārthasiddhiriti, tattanmithyātve tadasaṃbhave vā",
    "GSP33mbrahsiu:3377": "pramāṇapratītibādhane 'rthapratīterapi bādhanāttadabādhe cābādhāt /",
    "GSP33mbrahsiu:3378": "na tu vacaso 'rtho na viṣayaḥ /",
    "GSP33mbrahsiu:3379": "anyathā pramāṇāntaraparatantraṃ puruṣavaco 'rthe sāpekṣamityetadeva na syāt /",
    "GSP33mbrahsiu:3380": "na hi yo yasyāviṣayaḥ sa tatra sāpekṣo 'napekṣo vā /",
    "GSP33mbrahsiu:3381": "tathā ca ‘prāmāṇyasthāpanaṃ tu syādvaktṛdhīhetusaṃbhavāt'; ityuktam /",
    "GSP33mbrahsiu:3382": "sthāpanamabādhaḥ, na tu prāmāṇyameva /",
    "GSP33mbrahsiu:3383": "tacca vaktṛdhīhetusaṃbhavādvākyasya, na tu vaktṛdhiya eva /",
    "GSP33mbrahsiu:3384": "śabdasya cārthena saṃbandhaḥ, na tu jñānena /",
    "GSP33mbrahsiu:3385": "evaṃ hyuktam ---",
    "GSP33mbrahsiu:3386": "‘autpattikastu śabdasyārthena saṃbandhaḥ'; iti /",
    "GSP33mbrahsiu:3387": "arthagrahaṇamatra ‘arthāsaṃspaśī śabdaḥ, jñānenaiva śabdasya saṃbandhaḥ",
    "GSP33mbrahsiu:3388": "iti paśyatāṃ nirākaraṇāya /",
    "GSP33mbrahsiu:3389": "tasmādanyonyayogyatā śabdārthayoreva saṃbandhaḥ /",
    "GSP33mbrahsiu:3390": "na cāpramite 'rthe sa śakyo grahītum /",
    "GSP33mbrahsiu:3391": "pramite pramāṇāntaraviṣayatvamuktam /",
    "GSP33mbrahsiu:3392": "na ca pratītimātre, arthavatyāḥ pratīteḥ smṛtipramāṇayoranyataratrāntargamāt /",
    "GSP33mbrahsiu:3393": "ānarthakye kena saṃbandha? yadi ca śābdapratītivyatirekiṇyāpi pratītyā sa viṣayīkriyate 'pramāṇātmikayāpi, bhavatyayamaśābdasyāpi jñānasya gocara",
    "GSP33mbrahsiu:3394": "iti pramāṇāntarāśaṅkā kena vāryate? naca pramāṇāntarāvagamyatā śabdārthamanupraviśati, yato nānvayamātreṇa vyatirekamātreṇa vā śabdārthaḥ /",
    "GSP33mbrahsiu:3395": "sati hyanyasmin prayojake 'rthe yasyābhāve na prayogaḥ so 'pi tasya śabdasya prayojaka iti gamyate, yathā satsu hetvantareṣu yasyābhāve na kāryaṃ so 'pi heturgamyate /",
    "GSP33mbrahsiu:3396": "iha ca śreyohetuvivakṣāyāṃ liṅgāderdarśanāt, tadabhāve satyapi pramāṇāntaragamyatve 'darśanācchreyohetutvaṃ tāvacchabdārthaḥ /",
    "GSP33mbrahsiu:3397": "pramāṇāntaragamyatve yadyapi darśanam, tadabhāve ca yadyapyadarśanam, na tu śreyohetutve sati pramāṇāntaragamyatāyā abhāvāt /",
    "GSP33mbrahsiu:3398": "tatra saṃdigdho vyatirekaḥ ---",
    "GSP33mbrahsiu:3399": "ubhayābhāve 'prayogāt kiṃnibandhano 'prayoga iti /",
    "GSP33mbrahsiu:3400": "tatra śreyaḥsādhanatāyāḥ prayojakatvasyāvadhāritatvāt [KKS_109] tadabhāve tannibandhana iti gamyate /",
    "GSP33mbrahsiu:3401": "tanmātreṇānvayavyatirekopapattau nānyasya śabdārthatve pramāṇam /",
    "GSP33mbrahsiu:3402": "anyathā śiṃśapāśabdārthe sattvādayo 'pyanupraviśeyuḥ, teṣu satsu prayogāttadabhāve cāprayogāt",
    "GSP33mbrahsiu:3403": "atha śiṃśapātvasya śabdārthatvāttadabhāvanibandhana eva sattādyabhāve 'prayogaḥ, tatsadbhāvācca prayoga upapadyata iti na teṣu sāmarthyakalpanā,",
    "GSP33mbrahsiu:3404": "samānametadatrāpi /",
    "GSP33mbrahsiu:3405": "atha śreyohetutvasya pramāṇāntaraviṣayatvāttasya ca vede 'saṃbhavādaprāmāṇyam /",
    "GSP33mbrahsiu:3406": "tadasat /",
    "GSP33mbrahsiu:3407": "na hi ya ekatra yasya pramāṇasya gocaraḥ so 'nyatrāpi mithyā /",
    "GSP33mbrahsiu:3408": "samīpe hi bahirindriyaviṣayaḥ, dūre tvāgamānumānagamyaḥ /",
    "GSP33mbrahsiu:3409": "tathā yāgādiṣu viprakṛṣṭakālaphaleṣu vedāvagamyaṃ śreyaḥsādhanatvaṃ bhaviṣyati /",
    "GSP33mbrahsiu:3410": "na ca pramāṇāntarānupalabdhyā pramāṇāntaragamyo bādhyate,",
    "GSP33mbrahsiu:3411": "viṣayavyavasthayāpi pramāṇapravṛtteḥ /",
    "GSP33mbrahsiu:3412": "atha pramāṇāntaraviṣayatve tadvirodhādaprāmāṇyam, anantaraphalānupalabdheḥ",
    "GSP33mbrahsiu:3413": "tadaviṣaye tu śabdārthe na tadvirodha iti /",
    "GSP33mbrahsiu:3414": "syāt, yadi virodhaḥ syāt /",
    "GSP33mbrahsiu:3415": "na cāsau /",
    "GSP33mbrahsiu:3416": "‘ānantaryaṃ hyacoditam'; ityuktam /",
    "GSP33mbrahsiu:3417": "atha mā bhūdānantaryacodanā, mā ca bhūtpramāṇāntarāvagamyatā śabdārthaḥ /",
    "GSP33mbrahsiu:3418": "sarvathā pramāṇāntarasiddhaścetpadārtha āśrīyate, sa yathāsiddhyāśrayaṇīyaḥ /",
    "GSP33mbrahsiu:3419": "anyathā na tatsiddhaḥ syāt /",
    "GSP33mbrahsiu:3420": "anantaraśreyohetutā ca tatsiddhā /",
    "GSP33mbrahsiu:3421": "tanna /",
    "GSP33mbrahsiu:3422": "na tāvadanantaraphalasādhanatā niyogataḥ karmaṇām,",
    "GSP33mbrahsiu:3423": "kṛṣyauṣadhapānādiṣvanyathāpi darśanāt, avāntarakāryasya yāgādāvapi pramāṇasāmarthyena siddheḥ",
    "GSP33mbrahsiu:3424": "api ca viśiṣṭasiddhau viśeṣaṇamapi śreyohetutvamātraṃ siddham /",
    "GSP33mbrahsiu:3425": "tāvacca śabdārthaḥ /",
    "GSP33mbrahsiu:3426": "na ca tāvati pramāṇavirodhaḥ /",
    "GSP33mbrahsiu:3427": "tadevaṃ laukike 'pi pravṛttihetau doṣābhāvādvyarthā alaukikakalpanā /",
    "GSP33mbrahsiu:3428": "sukhādivaccāsyānumeyatvāt /",
    "GSP33mbrahsiu:3429": "[KKS_110] tathā hi ---",
    "GSP33mbrahsiu:3430": "mukhaprasādādyunneyasaṃvedanāḥ sukhādayastenaiva sahonnīyante /",
    "GSP33mbrahsiu:3431": "naivaṃ sattve pṛthakpramāṇamarthyate /",
    "GSP33mbrahsiu:3432": "yadāpīdaṃ darśanam ---",
    "GSP33mbrahsiu:3433": "vaktṛjñānameva puruṣavacanārthaḥ /",
    "GSP33mbrahsiu:3434": "tatra jñānaṃ nārthamantareṇa saṃbhavatītyarthāpattyānumānena vārthasiddhiḥ /",
    "GSP33mbrahsiu:3435": "tadāpi pravṛttipramitastadhetupratyayo na tamantareṇetyāptavacanārthavadanumeyatā na vyāvartate",
    "GSP33mbrahsiu:3436": "athānumānahrtoḥ pratyayasya śabdasādhanatvācchabdapramāṇakatvam /",
    "GSP33mbrahsiu:3437": "tadasat /",
    "GSP33mbrahsiu:3438": "nāptavacanārthajñānasyākṣasādhanatvāttadarthaḥ śrotuḥ pratyakṣapramāṇako bhavati /",
    "GSP33mbrahsiu:3439": "tasmātsuṣṭhūcyate ---",
    "GSP33mbrahsiu:3440": "‘tasyaivamanumeyatve kathaṃ śabdaikagocaraḥ'; /",
    "GSP33mbrahsiu:3441": "tathā ---",
    "GSP33mbrahsiu:3442": "‘na sa kalpayituṃ śakyastatsiddherlaukikadapi'; // iti //",
    "GSP33mbrahsiu:3444": "atha pramāṇarūpeṇa sa svaśabdaprakāśitaḥ // MBs_2.85 //",
    "GSP33mbrahsiu:3445": "ākṣeptā nirapekṣaśca kathyate 'nyapramāṃ prati /",
    "GSP33mbrahsiu:3446": "athocyate ---",
    "GSP33mbrahsiu:3447": "na brūmo vidhiranyathā vṛthā syāditi tadadhīnaḥ saṃsargaḥ /",
    "GSP33mbrahsiu:3448": "kiṃ tu pramāṇāntmanaiva sa svaśabdena pratipādyate /",
    "GSP33mbrahsiu:3449": "tathā ca pramāṇatvātprameyasyākṣeptāpūrvasya, pramāṇāntarānapekṣaśca /",
    "GSP33mbrahsiu:3450": "na hyasau śabdavatsaṃbandhāpekṣatvātpūrvasiddhimapekṣata iti /",
    "GSP33mbrahsiu:3451": "tathāpyasiddhe prāguktau doṣau siddhe 'nuvāditā // MBs_2.86 //",
    "GSP33mbrahsiu:3452": "prāmāṇyamasya yatrāstu śrutestatra vṛthā tvayam /",
    "GSP33mbrahsiu:3453": "evamapyavyutpannapravṛttipadadharmavyatikramau pramāṇātmāpi sa yadi na pramāṇāntarasiddhaḥ",
    "GSP33mbrahsiu:3454": "atha siddho yathāvagatānuvādānnāpūrvārthākṣepaḥ /",
    "GSP33mbrahsiu:3455": "api ca yatrāsya prāmāṇyamiṣyate, śabdasyaiva tatrāstu /",
    "GSP33mbrahsiu:3456": "kimanena? nanūktam ---",
    "GSP33mbrahsiu:3457": "śabdasaṃgatijñānāpekṣatvādanuvādako nāpūrvārthāvagamāya prabhavati /",
    "GSP33mbrahsiu:3458": "naitatsāram /",
    "GSP33mbrahsiu:3459": "śabdaścedanuvādakaḥ /",
    "GSP33mbrahsiu:3460": "tatprakāśyaṃ pramāṇamapyanūdyamānaṃ yathādhigataṃ kathamapūrvārthaṃ",
    "GSP33mbrahsiu:3461": "bodhayet? na prameyasaṃsparśarahitā pramāṇāvagatiḥ /",
    "GSP33mbrahsiu:3462": "ato yathādhigataprameyameva tatpratīyate /",
    "GSP33mbrahsiu:3463": "kva ca pramāṇameṣo 'rthe na yāgādau svaśabdake // MBs_2.87 //",
    "GSP33mbrahsiu:3464": "laukike 'pūrvasaṃsargaḥ śroturastyavidhāvapi /",
    "GSP33mbrahsiu:3465": "phalasādhanaśaktau cechabdastatra na dūṣyati // MBs_2.88 //",
    "GSP33mbrahsiu:3466": "padārthāntaratulyatvādvidhyākāṅkṣānibandhanaḥ /",
    "GSP33mbrahsiu:3467": "na saṃsargaḥ padārthānāṃ svaśabdaistu prakāśitāḥ // MBs_2.89 //",
    "GSP33mbrahsiu:3468": "saṃbandhayogyarūpeṇa tasmātsaṃsargabhāginaḥ /",
    "GSP33mbrahsiu:3469": "viśiṣṭārthaprayuktā hi samabhivyāhṛtirjane // MBs_2.90 //",
    "GSP33mbrahsiu:3470": "ato na viddhyabhāvena saṃsargo na prakalpate /",
    "GSP33mbrahsiu:3471": "na ca niyogasya prameyaṃ nirūpyate /",
    "GSP33mbrahsiu:3472": "na tāvadyāgādayaḥ prameyāḥ, teṣāṃ yajatyādiśabdaviṣayatvāt /",
    "GSP33mbrahsiu:3473": "nāpi teṣāṃ pramāṇāntarasyāgocaraḥ saṃsargaḥ /",
    "GSP33mbrahsiu:3474": "tathā hi ---",
    "GSP33mbrahsiu:3475": "avidhiṣvapi laukikeṣu vākyeṣu śroturanadhigato 'pūrvaḥ saṃsargaḥ pratīyate ‘brāhmaṇa putraste jātaḥ'ityādiṣu /",
    "GSP33mbrahsiu:3476": "atha phalasādhanasāmarthyaṃ prameyamucyate /",
    "GSP33mbrahsiu:3477": "na kila kāmino niyogo 'kāmopāye dhātvarthe 'vakalpate /",
    "GSP33mbrahsiu:3478": "anupāyatve hi tasya na sa kāminyā kṛtaḥ syāditi /",
    "GSP33mbrahsiu:3479": "tadapyasaṃpratam /",
    "GSP33mbrahsiu:3480": "na hi śabdasya tatra kaścidaparādhaḥ, yena tamatikramyānyatpramāṇaṃ mṛgyate /",
    "GSP33mbrahsiu:3481": "pramāṇāntarāpekṣatā pratyuktā /",
    "GSP33mbrahsiu:3482": "anantaraphalādarśanena tu virodho niyogagamye 'pi tasminnaviśiṣṭaḥ /",
    "GSP33mbrahsiu:3483": "ānantaryasyāpramāṇārthatvena tadabhāvaḥ śabde 'pi tulyaḥ /",
    "GSP33mbrahsiu:3484": "atha vā śabdastatra na duṣyati phalasādhanasāmarthye, niyogastu duṣyatyeva /",
    "GSP33mbrahsiu:3485": "na hi tataḥ puruṣarthasādhanāvabodhaḥ saṃbhavati /",
    "GSP33mbrahsiu:3486": "taccedaṃ vidhivivekabhāvanāvivekābhyāmavagantavyam /",
    "GSP33mbrahsiu:3487": "tasmāt saṃbandhajñānāpekṣatvena padārthāntaraiḥ samānatvādvidhāyakārthasya na śakyaṃ viśeṣeṇa vaktuṃ ---",
    "GSP33mbrahsiu:3488": "tannibandhanaḥ padārthasaṃsarga iti /",
    "GSP33mbrahsiu:3489": "sarva eva tu padārthāḥ saṃbandhayogyaiḥ kārakādibhāvaiḥ svapadebhyaḥ pratītāḥ sannikarṣeṇa saṃsṛjyante, yato lokācchabdavyāpārāvagamaḥ /",
    "GSP33mbrahsiu:3490": "loke ca [KKS_112] padaiḥ svārthānāṃ pratipādanaṃ sannikarṣeṇa",
    "GSP33mbrahsiu:3491": "viśiṣṭārthaparatayā, na svārthamātrapratipattiparatayā /",
    "GSP33mbrahsiu:3492": "tathā ca sarvapadārthākāṅkṣānibandhana eva saṃsargaḥ /",
    "GSP33mbrahsiu:3493": "sarve hi te padairaparyavasitarūpāḥ svarūpamātre prakāśyante /",
    "GSP33mbrahsiu:3494": "evaṃ padārthāntaraistulyatvādvidheḥ na viśeṣeṇa tannibandhanaḥ saṃsargaḥ /",
    "GSP33mbrahsiu:3495": "sarvapadārthanibandhane ca saṃsarge na vidhyabhāvena saṃsargo nopapadyate",
    "GSP33mbrahsiu:3496": "tadevaṃ na saṃsargārthamapi vidhirupāsanīyaḥ /",
    "GSP33mbrahsiu:3497": "kathaṃ nopāsanīyaḥ, yadā niyogaparatayaiva padānāṃ svārtheṣu",
    "GSP33mbrahsiu:3498": "saṃsargajñānam? pravartakavacanāntarapravṛttidarśanena hi taddhetupratyayamanumāya tatra tasya sāmarthyaṃ gamyate /",
    "GSP33mbrahsiu:3499": "naitat, apravartake 'pi vākye svarūpaniṣṭhe saṃbandhagrahaṇāt /",
    "GSP33mbrahsiu:3500": "sannidhāpitāgnivyatiriktapākyopakaraṇamagnyarthinaṃ prati yadocyate ---",
    "GSP33mbrahsiu:3501": "‘caitragṛhe kṛśānuḥ'; iti, tadā tatastenānayanaṃ dṛṣṭvā gamyate ---",
    "GSP33mbrahsiu:3502": "‘ihānenāgnisattā pratītā, sā cāsmādvākyāt'; na ca śakyaṃ vaktum ---",
    "GSP33mbrahsiu:3503": "‘tata ānaya'; ‘gaccha vā tatra'; iti vākyātpratyayaḥ /",
    "GSP33mbrahsiu:3504": "agnisattāmātrapratyayena vākyātpravṛttisiddherna vākyasya niyojane 'pi",
    "GSP33mbrahsiu:3505": "sāmarthyaṃ śakyate kalpayitum /",
    "GSP33mbrahsiu:3506": "arthāntarānvaye ca prayogapratyayopapattau na viśeṣānvaye pramāṇam /",
    "GSP33mbrahsiu:3507": "anyathā vedārtho niṣpramāṇaka eva syādityuktam /",
    "GSP33mbrahsiu:3508": "atha kartavyatājñānādvinānarthakyamucyate // MBs_2.91 //",
    "GSP33mbrahsiu:3509": "na pravṛttinivṛttibhyāmanyadvākyaprayojanam /",
    "GSP33mbrahsiu:3510": "pratipattividhau tulyaṃ yadi saiva prayojanam // MBs_2.92 //",
    "GSP33mbrahsiu:3511": "samānamettadarthaṃ ca samarpayati cedayam /",
    "GSP33mbrahsiu:3512": "prajñākriyopāsanādhikārasiddhivyapekṣitam // MBs_2.93 //",
    "GSP33mbrahsiu:3513": "hanta tarhi svarupe tanna vacaḥ paryavasati /",
    "GSP33mbrahsiu:3514": "[KKS_113] tulyametatsamāptaṃ ca vākyaṃ vākyāntarānugam // MBs_2.94 //",
    "GSP33mbrahsiu:3515": "niyogānupraveśo 'sti tavadyadi vṛthānyathā /",
    "GSP33mbrahsiu:3516": "tattvāvabodhavidhyaṃśastāvadevaṃ samuddhṛtaḥ // MBs_2.95 //",
    "GSP33mbrahsiu:3517": "atha manyate ---",
    "GSP33mbrahsiu:3518": "vastusvarūpamātrajñānaṃ kartavyatājñānarahitaṃ pravṛttinivṛttiśūnyamanarthakam /",
    "GSP33mbrahsiu:3519": "pravṛttinivṛttiprayuktā hi vākyapravṛttiḥ /",
    "GSP33mbrahsiu:3520": "atho 'rthavattvāya vidhiḥ /",
    "GSP33mbrahsiu:3521": "anyathānarthakyam /",
    "GSP33mbrahsiu:3522": "tatrocyate ---",
    "GSP33mbrahsiu:3523": "pratipattividhāvapi tulyamānarthakyam /",
    "GSP33mbrahsiu:3524": "tathā hi ---",
    "GSP33mbrahsiu:3525": "‘evaṃvidhaḥ pratipattavyaḥ'ityapi na tatsvarūpajñānātiriktā kācana",
    "GSP33mbrahsiu:3526": "pravṛttirnivṛttirvā /",
    "GSP33mbrahsiu:3527": "atha svarūpajñānameva prayojanam, tatsvarūpamātraniṣṭhe 'pi tulyam /",
    "GSP33mbrahsiu:3528": "atha pratipattividhiḥ ‘prajñāṃ kurvīta'; ‘sa kratuṃ kurvīta';",
    "GSP33mbrahsiu:3529": "‘ātmetyevopāsita'ityadhikāravidhivyapekṣitaprajñopāsanāviṣayasamarpaṇenārthavān,",
    "GSP33mbrahsiu:3530": "nāvagataviṣayasvarūpā prajñā śakyeti /",
    "GSP33mbrahsiu:3531": "svarūpaniṣṭhamapi vacastathārthavat /",
    "GSP33mbrahsiu:3532": "tasya samarpaṇe sutarāṃ sāmarthyam /",
    "GSP33mbrahsiu:3533": "nanvevamasya svarūpaniṣṭhā hīyate niyogānupraveśinaḥ /",
    "GSP33mbrahsiu:3534": "svagataniyoganiṣṭhamapi tarhi tanna, niyogāntarānupraveśāt /",
    "GSP33mbrahsiu:3535": "atha matam ---",
    "GSP33mbrahsiu:3536": "svārthaparyavasitameva vākyaṃ vākyāntareṇaikavākyatāmupaiti /",
    "GSP33mbrahsiu:3537": "so 'yaṃ prākaraṇikaḥ saṃbandha ucyate /",
    "GSP33mbrahsiu:3538": "anyathā vākyalakṣaṇa eva syāt /",
    "GSP33mbrahsiu:3539": "etadapi samānam /",
    "GSP33mbrahsiu:3540": "niyogānupraveśe 'pi na svarūpaniṣṭhatā hīyate /",
    "GSP33mbrahsiu:3541": "nanvasti niyogānupraveśaḥ, anyathā ānarthakyāt /",
    "GSP33mbrahsiu:3542": "kāmam /",
    "GSP33mbrahsiu:3543": "tattvapratipattividhistu tāvadānarthakyānnirākṛtaḥ, vidhervināpi tasmācchabdāttatvāvabodhasiddheḥ",
    "GSP33mbrahsiu:3544": "nanūtpattividhiḥ karmarūpabodhe vyavasthitaḥ /",
    "GSP33mbrahsiu:3545": "yathā tattvajñānavidhistathā bodhe 'vatiṣṭhatām // MBs_2.96 //",
    "GSP33mbrahsiu:3546": "adhikārātpravṛttiśca matā karmādhikāravat /",
    "GSP33mbrahsiu:3547": "[KKS_114] ajñānajñāpanamato 'thāpravṛttapravartanam // MBs_2.97 //",
    "GSP33mbrahsiu:3548": "vidhimācakṣate dhīrā ityetadapi tādṛśam /",
    "GSP33mbrahsiu:3549": "karmasvarūpāvagamastatra neṣṭaṃ vidheḥ phalam // MBs_2.98 //",
    "GSP33mbrahsiu:3550": "kiṃ tu kāryavyapekṣasya phalavākyena saṃgatiḥ /",
    "GSP33mbrahsiu:3551": "ihādhikārasaṃbandho yasya tanna vidhīyate // MBs_2.99 //",
    "GSP33mbrahsiu:3552": "tattvaṃ tattvāvabodhasya nādhikārapraveśitā /",
    "GSP33mbrahsiu:3553": "na hi vrīhyādiviṣayaṃ pratyakṣamadhikārabhāk // MBs_2.100 //",
    "GSP33mbrahsiu:3554": "yadapi codyate ---",
    "GSP33mbrahsiu:3555": "yathotpattividheḥ karmarūpapratipattimātramarthaḥ ---",
    "GSP33mbrahsiu:3556": "‘āgneyo 'ṣṭakapālaḥ'; iti /",
    "GSP33mbrahsiu:3557": "na tataḥ pravṛttiḥ /",
    "GSP33mbrahsiu:3558": "adhikāravidhinibandhanatvāttasyāḥ /",
    "GSP33mbrahsiu:3559": "tathā tattvāvabodhavidhestattvāvabodhamātramarthaḥ,",
    "GSP33mbrahsiu:3560": "pravṛttiradhikāravidheḥ ---",
    "GSP33mbrahsiu:3561": "‘prajñāṃ kurvīta'ityādeḥ /",
    "GSP33mbrahsiu:3562": "yataśca pravṛttipratipattiprayojanabhedo vidheḥ, ato 'sya",
    "GSP33mbrahsiu:3563": "lakṣaṇadvayamāhuḥ ---",
    "GSP33mbrahsiu:3564": "ajñātajñāpanamapravṛttapravartanamiti /",
    "GSP33mbrahsiu:3565": "etadapyasāram /",
    "GSP33mbrahsiu:3566": "yato notpattigatasya vidhāyakasya svarūpāvagamamātramiṣyate phalam /",
    "GSP33mbrahsiu:3567": "api tvadhikāravākyasaṃbandhaḥ /",
    "GSP33mbrahsiu:3568": "tathā hi ---",
    "GSP33mbrahsiu:3569": "vidheḥ puruṣārthamātrasādhanatve 'vabuddhe",
    "GSP33mbrahsiu:3570": "tadviśeṣākāṅkṣāyāmadhikārasaṃbandho labhyate /",
    "GSP33mbrahsiu:3571": "na ca tattvapratipattividherapi tadeva phalam /",
    "GSP33mbrahsiu:3572": "yato yasyādhikārasaṃbandha upāsanādiviṣayasyātmatattvasya,",
    "GSP33mbrahsiu:3573": "tadakriyātmattvānna vidhiviṣayaḥ /",
    "GSP33mbrahsiu:3574": "yattu tadviṣayastattvajñānam, tasya nādhikārasaṃbandhaḥ,",
    "GSP33mbrahsiu:3575": "vrīhyādipratyakṣavat /",
    "GSP33mbrahsiu:3576": "na hi vrīhyādisvarūpagrāhi pramāṇaṃ prayogaikadeśatāṃ bhajate /",
    "GSP33mbrahsiu:3577": "pramitānāmadhikārasaṃbandhānniṣpannānāmivānovāsaḥprabhṛtīnām /",
    "GSP33mbrahsiu:3578": "vānatakṣaṇādirhi tatkriyā nādhikāramanupraviśatīti /",
    "GSP33mbrahsiu:3579": "[KKS_115] idānīṃ tṛtīyapratipattigocaro vidhiḥ parāsyate,",
    "GSP33mbrahsiu:3580": "tattvāvabodhaviṣayatvena saṃbandhāt /",
    "GSP33mbrahsiu:3581": "dvitīyapratipattiviṣayo hi na tattvāvabodhaviṣayaḥ, kiṃ tu tadabhyāsaviṣayaḥ /",
    "GSP33mbrahsiu:3582": "sopāyamanyattarhīdaṃ śābdājjñānaṃ vidhīyate /",
    "GSP33mbrahsiu:3583": "pralīnagrahaṇagrāhyavibhāgodgrāhamadvayam // MBs_2.101 //",
    "GSP33mbrahsiu:3584": "na hi bhinnārthasaṃsargarūpavākyārthadhīpadam /",
    "GSP33mbrahsiu:3585": "ātmatattvaṃ niṣprapañcamityetadapi pelavam // MBs_2.102 //",
    "GSP33mbrahsiu:3586": "advayātmaprakāśo 'sāvanavacchedavibhramaḥ /",
    "GSP33mbrahsiu:3587": "svātmasthitiḥ supraśāntā phalaṃ tanna vidheḥ padam // MBs_2.103 //",
    "GSP33mbrahsiu:3588": "tatsādhanāvabodhe hi vidhātṛvyāpṛtirmatā /",
    "GSP33mbrahsiu:3589": "apekṣitopāyataiva vidhiriṣṭo manīṣibhiḥ // MBs_2.104 //",
    "GSP33mbrahsiu:3590": "tato hyadhyavasāyādirnākasmānnābhidhānataḥ /",
    "GSP33mbrahsiu:3591": "na brūmaḥ ---",
    "GSP33mbrahsiu:3592": "śabdotthastattvabodho vidhīyata iti /",
    "GSP33mbrahsiu:3593": "kiṃ tu pratyastamitabuddhibodhyabhedāvagrahaḥ /",
    "GSP33mbrahsiu:3594": "ataścādvayo dvitīyatadvidhabodhābhāvādvā pramātṛprameyadvayavirahādvā tato",
    "GSP33mbrahsiu:3595": "'nyaḥ /",
    "GSP33mbrahsiu:3596": "tasya cālaukikasya pramāṇāntarādutpattyupāyasyānavagamātsahopāyaiḥ śamadamamananadhyānabrahmacaryādibhirvidhānam",
    "GSP33mbrahsiu:3597": "yato na śābdajñānaviṣaya ātmatattvam /",
    "GSP33mbrahsiu:3598": "vākyalakṣaṇo hi śabdaḥ pramāṇam /",
    "GSP33mbrahsiu:3599": "tasya ca viṣayo nānāpadārthasaṃsargātmā, tadanugamena pratīteḥ /",
    "GSP33mbrahsiu:3600": "tajjñānasya ca vividhārthamātrasaṃbhedāvabhāsasyātmatattvaṃ niṣprapañcaṃ dvaitaleśenāpyanavamṛṣṭaṃ kathaṃ gocaraḥ syāditi /",
    "GSP33mbrahsiu:3601": "etadapyasāram /",
    "GSP33mbrahsiu:3602": "yato yo 'sāvadvayo dvaitaleśasaṃsparśavikala ātmatattvabodhaḥ so",
    "GSP33mbrahsiu:3603": "'vacchedavibhrāntivirahāttasya svarūpāvasthānam /",
    "GSP33mbrahsiu:3604": "avacchedakaluṣatayā hi tadanātmarūpeṇa prakāśate /",
    "GSP33mbrahsiu:3605": "na tu tato 'nyastattvabodhaḥ /",
    "GSP33mbrahsiu:3606": "‘satyaṃ [KKS_116] jñānamanantam'; iti śruteḥ /",
    "GSP33mbrahsiu:3607": "ātmatattvaṃ ca praśāntaśokādiviśvāśivam, apahatapāpmādiśruteḥ /",
    "GSP33mbrahsiu:3608": "prakāśamānānatiśayānandam, ‘vijñānamānandaṃ brahma'; ‘eṣo 'sya parama",
    "GSP33mbrahsiu:3609": "ānandaḥ, etasyaivānandasyānyāni bhūtāni mātrāmupajīvanti'; iti śrutibhyaḥ /",
    "GSP33mbrahsiu:3610": "tathā ca tatsvarūpasthitirviśvāśivopaśamānniratiśayāhlādāvāpteśca suṣṭhu praśāntāparaḥ puruṣārthaḥ phalam /",
    "GSP33mbrahsiu:3611": "uktaṃ ca ---",
    "GSP33mbrahsiu:3612": "‘ātmalābhānna paraṃ vidyate'; iti /",
    "GSP33mbrahsiu:3613": "na ca puruṣārthe 'pyajñātopāye na pravartata iti yuktam, yataḥ pravṛtteḥ pūrvarūpamicchā",
    "GSP33mbrahsiu:3614": "tathā ca tadvāreṇa pravṛttyupadeśa kvacit ---",
    "GSP33mbrahsiu:3615": "‘athāto dharmajijñāsā'; /",
    "GSP33mbrahsiu:3616": "tathā ‘yo hi yadicchati sa tatkaroti'; ityuktam /",
    "GSP33mbrahsiu:3617": "api ca ajñātopāye cenna pravartate, avaśyamupāyajñāpanayā tatra pravartyaḥ",
    "GSP33mbrahsiu:3618": "phalamuddiśya /",
    "GSP33mbrahsiu:3619": "tāvatā ca tatrāpi pravṛttisiddherna vidhāyakasya tatra vyāpāra āśrayitavyaḥ /",
    "GSP33mbrahsiu:3620": "taduktam ---",
    "GSP33mbrahsiu:3621": "‘tasya lipsārthalakṣaṇā'; iti /",
    "GSP33mbrahsiu:3622": "tasmātphalasādhana eva vidhivyāpāraḥ /",
    "GSP33mbrahsiu:3623": "nanu phalavatyapyarthalakṣaṇā pravṛttiḥ, kva tarhi vidhivyāpāraḥ?",
    "GSP33mbrahsiu:3624": "itthaṃbhāve /",
    "GSP33mbrahsiu:3625": "naitatsāram /",
    "GSP33mbrahsiu:3626": "yato yathaiva sādhanasāmānye 'rthāt, pravṛttiḥ, tathetthaṃbhāvasāmānye 'pi",
    "GSP33mbrahsiu:3627": "yato nānanugrahakaṃ sādhanaṃ samartham /",
    "GSP33mbrahsiu:3628": "atha tadviśeṣe pravartyaḥ, sādhanaviśeṣe 'pi tathāstu /",
    "GSP33mbrahsiu:3629": "api ca apekṣitopāyataiva vidhiḥ, tasyā apravṛttapravartanālakṣaṇatvāt,",
    "GSP33mbrahsiu:3630": "pravṛttihetośca dharmasya pravartanāśabdābhidheyatvāt,",
    "GSP33mbrahsiu:3631": "iṣṭatāyāstatsādhanatāyāścānyasya pravṛttihetorabhāvāt, iṣṭatāyāśca pramāṇāntarāvaseyatvātsvayaṃ pravṛtteḥ jānātyevāsau ‘mayaitatkartavyam';",
    "GSP33mbrahsiu:3632": "iti neṣṭatāyāmapravṛttapravartanātvam /",
    "GSP33mbrahsiu:3633": "iṣṭasādhanatāyāṃ tu pramāṇāntarāvagamābhāvācchabdaikagamyāyāṃ na śabdamantareṇāpravṛttapuruṣapravṛttihetutvam",
    "GSP33mbrahsiu:3634": "ataḥ sā śabdapramāṇikā satī vidhiriti gīyate /",
    "GSP33mbrahsiu:3635": "anutiṣṭhataś [KKS_117] ca sādhanamanuṣṭheyaṃ pravṛttihetuḥ /",
    "GSP33mbrahsiu:3636": "na svabhāvasiddham /",
    "GSP33mbrahsiu:3637": "tenānutiṣṭhataḥ sādhanatāvidhiḥ /",
    "GSP33mbrahsiu:3638": "ato 'nuṣṭhānaṃ sādhanaviṣayameva vidhāyakācchabdādgamyate /",
    "GSP33mbrahsiu:3639": "nanu adhyavasāyaḥ, ākūtam, ādyā pravṛttiḥ, kālatrayaviyuktaṃ",
    "GSP33mbrahsiu:3640": "pravṛttimātram, ajñātakriyākartṛsaṃbandha iti vidhivido vidhiṃ vyācakṣate /",
    "GSP33mbrahsiu:3641": "naitatsāram /",
    "GSP33mbrahsiu:3642": "yato 'dhyavasāyādīnāmeva heturatra mṛgyate /",
    "GSP33mbrahsiu:3643": "sa ca nānyo 'pekṣitopāyatāyāḥ /",
    "GSP33mbrahsiu:3644": "na ca te nirastahetavaḥ /",
    "GSP33mbrahsiu:3645": "syādetat ---",
    "GSP33mbrahsiu:3646": "abhidhānameṣāṃ hetuḥ /",
    "GSP33mbrahsiu:3647": "tacca vārtam /",
    "GSP33mbrahsiu:3648": "abhidhānāddhi pratītireṣāṃ syāt, notpattiḥ /",
    "GSP33mbrahsiu:3649": "na hi pratītimātreṇa ghaṭādayaḥ pravṛttihetava ityādi varṇitaṃ vidhiviveke /",
    "GSP33mbrahsiu:3650": "athavā ---",
    "GSP33mbrahsiu:3651": "nābhidhānataḥ /",
    "GSP33mbrahsiu:3652": "na ca śabdādadhyavasāyādiḥ, jñāpakatvādavyutpannapravṛttiprasaṅgādityādi tatraivoktam /",
    "GSP33mbrahsiu:3653": "athavā ‘yo manyate ---",
    "GSP33mbrahsiu:3654": "‘mayedaṃ kartavyam'; iti yato 'dhyavasāyaḥ ‘niyukto 'smi'iti yato buddhiḥ sa niyogo vidhiśabdaparyāya iti, taṃ pratyucyate /",
    "GSP33mbrahsiu:3655": "tata evāpekṣitopāyatvāt ‘kartavyam'ityadhyavasāyaḥ /",
    "GSP33mbrahsiu:3656": "tathā hi ---",
    "GSP33mbrahsiu:3657": "karturiṣṭābhyupāye ‘kartavyam'iti loke buddhiḥ /",
    "GSP33mbrahsiu:3658": "tadabhāve tu ‘akartavyam'; ityanvayavyatirekābhyām /",
    "GSP33mbrahsiu:3659": "te ca tadviṣaye gamyete /",
    "GSP33mbrahsiu:3660": "tathā ‘niyukto 'smi'; iti ‘pravartito 'smi'iti svātmapravṛttihetupratītiḥ",
    "GSP33mbrahsiu:3661": "na ca so 'nya iṣṭābhyupāyatāyāḥ /",
    "GSP33mbrahsiu:3662": "na khalu dṛṣṭasāmarthye 'kasmādvinā hetunāheturiti yuktimat /",
    "GSP33mbrahsiu:3663": "na hi taṃ parityajya laukikamalaukikakalpane pramāṇamasti /",
    "GSP33mbrahsiu:3664": "kutaśca? nābhidhānataḥ /",
    "GSP33mbrahsiu:3665": "na khalvalaukikasyābhidhānaṃ saṃbhavati, saṃbandhāgrahādityuktam /",
    "GSP33mbrahsiu:3666": "atha vā tato hyadhyavasāyaprārambhānuṣṭhānaparisamāpanāḥ, apekṣitopāyatvāt",
    "GSP33mbrahsiu:3667": "tatsadbhāva eva niyuktapravṛtteḥ yasya kasyacinniyogādapravṛtteḥ /",
    "GSP33mbrahsiu:3668": "[KKS_118] syādetat ---",
    "GSP33mbrahsiu:3669": "‘kartavyam'; iti pratyayātpravartate /",
    "GSP33mbrahsiu:3670": "anyathā kartavyaṃ na kṛtaṃ syāt /",
    "GSP33mbrahsiu:3671": "tacca na, nākasmātkartavyapratyayotpādaḥ /",
    "GSP33mbrahsiu:3672": "sa hi svārthāvāptinimittaḥ /",
    "GSP33mbrahsiu:3673": "syādetat ---",
    "GSP33mbrahsiu:3674": "śabdādeva kartavyatābuddhiḥ /",
    "GSP33mbrahsiu:3675": "tatrocyate ---",
    "GSP33mbrahsiu:3676": "nābhidhānataḥ /",
    "GSP33mbrahsiu:3677": "na śabdātkartavyatābuddhiḥ /",
    "GSP33mbrahsiu:3678": "niyogo hi śabdārthaḥ /",
    "GSP33mbrahsiu:3679": "sa hi niyoktṛdharmaḥ svatantro vā syāt /",
    "GSP33mbrahsiu:3680": "kartavyatā tu viṣayadharmaḥ /",
    "GSP33mbrahsiu:3681": "atha viṣayadharmaṃ niyogaṃ brūyāt, prāptamapekṣitopāyatvam /",
    "GSP33mbrahsiu:3682": "atha niyogātkartavyatā syāt /",
    "GSP33mbrahsiu:3683": "evamapi na tasyāṃ śabdaḥ pramāṇam,sākṣāttasya niyogābhidhāyitvāt /",
    "GSP33mbrahsiu:3684": "nāpyarthāt, akartavye 'pyanāptaniyogadarśanāt /",
    "GSP33mbrahsiu:3685": "atha niyogasya kāryatā gamyate /",
    "GSP33mbrahsiu:3686": "tanniṣpattyadhīneti viṣaye kartavyatāvagamaḥ /",
    "GSP33mbrahsiu:3687": "tadasat, viṣaye kāryatāpratīterloke /",
    "GSP33mbrahsiu:3688": "tathā hi ‘gaurduhyatāṃ tvayā'; iti niyoge anyena dugdhāyāṃ na punardohamārabhate, viṣayasya kāryatāpratīteḥ tasya niṣpāditatvāt /",
    "GSP33mbrahsiu:3689": "na cānyenaiva niyogo niṣpāditaḥ, tasyāniyuktatvāt /",
    "GSP33mbrahsiu:3690": "tatra niyogasiddhaye punardohārambhaḥ syāt /",
    "GSP33mbrahsiu:3691": "vistareṇa cāyamartho vidhiviveke vicārita ityalamatiprasaṅgena /",
    "GSP33mbrahsiu:3692": "syādetat ---",
    "GSP33mbrahsiu:3693": "asya jñānasya mokṣasādhanatvādvidhānam /",
    "GSP33mbrahsiu:3694": "vidyāsādhyo hi mokṣaḥ śrūyate ‘vidyayā tadārohanti';",
    "GSP33mbrahsiu:3695": "‘vidyayāmṛtamaśnute'yastamātmānamanuvidya vijānāti sa sarvāṃśca kāmān';",
    "GSP33mbrahsiu:3696": "tathā ‘sa yadi pitṛlokakāmo bhavati saṃkalpādevāsya pitaraḥ samuttiṣṭhanti'; ityādi /",
    "GSP33mbrahsiu:3697": "na ca sādhyatve 'pyantavattvam, śabdagamyatvādanāvṛtteḥ ---",
    "GSP33mbrahsiu:3698": "‘na ca punarāvartate'; iti /",
    "GSP33mbrahsiu:3699": "na hyeṣa tarkagamyaḥ /",
    "GSP33mbrahsiu:3700": "yena tarkeṇāsya tattvaṃ vyavasthāpyeta /",
    "GSP33mbrahsiu:3701": "śabdagamyasya tu śabdādeva tattvavyavasthā /",
    "GSP33mbrahsiu:3702": "[KKS_119] anantavidyāsādhyatvādvānantatvam /",
    "GSP33mbrahsiu:3703": "kṣaṇikatve 'pi ca vijñānasya saṃtatirūpeṇānantatvam /",
    "GSP33mbrahsiu:3704": "tatrāhuḥ ---",
    "GSP33mbrahsiu:3705": "na ca mokṣaḥ phalaṃ tasya sādhyo mokṣo na cāparaḥ // MBs_2.105 //",
    "GSP33mbrahsiu:3706": "avidyāstamayo mokṣaḥ sā saṃsāra udāhṛtā /",
    "GSP33mbrahsiu:3707": "vidyaiva cādvayā śāntā tadastamaya ucyate // MBs_2.106 //",
    "GSP33mbrahsiu:3708": "kaḥ punareṣa mokṣaḥ? yadyanāgatadehendriyabuddhyanutpādaḥ ‘aśarīraṃ",
    "GSP33mbrahsiu:3709": "vāvasantaṃ na priyāpriye spṛśataḥ'; ---",
    "GSP33mbrahsiu:3710": "iti darśanāt, sa prāgabhāvo na sādhyaḥ /",
    "GSP33mbrahsiu:3711": "atha brahmaprāptiḥ, sā caitragrāmayoriva vā",
    "GSP33mbrahsiu:3712": "syājjīvabrahmaṇormārgaśrutibhyaḥ ---",
    "GSP33mbrahsiu:3713": "'śataṃ caikā ca hṛdayasya nāḍyastāsāṃ mūrdhānamabhi nissṛtaikā /",
    "GSP33mbrahsiu:3714": "tayordhvamāyannamṛtatvameti ---",
    "GSP33mbrahsiu:3715": "‘sa yāvatkṣipyenmanastāvadādityaṃ gacchatyetadvai khalu lokadvāram'; tathā",
    "GSP33mbrahsiu:3716": "‘te 'rciṣamabhisaṃbhavati arciṣo 'haḥ'ityādi /",
    "GSP33mbrahsiu:3717": "yathā vā madhuni nānākusumarasānāṃ samudre ca nadīnāṃ prāptiravibhāgalakṣaṇā tathā syāt, ‘yathā loke madhukṛto madhu kurvanti';",
    "GSP33mbrahsiu:3718": "iti'; ‘yathā somyemā nadyaḥ'; iti darśanāt /",
    "GSP33mbrahsiu:3719": "kāryasya vā kāraṇabhāvāpattiḥ, ‘tathā vidvān puṇyapāpe vidhūya nirañjanaḥ paramaṃ sāmyamupaiti'iti śruteḥ /",
    "GSP33mbrahsiu:3720": "tadrūpapariṇāmalakṣaṇā vā yogavyāghravat, ‘sa yo ha vai tatparamaṃ brahma veda brahmaiva bhavati'; iti darśanāt ‘brahma saṃpadyata'; iti ca /",
    "GSP33mbrahsiu:3721": "sphaṭikasyeva rāgāpakarṣaṇena [KKS_120] svarūpaprāptilakṣaṇā, ‘paraṃ",
    "GSP33mbrahsiu:3722": "jyotirupasaṃpadya svena rūpeṇābhiniṣpadyate'; iti śravaṇāt /",
    "GSP33mbrahsiu:3723": "tatra na tāvatprathamaḥ kalpaḥ, sarvagatatvāt ---",
    "GSP33mbrahsiu:3724": "‘tadantarasya sarvasya'; ‘nityaṃ vibhuṃ sarvagatam'; iti /",
    "GSP33mbrahsiu:3725": "ananyatvācca, tadvijñānena sarvavijñānopadeśāt, ‘tattvamasi'; iti",
    "GSP33mbrahsiu:3726": "sākṣātpratipādanāt, pratyagātmavṛttinā ca sarvatrātmaśabdena nirdeśāt,",
    "GSP33mbrahsiu:3727": "‘atha yo 'nyām'; iti bhedadarśanāpavādāt /",
    "GSP33mbrahsiu:3728": "ata eva ca na dvitīyaḥ, niravayavatvācca, ‘niṣkalaṃ niṣkriyam'iti",
    "GSP33mbrahsiu:3729": "parasparāvayavasaṃbhedalakṣaṇasyāvibhāgasyānupapatteḥ /",
    "GSP33mbrahsiu:3730": "nāpi tṛtīyaḥ, kāryasya sarvadā kāraṇatvāt /",
    "GSP33mbrahsiu:3731": "atha kāryarūpanāśaḥ, ucchedātmatāprasaṅgo mokṣasya /",
    "GSP33mbrahsiu:3732": "tatra ‘vidyayāmṛtamaśnute'; iti virodhaḥ, vidyayaivocchedaprasaṅgāt /",
    "GSP33mbrahsiu:3733": "ātmocchedasya cāniṣṭatvādaphalatvam /",
    "GSP33mbrahsiu:3734": "pratiṣiddhaśca ‘akṣaram'ityatra mukhyaḥ kāryakāraṇabhāvaḥ ‘vācārambhaṇaṃ",
    "GSP33mbrahsiu:3735": "vikāro nāmadheyam'iti vikārānṛtatvapratipādanācchrutyā /",
    "GSP33mbrahsiu:3736": "na caturthaḥ, ananyatvādeva, caitanyasya ca brahmarūpasyāviśeṣāt /",
    "GSP33mbrahsiu:3737": "atha vijñānātmanāṃ śokamohādyabhāvo viśiṣyata iti cettatrāpi śokādayaścedātmāno vijñānātmanām, anucchedyāḥ /",
    "GSP33mbrahsiu:3738": "atha guṇā arthāntaramāgamāpāyinaḥ kṣaṇikāḥ, kṣaṇikatvādeva cocchidyanta iti na tatsādhanamapekṣyam",
    "GSP33mbrahsiu:3739": "na cāgāmināmanutpattaye 'pekṣyata ityuktam /",
    "GSP33mbrahsiu:3740": "atha aiśvaryaviśeṣo brahmaṇi /",
    "GSP33mbrahsiu:3741": "tatprāptistadrūpapariṇāmo mokṣaḥ, ‘sa svarāḍ bhavati'; iti śruteḥ /",
    "GSP33mbrahsiu:3742": "tadasat, anekeśvarānupapatteḥ /",
    "GSP33mbrahsiu:3743": "brahmaṇo nyūnaṃ samaṃ vā vijñānātmanām [KKS_121] aiśvaryaṃ syāt?",
    "GSP33mbrahsiu:3744": "nyūnatvena brahmarūpāpattirna svārājyam /",
    "GSP33mbrahsiu:3745": "tathā hi ---",
    "GSP33mbrahsiu:3746": "brahmaśabdavācyaḥ parameśvarasteṣāmadhipatiḥ syāt /",
    "GSP33mbrahsiu:3747": "tathā cānyarājatā /",
    "GSP33mbrahsiu:3748": "tatra cāntavatvaṃ śrūyate ---",
    "GSP33mbrahsiu:3749": "‘atha ye 'nyathāto viduḥ, anyarājānaste kṣayyalokā bhavanti'; iti /",
    "GSP33mbrahsiu:3750": "upapadyate ca parameśvarecchayā nyūnaiśvaryāṇāmaiśvaryapracyutidarśanālloke /",
    "GSP33mbrahsiu:3751": "‘samatvasya tvanapapattireva yugapat /",
    "GSP33mbrahsiu:3752": "ekaścetsarvādhipatiḥ sarvasya praśāsitā, paraḥ kiṃ kurvannīśaḥ syāt?",
    "GSP33mbrahsiu:3753": "virodhācca /",
    "GSP33mbrahsiu:3754": "na khalveṣāmekamatitve heturasti /",
    "GSP33mbrahsiu:3755": "tatraikasmin vastuni viruddhābhiprāyayorekābhiprāyānuvidhāyitve tasyetarasyānīśvaratvam /",
    "GSP33mbrahsiu:3756": "ubhayānuprāyānuvidhānaṃ na, virodhāt /",
    "GSP33mbrahsiu:3757": "ubhayorananuvidhāne 'nīśvaratvamubhayoḥ /",
    "GSP33mbrahsiu:3758": "kāryāsiddhaścedaikamatye hetuḥ pariṣadvat, anyathā tasyāsiddheriti cet,",
    "GSP33mbrahsiu:3759": "pratyekamanīśvaratvam /",
    "GSP33mbrahsiu:3760": "atha paryāyeṇaiśvaryamavirodhāyocyate, antavattā /",
    "GSP33mbrahsiu:3761": "jagatsargasya cāsaṃbhavānna brahmatulyamaiśvaryam /",
    "GSP33mbrahsiu:3762": "yataḥ para eva jagatsarge śrūyate /",
    "GSP33mbrahsiu:3763": "tadupāsanena sargottarakālo 'pavarga iti /",
    "GSP33mbrahsiu:3764": "tasmātsphaṭikasyeva rāgādyapakarṣaṇena svarūpāvirbhāvo brahmaprāptiḥ,",
    "GSP33mbrahsiu:3765": "brahmarūpatvādvijñānātmanaḥ /",
    "GSP33mbrahsiu:3766": "tathā ca ‘paraṃ jyotirupasaṃpadya svena rūpeṇābhiniṣpadyate'ityuktam,",
    "GSP33mbrahsiu:3767": "anyarūpaniṣpattau svaśabdānupapatteḥ /",
    "GSP33mbrahsiu:3768": "niṣpadyamānasyābhedātsaṃbandhādvopapattiriti cet /",
    "GSP33mbrahsiu:3769": "na, viśeṣaṇānarthakyātsarvasya tasya niṣpadyamānasya svatvāt /",
    "GSP33mbrahsiu:3770": "tatra yathā malāpagame śuklameva sadvastraṃ ‘śuklaṃ jātam'ityucyate tathā mohāvaraṇavigame svarūpāvirbhāve ‘svena rūpeṇābhiniṣpadyate'; ityucyate /",
    "GSP33mbrahsiu:3771": "tathā ‘brahmaiva san brahmāpyeti'; iti /",
    "GSP33mbrahsiu:3772": "tadevaṃ svarūpasthitilakṣaṇatvānmohasya na kāryatā, prāgapi svarūpasya bhāvāt /",
    "GSP33mbrahsiu:3773": "āgantukasyāsvarūpatvāt /",
    "GSP33mbrahsiu:3774": "na cānyatvam, yato 'vidyāpagama evoktena prakāreṇa muktiḥ /",
    "GSP33mbrahsiu:3775": "avidyā saṃsāraḥ /",
    "GSP33mbrahsiu:3776": "vidyaiva cāvidyānivṛttiḥ yadyagrahaṇamavidyā, yato bhāva [KKS_122]",
    "GSP33mbrahsiu:3777": "evābhāvavyāvṛttiḥ /",
    "GSP33mbrahsiu:3778": "atha viparyāsaḥ, tathāpi virodhitatattvajñānodaya eva tannivṛttiḥ /",
    "GSP33mbrahsiu:3779": "na hi śuktikājñānotpādādanyā rajatajñānanivṛttistatsādhyā prayatnāntarasādhyā vā, tayoryaugapadyātprayatnāntarānapekṣaṇācca",
    "GSP33mbrahsiu:3780": "tathā ca vidyābrahmaprāptyostulyakālatā śrūyate ---",
    "GSP33mbrahsiu:3781": "‘brahma veda brahmaiva bhavati'; iti, tathā ‘ānandaṃ brahmaṇo vidvān, na",
    "GSP33mbrahsiu:3782": "bibheti'; ‘tadātmānamevāvedahaṃ brahmāsmīti /",
    "GSP33mbrahsiu:3783": "tasmāttatsarvamabhavat'; ‘tatra ko mohaḥ kaḥ śoka ekatvamanupaśyataḥ';",
    "GSP33mbrahsiu:3784": "veda -- bhavati, vidvān -- na bibheti, ko mohaḥ -- paśyata iti paurvāparyāśravaṇāt /",
    "GSP33mbrahsiu:3785": "yattu kvacitpaurvāparyaṃ tat ‘vyādāya svapiti'iti yathā /",
    "GSP33mbrahsiu:3786": "nanvekatve tulyakālatāpyanupapannā /",
    "GSP33mbrahsiu:3787": "na, ekasyāpi vastuno bhāvābhāvarūpeṇa vyapadeśāt, tathā ---",
    "GSP33mbrahsiu:3788": "‘yadā ghaṭo naśyati tadā kapālāni jāyante'; iti /",
    "GSP33mbrahsiu:3789": "kathaṃ tarhi mārgāvibhāgasargāpyayaiśvaryaśrutayaḥ? tatrāhuḥ ---",
    "GSP33mbrahsiu:3790": "na mārgaśrutayo nirupādhiviśuddhabrahmavidyāviṣayāḥ /",
    "GSP33mbrahsiu:3791": "yatra hi sarvopādhiviśuddhamasthūlādikaṃ brahmopāsyam, tatra ‘brahmaiva",
    "GSP33mbrahsiu:3792": "san brahmāpyeti'; ‘na tasmātprāṇā utkrāmanti, atraiva samavanīyante'; iti prāṇānutkramaṇena vijñānātmana evāgatirucyate /",
    "GSP33mbrahsiu:3793": "na hi tadagamane tadupādhestasya brahmaṇo bhedena vijñānātmatvam /",
    "GSP33mbrahsiu:3794": "yatra tu ‘manomayaḥ prāṇaśarīro bhārūpaḥ'; iti sopādhyupāsyam,",
    "GSP33mbrahsiu:3795": "tadviṣayāstāḥ /",
    "GSP33mbrahsiu:3796": "yatraitacchrūyate ---",
    "GSP33mbrahsiu:3797": "‘araśca ha vai ṇyaścārṇavau brahmaloke tṛtīyasyāmito [KKS_123] divi tadairaṃmadīyaṃ sarastadaśvatthaḥ somasavanastadaparājitā pūrbrahmaṇaḥ prabhuvimitaṃ hiraṇmayaṃ veśma'; iti /",
    "GSP33mbrahsiu:3798": "tathā cābrahmavidāmapi tadgatiśravaṇam ---",
    "GSP33mbrahsiu:3799": "‘ye cāmī araṇye śraddhāṃ satyaṃ tapa ityupāsate'; iti /",
    "GSP33mbrahsiu:3800": "parabrahmaprāptistu nābrahmavidāṃ yujyate,",
    "GSP33mbrahsiu:3801": "‘vidyayā tadārohanti yatra kāmāḥ parāgatāḥ /",
    "GSP33mbrahsiu:3802": "na tatra dakṣiṇā yānti nāvidvāṃsastapasvinaḥ'; //",
    "GSP33mbrahsiu:3803": "iti, tathā ‘tameva viditvāti mṛtyumeti'; iti vacanāt /",
    "GSP33mbrahsiu:3804": "apunarāvṛtti śrutistarhi katham? atra kecinmanyate ---",
    "GSP33mbrahsiu:3805": "kramamuktyāśrayaṇāttatprāpya tatrotpannanirupādhitattvajñānāḥ paraṃ padamaśnuvate /",
    "GSP33mbrahsiu:3806": "yathoktam ---",
    "GSP33mbrahsiu:3807": "‘vedāntavijñānasuniścitārthāḥ",
    "GSP33mbrahsiu:3808": "saṃnyāsayogādyatayaḥ śuddhasattvāḥ /",
    "GSP33mbrahsiu:3809": "te brahmalokeṣu parāntakāle parāmṛtāḥ parimucyanti sarve'; //",
    "GSP33mbrahsiu:3810": "brahmalokeṣviti kāryabrahmalokanirdeśaḥ, bahuvacanāttatrāvayavadvāreṇa bahutvopapatteḥ /",
    "GSP33mbrahsiu:3811_0": "parāntakālo mahāpralayo brahmaṇaḥ svādhikāraparyavasānam, tasmin parāmṛtāḥ parabrahmarūpeṇāmṛtāḥ",
    "GSP33mbrahsiu:3811_1": "santaḥ saṃnyāsayogādbhedena parameśvare svakṛtānāṃ karmaṇāṃ phalānāṃ ca saṃnyāsādyogācca",
    "GSP33mbrahsiu:3811_2": "sarvamidaṃ kartrādi brahma ityupāsanāt /",
    "GSP33mbrahsiu:3812": "tathā ca smṛtiḥ ---",
    "GSP33mbrahsiu:3813": "‘brahmaṇā saha te sarve saṃprāpte pratisaṃcare /",
    "GSP33mbrahsiu:3814": "parasyānte kṛtātmānaḥ praviśanti paraṃ padam'; //",
    "GSP33mbrahsiu:3815": "anye tu manyate ---",
    "GSP33mbrahsiu:3816": "yathā candraloke yāvatsaṃpātamuṣitvā sthita eva tasmin bhuktabhogā āvartante naivaṃ sthita eva brahmaloke tata āvṛttiḥ /",
    "GSP33mbrahsiu:3817": "kiṃ tu tatpralayaparyavasānā [KKS_124] tatra sthitiḥ /",
    "GSP33mbrahsiu:3818": "tatpralaye hi na tata āvṛtto bhavati /",
    "GSP33mbrahsiu:3819": "tataścānāvṛttiḥ śrūyate /",
    "GSP33mbrahsiu:3820": "tathā ca ‘imaṃ mānavamāvartaṃ nāvartante'; iti ‘imam(?, im edition),",
    "GSP33mbrahsiu:3821": "iha'iti viśeṣaṇam ‘amṛtatvameti'ityamṛtatvamāpekṣikam, yathā ---",
    "GSP33mbrahsiu:3822": "‘amṛtā devāḥ'; iti /",
    "GSP33mbrahsiu:3823": "tathā ca paurāṇikasmaraṇam ---",
    "GSP33mbrahsiu:3824": "‘ābhūtasaṃplavaṃ sthānamamṛtatvaṃ hi bhāṣyate'; iti /",
    "GSP33mbrahsiu:3825": "yattu manyate ---",
    "GSP33mbrahsiu:3826": "sarvagatatve 'pi brahmaṇo vikṛtāvikṛtabhedaḥ /",
    "GSP33mbrahsiu:3827": "tataśca deśabhedaḥ /",
    "GSP33mbrahsiu:3828": "tathā cāvikṛtasya brahmaṇo deśabhedaḥ śrūyate ---",
    "GSP33mbrahsiu:3829": "‘atha yadataḥ paro divo jyotirdīpyate'; iti /",
    "GSP33mbrahsiu:3830": "ato 'vikṛtasya niyatadeśasya brahmaṇaḥ prāptaye yujyate mārgaviśeṣaḥ /",
    "GSP33mbrahsiu:3831": "tatsaṃpradhāryam /",
    "GSP33mbrahsiu:3832": "na tāvadanutpannādvayaviśuddhavidyasyāyaṃ mārgaḥ, brahmavidaḥ śravaṇāt /",
    "GSP33mbrahsiu:3833": "nāpi vidyāvataḥ /",
    "GSP33mbrahsiu:3834": "vidyodaye nikhilabhedocchedāditi /",
    "GSP33mbrahsiu:3835": "madhunadīnidarśanāvibhāgaśrutirapi vivekajñānābhāvaparā, na tu tadvidha",
    "GSP33mbrahsiu:3836": "evāvibhāgaḥ /",
    "GSP33mbrahsiu:3837": "sargaśrutayo 'pi na sargaparāḥ /",
    "GSP33mbrahsiu:3838": "kiṃ tarhi? ekātmatattvapratipattipradhānāḥ /",
    "GSP33mbrahsiu:3839": "tatastadanuguṇatayaiva tāsāmarthavyavasthānam, na tu tadvirodhena /",
    "GSP33mbrahsiu:3840": "tathā hi ---",
    "GSP33mbrahsiu:3841": "kasminnu bhagavo vijñāte sarvamidaṃ vijñātaṃ bhavati? ‘sadeva somyedamagra",
    "GSP33mbrahsiu:3842": "āsīdekamevādvitīyam'; ityekatvenopakramāt ‘aitadātmyamidaṃ sarvam /",
    "GSP33mbrahsiu:3843": "tatsatyam, sa ātmā,",
    "GSP33mbrahsiu:3844": "tattvamasi'ityupasaṃhārādekatvenaivaikātmyatattvapratipattiparamekamidaṃ",
    "GSP33mbrahsiu:3845": "vākyaṃ gamyate /",
    "GSP33mbrahsiu:3846": "tatra yadyaparastejaḥprabhṛtitattvasargaḥ satyatayā vidhīyeta, vākyabhedaḥ syāt /",
    "GSP33mbrahsiu:3847": "ato yathopāṃśuyājavākye 'jāmitvopakramopasaṃhāre ‘viṣṇurupāṃśu",
    "GSP33mbrahsiu:3848": "yaṣṭavyaḥ'ityādīni vacāṃsi [KKS_125]",
    "GSP33mbrahsiu:3849": "vākyabhedadoṣātpṛthagvidhitvamalabhamānāni tādarthyāttadānukūlyena stutyarthatayā vyavatiṣṭhante, tathā sargaśrutayo 'pyekatvopāyatayā /",
    "GSP33mbrahsiu:3850": "na ca viparītaṃ śakyaṃ vaktum ---",
    "GSP33mbrahsiu:3851": "ekatvaśrutireva bhedapratipattyartheti, sarvatraikatvenopakramāt upasaṃhārācca /",
    "GSP33mbrahsiu:3852": "yenopakramyate yena copasaṃhriyate sa vākyārthaḥ /",
    "GSP33mbrahsiu:3853": "bhedapratipatteścāphalatvāt /",
    "GSP33mbrahsiu:3854": "ekatvapratipattestu dṛṣṭaṃ śrutaṃ ca phalaṃ śokādinivṛttaḥ,",
    "GSP33mbrahsiu:3855": "viśuddhaikātmyadarśanena tadavagamāt ‘tatra ko mohaḥ kaḥ śoka",
    "GSP33mbrahsiu:3856": "ekatvamanupaśyataḥ'; iti śravaṇāt /",
    "GSP33mbrahsiu:3857": "phalavadaṅgatā cāphalasya /",
    "GSP33mbrahsiu:3858": "upāyatvaṃ ca /",
    "GSP33mbrahsiu:3859": "na cedaṃ jagadasanmūlam /",
    "GSP33mbrahsiu:3860": "kiṃ tarhi? advitīyaikasanmūlam /",
    "GSP33mbrahsiu:3861": "kāraṇāvyatirekācca kāryasya sadekamevedam, ghaṭādivat /",
    "GSP33mbrahsiu:3862": "mṛdrūpeṇa hi ghaṭādayo naikatvamatikrāmanti /",
    "GSP33mbrahsiu:3863": "nanvevaṃ mukhya eva kāryakāraṇabhāva uktaḥ syāt /",
    "GSP33mbrahsiu:3864": "naitat, ekatvāvatāropāyamātratvāt /",
    "GSP33mbrahsiu:3865": "na khalvatra kāryakāraṇabhāva eva pratipādyaḥ, yenāsau yathāśabdaṃ mukhya",
    "GSP33mbrahsiu:3866": "eva gṛhyeta /",
    "GSP33mbrahsiu:3867": "ekatvopāyattvādityuktam /",
    "GSP33mbrahsiu:3868": "ekatvaṃ cānenopāyenāvatāryate puruṣaḥ /",
    "GSP33mbrahsiu:3869": "sa ca mukhyaḥ pradhānavirodhī /",
    "GSP33mbrahsiu:3870": "‘ekamevādvitīyam'iti punaḥ punaḥ śruteḥ sarvabhedanirāsaparatvānna śakyaṃ vaktum ---",
    "GSP33mbrahsiu:3871": "kāraṇātmanaikatvam, kāryātmanā nānātvam ---",
    "GSP33mbrahsiu:3872": "‘tatsatyam, sa ātmā'; iti ca kāraṇasyaiva satyatvāvadhāraṇāt /",
    "GSP33mbrahsiu:3873": "anyatra ca'; ‘indro māyābhiḥ'; iti bhedasya māyāgamyatvaśruteḥ /",
    "GSP33mbrahsiu:3874": "sākṣācca bhedābhāvasya śravaṇāt ---",
    "GSP33mbrahsiu:3875": "‘neha nānāsti kiñcana'; iti /",
    "GSP33mbrahsiu:3876": "bhedābhedayośca virodhātprāganupapattervarṇitatvāt /",
    "GSP33mbrahsiu:3877": "tadavirodhena varṇyate tadupādānamātratayā bhedavikalpasya,",
    "GSP33mbrahsiu:3878": "bimbapratibimbavadvarṇapadavākyādivacca /",
    "GSP33mbrahsiu:3879": "yathā hi na bimbātpratibimbānāmutpattirnānārūpāṇām, bimbopādānamātratayā pratibimbabhedavikalpasya",
    "GSP33mbrahsiu:3880": "na hi bimbāt [KKS_126] parasparato vā vyāvṛttāni kānicidvastūni pratibimbāni /",
    "GSP33mbrahsiu:3881": "bimbopādānaṃ tu tannānā nirbhāsamātram /",
    "GSP33mbrahsiu:3882": "tathā na varṇebhyaḥ padavākyaprakaraṇādīni kānicidvastūni santi,",
    "GSP33mbrahsiu:3883": "tadupādānamātratvāttatkalpanāyāḥ ‘varṇebhyaḥ padāni niṣpadyante, padebhyo",
    "GSP33mbrahsiu:3884": "vākyam'; ityucyate /",
    "GSP33mbrahsiu:3885": "api ca svapne 'pi sṛṣṭiḥ śrūyate ---",
    "GSP33mbrahsiu:3886": "‘na tatra rathā na rathayogā na panthāno bhavanti, atha rathān rathayogān",
    "GSP33mbrahsiu:3887": "pathaḥ sṛjate'iti, tadvadeṣā syāt, anyaparatvāt /",
    "GSP33mbrahsiu:3888": "svayameva ‘vācārambhaṇaṃ vikāro nāmadheyam'; iti vikārāsatyatayā na",
    "GSP33mbrahsiu:3889": "pāramārthikītyuktam /",
    "GSP33mbrahsiu:3890": "aiśvaryaśrutiṣvapi svaguṇavidyāvipāko 'yaṃ śrūyate ---",
    "GSP33mbrahsiu:3891": "‘sa ekadhā bhavati tridhā bhavati'; ‘sarvāṃśca kāmānāpnoti'; ‘sa svarāḍ",
    "GSP33mbrahsiu:3892": "bhavati'; iti, na tu mokṣaḥ /",
    "GSP33mbrahsiu:3893": "sa hi nirupādhibrahmavidyānimitta eva /",
    "GSP33mbrahsiu:3894": "yadapi kvacidapunarāvṛttiśravaṇam, tasyāpi dvayī gatirvyākhyātetyekaṃ",
    "GSP33mbrahsiu:3895": "darśanam /",
    "GSP33mbrahsiu:3896": "anye tu manyante ---",
    "GSP33mbrahsiu:3897_0": "āvirbhūtabrahmarūpo brahmaṇaḥ sarvātmatvātsarveśitṛtvācca sarvopabhogānāṃ ca bhoktṛtvāttadānandamātrārūpatvāddevādyānandānāṃ",
    "GSP33mbrahsiu:3897_1": "‘sa sarvāṃśca lokānāpnoti sarvāṃśca kāmān'; ‘sa svarāḍ bhavati'iti tasya tatsaṃkīrtanaṃ",
    "GSP33mbrahsiu:3897_2": "brahmarūpāvirbhāvalakṣaṇamokṣapraśaṃsārtham /",
    "GSP33mbrahsiu:3898": "nanu sarvātmatvena sarvakāmāvāptau sarvaśokamohādyāptirapi syāt /",
    "GSP33mbrahsiu:3899": "na, teṣāmabrahmarūpatvādavidyādhyastatvāt /",
    "GSP33mbrahsiu:3900": "jñānaiśvaryānandabhogāstu brahmaṇo rūpam, ‘vijñānamānandaṃ brahma'; ‘nānyo",
    "GSP33mbrahsiu:3901": "'to 'sti draṣṭā'; ‘etasyaivānandasyānyāni bhūtāni mātrāmupajīvanti';",
    "GSP33mbrahsiu:3902": "[KKS_127] ‘sarvasyeśānaḥ'; ‘etasya vā akṣarasya praśāsane",
    "GSP33mbrahsiu:3903": "gārgi'ityādiśrutibhyaḥ /",
    "GSP33mbrahsiu:3904": "tathā ca yatkiñcidīśvaratvaṃ yacca vijñānaṃ yaścānando brahmādiṣu sthāvarānteṣu bhūteṣu brahmaṇi tāni /",
    "GSP33mbrahsiu:3905": "tānyāvirbhūtabrahmasvarūpaḥ samaśnuta iti yuktam /",
    "GSP33mbrahsiu:3906": "lokādayastvavidyādhyastā na brahmarūpam /",
    "GSP33mbrahsiu:3907": "te kathamāvirbhūtabrahmasvarūpamāskandeyuḥ? nanu prapañcaśūnyasyādvaitasya brahmarūpasya jñeyābhāvādīśitavyābhāvācca vijñānamaiśvaryaṃ cānupapannam /",
    "GSP33mbrahsiu:3908": "tatra ‘sarvajñaḥ'; ‘sarveśvaraḥ'; ityapi śrutī samādheye eva /",
    "GSP33mbrahsiu:3909": "naitatsāram /",
    "GSP33mbrahsiu:3910": "yato neśitavyakṛtamīśvaratvam, jñeyakṛtaṃ vā jñātṛtvam /",
    "GSP33mbrahsiu:3911": "kiṃ tu siddhena jñānarūpeṇa siddhayā ceśanaśaktyā jñeyamavāpnoti,",
    "GSP33mbrahsiu:3912": "īśitavyaṃ ca viniyuṅkte praśāsti ca prakāśadāhavat /",
    "GSP33mbrahsiu:3913": "siddhena hi prakāśarūpeṇa prakāśyaṃ prakāśayati vivasvān /",
    "GSP33mbrahsiu:3914": "na tu prakāśyādhīnaṃ tasya prakāśarūpam, dāhyādhīnā vā agnerdāhaśaktiḥ /",
    "GSP33mbrahsiu:3915": "tathā ca taccaitanyenaiva kṛtsnasya prapañcasyāvabhāsanāt ‘tasya bhāsā sarvamidaṃ vibhāti'; ‘nānyo 'to 'sti draṣṭā'ityādiśruteḥ sarvajñatvam /",
    "GSP33mbrahsiu:3916": "sarveśvaratvamapi tadaiśvaryeṇa yathāyathamīśvarairīśitavyānāmīśanāt /",
    "GSP33mbrahsiu:3917": "evaṃ ca ‘eṣa bhūtādhipatiḥ'; ‘eṣa lokapālaḥ'iti brahmendrayamādīnāṃ caiśvaryamuktam /",
    "GSP33mbrahsiu:3918": "sarvakāmāvāptiśca tadīyatvāddevādyānandasya /",
    "GSP33mbrahsiu:3919": "kāmeṣvānandaprāptyā kāmā āptā bhavanti, na svarūpeṇa /",
    "GSP33mbrahsiu:3920": "evaṃ ‘sa tatra paryeti jakṣan krīḍan ramamāṇaḥ strībhirvā'; iti",
    "GSP33mbrahsiu:3921": "varṇanīyam, [KKS_128] tadviṣayānandabhogāt, na tu stryādiyogaḥ /",
    "GSP33mbrahsiu:3922": "yathā ‘ātmaratirātmakrīḍa ātmamithunaḥ'; iti, na hi mukhyamātmakrīḍatvamātmamithunatvaṃ vā saṃbhavati /",
    "GSP33mbrahsiu:3923": "yataścānavacchinnāni tadīyānyeva sarvabhūteṣu jñānādīni kalpitāvacchedāni,",
    "GSP33mbrahsiu:3924": "ato yatra yatra nātyantamavacchedaḥ samutkarṣātteṣāṃ tāni tāni pratyāsatterbhūtānyātmatvena bhagavānuktvā ---",
    "GSP33mbrahsiu:3925": "‘munīnāmapyahaṃ vyāsaḥ'ityādi, upasaṃjahāra ---",
    "GSP33mbrahsiu:3926": "‘yadyadvibhūtimatsattvam'; iti /",
    "GSP33mbrahsiu:3927": "tathā ‘adṛṣṭaṃ draṣṭṛ, aśrutaṃ śrotṛ'ityādi, sarvabhūtadarśanādīnāṃ taccaitanyanibandhanatvāt",
    "GSP33mbrahsiu:3928": "anye tvāhuḥ ---",
    "GSP33mbrahsiu:3929": "yāvān kaścitparasminnāmarūpāśrayo vyapadeśaḥ sarvo 'sāvādhyānāya /",
    "GSP33mbrahsiu:3930": "yathā ‘yo 'sāvāditye puruṣaḥ'; ‘hiraṇyaśmaśruḥ'; ityādi /",
    "GSP33mbrahsiu:3931": "na hi svamahimapratiṣṭhasya parasya deśaviśeṣāvarodhaḥ, sarvaviśeṣātigasya ca rūpaviśeṣayogaḥ",
    "GSP33mbrahsiu:3932": "paraścaiṣaḥ, sarvapāpmodayaśruteḥ ---",
    "GSP33mbrahsiu:3933": "‘uditaḥ sarvebhyaḥ pāpmabhyaḥ'; iti, ādhyānaṃ tu tathā vidhīyate /",
    "GSP33mbrahsiu:3934": "tathā sarvajñatvādapi draṣṭavyamiti /",
    "GSP33mbrahsiu:3935": "tadevaṃ brahmātmanastadrūpāvirbhāvastatprāptiḥ, sa mokṣaḥ /",
    "GSP33mbrahsiu:3936": "sā ca vidyaiva /",
    "GSP33mbrahsiu:3937": "tasmānna sādhyo mokṣaḥ, na ca vidyayā anya iti puṣkalam /",
    "GSP33mbrahsiu:3938": "atha matam ---",
    "GSP33mbrahsiu:3939": "mā bhūnmokṣaḥ sādhyaḥ /",
    "GSP33mbrahsiu:3940": "bandhahetukṣayastu sādhyate /",
    "GSP33mbrahsiu:3941": "tatsādhanamātmadarśanaṃ syāt /",
    "GSP33mbrahsiu:3942": "śrūyate ca tasya phalaṃ bandhahetūnāṃ karmaṇāṃ kṣayaḥ ---",
    "GSP33mbrahsiu:3943": "‘kṣīyante cāsya karmāṇi tasmin dṛṣṭe parāvare'; /",
    "GSP33mbrahsiu:3944": "tathā ‘tadyatheṣīkātūlamagnau protaṃ pradūyeta evaṃ hāsya sarve pāpmānaḥ",
    "GSP33mbrahsiu:3945": "pradūyante'; ‘pāpmaśabdena puṇyamapi saṃgṛhītam, sāvadyaphalatvāt, /",
    "GSP33mbrahsiu:3946": "anyatra ca ‘naitaṃ setumahorātre tarato na jarā na mṛtyurna śoko na sukṛtaṃ na duṣkṛtam'; ityupakramya [KKS_129] ‘sarve pāpmāno 'to",
    "GSP33mbrahsiu:3947": "nivartante'ityupasaṃhārāt /",
    "GSP33mbrahsiu:3948": "na ca tatkṣayamantareṇa kṣemaprāptiḥ /",
    "GSP33mbrahsiu:3949": "ato 'vaśyakartavyaḥ /",
    "GSP33mbrahsiu:3950": "na cādattaphalasya karmaṇo na kṣayaḥ, prāyaścittānāṃ doṣasaṃyogena codyamānānāṃ tatkṣayaphalatvāt",
    "GSP33mbrahsiu:3951": "tasmātprāyaścittairiva vidyayā bandhahetukṣayaḥ sādhyate /",
    "GSP33mbrahsiu:3952": "saiva ca muktiḥ, bandhanaviśleṣārthatvānmuceḥ /",
    "GSP33mbrahsiu:3953": "evaṃ ca nāntavatvadoṣaḥ, pradhvaṃsasya kāryasyāpyavināśāt /",
    "GSP33mbrahsiu:3954": "tatrocyate ---",
    "GSP33mbrahsiu:3955": "prāyaścittadiśā bandhahetūcchedo 'pi no tataḥ /",
    "GSP33mbrahsiu:3956": "sarvāvidyāpravilaye na cchedyamavaśiṣyate // MBs_2.107 //",
    "GSP33mbrahsiu:3957": "bandhaheturavidyātmā vidyāyāṃ sāstamāgatā /",
    "GSP33mbrahsiu:3958": "bandhahetudhvaṃso 'pi nātmadarśanasādhyaḥ /",
    "GSP33mbrahsiu:3959": "taddhi vidadhadeva nikhilāvidyāvyavahārapravilayamudīyate /",
    "GSP33mbrahsiu:3960": "karmaphalabhogavibhāgaścāvidyopādānaḥ /",
    "GSP33mbrahsiu:3961": "tatrānavayavenonmūlitāyāmavidyāyāṃ na cchettavyamasti /",
    "GSP33mbrahsiu:3962": "avidyādhyastāni hi karmāṇi tatsamucchede vidyayā samucchinnānyeva bhavanti",
    "GSP33mbrahsiu:3963": "tadvipākasyāvakāśa eva nāstyadvaitamātmatattvaṃ paśyataḥ,",
    "GSP33mbrahsiu:3964": "bhedadarśanāśrayatvāttasya /",
    "GSP33mbrahsiu:3965": "yataścāvidyocchedenaiva karmocchedaḥ /",
    "GSP33mbrahsiu:3966": "atastulyavatsaṃśayaviparyāsābhyāṃ prasaṃkhyātāni karmāṇi ---",
    "GSP33mbrahsiu:3967": "‘bhidyate hṛdayagranthiśchidyante sarvasaṃśayāḥ /",
    "GSP33mbrahsiu:3968": "kṣīyante cāsya karmāṇi tasmin dṛṣṭe parāvare'; //",
    "GSP33mbrahsiu:3969": "nanvevaṃ karmakṣayāmyupagame tattvadarśanasamanantarameva muktiḥ syāt, na dehapātapratīkṣā",
    "GSP33mbrahsiu:3970": "‘tasya tāvadeva ciraṃ yāvanna vimokṣe 'tha saṃpatsye'; iti dehapātapratīkṣāśrutirbādhyeta",
    "GSP33mbrahsiu:3971": "yasya tu vidyā tatkṣayasādhanaṃ śāstrādgamyate tasya [KKS_130]",
    "GSP33mbrahsiu:3972": "tadanusāreṇa keṣāñcitkṣayo vidyayā, keṣāñcidupabhogena /",
    "GSP33mbrahsiu:3973": "tatra ‘kṣīyante cāsya karmāṇi'ityaviśeṣātsarvakṣayaprasaṅge ‘tasya",
    "GSP33mbrahsiu:3974": "tāvadeva ciram'; iti dehapātāvadhiśravaṇānmukterārabdhakāryāṇāṃ pravṛttabhogānāṃ na tataḥ kṣayaḥ, bhogenaiva kṣaya iti gamyate /",
    "GSP33mbrahsiu:3975": "na hi sarvakṣaye dehapātapratīkṣopapadyate /",
    "GSP33mbrahsiu:3976": "taduktam ---",
    "GSP33mbrahsiu:3977": "‘anārabdhakārye eva tu pūrve tadavadheḥ'; ‘bhogena tvitare kṣapayitvā saṃpadyate'; iti",
    "GSP33mbrahsiu:3978": "vidyayā tvavidyoccheda karmavipākavyavahārocchittāvaviśeṣātsarvoccheda iti sapadyeva mucyeta",
    "GSP33mbrahsiu:3979": "naiva doṣaḥ /",
    "GSP33mbrahsiu:3980": "na hīyaṃ śrutiścirakālatāviśiṣṭaṃ dehapātavadhiṃ mukterāha, kiṃ tu kṣipratām /",
    "GSP33mbrahsiu:3981": "yathā kaścitkṣepīyastaṃ pratipādayan bravīti kvacitkārye ---",
    "GSP33mbrahsiu:3982": "‘etāvanme ciraṃ yatsnāto bhuñjānasya ca'; evamiyamapi /",
    "GSP33mbrahsiu:3983": "anyathā ‘tāvadeva'iti na vācyaṃ syāt /",
    "GSP33mbrahsiu:3984": "‘ciram'; ityeva brūyāt /",
    "GSP33mbrahsiu:3985": "‘tāvadeva'iti tu vacanātkṣaipryaparatā gamyate /",
    "GSP33mbrahsiu:3986": "ataḥ kṣipraiva muktiḥ, na pratīkṣaṇīyamasti /",
    "GSP33mbrahsiu:3987": "dehapātapratīkṣā tu tatra nāntarīyakatvādbhavatyeva /",
    "GSP33mbrahsiu:3988": "atha vā ciratvamanūdya dehapātāvadhitvamatrocyate /",
    "GSP33mbrahsiu:3989": "anyathā ciratve 'vadhiviśeṣe cocyamāne vākyaṃ bhidyeta /",
    "GSP33mbrahsiu:3990": "tatrāyamarthaḥ ---",
    "GSP33mbrahsiu:3991": "yadi kasyacicciram, tāvadeva yāvanna vimokṣye iti /",
    "GSP33mbrahsiu:3992": "nanu pūrvasmin pakṣe tattvajñānānantaratvāddehapātasya sthitaprajñalakṣaṇābhidhānaṃ na yujyate",
    "GSP33mbrahsiu:3993": "‘sthitaprajñasya kā bhāṣā'; ityādi /",
    "GSP33mbrahsiu:3994": "dvitīyo 'pi sarvakṣaye ciratvānupapattestatrāvadhiviśeṣavidhānāyogādanupapannaḥ /",
    "GSP33mbrahsiu:3995": "ucyate ---",
    "GSP33mbrahsiu:3996": "sthitaprajñastāvanna vigalitanikhilāvidyaḥ siddhaḥ, kiṃ tu sādhaka",
    "GSP33mbrahsiu:3997": "evāvasthāviśeṣaṃ prāptaḥ syāt /",
    "GSP33mbrahsiu:3998": "na ca brūmaḥ ---",
    "GSP33mbrahsiu:3999": "brahmavedanānantara eva dehaviyogaḥ /",
    "GSP33mbrahsiu:4000": "kiṃ tu ārabdhakāryakarmakṣayaṃ [KKS_131] bhogena pratīkṣata iti /",
    "GSP33mbrahsiu:4001": "tatra kasyacittatkālo 'pavargaḥ /",
    "GSP33mbrahsiu:4002": "kasyacitkiyāṃścitkṣepaḥ /",
    "GSP33mbrahsiu:4003": "yathā rajjvāṃ sarpasamāropasamutthabhayajanmāno vepathuprabhṛtayastattvadarśanādapāvṛte bhaye kasyacittadaiva nivartante,",
    "GSP33mbrahsiu:4004": "kasyacitkiyantañcitkālamanuvartante, tatsaṃskārāt /",
    "GSP33mbrahsiu:4005": "tathā sarvakarmakṣaye 'pi bhujyamānavipākasaṃskārānuvṛttinibandhanā śarīrasthitiḥ /",
    "GSP33mbrahsiu:4006": "kulālavyāpāravigama iva cakrabhrāntiḥ /",
    "GSP33mbrahsiu:4007": "nanvevaṃ brahmavido 'pi cedbhokrādivibhāgadarśanamanuvartate,",
    "GSP33mbrahsiu:4008": "dehapātāduttarakālamapyanuvarteta, tatra viduṣo 'pi nāvaśyaṃbhāvi kaivalyaṃ syāt /",
    "GSP33mbrahsiu:4009": "tathā ca ‘tāvadeva ciram'; iti śrutyā virodhaḥ /",
    "GSP33mbrahsiu:4010": "athocchedādavidyāyā nānuvṛttiḥ, kṣaṇamapi na syāditi sa eva virodhaḥ,",
    "GSP33mbrahsiu:4011": "saiṣobhayataḥpāśā rajjuḥ /",
    "GSP33mbrahsiu:4012": "ucyate /",
    "GSP33mbrahsiu:4013": "yathā bhayavigame labdhāśvāsasyāpi saṃskāramātrātkampādyanuvṛttiḥ, na ca bhayavigame 'pyanuvṛttirityetāvatā cirakālā bhavati /",
    "GSP33mbrahsiu:4014": "na ca mūlakāraṇatulyaphalaḥ saṃskāraḥ /",
    "GSP33mbrahsiu:4015": "na ca sthāyī /",
    "GSP33mbrahsiu:4016": "anyathā kampādīnāṃ nivṛttireva na syāt /",
    "GSP33mbrahsiu:4017": "na ca bhayavigamahetostattvadarśanāttannivṛttaye hetvantaramapekṣate /",
    "GSP33mbrahsiu:4018": "tata eva hi sa krameṇa nivartate, svayameva vā kulālacakrabhrāntisaṃskāravat ---",
    "GSP33mbrahsiu:4019_0": "tathā nivṛttāyāmavidyāyāṃ karmasu cāviśeṣeṇārabdhakāryeṣvanārabdhakāryeṣu ca nivṛtteṣvārabdhavipākasaṃskārāccharīriṇaṃ",
    "GSP33mbrahsiu:4019_1": "bhoktāramiva cāyamātmānaṃ pratyetyābhāsamātreṇa vidvānapi, na tvavidvānivārūḍhābhiniveśaḥ",
    "GSP33mbrahsiu:4019_2": "sa cāyamīdṛśaḥ sthitaprajño varṇitaḥ vītakāma ātmarūpasaṃtuṣṭo duḥkheṣu cchāyāmātrarūpeṣu",
    "GSP33mbrahsiu:4019_3": "tattvadarśanādabhiniveśātkṛtrimebhya iva vyāghrādibhyo 'nudvignamanāḥ sukheṣu ca",
    "GSP33mbrahsiu:4019_4": "kṛtrimaramaṇīyeṣviva vigataspṛhaḥ /",
    "GSP33mbrahsiu:4020": "yathā khalvaviduṣo mṛddāruracite stryādau viṣaye chāyāmātradarśanamabhiniveśavikalam, tathā viduṣaḥ kṣīṇakarmāvidyasya",
    "GSP33mbrahsiu:4021": "[KKS_132] tatsaṃskāramātrāddarśanaṃ chāyāmātreṇaiva viṣayeṣu /",
    "GSP33mbrahsiu:4022": "tathā ca ‘tadyathāhinirlvayanī valmīke mṛtā pratyastā śayīta evamevedaṃ śarīram'iti viduṣaḥ śarīre 'nāsthāṃ darśayati /",
    "GSP33mbrahsiu:4023": "yato na mūlakāraṇatulyaphalaḥ saṃskāraḥ kampādivadeva /",
    "GSP33mbrahsiu:4024": "na ca cirakālānuvṛttiḥ, alpakālasthāyitvātsaṃskārasya /",
    "GSP33mbrahsiu:4025": "tadvadeva ca na tannivṛttaye hetvantaramapekṣyate, tattvadarśanādeva krameṇa tasyāpi nivṛtteḥ, svayameva vā /",
    "GSP33mbrahsiu:4026": "sā ceyamavasthā jīvanmuktiriti gīyate /",
    "GSP33mbrahsiu:4027": "ārabdhakāryakarmasaṃskārakṣayaśca dehapātādeva gamyate /",
    "GSP33mbrahsiu:4028": "tadanuvṛttau dehapāta eva na syāditi na dehapātottarakāle tadvipākasya chāyāmātreṇāpi darśanaṃ śakyate /",
    "GSP33mbrahsiu:4029": "yena hi karmaṇā yaccharīramārabdhaṃ tatraiva tadvipākaśeṣābhāsaḥ /",
    "GSP33mbrahsiu:4030": "anārabdhakāryāṇāṃ tvalabdhavṛttīnāmeva nivṛttatvānnāsti tatsaṃskāraḥ /",
    "GSP33mbrahsiu:4031": "labdhavṛttikāraṇasaṃskārāddhi kāryaleśānuvṛttiḥ /",
    "GSP33mbrahsiu:4032": "na khalu bhaye 'pratilabdhavṛttāvanupajanitakampādau tatsaṃskārāt kampādyanuvṛttiḥ /",
    "GSP33mbrahsiu:4033": "tasmādanārabdhakāryāṇāmanālabdhavṛttitvādārabdhakāryasaṃskārakṣayasya ca dehapātādavagamādviduṣaḥ patite 'smin śarīre kaivalyamavaśyaṃbhāvi /",
    "GSP33mbrahsiu:4034": "atra ca labdhavṛttikāraṇasaṃskārādvā kāryaśeṣaḥ, kāryasaṃskārādeva vā,",
    "GSP33mbrahsiu:4035": "tathobhayasaṃskārādeva vā kampādyanuvṛttiḥ /",
    "GSP33mbrahsiu:4036": "bhayasaṃskārādvā bhayam, tataḥ kampādayaḥ /",
    "GSP33mbrahsiu:4037": "kampādisaṃskārādvā kampādyanuvṛttiḥ /",
    "GSP33mbrahsiu:4038": "sarvathā bhavati kāraṇavigame 'pi kāryaśeṣānuvṛttiḥ, saṃskārāt /",
    "GSP33mbrahsiu:4039": "ato labdhavṛttikarmasaṃskārāttadvipākādvā viduṣo 'pi śarīrasthitiḥ /",
    "GSP33mbrahsiu:4040": "taduktaṃ tantrāntare 'pi ---",
    "GSP33mbrahsiu:4041": "‘tiṣṭhati saṃskāravaśāccakrabhramavaddhṛtaśarīraḥ'; iti /",
    "GSP33mbrahsiu:4042": "ye tu manyante ---",
    "GSP33mbrahsiu:4043": "pravṛttabhogānāṃ karmaṇāṃ pravṛttavegasyeṣoriva cakrasyeva vā na śakyaḥ",
    "GSP33mbrahsiu:4044": "pratibandhaḥ, ato bhogena kṣayapratīkṣeti /",
    "GSP33mbrahsiu:4045": "tadasat, [KKS_133] śakyo hīṣuḥ pratibandhuṃ kuḍyādibhiḥ, nāśayituṃ ca cchedādibhiḥ /",
    "GSP33mbrahsiu:4046": "svapnādisūcitopasthitavipākavartamānadehabhogyakarmakṣayārthāni ca śāntikāni karmāṇi /",
    "GSP33mbrahsiu:4047": "tasmātsaṃskārādeva sthitiḥ /",
    "GSP33mbrahsiu:4048": "nanu saṃskārakāryaśeṣāvavidyaiva /",
    "GSP33mbrahsiu:4049": "tatra kathaṃ sarvāvidyāpravilayaḥ, kathaṃ vā na cchedyamavaśiṣyate? ucyate",
    "GSP33mbrahsiu:4050": "viśuddhaikātmyadarśanapratipakṣagrastau vilīnāveva tāvaduditau,",
    "GSP33mbrahsiu:4051": "akiñcitkaratvādabandhatvāt, tannivṛttaye hetvantarasyānapekṣaṇāt /",
    "GSP33mbrahsiu:4052": "viśuddhaṃ khalvātmānaṃ sākṣādanubhavato vipākābhāsastamaspṛśannakiñcitkaro bandhātmā pralīna eva /",
    "GSP33mbrahsiu:4053": "yathā citrādau citrāditattvamanubhavataḥ stryādyābhāso",
    "GSP33mbrahsiu:4054": "rāgādīnāmanimittatvāt, tathāvadātamātmānaṃ jānato viparītaṃ vā khaḍgādiṣu śyāmādyābhāsa utpanno 'pi tattvadarśanādavakāśamalabhamānaḥ pravilīna eva",
    "GSP33mbrahsiu:4055": "tathā ca na tannibandhanena malinatvena śocatyātmānam, na tejasvitayābhinandati /",
    "GSP33mbrahsiu:4056": "avabhāsamānayorapi tayorātmani tattvadarśanapratihatāvabhāsatvāt /",
    "GSP33mbrahsiu:4057": "evaṃ ca yaducyate ---",
    "GSP33mbrahsiu:4058": "karmaṇo vā śarīrasthitiḥ syātsaṃskārādvā, ko viśeṣaḥ? kaśca karmaṇaḥ kṣayaḥ kāryānuvṛttau? tannivṛttyā hi tatkṣayo gamyate /",
    "GSP33mbrahsiu:4059": "tasmāt ‘bhogena tvitare kṣapayitvā saṃpadyate'; ityeva yuktam /",
    "GSP33mbrahsiu:4060": "tadapyapāstam /",
    "GSP33mbrahsiu:4061": "karmavipāko hyātmasaṃsparśī śokābhinandanavānaviduṣaḥ, viduṣastu tadasaṃsparśādābhāsamātraṃ maṇikṛpāṇadarpaṇādinibandhanaviśeṣavat /",
    "GSP33mbrahsiu:4062": "na vipākaḥ, anabhinandyamānatvādadviṣyamāṇatvācca /",
    "GSP33mbrahsiu:4063": "tathā ca ‘tattatprāpya śubhāśubham /",
    "GSP33mbrahsiu:4064": "nābhinandati na dveṣṭi'; iti darśitam /",
    "GSP33mbrahsiu:4065": "tathā ---",
    "GSP33mbrahsiu:4066": "‘yasyāṃ jāgrati bhūtāni sā niśā paśyato muneḥ'; /",
    "GSP33mbrahsiu:4067": "paśyata eva śarīrādiprapañco niśā, tadasaṃsparśādadṛśyamānasamatvāt /",
    "GSP33mbrahsiu:4068": "[KKS_134] nanu tattvajñānapratihataścedutpanno 'pi prapañcāvabhāso",
    "GSP33mbrahsiu:4069": "nātmasaṃsparśī, na kiñcitkaraḥ, na bandhaḥ, śabdādeva tasyotpatteḥ kimarthamupāsanādi? ucyate ---",
    "GSP33mbrahsiu:4070": "parokṣarūpaṃ śābdajñānam, pratyakṣarūpaḥ prapañcāvabhāsaḥ /",
    "GSP33mbrahsiu:4071_0": "tena tayoravirodhena prapañcāvabhāso nātmāsaṃsparśī, nākiñcitkaraḥ, na na bandhaḥ,",
    "GSP33mbrahsiu:4071_1": "yathā pramāṇāntarādavasīyamānamādhurye 'pi dravye pratyakṣasarūpa indriyadvārastiktāvabhāso",
    "GSP33mbrahsiu:4071_2": "'dravyasaṃsparśī nābhāsamātratayāvatiṣṭhate,",
    "GSP33mbrahsiu:4072": "tathā ca taddravyaṃ paramārthatiktamivānavasitamādhuryamiva duḥkhāya bhavati /",
    "GSP33mbrahsiu:4073": "upāsanādinā sākṣātkṛtātmatattvasya tu virodhātsannapi prapañcāvabhāso nātmasaṃsparśī, devadatta iva siṃhāvabhāsaḥ /",
    "GSP33mbrahsiu:4074": "‘siṃho devadattaḥ'; iti samārope 'vabhāsamāno 'pi tadasaṃsparśī,",
    "GSP33mbrahsiu:4075": "akiñcitkaraḥ, na bhayahetuḥ /",
    "GSP33mbrahsiu:4076": "nityaścātmatattvaprakāśaḥ, tatra na punarvipayaryāvakāśo 'sti /",
    "GSP33mbrahsiu:4077": "śābdaṃ tu pramāṇādhīnaṃ kṣaṇikaṃ jñānam, tatra punarapi viparyayāvakāśaḥ /",
    "GSP33mbrahsiu:4078": "dṛṣṭaṃ hi pramāṇānanusandhāne punaḥ sarpabhrāntyā rajjorbhayam /",
    "GSP33mbrahsiu:4079": "athātrāpi satataṃ śābdaṃ jñānamanusaṃdadhīta /",
    "GSP33mbrahsiu:4080": "kimanyadupāsanamasmāt? tasmādbandhahetucchedo 'pi vidyaiva, na tayā sādhyaḥ /",
    "GSP33mbrahsiu:4081": "evamuttarāghāśleṣe 'pi vācyam, ‘yathā puṣkarapalāśa āpo na śliṣyanta evamevaṃvidi pāpaṃ karma na śliṣyate'iti kartṛkarmapravibhāgasya vidyayā pravilayāt /",
    "GSP33mbrahsiu:4082": "evaṃ na vidyāyā anekaphalakalpanā bhaviṣyati, vartamānāpadeśānāṃ ca phalavidhitvena na vipariṇatiriti /",
    "GSP33mbrahsiu:4083": "yaduktaṃ na śābdajñānaviṣayo brahmeti, tatrocyate ---",
    "GSP33mbrahsiu:4084": "na brahma śabdadhīgamyaṃ yadyaśakyo dhiyo vidhiḥ // MBs_2.108 //",
    "GSP33mbrahsiu:4085": "dhīviśeṣaprarūpāya nāsiddho viṣayaḥ kṣamaḥ /",
    "GSP33mbrahsiu:4086": "[KKS_135] vidhirnārūpitapado dhīmātraṃ na vidhīyate // MBs_2.109 //",
    "GSP33mbrahsiu:4087": "na khalu jñānamātraṃ vidhīyate, jñānaviśeṣavastu /",
    "GSP33mbrahsiu:4088": "na cāprasiddhe 'nirūpite tatra niyogaḥ /",
    "GSP33mbrahsiu:4089": "na hyaprasiddhe viṣaye niyoktuṃ śakyate /",
    "GSP33mbrahsiu:4090": "jñānasya ca viśeṣo 'rthadvāraḥ /",
    "GSP33mbrahsiu:4091": "na cāprasiddho 'rthastadviśeṣanirūpaṇāya prabhuḥ /",
    "GSP33mbrahsiu:4092": "na cātmarūpasya śabdādanyataḥ siddhiḥ /",
    "GSP33mbrahsiu:4093": "śabdādapi cenna siddhiḥ, taddvārajñānaviśeṣāsiddhau viṣayānupapatterniyogānupapattiḥ /",
    "GSP33mbrahsiu:4094": "api ca jñānaviśeṣavidhivādina ātmatattve prāmāṇyameva hīyata iti darśayati ---",
    "GSP33mbrahsiu:4095": "vidhiḥ svasiddhiniṣṭho vā kriyāsiddhiparo 'thavā /",
    "GSP33mbrahsiu:4096": "advaitabrahmatattvasya pratipattirahetukā // MBs_2.110 //",
    "GSP33mbrahsiu:4097": "viniyogādadhigatiryāsyā jñānakriyārthatā /",
    "GSP33mbrahsiu:4098": "atatparā na pramāṇaṃ sārthavādotthabuddhivat // MBs_2.111 //",
    "GSP33mbrahsiu:4099": "vidhiḥ kriyāgocaratvānna dravye vyāpṛtikṣamaḥ /",
    "GSP33mbrahsiu:4100": "sattānvayāttu tatsiddhiḥ pratyuteti sa duṣyati // MBs_2.112 //",
    "GSP33mbrahsiu:4101": "viśiṣṭānyakriyābodhaḥ pramāṇaṃ na viśeṣaṇe /",
    "GSP33mbrahsiu:4102": "pratipattirviśiṣṭāpi viṣayasya niyogataḥ // MBs_2.113 //",
    "GSP33mbrahsiu:4103": "sattāṃ na sādhayatyeva samāropeṇa saṃbhavāt /",
    "GSP33mbrahsiu:4104": "yadi tāvanniyogasyaiva kāryatā pratīyeta, tadā sa svaniṣpattau",
    "GSP33mbrahsiu:4105": "paryavasitaḥ saha śabdena /",
    "GSP33mbrahsiu:4106": "atha viniyogādviṣaye kartavyatāvagamaḥ, tathāpi viṣayasiddhau /",
    "GSP33mbrahsiu:4107": "ubhayathā na vastutattvaṃ saṃspṛśati /",
    "GSP33mbrahsiu:4108": "tatrādvaitātmatattvapratipattirapramāṇikā syāt /",
    "GSP33mbrahsiu:4109": "syādetat ---",
    "GSP33mbrahsiu:4110": "‘ya ātmāpahatapāpmā vijaraḥ'; iti padānāṃ sāmānādhikaraṇyena",
    "GSP33mbrahsiu:4111": "sambandhādanyathā vā vastutattvapratipattiriti /",
    "GSP33mbrahsiu:4112": "tacca na, anyaparatvāt /",
    "GSP33mbrahsiu:4113": "[KKS_136] sā hi na ‘evamidam'iti paryavasitā, kiṃ tu ‘evamidaṃ",
    "GSP33mbrahsiu:4114": "pratipattavyam'iti kartavyatāniṣṭhā na vastutattve pramāṇaṃ",
    "GSP33mbrahsiu:4115": "vṛttānteṣvivārthavādotthajñānam, anyaparatvāt /",
    "GSP33mbrahsiu:4116": "na cātmatattvameva vidherviṣayaḥ, tasyānuṣṭheyaviṣayatvāt, kriyāyāśca",
    "GSP33mbrahsiu:4117": "tathābhāvāt, siddhavatsvaśabdopādāne 'nanuṣṭheye dravye vyāpārāyogāt /",
    "GSP33mbrahsiu:4118": "pratyutāvidheyakālatrayānyatamasaṃspṛṣṭasattānugamena dravyasvarūpasiddhiḥ ---",
    "GSP33mbrahsiu:4119": "‘īdṛśaṃ vastvabhūt, asti, bhaviṣyati vā'; iti /",
    "GSP33mbrahsiu:4120": "tasmātsvarūpasiddhau duṣyati /",
    "GSP33mbrahsiu:4121": "na hi vidheyasya kālatraye 'pi sattāvagamaḥ /",
    "GSP33mbrahsiu:4122": "na hi ‘yajeta'ityukte yāgasya bhūtakālā vartamānakālā bhaviṣyatkālā vā sattā pratīyate",
    "GSP33mbrahsiu:4123": "nanu bhaviṣyatkālāvagamyate, bhaviṣyatkālaviṣayatvādvidheḥ /",
    "GSP33mbrahsiu:4124": "naitat /",
    "GSP33mbrahsiu:4125": "na hi ‘vihitaṃ niyogato 'nuṣṭhāsyate, vihitākaraṇadoṣābhāvaprasaṃgāt /",
    "GSP33mbrahsiu:4126": "nanu viśiṣṭakriyābhidhānaṃ viśeṣaṇe 'pi pramāṇamiṣyate ---",
    "GSP33mbrahsiu:4127": "yathā ‘somena yajeta'; /",
    "GSP33mbrahsiu:4128": "tathā ‘aṅgadī kuṇḍalī vyūḍhorasko devadattasya putro",
    "GSP33mbrahsiu:4129": "'dhīte'ityadhyayanakriyāvatsarvo viśeṣaṇakalāpaḥ pratīyate /",
    "GSP33mbrahsiu:4130": "satyam /",
    "GSP33mbrahsiu:4131": "viśiṣṭakriyāpramāṇaṃ viśeṣaṇe 'pi pramāṇamanyatra pratipatteḥ /",
    "GSP33mbrahsiu:4132": "pratipattirhi viṣayaviṣeśaviśiṣṭā pramīyamāṇā na viṣayaviśeṣasya sadbhāvaṃ",
    "GSP33mbrahsiu:4133": "gamayati, anyathābhūte tathābhāsasamāropeṇāpi saṃbhavāt ‘asau vāva loko gautamāgniḥ'iti yathā dyuprabhṛtiṣvanagnidṛṣṭeḥ /",
    "GSP33mbrahsiu:4134": "atrāha ---",
    "GSP33mbrahsiu:4135": "nanu no viparītārthā dhīḥ pratītivirodhataḥ // MBs_2.114 //",
    "GSP33mbrahsiu:4136": "anāśvāsācca rajatapratyayo rajate smṛtiḥ /",
    "GSP33mbrahsiu:4137": "na khalvanyadanyathā pratīyata iti yuktam, pratītivirodhāt /",
    "GSP33mbrahsiu:4138": "kathamanyasmin pratibhāsamāne 'nyo viṣayaḥ? anāśvāsācca /",
    "GSP33mbrahsiu:4139": "viṣayarūpavyabhicāriṇi jñāne na tato viṣayaniścayaḥ syāt /",
    "GSP33mbrahsiu:4140": "api ca viṣayarūpamananukurvadaviṣayamanālambanaṃ jñānamagrāhyameva syāt /",
    "GSP33mbrahsiu:4141": "jñānahetumātrasyānālambanatvāccakṣurādivat /",
    "GSP33mbrahsiu:4142": "tathā [KKS_137] cāvedakatvānnānyāpekṣādapi tato 'rthasiddhiḥ /",
    "GSP33mbrahsiu:4143": "kiṃ tarhīdaṃ śuktisaṃnikṛṣṭe cakṣuṣi ‘rajatam'; iti? smṛtiḥ,",
    "GSP33mbrahsiu:4144": "sāmānyagrahaṇāt /",
    "GSP33mbrahsiu:4145": "bhrāntistarhi katham? pratyakṣasmaryamāṇayorvivekāgrahaṇāt /",
    "GSP33mbrahsiu:4146": "so 'yaṃ bhedāgrahaṇe 'bhedagrahaṇābhimāno vivekarahitānām, yathā dūrādantarālāgrahaṇe vṛkṣādiṣu saṃśleṣagrahaṇābhimānaḥ /",
    "GSP33mbrahsiu:4147": "tasmāt ‘smarāmi'iti vivekaśūnyā rajatasmṛtireṣā /",
    "GSP33mbrahsiu:4148": "atrocyate ---",
    "GSP33mbrahsiu:4149": "naitanna hi pravarteta śuktikāśakale tadā // MBs_2.115 //",
    "GSP33mbrahsiu:4150": "rajate sā pravṛttiścenna tasyāsaṃnidhānataḥ /",
    "GSP33mbrahsiu:4151": "asaṃnidhānābodhāccetpravṛttiniyamaḥ kutaḥ // MBs_2.116 //",
    "GSP33mbrahsiu:4152": "pravartate yattatraiva tattatsaṃnidhikāritam /",
    "GSP33mbrahsiu:4153": "anyatra bhedagrahaṇādvivekāgrahaṇāttathā // MBs_2.117 //",
    "GSP33mbrahsiu:4154": "pravṛttibhedaḥ sādṛśyādvivekāgrahaṇaṃ yadi /",
    "GSP33mbrahsiu:4155": "adṛṣṭeṣu pravarteta loṣṭādiṣvavivekataḥ // MBs_2.118 //",
    "GSP33mbrahsiu:4156": "na tatra yadi tadbuddhiḥ śuktikāśakale 'pi na /",
    "GSP33mbrahsiu:4157": "athāsti viparītārthā khyātirnihnūyate katham // MBs_2.119 //",
    "GSP33mbrahsiu:4158": "adṛṣṭatvādapravṛttiḥ śuktikāśakale samā /",
    "GSP33mbrahsiu:4159": "dṛṣṭaṃ tadyena rūpeṇa tatpravṛtterakāraṇam // MBs_2.120 //",
    "GSP33mbrahsiu:4160": "dṛṣṭasmṛtāvivekāccedidamatra parīkṣyatām /",
    "GSP33mbrahsiu:4161": "tattvabodhādathātattvābodhādrajatavedanāt // MBs_2.121 //",
    "GSP33mbrahsiu:4162": "dṛṣṭe pravṛttiḥ pūrvasminviparītārthatā mateḥ /",
    "GSP33mbrahsiu:4163": "na dṛṣṭādṛṣṭayorbhedaḥ parasminnopayoginī // MBs_2.122 //",
    "GSP33mbrahsiu:4164": "svayogadarśane te hi samāropopayoginī /",
    "GSP33mbrahsiu:4165": "nādṛṣṭe 'saṃprayukte vā cākṣuṣaḥ syādviparyayaḥ // MBs_2.123 //",
    "GSP33mbrahsiu:4166": "yadi cakṣuṣā saṃprayuktaṃ śuktiśakalaṃ ‘na rajatam'; iti pratīyāt, rajataṃ vā tathā, na śuktikāśakala āditsayā pravarteta rajatārthī, tasya",
    "GSP33mbrahsiu:4167": "‘rajatam'; [KKS_138] ityanavagaterloṣṭādivat /",
    "GSP33mbrahsiu:4168": "na ca smaryamāṇe rajate sā pravṛttiḥ, taddeśāsaṃnidheḥ /",
    "GSP33mbrahsiu:4169": "na hi pratītimupagate 'pi vastuni yatra tasyāsaṃnidhistatra tenārthī pravartate /",
    "GSP33mbrahsiu:4170": "syādetat ---",
    "GSP33mbrahsiu:4171": "rajatasya pratīterasaṃnidheścāpratītestatra pravṛttiḥ /",
    "GSP33mbrahsiu:4172": "tanna, śuktikāśakala eva pravṛtteḥ /",
    "GSP33mbrahsiu:4173": "tatraiva tu pravṛttistatsaṃnidhinibandhanā /",
    "GSP33mbrahsiu:4174": "rajatamātrapratīteḥ smṛtivivekaśūnyatvācca pravṛttiranyatrāpi syāt,",
    "GSP33mbrahsiu:4175": "asaṃnidhānāgrahaṇasya tatrāpyaviśeṣāt /",
    "GSP33mbrahsiu:4176": "atha matam ---",
    "GSP33mbrahsiu:4177": "anyadeśeṣu vastuṣu saviśeṣapratyakṣāvagateṣu",
    "GSP33mbrahsiu:4178": "rajatādvivekagrahaṇādapravṛttiḥ, śuktikāśakale tu rajatasādhāraṇaśuklabhāsvararūpamātrapratīterviśeṣātpratyayācca smṛtiviparivartino rajatādvivekagrahaṇātpravṛttiḥ /",
    "GSP33mbrahsiu:4179": "evamapyadṛṣṭeṣu lokādiṣu tato 'nyatānavadhāraṇātpravṛttiḥ syāt /",
    "GSP33mbrahsiu:4180": "atha na teṣu rajatāvagamaḥ, itaratrāpi na /",
    "GSP33mbrahsiu:4181": "bhāve vā viparītā khyātirabhyupagatā syāt /",
    "GSP33mbrahsiu:4182": "athādṛṣṭatvādevādṛṣṭeṣu na pravartate, śuktāvapi na pravarteta /",
    "GSP33mbrahsiu:4183": "nanu yattu tathā rajatarūpam, na tenāvagamaḥ /",
    "GSP33mbrahsiu:4184": "sa yathā cakṣuṣāsaṃprayuktasya nāsti, tathā saṃprayuktāyā api śukteḥ /",
    "GSP33mbrahsiu:4185": "yadi manyeta ---",
    "GSP33mbrahsiu:4186": "dṛśyamānasmaryamāṇayogavivekāccakṣuḥsaṃprayukta eva pravartate, netarasmin",
    "GSP33mbrahsiu:4187": "tatrāpīdaṃ vicāryam ---",
    "GSP33mbrahsiu:4188": "vivekagrahaṇasya vivekakṛto 'bhāvātsaṃnidhipratīterabhedabodhastato vā",
    "GSP33mbrahsiu:4189": "pravṛttiḥ, bhedāvabodhābhāvamātrādvā? pūrvasminviparyayaḥ, uttarasmin dṛśyamānādṛśyamānayoḥ saṃprayuktāsaṃprayuktayorvā na viśeṣaḥ,",
    "GSP33mbrahsiu:4190": "bhedāgrahaṇasya tulyatvāt /",
    "GSP33mbrahsiu:4191": "na hīndriyasaṃyogasya darśanasya vā kaścidagraha upayogaḥ, abhūtasamārope tvasti /",
    "GSP33mbrahsiu:4192": "na kathañcidagṛhīte 'saṃprayukte vaindriyakaḥ samāropa upapadyate /",
    "GSP33mbrahsiu:4193": "smṛtaṃ pratyakṣato bhinnaṃ svajñānādeva cetkutaḥ /",
    "GSP33mbrahsiu:4194": "[KKS_139] aviveko 'nyathā tu syātsadā sāmānyadarśane // MBs_2.124 //",
    "GSP33mbrahsiu:4195": "viparyayo 'nyaṃ smarato na ca saṃśayadarśanāt /",
    "GSP33mbrahsiu:4196": "smṛtadvayāvivekotthaṃ saṃśayaṃ yadi manyate // MBs_2.125 //",
    "GSP33mbrahsiu:4197": "tannobhayorapi yataḥ smṛtau dṛṣṭo viparyayaḥ /",
    "GSP33mbrahsiu:4198": "viśeṣajñānato 'dhyakṣe smṛtaṃ yadi vivicyate // MBs_2.126 //",
    "GSP33mbrahsiu:4199": "na svajñānādasatyasmindvismṛtau kathamekadhīḥ /",
    "GSP33mbrahsiu:4200": "ekatvameva smarataḥ prāgrūpaṃ śaśini sphuṭam // MBs_2.127 //",
    "GSP33mbrahsiu:4201": "timirādipradoṣeṇa kathaṃ te dvitvavibhramaḥ /",
    "GSP33mbrahsiu:4202": "pipāsataśca salilaṃ śuktikāhitacetasaḥ // MBs_2.128 //",
    "GSP33mbrahsiu:4203": "viparyayo na hi bhavedbhavanvā salile bhavet /",
    "GSP33mbrahsiu:4204": "api cedaṃ tatra bhavān vyācaṣṭām ---",
    "GSP33mbrahsiu:4205": "smaryamāṇaṃ dṛśyamānātsvajñānādeva vivicyate, na vā ---",
    "GSP33mbrahsiu:4206": "smṛtijñānasya svarūpameva tādṛśaṃ yatpramātavyādbhedenāvabhāsayati,",
    "GSP33mbrahsiu:4207": "svarūpamātraniṣṭhaṃ vā /",
    "GSP33mbrahsiu:4208": "tatra pūrvasmin smaraṇagocarayoravivekaḥ kutaḥ, svajñānādeva viviktatvāt?",
    "GSP33mbrahsiu:4209": "itarasminnapi sadā smṛtau viparyayaḥ syāt, sāmānyadarśane cānyasmṛtāvavivekāt /",
    "GSP33mbrahsiu:4210": "na ca tattathā, saṃśayasyāpi darśanāt /",
    "GSP33mbrahsiu:4211": "atha matam ---",
    "GSP33mbrahsiu:4212": "ekasmṛtau viparyayaḥ, tato 'vivekāt /",
    "GSP33mbrahsiu:4213": "anekasmṛtau tu saṃśayaḥ /",
    "GSP33mbrahsiu:4214": "naikasmādavivekāt /",
    "GSP33mbrahsiu:4215": "tadasat /",
    "GSP33mbrahsiu:4216": "anekasmaraṇe 'pi hi dṛśyate viparyayaḥ /",
    "GSP33mbrahsiu:4217": "yadi ca pratyakṣe 'rthe viśeṣajñānātsmaryamāṇaṃ vivicyate, na svajñānāt /",
    "GSP33mbrahsiu:4218": "asati tatra viśeṣajñāne ca dvayoḥ smṛtau saṃśaya eva syāt, naikāvabhāso viparyayaḥ /",
    "GSP33mbrahsiu:4219": "atha tu svajñānātsmṛtaṃ vivicyate, smṛtiviparyayabhedaścābhyupagamyate /",
    "GSP33mbrahsiu:4220": "tadānekasmaraṇe 'pīndriyadoṣaviśeṣādyukto viparyayaḥ /",
    "GSP33mbrahsiu:4221": "darśitaṃ cedam ---",
    "GSP33mbrahsiu:4222": "sāmānyadarśane 'pi kadācidekāṃ koṭiṃ smarato na saṃśayo na viparyayaḥ,",
    "GSP33mbrahsiu:4223": "doṣāṇāmapuṣṭeḥ /",
    "GSP33mbrahsiu:4224": "ataḥ svajñānādeva tadā smṛtaṃ vivicyate, na dṛśyaviśeṣaparicchedāt /",
    "GSP33mbrahsiu:4225": "evaṃ cetkuto dṛśyamānasmaryamāṇāvivekaḥ?",
    "GSP33mbrahsiu:4226": "[KKS_140] api ca anyadeva smarataḥ pūrvarūpamekatvaṃ śaśini",
    "GSP33mbrahsiu:4227": "dvitvavibhramaḥ, na smaryamāṇāvivekajaḥ /",
    "GSP33mbrahsiu:4228": "na ca jñānendriyavṛttibhedāvivekāt, tayorapratyakṣatvātsmaryamāṇatvācca /",
    "GSP33mbrahsiu:4229": "śuktikāhitacetasaśca salilaṃ pipāsato na syādviparyayaḥ /",
    "GSP33mbrahsiu:4230": "salilābhāso vā, smaryamāṇasya svajñānavivekāt /",
    "GSP33mbrahsiu:4231": "na ca sarvā niyogena bhrāntiḥ sādṛśyabandhanā // MBs_2.129 //",
    "GSP33mbrahsiu:4232": "śvete pītabhramo dṛṣṭo madhure tiktavibhramaḥ /",
    "GSP33mbrahsiu:4233": "kiñcitsādṛśyato hi syānna kaścittatra na bhramaḥ // MBs_2.130 //",
    "GSP33mbrahsiu:4234": "tasmādindriyadoṣāṇāṃ sāmarthyasya vibhāgataḥ /",
    "GSP33mbrahsiu:4235": "bhrameṣu niyamo doṣādagrahe na bhrame yamaḥ // MBs_2.131 //",
    "GSP33mbrahsiu:4236": "yadi ca sadṛśadarśanātsadṛśasmṛterbhramaḥ, kathaṃ śvete pītabhramaḥ",
    "GSP33mbrahsiu:4237": "madhure vā tiktabhrāntiḥ? āntarapittasaṃvedane 'vyāpārayato 'pi",
    "GSP33mbrahsiu:4238": "bahirindriyaṃ syāt, añjanavaccākṣigatasya tadgatakṛṣṇimādivaccādṛśyatvāt /",
    "GSP33mbrahsiu:4239": "kiñcitsādṛśye sarvaprakārabhramaprasaṃgaḥ /",
    "GSP33mbrahsiu:4240": "tasmādindriyadoṣasāmarthyabhedānniyatā viparyayotpattiḥ /",
    "GSP33mbrahsiu:4241": "agrahamātre tu doṣavyāpāre kāmilādidoṣādbhrāntiniyamo na syāt /",
    "GSP33mbrahsiu:4242": "na hi sādṛśyanimittaḥ, asadṛśe 'pi bhrāntidarśanāt /",
    "GSP33mbrahsiu:4243": "viśeṣasmaraṇānnāpi smṛtāvapi tadagrahaḥ /",
    "GSP33mbrahsiu:4244": "deśakālaviśeṣācca na smṛtaṃ pravivicyate // MBs_2.132 //",
    "GSP33mbrahsiu:4245": "anekadeśādhigataṃ viviktaṃ na punastataḥ /",
    "GSP33mbrahsiu:4246": "smṛtirityapi vijñānaṃ smṛteranyadudāhṛtam // MBs_2.133 //",
    "GSP33mbrahsiu:4247": "na ca mānaphalādbhinnāttatsiddhyati phalādṛte /",
    "GSP33mbrahsiu:4248": "sati smṛtiviveke ca pratyabhijñānavibhramaḥ // MBs_2.134 //",
    "GSP33mbrahsiu:4249": "athānasaṃnihito vyartho vedyaḥ saṃnidhimattayā /",
    "GSP33mbrahsiu:4250": "aviviktasmṛterevaṃ viparītārthatā bhavet // MBs_2.135 //",
    "GSP33mbrahsiu:4251": "manaso 'nupaghātācca nāsaṃnidhyaparigrahaḥ /",
    "GSP33mbrahsiu:4252": "doṣo hyagrahaṇe heturindriyāṇāmudāhṛtaḥ // MBs_2.136 //",
    "GSP33mbrahsiu:4253": "[KKS_141] pravṛttiniyamo na syāditi cātra niveditam /",
    "GSP33mbrahsiu:4254": "sarvajñānāni mithyā ca prasajyante 'tra kalpane // MBs_2.137 //",
    "GSP33mbrahsiu:4255": "sarvātmanārtho jñānena kenacinna hi gṛhyate /",
    "GSP33mbrahsiu:4256": "tathājñātavivekasya dvicandrādiviparyayāt // MBs_2.138 //",
    "GSP33mbrahsiu:4257": "anuvṛttimataḥ paśyan kasya svātmāpanihnute /",
    "GSP33mbrahsiu:4258": "atha matam ---",
    "GSP33mbrahsiu:4259": "svajñānādeva smṛtaṃ vivicyate /",
    "GSP33mbrahsiu:4260": "kadācittu tatra pratyakṣa iva viśeṣāgrahastato 'vivekaḥ /",
    "GSP33mbrahsiu:4261": "sato tu viśeṣagrahaṇa indriyasaṃyukte sāmānyadarśane 'pi nāvivekaḥ, tata ubhayakoṭismaraṇe na saṃśayaḥ, ekasmṛtau na saṃśayo na viparyayaḥ /",
    "GSP33mbrahsiu:4262": "evamapi dvayoḥ smaraṇe na viparyayaḥ syāt /",
    "GSP33mbrahsiu:4263": "na ca smṛtau viśeṣagrahaṇam, viśeṣasmaraṇāt /",
    "GSP33mbrahsiu:4264": "atha deśakālaviśeṣātsmaryamāṇaṃ vivicyate, tatra deśakālabhedāgraha iti /",
    "GSP33mbrahsiu:4265": "tanna, anantadeśakālabhedāvagataṃ taddeśāvagataṃ ca dṛśyātsmaryamāṇaṃ viviktaṃ gamyate /",
    "GSP33mbrahsiu:4266": "na ca deśakālabhedagrahaṇāt, anantasmaraṇānupapatteḥ, taddeśāvagate ca deśabhedābhāvāt",
    "GSP33mbrahsiu:4267": "atha smaryamāṇatayā agrahaṇādavivekaḥ smaryamāṇatājñānācca vivekaḥ, tasmāt",
    "GSP33mbrahsiu:4268": "‘smarāmi'; iti jñānaśūnyāni rajatādijñānāni bhrāntihetavaḥ /",
    "GSP33mbrahsiu:4269": "paripūrṇaiva tarhi smṛtiḥ, na tayā svaviṣayasya kiñcinna gṛhītam /",
    "GSP33mbrahsiu:4270": "svayameva sā svaviṣayaṃ dṛśyādvivinaktīti nāsti dṛśyamānasmaryamāṇayoravivekaḥ /",
    "GSP33mbrahsiu:4271": "yataḥ smarāmi iti jñānamanyadeva darśanasmaraṇavivekakāri smṛteḥ /",
    "GSP33mbrahsiu:4272": "tatredaṃ vicāryam ---",
    "GSP33mbrahsiu:4273": "smṛtiḥ svaviṣayaṃ vivinakti vā na vā? yadi vivinakti, tadā viparyayābhāvaḥ /",
    "GSP33mbrahsiu:4274": "atha na smṛtiḥ svaviṣayaṃ vivinakti, tadā sāmānyadarśane cānyasmṛtau",
    "GSP33mbrahsiu:4275": "viparyayaḥ syādityuktam /",
    "GSP33mbrahsiu:4276": "na ‘smarāmi'iti vivekāccet, sa eva smṛteḥ svayamavivecakatvena syāt,",
    "GSP33mbrahsiu:4277": "kāryagamyasya hi jñānasya bhedaḥ kāryaviśeṣonneyaḥ /",
    "GSP33mbrahsiu:4278": "na cetsmṛteḥ pramāṇakāryātkāryaṃ viviktaṃ syāt, kena sā viviktā gamyeta?",
    "GSP33mbrahsiu:4279": "satyapi smṛtiviveke dṛṣṭaḥ pratyabhijñābhramaḥ ‘sa eva'; iti na ca",
    "GSP33mbrahsiu:4280": "pratyakṣasyāvivekaḥ, ekavivekenobhayorvikārātsmṛtādavivekācca smṛtivibhramaḥ syāt, na pratyakṣabhramaḥ",
    "GSP33mbrahsiu:4281": "tasmānna ‘smarāmi'iti pramoṣādavivekaḥ /",
    "GSP33mbrahsiu:4282": "athāsaṃnihitasya [KKS_142] saṃnihitātmanā pratītiravivekaḥ,",
    "GSP33mbrahsiu:4283": "smṛterviparītārthatvaprasaṃgaḥ /",
    "GSP33mbrahsiu:4284": "athāsaṃnidhyagrahaṇāt, bhavatu sa svapnajñāne, natvindriyajāyāṃ bhrāntau /",
    "GSP33mbrahsiu:4285": "manaso 'nupaghātādupaghātahetutvāccāgrahaṇasya /",
    "GSP33mbrahsiu:4286": "na cetthaṃ pravṛttiniyamaḥ syādityuktam /",
    "GSP33mbrahsiu:4287": "sati ca vastugrahe kasyacidaṃśasyāgrahādbhrāntau sarvajñānabhramatvam /",
    "GSP33mbrahsiu:4288": "na hi kasyacijjñānasya sarvātmanā vastu viṣaya iti /",
    "GSP33mbrahsiu:4289": "satyapi ca vivekajñāne pramāṇāntarād dvicandradiṅmohādyanugatirdṛṣṭeti nāgrahaṇamātraṃ viparyayaḥ",
    "GSP33mbrahsiu:4290": "prasaktapratiṣedhātmā khyātiḥ prāptau prakalpate // MBs_2.139 //",
    "GSP33mbrahsiu:4291": "nāgrahaḥ prāpako 'bhāvaḥ prāpikā viparītadhīḥ /",
    "GSP33mbrahsiu:4292": "ye ca khyātī tu rajataścakṣuḥsaṃyuktavastunoḥ // MBs_2.140 //",
    "GSP33mbrahsiu:4293": "nāyaṃ tadupanītārthapratiṣedho 'vagamyate /",
    "GSP33mbrahsiu:4294": "na cāgrahaṇamevaiṣā pratītirapabādhate // MBs_2.141 //",
    "GSP33mbrahsiu:4295": "sarvā hyagrahabādhena janma na syāttathedṛśī /",
    "GSP33mbrahsiu:4296": "vivekavijñānamidaṃ na prasaktaniṣedhadhīḥ // MBs_2.142 //",
    "GSP33mbrahsiu:4297": "iti bruvāṇo vaiyātyātsvāṃ pratītimapahnute /",
    "GSP33mbrahsiu:4298": "na krame yaugapadye vā vivekamatirīdṛśī // MBs_2.143 //",
    "GSP33mbrahsiu:4299": "prāpte syādaikyasaṃvittau na bhedasyānirūpaṇe /",
    "GSP33mbrahsiu:4300": "rajatasya smaraṃścakṣuḥsaṃyuktasya ca vastunaḥ // MBs_2.144 //",
    "GSP33mbrahsiu:4301": "sāmānyadṛṣṭyā rajatādabuddhvā ca viviktatām /",
    "GSP33mbrahsiu:4302": "paścādviviñcan pratyeti naivaṃ sāmānyadarśane // MBs_2.145 //",
    "GSP33mbrahsiu:4303": "koṭidvayasmṛtyabhāve saṃśayo na niyogataḥ /",
    "GSP33mbrahsiu:4304": "vivekagrahaṇābhāvātkālasaṃnidhisaṃvidaḥ // MBs_2.146 //",
    "GSP33mbrahsiu:4305": "tadvadābhāsanātprāptāviṣṭaḥ syādanyathāgrahaḥ /",
    "GSP33mbrahsiu:4306": "tatrāgraho nimittaṃ syādathavā saṃnidhigrahaḥ // MBs_2.147 //",
    "GSP33mbrahsiu:4307": "bhedagrahāpavādena rahito bhāvarūpataḥ /",
    "GSP33mbrahsiu:4308": "viparyayānabhyupāye bhramo 'grahanibandhanaḥ // MBs_2.148 //",
    "GSP33mbrahsiu:4309": "[KKS_143] śabdaikagamya uktaḥ syādagraho 'grahabandhanaḥ /",
    "GSP33mbrahsiu:4310": "‘nedaṃ rajatam'iti prasaktapratiṣedharūpā pratītirnāgrahaṇe 'vakalpate,",
    "GSP33mbrahsiu:4311": "prasaṅgābhāvāt /",
    "GSP33mbrahsiu:4312": "na khalvagrahaṇaṃ kasyacitprasañjakam /",
    "GSP33mbrahsiu:4313": "abhāvo hi saḥ /",
    "GSP33mbrahsiu:4314": "viparītā tu khyātiḥ saṃnihitasya rajatatāmabhūtāṃ rajatasya vā saṃnihitatāmādarśayantī prasañjayati",
    "GSP33mbrahsiu:4315": "nanu ca rajatanayanaghaṭitavastunoḥ khyātī staḥ /",
    "GSP33mbrahsiu:4316": "te eva prasañjike /",
    "GSP33mbrahsiu:4317": "satyam /",
    "GSP33mbrahsiu:4318": "na tu tadupanītayoriyaṃ niṣedhāvagatiḥ /",
    "GSP33mbrahsiu:4319": "na hi ‘nedaṃ rajatam'iti rajatamātraṃ cakṣuḥsaṃyuktavastumātraṃ vā",
    "GSP33mbrahsiu:4320": "nirasyamānamavasyāmaḥ /",
    "GSP33mbrahsiu:4321": "kiṃ tu cakṣuḥsaṃyuktasya tu rajatatāṃ rajatasya vā cakṣusaṃyuktām /",
    "GSP33mbrahsiu:4322": "na caitayoragrahaṇaṃ prāpakam, agrahaṇatvādeva /",
    "GSP33mbrahsiu:4323": "tasmādavaśyaṃ pratiṣedhyaprāptaye viparītakhyātirupāsanīyā /",
    "GSP33mbrahsiu:4324": "na ca ‘nedam'ityagrahaṇameva vāryate, sarvajñāneṣu tādrūpyaprasaṃgāt /",
    "GSP33mbrahsiu:4325": "sarvajñānānāmagrahabādhenotpattau ca vivekajñānamātramidaṃ na prasaktapratiṣedharūpamiti pratītyanusāriṇo 'nurūpam /",
    "GSP33mbrahsiu:4326": "na hi rajataśuktikāśakalayoryugapadviviktayorgrahaṇe īdṛśī pratītirna krameṇa /",
    "GSP33mbrahsiu:4327": "aviviktayorgrahaṇa īdṛśī syāditi cet /",
    "GSP33mbrahsiu:4328": "yuktā, viviktayorgrahaṇe 'vivekapratiṣedharūpatvāt /",
    "GSP33mbrahsiu:4329": "viviktayorgrahaṇe prāptyabhāvayuktā /",
    "GSP33mbrahsiu:4330": "api ca bhavati kadācit ---",
    "GSP33mbrahsiu:4331": "yaḥ smarati ca rajatasya, cakṣuḥsaṃyuktasya vastunaḥ sāmānyamātradarśī, na rajatādvivekaṃ gṛhṇāti, punaścakṣuḥprasādātpratyeti /",
    "GSP33mbrahsiu:4332": "na ca tadā tathā pratītiravivekagrahaṇābhāvāt /",
    "GSP33mbrahsiu:4333": "nanu sāmānyadarśane na cedviparyayaḥ, saṃśayaḥ syāt /",
    "GSP33mbrahsiu:4334": "tadapanodi ca nirṇayajñānamīdṛśameva /",
    "GSP33mbrahsiu:4335": "naitatsāram /",
    "GSP33mbrahsiu:4336": "na hyasati koṭidvayasmaraṇe sāmānyadarśane 'pi saṃśayaḥ, na ca viparyayaḥ",
    "GSP33mbrahsiu:4337": "bhavati hi puro 'vasthite bhāsvararūpamātrapratītiḥ, rajate ca smṛtiḥ /",
    "GSP33mbrahsiu:4338": "na ca tayoranyatvaṃ pratipadyate, naikatvaṃ ca /",
    "GSP33mbrahsiu:4339": "tatra na vivekajñānamevaṃrūpam, ekatvāpratipatteḥ /",
    "GSP33mbrahsiu:4340": "atha matam ---",
    "GSP33mbrahsiu:4341": "vivekāgrahaṇātkālasaṃnidhipratīteśca rajataṃ vā",
    "GSP33mbrahsiu:4342": "cakṣuḥsaṃprayuktavadavabhāsate, cakṣuḥsaṃyuktaṃ vā rajatavat /",
    "GSP33mbrahsiu:4343": "ataḥ prāptiriti pratiṣedhopapattiḥ /",
    "GSP33mbrahsiu:4344": "abhyupetā tarhi viparītakhyātiḥ /",
    "GSP33mbrahsiu:4345": "na hyanyā sā, atadātmanastathāvabhāsanāt /",
    "GSP33mbrahsiu:4346": "kāmaṃ [KKS_144] tattvājñānanimittā syāt /",
    "GSP33mbrahsiu:4347": "na hi sā tattvajñāne satyudeti, virodhāditi /",
    "GSP33mbrahsiu:4348": "tatrāpi saṃnidhikhyātireva nibandhanam /",
    "GSP33mbrahsiu:4349": "tasyāstu vivekagraho 'pavādaḥ /",
    "GSP33mbrahsiu:4350": "agrahaṇe nirapavādā saiva kāraṇam, nābhāvaḥ /",
    "GSP33mbrahsiu:4351": "viparītakhyātyanabhyugame cāgrahaṇanibandhano bhrama ityagrahaṇamagrahaṇanibandhanamiti suvyāhṛtam",
    "GSP33mbrahsiu:4352": "svapne ca dvitīyābhāvātkuto 'vivekaḥ, smṛtatvenāviviktasya tathā viveke",
    "GSP33mbrahsiu:4353": "dharmiṇi pratipanne dharmāntarapratipanne dharmāntarapratipatterbādhakatvaṃ pūrvasyāśca bhrāntitvaṃ syātāmiti /",
    "GSP33mbrahsiu:4354": "yaḥ pratītivirodhastu sa svadoṣa udāhṛtaḥ // MBs_2.149 //",
    "GSP33mbrahsiu:4355": "sāmānādhikaraṇyena bodhādrūpyamidaṃ mitam /",
    "GSP33mbrahsiu:4356": "'idaṃ śuklaṃ rajatam'iti sāmānādhikaraṇyena pratīterātmopālambhaḥ parasminnāsajyate pratītivirodhaḥ, jñānabhedakalpanāyāḥ pramāṇābhāvāt /",
    "GSP33mbrahsiu:4357": "anāśvāso jñāyamāne jñānenaivāpabādhyate // MBs_2.150 //",
    "GSP33mbrahsiu:4358": "vyabhicārādasāmarthyaṃ na tatkāryasya lābhataḥ /",
    "GSP33mbrahsiu:4359": "vyabhicārātprameyatve kāryameva na labhyate // MBs_2.151 //",
    "GSP33mbrahsiu:4360": "yo hi jñāyamāne 'rthe 'nyathāpi syādityanāśvāsastasya tenaiva jñānena",
    "GSP33mbrahsiu:4361": "tathātvaparicchedinotpattirnirudhyate /",
    "GSP33mbrahsiu:4362": "tathā hi ---",
    "GSP33mbrahsiu:4363": "anāśvāsanivṛttaye tadvidhaṃ jñānamevāpekṣyate /",
    "GSP33mbrahsiu:4364": "taccāstyeva /",
    "GSP33mbrahsiu:4365": "na ca vyabhicāradoṣādasamarthapramāṇaṃ jñānamiti yujyate, pramāṇakāryasya paricchedasya jñānarūpādeva siddhatvāt /",
    "GSP33mbrahsiu:4366": "paricchedato hi prāmāṇyam /",
    "GSP33mbrahsiu:4367": "atantratā tu vyabhicārāvyabhicārayoḥ, asati tasmin dhūmāderavyabhicārasyāpyapramāṇatvāt, vyabhicāravato 'pi ca sitāsitādiṣu cakṣuṣaḥ sati tasmin prāmāṇyāt /",
    "GSP33mbrahsiu:4368": "na ca vyabhicāro bādhaheturdoṣavat prāmāṇyopaghātī kvacid dṛṣṭaḥ,",
    "GSP33mbrahsiu:4369": "cakṣurādau vyabhicāravati pramāṇatvāt /",
    "GSP33mbrahsiu:4370": "nanu dṛṣṭo vyabhicāraḥ prāmāṇyopaghātī prameyatvordhvatvādau /",
    "GSP33mbrahsiu:4371": "naitatsāram /",
    "GSP33mbrahsiu:4372": "na [KKS_145] tatra vyabhicārādaprāmāṇyam, api tu paricchedakāryābhāvāt /",
    "GSP33mbrahsiu:4373": "tadabhāvaśca hetvabhāvāt /",
    "GSP33mbrahsiu:4374": "avyabhicārāddhi liṅgālliṅgiparicchedaḥ /",
    "GSP33mbrahsiu:4375": "yatra tvavyabhicāro na kāraṇaṃ tatra vyabhicāre 'pi sati paricchede prāmāṇyamavivādam /",
    "GSP33mbrahsiu:4376": "akṣeṣu tadvadeva ca jñānaṃ paricchedanimittam, na liṅgavat /",
    "GSP33mbrahsiu:4377": "na ca saṃśayotpattyā vyabhicāraḥ prāmāṇyamupahanti, samyakparicchinne dvaividdhyasyāsaṃśayahetutvāt",
    "GSP33mbrahsiu:4378": "na niścite sthāṇāvūrdhvatvena saṃśerate /",
    "GSP33mbrahsiu:4379": "utpattyaiva jñānamarthamavadhārayati /",
    "GSP33mbrahsiu:4380": "anavadhārakaṃ tu naivehādhikṛtam /",
    "GSP33mbrahsiu:4381": "evaṃ cāvadhāraṇādevānavadhāraṇamiti vipratiṣiddham /",
    "GSP33mbrahsiu:4382": "ya eva tvavyabhicāramarthayate jñānasyāśvāsārthaṃ tasyaivānāśvāsaḥ,",
    "GSP33mbrahsiu:4383": "avyabhicārajñāne 'pyanāśvāsāt /",
    "GSP33mbrahsiu:4384": "na hi tadasiddhavyabhicāramātmani jñānāntareṣu cāśvāsakāraṇam /",
    "GSP33mbrahsiu:4385": "jñānāntarātsiddhāvanavasthā /",
    "GSP33mbrahsiu:4386": "api ca jñānarūpāccennārthāśvāsaḥ, tasyāsiddhau kena sahāvyabhicāro",
    "GSP33mbrahsiu:4387": "jñānasya gṛhyeta? kiṃ ca jñānarūpādevāvyabhicāro 'pi kathyate,",
    "GSP33mbrahsiu:4388": "viparītakhyātau tadvirodhāt /",
    "GSP33mbrahsiu:4389": "tathā sati tadeva viṣayasya sādhakam, vyartho 'vyabhicāraḥ /",
    "GSP33mbrahsiu:4390": "na ca vyabhicāraḥ prāmāṇyamupahantītyuktam /",
    "GSP33mbrahsiu:4391": "api cāgrahaṇe 'bhīṣṭaṃ yadvivekanibandhanam /",
    "GSP33mbrahsiu:4392": "na parāṇudyate daṇḍaistadviparyayadarśane // MBs_2.152 //",
    "GSP33mbrahsiu:4393": "nodrekahetavo doṣāḥ kāryasāmarthyaghātinaḥ /",
    "GSP33mbrahsiu:4394": "grahāgrahavibhāgaḥ syādatastatsadasattvataḥ // MBs_2.153 //",
    "GSP33mbrahsiu:4395": "viparyaye hi nitarāmupaghātaḥ prakalpate /",
    "GSP33mbrahsiu:4396": "iṣṭakāryoparodhena viparītodayena ca // MBs_2.154 //",
    "GSP33mbrahsiu:4397": "tasmāttatsadasattvābhyāṃ viveko 'trāpi kalpate /",
    "GSP33mbrahsiu:4398": "doṣe 'satyagrahāśaṅkā kathaṃ ca vinivartate // MBs_2.155 //",
    "GSP33mbrahsiu:4399": "[KKS_146] na hi kāraṇasadbhāve kāryasattā niyogataḥ /",
    "GSP33mbrahsiu:4400": "pratyakṣaṃ kāryamevaṃ ca hetunānumitaṃ bhavet // MBs_2.156 //",
    "GSP33mbrahsiu:4401": "viparyaye phalābhāvo hetvabhāvāttu yujyate /",
    "GSP33mbrahsiu:4402": "vivekopāyaśca doṣābhāvabhāvau grahaṇāgrahaṇayorna daṇḍavāritau /",
    "GSP33mbrahsiu:4403": "viparyaye viparyayahetavo 'bhyupaghātakāḥ,",
    "GSP33mbrahsiu:4404": "sutarāmiṣṭakāryoparodhādviparītodayācca /",
    "GSP33mbrahsiu:4405": "na cāduṣṭeṣvapīndriyādiṣu agrahāśaṅkānivṛttiḥ, yato hetubhāve 'pi na niyogataḥ kāryam, viparyayaśca syāt /",
    "GSP33mbrahsiu:4406": "pratyakṣāsaṃvittirhetunānumīyeta /",
    "GSP33mbrahsiu:4407": "phalāttu hetorhetubhāvānumānam /",
    "GSP33mbrahsiu:4408": "doṣābhāvāttu viparyayakāryāsattvaṃ yuktānumānam, hetvabhāve kāryānutpādāt /",
    "GSP33mbrahsiu:4409": "anālambanatāpattiryathākārāntarārpaṇam // MBs_2.157 //",
    "GSP33mbrahsiu:4410": "svarūpānarpaṇādevaṃ bhavedagrahaṇe 'pi te /",
    "GSP33mbrahsiu:4411": "kasyacittvarpaṇaṃ tulyamatha tatra na tattathā // MBs_2.158 //",
    "GSP33mbrahsiu:4412": "parasyāpi hi tatraivamatha tatra tathā sthiteḥ /",
    "GSP33mbrahsiu:4413": "sarvatra syāttathābhāvaḥ syādevaṃ grahaṇe 'pi te // MBs_2.159 //",
    "GSP33mbrahsiu:4414": "yathā tatrānimittatvātsamyajñāne 'nimittatā /",
    "GSP33mbrahsiu:4415": "śaṅkyate grahaṇe 'pyevamagrahe sā nirūpitā // MBs_2.160 //",
    "GSP33mbrahsiu:4416": "jñānādeva nimittatvamanyeṣāṃ na viśiṣyate /",
    "GSP33mbrahsiu:4417": "ālambanatvahānaṃ ca yathākārāntarāvabhāse cakṣuḥsaṃyuktasya tathāgrahaṇe 'pi, svarūpānarpaṇasya tulyatvāt /",
    "GSP33mbrahsiu:4418": "atha kasyacitsāmānyarūpasya svākāratvāt ---",
    "GSP33mbrahsiu:4419": "atha kāniciccakṣuḥsaṃyuktāni vastūni svena rūpeṇa gṛhyanta iti kasyacidagrahaṇe 'pi nānālambanatvam",
    "GSP33mbrahsiu:4420": "tulyam /",
    "GSP33mbrahsiu:4421": "ākārāntarāvabhāse 'pi keṣāñcit [KKS_147] svākārāṇāmavabhāsanāt /",
    "GSP33mbrahsiu:4422": "athāgrahaṇe naiva cakṣuḥsaṃyuktasyālambanatvamiṣyate, paro 'pi naiva viparyaya icchati /",
    "GSP33mbrahsiu:4423": "evaṃ hyuktam ---",
    "GSP33mbrahsiu:4424": "'tasmādyadanyathā santamanyathā pratipadyate /",
    "GSP33mbrahsiu:4425": "tannirālambanaṃ jñānamabhāvālambanaṃ ca tat'; //",
    "GSP33mbrahsiu:4426": "atha viparyaye cakṣuḥsaṃyuktasyālambanatvādanyatrāpyanālambanatāśaṅkā,",
    "GSP33mbrahsiu:4427": "agrahaṇe 'pi tulyā /",
    "GSP33mbrahsiu:4428_0": "yathā khalu viparyayajñāne cakṣuḥsaṃprayuktavastusvabhāvanirapekṣatā dṛṣṭā samyagjñāne",
    "GSP33mbrahsiu:4428_1": "'pi śaṅkyate jñānatvasāmānyāttathā cakṣuḥsaṃprayuktamapi vastu nāvikalarūpaṃ gṛhyate,",
    "GSP33mbrahsiu:4428_2": "tenānālambanaṃ bhavati, sadṛśasmṛtihetutāṃ ca pratipadyate ---",
    "GSP33mbrahsiu:4429": "ityagrahaṇe dṛṣṭānālambanatā grahaṇeṣvapi kasmānna śaṅkyate? doṣābhāvāditi",
    "GSP33mbrahsiu:4430": "cet, viparyaye 'pi tulyam, na cānyathālambane nirālambanatvam /",
    "GSP33mbrahsiu:4431": "cakṣustvanyathāpi nālambyate /",
    "GSP33mbrahsiu:4432": "ālambanārthaśca rajatavyavahārayogyatā śukteḥ, tathā hi rajatārthī",
    "GSP33mbrahsiu:4433": "tāmādatte /",
    "GSP33mbrahsiu:4434": "ghaṭasyāpi hi naivānyatsvajñānālambanatvamanyatra vyavahārayogyatāyāḥ,",
    "GSP33mbrahsiu:4435": "yato na viṣayākāraṃ jñānam /",
    "GSP33mbrahsiu:4436": "tatra śuktiḥ svarūpeṇa nālambitā rajatajñānena,",
    "GSP33mbrahsiu:4437": "tannibandhanavyavahārabhāvāt /",
    "GSP33mbrahsiu:4438": "rajatarūpeṇa tu tannibandhanasyopādānavyavahārasya tatra bhāvāditi /",
    "GSP33mbrahsiu:4439": "kriyāniṣṭhe 'pi vidhau vastusvarūpasiddhaye kaścidāha ---",
    "GSP33mbrahsiu:4440": "avaghātaprokṣaṇāderyathā dravyārthatā sthitā // MBs_2.161 //",
    "GSP33mbrahsiu:4441": "jñānaṃ svabhāvāddravyārthaṃ karmatvāccātmanastathā /",
    "GSP33mbrahsiu:4442": "bhavatvevaṃ tathāpīṣṭarūpasiddhiḥ kuto matā // MBs_2.162 //",
    "GSP33mbrahsiu:4443": "śabdastadarthakāryatve tāvajñānasya niṣṭhitaḥ /",
    "GSP33mbrahsiu:4444": "jñānājjñeyasya ko 'nyo 'rthaḥ svarūpapratibhāsanāt // MBs_2.163 //",
    "GSP33mbrahsiu:4445": "adṛṣṭakalpanā yuktā na ca dṛṣṭasya saṃbhave /",
    "GSP33mbrahsiu:4446": "[KKS_148] tasmādyathā prokṣaṇādividhervrīhiṣu gamyate // MBs_2.164 //",
    "GSP33mbrahsiu:4447": "adṛṣṭā saṃskṛtirjñānavidhe rūpaṃ tathātmanaḥ /",
    "GSP33mbrahsiu:4448": "yathā avaghātaprokṣaṇādayaḥ svarūpeṇaiva dravyārthāḥ, dvitīyayā ca dravyasya karmatvena nirdeśāt, tathā jñānamapi svarūpeṇa parārtham /",
    "GSP33mbrahsiu:4449": "karmatvena cātmano nirdeśāttadartham /",
    "GSP33mbrahsiu:4450": "ato jñānaviṣayo 'pi vidhirātmarūpaṃ saṃspṛśati, na jñānamātre paryavasyati, jñānasyātmarūpārthatvena kartavyatāvagamājjñānaniyogenaivātmarūpasyākṣepāt /",
    "GSP33mbrahsiu:4451": "syādetat ---",
    "GSP33mbrahsiu:4452": "bhavatu jñānasyātmārthatābhipretā /",
    "GSP33mbrahsiu:4453": "apahatapāpmādirūpātmapratītau tu pramāṇaṃ vācyam /",
    "GSP33mbrahsiu:4454": "śabdastāvadevaṃvidhātmajñānakartavyatāyāṃ paryavasitaḥ ---",
    "GSP33mbrahsiu:4455": "‘evaṃvidhātmoddeśena jñānaṃ kuryāt'; na tu ‘evaṃvidha ātmā'; iti /",
    "GSP33mbrahsiu:4456": "tatrocyate ---",
    "GSP33mbrahsiu:4457": "na hi tatrākiñcitkarasya tādarthyena kartavyatā yujyate /",
    "GSP33mbrahsiu:4458": "jñānasya ca karmaṇi nānyatphalaṃ tadrūpasaṃvitteḥ, na hi tasyāṃ",
    "GSP33mbrahsiu:4459": "dṛṣṭāyāmanyasyādṛṣṭasya kalpanā /",
    "GSP33mbrahsiu:4460": "tatra yathā ‘vrīhīn prokṣati'iti prokṣaṇavidhereva vrīhiṣvadṛṣṭasaṃskārāvagamaḥ prokṣaṇaviṣayādapi",
    "GSP33mbrahsiu:4461": "nānyathā vrīhyarthe prokṣaṇe kartavyatā yujyate /",
    "GSP33mbrahsiu:4462": "na hi tatra kiñcidakurvatprokṣaṇaṃ tadarthaṃ kṛtaṃ syādityevaṃ",
    "GSP33mbrahsiu:4463": "vidherevādṛṣṭasaṃskārasadbhāvasiddhiḥ, yathā ‘svargakāmo yajeta'; iti /",
    "GSP33mbrahsiu:4464": "nānyathā svargakāmasya yāgakartavyatāpratītiryujyate yadi na svargopāyo yāgaḥ /",
    "GSP33mbrahsiu:4465": "anupāye cenniyujyate, na svargakāmo niyukto bhavati /",
    "GSP33mbrahsiu:4466": "anuṣṭhito 'pi na svargakāmenānuṣṭhito bhavatīti kriyāviṣayādapi vidheḥ sādhyasādhanabhāvāvagamaḥ śābdaḥ ---",
    "GSP33mbrahsiu:4467": "tathā jñānaviṣayādapi vidherātmarūpabodhaḥ /",
    "GSP33mbrahsiu:4468": "na hi tadvidhamātmānamuddiśyajñānaniyogo yujyate, atadvidhaścedātmā tena jñānena pratīyata iti /",
    "GSP33mbrahsiu:4469": "uktottaramidaṃ yasmādarūpeṇāpi bhāsakam // MBs_2.165 //",
    "GSP33mbrahsiu:4470": "jñānaṃ pradarśitaṃ na syādanyathā tadvidheḥ phalam /",
    "GSP33mbrahsiu:4471": "layo nivartyo na tathā vikṣepo hi yathāsukhaḥ // MBs_2.166 //",
    "GSP33mbrahsiu:4472": "[KKS_149] layavikṣepabhedaśca na syādagrahamātrake /",
    "GSP33mbrahsiu:4473": "nanvarūpāvabhāse syādadṛṣṭaphalakalpanā // MBs_2.167 //",
    "GSP33mbrahsiu:4474": "rūpāvabhāse dṛṣṭaṃ tu phalaṃ tatsiddhilakṣaṇam /",
    "GSP33mbrahsiu:4475": "na dṛṣṭamātrād dṛṣṭārthaṃ puruṣārthānugaṃ tu tat // MBs_2.168 //",
    "GSP33mbrahsiu:4476": "na bhidyate ca tadbhāvo rūpārūpāvabhāsayoḥ /",
    "GSP33mbrahsiu:4477": "yathā prapañcaśūnyatve tattve jñānāvabhāsite // MBs_2.169 //",
    "GSP33mbrahsiu:4478": "duḥkhakarmakleśahānamatattve 'pi tathā bhavet /",
    "GSP33mbrahsiu:4479": "etaccātra bhavedyuktaṃ pratyakṣādyavirodhataḥ // MBs_2.170 //",
    "GSP33mbrahsiu:4480": "anaupacārikārthāśca syuḥ karmaviṣayo yataḥ /",
    "GSP33mbrahsiu:4481": "ātmārthajñānavidheretāvadgamyate ---",
    "GSP33mbrahsiu:4482": "jñānena so 'vabhāsyate, ālambyate, vyavahārayogyatāmāpadyate /",
    "GSP33mbrahsiu:4483": "taccāvabhāsanaṃ svarūpeṇa ca dṛṣṭam, pararūpeṇa ca /",
    "GSP33mbrahsiu:4484": "rajatātmanā śuktikāyāḥ /",
    "GSP33mbrahsiu:4485": "pratipāditametat ---",
    "GSP33mbrahsiu:4486": "nāgrahamātrametat, anyathākhyātistu /",
    "GSP33mbrahsiu:4487": "tatrobhayathā saṃbhave kuta etat ---",
    "GSP33mbrahsiu:4488": "tattvapratipattiravaśyābhyupeyā, nātasmiṃstatkhyātiḥ? anyathā nātmajñānavidhiḥ phalavān syāt",
    "GSP33mbrahsiu:4489": "sa khalvanātmarūpapravilayārthaḥ /",
    "GSP33mbrahsiu:4490": "anātmarūpavilayena hi vastuno 'vagatirdṛṣṭeti /",
    "GSP33mbrahsiu:4491": "yadi ca nātmano nāmarūpaprapañcarūpeṇa prakāśanam, kiṃ pravilāpyeta? atha matam ---",
    "GSP33mbrahsiu:4492": "dviprakāreyamavidyā, prakāśasyācchādikā vikṣepikā ca /",
    "GSP33mbrahsiu:4493": "svapnajāgaritayorvikṣepikā, suṣupta ācchādikā layalakṣaṇā /",
    "GSP33mbrahsiu:4494": "tatrācchādakāvidyānivṛttirjñānavidheḥ phalam /",
    "GSP33mbrahsiu:4495": "taccāsat /",
    "GSP33mbrahsiu:4496": "yato nācchādikāyā avidyāyā nivṛttiḥ puruṣeṇārthyate tathā yathā vikṣepasya /",
    "GSP33mbrahsiu:4497": "sa hi vividhaduḥkhātmakaḥ /",
    "GSP33mbrahsiu:4498": "layastu vividhaduḥkhanivṛtterasakṛdānandatvena śrutau gītaḥ pratyutārthanīyaḥ syāt /",
    "GSP33mbrahsiu:4499": "api ca viparyāsamanicchato 'vidyābheda eva na syāt, avasthātraye",
    "GSP33mbrahsiu:4500": "'pyagrahaṇamātratvāt /",
    "GSP33mbrahsiu:4501": "tasmādagrahaṇaviparyayagrahaṇe dve avidye kāryakāraṇabhāvenāvasthite /",
    "GSP33mbrahsiu:4502": "[KKS_150] svapnajāgaritayorubhe, kāraṇabhūtāgrahaṇalakṣaṇā suṣupta ityavidyāpravibhāga upapadyate /",
    "GSP33mbrahsiu:4503": "taduktam ---",
    "GSP33mbrahsiu:4504": "kāryakāraṇabaddhau tāviṣyete viśvataijasau /",
    "GSP33mbrahsiu:4505": "prājñaḥ kāraṇabaddhastu dvau tu turye na sidhyataḥ'; //",
    "GSP33mbrahsiu:4506": "nanvanyathāyaṃ bhedaḥ ---",
    "GSP33mbrahsiu:4507": "agrahaṇasamyaggrahaṇābhyām /",
    "GSP33mbrahsiu:4508": "agrahaṇalakṣaṇācchādikā suṣupte, asamyaggrahaṇamitarayoḥ /",
    "GSP33mbrahsiu:4509": "tathā hi ---",
    "GSP33mbrahsiu:4510": "abhinnasya vastuno 'pradeśasya grahaṇe tathābhāvasya cāgrahaṇātpṛthaktvena",
    "GSP33mbrahsiu:4511": "pratyavabhāsaḥ /",
    "GSP33mbrahsiu:4512": "naitatsāram /",
    "GSP33mbrahsiu:4513": "yadi tāvadasamyaggrahaṇamātraṃ tadapaṭutvaṃ vā jñānasya kenaciddrūpeṇa vā",
    "GSP33mbrahsiu:4514": "grahaṇam, na sarvātmanā /",
    "GSP33mbrahsiu:4515": "tatra dūrasthe sūkṣme ca bhavatyapaṭu jñānaṃ sāmānyajñānam /",
    "GSP33mbrahsiu:4516": "na ca tadavidyā /",
    "GSP33mbrahsiu:4517": "na ca kiñcijjñānaṃ sarvātmanārthasya grāhakamiti sarvajñānamithyātvāpātaḥ",
    "GSP33mbrahsiu:4518": "abhedasyāgrahaṇe 'pi bhedasyāvartane 'pi bhedasyāsaṃvitterna nivartanīyamasti vidyayā /",
    "GSP33mbrahsiu:4519": "na khalvabhedāgrahaṇaṃ nivartanīyam /",
    "GSP33mbrahsiu:4520": "na hi tatkiñcidaparādhyati /",
    "GSP33mbrahsiu:4521": "bhedastu vividhaduḥkhāyatanam /",
    "GSP33mbrahsiu:4522": "athāsamyaggrahaṇaṃ pṛthakpratyavabhāso 'pṛthagātmanaḥ, abhyupetā tarhi viparyayakhyātiḥ",
    "GSP33mbrahsiu:4523": "apṛthak pṛthak prakāśata iti /",
    "GSP33mbrahsiu:4524": "athocyeta ---",
    "GSP33mbrahsiu:4525": "na brūmaḥ pṛthak prakāśate, kiṃ tu pṛthagiva prakāśata iti /",
    "GSP33mbrahsiu:4526": "ka ivārthaḥ? yadi yathā pṛthagbhūtamaprakāśamānaikatvaṃ prakāśate tathaikamapyātmatattvamagṛhyamāṇaikatvaṃ prakāśata iti /",
    "GSP33mbrahsiu:4527": "kenacidaṃśena grahaṇaṃ sarvātmanā cāgrahaṇamuktaṃ bhavati, tatra coktam /",
    "GSP33mbrahsiu:4528": "atha prakāśata iva, na tu prakāśate /",
    "GSP33mbrahsiu:4529": "prakāśane ka upamārthaḥ? tannibandhanavyavahārapravṛttiḥ /",
    "GSP33mbrahsiu:4530": "tannibandhanaścedvyavahāraḥ /",
    "GSP33mbrahsiu:4531": "prāptaṃ prakāśanam ---",
    "GSP33mbrahsiu:4532": "nāsati kāraṇe kāryaṃ bhavatīti /",
    "GSP33mbrahsiu:4533": "athābhedāgraha eva pṛthaktvagrahābhimānaḥ /",
    "GSP33mbrahsiu:4534": "tadasat, agrahaṇasyābhāvasya svarūpeṇa pararūpeṇa vā grahaṇānabhyupagamāt /",
    "GSP33mbrahsiu:4535": "aprakāśamāne ca pṛthaktve kutastadavagrahaḥ? abhinne ca bhedābhimānaṃ",
    "GSP33mbrahsiu:4536": "parityajyābhedāgrahaṇe bhedagrahābhimānamūrīkurvatā kiṃ parihṛtaṃ syāt?",
    "GSP33mbrahsiu:4537": "tasmātsuṣṭhūcyate ---",
    "GSP33mbrahsiu:4538": "‘layavikṣepabhedaśca na syādagrahamātrake'; iti /",
    "GSP33mbrahsiu:4539": "[KKS_151] nanvanātmarūpeṇa pratipatterna dṛśyate kiñcitphalam /",
    "GSP33mbrahsiu:4540": "tatrādṛṣṭakalpanā syāt /",
    "GSP33mbrahsiu:4541": "ātmarūpapratipattestu dṛṣṭaṃ phalaṃ tatsvarūpasiddhiḥ /",
    "GSP33mbrahsiu:4542": "ucyate ---",
    "GSP33mbrahsiu:4543": "na yasya kasyaciddarśanād dṛṣṭārthatā, kiṃ tu puruṣārthasaṃsparśinaḥ /",
    "GSP33mbrahsiu:4544": "tena hi tadvidhirnirākāṅkṣā bhavati /",
    "GSP33mbrahsiu:4545": "na ca puruṣārrhabhedastattvātattvapratipattyoḥ /",
    "GSP33mbrahsiu:4546": "yathā hi viśuddhamadvaitamātmānaṃ pratipadyamānastathābhūto na śokena",
    "GSP33mbrahsiu:4547": "saṃspṛśyate, śocanīyābhāvāt /",
    "GSP33mbrahsiu:4548": "na karmāśayamupacinoti, kartavyābhāvāt /",
    "GSP33mbrahsiu:4549": "na kvaciddrajyati kiñcid dveṣṭi vā, viṣayābhāvāt /",
    "GSP33mbrahsiu:4550": "‘evaṃ jīvanneva vidvānvimukto bhavati /",
    "GSP33mbrahsiu:4551": "tathā atathābhūtamapi tathābhāvanāpuraḥsaraṃ sākṣādiva pratipadyamānaḥ /",
    "GSP33mbrahsiu:4552": "abhūto 'pyarthaḥ paribhāvanātiśayādbhūtavyavahāraheturbhavati /",
    "GSP33mbrahsiu:4553": "idameva cātra yujyate, pratyakṣādīnāmavirodhāt, karmavidhīnāṃ ca bhūtārthatvāt /",
    "GSP33mbrahsiu:4554": "paramārthe hi prapañcaśūnyatve pratyakṣādīni pramāṇāni bādhyeran /",
    "GSP33mbrahsiu:4555": "karmavidhayaścābhūtakalpanopādānavyavahārasiddhārthagocarāḥ syuḥ /",
    "GSP33mbrahsiu:4556": "tasmādaparamārthenaivādvaitātmajñānavidhiryujyate /",
    "GSP33mbrahsiu:4557": "jānātistattvabodhe cenna mithyādiviśeṣaṇāt // MBs_2.171 //",
    "GSP33mbrahsiu:4558": "nātmā jñātastathā syāccenna tadrūpāvidhānataḥ /",
    "GSP33mbrahsiu:4559": "pramāṇāntarasiddhatve natarāmanyathā yadi // MBs_2.172 //",
    "GSP33mbrahsiu:4560": "śabdārpitena rūpeṇa tasya jñānaṃ vidhīyate /",
    "GSP33mbrahsiu:4561": "atattvenāpi tenāsya vijñānamavakalpate // MBs_2.173 //",
    "GSP33mbrahsiu:4562": "yadi matam ---",
    "GSP33mbrahsiu:4563": "‘sa vijijñāsitavyaḥ'; iti jānātistattvapariccheda eva vartate /",
    "GSP33mbrahsiu:4564": "tena nābhūtasamāropeṇa jñānavidhiḥ syāditi /",
    "GSP33mbrahsiu:4565": "tanna, mithyātvādibhirjñānaṃ viśeṣyate ---",
    "GSP33mbrahsiu:4566": "mithyājñānaṃ samyagjñānaṃ saṃśayajñānamiti /",
    "GSP33mbrahsiu:4567": "tadekaniyame nopapadyeta, paunaruktyādvirodhācca /",
    "GSP33mbrahsiu:4568": "syādetat ---",
    "GSP33mbrahsiu:4569": "asvarūpeṇa pratipattau na tadātmajñānam, anyajñānameva bhavati /",
    "GSP33mbrahsiu:4570": "tattvajñānaṃ ca vidhīyate /",
    "GSP33mbrahsiu:4571": "tasmāttattvasiddhiriti /",
    "GSP33mbrahsiu:4572": "tacca na /",
    "GSP33mbrahsiu:4573": "na khalvetāvadeva tat ---",
    "GSP33mbrahsiu:4574": "‘ātmā jñātavyaḥ iti /",
    "GSP33mbrahsiu:4575": "[KKS_152] yadi syāttadrūpajñānavidhiḥ /",
    "GSP33mbrahsiu:4576": "tacca na, ubhayathānupapatteḥ /",
    "GSP33mbrahsiu:4577": "pramāṇāntarasiddhaṃ cedātmarūpaṃ na tajjñānaṃ vidheyam /",
    "GSP33mbrahsiu:4578": "athāsiddham, aśakyameva tat /",
    "GSP33mbrahsiu:4579": "syādetat ---",
    "GSP33mbrahsiu:4580": "‘apahatapāpmā vijaro vimṛtyuḥ'; ‘idaṃ sarvaṃ yadayamātmā'iti",
    "GSP33mbrahsiu:4581": "śabdasamarpitarūpasya tasya jñānaṃ vidhīyate, tena ca tattvenāpi",
    "GSP33mbrahsiu:4582": "tatsaṃbhavati samāropitenāpi, tena na niyogatastathābhūtajñānavidhestathābhāvo 'sya pratīyate",
    "GSP33mbrahsiu:4583": "jñānaṃ yadi ca dṛṣṭārthaṃ prāptaṃ dṛṣṭata eva tat /",
    "GSP33mbrahsiu:4584": "ātmarūpavijijñāsorajijñāsorvṛthaiva tat // MBs_2.174 //",
    "GSP33mbrahsiu:4585": "tadupāyo na cejjñātastasyaivāstu vidhistataḥ /",
    "GSP33mbrahsiu:4586": "avaghātādividhayo nādṛṣṭasparśavarjitāḥ // MBs_2.175 //",
    "GSP33mbrahsiu:4587": "alaukikamidaṃ jñānamato yadi vidhīyate /",
    "GSP33mbrahsiu:4588": "na rūpasiddhaye tāvadyataḥ kartavyatā vidheḥ // MBs_2.176 //",
    "GSP33mbrahsiu:4589": "kartavyatā ca dṛṣṭārthe dṛṣṭādeva prasiddhyati /",
    "GSP33mbrahsiu:4590": "alaukike 'rtharūpe 'taḥ śabdena pratipādite // MBs_2.177 //",
    "GSP33mbrahsiu:4591": "jñāne jñeyābhyupāyatvātsvayamevonmukhaḥ pumān /",
    "GSP33mbrahsiu:4592": "tadupāye tvavijñāte vidhinā sa pravartyatām // MBs_2.178 //",
    "GSP33mbrahsiu:4593": "niyogānupraveśo 'to vihantyeva pramāṇatām /",
    "GSP33mbrahsiu:4594": "bhūtartha iti nopāsyo bhūtārthagatimicchatā // MBs_2.179 //",
    "GSP33mbrahsiu:4595": "yadi ca jñānasya dṛṣṭaṃ phalam, tata eva pravṛttisiddhe vyartho vidhiḥ /",
    "GSP33mbrahsiu:4596": "yo hyātmarūpamanubhavitukāmaḥ, sa tasya jñāne svayameva yatate /",
    "GSP33mbrahsiu:4597": "yastu na tathā, tasya tadvyarthamiti vidhiśatenāpi sa na pravartyate /",
    "GSP33mbrahsiu:4598": "athopāyājñānāddṛṣṭaphale 'pi na pravartate svayam, ato vidhīyata iti /",
    "GSP33mbrahsiu:4599": "tacca vārtam /",
    "GSP33mbrahsiu:4600": "yataḥ sa evopāyo vidhīyatām, yatrāyamajñānānna pravṛttaḥ /",
    "GSP33mbrahsiu:4601": "jñāne tu dṛṣṭaphalatvātpravartata [KKS_153] eva /",
    "GSP33mbrahsiu:4602": "syādetat, avaghātādiṣu dṛṣṭaphaleṣvapi dṛṣṭo vidhiḥ /",
    "GSP33mbrahsiu:4603": "satyam, na tvadṛṣṭasaṃsparśarahitaḥ /",
    "GSP33mbrahsiu:4604": "tatrāpi hi niyamādṛṣṭaṃ phalaṃ taṇḍuleṣu tatpraṇāḍyā vā pradhānapūrvasiddhiradṛṣṭaiva /",
    "GSP33mbrahsiu:4605": "atha matam ---",
    "GSP33mbrahsiu:4606": "advaitātmajñānamadṛṣṭapūrvamalaukikam /",
    "GSP33mbrahsiu:4607": "ato 'nantaraphalamapi vidhīyata iti /",
    "GSP33mbrahsiu:4608": "tatrocyate ---",
    "GSP33mbrahsiu:4609": "kimarthaṃ vidhīyate /",
    "GSP33mbrahsiu:4610": "pramāṇāntarāgocarasya svarūpapratipattyartham, āhosvidanuṣṭhānārtham?",
    "GSP33mbrahsiu:4611": "tatra na svarūpasiddhyartham, anuṣṭhānaphalo hi vidhirnānuṣṭhānāya,",
    "GSP33mbrahsiu:4612": "dṛṣṭārthatvādeva tatsiddheḥ /",
    "GSP33mbrahsiu:4613": "tasmādalaukike 'pahatapāpmādirūpa ātmatattve śabdātpratipanne tasya",
    "GSP33mbrahsiu:4614_0": "sākṣājjñānaṃ prati tadanubhavopāyatvātsvayameva puruṣasyābhimukhyaṃ bhavatīti vyarthaṃ",
    "GSP33mbrahsiu:4614_1": "tadvidhānam, yathāścaryabhūte kasmiṃścidarthe āgamātpratipanne tasya sākṣātkaraṇe",
    "GSP33mbrahsiu:4614_2": "svayamevonmukhatvaṃ bhavati /",
    "GSP33mbrahsiu:4615": "tadupāyeṣu tvajñāteṣūpāyatvajñāpanāya vidhānaṃ yujyate /",
    "GSP33mbrahsiu:4616": "tadevaṃ jñāne niyogānupapatterniyoge ca vasturūpāvagame prāmāṇyāyogādvyavasthitātmatattvapratipattimicchatā śabdānna tasya niyogānupraveśo 'bhyupagantavya iti /",
    "GSP33mbrahsiu:4617": "idānīṃ dvitīyapratipattividhinirāsāyāha ---",
    "GSP33mbrahsiu:4618": "ata eva na vijñānasaṃtānavidhiniṣṭhatā /",
    "GSP33mbrahsiu:4619": "tatrāpi pūrvavanna syātsvarūpāvagatipramā // MBs_2.180 //",
    "GSP33mbrahsiu:4620": "svarūpaniṣṭhācchabdāttu pramitasya vaco 'ntarāt /",
    "GSP33mbrahsiu:4621": "upāsanavidhānaṃ syātprāptestadapi vā vṛthā // MBs_2.181 //",
    "GSP33mbrahsiu:4622": "abhyāsena pratyayasya prakarṣasyābhivīkṣaṇāt /",
    "GSP33mbrahsiu:4623": "tasmādbhavatyakārye 'rthe vedāntānāṃ pramāṇatā // MBs_2.182 //",
    "GSP33mbrahsiu:4624": "yadapi matam ---",
    "GSP33mbrahsiu:4625": "‘sa kratuṃ kurvīta'prajñāṃ kurvīta'; ‘nididhyāsitavyaḥ'; iti, yatrāpi svarūpaniṣṭhataiva lakṣyate ‘tattvamasi'; iti tatrāpi ‘sadasmi ---",
    "GSP33mbrahsiu:4626": "iti ceto dhārayet'iti vivakṣitatvācchravaṇādanyadanucintanaṃ dhyānaṃ pratyayapravāho vidhīyate karmavadevāmṛtatvaphalam /",
    "GSP33mbrahsiu:4627": "[KKS_154] tadapyata eva na yujyate,",
    "GSP33mbrahsiu:4628": "pūrvoktāttattvāvagatipramāṇābhāvaprasaṅgādanyaniṣṭhatvādvākyasya /",
    "GSP33mbrahsiu:4629": "atha tu vākyāntarāttattvaniṣṭhādadhigate tadviṣayapratyayapravāhavidhānamiṣyate /",
    "GSP33mbrahsiu:4630": "bhavatu /",
    "GSP33mbrahsiu:4631": "na kaściddoṣaḥ /",
    "GSP33mbrahsiu:4632": "tathā ca ‘vijñāya prajñāṃ kurvīta'ityātmatattvavijñānasya siddhatāṃ darśayati /",
    "GSP33mbrahsiu:4633": "tadapi vā vyarthameva, prāptārthatvāt /",
    "GSP33mbrahsiu:4634": "sākṣātkaraṇaphalaṃ hi tattadanucintanaṃ dṛṣṭārtham, na tato 'nyatphalamākāṅkṣyate /",
    "GSP33mbrahsiu:4635": "amṛtatvaṃ hi na svarūpāvirbhāvādanyaditi prāgvarṇitam /",
    "GSP33mbrahsiu:4636": "dṛṣṭā ca jñānābhyāsasya samyagjñānaprasādahetutā loke /",
    "GSP33mbrahsiu:4637": "bhāvanāviśeṣāddhi abhūtamapyanubhavamāpadyate, kiṃ punarbhūtam /",
    "GSP33mbrahsiu:4638_0": "‘sa kratuṃ kurvīta'; iti tu na sakalaviśeṣātigātmatattvānucintanaṃ vidhīyate tadbhāvaphalam,",
    "GSP33mbrahsiu:4638_1": "api tu nāmarūpopādhimanomayaprāṇaśarīrādirūpānudhyānamaiśvaryaphalam, krameṇa vā",
    "GSP33mbrahsiu:4638_2": "sākṣātkaraṇaphalam ‘tameva dhīro vijñāya'; iti na prajñākaraṇavidhiḥ /",
    "GSP33mbrahsiu:4639": "‘tameva'ityanyanivṛtteḥ śrutattvānnivṛttau tātparyaṃ gamyate, ‘raktaḥ paṭo",
    "GSP33mbrahsiu:4640": "bhavati'iti tayā raktaparatvaṃ vākyasya /",
    "GSP33mbrahsiu:4641": "atra ākāśāditattvabhedapūrvamavibhāgaḥ pratipāditaḥ, tatra tathaiva prajñākaraṇaprasaṅge ‘tameva'; iti vidhīyate /",
    "GSP33mbrahsiu:4642": "tathā ca pūrvārdhe ---",
    "GSP33mbrahsiu:4643": "‘virajaḥ para ākāśādaja ātmā mahān dhruvaḥ'; /",
    "GSP33mbrahsiu:4644": "ityākāśādibhyaḥ paratvenātmatattvaṃ darśitam /",
    "GSP33mbrahsiu:4645": "tasya tathaiva prajñākaraṇaprasaṅge tannivṛttaye ‘tameva'; ityucyate /",
    "GSP33mbrahsiu:4646": "anyathā na evaśabdasya phalam, na ca nivartyaṃ vijñāyeta /",
    "GSP33mbrahsiu:4647": "tathā ca tadevottareṇa prapañcyate ‘nānudhyāyādbahūñchabdān';",
    "GSP33mbrahsiu:4648": "ityekavākyatā /",
    "GSP33mbrahsiu:4649": "anyathā vākyaṃ bhidyeta /",
    "GSP33mbrahsiu:4650": "śabdamātre cānudhyānāprasaṅgāt śabdapūrvattvāttasya śabdārthaviṣayamevedamiti /",
    "GSP33mbrahsiu:4651": "evam ‘ātmetyevopāsīta'ityevakāraśrutestadarthavidhiḥ /",
    "GSP33mbrahsiu:4652": "‘nididhyāsitavyaḥ'; ityapi ‘ātmanastu kāmāya'; ityupakramāt ‘idaṃ sarvaṃ",
    "GSP33mbrahsiu:4653": "[KKS_155] yadayamātmā'ityupasaṃhārādātmasvarūpaparamekaṃ vākyam /",
    "GSP33mbrahsiu:4654": "tadantargatāḥ ‘draṣṭavyaḥ śrotavyo nididhyāsitavyaḥ'; iti na pṛthagvidhayaḥ kṛtyapratyayayoge 'pi /",
    "GSP33mbrahsiu:4655": "kṛtyapratyayasyārthāntare 'pi smaraṇādarhādau stutyarthāḥ yathopāṃśuyājavākyāntargatāḥ ‘viṣṇurupāṃśu yaṣṭavyaḥ'ityevamādayaḥ /",
    "GSP33mbrahsiu:4656": "‘aitadātmyamidaṃ sarvaṃ tatsatyaṃ sa ātmā tattvamasi'iti bhūta eva paryavasitaṃ vākyam",
    "GSP33mbrahsiu:4657": "tatra ‘sadasmi ---",
    "GSP33mbrahsiu:4658": "iti dhārayet'; iti kalpaneyam /",
    "GSP33mbrahsiu:4659": "tasmāttrividhasyāpi jñānasya vidheyatvāyogāt, vinā ca vidhervākyārthapratipatteḥ, apauruṣeyatvena nirapekṣatvādbhūte 'pyarthe",
    "GSP33mbrahsiu:4660": "vedāntānāṃ prāmāṇyasiddhiḥ /",
    "GSP33mbrahsiu:4661": "tathā ca ‘tattu samanvayāt'iti codanālakṣaṇāddharmāttuśabdena viśeṣyaṃ brahma samanvayagamyamuktam",
    "GSP33mbrahsiu:4662": "samanvayo hi padārthānāṃ saṃsargo viniyogastato brahma gamyate, na codanāta ityarthaḥ /",
    "GSP33mbrahsiu:4663": "nanvaviśeṣeṇa kārye 'rthe vedasya prāmāṇyaṃ varṇitam ---",
    "GSP33mbrahsiu:4664": "‘codanālakṣaṇo 'rtho dharmaḥ'; iti /",
    "GSP33mbrahsiu:4665": "codanālakṣaṇo vedārtha ityarthaḥ /",
    "GSP33mbrahsiu:4666": "naitatsāram /",
    "GSP33mbrahsiu:4667": "evaṃ hi siddhaprāmāṇyavedārthavicāro 'yaṃ syāttaduttaralakṣaṇavat /",
    "GSP33mbrahsiu:4668": "tatrānantaraṃ prāmāṇyapratipādanaṃ na yujyeta, ‘vṛttaṃ pramāṇalakṣaṇam';",
    "GSP33mbrahsiu:4669": "iti ca /",
    "GSP33mbrahsiu:4670": "mantrārthavādeṣu ca kāryārthatvena vipratipattirna syāt /",
    "GSP33mbrahsiu:4671": "sā copariṣṭādeva nirasiṣyate bahu cātra vaktavyamityalaṃ prasaṅgena /",
    "GSP33mbrahsiu:4672": "yathānyamānavyatibhedamuktā matiḥ pramāṇatvamupaiti kārye /",
    "GSP33mbrahsiu:4673": "apauruṣeyāgamalabdhajanmā tathaiva siddhe nirapekṣabhāvāt // MBs_2.183 //",
    "GSP33mbrahsiu:4674": "//iti niyogakāṇḍas tṛtīyaḥ //",
    "GSP33mbrahsiu:4675": "// caturthaḥ (siddhi)kāṇḍaḥ //",
    "GSP33mbrahsiu:4676": "evaṃ tāvatpratipattikartavyatāprāmāṇyavyājena yairaprāmāṇyamuktaṃ tatpratibodhanāya kṛtaḥ prayatnaḥ; idānīṃ tvaprāmāṇyamevāhurye tadbodhanāya prayatyate /",
    "GSP33mbrahsiu:4677": "tatra pūrvapakṣaḥ ---",
    "GSP33mbrahsiu:4678": "nanvanvitapadārthatvādvākyārthasya padārthatām /",
    "GSP33mbrahsiu:4679": "aprāpya na syādvākyārthaḥ padārthatve 'nyamānakaḥ // MBs_4.1 //",
    "GSP33mbrahsiu:4680": "na tāvadbrahmāntaryāmyādipadaṃ pramāṇam, saṃbandhajñānāpekṣayā pūrvasiddhe pratyayahetutvena",
    "GSP33mbrahsiu:4681": "nāpi vākyam; na hi tatsākṣādvācakam; padārthadvārā tu tat pratipattiḥ;",
    "GSP33mbrahsiu:4682": "apadārthe jñānasyābhāvāt /",
    "GSP33mbrahsiu:4683": "te hi saṃsargādguṇapradhānabhāvenetarapadārthaviśiṣṭamekaṃ padārthaṃ gamayanti /",
    "GSP33mbrahsiu:4684": "tatra padārtha eva viśiṣṭo vākyārtho bhavati /",
    "GSP33mbrahsiu:4685": "na cānadhigateṣu pramāṇāntareṇa padārthatvam; sambandhajñānāpekṣaṇāt ityuktam /",
    "GSP33mbrahsiu:4686": "tatrāpadārthatve na vākyaviṣayatvam; anavabodhakaṃ teṣāṃ vākyam /",
    "GSP33mbrahsiu:4687": "padārthatve pramāṇāntarādhigateranuvādakam /",
    "GSP33mbrahsiu:4688": "tatrātyantāparidṛṣṭabrahmādyarthapramāṇābhimateṣu vākyeṣu tadvācīni padāni",
    "GSP33mbrahsiu:4689": "syuḥ, na vā /",
    "GSP33mbrahsiu:4690": "yadi na santi na ta itaraiḥ saṃsṛjyeran na bhidyeranniti na teṣāṃ prameyāḥ loṣṭādivat /",
    "GSP33mbrahsiu:4691": "atha tu santi, tathāpi tairadhigatasaṃbandhairna pratipādyeran",
    "GSP33mbrahsiu:4692": "apratipannāśca na viśiṣṭavākyārthapratipattihetavaḥ; tatra yathā 'vanātpika ānīyatam'; iti pikapadārthajñāne 'vabodhakatvaṃ tathā teṣāmapi /",
    "GSP33mbrahsiu:4693": "tasmānna codanāto 'pūrvapadārthāvagamaḥ; sā hi vidhipratiṣedhābhyāṃ",
    "GSP33mbrahsiu:4694": "kriyāsu puruṣamadhikaroti; traividhyavṛddhaparigrahastu japopayogāt,",
    "GSP33mbrahsiu:4695": "upaniṣado vedāntāḥ; ---",
    "GSP33mbrahsiu:4696": "iti tatra viniyogāt /",
    "GSP33mbrahsiu:4697": "tatrocyate ---",
    "GSP33mbrahsiu:4698": "sāmānyena padārthatve siddhe 'sādhāraṇairguṇaiḥ /",
    "GSP33mbrahsiu:4699": "śakyāpūrvaviśeṣasya lokavat pratipādanā // MBs_4.2 //",
    "GSP33mbrahsiu:4700_0": "[KKS_157] yathā loke ‘dvīpaviśeṣe evaṃnāmāno maratakamayapādāḥ padmarāgamayacañcavaḥ",
    "GSP33mbrahsiu:4700_1": "sauvarṇarājatapakṣāḥ pakṣiṇaḥ'iti pakṣisāmānyaṃ pramāṇāntaradhigatamananyasādhāraṇena",
    "GSP33mbrahsiu:4700_2": "dharmakalāpena saṃsṛjyamānaṃ pramāṇāntarānadhigataṃ viśeṣarūpamāsādayati, vākyena",
    "GSP33mbrahsiu:4700_3": "ca pramīyate",
    "GSP33mbrahsiu:4701": "pramāṇāntarānadhigatena viśeṣarūpeṇa ---",
    "GSP33mbrahsiu:4702": "sarvasyaiva hi vākyasyānadhigato viśeṣa eva prameyaḥ tathā kāraṇasāmānyaṃ vā satsāmānyaṃ vā ‘yato vā imāni bhūtāni jāyante'; iti",
    "GSP33mbrahsiu:4703": "‘asthūlamanaṇvahrasvam'ityādipadārthaiḥ saṃsargādbhedācca pramāṇāntarānadhigataṃ viśeṣarūpamāsādayati, vākyasya ca prameyaṃ bhavati",
    "GSP33mbrahsiu:4704": "tadevaṃ lokasiddhapadārthānvayenaivāpūrvārthapratipatternānavabodhakatvamanuvādakatvaṃ vā",
    "GSP33mbrahsiu:4705": "sarvapratyayavedye vā brahmarūpe vyavasthite /",
    "GSP33mbrahsiu:4706": "prapañcasya pravilayaḥ śabdena pratipādyate // MBs_4.3 //",
    "GSP33mbrahsiu:4707": "pravilīnaprapañcena tadrūpeṇa na gocaraḥ /",
    "GSP33mbrahsiu:4708": "mānāntarasyeti matamāmnāyaikanibandhanam // MBs_4.4 //",
    "GSP33mbrahsiu:4709": "athavā na loke 'tyantamaprasiddhaṃ brahma, sarvapratyayavedyatvāt,",
    "GSP33mbrahsiu:4710": "brahmaṇo vyatirekeṇa pratyetavyasyābhāvāt, viśeṣapratyayānāṃ ca sāmānyarūpānugamāt, bhedopasaṃhārāvaśiṣṭaṃ ca satyaṃ brahma ---",
    "GSP33mbrahsiu:4711": "iti pratipādanāt, ‘vācārambhaṇaṃ vikāro nāmadheyaṃ mṛttiketyeva satyam';",
    "GSP33mbrahsiu:4712": "iti dṛṣṭāntāt /",
    "GSP33mbrahsiu:4713": "kiṃ tarhi śabdena pratipādyate? prapañcābhāvaḥ /",
    "GSP33mbrahsiu:4714": "tatra prapañcapadārtho 'pi siddhaḥ, niṣedho 'pi siddhaḥ, tayoḥ saṃsargāttadabhāvapratipattiḥ",
    "GSP33mbrahsiu:4715": "āmnāyaikanibandhanatvaṃ tu tasyocyate, pratyakṣādīnāmavidyāsaṃbhinnatvāt;",
    "GSP33mbrahsiu:4716": "pratyastamitanikhilabhedena rūpeṇāviṣayīkaraṇādbhedapratyastamayasyāmnāyāvagamyatvāditi /",
    "GSP33mbrahsiu:4717": "paraḥ punaḥ pratyavatiṣṭhate ---",
    "GSP33mbrahsiu:4718": "nanu cāpuruṣārthatvaṃ bhūtaniṣṭhe prasajyate /",
    "GSP33mbrahsiu:4719": "yat khalu vākyaṃ na puruṣaṃ kvaciddhitasādhane pravartayati ahitasādhanācca [KKS_158] nivartayati, kevalaṃ siddhamarthamanvācaṣṭe,",
    "GSP33mbrahsiu:4720": "tadapuruṣārtham; apuruṣārthatvācconmattapralāpavadapramāṇam; tathā ca prāyeṇa vedāntāḥ",
    "GSP33mbrahsiu:4721": "ucyate ---",
    "GSP33mbrahsiu:4722": "pramāṇasya na caitāvatpuruṣārthaikaniṣṭhatā // MBs_4.5 //",
    "GSP33mbrahsiu:4723": "(upekṣāmapi hi phalaṃ pramāṇasya pracakṣate) /",
    "GSP33mbrahsiu:4724": "(anena ślokārdhenātra bhavitavyamityabhyūhaḥ; paraṃ tu mātṛkāsu na dṛśyate /",
    "GSP33mbrahsiu:4725": "--- editor)",
    "GSP33mbrahsiu:4726": "api cājñānataḥ śokī duḥkhī jīvaḥ prakāśate // MBs_4.6 //",
    "GSP33mbrahsiu:4727": "tannivṛttiśca vijñānaṃ puruṣārthaḥ svayaṃ matam /",
    "GSP33mbrahsiu:4728": "kasmiṃścidarthe vijñāte kutūhalavatāṃ nṛṇām // MBs_4.7 //",
    "GSP33mbrahsiu:4729": "ākulānāṃ jñānajanma puruṣārthatvasaṃmatam /",
    "GSP33mbrahsiu:4730": "akṣādau ca yathārūpaniṣṭhe nāpuruṣārthatā // MBs_4.8 //",
    "GSP33mbrahsiu:4731": "na ca pravṛttiniṣṭhatvaṃ tathāsmin kena vāryate /",
    "GSP33mbrahsiu:4732": "jñeyasya puruṣārthatvaṃ tatra cedatra tatsamam // MBs_4.9 //",
    "GSP33mbrahsiu:4733": "puruṣārthaḥ svayaṃ brahma praśāntaṃ vijarādikam /",
    "GSP33mbrahsiu:4734": "atastattvamasītyevamanuśiṣyāya śiṣyate // MBs_4.10 //",
    "GSP33mbrahsiu:4735": "parapravṛtteraṅgatvaṃ pratyakṣādermataṃ yadi /",
    "GSP33mbrahsiu:4736": "atrāpi sākṣātkaraṇapravṛttāvaṅgateṣyatām // MBs_4.11 //",
    "GSP33mbrahsiu:4737": "na tāvanniyogataḥ pramāṇasya puruṣārthaphalatā /",
    "GSP33mbrahsiu:4738": "na khalu hitopādānāhitahāne eva pramāṇaphale; upekṣāmapi hi pramāṇaphalaṃ",
    "GSP33mbrahsiu:4739": "pramāṇavida ācakṣate /",
    "GSP33mbrahsiu:4740": "na ca puruṣārthatā pramāṇalakṣaṇam, pramāhetutvaṃ tu /",
    "GSP33mbrahsiu:4741": "tasmānna puruṣārthābhāvenāprāmāṇyam /",
    "GSP33mbrahsiu:4742": "api ca ‘śokyaham'duḥkhyaham'; 'dhanādīni mama naṣṭāni'iti",
    "GSP33mbrahsiu:4743": "viśuddhabrahmātmano jīvasya mithyājñānam; etannivṛttirūpaṃ ca viśuddhānandaprakāśabrahmātmatatvajñānam",
    "GSP33mbrahsiu:4744": "tat svarūpeṇaiva puruṣārthaḥ; aniṣṭanivṛttirūpatvādiṣṭāvirbhāvācca /",
    "GSP33mbrahsiu:4745": "yadyapi ca saṃskārāttasyānuvṛttistathāpi śābdajñānamanusaṃtanvato viduṣo na pūrvavadbhavati nivartate cātyantāya /",
    "GSP33mbrahsiu:4746": "dṛṣṭā ca jñānotpattereva puruṣārthatā kvacit kutūhalākulitānāmajñāte'rthe",
    "GSP33mbrahsiu:4747": "na hi [KKS_159] tajjñānāt paramanyadarthyate /",
    "GSP33mbrahsiu:4748": "na ca pravṛttinivṛttiviṣayasyaiva puruṣārthateti niyamaḥ; pratyakṣādīni hi pramāṇāni; na ca tāvatpravṛttinivṛttiparāṇi siddhavastuviṣayāṇi; na ca puruṣārthatāṃ jahati /",
    "GSP33mbrahsiu:4749": "yadi matam ---",
    "GSP33mbrahsiu:4750": "pratyakṣādijñeyaṃ hi siddhaṃ vastu puruṣārthaḥ salilādiḥ, tadupakārāt;",
    "GSP33mbrahsiu:4751": "tataḥ pratyakṣādīnāṃ puruṣārthatā bhūtaniṣṭhānāmapi /",
    "GSP33mbrahsiu:4752": "atrāpi ca śabdaprameyaṃ svayameva brahma puruṣārtho jarādivividhāśivopaśamāt paramānandaprakāśatvācca suprasannam /",
    "GSP33mbrahsiu:4753": "ata eva 'tattvamasi'iti śvetaketumukhenāśāsanīyāya puruṣāya śrutyābhinnamupadiśyate; abhinnaṃ hi tadanuśāsanīyāt /",
    "GSP33mbrahsiu:4754": "bhedena ca pratīyamānaṃ na puruṣārthaḥ /",
    "GSP33mbrahsiu:4755": "tattve tādātmyajñāne ca tathābhāvāt viśvāśivopaśamāt paramaśivabhāvācca paripūrṇaḥ puruṣārtho āpto bhavati /",
    "GSP33mbrahsiu:4756": "yadi matam ---",
    "GSP33mbrahsiu:4757": "pratyakṣādīnyapi pravṛtyaṅgānyeva,",
    "GSP33mbrahsiu:4758": "pramite 'rthe hānopādānādilakṣaṇāyāḥ pravṛttestanmūlatvāt;",
    "GSP33mbrahsiu:4759": "īdṛśaṃ pravṛtyaṅgatvamatrāpyastyeva, śabdāt pramite brahmaṇi",
    "GSP33mbrahsiu:4760": "sākṣātkaraṇāya pravṛtteriṣṭatvāditi //",
    "GSP33mbrahsiu:4761": "eṣā vedāntatattvapravicayacaturaprasphurannyāyatejā mārgaṃ mukternirundhannibiḍamapi tamo 'nādi nirdārayantī /",
    "GSP33mbrahsiu:4762": "sadyaḥ prakṣālayantī ghanamapi jagatāṃ tīrthadustarkapaṅkaṃ vyākhyātotkhātaviśvā śivaniratiśayaśreyase brahmasiddhiḥ // MBs_4.12 //",
    "GSP33mbrahsiu:4763": "[// iti maṇḍanamiśrāṇāṃ kṛtir brahmasiddhiḥ samāptā //]"
}