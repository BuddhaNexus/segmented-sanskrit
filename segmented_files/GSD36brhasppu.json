{
    "GSD36brhasppu:0": " [śrī brhaspatismṛtiḥ]",
    "GSD36brhasppu:1": " dharmapradhānāḥ puruṣāḥ pūrvam āsann ahiṃsakāḥ /",
    "GSD36brhasppu:2": " lobhadveṣābhibhūtānāṃ vyavahāraḥ pravartitaḥ // Brh_1,1.1 //",
    "GSD36brhasppu:3": " prayacchec ced bhṛtiṃ svāmī bhṛtyānāṃ karma kurvatām /",
    "GSD36brhasppu:4": " na kurvanti ca bhṛtyāś cet tatra vādaḥ pravartate // Brh_1,1.2 //",
    "GSD36brhasppu:5": " hiṃsāṃ vā kurute kaś cid deyaṃ vā na prayacchati /",
    "GSD36brhasppu:6": " dve hi sthāne vivādasya tayor bahutarā gatiḥ // Brh_1,1.3 //",
    "GSD36brhasppu:7": " yato dravyaṃ vinikrīya ṛṇārthaṃ caiva gṛhyate /",
    "GSD36brhasppu:8": " tanmūlyam uttamarṇena vyavahāra iti smṛtaḥ // Brh_1,1.4 //",
    "GSD36brhasppu:9": " [Brh_1,1.1 rājaguṇāḥ]",
    "GSD36brhasppu:10": " guṇadharmān ato rājñaḥ kathayāmy anupūrvaśaḥ /",
    "GSD36brhasppu:11": " dhanikarṇikasaṃdigdhau pratibhūlekhyasākṣiṇaḥ // Brh_1,1.5 //",
    "GSD36brhasppu:12": " vicārayati yaḥ samyak tasyotpattiṃ nibodhata /",
    "GSD36brhasppu:13": " somāgnyarkānilendrāṇāṃ vittāpattyor yamasya ca // Brh_1,1.6 //",
    "GSD36brhasppu:14": " tejomātraṃ samuddhṛtya rājño mūrtir hi nirmitā /",
    "GSD36brhasppu:15": " tasya savāṇi bhūtāni carāṇi sthāvarāṇi ca // Brh_1,1.7 //",
    "GSD36brhasppu:16": " bhayād bhogāya kalpante svadharmān na calanti ca /",
    "GSD36brhasppu:17": " nārājake kṛṣivaṇik- kusīdaparipālanam // Brh_1,1.8 //",
    "GSD36brhasppu:18": " tasmād varṇāśramāṇāṃ tu netāsau nirmitaḥ purā /",
    "GSD36brhasppu:19": " [Brh_1,1.2 vyavahārapadāni]",
    "GSD36brhasppu:20": " dvipado vyavahāraḥ syāt dhanahiṃsāsamudbhavaḥ // Brh_1,1.9 //",
    "GSD36brhasppu:21": " dvisaptako'rthamūlas tu hiṃsāmūlaś caturvidhaḥ /",
    "GSD36brhasppu:22": " pāruṣye dve vadhaś caiva parastrīsaṃgrahas tathā // Brh_1,1.10 //",
    "GSD36brhasppu:23": " kusīdanidhideyād yaṃ saṃbhūyotthānam eva ca /",
    "GSD36brhasppu:24": " bhṛtyadānam aśuśrūṣā bhūvādo 'svāmivikriyaḥ // Brh_1,1.11 //",
    "GSD36brhasppu:25": " krayavikrayānuśayaḥ samayātikramas tathā /",
    "GSD36brhasppu:26": " strīpuṃsayogaḥ steyaṃ ca dāyabhāgo'kṣadevanam // Brh_1,1.12 //",
    "GSD36brhasppu:27": " etāny arthasamutthāni padāni tu caturdaśa /",
    "GSD36brhasppu:28": " punar evaṃ prabhinnāni kriyābhedād anekadahā // Brh_1,1.13 //",
    "GSD36brhasppu:29": " pāruṣye dve sāhasaṃ ca parastrīsaṃgrahas tathā /",
    "GSD36brhasppu:30": " hiṃsodbhavapadāny evaṃ catvāry āha bṛhaspatiḥ // Brh_1,1.14 //",
    "GSD36brhasppu:31": " hīnamadhyottamatvena prabhinnāni pṛthak pṛthak /",
    "GSD36brhasppu:32": " viśeṣa eṣāṃ nirdiṣṭaś caturṇām apy anukramāt // Brh_1,1.15 //",
    "GSD36brhasppu:33": " padāny aṣṭādaśaitāni dharmaśāstroditāni tu /",
    "GSD36brhasppu:34": " mūlaṃ sarvavivādānāṃ ye vidus te parīkṣakāḥ // Brh_1,1.16 //",
    "GSD36brhasppu:35": " pūrvapakṣaḥ smṛtaḥ pādo dvitīyas tūttaras tathā /",
    "GSD36brhasppu:36": " kriyāpādas tathā vācyaś caturtho nirṇayas tathā // Brh_1,1.17 //",
    "GSD36brhasppu:37": " [Brh_1,1.3 dharmādicatuṣṭayabalābalam]",
    "GSD36brhasppu:38": " dharmeṇa vyavahāreṇa cāritreṇa nṛpājñayā /",
    "GSD36brhasppu:39": " catuṣprakāro'bhihitaḥ saṃdigdhe 'rthe vinirṇayaḥ // Brh_1,1.18 //",
    "GSD36brhasppu:40": " śāstraṃ kevalam āśritya kriyate yatra nirṇayaḥ /",
    "GSD36brhasppu:41": " vyavahāraḥ sa vijñeyo dharmas tenāpi vardhate // Brh_1,1.19 //",
    "GSD36brhasppu:42": " deśasthityānumānena naigamānumatena ca /",
    "GSD36brhasppu:43": " kriyate nirṇayas tatra vyavahāras tu bādhyate // Brh_1,1.20 //",
    "GSD36brhasppu:44": " vihāya caritācāraṃ yatra kuryāt punar nṛpaḥ /",
    "GSD36brhasppu:45": " nirṇayaṃ sā tu rājājñā caritaṃ bādhyate tayā // Brh_1,1.21 //",
    "GSD36brhasppu:46": " dharmaśāstrānusāreṇa sāmātyaḥ sa purohitaḥ /",
    "GSD36brhasppu:47": " vyavahārān nṛpaḥ paśyet prajāsaṃrakṣaṇāya ca /",
    "GSD36brhasppu:48": " krodhalobhavihīnas tu satyavādī jitendriyaḥ // Brh_1,1.22 //",
    "GSD36brhasppu:49": " [Brh_1,1.4 dharmādhikaraṇam]",
    "GSD36brhasppu:50": " saptaprakṛtikaṃ yat tu vijigīṣor areś ca yat /",
    "GSD36brhasppu:51": " caturdaśakam evedaṃ maṇḍalaṃ paricakṣate // Brh_1,1.23 //",
    "GSD36brhasppu:52": " catvāraḥ pṛthivīpālāḥ pṛthaṅmitraiḥ sahāṣṭakam /",
    "GSD36brhasppu:53": " amātyādibhir ete ca jagaty akṣarasaṃhitāḥ // Brh_1,1.24 //",
    "GSD36brhasppu:54": " prātar utthāya nṛpatiḥ śaucaṃ kṛtvā vidhānataḥ /",
    "GSD36brhasppu:55": " gurūn jyotirvido vaidyān devān viprān purohitān // Brh_1,1.25 //",
    "GSD36brhasppu:56": " yathārham etān saṃpūjya supuṣpābharaṇāmbaraiḥ /",
    "GSD36brhasppu:57": " abhinandya ca gurvādīn sumukhaḥ praviśet sabhām // Brh_1,1.26 //",
    "GSD36brhasppu:58": " rājā kāryāṇi saṃpaśyet sadbhir eva tribhir vṛtaḥ /",
    "GSD36brhasppu:59": " sabhām eva praviśyāgryām āsīnaḥ sthita eva vā // Brh_1,1.27 //",
    "GSD36brhasppu:60": " [Brh_1,1.5 durgalakṣaṇam]",
    "GSD36brhasppu:61": " ātmadārārthalokānāṃ saṃcitānāṃ tu guptaye /",
    "GSD36brhasppu:62": " nṛpatiḥ kārayed durgaṃ prākāradvayasaṃyutam // Brh_1,1.28 //",
    "GSD36brhasppu:63": " bhūpānām indhanarasair vetraśaṣpānnavāhanaiḥ /",
    "GSD36brhasppu:64": " yantrāyudhaiś ca vividhaiḥ snigdhaiḥ śūrair narair yutam // Brh_1,1.29 //",
    "GSD36brhasppu:65": " vedavidyāvido viprān kṣatriyān agnihotriṇaḥ /",
    "GSD36brhasppu:66": " āhṛtya sthāpayet tatra teṣāṃ vṛttiṃ prakalpayet // Brh_1,1.30 //",
    "GSD36brhasppu:67": " anācchedyāḥ karās tebhyaḥ pradeyā gṛhabhūmayaḥ /",
    "GSD36brhasppu:68": " muktā bhāvyāś ca nṛpater lekhayitvā svaśāsane // Brh_1,1.31 //",
    "GSD36brhasppu:69": " nityaṃ naimittikaṃ kāmyaṃ śāntikaṃ pauṣṭikaṃ tathā /",
    "GSD36brhasppu:70": " paurāṇāṃ karma kuryus te saṃdigdhavinayaṃ tathā // Brh_1,1.32 //",
    "GSD36brhasppu:71": " samā nimnonnatā vāpi yatra bhūmir yathāvidhā /",
    "GSD36brhasppu:72": " śālāṭṭaparikhādyāś ca kartavyāś ca tathāvidhāḥ // Brh_1,1.33 //",
    "GSD36brhasppu:73": " samantāt tatra veśmāni kuryuḥ prakṛtayas tataḥ /",
    "GSD36brhasppu:74": " dvijavaiśyavaṇicchilpi- kārukā rakṣakās tathā // Brh_1,1.34 //",
    "GSD36brhasppu:75": " shalāvasthānaniṣkāśa- bhramaśvabhracatuṣpathān /",
    "GSD36brhasppu:76": " samājavikrayasthāna- govrajāṃś caiva kalpayet // Brh_1,1.35 //",
    "GSD36brhasppu:77": " guṇavān iti yaḥ proktaḥ khyāpito janasaṃsadi /",
    "GSD36brhasppu:78": " kathaṃ tenaiva vaktreṇa nirguṇaḥ parikathyate // Brh_1,1.36 //",
    "GSD36brhasppu:79": " tasmāt prabhutvaṃ vṛttiṃ ca nirdoṣasya na cālayet /",
    "GSD36brhasppu:80": " anavasthāprasaṅgaḥ syān naśyetopagrahas tathā // Brh_1,1.37 //",
    "GSD36brhasppu:81": " samyaṅ niviṣṭadeśas tu kṛtadurgas tu śāstrataḥ /",
    "GSD36brhasppu:82": " kaṇṭakoddharaṇe nityam ātiṣṭhed balam uttamam // Brh_1,1.38 //",
    "GSD36brhasppu:83": " tat prajāpālanaṃ proktaṃ trividhaṃ nyāyavedibhiḥ /",
    "GSD36brhasppu:84": " paracakrāc caurabhayād balino'nyāyavartinaḥ // Brh_1,1.39 //",
    "GSD36brhasppu:85": " parānīkastenabhayam upāyaiḥ śamayen nṛpaḥ /",
    "GSD36brhasppu:86": " balavat paribhūtānāṃ pratyahaṃ nyāyadarśanaiḥ // Brh_1,1.40 //",
    "GSD36brhasppu:87": " yad adhīte yad yajate yaj juhoti yad arcati /",
    "GSD36brhasppu:88": " tasya ṣaḍbhāgabhāg rājā samyag bhavati rakṣaṇāt // Brh_1,1.41 //",
    "GSD36brhasppu:89": " rakṣan dharmeṇa bhūtāni rājā vadhyāṃś ca ghātayan /",
    "GSD36brhasppu:90": " yajate 'harahar yajñaiḥ sahasraśatadakṣiṇaiḥ // Brh_1,1.42 //",
    "GSD36brhasppu:91": " daśāṣṭaṣaṣṭhaṃ nṛpater bhāgaṃ dadyāt kṛṣīvalam /",
    "GSD36brhasppu:92": " khilād varṣāvasantāc ca kṛṣyamāṇād yathākramam // Brh_1,1.43 //",
    "GSD36brhasppu:93": " deśasthityā baliṃ dadyur bhūtaṃ ṣaṇmāsavārṣikam /",
    "GSD36brhasppu:94": " eṣa dharmaḥ samākhyātaḥ kīnāśānāṃ purātanaḥ // Brh_1,1.44 //",
    "GSD36brhasppu:95": " [Brh_1,1.7 sabhāniveśanaprakāraḥ]",
    "GSD36brhasppu:96": " audakaṃ pārvataṃ vārkṣyam airaṇaṃ dhānvanaṃ tathā /",
    "GSD36brhasppu:97": " durgamadhye gṛhaṃ kuryāj jalavṛkṣāvṛtaṃ pṛthak // Brh_1,1.45 //",
    "GSD36brhasppu:98": " prāgdiśi prāṅmukhīṃ tasya lakṣaṇyāṃ kalpayet sabhām /",
    "GSD36brhasppu:99": " mālyadhūpāsanopetāṃ bījaratnasamanvitām // Brh_1,1.46 //",
    "GSD36brhasppu:100": " pratimālekhyadevaiś ca yuktām agnyambunā tathā /",
    "GSD36brhasppu:101": " lakṣaṇyāṃ vāstuśāstrokta- lakṣaṇena tu lakṣitām // Brh_1,1.47 //",
    "GSD36brhasppu:102": " bhadrāsanam adhiṣṭhāya saṃvītāṅgaḥ samāhitaḥ /",
    "GSD36brhasppu:103": " praṇamya lokapālebhyaḥ kāryadarśanam ārabhet // Brh_1,1.48 //",
    "GSD36brhasppu:104": " vipro dharmadrumasyādiḥ skandhaśākhe mahīpatiḥ /",
    "GSD36brhasppu:105": " sacivāḥ patrapuṣpāṇi phalaṃ nyāyena pālanam // Brh_1,1.49 //",
    "GSD36brhasppu:106": " yaśo vittaṃ phalaraso bhogopagrahapūjanam /",
    "GSD36brhasppu:107": " ajeyatvaṃ lokapaṅktiḥ svarge sthānaṃ ca śāśvatam // Brh_1,1.50 //",
    "GSD36brhasppu:108": " vodotvaitān nyāyarasān samo bhūtvā vivādanam /",
    "GSD36brhasppu:109": " tyaktalobhādikaṃ rājā dharmaṃ kuryād vinirṇayam // Brh_1,1.51 //",
    "GSD36brhasppu:110": " rājā vṛttivivādānāṃ svayam eva pradarśanam /",
    "GSD36brhasppu:111": " śāstradṛṣṭena mārgeṇa sa vidvadbhiḥ prasevyate // Brh_1,1.52 //",
    "GSD36brhasppu:112": " tasmān nyāyena rājā tu samyag yatnena pālayet /",
    "GSD36brhasppu:113": " tasmād arthaṃ ca rājyaṃ ca [yaśaś ca] vipulaṃ labhet // Brh_1,1.53 //",
    "GSD36brhasppu:114": " satyaṃ devāḥ samāsena manuṣyās tv anṛtaṃ viduḥ /",
    "GSD36brhasppu:115": " ihaiva tasya devatvaṃ yasya satye sthitā matiḥ // Brh_1,1.54 //",
    "GSD36brhasppu:116": " paśvājyyartvigādīnāṃ saṃyogāj jāyate 'dhvaraḥ /",
    "GSD36brhasppu:117": " yathā saṃbadhyate tena vyavahāras tathocyate // Brh_1,1.55 //",
    "GSD36brhasppu:118": " prāḍvivākasadasyānām upajīvya matāni tu /",
    "GSD36brhasppu:119": " tadyuktiyogād yo 'rtheṣu nirṇaye na sa daṇḍabhāk // Brh_1,1.56 //",
    "GSD36brhasppu:120": " [Brh_1,1.8 sabhāprabhedāḥ]",
    "GSD36brhasppu:121": " pratiṣṭhitāpratiṣṭhā ca mudritā śāsitā tathā /",
    "GSD36brhasppu:122": " caturvidhā sabhā proktā sabhyāś caiva tathāvidhāḥ // Brh_1,1.57 //",
    "GSD36brhasppu:123": " pratiṣṭhitā pure grāme calā nāmāpratiṣṭhitā /",
    "GSD36brhasppu:124": " mudritā adhyakṣasaṃyuktā rājayuktā ca śāsitā // Brh_1,1.58 //",
    "GSD36brhasppu:125": " nyāyān paśyet kṛtamatiḥ sā sabhādhvarasaṃmitā /",
    "GSD36brhasppu:126": " [Brh_1,1.9 sabhyāḥ]",
    "GSD36brhasppu:127": " lokavedāṅgadharmajñāḥ sapta pañca trayo 'pi vā /",
    "GSD36brhasppu:128": " yatropaviṣṭā viprāgryāḥ sā yajñasadṛśī sabhā // Brh_1,1.59 //",
    "GSD36brhasppu:129": " kuryād alagnakau rakṣed arthiprathyarthinau sadā /",
    "GSD36brhasppu:130": " etad daśāṅgaṃ karaṇaṃ yasyām adhyāsta pārthivaḥ // Brh_1,1.60 //",
    "GSD36brhasppu:131": " dvisasyāṣṭamaṃ bhāgaṃ muktvā kālaṃ susaṃviśet /",
    "GSD36brhasppu:132": " sa kālo vyavahārāṇāṃ śāstradṛṣṭaḥ paraḥ smṛtaḥ // Brh_1,1.61 //",
    "GSD36brhasppu:133": " sādhukarmakriyāyuktāḥ satyadharmaparāyaṇāḥ /",
    "GSD36brhasppu:134": " akrodhalobhāḥ śāstrajñāḥ sabhyāḥ kāryā mahībhujā // Brh_1,1.62 //",
    "GSD36brhasppu:135": " sapta pañca trayo vā sabhāsado bhavanti // Brh_1,1.63 //",
    "GSD36brhasppu:136": " deśācārānabhijñā ye nāstikāḥ śāstravarjitāḥ /",
    "GSD36brhasppu:137": " unmattakruddhalubdhārtā na praṣṭavyā vinirṇaye // Brh_1,1.64 //",
    "GSD36brhasppu:138": " rājā kāryāṇi saṃpaśyet prāḍvivāko 'tha vā dvijaḥ /",
    "GSD36brhasppu:139": " nyāyāṅgāny agrataḥ kṛtvā sabhyaśāstramate sthitaḥ // Brh_1,1.65 //",
    "GSD36brhasppu:140": " balena caturaṅgena yato rañjayate prajāḥ /",
    "GSD36brhasppu:141": " dīpyamānaḥ svavapuṣā tena rājābhidhīyate // Brh_1,1.66 //",
    "GSD36brhasppu:142": " ekas tv anekadhā prokto vyavahāro manīṣibhiḥ /",
    "GSD36brhasppu:143": " tasya nirṇayakṛd rājā brāhmaṇaś ca bahuśrutaḥ // Brh_1,1.67 //",
    "GSD36brhasppu:144": " vyavahārāśritaṃ praśnaṃ pṛcchati prāḍ iti śrutiḥ /",
    "GSD36brhasppu:145": " vivadet tatra yas tasmin prāḍvivākas tu sa smṛtaḥ // Brh_1,1.68 //",
    "GSD36brhasppu:146": " vivāde pṛcchati praśnaṃ pratipraśnaṃ tathaiva ca /",
    "GSD36brhasppu:147": " priyapūrvaṃ prāg vadati prāḍvivākas tataḥ smṛtaḥ // Brh_1,1.69 //",
    "GSD36brhasppu:148": " saprāḍvivākaḥ sāmātyaḥ sabrāhmaṇapurohitaḥ /",
    "GSD36brhasppu:149": " sasabhyaḥ prekṣako rājā svarge tiṣṭhati dharmataḥ // Brh_1,1.70 //",
    "GSD36brhasppu:150": " sarvaśāstrārthavettāram alubdhaṃ nyāyabhāṣiṇam /",
    "GSD36brhasppu:151": " vipraṃ prājñaṃ kramāyātam amātyaṃ sthāpayed dvijam // Brh_1,1.71 //",
    "GSD36brhasppu:152": " dvijān vihāya yaḥ paśyet kāryāṇi vṛṣalaiḥ saha /",
    "GSD36brhasppu:153": " tasya prakṣarate rāṣṭraṃ balaṃ kośaṃ ca naśyati // Brh_1,1.72 //",
    "GSD36brhasppu:154": " ye cāraṇyacarās teṣām araṇye karaṇaṃ bhavet /",
    "GSD36brhasppu:155": " senāyāṃ sainikānāṃ tu sārtheṣu baṇijāṃ tathā // Brh_1,1.73 //",
    "GSD36brhasppu:156": " kīnāśāḥ kārukā mallāḥ kusīdaśreṇivartakāḥ /",
    "GSD36brhasppu:157": " liṅginas taskarāś caiva svena dharmeṇa nirṇayaḥ // Brh_1,1.74 //",
    "GSD36brhasppu:158": " kulāni śreṇayaś caiva gaṇās tv adhikṛto nṛpaḥ /",
    "GSD36brhasppu:159": " pratiṣṭhā vyavahārāṇāṃ gurvebhyas tūttarottaram // Brh_1,1.75 //",
    "GSD36brhasppu:160": " tapasvināṃ tu kāryāṇi traividyair eva kārayet /",
    "GSD36brhasppu:161": " māyāyogavidāṃ caiva na svayaṃ kopakāraṇāt // Brh_1,1.76 //",
    "GSD36brhasppu:162": " adaṇḍyān daṇḍayan rājā daṇḍyāṃś caivāpy adaṇḍayan /",
    "GSD36brhasppu:163": " ayaśo mahad āpnoti narakaṃ caiva gacchati // Brh_1,1.77 //",
    "GSD36brhasppu:164": " api bhrātā suto 'rghyo vā śvaśuro māturo 'pi vā /",
    "GSD36brhasppu:165": " nādaṇḍyo nāma rājño 'sti dharmād vicalitaḥ svakāt // Brh_1,1.78 //",
    "GSD36brhasppu:166": " yatra vipro na vidvān syāt kṣatriyaṃ tatra yojayet /",
    "GSD36brhasppu:167": " vaiśyaṃ vā dharmaśāstrajñaṃ śūdraṃ yatnena varjayet // Brh_1,1.79 //",
    "GSD36brhasppu:168": " dharmakarmavihīnas tu brāhmair liṅgair vivarjitaḥ /",
    "GSD36brhasppu:169": " bravīti brāhmaṇo 'smīti tam āhur brāhmaṇabruvam // Brh_1,1.80 //",
    "GSD36brhasppu:170": " śabdābhidhānatattvajñau gaṇanākuśalau śucī /",
    "GSD36brhasppu:171": " nānālipijñau kartavyau rājñā gaṇakalekhakau // Brh_1,1.81 //",
    "GSD36brhasppu:172": " akāraṇe rakṣaṇe ca sākṣyarthipravādinām /",
    "GSD36brhasppu:173": " sabhyādhīnaḥ satyavādī kartavyas tu sa pūruṣaḥ // Brh_1,1.82 //",
    "GSD36brhasppu:174": " etad daśāṅgakaraṇaṃ yasyām adhyāsya pārthivaḥ /",
    "GSD36brhasppu:175": " nyhāyaṃ paśyet kṛtamatiḥ sā sabhādhvarasaṃmitā // Brh_1,1.83 //",
    "GSD36brhasppu:176": " eṣāṃ mūrdhā nṛpo 'ṅgānāṃ mukhaṃ cādhikṛtaḥ smṛtaḥ /",
    "GSD36brhasppu:177": " bāhū sabhyāḥ smṛtir hastau jaṅghe gaṇakalekhakau // Brh_1,1.84 //",
    "GSD36brhasppu:178": " hemāgnyambudṛśau hṛc ca pādau svapuruṣas tathā // Brh_1,1.85 //",
    "GSD36brhasppu:179": " hiraṇyam agnim udakaṃ dharmaśāstrāṇi caiva hi /",
    "GSD36brhasppu:180": " tanmadhye sthāpayed rājā puṇyāni ca hitāni ca // Brh_1,1.86 //",
    "GSD36brhasppu:181": " ādityacandradevādi dikpālān tatra kalpayet /",
    "GSD36brhasppu:182": " hemāgnyambusvapuruṣāḥ sādhanāṅgāni vai daśa // Brh_1,1.87 //",
    "GSD36brhasppu:183": " daśānām api caiteṣāṃ karma proktaṃ pṛthak pṛthak /",
    "GSD36brhasppu:184": " vaktādhyakṣo nṛpaḥ śāstā sabhyaḥ kāryaparīkṣakaḥ // Brh_1,1.88 //",
    "GSD36brhasppu:185": " smṛtir vinirṇayaṃ brūte jayadānaṃ damaṃ tathā /",
    "GSD36brhasppu:186": " śapathārthe hiraṇyāgnī ambu tṛṣitajantuṣu // Brh_1,1.89 //",
    "GSD36brhasppu:187": " gaṇako gaṇayed arthaṃ likhen nyāyaṃ ca lekhakaḥ /",
    "GSD36brhasppu:188": " partyarthisabhyānayanaṃ sākṣiṇam ca svapūruṣaḥ // Brh_1,1.90 //",
    "GSD36brhasppu:189": " vāgdaṇḍaś caiva dhigdaṇḍo viprādhīnau tu tāūbhau /",
    "GSD36brhasppu:190": " arthadaṇḍavadhāv uktau rājāyatāv ubhāv api // Brh_1,1.91 //",
    "GSD36brhasppu:191": " rājñā ye viditāḥ samyak kulaśreṇigaṇādayaḥ /",
    "GSD36brhasppu:192": " sāhasanyāyavarjyāni kuryuḥ kāryāṇi te nṛṇām // Brh_1,1.92 //",
    "GSD36brhasppu:193": " kulaśreṇigaṇādhyakṣāḥ proktā nirṇayakārakāḥ /",
    "GSD36brhasppu:194": " vicārya śreṇibhiḥ kāryaṃ kulair yan na vicāritam // Brh_1,1.93 //",
    "GSD36brhasppu:195": " gaṇaiś ca śreṇy avijñātaṃ gaṇājñātaṃ niyuktakaiḥ /",
    "GSD36brhasppu:196": " kulādibhyo 'dhikāḥ sabhyās tebhyo 'dhyakṣaḥ smṛto 'dhikaḥ // Brh_1,1.94 //",
    "GSD36brhasppu:197": " sarveṣām adhiko rājā dharmaṃ yatnena niścitam /",
    "GSD36brhasppu:198": " uttamādhamamadhyānāṃ vivādānāṃ vicāraṇāt // Brh_1,1.95 //",
    "GSD36brhasppu:199": " uparyupari buddhīnāṃ carantīśvarabuddhayaḥ /",
    "GSD36brhasppu:200": " ajñānatimiropetān saṃdehapaṭalānvitān // Brh_1,1.96 //",
    "GSD36brhasppu:201": " nirāmayān yaḥ kurute śāstrāñjanaśalākayā /",
    "GSD36brhasppu:202": " iha kīrtiṃ rājapūjāṃ labhate svargatiṃ ca saḥ // Brh_1,1.97 //",
    "GSD36brhasppu:203": " lobhadveṣādikaṃ tyaktvā yaḥ kuryāt kāryanirṇayam /",
    "GSD36brhasppu:204": " śāstroditena vidhinā tasya yajñaphalaṃ bhavet // Brh_1,1.98 //",
    "GSD36brhasppu:205": " adharmataḥ pravṛttaṃ tu nopekṣeran sabhāsadaḥ /",
    "GSD36brhasppu:206": " upekṣamāṇās te bhūpā narakaṃ yānty adhomukhāḥ // Brh_1,1.99 //",
    "GSD36brhasppu:207": " nyāyamārgād apetaṃ tu jñātvā cittaṃ mahīpateḥ /",
    "GSD36brhasppu:208": " vaktavyaṃ tv apriyaṃ tatra na sabhyaḥ kilbiṣī tataḥ // Brh_1,1.100 //",
    "GSD36brhasppu:209": " sabhyena tāvad vaktavyaṃ dharmārthasahitaṃ vacaḥ /",
    "GSD36brhasppu:210": " śṛṇoti yadi no rājā syāt tu sabhyas tato 'naghaḥ // Brh_1,1.101 //",
    "GSD36brhasppu:211": " anirṇīteṣu yady evaṃ saṃbhāṣeta raho 'rthinā /",
    "GSD36brhasppu:212": " prāḍvivāko 'pi daṇḍyaḥ syāt sabhyāś caiva viśeṣataḥ // Brh_1,1.102 //",
    "GSD36brhasppu:213": " snetāc cājñānato vāpi mohād vā lobhato 'pi vā /",
    "GSD36brhasppu:214": " yatra sabhyo 'nyathāvādī daṇḍyo 'sabhyaḥ smṛto hi saḥ // Brh_1,1.103 //",
    "GSD36brhasppu:215": " lekhyaṃ yatra na vidyeta na sākṣī na ca bhuktayaḥ /",
    "GSD36brhasppu:216": " pramāṇāni na santy ekaṃ pramāṇaṃ tatra pārthivaḥ // Brh_1,1.104 //",
    "GSD36brhasppu:217": " niścetuṃ ye na śakyāḥ syur vādāḥ saṃdigdharūpiṇaḥ /",
    "GSD36brhasppu:218": " teṣāṃ nṛpaḥ pramāṇ aṃ syāt sa sarvasya prabhur yataḥ // Brh_1,1.105 //",
    "GSD36brhasppu:219": " vyavahārān svayaṃ paśyet sabhyaiḥ parivṛto 'nvaham // Brh_1,1.106 //",
    "GSD36brhasppu:220": " anyāyavādinaḥ sabhyās tathaivotkocajīvinaḥ /",
    "GSD36brhasppu:221": " viśvaste vañcakāś caiva nirvāsyāḥ sarva eva te // Brh_1,1.107 //",
    "GSD36brhasppu:222": " niyukto vāniyukto vā śāstrajño vaktum arhati /",
    "GSD36brhasppu:223": " yat tena sadasi proktaṃ sa dharmo nātra saṃśayaḥ // Brh_1,1.108 //",
    "GSD36brhasppu:224": " pūrvāmukhas tūpaviśed rājā sabhyā udaṅmukhāḥ /",
    "GSD36brhasppu:225": " gaṇakaḥ paścimā yas tu lekhako dakṣiṇāmukhaḥ // Brh_1,1.109 //",
    "GSD36brhasppu:226": " yathā yamaḥ priyadveṣyau prāpte kāle niyacchati /",
    "GSD36brhasppu:227": " tathā rājñā niyantavyāḥ prajās tad dhi yamavratam // Brh_1,1.110 //",
    "GSD36brhasppu:228": " dharmaśāstrārthaśāstrābhyām avirodhena pārthivaḥ /",
    "GSD36brhasppu:229": " samīkṣamāṇo nipuṇaṃ vyavahāragatiṃ nayet // Brh_1,1.111 //",
    "GSD36brhasppu:230": " nyāyaśāstram atikramya sabhyair atra tu niścitam /",
    "GSD36brhasppu:231": " tatra dharmo hato hanti sarvān eva na saṃśayaḥ // Brh_1,1.112 //",
    "GSD36brhasppu:232": " dhāryaṃ manvādikaṃ śāstraṃ nārthaśāstraṃ kathaṃcana /",
    "GSD36brhasppu:233": " dvayor virodhe kartavyaṃ dharmaśāstroditaṃ vacaḥ // Brh_1,1.113 //",
    "GSD36brhasppu:234": " kevalaṃ śāstram āśritya na kartavyo vinirṇayaḥ /",
    "GSD36brhasppu:235": " yuktihīne vicāre tu dharmahāniḥ prajāyate // Brh_1,1.114 //",
    "GSD36brhasppu:236": " pūrvāhṇe tām adhiṣṭhāya vṛddhāmātyānujīvibhiḥ /",
    "GSD36brhasppu:237": " paśyet purāṇadharmārtha- śāstrāṇi śṛṇuyāt tathā // Brh_1,1.115 //",
    "GSD36brhasppu:238": " cauro 'cauraḥ sādhv asādhu jāyate vyavahārataḥ /",
    "GSD36brhasppu:239": " yuktiṃ vinā vicāreṇa māṇḍavyaś coratāṃ gataḥ // Brh_1,1.116 //",
    "GSD36brhasppu:240": " asatyāḥ satyasadṛśāḥ satyāś cāsatyasaṃnibhāḥ /",
    "GSD36brhasppu:241": " dṛśyante bhrāntijanakās tasmād yuktyā vicārayet// Brh_1,1.117 //",
    "GSD36brhasppu:242": " yajñe saṃpūjyate viṣṇur vyavahāre mahīpatiḥ /",
    "GSD36brhasppu:243": " jayī tu yajamāno 'tra jitaḥ paśur udāhṛtaḥ // Brh_1,1.118 //",
    "GSD36brhasppu:244": " pūrvapakṣottarāv ādyaṃ pratijñā ca haviḥ smṛtaḥ /",
    "GSD36brhasppu:245": " trayī śāstrāṇi sabhyās tu ṛtvijo dakṣiṇā damaḥ // Brh_1,1.119 //",
    "GSD36brhasppu:246": " tathā caivopadṛṣṭārau jñeyau gaṇakalekhakau /",
    "GSD36brhasppu:247": " eṣo 'dhvarasamaḥ prokto vyavahāraḥ samāhṛtaḥ // Brh_1,1.120 //",
    "GSD36brhasppu:248": " smṛtyācāravyapetena mārgenādharṣitaḥ paraiḥ /",
    "GSD36brhasppu:249": " āvedayati ced rājñe vyavahārapadaṃ hi tat // Brh_1,1.121 //",
    "GSD36brhasppu:250": " patitādikṛtaś caiva yaś ca na prakṛtiṃ gataḥ /",
    "GSD36brhasppu:251": " asvatantrakṛtaś caiva pūrvapakṣo na sidhyati // Brh_1,1.122 //",
    "GSD36brhasppu:252": " mattonmattārtavyasani- bālavṛddhaprayojitaḥ /",
    "GSD36brhasppu:253": " asaṃbandhakṛtaś caiva vyavahāro na sidhyati // Brh_1,1.123 //",
    "GSD36brhasppu:254": " guruśiṣyau pitāputrau dampatī svāmibhṛtyakau /",
    "GSD36brhasppu:255": " eteṣāṃ samavetānāṃ vyavahāro na sidhyati // Brh_1,1.124 //",
    "GSD36brhasppu:256": " evaṃ parīkṣitaṃ sabhyaiḥ pūrvpakṣaṃ tu lekhayet /",
    "GSD36brhasppu:257": " aprasiddhaṃ puradviṣṭaṃ vivādaṃ na vicārayet // Brh_1,1.125 //",
    "GSD36brhasppu:258": " [Brh_1,1.10 deśajātidharmās tathaiva pālanīyāḥ]",
    "GSD36brhasppu:259": " pratilomaprasūtānāṃ tathā durganivāsinām /",
    "GSD36brhasppu:260": " deśajātikulādīnāṃ ye dharmās tatpravartitāḥ // Brh_1,1.126 //",
    "GSD36brhasppu:261": " tathaiva te pālanīyāḥ prajā prakṣubhyate 'nyathā /",
    "GSD36brhasppu:262": " janāparaktir bhavati balaṃ kośaś ca naśyati // Brh_1,1.127 //",
    "GSD36brhasppu:263": " uduhyate dākṣiṇātyair mātulasya sutā dvijaiḥ /",
    "GSD36brhasppu:264": " madhyadeśe karmakarāḥ śilpinaś ca gavāśinaḥ // Brh_1,1.128 //",
    "GSD36brhasppu:265": " matsyādāś ca narāḥ pūrve vyabhicāraratāḥ striyaḥ /",
    "GSD36brhasppu:266": " uttare madyapā nāryaḥ spṛśyā nṝṇāṃ rajasvalāḥ // Brh_1,1.129 //",
    "GSD36brhasppu:267": " sahajātāḥ pragṛhṇanti bhrātṛbhāryām abhartṛkām /",
    "GSD36brhasppu:268": " anena karmaṇā naite prāyaścittadamārhakāḥ // Brh_1,1.130 //",
    "GSD36brhasppu:269": " vihitākaraṇān nityaṃ pratiṣiddhaniṣevaṇāt /",
    "GSD36brhasppu:270": " bhaktācchādaṃ pradāyaiṣāṃ śeṣaṃ gṛhṇīta pārthivaḥ // Brh_1,1.131 //",
    "GSD36brhasppu:271": " [pratilomaprasūtānāṃ tathā durganivāsinām] /",
    "GSD36brhasppu:272": " śāstravad yatnato rakṣyā saṃdigdhau sādhanaṃ tu sā // Brh_1,1.132 //",
    "GSD36brhasppu:273": " tāṃ dṛṣṭvā nirṇayaṃ kuryāt prāṅ niviṣṭavyavasthayā /",
    "GSD36brhasppu:274": " sabhā śulkocitadame māsaṣāṇmāsike kare // Brh_1,1.133 //",
    "GSD36brhasppu:275": " maryādā lekhitā kāryā naigamādhiṣṭhitā sadā /",
    "GSD36brhasppu:276": " arthinaś ca vacaḥ kāryaṃ vacaḥ pratyarthinas tathā /",
    "GSD36brhasppu:277": " parīkṣya padam ādadyād anyathā narakaṃ vrajet // Brh_1,1.134 //",
    "GSD36brhasppu:278": " ekasya bahubhiḥ sardhaṃ strībhiḥ prekṣakarais tathā /",
    "GSD36brhasppu:279": " anādeyo bhaved vādo dharmavidbhir udāhṛtaḥ // Brh_1,1.135 //",
    "GSD36brhasppu:280": " [Brh_1,1.11 anāsedhyāḥ]",
    "GSD36brhasppu:281": " satrodvāhodyato rogī śokārtonmattabālakāḥ /",
    "GSD36brhasppu:282": " matto vṛddho 'nuyuktaś ca nṛpakāryodyato vratī // Brh_1,1.136 //",
    "GSD36brhasppu:283": " āsanne sainikaḥ saṃkhye karṣako vāpasaṃgrahe /",
    "GSD36brhasppu:284": " viṣamasthāś ca nāsedhyāḥ strīsanāthās tathaiva ca // Brh_1,1.137 //",
    "GSD36brhasppu:285": " aprāptavyavahāraś ca dūto dānonmukho vratī /",
    "GSD36brhasppu:286": " viṣamasthāś ca nāsedhyāḥ strīsanāthās tathaiva ca // Brh_1,1.138 //",
    "GSD36brhasppu:287": " vaṇigvikrītapaṇyas tu sasye jāte kṛṣīvalaḥ /",
    "GSD36brhasppu:288": " satrodyatāś caiva tathā dāpanīyāḥ kṛtakriyāḥ // Brh_1,1.139 //",
    "GSD36brhasppu:289": " matir notsahate yatra vivādaṃ kartum icchate /",
    "GSD36brhasppu:290": " dātavyas tasya kālaḥ syād arthipratyarthinor api // Brh_1,1.140 //",
    "GSD36brhasppu:291": " yasyābhiyogaṃ kurute tathyenāśaṅkayāpi vā /",
    "GSD36brhasppu:292": " tam evānāyayed rājā sudrayā puruṣeṇa vā // Brh_1,1.141 //",
    "GSD36brhasppu:293": " apragalbhajaḍonmāta- vṛddhastrībālarogiṇām /",
    "GSD36brhasppu:294": " pūrvottaraṃ vaded bandhur niyukto 'nyo 'tha vā naraḥ // Brh_1,1.142 //",
    "GSD36brhasppu:295": " ṛtvigvāde niyuktaś ca samau saṃparikīrtinau /",
    "GSD36brhasppu:296": " yajñe svāmyāpnuyāt puṇyaṃ hāniṃ vāde 'tha vā jayam // Brh_1,1.143 //",
    "GSD36brhasppu:297": " āhūto yas tu nāgacched darpād bandhubalānvitaḥ /",
    "GSD36brhasppu:298": " abhiyogānurūpeṇa tasya daṇḍaṃ prakalpayet // Brh_1,1.144 //",
    "GSD36brhasppu:299": " kāle kāryārthinaṃ pṛcchet praṇataṃ purataḥ sthitam /",
    "GSD36brhasppu:300": " kiṃ kāryaṃ kā ca te pīḍā mā bhaiṣīr brūhi mānava // Brh_1,1.145 //",
    "GSD36brhasppu:301": " evaṃ pṛṣṭaḥ sa yad brūyāt tat sabhyaiḥ brāhmaṇaiḥ saha /",
    "GSD36brhasppu:302": " vimṛśya kāryaṃ nyāyyaṃ ced āhvānārtham ataḥ param // Brh_1,1.146 //",
    "GSD36brhasppu:303": " mudrāṃ dadyād yathā patraṃ puruṣaṃ vā samādiśet /",
    "GSD36brhasppu:304": " āhūtas tv avamanyeta yaḥ śakto rājaśāsanam /",
    "GSD36brhasppu:305": " abhiyogānurūpeṇa tasya daṇḍaṃ prakalpayet // Brh_1,1.147 //",
    "GSD36brhasppu:306": " akalpabālasthavira- viṣamasthakriyākulān /",
    "GSD36brhasppu:307": " hīne karmaṇi pañcāśan madhyameṣu śatāvaraḥ /",
    "GSD36brhasppu:308": " gurukāryeṣu daṇḍyaḥ syātn nityaṃ pañcaśatāvaraḥ // Brh_1,1.148 //",
    "GSD36brhasppu:309": " parānīkahate deśe durbhikṣe vyādhipīḍite /",
    "GSD36brhasppu:310": " kurvīta punarāhvānaṃ daṇḍaṃ na parikalpayet // Brh_1,1.149 //",
    "GSD36brhasppu:311": " kāryātipātivyasani- nṛpakāryotsavākulān // Brh_1,1.150 //",
    "GSD36brhasppu:312": " djarmodyatān abhyudaye parādhīnaśaṭhākṛtīn /",
    "GSD36brhasppu:313": " mattonmattapramattāṃś ca bhṛtyān nāhvāyayen nṛpaḥ // Brh_1,1.151 //",
    "GSD36brhasppu:314": " na ca bhrātā na ca pitā na putro na niyogakṛt /",
    "GSD36brhasppu:315": " parārthavādī daṇḍyaḥ syād vyavahāreṣu vibruvan // Brh_1,1.152 //",
    "GSD36brhasppu:316": " na hīnapakṣāṃ yuvatiṃ kule jātāṃ prasūtikām /",
    "GSD36brhasppu:317": " sarvavarṇottamāṃ kanyāṃ tāḥ jñātiprabhuktāḥ smṛtāḥ // Brh_1,1.153 //",
    "GSD36brhasppu:318": " kālaṃ deśañ ca [?",
    "GSD36brhasppu:319": " ] vijñāya kāryāṇāṃ ca balāvalam /",
    "GSD36brhasppu:320": " akalpādīn api śanair yānair āhvāpayen nṛpaḥ // Brh_1,1.154 //",
    "GSD36brhasppu:321": " tadadhīnakuṭumbivyaḥ svairiṇyo gaṇikāś ca yāḥ /",
    "GSD36brhasppu:322": " niṣkulā yāś ca patitās tāsām āhvānam iṣyate // Brh_1,1.155 //",
    "GSD36brhasppu:323": " ubhayoḥ pratibhūr grāhyaḥ samarthaḥ kāryanirṇaye // Brh_1,1.156 //",
    "GSD36brhasppu:324": " jñātvābhiyogaṃ ye 'pi syur vane pravrajitādayaḥ /",
    "GSD36brhasppu:325": " tān apy āhvāpayet rājā gurukāryeṣv akopayan // Brh_1,1.157 //",
    "GSD36brhasppu:326": " vaktavye 'rthe na tiṣṭhantam utkrāmantaṃ ca tadvacaḥ /",
    "GSD36brhasppu:327": " āsedhayed vivādārthī yāvad āhvānadarśanam // Brh_1,1.158 //",
    "GSD36brhasppu:328": " sthānāsedhaḥ kālkṛtaḥ pravāsāt karmaṇas tathā /",
    "GSD36brhasppu:329": " caturvidhaḥ syād āsedhaḥ āsiddhas taṃ na laṅghayet // Brh_1,1.159 //",
    "GSD36brhasppu:330": " kṣetrārāmagṛhādīni dhanadhānyādikaṃ tathā /",
    "GSD36brhasppu:331": " anyāyavādināṃ tv etāny āsedhavyāni vādinām // Brh_1,1.160 //",
    "GSD36brhasppu:332": " āseddhā tu svam āsedhaṃ svayam evotsṛjed yadi /",
    "GSD36brhasppu:333": " na tasyātikramād doṣo na ca daṇḍaṃ prakalpayet // Brh_1,1.161 //",
    "GSD36brhasppu:334": " rājñe nivedanād ūrdhvaṃ āseddhā notsṛjed svayam /",
    "GSD36brhasppu:335": " utsṛjec ced damo dāpya āsiddhaś ca na laṅghayet // Brh_1,1.162 //",
    "GSD36brhasppu:336": " nadīsaṃtārakāntāra- durdeśopaplavādiṣu /",
    "GSD36brhasppu:337": " āsiddhas tu parāsedham utkrāman nāparādhnuyāt // Brh_1,1.163 //",
    "GSD36brhasppu:338": " niveṣṭukāmo rogārto yiyakṣur vyasane sthitaḥ /",
    "GSD36brhasppu:339": " abhiyuktas tathānyena rājakāryodyatas tathā // Brh_1,1.164b //",
    "GSD36brhasppu:340": " gavām pracāre gopālāḥ sasyārambhe kṛṣīvalāḥ /",
    "GSD36brhasppu:341": " śilpinaś cāpi tatkāle āyudhīyāś ca vigrahe // Brh_1,1.165 //",
    "GSD36brhasppu:342": " vṛkṣaṃ parvatam ārūḍhā hastyaśvarathanausthitāḥ /",
    "GSD36brhasppu:343": " viṣamasthāś ca te sarve nāsedhyāḥ kāryasādhakaiḥ // Brh_1,1.166 //",
    "GSD36brhasppu:344": " yas tv indriyanirodhenāpy āhārocchvasanādibhiḥ /",
    "GSD36brhasppu:345": " āsedhayed anāsedhaiḥ sa daṇḍyo na tv atikramī // Brh_1,1.167 //",
    "GSD36brhasppu:346": " āsedhayogya āsedham utkrāman daṇḍam arhati /",
    "GSD36brhasppu:347": " āsedhayaṃs tu nāsedhyaṃ rājñā śāsya iti sthitiḥ // Brh_1,1.168 //",
    "GSD36brhasppu:348": " āgatānāṃ vivadatām asakṛdvādināṃ nṛpaḥ /",
    "GSD36brhasppu:349": " vādān paśyen nātmakṛtān na cādhyakṣaniveditān // Brh_1,1.169 //",
    "GSD36brhasppu:350": " [Brh_1,1.13 vādiprativādinor uktikramaḥ][p.27]",
    "GSD36brhasppu:351": " pīḍitaḥ svayam āyātaḥ śastreṇārthī yadā bhavet /",
    "GSD36brhasppu:352": " prāḍvivākas tu taṃ pṛcchet puruṣo vā śanaiḥ śanaiḥ // Brh_1,1.170 //",
    "GSD36brhasppu:353": " yo 'dattavyavahāratvād aniyuktaḥ pravartate /",
    "GSD36brhasppu:354": " vacanṃ tasya na grāhyaṃ likhitapreṣitād ṛte // Brh_1,1.171 //",
    "GSD36brhasppu:355": " ahaṃ pūrvikayā yātāv arthipratyarthinau yadā /",
    "GSD36brhasppu:356": " vādo varṇānupūrvyeṇa grāhyaḥ pīḍām avekṣya vā // Brh_1,1.172 //",
    "GSD36brhasppu:357": " unmattamattanirdhūtā mahāpātakadūṣitāḥ /",
    "GSD36brhasppu:358": " jaḍātivṛddhabālaś ca vijñeyās tu niruttarāḥ // Brh_1,1.173 //",
    "GSD36brhasppu:359": " pakṣaḥ proktas tv anādeyo vādī cānuttaras tathā /",
    "GSD36brhasppu:360": " yādṛgvādī yaś ca pakṣo grāhyas tat kathayāmy aham // Brh_1,1.174 //",
    "GSD36brhasppu:361": " pīḍātiśayam āśritya yad bravīti vivakṣitam /",
    "GSD36brhasppu:362": " svārthasiddhiparo vādī pūrvapakṣaḥ sa ucyate // Brh_1,1.175 //",
    "GSD36brhasppu:363": " bhāṣāpādottarapadau kriyāpādas tathaiva ca /",
    "GSD36brhasppu:364": " pratyākalitapādaś ca vyavahāraś catuṣpadaḥ // Brh_1,2.1 //",
    "GSD36brhasppu:365": " mithyāsaṃpratipattiś ca pratyavaskandanaṃ tathā /",
    "GSD36brhasppu:366": " prāṅnyāyaś cottarāḥ proktāś catvāraḥ śāstravedibhiḥ // Brh_1,2.2 //",
    "GSD36brhasppu:367": " mithyāyāṃ ca catuṣpādaḥ pratyavaskandane tathā /",
    "GSD36brhasppu:368": " prāṅnyāye ca sa vijñeyo dvipāt saṃpratipattiṣu // Brh_1,2.3 //",
    "GSD36brhasppu:369": " upāyaiś codyamānas tu na dadyād uttaraṃ tu yaḥ /",
    "GSD36brhasppu:370": " atikrānte saptarātre jito 'sau daṇdam arhati // Brh_1,2.4 //",
    "GSD36brhasppu:371": " [Brh_1,2.1 pakṣalakṣaṇam]",
    "GSD36brhasppu:372": " upasthite tatas tasmin vādī pakṣaṃ prakalpayet /",
    "GSD36brhasppu:373": " niravadyaṃ sapratijñaṃ pramāṇāgamasaṃyutam // Brh_1,2.5 //",
    "GSD36brhasppu:374": " deśasthānasamāmāsa- pakṣāhonāmajātibhiḥ /",
    "GSD36brhasppu:375": " dravyasaṃkhyodayaṃ pīḍāṃ kṣāmaliṅgaṃ ca lekhayet // Brh_1,2.6 //",
    "GSD36brhasppu:376": " yaṃ ca artham abhiyuñjīta na taṃ viprakṛtiṃ nayet /",
    "GSD36brhasppu:377": " na ca pakṣāntaraṃ gacchet gacchan pūrvāt sa hīyate // Brh_1,2.7 //",
    "GSD36brhasppu:378": " [Brh_1,2.2 pakṣadoṣāḥ]",
    "GSD36brhasppu:379": " aprasiddhaṃ sadoṣaṃ ca nirarthaṃ niṣprayojanam /",
    "GSD36brhasppu:380": " asādhyaṃ vā viruddhaṃ vā pakṣaṃ rājā vivarjayet // Brh_1,2.8 //",
    "GSD36brhasppu:381": " na kenacit kṛto yas tu so 'prasiddha udāhṛtaḥ /",
    "GSD36brhasppu:382": " anyārthaḥ svārthahīnaś ca sadoṣaḥ parikīrtitaḥ // Brh_1,2.9 //",
    "GSD36brhasppu:383": " svalpāparādhaḥ svalpārtho nirarthaka iti smṛtaḥ /",
    "GSD36brhasppu:384": " kāryabādhāvihīnas tu vijñeyo niṣprayojanaḥ // Brh_1,2.10 //",
    "GSD36brhasppu:385": " kusīdādyaiḥ padair hīno vyavahāro nirarthakaḥ /",
    "GSD36brhasppu:386": " vākpārṣyādibhiś caiva vijñeyo niṣprayojanaḥ // Brh_1,2.11 //",
    "GSD36brhasppu:387": " mamānena pradātavyaṃ śaśaśṛṅgakṛtaṃ dhanuḥ /",
    "GSD36brhasppu:388": " asaṃbhāvyam asādhyaṃ taṃ pakṣam āhur manīṣiṇaḥ // Brh_1,2.12 //",
    "GSD36brhasppu:389": " yasminn āvedite pakṣe prāḍvivāke ca rājani /",
    "GSD36brhasppu:390": " pure rāṣṭre virodhaḥ syād viruddhaḥ so 'bhidhīyate // Brh_1,2.13 //",
    "GSD36brhasppu:391": " pratijñādoṣanirmuktaṃ sādhyaṃ satkāraṇānvitaṃ /",
    "GSD36brhasppu:392": " viścitaṃ lokasiddhaṃ ca pakṣaṃ pakṣavido viduḥ // Brh_1,2.14 //",
    "GSD36brhasppu:393": " svalpākṣaraprabhūtārthā nissaṃdigdho nirākulaḥ /",
    "GSD36brhasppu:394": " virodhikāraṇair mukto virodhipratiṣedhakaḥ // Brh_1,2.15 //",
    "GSD36brhasppu:395": " vacanasya pratijñātvaṃ tadarthasya hi pakṣatā /",
    "GSD36brhasppu:396": " asaṃkareṇa vaktavye vyavahāreṣu vādibhiḥ // Brh_1,2.16 //",
    "GSD36brhasppu:397": " mohād vā yadi vā śāṭhyād yan noktaṃ pūrvavādinā /",
    "GSD36brhasppu:398": " uttarāntargataṃ vāpi tad grāhyam ubhayor api // Brh_1,2.17 //",
    "GSD36brhasppu:399": " evamādiguṇān samyag ālocya ca suniścitaḥ /",
    "GSD36brhasppu:400": " pakṣaḥ kṛtaḥ samādeyaḥ pakṣābhāsas tato 'nyathā // Brh_1,2.18 //",
    "GSD36brhasppu:401": " deśakālavihīnaś ca dravyasaṃkhyāvivarjitaḥ /",
    "GSD36brhasppu:402": " sādhyapramāṇahīnaś ca pakṣo 'nādeya iṣyate // Brh_1,2.19 //",
    "GSD36brhasppu:403": " mṛṣāyukti kriyāhīnam asādhyādyartham ākulam /",
    "GSD36brhasppu:404": " pūrvaṃ pakṣaṃ lekhyato vādahāniḥ prajāyate // Brh_1,2.20 //",
    "GSD36brhasppu:405": " apadiśyābhiyogaṃ yas tam atītyāparaṃ vadet /",
    "GSD36brhasppu:406": " kriyām uktvānyathā [?",
    "GSD36brhasppu:407": " ] brūyāt sa vādī hānim āpnuyāt // Brh_1,2.21 //",
    "GSD36brhasppu:408": " ūnādhikaṃ pūrvapkṣe tāvad vādī viśodhayet /",
    "GSD36brhasppu:409": " na dadyād uttaraṃ yāvat pratyarthī sabhyasaṃnidhau // Brh_1,2.22 //",
    "GSD36brhasppu:410": " brahmahatyāsurāpāna- steyagurvaṅganāgame /",
    "GSD36brhasppu:411": " anyeṣv asabhyavādeṣu prativādī na dīyate // Brh_1,2.23 //",
    "GSD36brhasppu:412": " manuṣyamāraṇe steye paradārābhimarśane /",
    "GSD36brhasppu:413": " abhakṣyabhakṣaṇe caiva kanyāharaṇadūṣane // Brh_1,2.24 //",
    "GSD36brhasppu:414": " pāruṣye kūṭakaraṇe nṛpadrohe tathaiva ca [p.33] /",
    "GSD36brhasppu:415": " praṇivādī na dāpyaḥ syāt kartā tu vivadet svayam // Brh_1,2.25 //",
    "GSD36brhasppu:416": " aṣṭādaśapado vādo vicāryo viniveditaḥ /",
    "GSD36brhasppu:417": " santy anyāni padāny atra tāni rājā viśet svayam // Brh_1,2.26 //",
    "GSD36brhasppu:418": " ṣaḍbhāgaharaṇaṃ śuddhaṃ samayāvikramo nidhiḥ /",
    "GSD36brhasppu:419": " vadhaḥ saṃharaṇaṃ steyam āsedhājñāvyatikramaḥ // Brh_1,2.27 //",
    "GSD36brhasppu:420": " svayaṃ notpādayet kāryaṃ rājā vā sāsya pūruṣaḥ /",
    "GSD36brhasppu:421": " adhikāc chātayed arthān nyūnāṃś ca paripūrayet // Brh_1,2.28 //",
    "GSD36brhasppu:422": " bhūmau niveśayet tāvad yāvad artho viniścitaḥ /",
    "GSD36brhasppu:423": " śrutaṃ ca likhitaṃ caiva śodhitaṃ ca vicāritam // Brh_1,2.29 //",
    "GSD36brhasppu:424": " pūrvapakṣaṃ svabhāvoktaṃ prāḍvivāko 'tha lekhayet /",
    "GSD36brhasppu:425": " pāṇḍulekhyena phalake tataḥ patre viśodhitam // Brh_1,2.30 //",
    "GSD36brhasppu:426": " āvedya tu gṛhīte 'rthe praśamaṃ yānti ye mithaḥ /",
    "GSD36brhasppu:427": " abhiyogānurūpeṇa teṣāṃ daṇḍaṃ prakalpayet // Brh_1,2.31 //",
    "GSD36brhasppu:428": " anye vā ye puragrāma- mahārājanavirodhakāḥ /",
    "GSD36brhasppu:429": " anadeyās tu te sarve vyavahārāḥ prakīrttitāḥ // Brh_1,2.32 //",
    "GSD36brhasppu:430": " pāṇḍulekhena phalake bhūmyāṃ vā prathamaṇ likhet /",
    "GSD36brhasppu:431": " nyūnādhikaṃ tu saṃśodhya paścāt patre niveśayet // Brh_1,2.33 //",
    "GSD36brhasppu:432": " abhiyoktāpragalbhatvād vaktuṃ notsahate yadā /",
    "GSD36brhasppu:433": " tasya kālaḥ pradātavyaḥ kālaśaktyanurūpataḥ // Brh_1,2.34 //",
    "GSD36brhasppu:434": " yadi notsahate yatra vivādaṃ kartum icchatoḥ /",
    "GSD36brhasppu:435": " dātavyas tatra kālaḥ syād arthipratyarthinor api // Brh_1,2.35 //",
    "GSD36brhasppu:436": " caturvidhaḥ pūrvapakṣaḥ pratipakṣas tathaiva ca /",
    "GSD36brhasppu:437": " caturdhā nirṇayaḥ proktaḥ kaś cid aṣṭavidhaḥ smṛtaḥ // Brh_1,2.36 //",
    "GSD36brhasppu:438": " deśaḥ kālas tathā sthānaṃ saṃniveśas tathaiva ca /",
    "GSD36brhasppu:439": " jñātṛsaṃjñā nivāsaś ca pramāṇaṃ kṣetranāma ca // Brh_1,2.37 //",
    "GSD36brhasppu:440": " pitṛpaitāmahaṃ caiva pūrvarājānukīrtanam /",
    "GSD36brhasppu:441": " sthāvareṣu vivādeṣu daśaitāni niveśayet // Brh_1,2.38 //",
    "GSD36brhasppu:442": " śvolekhanaṃ vā labhate tryahaṃ saptāham eva vā /",
    "GSD36brhasppu:443": " matir utpadyate yāvat vivāde vaktum icchataḥ // Brh_1,2.39 //",
    "GSD36brhasppu:444": " bahupratijñaṃ yat kāryaṃ vyavahāreṣu niścitaṃ [p.35] /",
    "GSD36brhasppu:445": " kāmaṃ tad api gṛhṇīyād rājā tattvabṛbhutsayā // Brh_1,2.40 //",
    "GSD36brhasppu:446": " śaṅkābhiyogas tathyaṃ ca lakṣye 'rthe 'bhyarthanaṃ tathā /",
    "GSD36brhasppu:447": " vṛtte vāde punar nyāyaḥ pakṣo jñeyaś caturvidhaḥ // Brh_1,2.41 //",
    "GSD36brhasppu:448": " bhrāntiḥ śaṅkā samuddiṣṭā vaśyaṃ naṣṭārthadarśanam /",
    "GSD36brhasppu:449": " labdhe 'rthe 'bhyarthanaṃ mohas tathā vṛtte punaḥ kriyāḥ // Brh_1,2.42 //",
    "GSD36brhasppu:450": " rājñāpavarjito yas tu yaś ca pauravirodhakṛt /",
    "GSD36brhasppu:451": " rāṣṭrasya vā samas tasya prakṛtīnāṃ tathaiva ca // Brh_1,2.43 //",
    "GSD36brhasppu:452": " nyāyaṃ va necchate kartum anyāyaṃ vā karoti yaḥ /",
    "GSD36brhasppu:453": " na lekhayati yas tv evaṃ tasya pakṣī na sidhyati // Brh_1,2.44 //",
    "GSD36brhasppu:454": " viruddhaṃ cāviruddhaṃ ca dvāv apy arthau niveśitau /",
    "GSD36brhasppu:455": " ekasmin yatra dṛśyete taṃ pakṣaṃ dūratas tyajet // Brh_1,2.45 //",
    "GSD36brhasppu:456": " [Brh_1,3. uttaram]",
    "GSD36brhasppu:457": " yadā tv evaṃvidhaḥ pakṣaḥ kalpitaḥ pūrvavādinā /",
    "GSD36brhasppu:458": " dadyāt tatpakṣasaṃbaddhaṃ prativādī tadottaram // Brh_1,3.1 //",
    "GSD36brhasppu:459": " viniścite pūrvapakṣe grāhyāgrāhyaviśeṣite /",
    "GSD36brhasppu:460": " pratijñāte sthirībhūte lekhayed uttaraṃ tataḥ // Brh_1,3.2 //",
    "GSD36brhasppu:461": " [Brh_1,3.1 prārthayamānāya kālo deyaḥ]",
    "GSD36brhasppu:462": " śālīnatvād bhayāt tadvat pratyarthī smṛtivibhramāt /",
    "GSD36brhasppu:463": " kālaṃ prārthayate yatra tatremaṃ labdhum arhati // Brh_1,3.3 //",
    "GSD36brhasppu:464": " ekāhatryahapañcāha- saptāhaṃ pakṣam eva vā /",
    "GSD36brhasppu:465": " māsaṃ catus trayaṃ varṣaṃ labhate śaktyapekṣayā // Brh_1,3.4 //",
    "GSD36brhasppu:466": " pakṣasya vyāpakaṃ sāram asaṃdigdham anākulam [p.37] /",
    "GSD36brhasppu:467": " avyākhyānagamyam etad uttaraṃ tadvido viduḥ // Brh_1,3.5 //",
    "GSD36brhasppu:468": " uttaraṃ caturvidhaṃ saṃprati [ṣatmu?]raṃ, /",
    "GSD36brhasppu:469": " mithyottaraṃ prāṅnyāya- uttaraṃ kāraṇottaraṃ ceti // Brh_1,3.6 //",
    "GSD36brhasppu:470": " pūrvapakṣe yathārthaṃ tu na dadyād uttaraṃ tu yaḥ /",
    "GSD36brhasppu:471": " pratyakṣī dāpanīyaḥ syāt sāmādibhir upakramaiḥ // Brh_1,3.7 //",
    "GSD36brhasppu:472": " priyapūrvaṃ vacaḥ sāma bhedas tu bhayadarśanam /",
    "GSD36brhasppu:473": " arthāpakarṣaṇaṃ daṇḍas tāḍanaṃ bandhanaṃ tathā // Brh_1,3.8 //",
    "GSD36brhasppu:474": " sāhasasteyapāruṣya- go'bhiśāpe tathātyaye /",
    "GSD36brhasppu:475": " bhūmau vivādayet kṣipram akāle 'pi bṛhaspatiḥ // Brh_1,3.9 //",
    "GSD36brhasppu:476": " anyavādī kriyādveṣī nopasthāyī niruttaraḥ /",
    "GSD36brhasppu:477": " āhutaḥ prapalāyī ca hīnaḥ pañcavidhaḥ smṛtaḥ // Brh_1,3.10 //",
    "GSD36brhasppu:478": " kanyāyā dūṣaṇe steye kalahe sāhaseṣu ca /",
    "GSD36brhasppu:479": " upadhau kūṭasākṣye ca sadya eva vivādayet // Brh_1,3.11 //",
    "GSD36brhasppu:480": " dhenāvanaḍuhi kṣetre strīṣu prajanane tathā /",
    "GSD36brhasppu:481": " nyāse yācitake datte tathaiva krayavikraye // Brh_1,3.12 //",
    "GSD36brhasppu:482": " prāṅnyāye kāraṇoktau ca pratyarthī nirdiśet kriyām /",
    "GSD36brhasppu:483": " mithyoktau pūrvavādī tu pratipattau na saṃbhavet // Brh_1,3.13 //",
    "GSD36brhasppu:484": " anuktvā kāraṇaṃ yatra pakṣaṃ vādī prapadyate /",
    "GSD36brhasppu:485": " pratipattis tu sā jñeyā kāraṇaṃ tūttaraṃ pṛthak // Brh_1,3.14 //",
    "GSD36brhasppu:486": " sarvālāpaṃ tu yaḥ kṛtvā mitho 'lpam api saṃvadet /",
    "GSD36brhasppu:487": " sarvam eva tu dāpyaḥ syād abhiyukto bṛhaspatiḥ // Brh_1,3.15 //",
    "GSD36brhasppu:488": " vākpāruṣye ca bhūmyau ca divyaṃ tu parivarjayet /",
    "GSD36brhasppu:489": " vikrayādānasaṃbandhe kriyādānam anicchati // Brh_1,3.16 //",
    "GSD36brhasppu:490": " [Brh_1,3.2 caturvidham uttaram]",
    "GSD36brhasppu:491": " abhiyukto 'bhiyogasya yadi kuryāt tu nihnavam /",
    "GSD36brhasppu:492": " mithyā tat tu vijānīyād uttaraṃ vyavahārataḥ // Brh_1,3.17 //",
    "GSD36brhasppu:493": " śrutvābhiyogaṃ pratyarthī yadi tat pratipadyate /",
    "GSD36brhasppu:494": " sā tu saṃpratipattis tu śāstravidbhir udāhṛtā // Brh_1,3.18 //",
    "GSD36brhasppu:495": " arthinābhihito yo 'rthaḥ pratyarthī yadi taṃ tathā /",
    "GSD36brhasppu:496": " prapadya kāraṇaṃ brūyāt pratyavaskandanaṃ hi tat // Brh_1,3.19 //",
    "GSD36brhasppu:497": " yo 'rthinārthaḥ prabhāṣyeta pratyarthī yadi taṃ tathā /",
    "GSD36brhasppu:498": " prapadya kāraṇaṃ brūyād ādharyaṃ manur abravīt // Brh_1,3.20 //",
    "GSD36brhasppu:499": " ācāreṇāvasanno 'pi punar lekhayate yadi /",
    "GSD36brhasppu:500": " sa vineyo jitaḥ pūrvaṃ prāṅnyāyas tu sa ucyate // Brh_1,3.21 //",
    "GSD36brhasppu:501": " tathye tathyaṃ prayuñjīta mithyāyāṃ cāpi lekhayet /",
    "GSD36brhasppu:502": " kāraṇaṃ kāraṇopete prāgjaye tu jayaṃ tathā // Brh_1,3.22 //",
    "GSD36brhasppu:503": " bhayadṛṣṭodbhavā mithyā garhitā śāstravedibhiḥ /",
    "GSD36brhasppu:504": " satyā saṃpratipattis tu dharmyā sā parikīrtitā // Brh_1,3.23 //",
    "GSD36brhasppu:505": " prāṅnyāyakaraṇe tathyaṃ ślāghyaṃ sadbhir udāhṛtam /",
    "GSD36brhasppu:506": " viparītam adharmyaṃ syāt pratyarthī hānim āpnuyāt // Brh_1,3.24 //",
    "GSD36brhasppu:507": " ahaṃpūurvikayā yātāv arthipratyarthinau yadā /",
    "GSD36brhasppu:508": " vādo varṇānupūrvyeṇa grāhyaḥ pīḍām avekṣya ca // Brh_1,3.25 //",
    "GSD36brhasppu:509": " ekakāle samānīte pratyarthī sabhyasaṃnidhau /",
    "GSD36brhasppu:510": " pūrvapakṣākṣarasamaṃ lekhayed uttaraṃ tataḥ // Brh_1,3.26 //",
    "GSD36brhasppu:511": " pratyarthavidhir ākhyātaḥ saṃgatārthaprapādane /",
    "GSD36brhasppu:512": " caturvidhasyāpy adhunā yat tad grāhyaṃ tad ucyate // Brh_1,3.27 //",
    "GSD36brhasppu:513": " prastutād anyan madhyasthaṃ nyūnādhikam asaṃgatam /",
    "GSD36brhasppu:514": " avācyasāraṃ saṃdigdhaṃ pratipakṣaṃ na lakṣayet // Brh_1,3.28 //",
    "GSD36brhasppu:515": " bhayaṃ karoti bhedaṃ vā bhīṣaṇaṃ vā nirodhanam /",
    "GSD36brhasppu:516": " etāni vādino 'rthasya vyavahāre sa hīyate // Brh_1,3.29 //",
    "GSD36brhasppu:517": " ṛtvigādir niyuktas tu samau saṃparikīrtitau /",
    "GSD36brhasppu:518": " yajñe svāmy āpnuyāt puṇyaṃ hāniṃ vāde 'tha vā jayaṃ // Brh_1,3.30 //",
    "GSD36brhasppu:519": " pūrvottare 'bhilikhite yatra vādī pramīyate /",
    "GSD36brhasppu:520": " pratyarthī vā sutas tābhyāṃ vyavahāraṃ viśodhayet // Brh_1,3.31 //",
    "GSD36brhasppu:521": " anirṇīte vivāde tu vipralabdho bhaven nṛpaḥ [p.41] /",
    "GSD36brhasppu:522": " jayadānaṃ samaṃ na syāt tasmāt kāryāṇi nirṇayet // Brh_1,3.32 //",
    "GSD36brhasppu:523": " sākṣiṇas tu samuddiśya yas tu tān na vivādayet /",
    "GSD36brhasppu:524": " triṃsadrātrāt tripakṣād vā tasya hāniḥ prajāyate // Brh_1,3.33 //",
    "GSD36brhasppu:525": " āhūtaprapalāyī ca maunī sākṣiparājitaḥ /",
    "GSD36brhasppu:526": " svavākyapratipannaś ca hīnavādī caturvidhaḥ // Brh_1,3.34 //",
    "GSD36brhasppu:527": " prapalāyī tripakṣeṇa maunī vā saptabhir dinaiḥ /",
    "GSD36brhasppu:528": " sākṣibhinnas tatkṣaṇena pratipannaś ca hīyate // Brh_1,3.35 //",
    "GSD36brhasppu:529": " niveditasya akathanam anupasthānam eva ca /",
    "GSD36brhasppu:530": " pakṣārthidoṣau maunaṃ ca hīyamānasya lakṣaṇam // Brh_1,3.36 //",
    "GSD36brhasppu:531": " mahāpāpopapāpābhyāṃ pātakenātha saṃsadi /",
    "GSD36brhasppu:532": " yo 'bhiśastas tat kṣamate saṃyuktaṃ tam vidur janāḥ // Brh_1,3.37 //",
    "GSD36brhasppu:533": " tasmād yatnena kartavyaṃ budhenātmaviśodhanam /",
    "GSD36brhasppu:534": " yad yad gurutaraṃ kāryaṃ tat tat pūrvaṃ viśodhayet // Brh_1,3.38 //",
    "GSD36brhasppu:535": " mahāpāpābhiśasto yaḥ pātakāt tartum icchati /",
    "GSD36brhasppu:536": " pūrvam aṅgīkṛtaṃ tena jito 'sau daṇḍam arhati // Brh_1,3.39 //",
    "GSD36brhasppu:537": " ācārakaraṇe divye kṛtvopasthānaniścayam /",
    "GSD36brhasppu:538": " nopasthito yadā kaś cic chalaṃ tatra na kārayet // Brh_1,3.40 //",
    "GSD36brhasppu:539": " daivarājakṛto doṣas tatkāle tu yadā bhavet /",
    "GSD36brhasppu:540": " avadhityāgamātreṇa na bhavet sa parājitaḥ // Brh_1,3.41 //",
    "GSD36brhasppu:541": " purvottare saṃniviṣṭe vicāre saṃpravartite /",
    "GSD36brhasppu:542": " praśamaṃ ye mitho yānti dāpyas te dviguṇaṃ damam // Brh_1,3.42 //",
    "GSD36brhasppu:543": " pūrvottarārthe likhite prakrānte kāryanirṇaye /",
    "GSD36brhasppu:544": " dvayoḥ saṃtaptayoḥ sandhiḥ syād ayaḥkhaṇḍayor iva // Brh_1,3.43 //",
    "GSD36brhasppu:545": " [Brh_1,3.3 sandhivicāraḥ]",
    "GSD36brhasppu:546": " sākṣisabhyavikalpas tu bhavet tatrobhayor api [p.43] /",
    "GSD36brhasppu:547": " dolāyamānayoḥ sandhiḥ prakuryātāṃ vicakṣaṇaiḥ // Brh_1,3.44 //",
    "GSD36brhasppu:548": " pramāṇasamatā yatra bhedaḥ śāstracaritrayoḥ /",
    "GSD36brhasppu:549": " tatra rājāmayā sandhir ubhayor api śasyate // Brh_1,3.45 //",
    "GSD36brhasppu:550": " yatra sāṃśāyiko dharmo vyavahāraś ca pārthive /",
    "GSD36brhasppu:551": " sandhis tatra tu kartavyo 'yasoḥ saṃtaptayor yathā // Brh_1,3.46 //",
    "GSD36brhasppu:552": " samaḥ sandhis tadā kāryo viṣamas tu nivartate /",
    "GSD36brhasppu:553": " dharmārthopagrahaḥ kīrtiḥ bhavet sāmyena bhūbhṛtaḥ /",
    "GSD36brhasppu:554": " na kliśyante sākṣisabhyā airaṃ ca vinivartate // Brh_1,3.47 //",
    "GSD36brhasppu:555": " nigrahānugrahaṃ daṇḍaṃ dharmaṃ prāpya yaśo 'yaśaḥ /",
    "GSD36brhasppu:556": " vigrahāj jāyate nṛṇāṃ punardoṣas tathaiva ca // Brh_1,3.48 //",
    "GSD36brhasppu:557": " tasmāt kulagaṇādhyakṣā dharmajñāḥ samadṛṣṭayaḥ /",
    "GSD36brhasppu:558": " adveṣalobhā yad brūyus tat kartavyaṃ vijānatā // Brh_1,3.49 //",
    "GSD36brhasppu:559": " [Brh_1,4. kriyāpādaḥ]",
    "GSD36brhasppu:560": " śodhite likhite samyag iti nirdoṣa uttare /",
    "GSD36brhasppu:561": " pratyarthino 'rthino vāpi kriyā kāraṇam iṣyate // Brh_1,4.1 //",
    "GSD36brhasppu:562": " ye tu tiṣṭhanti karaṇe teṣām sabhyair vibhāvanā /",
    "GSD36brhasppu:563": " kathayitvottaraṃ samyag dātavyaikasya vādinaḥ // Brh_1,4.2 //",
    "GSD36brhasppu:564": " [Brh_1,4.1 pramāṇānāṃ balābalam]",
    "GSD36brhasppu:565": " pratijñāṃ bhāvayed vādī pratyarthī kāraṇaṃ tathā /",
    "GSD36brhasppu:566": " prāgvṛttavādī vijayaṃ jayapattreṇa bhāvayet // Brh_1,4.3 //",
    "GSD36brhasppu:567": " pūrvapāde vilikhitaṃ yathākṣaram aśeṣataḥ /",
    "GSD36brhasppu:568": " arthī tṛtīyapāde tu kriyayā pratipādayet // Brh_1,4.4 //",
    "GSD36brhasppu:569": " śrutvā pūrvottaraṃ sabhyair nirdiṣṭā yasya bhāvanā /",
    "GSD36brhasppu:570": " vibhāvayet pratijñātaṃ so 'khilaṃ likhitādinā // Brh_1,4.5 //",
    "GSD36brhasppu:571": " dviprakārā kriyā proktā mānuṣīi daivikī tathā /",
    "GSD36brhasppu:572": " ekaikānekadhā bhinnā ṛṣibhis tattvavedibhiḥ // Brh_1,4.6 //",
    "GSD36brhasppu:573": " sākṣiṇo likhitaṃ bhuktir mānuṣaṃ trividhaṃ smṛtam /",
    "GSD36brhasppu:574": " dhaṭād yā dharmajāntā tu daivī navavidhā kriyā // Brh_1,4.7 //",
    "GSD36brhasppu:575": " sākṣilekhyānumānaṃ ca mānuṣī trividhā kriyā /",
    "GSD36brhasppu:576": " sākṣī dvādaśa bhedas tu likhitaṃ tv aṣṭadhā smṛtam // Brh_1,4.8 //",
    "GSD36brhasppu:577": " anumānaṃ tridhā proktaṃ navadhā daivikī kriyā /",
    "GSD36brhasppu:578": " prathame vā tṛtīye vā pramāṇaṃ daivamānuṣam // Brh_1,4.9 //",
    "GSD36brhasppu:579": " uttare syāc caturthe tu sasākṣijayapatrakam /",
    "GSD36brhasppu:580": " ṛṇādikeṣu kāryeṣu kalpayen mānuṣīṃ kriyām // Brh_1,4.10 //",
    "GSD36brhasppu:581": " prāṅnyāye pratyavaskande pratyarthī sādhayet svayam /",
    "GSD36brhasppu:582": " uttarārthaṃ pratijñārthaṃ arthī mithyottare punaḥ // Brh_1,4.11 //",
    "GSD36brhasppu:583": " kriyā na daivikī proktā vidyamāneṣu sākṣiṣu [p.47] /",
    "GSD36brhasppu:584": " lekhye ca sati vādeṣu na syād divyaṃ na sākṣiṇaḥ // Brh_1,4.12 //",
    "GSD36brhasppu:585": " vākpāruṣye mahīvāde niṣiddhā daivikī kriyā /",
    "GSD36brhasppu:586": " pradātavyā prayatnena sāhaseṣu caturṣv api // Brh_1,4.13 //",
    "GSD36brhasppu:587": " nṛpadrohe sāhase ca kalpayed daivikīṃ kriyām // Brh_1,4.14 //",
    "GSD36brhasppu:588": " maṇimuktāpravālānāṃ kūṭahṛtpāśahārakaḥ /",
    "GSD36brhasppu:589": " hiṃsako 'nyāṅganāsevī parīkṣyaḥ śapathaiḥ sadā // Brh_1,4.15 //",
    "GSD36brhasppu:590": " mahāpāpābhiśāpeṣu nikṣepe haraṇe tathā /",
    "GSD36brhasppu:591": " divyaiḥ kāryaṃ parīkṣeta rājā satsv api sākṣiṣu // Brh_1,4.16 //",
    "GSD36brhasppu:592": " likhite sākṣivāde ca saṃdigdhir jāyate yadi /",
    "GSD36brhasppu:593": " anumāne ca saṃbhrānte tatra divyaṃ viśodhanam // Brh_1,4.17 //",
    "GSD36brhasppu:594": " dyūte samāhvaye caiva vivāde samupasthite /",
    "GSD36brhasppu:595": " sākṣiṇaḥ sādhanaṃ proktaṃ na divyaṃ na ca lekhakam // Brh_1,4.18 //",
    "GSD36brhasppu:596": " yathālābhopapannais tair nirṇayaṃ kārayen nṛpaḥ /",
    "GSD36brhasppu:597": " prakānte sāhase vāde pāruṣye daṇḍavācike /",
    "GSD36brhasppu:598": " balodbhūteṣu kāryeṣu sākṣiṇo divyam eva ca // Brh_1,4.19 //",
    "GSD36brhasppu:599": " ṛṇe lekhyaṃ sākṣiṇo vā yuktileśādayo 'pi vā /",
    "GSD36brhasppu:600": " daivikī vā kriyā proktā prajānāṃ hitakāmyayā // Brh_1,4.20 //",
    "GSD36brhasppu:601": " cirantanopāṃśukṛte ciranaṣṭeṣu sākṣiṣu /",
    "GSD36brhasppu:602": " praduṣṭeṣv anumāneṣu divyaiḥ kāryaṃ viśodhayet // Brh_1,4.21 //",
    "GSD36brhasppu:603": " [Brh_1,5. sākṣiṇaḥ]",
    "GSD36brhasppu:604": " nava sapta ca pañca syuś catvāras traya eva vā /",
    "GSD36brhasppu:605": " ubhau vā śrotriyau khyātau naikaṃ pṛcchet kadā cana // Brh_1,5.1 //",
    "GSD36brhasppu:606": " dyūtakaḥ śaṭikāgrāhī kāryamadhyagatas tathā /",
    "GSD36brhasppu:607": " eka eva pramāṇaṃ syān nṛpo 'dhyakṣas tathaiva ca // Brh_1,5.2 //",
    "GSD36brhasppu:608": " stenāḥ sāhasikāḥ ṣaṇḍāḥ kitavāḥ sūcakās tathā /",
    "GSD36brhasppu:609": " na sākṣiṇas te duṣṭātvāt teṣu sākṣiyaṃ na vidyate // Brh_1,5.3 //",
    "GSD36brhasppu:610": " [Brh_1,5.1 sākṣibhedāḥ]",
    "GSD36brhasppu:611": " likhito likhito gūḍhaḥ smāritaḥ kulyadūtakau /",
    "GSD36brhasppu:612": " yadṛcchaś cottaraś caiva kāryamadhyagato 'paraḥ // Brh_1,5.4 //",
    "GSD36brhasppu:613": " nṛpo 'dhyakṣas tathā grāmaḥ sākṣī dvādaśadhā smṛtaḥ /",
    "GSD36brhasppu:614": " prabhedam eṣāṃ vakṣyāmi yathāvad anupūrvaśaḥ // Brh_1,5.5 //",
    "GSD36brhasppu:615": " jātināmādilikhitaṃ yena svaṃ pitryam eva ca /",
    "GSD36brhasppu:616": " nivāsaś ca vijñeyaḥ sākṣī likhitasaṃjñakaḥ // Brh_1,5.6 //",
    "GSD36brhasppu:617": " arthinā ca kriyā bhedais tasya kṛtvā ṛṇādikam /",
    "GSD36brhasppu:618": " pratyakṣaṃ likhyate yas tu lekhitaḥ sa udāhṛtaḥ // Brh_1,5.7 //",
    "GSD36brhasppu:619": " kuḍyavyavahito yas tu śrāvyate ṛṇabhāṣitam /",
    "GSD36brhasppu:620": " vinihnuto yathābhūtaṃ gūḍhaḥ sākṣī sa ucyate // Brh_1,5.8 //",
    "GSD36brhasppu:621": " āhūya yaḥ kṛtaḥ sākṣī ṛṇanyāsakriyādike [p.51] /",
    "GSD36brhasppu:622": " smāryate ca muhuryaś ca smāritaḥ sa udāhṛtaḥ // Brh_1,5.9 //",
    "GSD36brhasppu:623": " vibhāgadāne vipaṇe jñātir yaś copayujyate /",
    "GSD36brhasppu:624": " dvayoḥ samāno dharmajñaḥ kulyaḥ sa parikīrtitaḥ // Brh_1,5.10 //",
    "GSD36brhasppu:625": " arthipratyarthivacanaṃ śṛṇuyāt preṣitas tu yaḥ /",
    "GSD36brhasppu:626": " ubhayoḥ saṃmataḥ sādhuḥ dūtakaḥ sa udāhṛtaḥ // Brh_1,5.11 //",
    "GSD36brhasppu:627": " kriyamāṇe tu kartavye yaḥ kaś cit svayam āgataḥ /",
    "GSD36brhasppu:628": " atra sākṣī tvam asmākam ukto yādṛcchikas tu saḥ // Brh_1,5.12 //",
    "GSD36brhasppu:629": " yatra sākṣī diśaṃ gacchen mumūrṣur vā yathākramam /",
    "GSD36brhasppu:630": " anyaṃ saṃśrāvayet taṃ tu vidyād uttarasākṣiṇam // Brh_1,5.13 //",
    "GSD36brhasppu:631": " sākṣiṇām api yaḥ sākṣyam upary upari bhāṣatām /",
    "GSD36brhasppu:632": " śravaṇāc chravaṇād vāpi sa sākṣy uttarasaṃjñitaḥ // Brh_1,5.14 //",
    "GSD36brhasppu:633": " ubhābhyāṃ yasya viśvastaṃ kāryaṃ cāpi niveditam /",
    "GSD36brhasppu:634": " gūḍhadhārī sa vijñeyaḥ kāryamadhyāgatas tathā // Brh_1,5.15 //",
    "GSD36brhasppu:635": " arthipratyarthinor vākyaṃ yac chrutaṃ bhūbhṛtā svayam /",
    "GSD36brhasppu:636": " sa eva tatra sākṣī syād visaṃvāde dvayor api // Brh_1,5.16 //",
    "GSD36brhasppu:637": " nirṇīte vyavahāre tu punar nyāyo yadā bhavet /",
    "GSD36brhasppu:638": " adhyakṣaḥ sabhyasahitaḥ sākṣī syāt tatra nānyathā // Brh_1,5.17 //",
    "GSD36brhasppu:639": " vyuṣitaṃ chāditaṃ yatra sīmāyāṃ ca samantataḥ [p.53] /",
    "GSD36brhasppu:640": " sa kṛtto 'pi bhavet sākṣī grāmas tatra na saṃśayaḥ // Brh_1,5.18 //",
    "GSD36brhasppu:641": " likhitau dvau tathā gūḍhau tricatuḥpañca lekhitāḥ /",
    "GSD36brhasppu:642": " yadṛccha smāritāḥ kulyās tathā cottarasākṣiṇaḥ // Brh_1,5.19 //",
    "GSD36brhasppu:643": " dūtakaḥ svaṭikāgrāhī- kāryamadhyagatas tathā /",
    "GSD36brhasppu:644": " eka eva pramāṇaṃ syān nṛpo 'dhyakṣas tathaiva ca // Brh_1,5.20 //",
    "GSD36brhasppu:645": " [Brh_1,5.2 sākṣidoṣakathanaṃ duṣṭānāṃ daṇḍaś ca]",
    "GSD36brhasppu:646": " sākṣiṇo 'rthasamuddiṣṭān yas tu doṣeṇa dūṣayet /",
    "GSD36brhasppu:647": " aduṣṭaṃ dūṣayan vādī tatsamaṃ daṇḍam arhati // Brh_1,5.21 //",
    "GSD36brhasppu:648": " lekhyadoṣās tu ye kecit sākṣiṇām caiva ye smṛtāḥ /",
    "GSD36brhasppu:649": " vādakāle tu vaktavyāḥ paścād uktān na dūṣayet // Brh_1,5.22 //",
    "GSD36brhasppu:650": " sākṣidoṣāḥ prayoktavyāḥ saṃsadi prativādinā /",
    "GSD36brhasppu:651": " patre vilikhya tān sarvān vācyaṃ pratyuttaraṃ tataḥ // Brh_1,5.23 //",
    "GSD36brhasppu:652": " pratipattau na sākṣitvam arhanti tu kadā cana /",
    "GSD36brhasppu:653": " ato 'nyathā bhāvanīyāḥ kriyāyāṃ prativādinā // Brh_1,5.24 //",
    "GSD36brhasppu:654": " abhāvayan damaṃ dāpyaḥ pratyarthī sākṣiṇā sphuṭam /",
    "GSD36brhasppu:655": " bhāvitāḥ sākṣiṇaḥ sarve sākṣidharmanirākṛtāḥ // Brh_1,5.25 //",
    "GSD36brhasppu:656": " pratyarthino 'rthino vāpi sākṣidūṣaṇasādhane /",
    "GSD36brhasppu:657": " prastutārthopayogena vyavahārāntaraṃ na ca // Brh_1,5.26 //",
    "GSD36brhasppu:658": " jitaḥ sa vinayaṃ dāpyaḥ śāstradṛṣṭena karmaṇā /",
    "GSD36brhasppu:659": " yadi vādī nirākāṅkṣaḥ sākṣī satye vyavasthitaḥ // Brh_1,5.27 //",
    "GSD36brhasppu:660": " ukte 'rthe sākṣiṇo yas tu dūṣayan prāgadūṣitān /",
    "GSD36brhasppu:661": " na ca tatkāraṇaṃ brūyāt prāpnuyāt pūrvasāhasam // Brh_1,5.28 //",
    "GSD36brhasppu:662": " lekhyaṃ vā sākṣiṇo vāpi vivāde yasya dūṣitāḥ /",
    "GSD36brhasppu:663": " tasya kāryaṃ na śodhyaṃ tu yāvat tan na viśodhayet // Brh_1,5.29 //",
    "GSD36brhasppu:664": " sākṣibhir gaditaiḥ sabhyaiḥ prakrānte nirṇaye tu yaḥ /",
    "GSD36brhasppu:665": " punarvivādaṃ kurute rājā tatra vicārayet // Brh_1,5.30 //",
    "GSD36brhasppu:666": " sākṣisaṃdūṣaṇe kāryaṃ pūrvaṃ sākṣiviśodhanam [p.55] /",
    "GSD36brhasppu:667": " śuddheṣu sākṣiṣu tataḥ paścāt kāryaṃ viśodhayet // Brh_1,5.31 //",
    "GSD36brhasppu:668": " satyapraśaṃsāvacanair anṛtasyāpavarjanaiḥ /",
    "GSD36brhasppu:669": " sabhyaiḥ saṃbodhanīyās tu dharmaśāstrārthavedibhiḥ // Brh_1,5.32 //",
    "GSD36brhasppu:670": " ā janmanaś cā maraṇāt sukṛtaṃ yat tvayārjitam /",
    "GSD36brhasppu:671": " tat sarvaṃ nāśam āyāti vitathasyābhiśaṃsanāt // Brh_1,5.33 //",
    "GSD36brhasppu:672": " kūṭasab hyaḥ kūṭasākṣī brahmahā ca samāḥ smṛtāḥ /",
    "GSD36brhasppu:673": " bhrūṇahā mitrahā caiṣāṃ nādhikaḥ samudāhṛtaḥ // Brh_1,5.34 //",
    "GSD36brhasppu:674": " evaṃ viditvā yaḥ sākṣī sa yathārthaṃ vadet tataḥ /",
    "GSD36brhasppu:675": " teneha kīrtim āpnoti paratra ca śubhāṃ gatim // Brh_1,5.35 //",
    "GSD36brhasppu:676": " puruṣāḥ santi lobhād ye kāryaṃ prabrūyur anyathā /",
    "GSD36brhasppu:677": " santi cānye durātmānḥ kūṭalekhyakṛto narāḥ // Brh_1,5.36 //",
    "GSD36brhasppu:678": " praṣṭavyāḥ sākṣiṇo ye tu varjyāś caiva narādhamāḥ /",
    "GSD36brhasppu:679": " tān ahaṃ kathayiṣyāmi sāṃprataṃ śāstracotitān // Brh_1,5.37 //",
    "GSD36brhasppu:680": " śrautasmārtakriyāyuktāḥ lobhadveṣavivarjitāḥ /",
    "GSD36brhasppu:681": " kulīnāḥ sākṣiṇo 'nindyās tapodānadayānvitāḥ // Brh_1,5.38 //",
    "GSD36brhasppu:682": " [Brh_1,5.3 asākṣiṇaḥ]",
    "GSD36brhasppu:683": " mātuḥ pitā pitṛvyaś ca bhāryāyā bhrātṛmātarau /",
    "GSD36brhasppu:684": " bhrātā sakhā ca jāmātā sarvavādeṣv asākṣiṇaḥ // Brh_1,5.39 //",
    "GSD36brhasppu:685": " parastrīpānasaktāś ca kitavāḥ pūrvadūṣitāḥ /",
    "GSD36brhasppu:686": " unmattārtāḥ sāhasikā nāstikāś ca na sākṣiṇaḥ // Brh_1,5.40 //",
    "GSD36brhasppu:687": " santo 'pi na pramāṇaṃ syur mṛte dhanini sākṣiṇaḥ /",
    "GSD36brhasppu:688": " putre tu śrāvitā ye syuḥ svayam āsannamṛtyunā // Brh_1,5.41 //",
    "GSD36brhasppu:689": " vihāyopānaduṣṇīṣaṃ dakṣiṇaṃ pāṇim uddharet /",
    "GSD36brhasppu:690": " hiraṇyaṃ gośakṛd darbhān samādāya ṛtaṃ vadet // Brh_1,5.42 //",
    "GSD36brhasppu:691": " upasthitāḥ parīkṣyāḥ syuḥ svarvarṇeṅgitādibhiḥ /",
    "GSD36brhasppu:692": " sakṛt pramādāparādhi- vipraṃ vyāpadi pīḍitam /",
    "GSD36brhasppu:693": " bhaṭādibhir vadhyamānaṃ rakṣed uktvānṛtāny api // Brh_1,5.43 //",
    "GSD36brhasppu:694": " yasyāśeṣaḥ pratijñārthaḥ sākṣibhiḥ prativarṇitaḥ [p.57] /",
    "GSD36brhasppu:695": " sa jayī syād anyathā tu sādhyārthaṃ na samāpnuyāt // Brh_1,5.44 //",
    "GSD36brhasppu:696": " āhūto yatra nāgacchet sākṣī rogavivarjitaḥ /",
    "GSD36brhasppu:697": " ṛṇaṃ damaṃ ca dāpyaḥ syāt tripakṣāt paratas tu saḥ // Brh_1,5.45 //",
    "GSD36brhasppu:698": " [Brh_1,5.4 sākṣyuktibalāblavicāraḥ]",
    "GSD36brhasppu:699": " sākṣidvaidhe prabhūtāḥ syur grāhyāḥ sāmye guṇānvitāḥ /",
    "GSD36brhasppu:700": " guṇidvaidhe kriyāyuktās tatsāmye śucimattarāḥ // Brh_1,5.46 //",
    "GSD36brhasppu:701": " apṛṣṭāḥ satyavacane praśnasyākathane tathā /",
    "GSD36brhasppu:702": " sākṣiṇaḥ san niroddhvyā garhyā daṇḍyāś ca dharmataḥ // Brh_1,5.47 //",
    "GSD36brhasppu:703": " deśakālavayodravya- saṃjñājātipramāṇataḥ /",
    "GSD36brhasppu:704": " anyūnaṃ cen nigaditaṃ siddhaṃ sādhyaṃ vinirdiśet // Brh_1,5.48 //",
    "GSD36brhasppu:705": " deśakālavayodravya- pramāṇākṛtijātiṣu /",
    "GSD36brhasppu:706": " yatra vipratipattiḥ syāt sākṣyaṃ tad api nānyathā // Brh_1,5.49 //",
    "GSD36brhasppu:707": " nirdiṣṭeṣv arthajāteṣu sākṣī cet sākṣya āgate /",
    "GSD36brhasppu:708": " na brūyād akṣasrasamaṃ na tan nigaditaṃ bhavet // Brh_1,5.50 //",
    "GSD36brhasppu:709": " pūrvapakṣe pratijñātam aśeṣaṃ pratibhāvayet /",
    "GSD36brhasppu:710": " ūnādhikaṃ tu yatroktaṃ na tan nigaditaṃ bhavet // Brh_1,5.51 //",
    "GSD36brhasppu:711": " ūnam abhyadhikaṃ vārtham vibrūyur yatra sākṣiṇaḥ /",
    "GSD36brhasppu:712": " tadarthānuktavijñeyam eṣa sākṣividhiḥ smṛtaḥ // Brh_1,5.52 //",
    "GSD36brhasppu:713": " sādhyārthāṃśe nigadite sākṣibhiḥ sakalaṃ bhavet /",
    "GSD36brhasppu:714": " strīsaṅge sāhase caurye yat sādhyaṃ parikalpyate // Brh_1,5.53 //",
    "GSD36brhasppu:715": " ūnādhikaṃ tu yatra syāt sākṣyaṃ tatra vivarjayet /",
    "GSD36brhasppu:716": " sākṣī tatra na daṇḍyaḥ syād abruvan daṇḍam arhati // Brh_1,5.54 //",
    "GSD36brhasppu:717": " [Brh_1,6. likhitam]",
    "GSD36brhasppu:718": " sākṣiṇām eṣa nirdiṣṭaḥ saṃkhyālakṣaṇaniścayaḥ /",
    "GSD36brhasppu:719": " likhitasyādhunā vacmi vidhānam anupūrvaśaḥ // Brh_1,6.1 //",
    "GSD36brhasppu:720": " ṛṇādike 'pi samaye bhrāntiḥ saṃjāyate yataḥ /",
    "GSD36brhasppu:721": " dhātrākṣarāṇi sṛṣṭāni patrārūḍhāny ataḥ purā // Brh_1,6.2 //",
    "GSD36brhasppu:722": " [Brh_1,6.1 lekhyalakṣaṇam]",
    "GSD36brhasppu:723": " deśācārahutaṃ varṣa- māsapakṣādivṛddhimat /",
    "GSD36brhasppu:724": " ṛṇisākṣilekhakānaṃ hastāṅkaṃ lekhyam ucyate // Brh_1,6.3 //",
    "GSD36brhasppu:725": " [Brh_1,6.2 lekhyabhedāḥ]",
    "GSD36brhasppu:726": " rājalekhyaṃ sthānakṛtaṃ svahastalikhitaṃ tathā /",
    "GSD36brhasppu:727": " lekhyaṃ tat trividhaṃ proktaṃ bhinnaṃ tad bahudhā punaḥ // Brh_1,6.4 //",
    "GSD36brhasppu:728": " bhāgadānakrayādhināṃ saṃviddāsaṛṇādibhiḥ /",
    "GSD36brhasppu:729": " saptadhā laukikaṃ lekhyaṃ trividhaṃ rājaśāsanam // Brh_1,6.5 //",
    "GSD36brhasppu:730": " vibhāgapatram ity etad bhāgānāṃ nirṇaye kṛtam /",
    "GSD36brhasppu:731": " sīmāvivāde nirṇīte sīmāpatram iti smṛtam // Brh_1,6.6 //",
    "GSD36brhasppu:732": " dānalekhyaṃ bhāgalekhyaṃ sīmālekhyaṃ tathaiva ca /",
    "GSD36brhasppu:733": " krayalekhyaṃ dāsalekhyam ādhilekhyaṃ tataḥ param // Brh_1,6.7 //",
    "GSD36brhasppu:734": " saṃviduddāmlekhyaṃ ca jayapatrakam eva ca /",
    "GSD36brhasppu:735": " sandhipatraṃ tathaivaitat kriyābhedād anekadhā // Brh_1,6.8 //",
    "GSD36brhasppu:736": " ādhyartham ādhilekhyaṃ syād dāsārthaṃ dāsapatrakam // Brh_1,6.9 //",
    "GSD36brhasppu:737": " samīhitārthasiddhyarthaṃ grāmaśreṇigaṇādibhiḥ /",
    "GSD36brhasppu:738": " śāstrāvirodhi dharmārthe kṛtaṃ saṃvittipatrakam // Brh_1,6.10 //",
    "GSD36brhasppu:739": " bhrātaraḥ saṃvibhaktā ye svarucyā tu parasparam /",
    "GSD36brhasppu:740": " vibhāgapatraṃ kurvanti bhāgalekhyaṃ tad ucyate // Brh_1,6.11 //",
    "GSD36brhasppu:741": " bhūmiṃ dattvā yas tu patraṃ kuryāc candrārkakālikam [p.61] /",
    "GSD36brhasppu:742": " anācchedām anāhāryaṃ dānalekhyaṃ tu tad vidhuḥ // Brh_1,6.12 //",
    "GSD36brhasppu:743": " gṛhakṣetrādikaṃ krītvā tulyamūlyākṣarānvitam /",
    "GSD36brhasppu:744": " patraṃ kārayate yat tu krayalekhyaṃ tad ucyate // Brh_1,6.13 //",
    "GSD36brhasppu:745": " jaṅgamaṃ sthāvaram bandhaṃ dattvā lekhyaṃ karoti yat /",
    "GSD36brhasppu:746": " gopyabhogyakriyāyuktam ādhilekhyaṃ tu tat smṛtam // Brh_1,6.14 //",
    "GSD36brhasppu:747": " grāmo deśaś ca yat kuryān mattalekhyaṃ parasparam /",
    "GSD36brhasppu:748": " rājāvirodhi dharmārthe saṃvitpatraṃ vadanti tat // Brh_1,6.15 //",
    "GSD36brhasppu:749": " vastrānnahīnaḥ kāntāre likhitaṃ kurute tu yat /",
    "GSD36brhasppu:750": " karmāhaṃ te kariṣyāmi dāsapatraṃ tad iṣyate // Brh_1,6.16 //",
    "GSD36brhasppu:751": " dhanaṃ vṛdhyā gṛhītvā tu svayaṃ kuryāc ca kārayet /",
    "GSD36brhasppu:752": " uddhārapatraṃ tat proktam ṛṇalekhyaṃ manīṣibhiḥ // Brh_1,6.17 //",
    "GSD36brhasppu:753": " pūgaśreṇigaṇādīnāṃ yā sthitiḥ parikīrtitā /",
    "GSD36brhasppu:754": " tasyāstu sādhanaṃ lekhyaṃ na divyaṃ na ca sākṣiṇaḥ // Brh_1,6.18 //",
    "GSD36brhasppu:755": " pūgaśreṇyādikānāṃ tu samayasya sthiteḥ kṛtam /",
    "GSD36brhasppu:756": " sthitipatraṃ tu tat proktaṃ manvādismṛtivedibhiḥ // Brh_1,6.19 //",
    "GSD36brhasppu:757": " [Brh_1,6.3 rājño dānaśāsanam]",
    "GSD36brhasppu:758": " dattvā bhyymyādikaṃ rājā tāmrapatre paṭe 'tha vā /",
    "GSD36brhasppu:759": " śāsanaṃ kārayed dharmaṃ sthānavaṃśādisaṃyutam // Brh_1,6.20 //",
    "GSD36brhasppu:760": " mātāpitror ātmanaś ca puṇyāyāmukasūnave /",
    "GSD36brhasppu:761": " dattaṃ mayāmukāyādya dānaṃ sabrahmacāriṇe // Brh_1,6.21 //",
    "GSD36brhasppu:762": " anācchedyam anāhāryaṃ sarvaṃ bhāvyavivarjitam [p.63] /",
    "GSD36brhasppu:763": " candrārkasamakālīnaṃ putrapautrānvayānugam // Brh_1,6.22 //",
    "GSD36brhasppu:764": " dātuḥ pālayituḥ svargaṃ hartur narakam eva ca /",
    "GSD36brhasppu:765": " ṣaṣṭivarṣasahasrāṇi dānacchedaphalaṃ likhet // Brh_1,6.23 //",
    "GSD36brhasppu:766": " samudrāvarṣamāsādi dhanādhyakṣākṣarānvitam /",
    "GSD36brhasppu:767": " jñātaṃ mayeti likhitaṃ sandhivigrahalekhakaiḥ // Brh_1,6.24 //",
    "GSD36brhasppu:768": " evaṃvidhaṃ rājakṛtaṃ śāsanaṃ tad udāhṛtam /",
    "GSD36brhasppu:769": " [Brh_1,6.4 prasādalikhitam]",
    "GSD36brhasppu:770": " deśādikaṃ yasya rājā likhitaṃ tu prayacchati // Brh_1,6.25 //",
    "GSD36brhasppu:771": " sevāśauryādinā tuṣṭaḥ prasādalikhitaṃ hi tat /",
    "GSD36brhasppu:772": " [Brh_1,6.5 jayapatram]",
    "GSD36brhasppu:773": " pūrvottarakriyāvāda- nirṇayānte yadā nṛpaḥ /",
    "GSD36brhasppu:774": " pradadyāj jayine lekhyaṃ jayapatraṃ tad ucyate // Brh_1,6.26 //",
    "GSD36brhasppu:775": " yad vṛttaṃ vyavahāre tu pūrvapakṣottarādikam /",
    "GSD36brhasppu:776": " kriyāvadadhāraṇopetaṃ jayapatro 'khilaṃ likhet // Brh_1,6.27 //",
    "GSD36brhasppu:777": " sādhayet sādhyam arthaṃ tu catuṣpādanvitaṃ jaye /",
    "GSD36brhasppu:778": " rājamudrānvitaṃ caiva jayapatrakam iṣyate // Brh_1,6.28 //",
    "GSD36brhasppu:779": " anyavādyādihīnebhya itareṣām pradīyate /",
    "GSD36brhasppu:780": " vṛttānuvādasaṃsiddhaṃ tac ca syāj jayapatrakam // Brh_1,6.29 //",
    "GSD36brhasppu:781": " [Brh_1,6.6 lekhyadūṣaṇāni]",
    "GSD36brhasppu:782": " mumūruṣuhīnaluptārthair unmātavyasanāturaiḥ /",
    "GSD36brhasppu:783": " viṣopadhibalāt kāra- kṛtaṃ lekhyaṃ na sidhyati // Brh_1,6.30 //",
    "GSD36brhasppu:784": " dūṣito garhitaḥ sākṣī yatraiko viniveśitaḥ [p.65] /",
    "GSD36brhasppu:785": " kūṭalekhyaṃ tu tat prāha lekhako vāpi tādṛśaḥ // Brh_1,6.31 //",
    "GSD36brhasppu:786": " yad ujvalaṃ cirakṛtaṃ malinaṃ svalpakālikam /",
    "GSD36brhasppu:787": " bhagnaṃ mliṣtākṣarayutaṃ lekhyaṃ kūṭatvam āpnuyāt // Brh_1,6.32 //",
    "GSD36brhasppu:788": " darpaṇasthaṃ yathā bimbam asat sad iva dṛśyate /",
    "GSD36brhasppu:789": " tathā lekhyasabimb āni kurvanti kuśalā janāḥ // Brh_1,6.33 //",
    "GSD36brhasppu:790": " tathyena hi pramāṇaṃ tu doṣeṇaiva tu dūṣaṇam /",
    "GSD36brhasppu:791": " evaṃ duṣṭaṃ nṛpasthāne yasmiṃs tad dhi vicāryate // Brh_1,6.34 //",
    "GSD36brhasppu:792": " vimṛśya brāhmaṇaiḥ sārdhaṃ vaktṛdoṣaṃ nirūpayet // Brh_1,6.35 //",
    "GSD36brhasppu:793": " yena te kūṭatāṃ yānti sākṣilekhakakārakāḥ /",
    "GSD36brhasppu:794": " tena duṣṭaṃ bhavel lekhyaṃ śuddhaiḥ śuddhaṃ vinirdiśet // Brh_1,6.36 //",
    "GSD36brhasppu:795": " dattaṃ lekhye svahastaṃ tu ṛṇiko yadi nihnute /",
    "GSD36brhasppu:796": " patrasthaiḥ sākṣibhir vācā lekhakasya matena ca // Brh_1,6.37 //",
    "GSD36brhasppu:797": " sthānabhraṣṭās tv akāntisthāḥ saṃdigdhā lakṣaṇacyutāḥ /",
    "GSD36brhasppu:798": " yatraivaṃ syuḥ sthitā varṇā lekhyaṃ duṣṭaṃ tadā bhṛguḥ // Brh_1,6.38 //",
    "GSD36brhasppu:799": " uddharel lekhyam āhartā tatputro bhuktim eva tu /",
    "GSD36brhasppu:800": " abhiyuktaḥ pramītaś cet tatputras tat samuddharet // Brh_1,6.39 //",
    "GSD36brhasppu:801": " jñātvā kāryaṃ deśakāla- kuśalāḥ kūṭakārakāḥ /",
    "GSD36brhasppu:802": " kurvantisadṛśaṃ lekhyaṃ tad yatnena vicārayet // Brh_1,6.40 //",
    "GSD36brhasppu:803": " lekhyam ālekhyavat kecil likhanti kuśalā janāḥ /",
    "GSD36brhasppu:804": " tasmān na lekhyasāmarthyāt siddhir aikāntikī matā // Brh_1,6.41 //",
    "GSD36brhasppu:805": " strībālārtān lipyavijñān vañcayanti svabāndhavāḥ /",
    "GSD36brhasppu:806": " lekhyaṃ kṛtvā svanāmāṅkaṃ jñeyaṃ yuktyāgamais tu tat // Brh_1,6.42 //",
    "GSD36brhasppu:807": " trividhasyāsya lekhyasya bhrāntiḥ saṃjāyate yadā /",
    "GSD36brhasppu:808": " ṛṇisākṣilekhakānāṃ hastoktyā śodhayet tataḥ // Brh_1,6.43 //",
    "GSD36brhasppu:809": " udyāmam udayādānād ādhānaṃ phalasaṃgrahāt [p.67] /",
    "GSD36brhasppu:810": " pratiyogidhanāḍhyatvāj jñeyaṃ yatropadhiḥ kṛtaḥ // Brh_1,6.44 //",
    "GSD36brhasppu:811": " darśitaṃ pratikālaṃ yac chrāvitaṃ smāritaṃ ca yat /",
    "GSD36brhasppu:812": " lekhyaṃ sidhyati sarvatra mṛteṣv api hi sākṣiṣu // Brh_1,6.45 //",
    "GSD36brhasppu:813": " vācakair yatra sāmarthyam akṣarāṇāṃ vihanyate /",
    "GSD36brhasppu:814": " kriyāṇāṃ sarvanāśaḥ syād anavasthā ca jāyate // Brh_1,6.46 //",
    "GSD36brhasppu:815": " lekhyaṃ triṃśat samātītam adṛṣṭāśrāvitaṃ ca yat /",
    "GSD36brhasppu:816": " na tatsiddhim avāpnoti tiṣṭhatsv api hi sākṣiṣu // Brh_1,6.47 //",
    "GSD36brhasppu:817": " prayukte śāntalābhe tu likhitaṃ yo na darśayet /",
    "GSD36brhasppu:818": " na yācate ca ṛṇikaṃ tat saṃdeham avāpnuyāt // Brh_1,6.48 //",
    "GSD36brhasppu:819": " kulaśreṇigaṇādīnāṃ yathākālaṃ pradarśitam /",
    "GSD36brhasppu:820": " śrāvayet smārayec caiva tathā syād balavattaram // Brh_1,6.49 //",
    "GSD36brhasppu:821": " yadi labdhaṃ bhavet kiñ cit prajñaptir vā tathā bhavet /",
    "GSD36brhasppu:822": " pramāṇam eva likhitaṃ mṛtā yady api sākṣiṇaḥ // Brh_1,6.50 //",
    "GSD36brhasppu:823": " āḍhyasya nikaṭasthasya yac chaktena na yācitam /",
    "GSD36brhasppu:824": " śuddharṇāśaṅkayā tatra lekhyaṃ durbalatām iyāt // Brh_1,6.51 //",
    "GSD36brhasppu:825": " unmattajaḍabalānāṃ rājabhītapravāsinām /",
    "GSD36brhasppu:826": " apragalbhabhayārtānāṃ na lekhyaṃ hānim āpnuyāt // Brh_1,6.52 //",
    "GSD36brhasppu:827": " atha pañcatvam āpanno lekhakaḥ sākṣibhiḥ saha /",
    "GSD36brhasppu:828": " tat svahastādibhis teṣām viśudhyate na saṃśayaḥ // Brh_1,6.53 //",
    "GSD36brhasppu:829": " ṛṇisvahastasaṃdehe jīvato vā mṛtasya vā /",
    "GSD36brhasppu:830": " tatsvahastakṛtair anyaiḥ patrais tallekhyaniṛṇayaḥ // Brh_1,6.54 //",
    "GSD36brhasppu:831": " lekhye saṃśayam āpanne sākṣilekhakakartṛbhiḥ /",
    "GSD36brhasppu:832": " duṣṭeṣu teṣu taddhasta- kṛtapūrvākṣarādibhiḥ // Brh_1,6.55 //",
    "GSD36brhasppu:833": " na jātu hīyate lekhyaṃ sākṣibhiḥ śapathena vā /",
    "GSD36brhasppu:834": " adarśanāśrāvitābhyāṃ hāniṃ prāpnoty upekṣayā // Brh_1,6.56 //",
    "GSD36brhasppu:835": " ataḥ parīkṣyam ubhayam etad rājñā viśeṣataḥ /",
    "GSD36brhasppu:836": " ekam eva bhavel lekhyam ekasyārthasya siddhaye // Brh_1,6.57 //",
    "GSD36brhasppu:837": " anekeṣu tu lekhyeṣu doṣam utpādayed api /",
    "GSD36brhasppu:838": " deśācāraviruddhaṃ yat saṃdigdhaṃ kramavarjitam /",
    "GSD36brhasppu:839": " kṛtam asvāminā yac ca sādhyahīnaṃ ca duṣyati // Brh_1,6.58 //",
    "GSD36brhasppu:840": " [Brh_1,7. bhuktiḥ]",
    "GSD36brhasppu:841": " dhanamūlāḥ kriyāḥ sarvā yatnās tatsādhane matāḥ /",
    "GSD36brhasppu:842": " vardhanaṃ rakṣaṇaṃ bhoga iti tasya vidhikramaḥ // Brh_1,7.1 //",
    "GSD36brhasppu:843": " [Brh_1,7.1 dhanaprabhedāḥ]",
    "GSD36brhasppu:844": " tat punas trividhaṃ jñeyaṃ śuklaṃ śabaḷam eva ca /",
    "GSD36brhasppu:845": " kṛṣṇaṃ ca tatra vijñeyaḥ prabhedaḥ saptadhā punaḥ // Brh_1,7.2 //",
    "GSD36brhasppu:846": " śrutaśauryatapaḥ kanyā- śiṣyayājyānvayāgatam /",
    "GSD36brhasppu:847": " dhanaṃ saptavidhaṃ śulkam ubhayo hy asya tadvidhaḥ // Brh_1,7.3 //",
    "GSD36brhasppu:848": " kusīdakṛṣivāṇijya- śulkaśilpānuvṛttibhiḥ /",
    "GSD36brhasppu:849": " kṛtopakārād āptaṃ ca śabaḷaṃ samudāhṛtam // Brh_1,7.4 //",
    "GSD36brhasppu:850": " pāśakadyūtadūtārtha- pratirūpakasāhasaiḥ /",
    "GSD36brhasppu:851": " vyājenopārjitaṃ yac ca tat kṛṣṇaṃ samudāhṛtam // Brh_1,7.5 //",
    "GSD36brhasppu:852": " tena krayo vikrayaś ca dānaṃ grahaṇam eva ca /",
    "GSD36brhasppu:853": " vividhāś ca prayujyante kriyāsaṃbhogam eva ca // Brh_1,7.6 //",
    "GSD36brhasppu:854": " yathāvidhena dravyeṇa yat kiñ cit kurute naraḥ /",
    "GSD36brhasppu:855": " tathāvidham avāpnoti tatphalaṃ pretya ceha ca // Brh_1,7.7 //",
    "GSD36brhasppu:856": " tat punar dvādaśavidhaṃ prativarṇāśrayaṃ smṛtam /",
    "GSD36brhasppu:857": " sādhāraṇaṃ syāt trividhaṃ śeṣaṃ navavidhaṃ smṛtam // Brh_1,7.8 //",
    "GSD36brhasppu:858": " kramāgataṃ prītidāyaṃ prāptaṃ ca saha bhāryayā /",
    "GSD36brhasppu:859": " aviśeṣeṇa sarveṣāṃ varṇānāṃ trividhaṃ smṛtam // Brh_1,7.9 //",
    "GSD36brhasppu:860": " vaiśeṣikaṃ dhanaṃ jñeyaṃ brāhmaṇasya trilakṣaṇam [p.71] /",
    "GSD36brhasppu:861": " pratigrahaṇalabdhaṃ yad yājyaṃ tac chiṣyatas tathā // Brh_1,7.10 //",
    "GSD36brhasppu:862": " trividhaṃ kṣatriyasyāpi prāhur vaiśeṣikaṃ dhanam /",
    "GSD36brhasppu:863": " yuddhopalabdhaṃ karato daṇḍāc ca vyavahārataḥ // Brh_1,7.11 //",
    "GSD36brhasppu:864": " vaiśeṣikaṃ dhanaṃ jñeyaṃ vaiśyasyāpi trilakṣaṇam /",
    "GSD36brhasppu:865": " kṛṣigorakṣavāṇijyaṃ śūdrasyaiṣām anugrahāt // Brh_1,7.12 //",
    "GSD36brhasppu:866": " sarveṣām eva varṇānām evaṃ dharmyo dhanāgamaḥ /",
    "GSD36brhasppu:867": " viparyayād adharmaḥ syān na ced āpad garīyasī // Brh_1,7.13 //",
    "GSD36brhasppu:868": " āpatsv anantarāvṛttir brāhmaṇasya vidhīyate /",
    "GSD36brhasppu:869": " vaiśyavṛttiś ca tasyoktā na jaghanyā kathaṃ cana // Brh_1,7.14 //",
    "GSD36brhasppu:870": " kathaṃ cana na kurvīta brāhmaṇaḥ karma vārṣalam /",
    "GSD36brhasppu:871": " vṛṣalaḥ karma na brāhmaṃ patanīye hi te tayoḥ // Brh_1,7.15 //",
    "GSD36brhasppu:872": " utkṛṣṭaṃ cāpakṛṣṭaṃ tayoḥ karma na vidyate /",
    "GSD36brhasppu:873": " madhyame karmaṇī hitvā sarvasādhāraṇī hi te // Brh_1,7.16 //",
    "GSD36brhasppu:874": " āpadaṃ brāhmaṇas tīrtvā kṣatravṛttyā bhṛte jane /",
    "GSD36brhasppu:875": " utsṛjet kṣetravṛttiṃ tāṃ kṛtvā pāvanam ātmanaḥ // Brh_1,7.17 //",
    "GSD36brhasppu:876": " tasyām eva tu yo bhuktau brāhmaṇo ramate rasāt /",
    "GSD36brhasppu:877": " kāṇḍapṛṣṭhaś cyuto mārgād aṅkito 'yaṃ prakīrtitaḥ // Brh_1,7.18 //",
    "GSD36brhasppu:878": " svakulaṃ pṛṣṭhataḥ kṛtvā yo vai parakulaṃ vrajet /",
    "GSD36brhasppu:879": " tena duścaritenāsau kāṇḍapṛṣṭha iti smṛtaḥ // Brh_1,7.19 //",
    "GSD36brhasppu:880": " divākṛte kāryavidhau grāmeṣu nagareṣu ca /",
    "GSD36brhasppu:881": " saṃbhave sākṣiṇāṃ caiva na divyā bhavati kriyā // Brh_1,7.20 //",
    "GSD36brhasppu:882": " dvāramārgakriyābhoga- jalavāhādike tathā /",
    "GSD36brhasppu:883": " bhuktir eva tu gurvo syān na lekhyaṃ na ca sākṣiṇaḥ // Brh_1,7.21 //",
    "GSD36brhasppu:884": " etad vidhānam ākhyātaṃ sākṣiṇāṃ likhitasya ca /",
    "GSD36brhasppu:885": " saṃprati sthāvaraprāpter bhukteś ca vidhir ucyate // Brh_1,7.22 //",
    "GSD36brhasppu:886": " vidyayā krayabandhena śauryabhāgānvayāgatam /",
    "GSD36brhasppu:887": " sapiṇḍasyāprajasyāṃśaṃ sthāvaraṃ spatadhāpyate // Brh_1,7.23 //",
    "GSD36brhasppu:888": " [Brh_1,7.2 bhogāḥ saptavidhaḥ]",
    "GSD36brhasppu:889": " pitrye labhdakrayādhāne rikthaśauryapravedanāt /",
    "GSD36brhasppu:890": " prāpte saptavidhe bhogaḥ sāgamaḥ siddhim āpnuyāt // Brh_1,7.24 //",
    "GSD36brhasppu:891": " kramāgataḥ śāsanikaḥ krayādhānasamanvitaḥ /",
    "GSD36brhasppu:892": " evaṃvidhas tu yo bhogaḥ sa tu siddhim avāpnuyāt // Brh_1,7.25 //",
    "GSD36brhasppu:893": " saṃvibhāgakrayaprāptaṃ pitryaṃ labdhaṃ ca rājataḥ [p.73] /",
    "GSD36brhasppu:894": " sthāvaraṃ siddhim āpnoti bhuktvā hānim upekṣayā // Brh_1,7.26 //",
    "GSD36brhasppu:895": " prāptamātraṃ yena bhuktaṃ svīkṛtyāparipanthitam /",
    "GSD36brhasppu:896": " tasya tatsiddhim āpnoti hāniṃ copekṣayā yathā // Brh_1,7.27 //",
    "GSD36brhasppu:897": " adhyāsanāt samārabhya bhuktir yasyāvighātinī /",
    "GSD36brhasppu:898": " triṃśadvarṣāṇy avicchinnā tasya tāṃ na vicālayet // Brh_1,7.28 //",
    "GSD36brhasppu:899": " na strīṇām upabhogaḥ syād vinā lekhyaṃ kathaṃ cana /",
    "GSD36brhasppu:900": " rājaśrotriyavitte ca jaḍabāladhanena ca // Brh_1,7.29 //",
    "GSD36brhasppu:901": " bhuktyā kevalayā naiva bhuktiḥ siddhim avāpnuyāt /",
    "GSD36brhasppu:902": " āgamenāpi śuddhena dvābhyāṃ sidhyati nānyathā // Brh_1,7.30 //",
    "GSD36brhasppu:903": " bālaśrotriyavitte ca prāpte ca pitṛtaḥ kramāt /",
    "GSD36brhasppu:904": " nopabhoge balaṃ kāryam āhartrā tatsutena vā // Brh_1,7.31 //",
    "GSD36brhasppu:905": " paśustrīpuruṣādīnām iti dharmo vyavasthitaḥ /",
    "GSD36brhasppu:906": " yady ekaśāsane grāma- kṣetrārāmāś ca lekhitāḥ // Brh_1,7.32 //",
    "GSD36brhasppu:907": " ekadeśopabhoge 'pi sarve bhuktā bhavanti te /",
    "GSD36brhasppu:908": " āgamo 'pi balaṃ naiva bhuktiḥ stokāpi yatra no // Brh_1,7.33 //",
    "GSD36brhasppu:909": " anumānād varaḥ sākṣī sākṣibhyo likhitaṃ guru /",
    "GSD36brhasppu:910": " avyāhatā tripuruṣī bhuktir ebhyo garīyasī // Brh_1,7.34 //",
    "GSD36brhasppu:911": " anumānaṃ vasaty atra sākṣī cāmaraṇād bhavet /",
    "GSD36brhasppu:912": " avyāhataṃ lekhabhogaṃ pramāṇaṃ tu tripauruṣam // Brh_1,7.35 //",
    "GSD36brhasppu:913": " pitāpitāmaho yasya jīvec ca prapitāmahaḥ /",
    "GSD36brhasppu:914": " triṃśat samā tu yā bhuktā bhūmir avyāhatā paraiḥ // Brh_1,7.36 //",
    "GSD36brhasppu:915": " bhuktiḥ sā pauruṣī jñeyā dviguṇā ca dvipuruṣī /",
    "GSD36brhasppu:916": " tripūruṣī ca triguṇā parataḥ syāc cirantanā // Brh_1,7.37 //",
    "GSD36brhasppu:917": " yatrāhartābhiyuktaḥ syāl lekhyaṃ sākṣī tadā guruḥ /",
    "GSD36brhasppu:918": " tadabhāve tu putrāṇāṃ bhuktir ekā garīyasī // Brh_1,7.38 //",
    "GSD36brhasppu:919": " āhartā śodhayed bhuktim āgamaṃ vāpi saṃsadi [p.75] /",
    "GSD36brhasppu:920": " tatputro bhuktim evaikāṃ pautrādis tu na kiṃcana // Brh_1,7.39 //",
    "GSD36brhasppu:921": " rikthabhir vā parair dravyaṃ samakṣaṃ yasya dīyate /",
    "GSD36brhasppu:922": " anyasya bhuñjataḥ paścān na sa tal labdhum arhati // Brh_1,7.40 //",
    "GSD36brhasppu:923": " paśyann anyasya dadataḥ kṣitiṃ yo na nivārayet /",
    "GSD36brhasppu:924": " satāpi lekhyena bhuvaṃ na punar tām avāpnuyāt // Brh_1,7.41 //",
    "GSD36brhasppu:925": " ṛkthibhir vāparair vāpi dattaṃ tenaiva tad bhṛguḥ // Brh_1,7.42 //",
    "GSD36brhasppu:926": " bhuktis tripuruṣī sidhyet pareṣāṃ nātra saṃśayaḥ /",
    "GSD36brhasppu:927": " anivṛtte sapiṇḍatve sakulyānāṃ na sidhyati // Brh_1,7.43 //",
    "GSD36brhasppu:928": " asvāminā tu yad bhuktaṃ gṛhakṣetrāpaṇādikam /",
    "GSD36brhasppu:929": " suhṛdbandhusakulyasya na tadbhogena hīyate // Brh_1,7.44 //",
    "GSD36brhasppu:930": " dharmo 'kṣayaḥ śrotriyasya abhayaṃ rājapūruṣe /",
    "GSD36brhasppu:931": " snehaḥ suhṛdbāndhaveṣu bhuktam etair na hīyate // Brh_1,7.45 //",
    "GSD36brhasppu:932": " vaivāhya śrotriyair bhuktaṃ rājñāmātyais tathaiva ca /",
    "GSD36brhasppu:933": " sudīrghenāpi kālena teṣāṃ sidhyati tan na tu // Brh_1,7.46 //",
    "GSD36brhasppu:934": " aśaktālasarogārta- bālabhītapravāsinām /",
    "GSD36brhasppu:935": " śāsanārūḍham anyena bhuktaṃ bhuktyā na hīyate // Brh_1,7.47 //",
    "GSD36brhasppu:936": " chinnabhoge gṛhe kṣetre saṃdigdhaṃ yatra jāyate /",
    "GSD36brhasppu:937": " lekhyena bhogavidbhir vā sākṣibhiḥ śuddhim āharet // Brh_1,7.48 //",
    "GSD36brhasppu:938": " nāmaghāṭāgamaṃ saṃkhyāṃ kālaṃ digbhāgam eva ca /",
    "GSD36brhasppu:939": " bhogacchedanimittaṃ ca ye vidus tatra sākṣiṇaḥ // Brh_1,7.49 //",
    "GSD36brhasppu:940": " utpannāś cātyāsannā ye ye ca deśāntarasthitāḥ /",
    "GSD36brhasppu:941": " maulās te tu samuddiṣṭāḥ praṣṭavyāḥ kāryanirṇaye // Brh_1,7.50 //",
    "GSD36brhasppu:942": " aduṣṭās te tu yad brūyuḥ saṃdigdhe samadṛṣṭayaḥ /",
    "GSD36brhasppu:943": " tatpramāṇaṃ prakartavyam evaṃ dharmo na hīyate [p.77] // Brh_1,7.51 //",
    "GSD36brhasppu:944": " sthāvareṣu tad ākhyātaṃ lābhabhogaprasādhanam /",
    "GSD36brhasppu:945": " pramāṇahīnavāde tu nirdeśyā daivikī kriyā // Brh_1,7.52 //",
    "GSD36brhasppu:946": " rājāntarais tribhir bhuktaṃ pramāṇena vināpi yat /",
    "GSD36brhasppu:947": " brahmadeyaṃ na hartavyaṃ rājñā tasya kadā cana // Brh_1,7.53 //",
    "GSD36brhasppu:948": " bhuktis traipuruṣī yatra caturthe saṃpravartitā /",
    "GSD36brhasppu:949": " tadbhogaḥ sthiratāṃ yāti na pṛcched āgamāṃ kva cit // Brh_1,7.54 //",
    "GSD36brhasppu:950": " aniṣiddhena yad bhuktaṃ puruṣais tribhir eva tu /",
    "GSD36brhasppu:951": " tatra naivāgamaḥ kāryo bhuktis tatra garīyasī // Brh_1,7.55 //",
    "GSD36brhasppu:952": " sthāvareṣu vivādeṣu bhuktis tripuruṣī ca yā /",
    "GSD36brhasppu:953": " svatantraiva hi sā jñeyā pramāṇam sādhyanirṇaye // Brh_1,7.56 //",
    "GSD36brhasppu:954": " yasya tripuruṣā bhuktiḥ samyaglekhyasamanvitā /",
    "GSD36brhasppu:955": " evaṃvidhā brahmadeyā hartuṃ tasya na śakyate // Brh_1,7.57 //",
    "GSD36brhasppu:956": " yasya tripuruṣā bhuktiḥ pāraṃparyakramāgatā /",
    "GSD36brhasppu:957": " na sā cālayituṃ śakyā pūrvakāc chāsanād ṛte // Brh_1,7.58 //",
    "GSD36brhasppu:958": " tripuruṣaṃ bhujyate yena samakṣaṃ bhūravāritā /",
    "GSD36brhasppu:959": " tasya sā nāpahartavyā kṣamāliṅgaṃ na ced vadet // Brh_1,7.59 //",
    "GSD36brhasppu:960": " bhuktir balavatī śāstre hy avicchinnā cirantanī /",
    "GSD36brhasppu:961": " vicchinnāpi hi sa jñeyā yā tu pūrvaṃ prasādhitā // Brh_1,7.60 //",
    "GSD36brhasppu:962": " pitrā bhuktaṃ tu yad dravyaṃ bhuktyācāreṇa dharmataḥ /",
    "GSD36brhasppu:963": " tasmin prete 'pi tatprāptaṃ bhuktyā prāptaṃ tu tasya tat // Brh_1,7.61 //",
    "GSD36brhasppu:964": " tribhir eva tu yā bhuktā puruṣair bhūr yathāvidhi /",
    "GSD36brhasppu:965": " lekhyābhāve tu tāṃ tatra caturthaḥ samavāpnuyāt // Brh_1,7.62 //",
    "GSD36brhasppu:966": " sanābhibhir bāndhavaiś ca bhuktaṃ yat svajanais tathā /",
    "GSD36brhasppu:967": " bhogāt tatra na siddhiḥ syād bhogam anyeṣu kalpayet // Brh_1,7.63 //",
    "GSD36brhasppu:968": " sāgamo dīrghakālaś ca nicchidroparavo dhanam /",
    "GSD36brhasppu:969": " pratyarthisaṃnidhānaṃ ca paribhogo 'pi pañcadhā // Brh_1,7.64 //",
    "GSD36brhasppu:970": " catuṣpād dhanadhānyādi varṣād dhānim avāpnuyāt // Brh_1,7.65 //",
    "GSD36brhasppu:971": " bhūmer abhuktir lekhyasya yathākālam adarśanam /",
    "GSD36brhasppu:972": " sākṣyasyāsmaraṇaṃ caiva svārthahānikarāṇi tu // Brh_1,7.66 //",
    "GSD36brhasppu:973": " tasmād yatnena kartavyaṃ pramāṇaparipālanam /",
    "GSD36brhasppu:974": " tena kāryāṇi sidhyanti sthāvarāṇi carāṇi ca // Brh_1,7.67 //",
    "GSD36brhasppu:975": " asākṣike cirakṛte pṛcched uttarasākṣiṇaḥ /",
    "GSD36brhasppu:976": " śapathair vānuyuñjīta upadhāṃ vā prayojayet // Brh_1,7.68 //",
    "GSD36brhasppu:977": " deśanāpratighātaṃ ca yuktileśas tathaiva ca // Brh_1,7.69 //",
    "GSD36brhasppu:978": " corāpahṛtaṃ tu sarvebhyo 'nviṣya arpaṇīyaṃ /",
    "GSD36brhasppu:979": " alābhe svakośād vā adadac corakilbiṣī syāt // Brh_1,7.70 //",
    "GSD36brhasppu:980": " [Brh_1,8. divyāni ]",
    "GSD36brhasppu:981": " sthāvarasya tathākhyātaṃ lābhabhogaprasādhanam /",
    "GSD36brhasppu:982": " pramāṇahīne vāde tu nirdoṣā daivikī kriyā // Brh_1,8.1 //",
    "GSD36brhasppu:983": " praduṣṭeṣv anumāneṣu divyaiḥ kāryaṃ viśodhayet /",
    "GSD36brhasppu:984": " dhaṭādyā dharmajāntā ca daivī navavidhā smṛtā // Brh_1,8.2 //",
    "GSD36brhasppu:985": " dhaṭo 'gnir udakaṃ caiva viṣaṃ kośaś ca pañcamam /",
    "GSD36brhasppu:986": " ṣaṣṭhaṃ ca taṇḍulāḥ proktaṃ saptamaṃ taptamāṣakaḥ // Brh_1,8.3 //",
    "GSD36brhasppu:987": " aṣṭamaṃ kālam ity uktaṃ navamaṃ dharmakaṃ tathā /",
    "GSD36brhasppu:988": " divyenāyāti sarvāṇi nirdiṣṭāni svayambhuvā // Brh_1,8.4 //",
    "GSD36brhasppu:989": " [Brh_1,8.1 divyavyavasthā]",
    "GSD36brhasppu:990": " yasmād devaiḥ prayuktāni duṣkarārthe mahātmabhiḥ /",
    "GSD36brhasppu:991": " aham uddeśatāṃ vacmi saṃdigdhārthaviśuddhaye /",
    "GSD36brhasppu:992": " deśakālārthasaṃkhyābhiḥ prayuktāny anupūrvaśaḥ // Brh_1,8.5 //",
    "GSD36brhasppu:993": " aparādhānupūrvyeṇa sādhvasādhuvivakṣayā /",
    "GSD36brhasppu:994": " śāstroditena vidhinā pradātavyāni nānyathā // Brh_1,8.6 //",
    "GSD36brhasppu:995": " ṛṇādikeṣu kāryeṣu visaṃvāde parasparam /",
    "GSD36brhasppu:996": " dravyasaṃkhyānvitā deyā puruṣāpekṣayā tathā // Brh_1,8.7 //",
    "GSD36brhasppu:997": " loke saṃvyavahārārthaṃ saṃjñeyaṃ kathitā bhuvi /",
    "GSD36brhasppu:998": " tāmrakarṣakṛtā mudrā vijñeyaḥ kārṣikaḥ paṇaḥ // Brh_1,8.8 //",
    "GSD36brhasppu:999": " niṣkaṃ suvarṇāś catvāraḥ kārṣikas tāmrikaḥ paṇaḥ /",
    "GSD36brhasppu:1000": " tāmrakarṣakṛtā mudrā vijñeyaḥ kārṣikaḥ paṇaḥ // Brh_1,8.9 //",
    "GSD36brhasppu:1001": " sa eva cāndrikā proktā tāś catasras tu dhānakāḥ /",
    "GSD36brhasppu:1002": " tā dvādaśa suvarṇas tu dīnārākhyaḥ sa eva tu // Brh_1,8.10 //",
    "GSD36brhasppu:1003": " kārṣāpaṇasahasraṃ tu daṇḍa uttamasāhasaḥ /",
    "GSD36brhasppu:1004": " tadardhaṃ madhyamaḥ proktas tadardham adhamaḥ smṛtaḥ // Brh_1,8.11 //",
    "GSD36brhasppu:1005": " brāhmaṇasya dhaṭo deyaḥ kṣatriyasya hutāśanaḥ /",
    "GSD36brhasppu:1006": " vaiśyasya salilaṃ deyaṃ śūdrasya viṣam eva tu // Brh_1,8.12 //",
    "GSD36brhasppu:1007": " sādhāraṇaḥ samastānām kośaḥ prokto manīṣibhiḥ // Brh_1,8.13 //",
    "GSD36brhasppu:1008": " snehāt krodhāl lobhato vā bhedam āyānti sākṣiṇaḥ /",
    "GSD36brhasppu:1009": " vidhidattasya divyasya na bhedo jāyate kvacit // Brh_1,8.14 //",
    "GSD36brhasppu:1010": " yathoktavidhinā deyaṃ divyaṃ divyaviśāradaiḥ /",
    "GSD36brhasppu:1011": " ayathoktaṃ pradattaṃ cen na dattaṃ sādhyasādhane // Brh_1,8.15 //",
    "GSD36brhasppu:1012": " adeśakāladattāni bahirvādikṛtāni ca /",
    "GSD36brhasppu:1013": " vyabhicāraṃ sadārtheṣu kurvantīha na saṃśayaḥ // Brh_1,8.16 //",
    "GSD36brhasppu:1014": " abhiyuktāya dātavyaṃ divyaṃ divyaviśāradaiḥ /",
    "GSD36brhasppu:1015": " rucyā cānyataraḥ kuryād itaro vartayec chiraḥ // Brh_1,8.17 //",
    "GSD36brhasppu:1016": " vināpi śīrṣakaṃ kuryān nṛpadrohe ca pātake /",
    "GSD36brhasppu:1017": " divyapradānam uditam anyatra nṛpaśāsanāt /",
    "GSD36brhasppu:1018": " na kaś cid abhiyoktāraṃ divyeṣv evaṃ niyojayet // Brh_1,8.18 //",
    "GSD36brhasppu:1019": " [Brh_1,8.2 divyadevatāḥ] p.83",
    "GSD36brhasppu:1020": " dharoddhruvas tathā soma āpaś caivānilo 'nalaḥ /",
    "GSD36brhasppu:1021": " pratyūṣaś ca prabhāsaś ca vasavo 'ṣṭau prakīrtitāḥ // Brh_1,8.19 //",
    "GSD36brhasppu:1022": " deveśeśānayor madhya ādityānāṃ tathāyanam /",
    "GSD36brhasppu:1023": " dhātāryamā ca mitraś ca varuṇo 'ṃśo bhagas tathā // Brh_1,8.20 //",
    "GSD36brhasppu:1024": " indro vivasvān pūṣā ca parjanyo daśamaḥ smṛtaḥ /",
    "GSD36brhasppu:1025": " tatas tvaṣṭā tato viṣṇur ajaghanyo jaghanyajaḥ // Brh_1,8.21 //",
    "GSD36brhasppu:1026": " ity ete dvādaśādityā nāmabhiḥ parikīrtitāḥ /",
    "GSD36brhasppu:1027": " agneḥ paścimabhāge tu rudrāṇām ayanaṃ viduḥ /",
    "GSD36brhasppu:1028": " vīrabhadraś ca śambhuś ca girīśaś ca mahāyaśāḥ // Brh_1,8.22 //",
    "GSD36brhasppu:1029": " ajekapād [ajaikapād?",
    "GSD36brhasppu:1030": " ] ahirbudhnyā pinākī cāprājitaḥ // Brh_1,8.23 //",
    "GSD36brhasppu:1031": " bhuvanādhiśvarāś caiva kapālī ca viśāṃpatiḥ /",
    "GSD36brhasppu:1032": " sthāṇur bhagaś ca bhagavān rudrāś caikādaśa smṛtāḥ // Brh_1,8.24 //",
    "GSD36brhasppu:1033": " preteśarakśasor madhye mātṛsthānam prakalpayet /",
    "GSD36brhasppu:1034": " brāhmī māheśvarī caiva kaumārī vaiṣṇavī tathā // Brh_1,8.25 //",
    "GSD36brhasppu:1035": " vārāhī caiva māhendrī cāmuṇḍā gaṇasaṃyutā /",
    "GSD36brhasppu:1036": " nirṛter uttare bhāge gaṇeśāyatanaṃ viduḥ // Brh_1,8.26 //",
    "GSD36brhasppu:1037": " varuṇasyottare bhāge marutāṃ sthānam ucyate /",
    "GSD36brhasppu:1038": " śvasanaḥ sparśano vāyur anilo mārutas tathā // Brh_1,8.27 //",
    "GSD36brhasppu:1039": " [Brh_1,8.3 dravyasaṃkhyayā divyāni]",
    "GSD36brhasppu:1040": " saṃkhyā raśmir ajomūlā manunā samudāhṛtā /",
    "GSD36brhasppu:1041": " kārṣāpaṇāntā sā divye niyojyā vinayet tathā // Brh_1,8.28 //",
    "GSD36brhasppu:1042": " viṣam sahasre 'pahṛte pādone ca hutāśanaḥ /",
    "GSD36brhasppu:1043": " tripādone ca salilam ardhe deyo dhaṭaḥ sadā // Brh_1,8.29 //",
    "GSD36brhasppu:1044": " catuḥśatābhiyoge ca dātavyas taptamāṣakaḥ /",
    "GSD36brhasppu:1045": " triśate taṇḍulā deyāḥ kośaś caiva tadardhake // Brh_1,8.30 //",
    "GSD36brhasppu:1046": " śate hṛte 'pahṛte ca dātavyaṃ dharmaśodhanam /",
    "GSD36brhasppu:1047": " gocaurasya pradātavyaṃ sabhyaiḥ phālaḥ prayatnataḥ // Brh_1,8.31 //",
    "GSD36brhasppu:1048": " yavārdhikasya vā nāśe tadardhasya ca taṇḍulāḥ [p.85] /",
    "GSD36brhasppu:1049": " tato 'rdhārdhārdhanāśe ca laukikī ca kriyā matā // Brh_1,8.32 //",
    "GSD36brhasppu:1050": " [Brh_1,8.4 śapathavidhiḥ]",
    "GSD36brhasppu:1051": " satāṃ vāhanaśastrāṇi gobījakanakāni ca /",
    "GSD36brhasppu:1052": " devabrāhmaṇapādāś ca putradāraśirāṃsi ca // Brh_1,8.33 //",
    "GSD36brhasppu:1053": " ete ca śapathāḥ proktāḥ alpārthe sukarāḥ sadā /",
    "GSD36brhasppu:1054": " sāhaseṣv abhiśāpeṣu divyāny āhur viśodhanam // Brh_1,8.34 //",
    "GSD36brhasppu:1055": " brūhīti brāhmaṇaṃ brūyāt satyaṃ brūhīti pārthivam /",
    "GSD36brhasppu:1056": " gobījakāñcanair vaiśyaṃ śūdraṃ sarvaiś ca pātakaiḥ // Brh_1,8.35 //",
    "GSD36brhasppu:1057": " satyena śāpayed vipraṃ kṣatriyaṃ vāhanāyudhaiḥ /",
    "GSD36brhasppu:1058": " gorakṣakān vāṇijakāṃs tathākārukuśīlavān /",
    "GSD36brhasppu:1059": " preṣyān vārdhuṣikāṃś caiva viprāñ śūdravad ācaret // Brh_1,8.36 //",
    "GSD36brhasppu:1060": " ye 'py apetāḥ svadharmebhyaḥ parapiṇḍopajīvinaḥ /",
    "GSD36brhasppu:1061": " dvijatvam abhikāṅkṣante tāṃś ca śūdravad ācaret // Brh_1,8.37 //",
    "GSD36brhasppu:1062": " varṇānurūpaiḥ śapathaiḥ śapanīyaṃ pṛthak pṛthak // Brh_1,8.38 //",
    "GSD36brhasppu:1063": " kāminīṣu vivāheṣu gavāṃ bhukte tathendhane /",
    "GSD36brhasppu:1064": " brāhmaṇābhyavapattau ca śapathe nāsti pātakḥ // Brh_1,8.39 //",
    "GSD36brhasppu:1065": " sabhāntarsthair vaktavyaṃ sāksyaṃ nānyatra sākṣibhiḥ /",
    "GSD36brhasppu:1066": " sarvasākṣyeṣv ayaṃ dharmo hy anyatra sthāvareṣu ca // Brh_1,8.40 //",
    "GSD36brhasppu:1067": " vadhe cet prāṇinām sāksyaṃ vādayec chavasaṃnidhau /",
    "GSD36brhasppu:1068": " tadabhāve tu cihnasya nānyathaiva vivādayet // Brh_1,8.41 //",
    "GSD36brhasppu:1069": " nāpṛṣṭair aniyuktair vā samaṃ satyaṃ prayatnataḥ /",
    "GSD36brhasppu:1070": " vaktavyaṃ sākṣibhiḥ sākṣyaṃ vivādasthānam āgataiḥ // Brh_1,8.42 //",
    "GSD36brhasppu:1071": " svabhāvoktaṃ vacas teṣāṃ grāhyaṃ yad doṣavarjitam /",
    "GSD36brhasppu:1072": " ukte tu sākṣiṇo rājñā na pṛṣṭavyāḥ punaḥ punaḥ // Brh_1,8.43 //",
    "GSD36brhasppu:1073": " sākṣisabhyāvasannānāṃ naiva paunarbhāvo vidhiḥ // Brh_1,8.44 //",
    "GSD36brhasppu:1074": " saptarṣayas tathendrādyāḥ puṣkararthe tapodhanāḥ /",
    "GSD36brhasppu:1075": " śepuḥ śapatham avyagrāḥ parasparaviśuddhaye // Brh_1,8.45 //",
    "GSD36brhasppu:1076": " saptāhe vā dvisaptāhe na vipadrājadaivikī /",
    "GSD36brhasppu:1077": " bāndhvaveṣu sapiṇḍeṣu dhaneṣu śapathaiḥ śuciḥ // Brh_1,8.46 //",
    "GSD36brhasppu:1078": " aśeṣamānuṣābhāve divyenaiva vinirṇayaḥ /",
    "GSD36brhasppu:1079": " saṃbhave sākṣiṇāṃ prājño daivikīṃ tu vivarjayet // Brh_1,8.47 //",
    "GSD36brhasppu:1080": " evam saṃkhyā nikṛṣṭānām madhyānāṃ dviguṇā smṛtā /",
    "GSD36brhasppu:1081": " caturguṇottamānāṃ tu kalpanīyā parīkṣakaiḥ // Brh_1,8.48 //",
    "GSD36brhasppu:1082": " [Brh_1,8.5 ghaṭavidhiḥ] [p.87]",
    "GSD36brhasppu:1083": " dhaṭe 'bhiyuktas tulito hīnaś ced dhāni āpnuyāt /",
    "GSD36brhasppu:1084": " tatsamas tu punas tulyo vardhito vijayī bhavet // Brh_1,8.49 //",
    "GSD36brhasppu:1085": " śikyacchede 'kṣabhaṅge vā dayāc chikyaṃ punar nṛpaḥ /",
    "GSD36brhasppu:1086": " sākṣiṇo brāhmaṇāḥ śreṣṭhā yathādṛṣṭārthavādinaḥ // Brh_1,8.50 //",
    "GSD36brhasppu:1087": " jñātinaḥ śucayo lubdhāḥ niyoktavyā nṛpeṇa tu /",
    "GSD36brhasppu:1088": " teṣāṃ vacanato gamyaḥ śudhyaśuddhivinirṇayaḥ // Brh_1,8.51 //",
    "GSD36brhasppu:1089": " kakṣacchede tulābhaṅge dhaṭakarkaṭayos tathā /",
    "GSD36brhasppu:1090": " rajjucchede 'kṣabhaṅge vā tathaivāśuddhim āpnuyāt // Brh_1,8.52 //",
    "GSD36brhasppu:1091": " [Brh_1,8.6 agnividhiḥ]",
    "GSD36brhasppu:1092": " agner vidhiṃ pravakṣyāmi yathāvad vidhicoditam /",
    "GSD36brhasppu:1093": " kārayen maṇḍalāny aṣṭau purastān navame tathā // Brh_1,8.53 //",
    "GSD36brhasppu:1094": " āgneyaṃ maṇḍalaṃ tv ādyaṃ dvitīyaṃ vāruṇaṃ smṛtam /",
    "GSD36brhasppu:1095": " tṛtīyaṃ vāyudaivatyaṃ caturthaṃ yamadaivatam // Brh_1,8.54 //",
    "GSD36brhasppu:1096": " pañcamaṃ tv indradaivatyaṃ ṣaṣṭhaṃ kauberam ucyate /",
    "GSD36brhasppu:1097": " saptamaṃ somadaivatyam asṭamaṃ sarva[sūrya?",
    "GSD36brhasppu:1098": " ]daivatam // Brh_1,8.55 //",
    "GSD36brhasppu:1099": " purastān navamaṃ yat tu tan mahat pārthivam viduḥ /",
    "GSD36brhasppu:1100": " gomayena kṛtāni syur adbhiḥ paryuṣitāni ca // Brh_1,8.56 //",
    "GSD36brhasppu:1101": " dvātriṃśad aṅgulāny āhur maṇḍalān maṇḍalāntaram /",
    "GSD36brhasppu:1102": " kartuḥ samapadaṃ kāryaṃ maṇḍalaṃ tu pramāṇataḥ // Brh_1,8.57 //",
    "GSD36brhasppu:1103": " [Brh_1,8.7 toyavidhiḥ]",
    "GSD36brhasppu:1104": " śaraprakṣepaṇasthānād yuvā javasamanvitaḥ /",
    "GSD36brhasppu:1105": " gacchet paramayā śaktyā yatrāsau madhyamaḥ śaraḥ // Brh_1,8.58 //",
    "GSD36brhasppu:1106": " madhyamaṃ śaram ādāya puruṣo 'nyas tathāvidhaḥ /",
    "GSD36brhasppu:1107": " pratyāgacchet tu vegena yataḥ sa puruṣo gataḥ // Brh_1,8.59 //",
    "GSD36brhasppu:1108": " āgantas tu śaragrāhī na paśyati yadā jale /",
    "GSD36brhasppu:1109": " antarjalagataṃ samyak tadā śuddhim vinirdiśet // Brh_1,8.60 //",
    "GSD36brhasppu:1110": " ānīte madhyame bāṇe magnāṅgaḥ śucitām iyāt /",
    "GSD36brhasppu:1111": " anyathā na viśuddhaḥ syād ekāṅgasyāpi darśanāt /",
    "GSD36brhasppu:1112": " sthānād vānyatra gamanād yasmin pūrvaṃ niveśayet // Brh_1,8.61 //",
    "GSD36brhasppu:1113": " apsu praveśya purusaṃ preṣayet sāyakatrayam /",
    "GSD36brhasppu:1114": " iṣūun na nikṣiped vidvān mārute vāti vai bhṛśam // Brh_1,8.62 //",
    "GSD36brhasppu:1115": " viṣame bhūpradeśe ca vṛkṣasthāṇusamākule [p.89] /",
    "GSD36brhasppu:1116": " tṛṇagulmalatāvallī- paṅkapāṣāṇasaṃyute // Brh_1,8.63 //",
    "GSD36brhasppu:1117": " vidhidattaṃ viṣaṃ yena jīrṇaṃ mantrauṣadhaṃ vinā /",
    "GSD36brhasppu:1118": " sa śuddhaḥ syād anyathā tu daṇḍyo dāpyaś ca taddhanam // Brh_1,8.64 //",
    "GSD36brhasppu:1119": " saptāhād vā dvisaptāhād yasya hānir na jāyate /",
    "GSD36brhasppu:1120": " putradāradhanānāṃ ca sa śuddhaḥ syān na saṃśayaḥ // Brh_1,8.65 //",
    "GSD36brhasppu:1121": " [Brh_1,8.8 kośavidhiḥ]",
    "GSD36brhasppu:1122": " yad bhaktaḥ so 'bhiyuktaḥ syāt tad evāyudhamaṇḍalam /",
    "GSD36brhasppu:1123": " prakṣālya pāyayet tasmāj jalāt tu prasṛtitrayam // Brh_1,8.66 //",
    "GSD36brhasppu:1124": " trirātraṃ pañcarātram vā puruṣaiḥ svair adhiṣthitam /",
    "GSD36brhasppu:1125": " niruddhaṃ cārayet tatra kuhakāśaṅkayā nṛpaḥ // Brh_1,8.67 //",
    "GSD36brhasppu:1126": " mahābhiyoge nirdharme kṛtaghne klībakutsite /",
    "GSD36brhasppu:1127": " nāstike dṛṣṭadoṣe ca kośapānaṃ visarjayet // Brh_1,8.68 //",
    "GSD36brhasppu:1128": " divyāni varjayen nityam ārtānāṃ tu gadair nṛṇām /",
    "GSD36brhasppu:1129": " [Brh_1,8.9 taṇḍulavidhiḥ]",
    "GSD36brhasppu:1130": " taṇḍulair nābhiyuñjīta prajānāṃ mukharogiṇām // Brh_1,8.69 //",
    "GSD36brhasppu:1131": " sopavāsaḥ sūryagrahe taṇḍulān bhakṣayec chuciḥ /",
    "GSD36brhasppu:1132": " śuddhaḥ syāc chuklaniṣṭḥīve viparīte tu doṣabhāk // Brh_1,8.70 //",
    "GSD36brhasppu:1133": " śoṇitaṃ dṛśyate yatra hanus tālu ca śīryataḥ /",
    "GSD36brhasppu:1134": " gātraṃ ca kampate yasya tam aśuddham vinirdiśet // Brh_1,8.71 //",
    "GSD36brhasppu:1135": " [Brh_1,8.10 taptamāṣavidhiḥ]",
    "GSD36brhasppu:1136": " samuddharet tailghṛtāt sutaptāt taptamāṣakam /",
    "GSD36brhasppu:1137": " aṅguṣṭhāṅguliyogena satyam āmantrya vītabhīḥ // Brh_1,8.72 //",
    "GSD36brhasppu:1138": " sauvarṇe rājate tāmre āyase mṛṇmaye 'pi vā /",
    "GSD36brhasppu:1139": " gavyaṃ ghṛtam upādāya tad agnau tāpayec chuciḥ // Brh_1,8.73 //",
    "GSD36brhasppu:1140": " sauvarṇīṃ rājtīṃ tāmrīm āyasīṃ vā suśobhanām /",
    "GSD36brhasppu:1141": " salilena sakṛddhautāṃ prakṣipet tatra mudrikām // Brh_1,8.74 //",
    "GSD36brhasppu:1142": " bhramadvīrītaraṅgāḍhye hy anakhasparśagocare /",
    "GSD36brhasppu:1143": " parīkṣed ārdraparṇena carukāraṃ saghoṣakam // Brh_1,8.75 //",
    "GSD36brhasppu:1144": " Brh_1,8.76a/tataś cānena mantreṇa sakṛt tad abhimantrayet [p.91]",
    "GSD36brhasppu:1145": " paraṃ pavitram amṛtaṃ ghṛta tvaṃ yajñakarmasu // Brh_1,8.76 //",
    "GSD36brhasppu:1146": " daha pāvaka pāpaṃ tvaṃ himaśī[to?",
    "GSD36brhasppu:1147": " ]taḥ śucau bhava /",
    "GSD36brhasppu:1148": " upoṣitaṃ tataḥ snātam ārdravāsasam āgatam /",
    "GSD36brhasppu:1149": " grāhayen mudrikāṃ tāṃ tu ghṛtamadhyagatāṃ tathā // Brh_1,8.77 //",
    "GSD36brhasppu:1150": " pradeśinīṃ ca tasyātha parīkṣeyuḥ parīkṣakāḥ /",
    "GSD36brhasppu:1151": " karāgraṃ yo nu dhunuyāt visphoṭo vā na jāyate /",
    "GSD36brhasppu:1152": " śuddho bhavati dharmeṇa pitāmahavaco yathā // Brh_1,8.78 //",
    "GSD36brhasppu:1153": " [Brh_1,8.11 phālavidhiḥ]",
    "GSD36brhasppu:1154": " āyasaṃ dvādaśapalaṃ ghaṭitaṃ phālam ucyate /",
    "GSD36brhasppu:1155": " adagdhaś cec chuddhim iyād anyathā tv apahīyate // Brh_1,8.79 //",
    "GSD36brhasppu:1156": " aṣṭāṅgulaṃ bhaved dīrghaṃ caturaṅgulavistṛtam /",
    "GSD36brhasppu:1157": " agnivarṇaṃ tu tac coro jihvayā lelihet sakṛt /",
    "GSD36brhasppu:1158": " na dagdhaś cec chuddhim iyād anyathā tu sa hīyate // Brh_1,8.80 //",
    "GSD36brhasppu:1159": " gocarasya pradātavyaṃ sabhyaiḥ phālaṃ prayatnataḥ /",
    "GSD36brhasppu:1160": " mahābhiyogeṣv etāni śīrsakasthe 'bhiyoktari // Brh_1,8.81 //",
    "GSD36brhasppu:1161": " [Brh_1,8.12 dharmakavidhiḥ]",
    "GSD36brhasppu:1162": " pattradvaye lekhanīyau dharmādharmau sitāsitau /",
    "GSD36brhasppu:1163": " jīvadānādibhir mantraiḥ gāyatryādyaiś ca sāmabhiḥ // Brh_1,8.82 //",
    "GSD36brhasppu:1164": " āmantrya pūjayed gandhaiḥ kusumaiś ca sitāsitaiḥ /",
    "GSD36brhasppu:1165": " abhyukṣya pañcagavyena mṛtpiṇḍāntaritau tataḥ // Brh_1,8.83 //",
    "GSD36brhasppu:1166": " samau kṛtvā tu tau kumbhe sthāpyau cānupalakṣitau /",
    "GSD36brhasppu:1167": " tataḥ kumbhāt piṇḍam ekaṃ pragṛhṇītāvilambitaḥ // Brh_1,8.84 //",
    "GSD36brhasppu:1168": " dharme gṛhīte śuddhaḥ syāt sa pūjyaś ca parīkṣakaiḥ /",
    "GSD36brhasppu:1169": " adharme saṃgṛhīte tu daṇḍyo nirvāsya eva vā [p.93] // Brh_1,8.85 //",
    "GSD36brhasppu:1170": " likhed bhūrjapaṭe vāpi dharmādharmau sitāsitau /",
    "GSD36brhasppu:1171": " abhyukṣya pañcagavyena gandhamālyaiḥ samarcayet // Brh_1,8.86 //",
    "GSD36brhasppu:1172": " sitapuṣpas tu dharmaḥ syād adharmo 'sitapuṣpadhṛt /",
    "GSD36brhasppu:1173": " evaṃ vidhāyopalipya piṇḍayos tāni dhāpayet // Brh_1,8.87 //",
    "GSD36brhasppu:1174": " gomayena mṛdā vāpi piṇḍau kāryau samau tataḥ /",
    "GSD36brhasppu:1175": " mṛdbhāṇake 'nupahate sthāpyau cānupalakṣitau // Brh_1,8.88 //",
    "GSD36brhasppu:1176": " upalipte śucau deśe devabrāhmaṇasaṃnidhau /",
    "GSD36brhasppu:1177": " samarcayet tato devān lokapālāṃś ca pūrvavat // Brh_1,8.89 //",
    "GSD36brhasppu:1178": " dharmāvāhanapūrvaṃ tu pratijñāpattrakaṃ likhet /",
    "GSD36brhasppu:1179": " yadi pāpavimukto 'haṃ dharmaś cāyātu me kare // Brh_1,8.90 //",
    "GSD36brhasppu:1180": " abhiśastas tayoś caikaṃ pragṛhṇītāvilambitaḥ /",
    "GSD36brhasppu:1181": " dharme gṛhīte śuddhiḥ syād adharme tu sa hīyate // Brh_1,8.91 //",
    "GSD36brhasppu:1182": " evaṃ vicārayan rājā dharmārthābhyāṃ na hīyate // Brh_1,8.92 //",
    "GSD36brhasppu:1183": " [Brh_1,9. nirṇayaprakāraḥ]",
    "GSD36brhasppu:1184": " dharmeṇa vyavahāreṇa cāritreṇa nṛpājñayā /",
    "GSD36brhasppu:1185": " catuṣprakāro 'bhihitaḥ saṃdigdhe 'rthe vinirṇayaḥ // Brh_1,9.1 //",
    "GSD36brhasppu:1186": " ekaiko dvividhaḥ proktaḥ kriyābhedān manīṣibhiḥ /",
    "GSD36brhasppu:1187": " aparādhānurūpaṃ tu daṇḍaṃ ca parikalpayet // Brh_1,9.2 //",
    "GSD36brhasppu:1188": " samyag vicārya kāryaṃ tu yuktyā saṃparikalptam /",
    "GSD36brhasppu:1189": " parīkṣitaṃ tu śapathaiḥ sa jñeyo dharmanirṇayaḥ // Brh_1,9.3 //",
    "GSD36brhasppu:1190": " prativādī prapadyed yatra dharmaḥ sa nirṇayaḥ /",
    "GSD36brhasppu:1191": " divyair viśodhitaḥ samyaṅ- nirṇayaḥ samudāhṛtaḥ // Brh_1,9.4 //",
    "GSD36brhasppu:1192": " pramāṇaniścito yas tu vyavahāraḥ sa ucyate /",
    "GSD36brhasppu:1193": " vākchalānuttaratvena dvitīyaḥ parikīrtitaḥ // Brh_1,9.5 //",
    "GSD36brhasppu:1194": " anumānena nirṇītaṃ cāritram iti kathyate /",
    "GSD36brhasppu:1195": " deśasthityā tṛtīyas tu śāstravidbhir udāhṛtaḥ // Brh_1,9.6 //",
    "GSD36brhasppu:1196": " pramāṇasamatāyāṃ tu rājājñā nirṇayaḥ smṛtaḥ [p.95] /",
    "GSD36brhasppu:1197": " śāstrasabhyāvirodhena caturthaḥ parikīrtitaḥ // Brh_1,9.7 //",
    "GSD36brhasppu:1198": " dharmaśāstravirodhe tu yuktiyukto vidhiḥ smṛtaḥ // Brh_1,9.8 //",
    "GSD36brhasppu:1199": " vadhādṛte brāhmaṇasya daṇḍo bhavati karhi cit /",
    "GSD36brhasppu:1200": " avadhyā brāhmaṇā gāvo loke 'smin vaidikī smṛtiḥ // Brh_1,9.9 //",
    "GSD36brhasppu:1201": " mahāpātakayukto 'pi na vipro vadham arhati /",
    "GSD36brhasppu:1202": " nirvāsanāṅkane mauṇḍyaṃ tasya kuryān narādhipaḥ // Brh_1,9.10 //",
    "GSD36brhasppu:1203": " mahāparādhayuktāṃś ca vadhadaṇḍena śāsayet // Brh_1,9.11 //",
    "GSD36brhasppu:1204": " svalpe 'parādhe vāgdaṇḍo dhigdaṇḍaḥ pūrvasāhase /",
    "GSD36brhasppu:1205": " madhyottame 'rdhadaṇḍas tu rājadrohe ca bandhanam // Brh_1,9.12 //",
    "GSD36brhasppu:1206": " nirvāsanaṃ vadho vāpi kāryam ātmahitaiṣiṇā /",
    "GSD36brhasppu:1207": " vyastāḥ samastā ekasya mahāpātakakāriṇe // Brh_1,9.13 //",
    "GSD36brhasppu:1208": " mitrādiṣu prayuñjīta vāgdaṇḍaṃ dhik tapasvinām /",
    "GSD36brhasppu:1209": " vivādino narāṃś cāpi dveṣiṇo 'rthena daṇḍayet // Brh_1,9.14 //",
    "GSD36brhasppu:1210": " pitācāryaḥ suhṛn mātā bhāryā putraḥ purohitaḥ /",
    "GSD36brhasppu:1211": " nādaṇḍyo nāma rājño 'sti dharmād vicalitaḥ svakāt // Brh_1,9.15 //",
    "GSD36brhasppu:1212": " ṛtvikpurohitāmātyāḥ putrāḥ saṃbandhibāndhavāḥ /",
    "GSD36brhasppu:1213": " dharmād vicalitā daṇḍyā nirvāsyā rājabhiḥ purāt // Brh_1,9.16 //",
    "GSD36brhasppu:1214": " gurūn purohitān pūjyān vāgdaṇḍenaiva daṇḍayet /",
    "GSD36brhasppu:1215": " vivādino narāṃś cānyān dhigdhanābhyāṃ ca daṇḍayet // Brh_1,9.17 //",
    "GSD36brhasppu:1216": " pratilomās tathā cāntyāḥ puruṣāṇāṃ malāḥ smṛtāḥ /",
    "GSD36brhasppu:1217": " brāhmaṇātikrame vadhyā na dātavyā damaṃ kva cit // Brh_1,9.18 //",
    "GSD36brhasppu:1218": " vadhārhakaḥ svarṇaśataṃ damaṃ dāpyas tu pūruṣaḥ /",
    "GSD36brhasppu:1219": " aṅgacchedārhakas tv ardhaṃ sadaṃśaśaś tadardhakam // Brh_1,9.19 //",
    "GSD36brhasppu:1220": " tāḍanaṃ bandhanaṃ caiva tathaiva ca viḍannakam [p.97] /",
    "GSD36brhasppu:1221": " eṣa daṇḍo hi śūdrasya nārthadaṇḍo bṛhaspatiḥ // Brh_1,9.20 //",
    "GSD36brhasppu:1222": " pratijñā bhāvanād vādī prāḍvivākādipūjanāt /",
    "GSD36brhasppu:1223": " jayapattrasya cādanāj jayī loke nigadyate // Brh_1,9.21 //",
    "GSD36brhasppu:1224": " palāyanād anuttarād anyapakṣāśrayeṇa ca /",
    "GSD36brhasppu:1225": " hīnasya gṛhyate vādo na svavākyajitasya ca // Brh_1,9.22 //",
    "GSD36brhasppu:1226": " kulādibhir niścite 'pi na saṃtoṣaṃ gatas tu yaḥ /",
    "GSD36brhasppu:1227": " vicārya tatkṛtaṃ rājā kukṛtaṃ punar uddharet // Brh_1,9.23 //",
    "GSD36brhasppu:1228": " niścitya bahubhiḥ sārdhaṃ brāhmaṇaiḥ śāstrapāragaiḥ /",
    "GSD36brhasppu:1229": " daṇḍayej jayinā sākaṃ pūrvasabhyāṃs tu doṣiṇaḥ // Brh_1,9.24 //",
    "GSD36brhasppu:1230": " aparādhānurūpaś ca daṇḍo 'tra parikalpitaḥ /",
    "GSD36brhasppu:1231": " sākṣilekhyānumānena samyag divyena vā jitaḥ // Brh_1,9.25 //",
    "GSD36brhasppu:1232": " yo na dadyād deyadamaṃ sa nirvāsyas tataḥ purāt // Brh_1,9.26 //",
    "GSD36brhasppu:1233": " lalāṭāṅkaṃ brāhmaṇasya nānyo daṇḍo vidhīyate /",
    "GSD36brhasppu:1234": " mahāpātakayukto 'pi na vipro vadham arhati /",
    "GSD36brhasppu:1235": " nirvāsanāṅkakaraṇe mauṇḍyaṃ kuryān narādhipaḥ // Brh_1,9.27 //",
    "GSD36brhasppu:1236": " pramāṇaṃ tatkṛtaṃ sarvaṃ lābhālābhavyayodayam /",
    "GSD36brhasppu:1237": " svadeśe vā videśe vā na svātantryaṃ visaṃvadet // Brh_1,9.28 //",
    "GSD36brhasppu:1238": " yaḥ svāminā niyuktas tu dhanāyasyāpalāpane /",
    "GSD36brhasppu:1239": " kusīdakṛṣivāṇijye nisṛṣṭārthas tu sa smṛtaḥ // Brh_1,9.29 //",
    "GSD36brhasppu:1240": " rājñā yatnena kartavyaṃ saṃdigdhārthavicāraṇam /",
    "GSD36brhasppu:1241": " trayas tatropacīyante hānir ekasya jāyate // Brh_1,9.30 //",
    "GSD36brhasppu:1242": " jetāpnoti dhanaṃ pūjāṃ jito vinayanigraham /",
    "GSD36brhasppu:1243": " jayaṃ dānaṃ damaṃ rājā sabhyāḥ puṇyam avāpnuyuḥ // Brh_1,9.31 //",
    "GSD36brhasppu:1244": " evaṃ śāstroditaṃ rājā kurvan nirṇayapālanam /",
    "GSD36brhasppu:1245": " vitatyeha yaśo loke mahendrasadṛśo bhavet // Brh_1,9.32 //",
    "GSD36brhasppu:1246": " sākṣilekhyānumānena prakurvan kāryanirṇayam /",
    "GSD36brhasppu:1247": " vitatyeha yaśo rājā bradhnasyāpnoti viṣṭapam // Brh_1,9.33 //",
    "GSD36brhasppu:1248": " yatraivaṃ vetti nṛpatiḥ nirṇayaṃ tu batādhvaram /",
    "GSD36brhasppu:1249": " so 'smin loke yaśaḥ prāpya yāti śakrasalokatām // Brh_1,9.34 //",
    "GSD36brhasppu:1250": " [Brh_1,10 ṛṇādānam]",
    "GSD36brhasppu:1251": " padāṃśasahitas tv eṣa vyavahāraḥ prakīrtitaḥ /",
    "GSD36brhasppu:1252": " vivādakāraṇānyasya padāni śṛṇutādhunā // Brh_1,10.1 //",
    "GSD36brhasppu:1253": " ṛṇādānapradhānāni dyūtāhvānāntikāni ca /",
    "GSD36brhasppu:1254": " kramaśaḥ saṃpravakṣyāmi kriyābhedāṃś ca tattvataḥ // Brh_1,10.2 //",
    "GSD36brhasppu:1255": " ṛṇaṃ deyam adeyaṃ ca yena yatra yathā ca yat /",
    "GSD36brhasppu:1256": " dānagrahaṇadharmau ca ṛṇādānam iti smṛtam // Brh_1,10.3 //",
    "GSD36brhasppu:1257": " [Brh_1,10.1 vṛddhivicāraḥ]",
    "GSD36brhasppu:1258": " aśītibhāgo vṛddhiḥ syān māsi māsi sabandhake /",
    "GSD36brhasppu:1259": " varṇakramāc chataṃ dvitri- catuḥpañcakam anyathā // Brh_1,10.4 //",
    "GSD36brhasppu:1260": " paripūrṇaṃ gṛhītvādhiṃ bandhaṃ vā sādhulagnakam /",
    "GSD36brhasppu:1261": " lekhyārūḍhaṃ sākṣimad vā ṛṇaṃ dadyād dhanī sadā // Brh_1,10.5 //",
    "GSD36brhasppu:1262": " kutsitāt sīdataś caiva nirviśaṅkaiḥ pragṛhyate /",
    "GSD36brhasppu:1263": " caturguṇaṃ vāṣṭaguṇaṃ kusīdākhyam ataḥ smṛtam // Brh_1,10.6 //",
    "GSD36brhasppu:1264": " purāṇe paṇam ... .... .... // Brh_1,10.7 //",
    "GSD36brhasppu:1265": " [Brh_1,10.2 vṛddhiprabhedāḥ]",
    "GSD36brhasppu:1266": " vṛddhiś caturvidhā proktā pañcadhānyaiḥ prakīrtitā /",
    "GSD36brhasppu:1267": " ṣaḍvidhānyaiḥ samākhyātā tattvatas tā nibodhata // Brh_1,10.8 //",
    "GSD36brhasppu:1268": " kāyikā kālikā caiva cakravṛddhir ato 'parā /",
    "GSD36brhasppu:1269": " kāritā ca śikhāvṛddhir bhogalābhas tathaiva ca // Brh_1,10.9 //",
    "GSD36brhasppu:1270": " kāyikā karmasaṃyuktā māsād grāhyā ca kālikā /",
    "GSD36brhasppu:1271": " vṛddher vṛddhiś cakravṛddhiḥ kāritā ṛṇinā kṛtā // Brh_1,10.10 //",
    "GSD36brhasppu:1272": " pratyahaṃ gṛhyate yā tu śikhāvṛddhis tu sā smṛtā /",
    "GSD36brhasppu:1273": " śikheva vardhate nityaṃ śiraścchedān nivartate // Brh_1,10.11 //",
    "GSD36brhasppu:1274": " ṛṇikena tu yā vṛddhir adhikā saṃprakalpitā /",
    "GSD36brhasppu:1275": " āpatkālakṛtā nityaṃ dātavyā sā tu kāritā /",
    "GSD36brhasppu:1276": " anyathā kāritā vṛddhir na dātavyā kathañ cana // Brh_1,10.12 //",
    "GSD36brhasppu:1277": " śikheva vardhate nityaṃ śiraścchedān nivartate /",
    "GSD36brhasppu:1278": " mūle datte tathaivaiṣā śikhāvṛddhis tataḥ smṛtā // Brh_1,10.13 //",
    "GSD36brhasppu:1279": " gṛhī stomaḥ śadaḥ kṣetrād bhogalābhaḥ prakīrtitaḥ // Brh_1,10.14 //",
    "GSD36brhasppu:1280": " kāyikā bhogavṛddhiṃ ca kāritāṃ ca śikhātmikām /",
    "GSD36brhasppu:1281": " catuṣṭayīṃ vṛddhim āhuś cakravṛdhyā tu pañcamīm // Brh_1,10.15 //",
    "GSD36brhasppu:1282": " śikhā vṛddhiṃ kāyikāṃ ca bhogalābhaṃ tathaiva ca /",
    "GSD36brhasppu:1283": " dhanī tāvat samādadyād yāvan mūlaṃ na śodhitam // Brh_1,10.16 //",
    "GSD36brhasppu:1284": " [Brh_1,10.3 hiraṇyadhānyādīnāṃ vṛddhiḥ]",
    "GSD36brhasppu:1285": " hiraṇye dviguṇā vṛddhis triguṇā vastrakupyake /",
    "GSD36brhasppu:1286": " dhānye caturguṇā proktā śadavāhyalaveṣu ca // Brh_1,10.17 //",
    "GSD36brhasppu:1287": " uktapañcaguṇā śāke bīje 'kṣau ṣaḍguṇā smṛtā /",
    "GSD36brhasppu:1288": " lavaṇasvedam adyeṣu vṛddhir aṣṭaguṇā matā /",
    "GSD36brhasppu:1289": " guḍe madhuni caivoktā prayukte cirakālike // Brh_1,10.18 //",
    "GSD36brhasppu:1290": " tailānāṃ caiva sarveṣāṃ madyānāṃ madhusarpiṣām /",
    "GSD36brhasppu:1291": " vṛddhir aṣṭaguṇā proktā guḍasya lavaṇasya ca // Brh_1,10.19 //",
    "GSD36brhasppu:1292": " syāt kośānāṃ pañcaguṇā kārpāsasya caturguṇā /",
    "GSD36brhasppu:1293": " kāṣṭhānāṃ candanādīnāṃ vṛddhir aṣṭaguṇā bhavet // Brh_1,10.20 //",
    "GSD36brhasppu:1294": " bhāgo yad dviguṇād ūrdhvaṃ cakravṛddhiś ca gṛhyate /",
    "GSD36brhasppu:1295": " pūrṇe ca sodayaṃ paścād vārddhuṣyaṃ tad vigarhitam // Brh_1,10.21 //",
    "GSD36brhasppu:1296": " aśītibhāgo vardheta lābhe dviguṇatām iyāt /",
    "GSD36brhasppu:1297": " prayuktaṃ saptabhir varṣais tribhāgoanair na saṃśayaḥ // Brh_1,10.22 //",
    "GSD36brhasppu:1298": " tṛṇakāṣṭheṣṭakāsūtra- kiṇvacarmāsthivarmaṇām /",
    "GSD36brhasppu:1299": " hetipuṣpaphalānāṃ ca vṛddhis tu na nivartate // Brh_1,10.23 //",
    "GSD36brhasppu:1300": " hiraṇyadhānyavastrāṇāṃ vṛddhir dvitricaturguṇā /",
    "GSD36brhasppu:1301": " ghṛtasyāṣṭaguṇā vṛddhis tāmrādīnāṃ caturguṇā // Brh_1,10.24 //",
    "GSD36brhasppu:1302": " śikhāvṛddhiṃ kāyikāṃ ca bhoge lābhaṃ tathaiva ca /",
    "GSD36brhasppu:1303": " dhanī tāvat samādadyād yāvan mūlaṃ na śodhitam // Brh_1,10.25 //",
    "GSD36brhasppu:1304": " pādopacayāt krameṇetareṣām // Brh_1,10.26 //",
    "GSD36brhasppu:1305": " sarveṣv arthavivādeṣu vākcchale nāvasīdati /",
    "GSD36brhasppu:1306": " parastrībhūmirṇādāne śāsyo 'py arthān na hīyate /",
    "GSD36brhasppu:1307": " samavṛddhiḥ sadā kuryād viṣamas tu nivartate // Brh_1,10.27 //",
    "GSD36brhasppu:1308": " [Brh_1,10.4 dhanavṛddhiḥ]",
    "GSD36brhasppu:1309": " vasiṣṭhavacanaproktāṃ vṛddhiṃ vārddhuṣike śṛṇu /",
    "GSD36brhasppu:1310": " pañca māṣās tu viṃśatyā evaṃ dharmo na hīyate // Brh_1,10.28 //",
    "GSD36brhasppu:1311": " māṣo viṃśatibhāgas tu palasya parikīrtitaḥ // Brh_1,10.29 //",
    "GSD36brhasppu:1312": " tatra tv idam upekṣāṃ vā yaḥ kaścit kurute naraḥ /",
    "GSD36brhasppu:1313": " catuḥsuvarṇaṃ ṣaṇṇiṣkās tasya daṇḍo vidhīyate // Brh_1,10.30 //",
    "GSD36brhasppu:1314": " samūhakāryasidhyarthaṃ rājādīnāṃ ca darśane /",
    "GSD36brhasppu:1315": " tato labheta yat kiṃcit sarveṣām eva tat samam // Brh_1,10.31 //",
    "GSD36brhasppu:1316": " sāntānikādiṣu tathā dharma eṣāṃ sanātanaḥ /",
    "GSD36brhasppu:1317": " yatnaiḥ prāptaṃ rakṣitaṃ vā gaṇārthe vā ṛṇaṃ kṛtam // Brh_1,10.32 //",
    "GSD36brhasppu:1318": " [Brh_1,10.5 akṛtavṛddhiḥ]",
    "GSD36brhasppu:1319": " svadeśastho 'pi vā yas tu na dadyād yācito 'sakṛt /",
    "GSD36brhasppu:1320": " sa tatra kāritāṃ vṛddhim anicchann api cāharet[?] // Brh_1,10.33 //",
    "GSD36brhasppu:1321": " ṣāṇmāsyaṃ māsikaṃ vāpi vibhaktavyaṃ yathāṃśataḥ /",
    "GSD36brhasppu:1322": " deyaṃ vā niḥsvavṛddhārta- strībālāturarogiṣu // Brh_1,10.34 //",
    "GSD36brhasppu:1323": " ṛtutrayasyopariṣṭād dhanaṃ vṛddhim avāpnuyāt /",
    "GSD36brhasppu:1324": " evam ādiṣv aśīti bhāgavṛddhir vivakṣitā // Brh_1,10.35 //",
    "GSD36brhasppu:1325": " na niḥsravati yat tat syād dhaniko mūlabhāg bhavet /",
    "GSD36brhasppu:1326": " dviguṇād api cotkarṣe kālikā yasya cādinām /",
    "GSD36brhasppu:1327": " vivādanyāyatattvajñais tadā rājā vinirṇayet // Brh_1,10.36 //",
    "GSD36brhasppu:1328": " [Brh_1,10.6 ādhiḥ]",
    "GSD36brhasppu:1329": " ādhis tu bhujyate tāvad yāvat tan na pradīyate // Brh_1,10.37 //",
    "GSD36brhasppu:1330": " ādhir bandhaḥ samākhyātaḥ sa ca proktaś caturvidhaḥ /",
    "GSD36brhasppu:1331": " jaṅgamaḥ sthāvaraś caiva gopyo bhogyas tathaiva ca // Brh_1,10.38 //",
    "GSD36brhasppu:1332": " yādṛcchikaḥ sāvadhiś ca lekhyāruḍho 'tha sākṣimān /",
    "GSD36brhasppu:1333": " aśāntalābhe ca ṛṇe tathā pūrṇe 'vadhau dhanī // Brh_1,10.39 //",
    "GSD36brhasppu:1334": " yo bhuṅkte bandhakaṃ lobhān na sa lābho bhavet punaḥ /",
    "GSD36brhasppu:1335": " nyāsavat paripālyo 'sau vṛddhir naśyate hāpite // Brh_1,10.40 //",
    "GSD36brhasppu:1336": " daivarājopaghāte ca yathādhir nāśam āpnuyāt /",
    "GSD36brhasppu:1337": " tatrādhiṃ dāpayed dadyāt sodayaṃ dhanam anyathā // Brh_1,10.41 //",
    "GSD36brhasppu:1338": " bandhahastasya yad deyaṃ citreṇa caritena vā /",
    "GSD36brhasppu:1339": " adatte 'rthe 'khilaṃ bandhaṃ nākāmo dāpyate kvacit // Brh_1,10.42 //",
    "GSD36brhasppu:1340": " bhukte cāsāratāṃ prāpte mūlahāniḥ prajāyate /",
    "GSD36brhasppu:1341": " bahumūlyaṃ tatra naṣṭam ṛṇikaṃ tatra toṣayet // Brh_1,10.43 //",
    "GSD36brhasppu:1342": " kṣetram ekaṃ dvayor bandhe dattaṃ yat samakālikam /",
    "GSD36brhasppu:1343": " yena bhuktaṃ bhavet pūrvaṃ tasya siddhim avāpnuyāt // Brh_1,10.44 //",
    "GSD36brhasppu:1344": " tulyakālopasthitayor dvayor api samaṃ bhavet /",
    "GSD36brhasppu:1345": " pradāne vikraye caiva vidhiḥ sa parikīrtitaḥ // Brh_1,10.45 //",
    "GSD36brhasppu:1346": " ādhānaṃ vikrayo dānaṃ sākṣilekhyakṛtaṃ yadā /",
    "GSD36brhasppu:1347": " ekakriyānibandhena lekhyaṃ tatrāpahārakam // Brh_1,10.46 //",
    "GSD36brhasppu:1348": " anirdiṣṭaṃ ca nirdiṣṭaṃ ekatra ca viśeṣitam /",
    "GSD36brhasppu:1349": " viśeṣalikhitaṃ jyāya iti kātyāyano 'bravīt // Brh_1,10.47 //",
    "GSD36brhasppu:1350": " hiraṇyaṃ dviguṇībhūte pūrṇe kāle dhṛtāvadhau /",
    "GSD36brhasppu:1351": " bandhakasya dhanī svāmī dvisaptāhaṃ pratīkṣya tu // Brh_1,10.48 //",
    "GSD36brhasppu:1352": " tadantarā dhanaṃ dattvā ṛṇī bandham avāpnuyāt /",
    "GSD36brhasppu:1353": " pūrṇe vidhau sāntalābhe bandhasvāmī tato bhavet /",
    "GSD36brhasppu:1354": " anirgate daśāhe tu ṛṇī mokṣitum arhati // Brh_1,10.49 //",
    "GSD36brhasppu:1355": " gopyādhir dviguṇād ūrdhvaṃ kṛtakālo yathāvidhi /",
    "GSD36brhasppu:1356": " śrāvayitvā ṛṇikule bhoktavyaḥ samanantaram // Brh_1,10.50 //",
    "GSD36brhasppu:1357": " hiraṇye dviguṇībhūte naṣṭe caivādhamarṇake /",
    "GSD36brhasppu:1358": " dravyaṃ tadīyaṃ saṃgṛhya vikrīṇīta sasākṣikam // Brh_1,10.51 //",
    "GSD36brhasppu:1359": " rakṣed vā kṛtamūlyaṃ tu daśāhaṃ janasaṃsadi /",
    "GSD36brhasppu:1360": " ṛṇānurūpāṃ parato gṛhītvānyaṃ tu varjayet // Brh_1,10.52 //",
    "GSD36brhasppu:1361": " na bhuṅkte yaḥ svam ādhānaṃ nādadyān na nivedayet /",
    "GSD36brhasppu:1362": " pramītasākṣī ṛṇikaḥ tasya lekhyam apārthakam // Brh_1,10.53 //",
    "GSD36brhasppu:1363": " gṛhavāryāpaṇaṃ dhānyaṃ paśustrīvāhanāni ca /",
    "GSD36brhasppu:1364": " upekṣayā vinaśyanti yānti cāsāratāṃ tathā // Brh_1,10.54 //",
    "GSD36brhasppu:1365": " svadhanaṃ ca sthirīkṛtya gaṇanākuśalair nṛbhiḥ /",
    "GSD36brhasppu:1366": " tadbandhujñātividitaṃ pragṛhṇann āparādhnuyāt // Brh_1,10.55 //",
    "GSD36brhasppu:1367": " vivādo 'ṣṭādaśopetaḥ pūrvottaraviśeṣitaḥ /",
    "GSD36brhasppu:1368": " vyākhyātas tv adhunā samyak- kriyābhedān nibodhata // Brh_1,10.56 //",
    "GSD36brhasppu:1369": " pūrvaṃ kṛtā kriyā yā tu pālanīyā tathaiva sā /",
    "GSD36brhasppu:1370": " anyathā kriyate yatra kriyābhedas tadā bhavet // Brh_1,10.57 //",
    "GSD36brhasppu:1371": " vihāya karaṇaṃ pūrvaṃ dhaniko vādhamarṇikaḥ /",
    "GSD36brhasppu:1372": " kuryān nyūnādhikaṃ tulyaṃ kriyābhedaḥ sa ucyate // Brh_1,10.58 //",
    "GSD36brhasppu:1373": " dvikenārthaṃ samādāya prapannaḥ pañcakaṃ tu yaḥ /",
    "GSD36brhasppu:1374": " lābhaṃ tatra pramāṇaṃ syāt paścimaṃ yad dhi niścitaṃ // Brh_1,10.59 //",
    "GSD36brhasppu:1375": " asvāminā kṛto yas tu dāyo vikraya eva vā /",
    "GSD36brhasppu:1376": " akṛtaḥ sa tu vijñeyo vyavahāre yathāsthitiḥ // Brh_1,10.60 //",
    "GSD36brhasppu:1377": " uttarottarabandhena prāgbandhaḥ śithilo bhavet /",
    "GSD36brhasppu:1378": " yaḥ paścimaḥ kriyākāraḥ sa pūrvād balavattaraḥ // Brh_1,10.61 //",
    "GSD36brhasppu:1379": " nyāsaṃ kṛtvā paratrādhiṃ kṛtvā vādhiṃ karoti yaḥ /",
    "GSD36brhasppu:1380": " vikrayaṃ vā kriyā tatra paścimā balavattarā // Brh_1,10.62 //",
    "GSD36brhasppu:1381": " kṛtaṃ ced ekadivase vikrayādhipratigraham /",
    "GSD36brhasppu:1382": " trayāṇām api saṃdigdhe kathaṃ tatra vicāraṇā // Brh_1,10.63 //",
    "GSD36brhasppu:1383": " trīṇy evātra pramāṇāni vibhajeyur yathāṃśataḥ /",
    "GSD36brhasppu:1384": " ubhau cārthānusāreṇa tribhāgena pratigrahī // Brh_1,10.64 //",
    "GSD36brhasppu:1385": " sāmakaṃ karṣitaṃ tat syāt tadā na dhanabhāgdhanī /",
    "GSD36brhasppu:1386": " ṛṇī ca na labhed bandhaṃ parasparamataṃ vinā // Brh_1,10.65 //",
    "GSD36brhasppu:1387": " dhanaṃ mūlīkṛtaṃ dattvā yad ādhiṃ prārthayed ṛṇī /",
    "GSD36brhasppu:1388": " tadaiva tasya moktavyas tv anyathā doṣabhāgdhanī // Brh_1,10.66 //",
    "GSD36brhasppu:1389": " kṣetrādikaṃ yadā bhuktam utpannam adhikaṃ tataḥ /",
    "GSD36brhasppu:1390": " mūlodayaṃ praviṣṭaṃ cet tad ādhiṃ prāpnuyād ṛṇī // Brh_1,10.67 //",
    "GSD36brhasppu:1391": " prayojake 'sati dhanaṃ mūle nyasyādhim āpnuyāt /",
    "GSD36brhasppu:1392": " paribhāṣya yadā kṣetraṃ dadyāt tu dhanine ṛṇī /",
    "GSD36brhasppu:1393": " tadā tac chāntalābhe 'rthe moktavyam iti niścayaḥ // Brh_1,10.68 //",
    "GSD36brhasppu:1394": " ādhis tu sodaye dravye pradātavyaṃ tvayā mama /",
    "GSD36brhasppu:1395": " kusīdādhividhis tv eṣa dharmyaḥ saṃparikīrtitaḥ // Brh_1,10.69 //",
    "GSD36brhasppu:1396": " yatrādhikaṃ gṛhakṣetraṃ bhogena prakarṣānvitam /",
    "GSD36brhasppu:1397": " tatra rṇī cāpnuyād bandhaṃ dhanī caiva ṛṇaṃ tathā // Brh_1,10.70 //",
    "GSD36brhasppu:1398": " pūrṇe prakarṣe tatsāmyam ubhayoḥ parikīrtitam /",
    "GSD36brhasppu:1399": " apūrṇe tu prakuryātāṃ prasparamatena tau // Brh_1,10.71 //",
    "GSD36brhasppu:1400": " yadi prakarṣitaṃ tat syāt tadā na dhanabhāgdhanī /",
    "GSD36brhasppu:1401": " ṛṇī na labhate bandhaṃ parasparamataṃ vinā // Brh_1,10.72 //",
    "GSD36brhasppu:1402": " [Brh_1,10.7. pratibhūḥ]",
    "GSD36brhasppu:1403": " darśane pratyaye dāne ṛṇidravyārpaṇe tathā /",
    "GSD36brhasppu:1404": " catuṣprakāraḥ pratibhūḥ śāstre dṛṣṭo manīṣibhiḥ // Brh_1,10.73 //",
    "GSD36brhasppu:1405": " āhaiko darśayāmīti sādhur eṣo 'paro 'bravīt /",
    "GSD36brhasppu:1406": " dātāham etad draviṇam arpatāmy aparo vadet // Brh_1,10.74 //",
    "GSD36brhasppu:1407": " darśanapratibhūryas tu deśe kāle ca darśayet /",
    "GSD36brhasppu:1408": " nibandhaṃ vāvahet tatra daivarājakṛtād ṛte // Brh_1,10.75 //",
    "GSD36brhasppu:1409": " naṣṭasyānveṣaṇe kālaṃ dadyāt pratibhuve dhanī /",
    "GSD36brhasppu:1410": " deśādhvarūpataḥ pakṣaṃ māsaṃ sārdham athāpi vā // Brh_1,10.76 //",
    "GSD36brhasppu:1411": " yo yasya pratibhūs tiṣṭhed darśanāyeha mānavaḥ /",
    "GSD36brhasppu:1412": " adarśayaṃ sa taṃ tasmai prayacchet svadhanād ṛṇam // Brh_1,10.77 //",
    "GSD36brhasppu:1413": " ādyau tu vitathe dāpyau tatkālāveditaṃ dhanam /",
    "GSD36brhasppu:1414": " uttarau tu visaṃvāde tau vinā tatsutau tathā // Brh_1,10.78 //",
    "GSD36brhasppu:1415": " svāmīripuniruddhādhikṛtadaṇḍitasaṃśayāḥ /",
    "GSD36brhasppu:1416": " rikthimātra[mitra]antāvasāyi[antevāsi]rājavṛttavītarāga",
    "GSD36brhasppu:1417": " vratidaridrabālavṛddhastrīrugṇā na pratibhuvaḥ // Brh_1,10.79 //",
    "GSD36brhasppu:1418": " upasthāpyavipattau upasthāpyasya punaḥ pratibhūḥ dāpyaḥ // Brh_1,10.80 //",
    "GSD36brhasppu:1419": " putreṇāpi samaṃ deyam ṛṇaṃ sarvaṃ tu paitṛkam // Brh_1,10.81 //",
    "GSD36brhasppu:1420": " pratibhāvyaṃ tu yo dadyāt pīḍitaḥ pratibhāvitaḥ /",
    "GSD36brhasppu:1421": " tripakṣāt parataḥ so 'rthaṃ dviguṇaṃ labdhum arhati // Brh_1,10.82 //",
    "GSD36brhasppu:1422": " sādhutvāc cen mandadhiya ṛṇaṃ dadyur abhāvitāḥ /",
    "GSD36brhasppu:1423": " yad arthaṃ dāpitās tasmān na labheran kathañ cana // Brh_1,10.83 //",
    "GSD36brhasppu:1424": " nātyantaṃ pīḍanīyāḥ syur ṛṇaṃ dāpyāḥ śanaiḥ śanaiḥ /",
    "GSD36brhasppu:1425": " svasākṣyeṇa[e na] niyojyāḥ syur vidhiḥ pratibhuvām ayam // Brh_1,10.84 //",
    "GSD36brhasppu:1426": " naṣṭe mṛte vā ṛṇike dhanī patraṃ pradarśayet /",
    "GSD36brhasppu:1427": " tatkālāvadhisaṃyuktaṃ sthānalekhyaṃ ca kārayet // Brh_1,10.85 //",
    "GSD36brhasppu:1428": " pratibhuvā tu yad dattam apṛṣṭam ṛṇike dhanam /",
    "GSD36brhasppu:1429": " dviguṇaṃ na pratibhuve pradeyam ṛṇikena tu // Brh_1,10.86 //",
    "GSD36brhasppu:1430": " dharmopadhibalāt kārair gṛhasaṃrodhanena ca /",
    "GSD36brhasppu:1431": " pratipannam ṛṇaṃ dāpyaḥ sāmādibhir upakramaiḥ /",
    "GSD36brhasppu:1432": " dharmopadhibalāt kārair gṛhasaṃrodhanena ca // Brh_1,10.87 //",
    "GSD36brhasppu:1433": " suhṛtsaṃbandhisaṃdiṣṭaiḥ sāmoktyānugamena ca /",
    "GSD36brhasppu:1434": " prāyeṇa dhanine dāpyo dharma eṣa udāhṛtaḥ // Brh_1,10.88 //",
    "GSD36brhasppu:1435": " brāhmaṇas tu parikṣīṇaḥ śanair dāpyo yathodayam // Brh_1,10.89 //",
    "GSD36brhasppu:1436": " chadmanā yācitaṃ cārtham ānīya ṛṇikād dhanī /",
    "GSD36brhasppu:1437": " anvāhitādi vāhṛtya dāpyate yatra sopadhiḥ // Brh_1,10.90 //",
    "GSD36brhasppu:1438": " yadā svagṛham ānīya tāḍanādyair upakramaiḥ /",
    "GSD36brhasppu:1439": " ṛṇiko dāpyate yatra balāt kāraḥ sa kīrtitaḥ // Brh_1,10.91 //",
    "GSD36brhasppu:1440": " karmaṇāpi samaṃ kuryād dhanikaṃ vādhamarṇikaḥ /",
    "GSD36brhasppu:1441": " samo 'pakṛṣṭajātiś ca dadyāc cheyāṃs tu tacchanaiḥ // Brh_1,10.92 //",
    "GSD36brhasppu:1442": " hīnajātiṃ parikṣīṇam ṛṇārthe karma kārayet /",
    "GSD36brhasppu:1443": " brāhmaṇas tu parikṣīṇaḥ śanair dāpyo yathodayam // Brh_1,10.93 //",
    "GSD36brhasppu:1444": " dāraputrapaśūn badhvā kṛtvā dvāropaveśanam /",
    "GSD36brhasppu:1445": " yatrarṇī dāpyate 'rthaṃ svaṃ tad ācaritam ucyate // Brh_1,10.94 //",
    "GSD36brhasppu:1446": " pratipannasya dharmo 'yaṃ vyapalāpī tu saṃsadi /",
    "GSD36brhasppu:1447": " lekhyena sākṣibhir vāpi bhāvayitvā pradāpyate // Brh_1,10.95 //",
    "GSD36brhasppu:1448": " pradātavyaṃ yad bhavati nyāyatas tad dadāmy aham /",
    "GSD36brhasppu:1449": " evaṃ yatrarṇiko brūte kriyāvādī sa ucyate // Brh_1,10.96 //",
    "GSD36brhasppu:1450": " na roddhavyaḥ kriyāvādī saṃdigdhe 'rthe kathañ cana /",
    "GSD36brhasppu:1451": " āsedhayaṃs tv anāsedhyaṃ daṇḍyo bhavati dharmataḥ // Brh_1,10.97 //",
    "GSD36brhasppu:1452": " rūpasaṃkhyādilābheṣu yatra bhrāntir dvayor bhavet /",
    "GSD36brhasppu:1453": " deyānādeyayor vāpi saṃdigdho 'rthaḥ sa kīrtitaḥ // Brh_1,10.98 //",
    "GSD36brhasppu:1454": " pūrṇāvadhau śāntalābhe ṛṇām udgrāhayed dhanī /",
    "GSD36brhasppu:1455": " dhārayed vā ṛṇī lekhyaṃ cakravṛddhivyavasthayā // Brh_1,10.99 //",
    "GSD36brhasppu:1456": " dviguṇasyopari yadā cakravṛddhiḥ pragṛhyate /",
    "GSD36brhasppu:1457": " bhogalābhas tadā tatra mūlaṃ syāt sodayaṃ nṛṇām // Brh_1,10.100 //",
    "GSD36brhasppu:1458": " anāvedya tu rājñe yaḥ saṃdigdhe 'rthe pravartate /",
    "GSD36brhasppu:1459": " prasahya sa vineyaḥ syāt sa cāpy artho na sidhyati // Brh_1,10.101 //",
    "GSD36brhasppu:1460": " parahastād gṛhītaṃ yat kuṣīdavidhinā ṛṇam /",
    "GSD36brhasppu:1461": " yena yatra yathā deyam adeyaṃ cocyate 'dhunā // Brh_1,10.102 //",
    "GSD36brhasppu:1462": " yācamānāya dātavyam alpakālam ṛṇaṃ kṛtam /",
    "GSD36brhasppu:1463": " pūrṇe 'vadhau śāntalābham abhāve ca pituḥ sutaiḥ // Brh_1,10.103 //",
    "GSD36brhasppu:1464": " tapasvī cāgnihotrī ca ṛṇavān mriyate yadi /",
    "GSD36brhasppu:1465": " tapasyā cāgnihotraṃ ca sarvaṃ tad dhanino bhavet // Brh_1,10.104 //",
    "GSD36brhasppu:1466": " nirdhanam ṛṇinaṃ karma gṛhamānīya kārayet /",
    "GSD36brhasppu:1467": " śauṇḍikādyaṃ brāhmaṇas tu dāpanīyaḥ śanaiḥ śanaiḥ // Brh_1,10.105 //",
    "GSD36brhasppu:1468": " dhanastrīhāriputrāṇāṃ pūrvībhāve yathottaraṃ ādhamarṇyaṃ // Brh_1,10.106 //",
    "GSD36brhasppu:1469": " tadabhāve kramaśo 'nyeṣāṃ rikthabhājām // Brh_1,10.107 //",
    "GSD36brhasppu:1470": " [Brh_1,10.8. deyāni ṛṇāni]",
    "GSD36brhasppu:1471": " ṛṇaṃ dharmādito grāhyaṃ yas tūpari na lekhayet /",
    "GSD36brhasppu:1472": " na caivopagataṃ dadyāt tasya tadvṛddhim āpnuyāt // Brh_1,10.108 //",
    "GSD36brhasppu:1473": " vyādhitonmattavṛddhānāṃ tathā dīrghapravāsinām /",
    "GSD36brhasppu:1474": " ṛṇam evaṃvidhaṃ putrān jīvatām api dāpayet // Brh_1,10.109 //",
    "GSD36brhasppu:1475": " sāṃnidhye 'pi pituḥ putrair ṛṇaṃ deyaṃ vibhāvitam /",
    "GSD36brhasppu:1476": " jātyandhapatitonmatta kṣayaśvitrādirogiṇaḥ // Brh_1,10.110 //",
    "GSD36brhasppu:1477": " ekacchāyāpraviṣṭānāṃ dāpyo yas tatra dṛśyate /",
    "GSD36brhasppu:1478": " proṣitasya sutaḥ sarvaṃ pitryam aṃśaṃ mṛtasya tu // Brh_1,10.111 //",
    "GSD36brhasppu:1479": " ekacchāyākṛtaṃ sarvaṃ dadyāt tu preṣite sutaḥ /",
    "GSD36brhasppu:1480": " mṛte pitari pitṛaṃśaṃ pararṇaṃ na kadācana // Brh_1,10.112 //",
    "GSD36brhasppu:1481": " pitryam evāgrato deyaṃ paścād ātmīyam eva ca /",
    "GSD36brhasppu:1482": " tayoḥ paitāmahaṃ pūrvaṃ deyam evam ṛṇaṃ sadā // Brh_1,10.113 //",
    "GSD36brhasppu:1483": " ṛṇam ātmīyavat pitryaṃ putrair deyaṃ vibhāvitam /",
    "GSD36brhasppu:1484": " paitāmahaṃ samaṃ deyam adeyaṃ tat sutasya tu // Brh_1,10.114 //",
    "GSD36brhasppu:1485": " kuṭumbārthe 'dhyadhīno 'pi vyavahāraṃ samācaret /",
    "GSD36brhasppu:1486": " svadeśe vā videśe vā taṃ vidvān na vicālayet // Brh_1,10.115 //",
    "GSD36brhasppu:1487": " ataḥ putrena jātena svārtham utsṛjya yatnataḥ /",
    "GSD36brhasppu:1488": " ṛṇāt pitā mocanīyo yathā na narakaṃ vrajet // Brh_1,10.116 //",
    "GSD36brhasppu:1489": " pitary uparate putrā ṛṇaṃ dadyur yathāṃśataḥ /",
    "GSD36brhasppu:1490": " vibhaktā avibhaktā vā yo vā tām udvahed dhuram // Brh_1,10.117 //",
    "GSD36brhasppu:1491": " saurākṣikaṃ vṛthā dānaṃ kāmakrodhapratiśrutam /",
    "GSD36brhasppu:1492": " prātibhāvyaṃ daṇḍaśulka- śeṣaṃ putraṃ na dāpayet // Brh_1,10.118 //",
    "GSD36brhasppu:1493": " śauṇḍikavyādharajaka- gopanāpita[nāvika]yoṣitām /",
    "GSD36brhasppu:1494": " adhiṣṭhātā ṛṇaṃ dāpyas tāsāṃ bhartṛkriyāsu tat // Brh_1,10.119 //",
    "GSD36brhasppu:1495": " ṛṇabhāgdravyahārī ca yadi sopadravaḥ sutaḥ /",
    "GSD36brhasppu:1496": " strīhārī tu tathaiva syād abhāve dhanahāriṇaḥ // Brh_1,10.120 //",
    "GSD36brhasppu:1497": " pitṛvya bhrātṛputrastrī- dāsaśiṣyānujīvibhiḥ /",
    "GSD36brhasppu:1498": " yad gṛhītaṃ kuṭumbārthe tad gṛhī dātum arhati // Brh_1,10.121 //",
    "GSD36brhasppu:1499": " yaḥ svāminā niyuktas tu dhanāyavyayapālane /",
    "GSD36brhasppu:1500": " kusīdakṛṣivāṇijye nisṛṣṭārthas tu sa smṛtaḥ // Brh_1,10.122 //",
    "GSD36brhasppu:1501": " ujjāmādikam ādāya svāmine na dadāti yaḥ /",
    "GSD36brhasppu:1502": " sa tasya dāsaḥ putraḥ strī paśuvī jāyate gṛhe // Brh_1,10.123 //",
    "GSD36brhasppu:1503": " ṛṇaṃ putrakṛtaṃ pitrā śodhyaṃ yad anumoditam /",
    "GSD36brhasppu:1504": " sutasnehena vā dadyān nānyathā dātum arhati // Brh_1,10.124 //",
    "GSD36brhasppu:1505": " .... .... ṛṇī bandham avāpnuyāt /",
    "GSD36brhasppu:1506": " phalabhogyaṃ pūrṇakālaṃ dattvā dravyaṃ tu sāmakam // Brh_1,10.125 //",
    "GSD36brhasppu:1507": " yadi prakarṣitaṃ tat syāt tadā na dhanabhāgdhanī /",
    "GSD36brhasppu:1508": " ṛṇī ca na labhet bandhaṃ parasparamataṃ vinā // Brh_1,10.126 //",
    "GSD36brhasppu:1509": " adhamarṇo 'rthasidhyartham uttamarṇena vāditaḥ /",
    "GSD36brhasppu:1510": " dāpayed dhanikasyārtham adhamarṇavibhāvitam // Brh_1,10.127 //",
    "GSD36brhasppu:1511": " arthe 'pavyayamānaṃ tu karaṇena vibhāvitam /",
    "GSD36brhasppu:1512": " dāpayed dhanikasyārthaṃ daṇḍakeśaṃ ca śaktitaḥ // Brh_1,10.128 //",
    "GSD36brhasppu:1513": " yo yāvan nihnuvītārthaṃ mithyā yāvati vādayet /",
    "GSD36brhasppu:1514": " tau nṛpeṇa hy adharmajñau dāpyau tad dviguṇaṃ damam // Brh_1,10.129 //",
    "GSD36brhasppu:1515": " dharmyādinodgrāhya dhanaṃ yas tūpari na lekhayet /",
    "GSD36brhasppu:1516": " na caivopagataṃ dadyāt tasya tad vṛddhim āpnuyāt // Brh_1,10.130 //",
    "GSD36brhasppu:1517": " [Brh_1,11 nikṣepaḥ]",
    "GSD36brhasppu:1518": " ṛṇādānaṃ prayogādi- dāpanāntaṃ prakīrtitam /",
    "GSD36brhasppu:1519": " nikṣepasyādhunā samyag- vidhānaṃ śrūyatām iti // Brh_1,11.1 //",
    "GSD36brhasppu:1520": " anākhyātaṃ vyavahitam asaṃkhyātam adarśitam /",
    "GSD36brhasppu:1521": " mudrāṅkitaṃ ca yad dattaṃ tadopanidhikaṃ smṛtam // Brh_1,11.2 //",
    "GSD36brhasppu:1522": " [Brh_1,11.2 nyāsasvarūpam]",
    "GSD36brhasppu:1523": " rājacaurārātibhayād dāyādānāṃ ca vañcanāt /",
    "GSD36brhasppu:1524": " sthāpyate 'nyagṛhe dravyaṃ nyāsas tat parikīrtitam // Brh_1,11.3 //",
    "GSD36brhasppu:1525": " [Brh_1,11.3 sthāpanaprakāraḥ]",
    "GSD36brhasppu:1526": " sthānaṃ gṛhaṃ sthalaṃ caiva tad ṛṇaṃ vividhān guṇān /",
    "GSD36brhasppu:1527": " satyaṃ śaucaṃ bandhujanaṃ parīkṣya sthāpayen nidhim // Brh_1,11.4 //",
    "GSD36brhasppu:1528": " [Brh_1,11.4 tasya dvaividhyam]",
    "GSD36brhasppu:1529": " sa punar dvividhaḥ proktaḥ sākṣimānitaras tathā /",
    "GSD36brhasppu:1530": " pratidānaṃ tathaivāsya pratyayaḥ syād viparyaye // Brh_1,11.5 //",
    "GSD36brhasppu:1531": " samākṣikaṃ rahodattaṃ dvividhaṃ tad udāhṛtam /",
    "GSD36brhasppu:1532": " putravat paripālyaṃ tu vinaśyaty anavekṣayā // Brh_1,11.6 //",
    "GSD36brhasppu:1533": " [Brh_1,11.5 nikṣepādirakṣaṇaṃ yatnena kartavyam]",
    "GSD36brhasppu:1534": " dadato yad bhavet puṇyaṃ hemakupyāmbarādikam /",
    "GSD36brhasppu:1535": " tat syāt pālayato nyāsaṃ tathā ca śaraṇāgatam // Brh_1,11.7 //",
    "GSD36brhasppu:1536": " bhartur drohe yathā nāryāḥ puṃsaḥ putrasuhṛdvadhe /",
    "GSD36brhasppu:1537": " doṣo bhavet tathā nyāse bhakṣitopekṣite nṛṇām // Brh_1,11.8 //",
    "GSD36brhasppu:1538": " nyāsadravyaṃ na gṛhṇīyāt tannāśas tv ayaśaḥkaraḥ /",
    "GSD36brhasppu:1539": " gṛhītaṃ pālayed yatnāt sakṛdyācitam arpayet // Brh_1,11.9 //",
    "GSD36brhasppu:1540": " sthāpitaṃ yena vidhinā yena yac ca vibhāvitam /",
    "GSD36brhasppu:1541": " tathaiva tasya dātavyam adeyaṃ pratyanantaram // Brh_1,11.10 //",
    "GSD36brhasppu:1542": " [Brh_1,11.6 nikṣepanāśe vyavasthā]",
    "GSD36brhasppu:1543": " devarājopaghātena yadi tan nāśam āpnuyāt /",
    "GSD36brhasppu:1544": " grahītṛdravyasahitaṃ tatra doṣo na vidyate // Brh_1,11.11 //",
    "GSD36brhasppu:1545": " bhedenopekṣayā nyāsaṃ grahītā yadi nāśayet /",
    "GSD36brhasppu:1546": " yācyamāno na dadyād vā dāpyas tat sodayaṃ bhavet // Brh_1,11.12 //",
    "GSD36brhasppu:1547": " [Brh_1,11.7 tasya bhogadaṇḍaḥ]",
    "GSD36brhasppu:1548": " nyāsadravyeṇa yaḥ kaścit sādhayet kāryam ātmanaḥ /",
    "GSD36brhasppu:1549": " daṇḍyaḥ sa rājño bhavati dāpyas tac cāpi sodayam // Brh_1,11.13 //",
    "GSD36brhasppu:1550": " [Brh_1,11.8 apahnave nirṇayaḥ]",
    "GSD36brhasppu:1551": " gṛhītvāpahnute yaś ca sākṣibhiḥ śapathena vā /",
    "GSD36brhasppu:1552": " vibhāvya dāpayen nyāsaṃ tat samaṃ vinayaṃ tathā // Brh_1,11.14 //",
    "GSD36brhasppu:1553": " raho datte nidhau yatra visaṃvādaḥ prajāyate /",
    "GSD36brhasppu:1554": " vibhāvakaṃ tatra divyam ubhayor api ca smṛtam // Brh_1,11.15 //",
    "GSD36brhasppu:1555": " mitho dāyaḥ kṛto yena gṛhīto mitha eva vā /",
    "GSD36brhasppu:1556": " mitha eva pradātavyo yathā dāyas tathā grahaḥ // Brh_1,11.16 //",
    "GSD36brhasppu:1557": " samudre nāpnuyāt kiṃcid yadi tasmān na saṃharet // Brh_1,11.17 //",
    "GSD36brhasppu:1558": " anvāhite yācitake śilpinyāse sabandhake /",
    "GSD36brhasppu:1559": " eṣa evodito dharmas tathā ca śaraṇāgate // Brh_1,11.18 //",
    "GSD36brhasppu:1560": " yas tu saṃskriyate nyāso divasaiḥ pariniṣṭhitaiḥ /",
    "GSD36brhasppu:1561": " tad ūrdhva sthāpayañ śilpī dāpyo daivahato 'pi tat // Brh_1,11.19 //",
    "GSD36brhasppu:1562": " yācitaṃ svāmyanujñātaṃ pradadan nāparādhnuyāt // Brh_1,11.20 //",
    "GSD36brhasppu:1563": " [Brh_1,12 asvāmivikrayaḥ]",
    "GSD36brhasppu:1564": " nikṣepānantaraṃ prokto bhṛguṇāsvāmivikrayaḥ /",
    "GSD36brhasppu:1565": " śrūyatāṃ taṃ prayatnena saviśeṣaṃ bravīmy aham // Brh_1,12.1 //",
    "GSD36brhasppu:1566": " [Brh_1,12.1 asvāmilakṣaṇam]",
    "GSD36brhasppu:1567": " nikṣepānvāhitanyāsa- hṛtayācitabandhakam /",
    "GSD36brhasppu:1568": " upāṃśujanavikrītam asvāmī so 'bhidhīyate // Brh_1,12.2 //",
    "GSD36brhasppu:1569": " [Brh_1,12.2 adhyakṣaniveditakrayeṇa doṣaḥ]",
    "GSD36brhasppu:1570": " yena krītaṃ tu mūlyena prāgadhyakṣaniveditam /",
    "GSD36brhasppu:1571": " na vidyate tatra doṣaḥ stena syād upadhikrayāt // Brh_1,12.3 //",
    "GSD36brhasppu:1572": " [Brh_1,12.3 upavikrayalakṣaṇam]",
    "GSD36brhasppu:1573": " antar gṛhe bahir grāmān niśāyām asato janāt /",
    "GSD36brhasppu:1574": " hīnamūlyaṃ ca yat krītaṃ jñeyo 'sāv upavikrayaḥ // Brh_1,12.4 //",
    "GSD36brhasppu:1575": " [Brh_1,12.4 tatra kretṛśuddhinirṇayaḥ]",
    "GSD36brhasppu:1576": " pūrvasvāmī tu tad dravyaṃ yad āgatya vicārayet /",
    "GSD36brhasppu:1577": " tatra mūlyaṃ darśanīyaṃ kretuḥ śuddhis tato bhavet // Brh_1,12.5 //",
    "GSD36brhasppu:1578": " mūle samāhṛte kretā nābhiyojyaḥ kathaṃcana /",
    "GSD36brhasppu:1579": " mūlena saha vādas tu nāṣṭakasya vihīyate // Brh_1,12.6 //",
    "GSD36brhasppu:1580": " vikretā darśito yatra hīyate vyavahārataḥ /",
    "GSD36brhasppu:1581": " kretre rājñe mūlyadaṇḍau pradadyāt svāmine dhanam // Brh_1,12.7 //",
    "GSD36brhasppu:1582": " paradravye 'bhilaṣati yo 'svāmī lobhasaṃyutaḥ /",
    "GSD36brhasppu:1583": " abhāvayaṃs tataḥ paścād dāpyaḥ syād dviguṇaṃ damam // Brh_1,12.8 //",
    "GSD36brhasppu:1584": " pramāṇahīne vāde tu puruṣāpekṣayā nṛpaḥ /",
    "GSD36brhasppu:1585": " samanyūnādhikatvena svayaṃ kuryād vinirṇayam // Brh_1,12.9 //",
    "GSD36brhasppu:1586": " vaṇigvīthīparigataṃ vijñātaṃ rājapūruṣaiḥ /",
    "GSD36brhasppu:1587": " avijñātāśrayāt krītaṃ vikretā yatra vā mṛtaḥ // Brh_1,12.10 //",
    "GSD36brhasppu:1588": " svāmī dattvārdhamūlyaṃ tu prakṛhṇīta svakaṃ dhanam /",
    "GSD36brhasppu:1589": " ardhaṃ dvayor api hṛtaṃ tatra syād vyavahārataḥ // Brh_1,12.11 //",
    "GSD36brhasppu:1590": " avijñātakrayo doṣas tathā cāparipālanam /",
    "GSD36brhasppu:1591": " etad dvayaṃ samākhyātaṃ dravyahānikaraṃ buddhaiḥ // Brh_1,12.12 //",
    "GSD36brhasppu:1592": " vaṇigvīthīparigataṃ vijñātaṃ rājapūruṣaiḥ /",
    "GSD36brhasppu:1593": " divā gṛhītaṃ satkretā samṛddho labhate dhanam // Brh_1,12.13 //",
    "GSD36brhasppu:1594": " vikrīyorvīṃ tu yat kretur bhuktiṃ yo na [ca] sādhayet /",
    "GSD36brhasppu:1595": " sa tasmai tad dhanaṃ dadyād anyathā coradaṇḍabhāk // Brh_1,12.14 //",
    "GSD36brhasppu:1596": " etad dvayaṃ samākhyātaṃ dravyahānikaraṃ buddhaiḥ /",
    "GSD36brhasppu:1597": " avijñātaviśeṣatvād yatra mūlyaṃ na labhyate // Brh_1,12.15 //",
    "GSD36brhasppu:1598": " hānis tatra samā kalpyā kretṛnāstikayor dvayoḥ // Brh_1,12.16 //",
    "GSD36brhasppu:1599": " [Brh_1,13 saṃbhūyasamutthānam]",
    "GSD36brhasppu:1600": " [Brh_1,13.1 saṃbhūyakaraṇe 'dhikāriṇaḥ]p.129)",
    "GSD36brhasppu:1601": " kulīnadakṣānalasaiḥ prājñair nāṇakavedibhiḥ /",
    "GSD36brhasppu:1602": " āyavyayajñaiḥ śucibhiḥ śūraiḥ kuryāt saha kriyāḥ // Brh_1,13.1 //",
    "GSD36brhasppu:1603": " samo 'tirikto jīno vā yatrāṃśo yasya yādṛśaḥ /",
    "GSD36brhasppu:1604": " kṣayavyayau tathā vṛddhis tasya tatra tathāvidhā // Brh_1,13.2 //",
    "GSD36brhasppu:1605": " [Brh_1,13.2 anadhikāriṇaḥ]",
    "GSD36brhasppu:1606": " aśaktālasarogārta- mandabhāgyanirāśrayaiḥ /",
    "GSD36brhasppu:1607": " vaṇijyādyāḥ sahaitais tu na kartavyā budhaiḥ kriyāḥ // Brh_1,13.3 //",
    "GSD36brhasppu:1608": " [Brh_1,13.3 dravyānuguṇyena lābhaḥ]",
    "GSD36brhasppu:1609": " prayogaṃ kurvate ye tu hemadhānyarasādinā /",
    "GSD36brhasppu:1610": " samanyūnādhikair aṃśair lābhas teṣāṃ tathāvidhaḥ // Brh_1,13.4 //",
    "GSD36brhasppu:1611": " samo nyūno 'dhiko vāṃśo yena kṣiptas tathaiva saḥ /",
    "GSD36brhasppu:1612": " vyayaṃ dadyāt karma kuryāl lābhaṃ gṛhṇīta caiva hi // Brh_1,13.5 //",
    "GSD36brhasppu:1613": " [Brh_1,13.4 teṣu vāde nirṇayaḥ]",
    "GSD36brhasppu:1614": " parīkṣakāḥ sākṣiṇaś ca ta evoktāḥ parasparam /",
    "GSD36brhasppu:1615": " saṃdigdhe 'rthe 'vañcanāyāṃ na ced dvidveṣasaṃyutāḥ // Brh_1,13.6 //",
    "GSD36brhasppu:1616": " yaḥ kaścid vañcakas teṣāṃ vijñātaḥ krayavikraye /",
    "GSD36brhasppu:1617": " śapathaiḥ sa viśodhyaḥ syāt sarvavāde tv ayaṃ vidhiḥ // Brh_1,13.7 //",
    "GSD36brhasppu:1618": " [Brh_1,13.5 dravyahānau nirṇayaḥ]",
    "GSD36brhasppu:1619": " kṣayahānir yadā tatra daivarājakṛtād bhavet /",
    "GSD36brhasppu:1620": " sarveṣām eva sā proktā kalpanīyā tathāṃśataḥ // Brh_1,13.8 //",
    "GSD36brhasppu:1621": " anirdiṣṭo vāryamāṇaḥ pramādād yas tu nāśayet /",
    "GSD36brhasppu:1622": " tenaiva tad bhaved deyaṃ sarveṣāṃ samavāyinām // Brh_1,13.9 //",
    "GSD36brhasppu:1623": " rājñe dattvā tu ṣaḍbhāgaṃ labheraṃs te yatāṃśataḥ // Brh_1,13.10 //",
    "GSD36brhasppu:1624": " [Brh_1,13.6 rakṣituḥ daśamāṃśam]",
    "GSD36brhasppu:1625": " daivarājabhayād astu svaśaktyā paripālayet /",
    "GSD36brhasppu:1626": " tasya aṃśaṃ daśamaṃ dattvā gṛhnīyus te 'ṃśato 'param // Brh_1,13.11 //",
    "GSD36brhasppu:1627": " [Brh_1,13.7 śulkam]",
    "GSD36brhasppu:1628": " śulkasthānaṃ vaṇik prāptaḥ śulkaṃ dadyād yathocitam /",
    "GSD36brhasppu:1629": " na tad vyabhicaret rājñāṃ balir eṣa prakīrtitaḥ // Brh_1,13.12 //",
    "GSD36brhasppu:1630": " naivaṃ taskararājāgni- vyasane samupasthite /",
    "GSD36brhasppu:1631": " yas tu svaśaktyā rakṣet tu tasyāṃśo daśamaḥ smṛtaḥ // Brh_1,13.13 //",
    "GSD36brhasppu:1632": " [Brh_1,13.8 saṃbhūyakarmakurvatāṃ ekasya hānau nirṇayaḥ]",
    "GSD36brhasppu:1633": " yadā tatra vaṇik kaścit pramīyeta pramādataḥ /",
    "GSD36brhasppu:1634": " tasya bhāṇḍaṃ darśanīyaṃ niyuktaiḥ rājapuruṣaiḥ // Brh_1,13.14 //",
    "GSD36brhasppu:1635": " yadā kaścit samāgacchet tadā rikthaharo naraḥ /",
    "GSD36brhasppu:1636": " svāmyaṃ vibhāvayed anyaiḥ sa tadā labdhum arhati // Brh_1,13.15 //",
    "GSD36brhasppu:1637": " rājādadīta ṣaḍbhāgaṃ navamaṃ daśamaṃ tathā /",
    "GSD36brhasppu:1638": " śūdraviṣkṣatrajātīnāṃ viprād gṛhṇīta viṃśakam // Brh_1,13.16 //",
    "GSD36brhasppu:1639": " tryabdād ūrdhvaṃ tu nāgacched yatra svāmī kathaṃcana /",
    "GSD36brhasppu:1640": " tadā gṛhṇīta tad rājā brahmasvaṃ brāhmaṇāñ śrayet // Brh_1,13.17 //",
    "GSD36brhasppu:1641": " evaṃ kriyāpravṛttānāṃ yadā kaścid vipadyate /",
    "GSD36brhasppu:1642": " tad bandhunā kriyā kāryā sarveṣāṃ sahakāribhiḥ // Brh_1,13.18 //",
    "GSD36brhasppu:1643": " [Brh_1,13.9 ṛtvijaḥ]",
    "GSD36brhasppu:1644": " rathaṃ hared yathādhvaryur brahmādhāne ca vājinam /",
    "GSD36brhasppu:1645": " hotā nividvaraṃ cāśvam udgātā cāpyanaḥ kraye // Brh_1,13.19 //",
    "GSD36brhasppu:1646": " sarveṣām ardhino mukhyās tad ardhenādhino 'pare /",
    "GSD36brhasppu:1647": " tṛtīyinas tṛtīyāṃśāś caturthāṃśāś ca pādinaḥ // Brh_1,13.20 //",
    "GSD36brhasppu:1648": " āgantukāḥ kramāyātās tathā caiva svayaṃkṛtāḥ /",
    "GSD36brhasppu:1649": " trividhās te samākhyātā vartitavyaṃ tathaiva taiḥ // Brh_1,13.21 //",
    "GSD36brhasppu:1650": " [Brh_1,13.10 saṃbhūyakarmaprakāraḥ]",
    "GSD36brhasppu:1651": " bahūnāṃ saṃmato yas tu dadyād eko dhanaṃ naraḥ /",
    "GSD36brhasppu:1652": " karaṇaṃ kārayed vāpi sarvair eva kṛtaṃ bhavet // Brh_1,13.22 //",
    "GSD36brhasppu:1653": " jñātisaṃbandhisuhṛdām ṛṇaṃ deyaṃ sabandhakam /",
    "GSD36brhasppu:1654": " anyeṣāṃ lagnakopetaṃ lekhyasākṣiyutaṃ tathā // Brh_1,13.23 //",
    "GSD36brhasppu:1655": " svecchādeyaṃ hiraṇyaṃ tu rasadhānyaṃ tu sāvadhi /",
    "GSD36brhasppu:1656": " deśasthityā pradātavyaṃ gṛhītavyaṃ tathaiva tat // Brh_1,13.24 //",
    "GSD36brhasppu:1657": " samavetais tu yad dattaṃ prārthanīyaṃ tathaiva tat /",
    "GSD36brhasppu:1658": " na yācate ca yaḥ kaścil lābhāt sa parihīyate // Brh_1,13.25 //",
    "GSD36brhasppu:1659": " [Brh_1,13.11 saṃbhūya kṛṣikarma]",
    "GSD36brhasppu:1660": " śrūyatāṃ karṣakādīnāṃ vidhānam idam ucyate // Brh_1,13.26 //",
    "GSD36brhasppu:1661": " vāhyavāhakabījādyaiḥ kṣetropakaraṇena ca /",
    "GSD36brhasppu:1662": " ye samāḥ syus tu taiḥ sārdhaṃ kṛṣiḥ kāryā vijānatā // Brh_1,13.27 //",
    "GSD36brhasppu:1663": " bāhyabījātyayād yatra kṣetrahāniḥ prajāyate /",
    "GSD36brhasppu:1664": " tenaiva sā pradātavyā sarveṣāṃ kṛṣijīvinām // Brh_1,13.28 //",
    "GSD36brhasppu:1665": " parvate nagarābhyāse tathā rājapathasya ca /",
    "GSD36brhasppu:1666": " uṣaraṃ mūṣikavyāptaṃ kṣetraṃ yatnena varjayet // Brh_1,13.29 //",
    "GSD36brhasppu:1667": " gartānūpaṃ susekaṃ ca samantāt kṣetrasaṃyutam /",
    "GSD36brhasppu:1668": " prakṛṣṭaṃ ca kṛtaṃ kāle vāpayan phalam aśnute // Brh_1,13.30 //",
    "GSD36brhasppu:1669": " kṛśātivṛddhaṃ kṣūdraṃ ca rogiṇaṃ prapalāyinam /",
    "GSD36brhasppu:1670": " kāṇaṃ khañjaṃ vinādadyāt bāhyaṃ prājñaḥ kṛṣīvalaḥ // Brh_1,13.31 //",
    "GSD36brhasppu:1671": " eṣa dharmaḥ samākhyātaḥ kīnāśānāṃ purātanaḥ // Brh_1,13.32 //",
    "GSD36brhasppu:1672": " [Brh_1,13.12 śilpinaḥ]",
    "GSD36brhasppu:1673": " hiraṇyakupyasūtrāṇāṃ kāṣṭhapāṣāṇacarmaṇām /",
    "GSD36brhasppu:1674": " saṃskartā tu kalābhijñaḥ śilpī prokto manīṣibhiḥ // Brh_1,13.33 //",
    "GSD36brhasppu:1675": " hemakārādayo yatra śilpaṃ saṃbhūya kurvate /",
    "GSD36brhasppu:1676": " karmānurūpaṃ nirveśa labheraṃs te yathāṃśataḥ // Brh_1,13.34 //",
    "GSD36brhasppu:1677": " śikṣakābhijñakuśalā ācāryāś ceti śilpinaḥ /",
    "GSD36brhasppu:1678": " ekadvitricaturbhāgān labheyus te yathottaram // Brh_1,13.35 //",
    "GSD36brhasppu:1679": " harmyaṃ devagṛhaṃ vāpi dhārmikopaskarāṇi ca /",
    "GSD36brhasppu:1680": " saṃbhūya kurvatāṃ caiṣāṃ pramukho dvyaṃśam arhati // Brh_1,13.36 //",
    "GSD36brhasppu:1681": " nartakānām eṣa eva dharmaḥ sadbhir udāhṛtaḥ /",
    "GSD36brhasppu:1682": " tālajño labhate 'dhyardhaṃ gāyanās tu samāṃśinaḥ // Brh_1,13.37 //",
    "GSD36brhasppu:1683": " [Brh_1,13.13 corāṇāṃ lābhavibhāgaḥ]",
    "GSD36brhasppu:1684": " svāmyājñayā tu yaś cauraiḥ paradeśāt samāhṛtam /",
    "GSD36brhasppu:1685": " rājñe dattvā tu ṣaḍbhāgaṃ bhajeyus te yathāṃśataḥ // Brh_1,13.38 //",
    "GSD36brhasppu:1686": " caturo 'ṃśāṃs tato mukhyaḥ śūrastryaṃśaṃ samāpnuyāt /",
    "GSD36brhasppu:1687": " samarthas tu hared dvyaṃśaṃ śeṣāḥ sarve samāṃśinaḥ // Brh_1,13.39 //",
    "GSD36brhasppu:1688": " [Brh_1,14 adeyadeyadattāni]",
    "GSD36brhasppu:1689": " eṣākhilenābhihitā saṃbhūyotthānaniṣkṛtiḥ /",
    "GSD36brhasppu:1690": " adeyadeyadattānām adattasya ca kathyate // Brh_1,14.1 //",
    "GSD36brhasppu:1691": " sāmānyaṃ putradārādi sarvasvaṃ nyāsayācitam /",
    "GSD36brhasppu:1692": " pratiśrutaṃ tathānyasya na deyaṃ tv aṣṭadhā smṛtam // Brh_1,14.2 //",
    "GSD36brhasppu:1693": " kuṭumbabhaktavasanād deyaṃ yad atiricyate /",
    "GSD36brhasppu:1694": " madhvāsvādo viṣaṃ paścād dātur dhamo 'nyathā bhavet // Brh_1,14.3 //",
    "GSD36brhasppu:1695": " saptārāmād gṛhakṣetrād yad yat kṣetraṃ pracīyate /",
    "GSD36brhasppu:1696": " pitrā vātha svayaṃ prāptaṃ tad dātavyaṃ vivakṣitam // Brh_1,14.4 //",
    "GSD36brhasppu:1697": " svecchādeyaṃ svayaṃ prāptaṃ bandhācāreṇa bandhakam /",
    "GSD36brhasppu:1698": " vaivāhike kramāyāte sarvadānaṃ na vidyate // Brh_1,14.5 //",
    "GSD36brhasppu:1699": " saudāyikakramāyātaṃ śauryaprāptaṃ ca yad bhavet /",
    "GSD36brhasppu:1700": " strījñātisvāmyanujñātaṃ dattaṃ siddhim avāpnuyāt // Brh_1,14.6 //",
    "GSD36brhasppu:1701": " sarvasvagṛhavarjaṃ tu kuṭumbabharaṇādikam /",
    "GSD36brhasppu:1702": " yad dravyaṃ tat svakaṃ deyam adeyaṃ syād ato 'nyathā // Brh_1,14.7 //",
    "GSD36brhasppu:1703": " vibhaktā vāvibhaktā vā dāyādāḥ sthāvare samāḥ /",
    "GSD36brhasppu:1704": " eko hy anīśaḥ sarvatra dānādāpanavikraye // Brh_1,14.8 //",
    "GSD36brhasppu:1705": " bhṛtis tuṣṭyā paṇyamūlaṃ strīśulkam upakāriṇe /",
    "GSD36brhasppu:1706": " śraddhānugrahasaṃprītyā dattam aṣṭavidhaṃ smṛtam // Brh_1,14.9 //",
    "GSD36brhasppu:1707": " śūdre samaguṇaṃ dānaṃ vaiśye tad dviguṇaṃ smṛtam /",
    "GSD36brhasppu:1708": " kṣatriye triguṇaṃ dānaṃ brāhmaṇe ṣaḍguṇaṃ smṛtam // Brh_1,14.10 //",
    "GSD36brhasppu:1709": " śrotriye caiva sāhasram upādhyāye tu tad dvayam /",
    "GSD36brhasppu:1710": " ācārye triguṇaṃ jñeyam āhitāgniṣu tad dvayam // Brh_1,14.11 //",
    "GSD36brhasppu:1711": " ātmike jñātasāhasram anantaṃ tv agnihotriṇi /",
    "GSD36brhasppu:1712": " somape śatasāhasram anantaṃ brahmavādini // Brh_1,14.12 //",
    "GSD36brhasppu:1713": " strīdhanaṃ strī svakulyebhyaḥ prayaccchettaṃ tu varjayet /",
    "GSD36brhasppu:1714": " kulyābhāve tu bandhubhyaḥ tadabhāve dvijātiṣu // Brh_1,14.13 //",
    "GSD36brhasppu:1715": " madūrdhvam iti yad dattaṃ na tat sattvāvahaṃ bhavet /",
    "GSD36brhasppu:1716": " tenedānīm adattatvān mṛte rikthinam āpatet // Brh_1,14.14 //",
    "GSD36brhasppu:1717": " kruddhahṛṣṭapramattārta- bālonmattabhayāturaiḥ /",
    "GSD36brhasppu:1718": " mattātivṛddhanirdhūtaiḥ saṃūḍhaiḥ śokavegibhiḥ // Brh_1,14.15 //",
    "GSD36brhasppu:1719": " nandadattaṃ tathaitair yat tad adattaṃ prakīrtitam // Brh_1,14.16 //",
    "GSD36brhasppu:1720": " pratilābhecchayā dattam apātre pātraśaṅkayā /",
    "GSD36brhasppu:1721": " kārye vādharmasaṃyukte svāmī tat punar āpnuyāt // Brh_1,14.17 //",
    "GSD36brhasppu:1722": " adattabhoktā daṇḍyaḥ syāt tathādeyapradāyakaḥ // Brh_1,14.18 //",
    "GSD36brhasppu:1723": " [Brh_1,15 abhyupetyāśuśrūṣā]",
    "GSD36brhasppu:1724": " adeyādikam ākhyātaṃ bhṛtānām ucyate vidhiḥ /",
    "GSD36brhasppu:1725": " śuśrūṣām abhyūpetyaitat padam ādau nigadyate // Brh_1,15.1 //",
    "GSD36brhasppu:1726": " abhyupetya tu śuśrūṣāṃ yas tāṃ na pratipadyate /",
    "GSD36brhasppu:1727": " aśuśrūṣābhyupetyaitad vivādapadam ucyate // Brh_1,15.2 //",
    "GSD36brhasppu:1728": " vetanasyānapākarma tadarthaṃ svāmipālayoḥ /",
    "GSD36brhasppu:1729": " kramaśaḥ kalpyate vādo bhṛtabhedatrayaṃ tv idam // Brh_1,15.3 //",
    "GSD36brhasppu:1730": " anekadhā tv abhihitā jātikarmānurūpataḥ /",
    "GSD36brhasppu:1731": " vidyāvijñānakāmārtha- nimittena caturvidhā // Brh_1,15.4 //",
    "GSD36brhasppu:1732": " ekaikaḥ punar eteṣāṃ kriyābhedāt prabhidyate // Brh_1,15.5 //",
    "GSD36brhasppu:1733": " vidyā trayī samākhyātā ṛgyajuḥsāmalakṣaṇā /",
    "GSD36brhasppu:1734": " tadarthaṃ guruśuśrūṣāṃ prakuryāc ca pracoditām // Brh_1,15.6 //",
    "GSD36brhasppu:1735": " vijñānam ucyate śilpaṃ hemarūpyādisaṃskṛtiḥ /",
    "GSD36brhasppu:1736": " nṛtyādikaṃ ca tatprāptaṃ kuryāt karma guror gṛhe // Brh_1,15.7 //",
    "GSD36brhasppu:1737": " yo bhuṅkte paradāsīṃ tu sa jñeyo vaḍabābhṛtaḥ /",
    "GSD36brhasppu:1738": " karma tatsvāminaḥ kuryād yathānnena bhṛto naraḥ // Brh_1,15.8 //",
    "GSD36brhasppu:1739": " bahudhārthabhṛtaḥ proktas tathā bhāgabhṛto 'paraḥ /",
    "GSD36brhasppu:1740": " hīnamadhyottamatvaṃ ca sarveṣām eva coditam // Brh_1,15.9 //",
    "GSD36brhasppu:1741": " dinamāsārdhaṣaṇmāsa- trimāsābdabhṛtas tathā /",
    "GSD36brhasppu:1742": " karma kuryāt pratijñātaṃ labhate paribhāṣitam // Brh_1,15.10 //",
    "GSD36brhasppu:1743": " bhṛtakas trividho jñeya uttamo madhyamo 'dhamaḥ /",
    "GSD36brhasppu:1744": " śaktibhaktyanurūpaiḥ syād eṣāṃ karmāśrayā bhṛtiḥ // Brh_1,15.11 //",
    "GSD36brhasppu:1745": " uttamas tv āyudhīyo 'tra madhyamas tu kṛṣīvalaḥ /",
    "GSD36brhasppu:1746": " adhamo bhāravāhaḥ syād ity eṣa trividho bhṛtaḥ // Brh_1,15.12 //",
    "GSD36brhasppu:1747": " āyudhī tūttamaḥ prokto madhyamas tu kṛṣīvalaḥ /",
    "GSD36brhasppu:1748": " bhāravāho 'dhamaḥ proktas tathā ca gṛhakarmakṛt // Brh_1,15.13 //",
    "GSD36brhasppu:1749": " dviprakāro bhogabhṛtaḥ kṛṣigojīvināṃ smṛtaḥ /",
    "GSD36brhasppu:1750": " jātasasyāt tathā kṣīrāt sa labheta na saṃśayaḥ // Brh_1,15.14 //",
    "GSD36brhasppu:1751": " śubhakarmakarā hy ete catvāraḥ samudāhṛtāḥ /",
    "GSD36brhasppu:1752": " [catvāraḥ śiṣyo 'ntevāsī bhṛtakaḥ karmakaraś ca] /",
    "GSD36brhasppu:1753": " jadhanyakarmabhājas tu śeṣā dāsāstripañcakāḥ // Brh_1,15.15 //",
    "GSD36brhasppu:1754": " karmāpi dvividhaṃ proktam aśubhaṃ śubham eva ca /",
    "GSD36brhasppu:1755": " aśubhaṃ dāsakarmoktaṃ śubhaṃ karmakare smṛtam // Brh_1,15.16 //",
    "GSD36brhasppu:1756": " gṛhadvārāśucisthāna- rathyāvaskaraśodhanam /",
    "GSD36brhasppu:1757": " gṛhyāṅgasparśanocchiṣṭa- viṇmūtragrahaṇojjhanam // Brh_1,15.17 //",
    "GSD36brhasppu:1758": " gacchataḥ svāminaḥ svāṅgair upasthānam athāntataḥ /",
    "GSD36brhasppu:1759": " aśubhaṃ karma vijñeyaṃ śubham anyad ataḥ param // Brh_1,15.18 //",
    "GSD36brhasppu:1760": " tataḥ prabhṛti vaktavyaḥ svāmyanugrahapālitaḥ /",
    "GSD36brhasppu:1761": " bhojyānno 'tha pratigrāhyo bhavaty abhimataḥ satām // Brh_1,15.19 //",
    "GSD36brhasppu:1762": " āvidyāgrahaṇāc śiṣyaḥ śuśrūṣet prayato gurum /",
    "GSD36brhasppu:1763": " tad vṛttir gurudāreṣu guruputre tathaiva ca // Brh_1,15.20 //",
    "GSD36brhasppu:1764": " samāvṛttaś ca gurave pradāya gurudakṣiṇām /",
    "GSD36brhasppu:1765": " pratiyāti gṛhān eṣā śiṣyavṛttir udāhṛtaḥ // Brh_1,15.21 //",
    "GSD36brhasppu:1766": " atra purvaś caturvargo dāsatvān na vimucyate /",
    "GSD36brhasppu:1767": " prasādāt svāmino 'nyatra dāsyam eṣāṃ kramāgatam // Brh_1,15.22 //",
    "GSD36brhasppu:1768": " vikrīṇīte svatantro yaḥ samātmānaṃ narādhamaḥ /",
    "GSD36brhasppu:1769": " sa jaghanyatamas tv eṣāṃ so 'pi dāsyān na mucyate // Brh_1,15.23 //",
    "GSD36brhasppu:1770": " dāsenoḍhā tva[sva]dāsī yā so 'pi dāsītvam āpnuyāt /",
    "GSD36brhasppu:1771": " yasmād bhartā prabhus tasyāḥ svāmyadhīnaprabhur yataḥ // Brh_1,15.24 //",
    "GSD36brhasppu:1772": " dāsīsutāś ca ye jātāḥ tasyāḥ patyā pareṇa vā /",
    "GSD36brhasppu:1773": " utpādako yadi svāmī na dāsīṃ kārayet prabhuḥ // Brh_1,15.25 //",
    "GSD36brhasppu:1774": " [Brh_1,16 vetanasyānapākarma]",
    "GSD36brhasppu:1775": " tribhāgaṃ pañcabhāgaṃ vā gṛhṇīyāt sīravāhakaḥ /",
    "GSD36brhasppu:1776": " bhaktāc chādabhṛtaḥ sīrād bhāgaṃ gṛṇīta pañcamam // Brh_1,16.1 //",
    "GSD36brhasppu:1777": " jātasasyāt tribhāgaṃ tu pragṛhṇīyād athābhṛtaḥ // Brh_1,16.2 //",
    "GSD36brhasppu:1778": " bhṛtakas tu na kurvīta svāminaḥ śāṭhyam aṇv api /",
    "GSD36brhasppu:1779": " bhṛtihānim avāpnoti tato vādaḥ pravartate // Brh_1,16.3 //",
    "GSD36brhasppu:1780": " [Brh_1,16.1 bhṛtasya karmākaraṇanirṇayaḥ]",
    "GSD36brhasppu:1781": " bhṛto 'nārto na kuryād yo darpāt karma yatheritam /",
    "GSD36brhasppu:1782": " sa daṇḍyaḥ kṛṣṇalānaṣṭau na deyaṃ cāsya vetanam // Brh_1,16.4 //",
    "GSD36brhasppu:1783": " [Brh_1,16.2 gṛhītavetanasya daṇḍaḥ]",
    "GSD36brhasppu:1784": " gṛhītavetanaḥ karma na karoti yadā bhṛtaḥ /",
    "GSD36brhasppu:1785": " samarthaś ced damaṃ dāpyo dviguṇaṃ tac ca vetanam // Brh_1,16.5 //",
    "GSD36brhasppu:1786": " gṛhītavetanaḥ karma tyajan dviguṇam āvahet /",
    "GSD36brhasppu:1787": " [Brh_1,16.3 agṛhītavetanasya daṇḍaḥ]",
    "GSD36brhasppu:1788": " agṛhīte samaṃ dāpyo bhṛtai rakṣya upaskaraḥ // Brh_1,16.6 //",
    "GSD36brhasppu:1789": " [Brh_1,16.4 pratiśrutyakaraṇe daṇḍaḥ]",
    "GSD36brhasppu:1790": " pratiśrutya na kuryād yaḥ sa kāryaḥ syād balād api /",
    "GSD36brhasppu:1791": " sa cen na kuryāt tatkarma prāpnuyād viṃśatiṃ damam // Brh_1,16.7 //",
    "GSD36brhasppu:1792": " sa daṇḍyaḥ kṛṣṇalāny aṣṭau na deyaṃ cāsya vetanam // Brh_1,16.8 //",
    "GSD36brhasppu:1793": " [Brh_1,16.5 bhṛtyadoṣābhāvaḥ]",
    "GSD36brhasppu:1794": " prabhuṇā viniyuktaḥ san bhṛtako vidadhāti yat /",
    "GSD36brhasppu:1795": " tadartham aśubhaṃ karma svāmī tatrāparādhnuyāt // Brh_1,16.9 //",
    "GSD36brhasppu:1796": " [Brh_1,16.6 pālasya doṣābhāvasamayāḥ]",
    "GSD36brhasppu:1797": " daivarājños tathā nyāye tathā rāṣṭrasya vibhrame /",
    "GSD36brhasppu:1798": " yat praṇaṣṭaṃ bhṛtaṃ vā syān na pālas tatra kilbiṣī // Brh_1,16.10 //",
    "GSD36brhasppu:1799": " [Brh_1,16.7 svāmino daṇḍasamayaḥ]",
    "GSD36brhasppu:1800": " kṛte karmaṇi yaḥ svāmī na dadyād vetanaṃ bhṛteḥ /",
    "GSD36brhasppu:1801": " rājñā dāpayitavyaḥ syād vinayaṃ cānurūpataḥ // Brh_1,16.11 //",
    "GSD36brhasppu:1802": " [Brh_1,16.8 pāladoṣadaṇḍaḥ]",
    "GSD36brhasppu:1803": " pāladoṣād vināśe tu pāle daṇḍo vidhīyate /",
    "GSD36brhasppu:1804": " ardhatrayodaśapaṇaḥ svāmine dravyam eva ca // Brh_1,16.12 //",
    "GSD36brhasppu:1805": " vyādhitā saśramā vyagrā rājakarmaparāyaṇā /",
    "GSD36brhasppu:1806": " āmantritā ca nāgacchet avācyā baḍabā smṛtā // Brh_1,16.13 //",
    "GSD36brhasppu:1807": " [Brh_1,16.9 svāmipāladharmāḥ]",
    "GSD36brhasppu:1808": " tathā dhenubhṛtaḥ kṣīraṃ labhetāsyāṣṭame 'khilam /",
    "GSD36brhasppu:1809": " sāyaṃ samarpayet sarvaṃ .... .... // Brh_1,16.14 //",
    "GSD36brhasppu:1810": " avyāyacchann avikrośan svāmine cānivedayan /",
    "GSD36brhasppu:1811": " voḍhum arhati gopas tāṃ vinayaṃ caiva rājani // Brh_1,16.15 //",
    "GSD36brhasppu:1812": " kṛmicoravyāghrabhayād darīśvabhrāc ca pālayet /",
    "GSD36brhasppu:1813": " āyacchec chaktitaḥ krośot- svāmine vā nivedayet // Brh_1,16.16 //",
    "GSD36brhasppu:1814": " sasyān nivārayed gās tu cīrṇe doṣadvayaṃ bhavet /",
    "GSD36brhasppu:1815": " svāmī śatadamaṃ dāpyaḥ pālas tāḍanam arhati /",
    "GSD36brhasppu:1816": " śadaś ca sadamaṃ cīrṇe samūle kārṣabhakṣite // Brh_1,16.17 //",
    "GSD36brhasppu:1817": " [Brh_1,17 saṃvidvyatikramaḥ]",
    "GSD36brhasppu:1818": " eṣā hi svāmibhṛtyānāṃ vai kriyā parikīrtitā /",
    "GSD36brhasppu:1819": " saṃvidvidhānam adhunā samāsena nibodhata // Brh_1,17.1 //",
    "GSD36brhasppu:1820": " [Brh_1,17.1 sadbrāhmaṇasthāpanaṃ kṛtyaṃ ca]",
    "GSD36brhasppu:1821": " vedavidyāvido viprāñ śrotriyān agnihotriṇaḥ /",
    "GSD36brhasppu:1822": " āhṛtya sthāpayet tatra teṣāṃ vṛttiṃ prakalpayet // Brh_1,17.2 //",
    "GSD36brhasppu:1823": " anācchedyakarās teṣāṃ pradadyād gṛhabhūmikāḥ /",
    "GSD36brhasppu:1824": " muktā bhāvyāś ca nṛpatir lekhayitvā svaśāsanaiḥ // Brh_1,17.3 //",
    "GSD36brhasppu:1825": " nityaṃ naimittikaṃ kāmyaṃ śāntikaṃ pauṣṭikaṃ tathā /",
    "GSD36brhasppu:1826": " paurāṇāṃ karma kuryus te saṃdigdhe nirṇayaṃ tathā // Brh_1,17.4 //",
    "GSD36brhasppu:1827": " [Brh_1,17.2 saṃbhūya dharmakāryakaraṇam]",
    "GSD36brhasppu:1828": " grāmaśreṇigaṇārthaṃ tu saṃketasamayakriyā /",
    "GSD36brhasppu:1829": " bādhākāle tu sā kāryā dharmakārye tathaiva ca // Brh_1,17.5 //",
    "GSD36brhasppu:1830": " cāṭacorabhayaṃ bādhā sarvasādhāraṇā smṛtā /",
    "GSD36brhasppu:1831": " tatropaśamanaṃ kāryaṃ sarvair naikena kena cit // Brh_1,17.6 //",
    "GSD36brhasppu:1832": " [Brh_1,17.3 viśvāsotpādanam]",
    "GSD36brhasppu:1833": " kośena lekhyakriyayā madhyasthair vā parasparam /",
    "GSD36brhasppu:1834": " viśvāsaṃ prathamaṃ kṛtvā kuryuḥ kāryāṇy anantaram // Brh_1,17.7 //",
    "GSD36brhasppu:1835": " vidveṣiṇo vyasaninaḥ śālīnālasabhīravaḥ /",
    "GSD36brhasppu:1836": " [Brh_1,17.4 niyojyāniyojyāḥ]",
    "GSD36brhasppu:1837": " lubdhātivṛddhabālāś ca na kāryāḥ kāryacintakāḥ // Brh_1,17.8 //",
    "GSD36brhasppu:1838": " śucayo vedadharmajñā dakṣā dāntāḥ kulodbhavāḥ /",
    "GSD36brhasppu:1839": " sarvakāryapravīṇāś ca kartavyās tu mahat tamāḥ // Brh_1,17.9 //",
    "GSD36brhasppu:1840": " dvau trayaḥ pañca vā kāryāḥ samūhahitavādinaḥ /",
    "GSD36brhasppu:1841": " kartavyaṃ vacanaṃ teṣāṃ grāmaśreṇigaṇādibhiḥ // Brh_1,17.10 //",
    "GSD36brhasppu:1842": " [Brh_1,17.5 samayakriyā]",
    "GSD36brhasppu:1843": " sabhāprapādevagṛha- taḍākārāmasaṃskṛtiḥ /",
    "GSD36brhasppu:1844": " tathānāthadaridrāṇāṃ saṃskāro yojanakriyā // Brh_1,17.11 //",
    "GSD36brhasppu:1845": " kulāyanaṃ nirodhaś ca kāryam asmābhir aṃśataḥ /",
    "GSD36brhasppu:1846": " yat tv evaṃ likhitaṃ patraṃ dharmyā sā samayakriyā // Brh_1,17.12 //",
    "GSD36brhasppu:1847": " pālanīyāḥ samarthais tu yaḥ samartho visaṃvadet /",
    "GSD36brhasppu:1848": " sarvasvaharaṇaṃ daṇḍas tasya nirvāsanaṃ purāt // Brh_1,17.13 //",
    "GSD36brhasppu:1849": " tatra bhedam upekṣāṃ vā yaḥ kaścit kurute naraḥ /",
    "GSD36brhasppu:1850": " catuḥsuvarṇāḥ ṣaṇṇiṣkās tasya daṇḍo vidhīyate // Brh_1,17.14 //",
    "GSD36brhasppu:1851": " yas tu sādhāraṇaṃ hiṃsyāt kṣipet traividyam eva vā /",
    "GSD36brhasppu:1852": " saṃvitkriyāṃ vihanyāc ca sa nirvāsyaḥ purāt tataḥ // Brh_1,17.15 //",
    "GSD36brhasppu:1853": " aruntudaḥ sūcakaś ca bhedakṛtsāhasī tathā /",
    "GSD36brhasppu:1854": " śreṇipūganṛpadviṣṭaḥ kṣipraṃ nirvāsyate tataḥ // Brh_1,17.16 //",
    "GSD36brhasppu:1855": " kulaśreṇiganādhyakṣāḥ puradurganivāsinaḥ /",
    "GSD36brhasppu:1856": " vāgdhigdamaṃ parityāgaṃ prakuryuḥ pāpakāriṇām // Brh_1,17.17 //",
    "GSD36brhasppu:1857": " taiḥ kṛtaṃ ca svadharmeṇa nigrahānugrahaṃ nṛṇām /",
    "GSD36brhasppu:1858": " tadrājño 'py anumantavyaṃ nisṛṣṭārthā hi te smṛtāḥ // Brh_1,17.18 //",
    "GSD36brhasppu:1859": " bādhāṃ kuryur yad ekasya saṃbhūtā dveṣasaṃyutāḥ // Brh_1,17.19 //",
    "GSD36brhasppu:1860": " mukhyaiḥ saha samūhānāṃ visaṃvādo yadā bhavet /",
    "GSD36brhasppu:1861": " tadā vicārayet rājā svamārge sthāpayec ca tān // Brh_1,17.20 //",
    "GSD36brhasppu:1862": " .... .... yaḥ samartho visaṃvadet /",
    "GSD36brhasppu:1863": " sarvasvaharaṇaṃ daṇḍas tasya nirvāsanaṃ purāt // Brh_1,17.21 //",
    "GSD36brhasppu:1864": " saṃbhūyaikatamaṃ kṛtvā rājabhāvyaṃ haranti ye /",
    "GSD36brhasppu:1865": " te tadaṣṭaguṇaṃ dāpyā vaṇijaś ca palāyinaḥ // Brh_1,17.22 //",
    "GSD36brhasppu:1866": " tato labheta yat kiṃcit sarveṣām eva tat samam /",
    "GSD36brhasppu:1867": " ṣāṇmāsikaṃ māsikaṃ vā vibhaktavyaṃ yathāṃśataḥ // Brh_1,17.23 //",
    "GSD36brhasppu:1868": " deyaṃ vā niḥsvavṛddāndha- strībālāturarogiṣu /",
    "GSD36brhasppu:1869": " sāntānikādiṣu tathā dharma eṣa sanātanaḥ // Brh_1,17.24 //",
    "GSD36brhasppu:1870": " yatnaiḥ prāptaṃ rakṣitaṃ vā gaṇārthe vā paṇaṃ kṛtam /",
    "GSD36brhasppu:1871": " rājaprasādalabdhaṃ vā sarveṣām eva tatsamam // Brh_1,17.25 //",
    "GSD36brhasppu:1872": " [Brh_1,18 krayavikrayānuśayaḥ]",
    "GSD36brhasppu:1873": " samāsenoditas tv eṣa samayācāraniścayaḥ /",
    "GSD36brhasppu:1874": " krayavikrayasaṃjāto vivādaḥ śrūyatām ayam // Brh_1,18.1 //",
    "GSD36brhasppu:1875": " [Brh_1,18.1 paṇyam]",
    "GSD36brhasppu:1876": " jaṅgamaṃ sthāvaraṃ caiva dravye dve samudāhṛte /",
    "GSD36brhasppu:1877": " krayakāle paṇyaśabda ubhayor api ca smṛtaḥ // Brh_1,18.2 //",
    "GSD36brhasppu:1878": " [Brh_1,18.2 sadoṣapaṇyakraye daṇḍaḥ]",
    "GSD36brhasppu:1879": " jñātvā sadoṣaṃ yaḥ paṇyaṃ vikrīṇātyavicakṣaṇaḥ /",
    "GSD36brhasppu:1880": " tad eva dviguṇaṃ dāpyas tatsamaṃ vinayaṃ tathā // Brh_1,18.3 //",
    "GSD36brhasppu:1881": " [Brh_1,18.3 tyājyāni]",
    "GSD36brhasppu:1882": " mattonmattena vikrīyaṃ hīnam ūlyaṃ bhayena vā /",
    "GSD36brhasppu:1883": " asvatantreṇa mūḍhena tyājyaṃ tasya punar bhavet // Brh_1,18.4 //",
    "GSD36brhasppu:1884": " yo 'nyahaste tu vikrīya anyasmai tat prayacchati /",
    "GSD36brhasppu:1885": " so 'pi tad dviguṇaṃ dāpyo vinayaṃ tāvad eva tu // Brh_1,18.5 //",
    "GSD36brhasppu:1886": " [Brh_1,18.4 parīkṣaṇakālāḥ]",
    "GSD36brhasppu:1887": " daśaikapañcasaptāha- māsatryahārdhamāsikam [=Yv_2.177a] /",
    "GSD36brhasppu:1888": " bījāyovāhyaratnastrī- dohyapuṃsāṃ parīkṣaṇam [=Yv_2.177b] // Brh_1,18.6 //",
    "GSD36brhasppu:1889": " ato 'rvāk puṇyadoṣas tu yadi saṃjāyate kvacit /",
    "GSD36brhasppu:1890": " vikretuḥ pratideyaṃ tat kretā mūlyam avāpnuyāt // Brh_1,18.7 //",
    "GSD36brhasppu:1891": " avijñātaṃ tu yat krītaṃ duṣṭaṃ paścād vibhāvitam /",
    "GSD36brhasppu:1892": " krītaṃ tat svāmine deyaṃ paṇyaṃ kāle 'nyathā na tu // Brh_1,18.8 //",
    "GSD36brhasppu:1893": " parīkṣeta svayaṃ paṇyam anyeṣāṃ ca pradarśayet /",
    "GSD36brhasppu:1894": " parīksitaṃ bahumataṃ gṛhītvā na punas tyajet // Brh_1,18.9 //",
    "GSD36brhasppu:1895": " aśvarūpyahiraṇyānāṃ dhānyalohājavāsasām /",
    "GSD36brhasppu:1896": " carmakāṣṭhavikārāṇām ekāhaṃ syāt parīkṣaṇam // Brh_1,18.10 //",
    "GSD36brhasppu:1897": " marṇībhāśvāśvatariṇām āgamair mūlyakalpanā /",
    "GSD36brhasppu:1898": " nṛpājñayāpaṇasthānāṃ gobhūmyor ubhayecchayā // Brh_1,18.11 //",
    "GSD36brhasppu:1899": " saṃvibhāge vinimaye kṣetrayor ubhayor api /",
    "GSD36brhasppu:1900": " anusmṛtikṛtā tābhyāṃ kāryasiddhir bhaviṣyati // Brh_1,18.12 //",
    "GSD36brhasppu:1901": " praṣṭavyāḥ saṃnidhisthāś cet kretrā jñātyādayaḥ smṛtāḥ /",
    "GSD36brhasppu:1902": " anyathā cet kṛtaṃ karma jñātīcchāṃ darśayet tataḥ // Brh_1,18.13 //",
    "GSD36brhasppu:1903": " jñātyādipratyayenaiva sthāvarakraya iṣyate /",
    "GSD36brhasppu:1904": " anyathā cet krayo yaḥ syād anyagrāme tripakṣakam // Brh_1,18.14 //",
    "GSD36brhasppu:1905": " sodarāś ca sapiṇḍāś ca sodakāś ca sagotriṇaḥ /",
    "GSD36brhasppu:1906": " sāmantā dhanikā grāhyāḥ saptaite yonayo matāḥ // Brh_1,18.15 //",
    "GSD36brhasppu:1907": " mūlyaṃ dattvādhikaṃ nyūnaṃ mūlyasyānucitaṃ smṛtam /",
    "GSD36brhasppu:1908": " krayasiddhes tu naiva syād vatsarāṇāṃ śatair api // Brh_1,18.16 //",
    "GSD36brhasppu:1909": " [Brh_1,18.5 kṣetrakraye viśeṣaḥ]",
    "GSD36brhasppu:1910": " vikrayeṣu ca sarveṣu kūpavṛkṣādi lekhayet /",
    "GSD36brhasppu:1911": " jalamārgādi yat kiṃcid anyaiś caiva bṛhaspatiḥ // Brh_1,18.17 //",
    "GSD36brhasppu:1912": " kṣetrādyupetaṃ paripakvasasyaṃ vṛkṣaṃ phalaṃ vāpy upabhogayogyam /",
    "GSD36brhasppu:1913": " kūpaṃ taḍākaṃ gṛham unnataṃ ca kretre ca vikretur idaṃ vadanti // Brh_1,18.18 //",
    "GSD36brhasppu:1914": " mattamūḍhānabhijñārta- mūḍhair vinimayaḥ kṛtaḥ /",
    "GSD36brhasppu:1915": " yac cānucitamūlyaṃ syāt tat sarvaṃ vinivartayet // Brh_1,18.19 //",
    "GSD36brhasppu:1916": " jñātisāmantadhanikāḥ kraye grāmāt bahir gatāḥ /",
    "GSD36brhasppu:1917": " nārhanti te pratikroṣṭuṃ krāntaṃ pakṣatraye kramāt // Brh_1,18.20 //",
    "GSD36brhasppu:1918": " tripakṣād atha vā māsāt tritayāt tu tad āpnuyāt // Brh_1,18.21 //",
    "GSD36brhasppu:1919": " [Brh_1,19 sīmāvādaḥ]",
    "GSD36brhasppu:1920": " krayavikrayānuśaye vidhir eṣa pradarśitaḥ /",
    "GSD36brhasppu:1921": " grāmakṣetragṛhādīnāṃ sīmāvādaṃ nibodhata // Brh_1,19.1 //",
    "GSD36brhasppu:1922": " [Brh_1,19.1 sīmāsandhiṣu vṛkṣādayaḥ sthāpyāḥ]",
    "GSD36brhasppu:1923": " sīmāvṛkṣāṃś ca kurvīran nyagrodhāśvatthakiṃśukān /",
    "GSD36brhasppu:1924": " śālmalīśālatā[ḍāṃ?",
    "GSD36brhasppu:1925": " lāṃ]ś ca kṣīriṇaś caiva pādapān // Brh_1,19.2 //",
    "GSD36brhasppu:1926": " gulmān veṇūṃś ca vividhāñ śamīvallīsthalāni ca /",
    "GSD36brhasppu:1927": " śarān kubjakagulmāṃś ca tathā sīmā na naśyati // Brh_1,19.3 //",
    "GSD36brhasppu:1928": " taḍāgāny udapānāni ..t prasravaṇāni ca /",
    "GSD36brhasppu:1929": " sīmāsandhiṣu kāryāṇi devatāyatanāni ca // Brh_1,19.4 //",
    "GSD36brhasppu:1930": " rājā kṣetraṃ dattvā cāturvaidyavaṇigvārikasarvagrāmīṇa tanmahattarasvāmipuruṣādhiṣṭhitaṃ paricchindyāt // Brh_1,19.5 //",
    "GSD36brhasppu:1931": " yadi śūdro netā syāt taṃ klaibyenālaṃkāreṇa alaṃkṛtya śavabhasmanā mukhaṃ vilipyāgreyasya",
    "GSD36brhasppu:1932": " paśoḥ śoṇitenorasi pañcāṅgulāni kṛtvā grīvāyām antrāṇi pratimucya svyena pāṇinā sīmāloṣṭaṃ",
    "GSD36brhasppu:1933": " mūrdhni dhārayet // Brh_1,19.6 //",
    "GSD36brhasppu:1934": " niveśakāle kartavyaḥ sīmābandhaviniścayaḥ /",
    "GSD36brhasppu:1935": " prakāśopāṃśucihnaiś ca lakṣitaḥ saṃśayāpahaḥ // Brh_1,19.7 //",
    "GSD36brhasppu:1936": " anaśvarāṇi dravyāṇi prakṛtyaivāvirodhataḥ /",
    "GSD36brhasppu:1937": " vāpīkūpataḍāgāni caityārāmasurālayāḥ // Brh_1,19.8 //",
    "GSD36brhasppu:1938": " sthalanimnanadīsrotaḥ śaragulmanagādayaḥ /",
    "GSD36brhasppu:1939": " prakāśacihnāny etāni sīmāyāṃ kārayet sadā // Brh_1,19.9 //",
    "GSD36brhasppu:1940": " [Brh_1,19.3 sīmāvāde sākṣiṇaḥ]",
    "GSD36brhasppu:1941": " yadi saṃśaya eva syāl liṅgānām api darśane /",
    "GSD36brhasppu:1942": " sākṣipratyaya eva syād vivāde sīmaniścayaḥ // Brh_1,19.10 //",
    "GSD36brhasppu:1943": " sākṣyabhāve ca catvāro grāmasīmāntavāsinaḥ /",
    "GSD36brhasppu:1944": " sīmāvinirṇayaṃ kuryuḥ prayatā rājasaṃnidhau // Brh_1,19.11 //",
    "GSD36brhasppu:1945": " sāmantānām abhāve tu maulānāṃ sīmasākṣiṇām /",
    "GSD36brhasppu:1946": " imān apy anuyuñjīta puruṣān vanagocarān // Brh_1,19.12 //",
    "GSD36brhasppu:1947": " vyādhāñ śākunikān gopān kaivartān mūlakhānakān /",
    "GSD36brhasppu:1948": " vyālagrāhān uñchavṛttīn anyāṃś ca vanagocarān // Brh_1,19.13 //",
    "GSD36brhasppu:1949": " te pṛṣṭās tu yathā brūyuḥ sīmāsandhiṣu lakṣaṇam /",
    "GSD36brhasppu:1950": " tat tathā sthāpayet rājā dharmeṇa grāmayor dvayoḥ // Brh_1,19.14 //",
    "GSD36brhasppu:1951": " śirobhis te gṛhītvorvīṃ sragviṇo raktavāsasaḥ /",
    "GSD36brhasppu:1952": " sukṛtaiḥ śāpitāḥ svaiḥ svaiḥ brūyus te tu samaṃjasam // Brh_1,19.15 //",
    "GSD36brhasppu:1953": " nibadhnīyāt tathā sīmāṃ savīṃs tāṃś caiva nāmataḥ /",
    "GSD36brhasppu:1954": " prakāśacihnāny etāni sīmāyāṃ kārayet sadā // Brh_1,19.16 //",
    "GSD36brhasppu:1955": " [Brh_1,19.4 aprakāśacihnāni]",
    "GSD36brhasppu:1956": " nihitāni tathānyāni yāni bhūmir na bhakṣayet /",
    "GSD36brhasppu:1957": " upacchatrāni cānyāni sīmāliṅgāni kārayet // Brh_1,19.17 //",
    "GSD36brhasppu:1958": " sīmājñāne tṛnaṃ vīkṣya loke nityaviparyayam /",
    "GSD36brhasppu:1959": " śmaśāno 'sthīni gobālās tathā bhasmakapālikāḥ // Brh_1,19.18 //",
    "GSD36brhasppu:1960": " karīṣam iṣṭakāṅgāra- śarkarā bālukāṃs tathā /",
    "GSD36brhasppu:1961": " tāni sandhiṣu sīmāyā aprakāśāni kārayet // Brh_1,19.19 //",
    "GSD36brhasppu:1962": " karīṣāsthituṣāṅgāra- śarkarāśmakapālikāḥ /",
    "GSD36brhasppu:1963": " sikateṣṭakagobāla- kārpāsāsthīni bhasma ca // Brh_1,19.20 //",
    "GSD36brhasppu:1964": " prakṣipya kumbheṣv etāni sīmānteṣu nidhāpayet /",
    "GSD36brhasppu:1965": " [Brh_1,19.5 prayatnadarśitavyacihnāni]",
    "GSD36brhasppu:1966": " tataḥ paugaṇḍabālānāṃ prayatnena pradarśayet // Brh_1,19.21 //",
    "GSD36brhasppu:1967": " vārdhake ca śiśūnāṃ te darśayeyus tathaiva ca /",
    "GSD36brhasppu:1968": " evaṃ paraṃparājñāne sīmābhrāntir na jāyate // Brh_1,19.22 //",
    "GSD36brhasppu:1969": " kurute dānaharaṇaṃ bhāgyābhāgyavaśān nṛṇām /",
    "GSD36brhasppu:1970": " ekatra kūlapātaṃ tu bhūmer anyatra saṃsthitiḥ // Brh_1,19.23 //",
    "GSD36brhasppu:1971": " nadītīraṃ prakurute tasyaitāṃ na vicālayet /",
    "GSD36brhasppu:1972": " kṣetraṃ sasasyam ullaṅghya bhūmiś cchinnā yadā bhavet // Brh_1,19.24 //",
    "GSD36brhasppu:1973": " nadīsrotaḥpravāheṇa kṣetrasvāmī labheta tām /",
    "GSD36brhasppu:1974": " yā rājñā krodhalobhena balān nyāyena vā hṛtā // Brh_1,19.25 //",
    "GSD36brhasppu:1975": " [Brh_1,19.6 gṛhakṣetravivādasākṣinirṇayaḥ]",
    "GSD36brhasppu:1976": " gṛhakṣetravivādeṣu sāmantebhyo vinirṇayaḥ /",
    "GSD36brhasppu:1977": " nagaragrāmagaṇino ye ca vṛddhatamā narāḥ // Brh_1,19.26 //",
    "GSD36brhasppu:1978": " kīnāśaśilpibhṛtakā gopavyādhoñchajīvinaḥ /",
    "GSD36brhasppu:1979": " mūlakhānakakaivarta- kulyā bhedakabādhakāḥ // Brh_1,19.27 //",
    "GSD36brhasppu:1980": " āgamaṃ ca pramāṇaṃ ca bhogaṃ kāmaṃ ca nāma ca /",
    "GSD36brhasppu:1981": " bhūbhāgalakṣaṇaṃ caiva ye vidus te 'tra sākṣiṇaḥ // Brh_1,19.28 //",
    "GSD36brhasppu:1982": " pradattānyasya tuṣṭena na sā siddhim avāpnuyāt /",
    "GSD36brhasppu:1983": " [yā rājñā krodhalobhena chalān nyāyena vā hṛtā] // Brh_1,19.29 //",
    "GSD36brhasppu:1984": " pramāṇarahitāṃ bhūmiṃ bhuñjato yasya yā hṛtā /",
    "GSD36brhasppu:1985": " guṇādhikasya dattā vā tasya tāṃ naiva cālayet // Brh_1,19.30 //",
    "GSD36brhasppu:1986": " śāpathaiḥ śāpitāḥ svaiḥ svaiḥ brūyuḥ sīmni viniścayam /",
    "GSD36brhasppu:1987": " darśayeyur nidhānāni tat pramāṇam iti sthitiḥ // Brh_1,19.31 //",
    "GSD36brhasppu:1988": " satyena śāpayed vipraṃ kṣatriyaṃ vāhanāyudhaiḥ [=Mn_8.113a] // Brh_1,19.32 //",
    "GSD36brhasppu:1989": " jñātṛcihnair vinā sādhur eko 'py ubhayasaṃmataḥ /",
    "GSD36brhasppu:1990": " raktamālyāmbaradharo mṛdam ādāya mūrdhani // Brh_1,19.33 //",
    "GSD36brhasppu:1991": " satyavrataḥ sopavāsaḥ sīmāntaṃ darśayen naraḥ // Brh_1,19.34 //",
    "GSD36brhasppu:1992": " [sāmantāś cen mṛṣā brūyuḥ setau vivadatāṃ nṛṇām] /",
    "GSD36brhasppu:1993": " [sarve ca te pṛthagdaṇḍyā rājñā madhyam asāhasam] // Brh_1,19.35 //",
    "GSD36brhasppu:1994": " [yathoktena nayantas te pūyante satyasākṣiṇaḥ] /",
    "GSD36brhasppu:1995": " [viparītaṃ nayantas tu dāpyāḥ syur dviśataṃ damam] // Brh_1,19.36 //",
    "GSD36brhasppu:1996": " sarvasmin sthāvare vāde vidhir eṣa prakīrtitaḥ // Brh_1,19.37 //",
    "GSD36brhasppu:1997": " tadutpannāś ca sāmantā ye 'nyadeśe vyavasthitāḥ /",
    "GSD36brhasppu:1998": " maulās te tu samuddiṣṭāḥ praṣṭavyāḥ kāryanirṇaye // Brh_1,19.38 //",
    "GSD36brhasppu:1999": " aduṣṭās te tu yad brūyuḥ saṃdigdhau samavṛttayaḥ /",
    "GSD36brhasppu:2000": " tat pramāṇaṃ tu kartavyam evaṃ dharmo na hīyate // Brh_1,19.39 //",
    "GSD36brhasppu:2001": " anyagrāmāt samāhṛtya dattānyasya yadā mahī /",
    "GSD36brhasppu:2002": " anyathā tu bhavel lābho narāṇāṃ rājadaivikaḥ // Brh_1,19.40 //",
    "GSD36brhasppu:2003": " mahānadyāthavā rājñā kathaṃ tatra vicāraṇā /",
    "GSD36brhasppu:2004": " nadyotsṛṣṭā rājadattā yasya tasyaiva sā mahī /",
    "GSD36brhasppu:2005": " anyathā tu bhavel lābho narāṇāṃ rājadaivikaḥ // Brh_1,19.41 //",
    "GSD36brhasppu:2006": " kṣayodayau jīvanaṃ ca daivarājavaśān nṛṇām /",
    "GSD36brhasppu:2007": " tasmāt sarveṣu kāleṣu tatkṛtaṃ na vicālayet // Brh_1,19.42 //",
    "GSD36brhasppu:2008": " grāmayor ubhayor yatra maryādā kalpitā nadī /",
    "GSD36brhasppu:2009": " kurute dānaharaṇaṃ bhāgyābhāgyavaśān nṛṇām /",
    "GSD36brhasppu:2010": " kṣayodayena cālpā ca cālayan daṇḍam arhati // Brh_1,19.43 //",
    "GSD36brhasppu:2011": " daśagrāmaśatagrāma- sahasragrāmalakṣaṇām /",
    "GSD36brhasppu:2012": " viṣamāṃ nṛpatiḥ kuryāc cihnaiḥ sīmāṃ viniścitām // Brh_1,19.44 //",
    "GSD36brhasppu:2013": " niveśakālād ārabhya gṛhavaryāpaṇādikam /",
    "GSD36brhasppu:2014": " yena yāvad yathā bhuktaṃ tasya tan na vicālayet // Brh_1,19.45 //",
    "GSD36brhasppu:2015": " vātāyanapraṇālīs tu tathā niryūhavedikāḥ /",
    "GSD36brhasppu:2016": " catuḥśālasyandanikāḥ prāṅniviṣṭā na cālayet // Brh_1,19.46 //",
    "GSD36brhasppu:2017": " mekhalābhramaniṣkāsa- gavākṣān noparodhayet /",
    "GSD36brhasppu:2018": " praṇālīṃ gṛhavāstuṃ ca pīḍayan daṇḍabhāg bhavet // Brh_1,19.47 //",
    "GSD36brhasppu:2019": " niveśasamayād ūrdhvaṃ naite yojyāḥ kathaṃcana /",
    "GSD36brhasppu:2020": " [Brh_1,19.7 gṛhanirmāṇe 'kāryāṇi]",
    "GSD36brhasppu:2021": " dṛṣṭipātaṃ praṇālīṃ ca na kuryāt paraveśmani // Brh_1,19.48 //",
    "GSD36brhasppu:2022": " varcasthānaṃ vahnim ayaṃ gartocchiṣṭāmbusecanam /",
    "GSD36brhasppu:2023": " atyārāt parakuḍyasya na kartavyaṃ kadācana // Brh_1,19.49 //",
    "GSD36brhasppu:2024": " viṇmūtrodakavaprāṃś ca vahniśvabhraniveśanam /",
    "GSD36brhasppu:2025": " aratnidvayam utsṛjya parakuḍyāṃ niveśayet // Brh_1,19.50 //",
    "GSD36brhasppu:2026": " yānty āyānti janā yena paśavaś cānivāritāḥ /",
    "GSD36brhasppu:2027": " tad ucyate saṃsaraṇaṃ na roddhavyaṃ tu kenacit // Brh_1,19.51 //",
    "GSD36brhasppu:2028": " yas tatra saṃkaraṃ śvabhraṃ vṛkṣāropaṇam eva ca /",
    "GSD36brhasppu:2029": " kāmāt purīṣaṃ kuryāc ca tasya daṇḍas tu māṣakaḥ // Brh_1,19.52 //",
    "GSD36brhasppu:2030": " gṛhītvā vāhayet kāle vāpagopanasaṃgrahān /",
    "GSD36brhasppu:2031": " akurvan svāmine dāpyo madhyaṃ kṛṣṭaśadaṃ tu saḥ // Brh_1,19.53 //",
    "GSD36brhasppu:2032": " kṣetraṃ gṛhītvā yaḥ kaścin na kuryān na ca kārayet /",
    "GSD36brhasppu:2033": " svāmine sa śadaṃ dāpyo rājñe daṇḍaṃ ca tatsamam // Brh_1,19.54 //",
    "GSD36brhasppu:2034": " cirāvasanne daśamaṃ kṛṣyamāṇe tathāṣṭamam /",
    "GSD36brhasppu:2035": " susaṃskṛte tu ṣaṣṭhaṃ syāt parikalpya yathāvidhi // Brh_1,19.55 //",
    "GSD36brhasppu:2036": " [Brh_1,20 vākpāruṣyam]",
    "GSD36brhasppu:2037": " apriyoktis tāḍanaṃ ca pāruṣyaṃ dvividhaṃ smṛtam /",
    "GSD36brhasppu:2038": " ekaikaṃ tu tridhā bhinnaṃ damaś coktas trilakṣaṇaḥ // Brh_1,20.1 //",
    "GSD36brhasppu:2039": " [Brh_1,20.1 vākpāruṣye traividham]",
    "GSD36brhasppu:2040": " deśadharmakulādīnāṃ kṣepaḥ pāpena yojanam /",
    "GSD36brhasppu:2041": " dravyaṃ vinā tu prathamaṃ vākpāruṣyaṃ tad ucyate // Brh_1,20.2 //",
    "GSD36brhasppu:2042": " bhaginībhrātṛsaṃbaddham upapātakaśaṃsanam /",
    "GSD36brhasppu:2043": " pāruṣyaṃ madhyamaṃ proktaṃ vācikaṃ śāstravedibhiḥ // Brh_1,20.3 //",
    "GSD36brhasppu:2044": " abhakṣyāpeyakathanaṃ mahāpātakadūṣaṇam /",
    "GSD36brhasppu:2045": " pāruṣyam uttamaṃ proktaṃ tīvram armābhipātanam // Brh_1,20.4 //",
    "GSD36brhasppu:2046": " [Brh_1,20.2 daṇḍaḥ]",
    "GSD36brhasppu:2047": " samajātiguṇānāṃ tu vākpāruṣye parasparam /",
    "GSD36brhasppu:2048": " vinayo 'bhihitaḥ śāstre paṇas tv ardhatrayodaśaḥ // Brh_1,20.5 //",
    "GSD36brhasppu:2049": " daṇḍaḥ kāṇakhañjādīnāṃ tathāvidhān api kārṣāpaṇadvayam // Brh_1,20.6 //",
    "GSD36brhasppu:2050": " savarṇākrośane sārdhadvādaśapaṇo daṇḍaḥ /",
    "GSD36brhasppu:2051": " hīnavarṇe kākiṇyadhikaṣaṭpaṇo daṇḍaḥ // Brh_1,20.7 //",
    "GSD36brhasppu:2052": " [kāṇakhañjādīnāṃ tathā]",
    "GSD36brhasppu:2053": " samānayoḥ samo daṇḍo nyūnasya dviguṇas tu saḥ /",
    "GSD36brhasppu:2054": " uttamasyādhikaḥ prokto vākpāruṣye parasparam // Brh_1,20.8 //",
    "GSD36brhasppu:2055": " kṣipan svasrādikaṃ dadyāt pañcāśatpaṇikaṃ damam /",
    "GSD36brhasppu:2056": " guṇahīnasya pāruṣye brāhmaṇo nāparādhnuyāt // Brh_1,20.9 //",
    "GSD36brhasppu:2057": " patitaṃ patitety uktvā coraṃ coreti vā punaḥ /",
    "GSD36brhasppu:2058": " vacanāt tulyadoṣaḥ syāt .... .... // Brh_1,20.10 //",
    "GSD36brhasppu:2059": " [Brh_1,20.3 varṇabhedena daṇḍabhedaḥ]",
    "GSD36brhasppu:2060": " dharmopadeśaṃ dharmeṇa viprāṇām asya kurvataḥ /",
    "GSD36brhasppu:2061": " taptam āsiñcayet tailaṃ vaktre śrotre ca pārthivaḥ // Brh_1,20.11 //",
    "GSD36brhasppu:2062": " vipre śatārdhaṃ daṇḍas tu kṣatriyasyābhiśaṃsane /",
    "GSD36brhasppu:2063": " viśas tathārdhapañcāśac- chūdrasyārdhatrayodaśa // Brh_1,20.12 //",
    "GSD36brhasppu:2064": " sacchūdrasyāyam uddiṣṭo vinayo 'naparādhinaḥ /",
    "GSD36brhasppu:2065": " guṇahīnasya pāruṣye brāhmaṇo nāparādhnuyāt // Brh_1,20.13 //",
    "GSD36brhasppu:2066": " vaiśyasya kṣatriyākrośe daṇḍanīyaḥ prado bhavet /",
    "GSD36brhasppu:2067": " tadardhaṃ kṣatriyo vaiśyaṃ kṣipan vinayam arhati // Brh_1,20.14 //",
    "GSD36brhasppu:2068": " śūdrākrośe kṣatriyasya pañcaviṃśatiko damaḥ /",
    "GSD36brhasppu:2069": " bṛhatve dviguṇaṃ tatra śāstravidbhir udāhṛtam // Brh_1,20.15 //",
    "GSD36brhasppu:2070": " vaiśyam ākṣārayañ śūdro dāpyaḥ syāt prathamaṃ damam /",
    "GSD36brhasppu:2071": " kṣatriyaṃ madhyamaṃ caiva vipram uttamasāhasam // Brh_1,20.16 //",
    "GSD36brhasppu:2072": " deśādikaṃ kṣipan dāpyaḥ paṇān ardhatrayodaśa /",
    "GSD36brhasppu:2073": " pāpena yojayan darpād dāpyaḥ prathamasāhasam // Brh_1,20.17 //",
    "GSD36brhasppu:2074": " dharmopadeśakartā ca vedodāharaṇānvitaḥ /",
    "GSD36brhasppu:2075": " ākrośakas tu viprāṇāṃ jihvāc chedena daṇḍyate // Brh_1,20.18 //",
    "GSD36brhasppu:2076": " eṣa daṇḍaḥ samākhyātaḥ puruṣāpekṣayā mayā /",
    "GSD36brhasppu:2077": " samanyūnādhikatvena kalpanīyo manīṣibhiḥ // Brh_1,20.19 //",
    "GSD36brhasppu:2078": " [Brh_1,21 daṇḍapāruṣyam]",
    "GSD36brhasppu:2079": " hastapāṣāṇalaguḍair bhasmakardamapāṃsubhiḥ /",
    "GSD36brhasppu:2080": " āyudhaiś ca praharaṇair daṇḍapāruṣyam ucyate // Brh_1,21.1 //",
    "GSD36brhasppu:2081": " vākpāruṣye kṛte yasya yathā daṇḍo vidhīyate /",
    "GSD36brhasppu:2082": " tasyaiva dviguṇaṃ daṇḍaṃ kārayen maraṇād ṛte // Brh_1,21.2 //",
    "GSD36brhasppu:2083": " dvayoḥ praharator daṇḍaḥ samayos tu samaḥ smṛtaḥ /",
    "GSD36brhasppu:2084": " ārambhako 'nubandhī ca dāpyaḥ syād adhikaṃ damam // Brh_1,21.3 //",
    "GSD36brhasppu:2085": " pūrvākruṣṭaḥ samākrośaṃs tāḍitaḥ pratitāḍayan /",
    "GSD36brhasppu:2086": " hatvātatāyinaṃ caiva nāparādhī bhaven naraḥ // Brh_1,21.4 //",
    "GSD36brhasppu:2087": " vākpāruṣyādinā nīco yaḥ santam abhilaṅghayet /",
    "GSD36brhasppu:2088": " sa eva tāḍayaṃs tasya nānveṣṭavyo mahībhujā // Brh_1,21.5 //",
    "GSD36brhasppu:2089": " [Brh_1,21.1 prathamaṃ daṇḍapāruṣyam]",
    "GSD36brhasppu:2090": " bhasmādīnāṃ prakṣipaṇaṃ tāḍanaṃ ca karādinā /",
    "GSD36brhasppu:2091": " prathamaṃ daṇḍapāruṣyaṃ damaḥ kāryo 'tra māṣikaḥ // Brh_1,21.6 //",
    "GSD36brhasppu:2092": " eṣa daṇḍaḥ sameṣūktaḥ parastrīṣv adhikeṣu ca /",
    "GSD36brhasppu:2093": " dviguṇas triguṇo jñeyaḥ prādhānyāpekṣayā buddhaiḥ // Brh_1,21.7 //",
    "GSD36brhasppu:2094": " udyate 'śmaśilākāṣṭhe kartavyaḥ prathamo damaḥ /",
    "GSD36brhasppu:2095": " parasparaṃ hastapāde daśaviṃśatikas tathā // Brh_1,21.8 //",
    "GSD36brhasppu:2096": " [Brh_1,21.2 madhyamam]",
    "GSD36brhasppu:2097": " madhyamaḥ śastrasaṃdhāne saṃyojyaḥ kṣubdhayor dvayoḥ /",
    "GSD36brhasppu:2098": " kāryaḥ kṛtānurūpas tu lagne ghāte damo budhaiḥ // Brh_1,21.9 //",
    "GSD36brhasppu:2099": " iṣṭakopalakāṣṭhaiś ca tāḍane tu dvimāṣikaḥ /",
    "GSD36brhasppu:2100": " dviguṇaḥ śoṇitodbhede daṇḍaḥ kāryo manīṣibhiḥ // Brh_1,21.10 //",
    "GSD36brhasppu:2101": " tvagbhede prathamo daṇḍo māṃsabhede tu madhyamaḥ /",
    "GSD36brhasppu:2102": " [Brh_1,21.3 uttamam]",
    "GSD36brhasppu:2103": " uttamas tv asthibhede syād dhātena tu pramāpaṇam // Brh_1,21.11 //",
    "GSD36brhasppu:2104": " karṇanāsākaracchede dantabhaṅge 'sthibhedane /",
    "GSD36brhasppu:2105": " kartavyo madhyamo daṇḍo dviguṇaḥ patiteṣu tu // Brh_1,21.12 //",
    "GSD36brhasppu:2106": " karṇauṣṭhaghrāṇapādākṣi- jihvāśiśnakarasya ca /",
    "GSD36brhasppu:2107": " chedane cottamo daṇḍo bhedane madhyamo guruḥ // Brh_1,21.13 //",
    "GSD36brhasppu:2108": " daṇḍas tv abhihitāyaiva daṇḍapāruṣyakalpitaḥ /",
    "GSD36brhasppu:2109": " hṛte tad dviguṇaṃ cānyad- rājadaṇḍas tato 'dhikaḥ // Brh_1,21.14 //",
    "GSD36brhasppu:2110": " aṅgāvabhedane caiva pīḍane chedane tathā /",
    "GSD36brhasppu:2111": " samutthānavyayaṃ dāpyaḥ kalahāpahṛtaṃ ca yat // Brh_1,21.15 //",
    "GSD36brhasppu:2112": " vivikte tāḍito yas tu hato dṛśyeta vā bhavet /",
    "GSD36brhasppu:2113": " hantā tad anumānena vijñeyaḥ śapathena vā // Brh_1,21.16 //",
    "GSD36brhasppu:2114": " antarveśmany araṇye vā niśāyāṃ yatra tāḍitaḥ /",
    "GSD36brhasppu:2115": " śoṇitaṃ tatra dṛśyeta na pṛcchet tatra sākṣiṇaḥ // Brh_1,21.17 //",
    "GSD36brhasppu:2116": " kaścit kṛtvātmanaś cihnaṃ dveṣāt param abhidravet /",
    "GSD36brhasppu:2117": " hetvartham atisāmarthyais tatra yuktaṃ parīkṣaṇam // Brh_1,21.18 //",
    "GSD36brhasppu:2118": " ākruṣṭas tu samākrośaṃs tāḍitaḥ pratitāḍayan /",
    "GSD36brhasppu:2119": " hatvāparādhinaṃ caiva nāparādhī bhaven naraḥ // Brh_1,21.19 //",
    "GSD36brhasppu:2120": " prātilomyās tathā cāntyāḥ puruṣāṇāṃ malāḥ smṛtāḥ /",
    "GSD36brhasppu:2121": " brāhmaṇātikrame vadhyā na dātavyā dhanaṃ kvacit // Brh_1,21.20 //",
    "GSD36brhasppu:2122": " śrāntān kṣudhārtān tṛṣitān akāle vāhayet tu yaḥ /",
    "GSD36brhasppu:2123": " sa goghno niṣkṛtiṃ kāryo dāpyo vāpy athavā damam // Brh_1,21.21 //",
    "GSD36brhasppu:2124": " samutthānavyayaṃ dāpyaḥ kalahāya kṛtaṃ ca yat /",
    "GSD36brhasppu:2125": " yenāṅgena dvijātīnāṃ śūdraḥ praharate ruṣā /",
    "GSD36brhasppu:2126": " chettavyaṃ tad bhavet tasya manunā samudāhṛtam // Brh_1,21.22 //",
    "GSD36brhasppu:2127": " [Brh_1,22 steyam]",
    "GSD36brhasppu:2128": " prakāśāś cāprakāśāś ca taskarā dvividhā smṛtāḥ /",
    "GSD36brhasppu:2129": " prajñāsāmarthyam āyābhiḥ prabhinnās te sahasradhā // Brh_1,22.1 //",
    "GSD36brhasppu:2130": " [Brh_1,22.1 prakāśāprakāśataskarāḥ]",
    "GSD36brhasppu:2131": " naigamā vaidyakitavāḥ sabhyotkocakavañcakāḥ /",
    "GSD36brhasppu:2132": " daivotpātavido bhadrāḥ śilpajñāḥ pratirūpakāḥ // Brh_1,22.2 //",
    "GSD36brhasppu:2133": " akriyākāriṇaś caiva madhyasthāḥ kūṭasākṣiṇaḥ /",
    "GSD36brhasppu:2134": " prakāśataskarā hy ete tathā kuhakajīvinaḥ // Brh_1,22.3 //",
    "GSD36brhasppu:2135": " sandhicchidaḥ pānthamuṣo dvicatuṣpadahāriṇaḥ /",
    "GSD36brhasppu:2136": " utkṣepakāḥ sasyaharāḥ jñeyāḥ pracchannataskarāḥ // Brh_1,22.4 //",
    "GSD36brhasppu:2137": " [Brh_1,22.2 teṣāṃ daṇḍaḥ]",
    "GSD36brhasppu:2138": " saṃsargacihnarūpaiś ca vijñātā rājapūruṣaiḥ /",
    "GSD36brhasppu:2139": " pradāpyāpahṛtaṃ daṇḍyā damaiḥ śāstrapracoditaiḥ // Brh_1,22.5 //",
    "GSD36brhasppu:2140": " utkṣepakas tu saṃdaṃśair bhettavyo rājapūruṣaiḥ /",
    "GSD36brhasppu:2141": " dhānyahartā daśaguṇaṃ dāpyaḥ syād dviguṇaṃ damam // Brh_1,22.6 //",
    "GSD36brhasppu:2142": " ekasmin yatra nidhanaṃ prāpite duṣṭacāriṇi /",
    "GSD36brhasppu:2143": " bahūnāṃ bhavati kṣemaḥ tasya puṇyaprado vadhaḥ // Brh_1,22.7 //",
    "GSD36brhasppu:2144": " tathā pāntham uṣo vṛkṣe gale badhvāvalambayet // Brh_1,22.8 //",
    "GSD36brhasppu:2145": " aṅgulīgranthibhedasya chedayet prathame grahe /",
    "GSD36brhasppu:2146": " dvitīye hastacaraṇau tṛtīye vadham arhati // Brh_1,22.9 //",
    "GSD36brhasppu:2147": " ajñātauṣadhimantras tu yaś ca vyādher atattvavit /",
    "GSD36brhasppu:2148": " rogibhyo 'rthaṃ samādatte sa daṇḍyaś coravad bhiṣak // Brh_1,22.10 //",
    "GSD36brhasppu:2149": " glahaḥ prakāśaḥ kartavyo nirvāsyāḥ kūṭadevinaḥ // Brh_1,22.11 //",
    "GSD36brhasppu:2150": " kūṭākṣadevinaḥ kṣudrā rājabhāryāharāś ca ye /",
    "GSD36brhasppu:2151": " gaṇakā vañcakāś caiva daṇḍyās te kitavā smṛtāḥ // Brh_1,22.12 //",
    "GSD36brhasppu:2152": " pracchannadoṣavyāmiśraṃ punaḥ saṃskṛtavikrayī /",
    "GSD36brhasppu:2153": " paṇye tad dviguṇaṃ dāpyo vaṇigdaṇḍaṃ ca tatsamam // Brh_1,22.13 //",
    "GSD36brhasppu:2154": " anyāyavādinaḥ sabhyās tathaivotkocajīvinaḥ /",
    "GSD36brhasppu:2155": " viśvastavañcakāś caiva nirvāsyāḥ sarva eva te // Brh_1,22.14 //",
    "GSD36brhasppu:2156": " jyotir jñānaṃ tathotpātam aviditvā tu ye nṛṇām /",
    "GSD36brhasppu:2157": " śrāvayanty arthalobhena vineyās te prayatnataḥ // Brh_1,22.15 //",
    "GSD36brhasppu:2158": " daṇḍājinādibhir yuktam ātmānaṃ darśayanti ye /",
    "GSD36brhasppu:2159": " hiṃsantaś cchadmanā nṛṇāṃ vadhyās te rājapūruṣaiḥ // Brh_1,22.16 //",
    "GSD36brhasppu:2160": " alpamūlyaṃ tu saṃskṛtya nayanti bahumūlyatām /",
    "GSD36brhasppu:2161": " strībālakān vañcayanti daṇḍyās te 'rthānurūpataḥ // Brh_1,22.17 //",
    "GSD36brhasppu:2162": " hemamuktāprabālādyaṃ kṛtrimaṃ kurvate tu ye /",
    "GSD36brhasppu:2163": " kretre mūlyaṃ pradāpyās te rājñā tad dviguṇaṃ damam // Brh_1,22.18 //",
    "GSD36brhasppu:2164": " madhyasthā vañcayanty ekaṃ snehalobhādinā yadā /",
    "GSD36brhasppu:2165": " sākṣiṇaś cānyathā brūyur dāpyās te dviguṇaṃ damam // Brh_1,22.19 //",
    "GSD36brhasppu:2166": " mantrauṣadhibalāt kiṃcit saṃbhrāntiṃ darśayanti ye /",
    "GSD36brhasppu:2167": " mūlakarma ca kurvanti nirvāsyās te mahībhujā // Brh_1,22.20 //",
    "GSD36brhasppu:2168": " sandhicchedo hṛtaṃ tyājyāḥ śūlam āropayet tataḥ /",
    "GSD36brhasppu:2169": " tathā pāntham uṣo vṛkṣe gale baddhvāvalambayet // Brh_1,22.21 //",
    "GSD36brhasppu:2170": " manuṣyahāriṇo rājñā dagdhavyās te kaṭāgninā /",
    "GSD36brhasppu:2171": " gohartur nāsikāṃ chindyāt badhvā vāmbhasi majjayet // Brh_1,22.22 //",
    "GSD36brhasppu:2172": " dhānyaṃ daśabhyaḥ kumbhebhyo haraṇe 'bhyadhikaṃ vadhaḥ /",
    "GSD36brhasppu:2173": " śeṣeṣv ekādaśaguṇaṃ dāpyas tasya ca taddhanam // Brh_1,22.23 //",
    "GSD36brhasppu:2174": " dhānyahārī daśaguṇaṃ dāpyas tad dviguṇaṃ damam // Brh_1,22.24 //",
    "GSD36brhasppu:2175": " tṛṇaṃ vā yadi vā kāṣṭhaṃ puṣpaṃ vā yadi vā phalam /",
    "GSD36brhasppu:2176": " anāpṛcchya tu gṛhṇāno hastacchedanam arhati // Brh_1,22.25 //",
    "GSD36brhasppu:2177": " vṛttasvādhyāyavān steyī bandhane kleśyate ciram /",
    "GSD36brhasppu:2178": " svāmine tad dhanaṃ dāpyaḥ prāyaścittaṃ na kāryate // Brh_1,22.26 //",
    "GSD36brhasppu:2179": " [Brh_1,23 sāhasam]",
    "GSD36brhasppu:2180": " [Brh_1,23. sāhasam]",
    "GSD36brhasppu:2181": " stenānām etad ākhyātaṃ sarveṣāṃ daṇḍanigraham /",
    "GSD36brhasppu:2182": " sāhasasyādhunā samyak śrūyatāṃ vadhaśāsanam // Brh_1,23.1 //",
    "GSD36brhasppu:2183": " manuṣyamāraṇaṃ cauryaṃ paradārābhimarśanam /",
    "GSD36brhasppu:2184": " pāruṣyam ubhayaṃ caiva sāhasaṃ tu caturvidham // Brh_1,23.2 //",
    "GSD36brhasppu:2185": " hīnamadhyottamatvena trividhaṃ tat prakīrtitam /",
    "GSD36brhasppu:2186": " dravyāpekṣayā damās tatra prathamottamamadhyamāḥ // Brh_1,23.3 //",
    "GSD36brhasppu:2187": " ātatāyidvijāgyāṇāṃ dharmayuddhena hiṃsanam /",
    "GSD36brhasppu:2188": " imān dharmān kaliyuge varjyān āhur manīṣiṇaḥ // Brh_1,23.4 //",
    "GSD36brhasppu:2189": " kṣetropakaraṇaṃ setuṃ mūlapuṣpaphalāni ca /",
    "GSD36brhasppu:2190": " vināśayan haran daṇḍyaḥ śatodyam anurūpataḥ // Brh_1,23.5 //",
    "GSD36brhasppu:2191": " paśuvastrānnapānāni gṛhopakaraṇaṃ tathā /",
    "GSD36brhasppu:2192": " hiṃsayaṃś cauravad dāpyo dviśatodyaṃ damaṃ tathā // Brh_1,23.6 //",
    "GSD36brhasppu:2193": " strīpuṃsau hemaratnāni devavipradhanaṃ tathā /",
    "GSD36brhasppu:2194": " kauśeyaṃ cottamadravyam eṣāṃ mūlyasamo damaḥ // Brh_1,23.7 //",
    "GSD36brhasppu:2195": " dviguṇo vā kalpanīyaḥ puruṣāpekṣayā nṛpaiḥ /",
    "GSD36brhasppu:2196": " hantā vā ghātanīyaḥ syāt prasaṃgavinivṛttaye // Brh_1,23.8 //",
    "GSD36brhasppu:2197": " sāhasaṃ pañcadhā proktaṃ vadhas tatrādhikaḥ smṛtaḥ /",
    "GSD36brhasppu:2198": " tatkāriṇo nārthadamaiḥ śāsyā vadhyāḥ prayatnataḥ // Brh_1,23.9 //",
    "GSD36brhasppu:2199": " prakāśaghātakā ye tu tathā copāṃśughātakāḥ /",
    "GSD36brhasppu:2200": " jñātvā samyagdhanaṃ hṛtvā hantavyāḥ vividhair vadhaiḥ // Brh_1,23.10 //",
    "GSD36brhasppu:2201": " [Brh_1,23.1 sāhasikāḥ daṇḍyāḥ]",
    "GSD36brhasppu:2202": " mitraprāptyarthalābhe vā rājñā lokahitaiṣiṇā /",
    "GSD36brhasppu:2203": " na moktavyāḥ sāhasikāḥ sarvalokabhayāvahāḥ // Brh_1,23.11 //",
    "GSD36brhasppu:2204": " lobhād bhayād vā yo rājā na hanty anyāyakāriṇaḥ /",
    "GSD36brhasppu:2205": " tasya prakṣubhyate rāṣṭraṃ rājyāc ca parihīyate // Brh_1,23.12 //",
    "GSD36brhasppu:2206": " bandhāgniviṣaśastreṇa parān yas tu pramāpayet /",
    "GSD36brhasppu:2207": " krodhādinā nimittena naraḥ sāhasikas tu saḥ // Brh_1,23.13 //",
    "GSD36brhasppu:2208": " [Brh_1,23.2 saṃbhūyapraharaṇanirṇayaḥ]",
    "GSD36brhasppu:2209": " ekasya bahavo yatra praharanti ruṣānvitāḥ /",
    "GSD36brhasppu:2210": " marmaprahārado yas tu ghātakaḥ sa udāhṛtaḥ // Brh_1,23.14 //",
    "GSD36brhasppu:2211": " marmaghātī tu yas teṣāṃ yathoktaṃ dāpayed damam /",
    "GSD36brhasppu:2212": " ārambhakṛtsahāyaś ca tathā mārgānudeśakaḥ /",
    "GSD36brhasppu:2213": " āśrayaḥ śastradātā ca bhaktadātā vikarmiṇām // Brh_1,23.15 //",
    "GSD36brhasppu:2214": " yuddhopadeśakaś caiva tadvināśapradarśakaḥ /",
    "GSD36brhasppu:2215": " upekṣī kāryayuktaś ca doṣavaktānumodakaḥ // Brh_1,23.16 //",
    "GSD36brhasppu:2216": " [Brh_1,23.3 ātatāyivadhaḥ]",
    "GSD36brhasppu:2217": " nātatāyivadhe hantā kilviṣaṃ prāpnuyāt kvacit /",
    "GSD36brhasppu:2218": " vināśārthinam āyāntaṃ ghātayann āparādhnuyāt // Brh_1,23.17 //",
    "GSD36brhasppu:2219": " ātatāyinam utkṛṣṭaṃ vṛttasvādhyāyasaṃyutam /",
    "GSD36brhasppu:2220": " yo na hanyād vadhaprāptaṃ so 'śvamedhaphalaṃ labhet // Brh_1,23.18 //",
    "GSD36brhasppu:2221": " svādhyāyinaṃ kule jātaṃ yo hanyād ātatāyinam /",
    "GSD36brhasppu:2222": " ahatvā bhrūṇahā sa syān na hatvā bhrūṇahā bhavet // Brh_1,23.19 //",
    "GSD36brhasppu:2223": " sāṃprataṃ sāhasaṃ steyaṃ śrūyatāṃ krodhalobhajam /",
    "GSD36brhasppu:2224": " [Brh_1,23.4 ghātakādarśane nirṇayaḥ]",
    "GSD36brhasppu:2225": " kṣatasyālpam ahatvaṃ ca marmasthānaṃ ca yatnataḥ /",
    "GSD36brhasppu:2226": " sāmarthyaṃ cānubandhaṃ ca jñātvā cihnaiḥ prasādayet // Brh_1,23.20 //",
    "GSD36brhasppu:2227": " hatas tu dṛśyate yatra ghātakaś ca na dṛśyate /",
    "GSD36brhasppu:2228": " pūrvavairānusāreṇa jñātavyaḥ sa mahībhujā // Brh_1,23.21 //",
    "GSD36brhasppu:2229": " samaghātī tu yas teṣāṃ yathoktaṃ dāpayed damam /",
    "GSD36brhasppu:2230": " ārambhakṛtsahāyaś ca doṣabhājas tad ardhataḥ // Brh_1,23.22 //",
    "GSD36brhasppu:2231": " prativeśyānuveśyau ca tasya mitrāribāndhavāḥ /",
    "GSD36brhasppu:2232": " praṣṭavyā rājapuruṣaiḥ sāmādibhir upakramaiḥ // Brh_1,23.23 //",
    "GSD36brhasppu:2233": " vijñeyo 'sādhusaṃsargāc cihnahoḍhena vā naraiḥ /",
    "GSD36brhasppu:2234": " eṣoditā ghātakānāṃ taskarāṇāṃ ca bhāvanā // Brh_1,23.24 //",
    "GSD36brhasppu:2235": " gṛhītaḥ śaṅkayā yas tu na tat kāryaṃ prapadyate /",
    "GSD36brhasppu:2236": " śapathena viśoddhavyaḥ sarvavādeṣv ayaṃ vidhiḥ // Brh_1,23.25 //",
    "GSD36brhasppu:2237": " divyair viśuddho medhyaḥ syād aśuddho vadham arhati /",
    "GSD36brhasppu:2238": " nigrahānugrahair rājñaḥ kīrtir dharmaś ca vardhate // Brh_1,23.26 //",
    "GSD36brhasppu:2239": " [Brh_1,24 strīsaṃgrahaṇam]",
    "GSD36brhasppu:2240": " pāruṣyaṃ dvividhaṃ proktaṃ sāhasaṃ ca dvilakṣaṇam /",
    "GSD36brhasppu:2241": " pāpamūlaṃ saṃgrahaṇaṃ triprakāraṃ nibodhata // Brh_1,24.1 //",
    "GSD36brhasppu:2242": " balopādhikṛte dve tu tṛtīyam anurāgajam /",
    "GSD36brhasppu:2243": " tat punas trividhaṃ proktaṃ prathamaṃ madhyamottamam // Brh_1,24.2 //",
    "GSD36brhasppu:2244": " anicchantyā yat kriyate suptonmattapramattayā /",
    "GSD36brhasppu:2245": " pralapantyā vā rahasi balāt kārakṛtaṃ tu tat // Brh_1,24.3 //",
    "GSD36brhasppu:2246": " chadmanā gṛham ānīya dattvā vā madyakārmaṇam /",
    "GSD36brhasppu:2247": " saṃyogaḥ kriyate yasyās tadupādhikṛtaṃ viduḥ // Brh_1,24.4 //",
    "GSD36brhasppu:2248": " anyonyacakṣūrāgeṇa dūtīsaṃpreṣaṇena ca /",
    "GSD36brhasppu:2249": " kṛtaṃ rūpārthalobhena jñeyaṃ tadanurāgajam // Brh_1,24.5 //",
    "GSD36brhasppu:2250": " tat punas trividhaṃ proktaṃ prathamaṃ madhyamottamam /",
    "GSD36brhasppu:2251": " apāṅgaprekṣaṇaṃ hāsyaṃ dūtīsaṃpreṣaṇaṃ tathā /",
    "GSD36brhasppu:2252": " sparśo bhūṣaṇavastrāṇāṃ saṃgrahaḥ prathamaḥ smṛtaḥ // Brh_1,24.6 //",
    "GSD36brhasppu:2253": " preṣaṇaṃ gandhamālyānāṃ dhūpam adhvann avāsasām /",
    "GSD36brhasppu:2254": " saṃbhāṣaṇaṃ ca rahasi madhyamaṃ saṃgrahaṃ viduḥ // Brh_1,24.7 //",
    "GSD36brhasppu:2255": " ekaśāyyāsanaṃ krīḍā cumbanāliṅganaṃ tathā /",
    "GSD36brhasppu:2256": " etat saṃgrahaṇaṃ proktam uttamaṃ śāstravedibhiḥ // Brh_1,24.8 //",
    "GSD36brhasppu:2257": " preṣaṇaṃ gandhamālyānāṃ dhūpabhūṣaṇavāsasām /",
    "GSD36brhasppu:2258": " pralobhanaṃ cānnapānair madhyamaḥ saṃgrahaḥ smṛtaḥ // Brh_1,24.9 //",
    "GSD36brhasppu:2259": " preṣaṇaṃ gandhamālyānāṃ phalamadyānnavāsasām /",
    "GSD36brhasppu:2260": " saṃbhāṣaṇaṃ ca rahasi madhyamaṃ saṃgrahaṃ viduḥ // Brh_1,24.10 //",
    "GSD36brhasppu:2261": " trayāṇām api caiteṣāṃ prathamo madhya uttamaḥ /",
    "GSD36brhasppu:2262": " vinayaḥ kalpanīyaḥ syād adhiko draviṇādhike // Brh_1,24.11 //",
    "GSD36brhasppu:2263": " parapatnyā tu puruṣaḥ saṃbhāṣāṃ yojayan rahaḥ /",
    "GSD36brhasppu:2264": " pūrvam ākṣārito doṣaiḥ prāpnuyāt pūrvasāhasam // Brh_1,24.12 //",
    "GSD36brhasppu:2265": " sahamāyaḥ kāmayate dhanaṃ tasyākhilaṃ haret /",
    "GSD36brhasppu:2266": " utkṛtya liṅgavṛṣaṇau bhrāmayed gardabhena tu // Brh_1,24.13 //",
    "GSD36brhasppu:2267": " chadmanā kāmayed yas tu tasya sarvaharo damaḥ /",
    "GSD36brhasppu:2268": " aṅkayitvā bhagāṅgena purān nirvāsayet tataḥ // Brh_1,24.14 //",
    "GSD36brhasppu:2269": " damo neyaḥ sabhāyāṃ yo hīnāyām adhikas tataḥ /",
    "GSD36brhasppu:2270": " puṃsaḥ kāryo 'dhikāyāṃ tu gamane saṃpramāpaṇam // Brh_1,24.15 //",
    "GSD36brhasppu:2271": " gṛham āgatya yā nārī pralobhya sparśanādinā /",
    "GSD36brhasppu:2272": " kāmayet tatra sā daṇḍyā narasyārdhadamaḥ smṛtaḥ // Brh_1,24.16 //",
    "GSD36brhasppu:2273": " chinnanāsauṣṭhakarṇānāṃ paribhrāmyāpsu majjayet /",
    "GSD36brhasppu:2274": " khādayed vā sārameyaiḥ saṃsthāne bahusaṃsthite // Brh_1,24.17 //",
    "GSD36brhasppu:2275": " anicchantī tu yā bhuktā guptāṃ tāṃ vāsayed gṛhe /",
    "GSD36brhasppu:2276": " malināṅgīm adhaḥ śayyāṃ piṇḍamātropajīvinīm // Brh_1,24.18 //",
    "GSD36brhasppu:2277": " kārayen niṣkṛtiṃ kṛcchraṃ parākaṃ vā same gatām /",
    "GSD36brhasppu:2278": " hīnavarṇopabhuktā yā tyājyā vadhyātha vā bhavet // Brh_1,24.19 //",
    "GSD36brhasppu:2279": " [Brh_1,25 strīpuṃsavartanopāyaḥ]",
    "GSD36brhasppu:2280": " etat saṃgrahaṇasyoktaṃ vidhānaṃ saṃgrahas tathā /",
    "GSD36brhasppu:2281": " strīpuṃsavartanopāyaḥ śrūyatāṃ gadato mama // Brh_1,25.1 //",
    "GSD36brhasppu:2282": " sūkṣmebhyo 'pi prasaṅgebhyo nivāryā strī svabandhubhiḥ /",
    "GSD36brhasppu:2283": " śvaśrvādibhir gurustrībhiḥ pālanīyā divāniśam // Brh_1,25.2 //",
    "GSD36brhasppu:2284": " svakāme vartamānā tu yā snehān na nivāritā /",
    "GSD36brhasppu:2285": " avaśyā sā bhavet paścād yathā vyādhir upekṣitā // Brh_1,25.3 //",
    "GSD36brhasppu:2286": " [Brh_1,25.1 pitṛpatiputrāṇāṃ dharmāḥ]",
    "GSD36brhasppu:2287": " aprayacchan pitā kāle patiś cānupayann ṛtau /",
    "GSD36brhasppu:2288": " putraś cābhaktado mātuḥ gārhyo daṇḍyaś ca dharmataḥ // Brh_1,25.4 //",
    "GSD36brhasppu:2289": " yatra striyo 'bhipūjyante ramante tatra devatāḥ /",
    "GSD36brhasppu:2290": " saṃpadaś ca prajāḥ śuddhāḥ kriyā ca saphalā bhavet // Brh_1,25.5 //",
    "GSD36brhasppu:2291": " āyavyaye 'nnasaṃskāre gṛhopaskārarakṣaṇe /",
    "GSD36brhasppu:2292": " śauce 'gnikārye saṃyojyāḥ strīṇāṃ śuddhir iyaṃ smṛtā // Brh_1,25.6 //",
    "GSD36brhasppu:2293": " bhartrā patnī samabhyarcyā vastrālaṃkārabhojanaiḥ /",
    "GSD36brhasppu:2294": " utsave tu pitṛbhrātṛ- śvaśurādyaiś ca bandhubhiḥ // Brh_1,25.7 //",
    "GSD36brhasppu:2295": " patiṃ yā nāticarati manovākkāyasaṃyutā /",
    "GSD36brhasppu:2296": " sā bhartṛlokān āpnoti sadbhiḥ sādhvīti cocyate // Brh_1,25.8 //",
    "GSD36brhasppu:2297": " [Brh_1,25.2 strīdūṣaṇāni]",
    "GSD36brhasppu:2298": " bhartrā pitrā sutair na strī viyuktānyagṛhe vaset /",
    "GSD36brhasppu:2299": " asatsaṅge viśeṣeṇa garhyatām eti sā dhruvam // Brh_1,25.9 //",
    "GSD36brhasppu:2300": " pūrvotthānaṃ guruṣv arvāg bhojanavyañjanakriyā /",
    "GSD36brhasppu:2301": " jaghanyāsanaśāyitvaṃ karma strīṇām udāhṛtam // Brh_1,25.10 //",
    "GSD36brhasppu:2302": " pānāṭanadivāsvapnam akriyā dūṣaṇaṃ striyāḥ // Brh_1,25.11 //",
    "GSD36brhasppu:2303": " ārtārte mudite hṛṣṭā proṣite malinā kṛśā /",
    "GSD36brhasppu:2304": " mrte mriyeta yā patyau sā strī jñeyā pativratā // Brh_1,25.12 //",
    "GSD36brhasppu:2305": " prasādhanaṃ nṛttagīta- samājotsavadarśanam /",
    "GSD36brhasppu:2306": " māṃsamadyābhiyogaṃ ca na kuryāt proṣite prabhau // Brh_1,25.13 //",
    "GSD36brhasppu:2307": " śarīrārdhaṃ smṛtā jāyā puṇyāpuṇyaphale samā /",
    "GSD36brhasppu:2308": " anvārūḍhā jīvatī[ntī] ca sādhvī bhartur hittaya sā // Brh_1,25.14 //",
    "GSD36brhasppu:2309": " vratopavāsaniratā brahmacarye vyavasthitā /",
    "GSD36brhasppu:2310": " dharmadānaparā nityam aputrāpi divaṃ vrajet // Brh_1,25.15 //",
    "GSD36brhasppu:2311": " [Brh_1,25.3 niyoganisedhaḥ]",
    "GSD36brhasppu:2312": " uktvā niyogo manunā niṣiddhaḥ svayam eva tu /",
    "GSD36brhasppu:2313": " yugahrāsād aśakyo 'yaṃ kartuṃ sarvair vidhānataḥ // Brh_1,25.16 //",
    "GSD36brhasppu:2314": " tapojñānasamāyuktāḥ kṛte tretāyuge narāḥ /",
    "GSD36brhasppu:2315": " dvāpare ca kalau nṛṇāṃ śaktihānir vinirmitā // Brh_1,25.17 //",
    "GSD36brhasppu:2316": " [Brh_1,26 dāyabhāgaḥ]",
    "GSD36brhasppu:2317": " dadāti dīyate pitrā putrebhyaḥ svasya yad dhanam /",
    "GSD36brhasppu:2318": " tad dāyaṃ ..... .... .... // Brh_1,26.1 //",
    "GSD36brhasppu:2319": " ekāṃ strīṃ kārayet karma yathāṃśena gṛhe gṛhe /",
    "GSD36brhasppu:2320": " bahvyaḥ samāṃśato deyā dāsānām apy ayaṃ vidhiḥ // Brh_1,26.2 //",
    "GSD36brhasppu:2321": " uddhṛtya kūpavāpyambhas tv anusāreṇa gṛhyate /",
    "GSD36brhasppu:2322": " tathā bhāgānusāreṇa setuḥ kṣetraṃ vibhajyate // Brh_1,26.3 //",
    "GSD36brhasppu:2323": " yuktyā vibhajanīyaṃ tad anyathānarthakaṃ bhavet // Brh_1,26.4 //",
    "GSD36brhasppu:2324": " [Brh_1,26.1 vibhaktalakṣaṇam]",
    "GSD36brhasppu:2325": " ekapākena vasatāṃ pitṛdevadvijārcanam /",
    "GSD36brhasppu:2326": " ekaṃ bhaved dvibhaktānāṃ tad eva syād gṛhe gṛhe // Brh_1,26.5 //",
    "GSD36brhasppu:2327": " sāksitvaṃ pratibhāvyaṃ ca dānaṃ grahaṇam eva ca /",
    "GSD36brhasppu:2328": " vibhaktā bhrātaraḥ kuryuḥ nāvibhaktāḥ parasparam // Brh_1,26.6 //",
    "GSD36brhasppu:2329": " yeṣām etāḥ kriyā loke pravartante svarikthiṣu /",
    "GSD36brhasppu:2330": " vibhaktān avagaccheyuḥ lekhyam apy antareṇa tān // Brh_1,26.7 //",
    "GSD36brhasppu:2331": " kulānubandhavyāghāta- hodhaṃ sāhasasādhakam /",
    "GSD36brhasppu:2332": " svasvabhogasthāvarasya vibhāgasya pṛthagdhanam // Brh_1,26.8 //",
    "GSD36brhasppu:2333": " [Brh_1,26.2 vibhāgakālaḥ]",
    "GSD36brhasppu:2334": " pitror abhāve bhrātṛṇāṃ vibhāgaḥ saṃpradarśitaḥ /",
    "GSD36brhasppu:2335": " mātur nivṛtte rajasi prattasu bhaginīṣu ca // Brh_1,26.9 //",
    "GSD36brhasppu:2336": " [Brh_1,26.3 vibhāgakramaḥ]",
    "GSD36brhasppu:2337": " kramāgate gṛhakṣetre pitā putrāḥ samāṃśinaḥ /",
    "GSD36brhasppu:2338": " paitṛke na vibhāgārhāḥ sutāḥ pitur anicchayā // Brh_1,26.10 //",
    "GSD36brhasppu:2339": " samavarṇāsu ye jātāḥ sarve putrā dvijanmanām /",
    "GSD36brhasppu:2340": " uddhāraṃ jyāyase dattvā bhajerann itare samam // Brh_1,26.11 //",
    "GSD36brhasppu:2341": " vayovidyātapobhiś ca dvyaṃśaṃ hi labhate dhanam /",
    "GSD36brhasppu:2342": " yathā yathā vibhāgāptaṃ dhanaṃ yāgārthatām iyāt /",
    "GSD36brhasppu:2343": " tathā tathā vidhātavyaṃ vidvadbhir bhāgagauravam // Brh_1,26.12 //",
    "GSD36brhasppu:2344": " tatputrā viṣamasamāḥ pitṛbhāgaharāḥ smṛtāḥ // Brh_1,26.13 //",
    "GSD36brhasppu:2345": " dravye pitāmahopātte sthāvare jaṅgame 'pi vā /",
    "GSD36brhasppu:2346": " samam aṃśitvam ākhyātaṃ pituḥ putrasya caiva hi // Brh_1,26.14 //",
    "GSD36brhasppu:2347": " samanyūnādhikā bhāgāḥ pitrā yeṣāṃ prakalpitāḥ /",
    "GSD36brhasppu:2348": " tathaiva te pālanīyā vineyās te syur anyathā // Brh_1,26.15 //",
    "GSD36brhasppu:2349": " jīvadvibhāge tu pitā gṛhṇītāṃśadvayaṃ svakam // Brh_1,26.16 //",
    "GSD36brhasppu:2350": " dviprakāro vibhāgas tu dāyādānāṃ prakīrtitaḥ /",
    "GSD36brhasppu:2351": " vayojyeṣṭhakrameṇaikaḥ samā parāṃśakalpanā // Brh_1,26.17 //",
    "GSD36brhasppu:2352": " samavetais tu yat prāptaṃ sarve tatra samāṃśinaḥ /",
    "GSD36brhasppu:2353": " tatputrā viṣamasamāḥ pitṛbhāgaharāḥ smṛtāḥ // Brh_1,26.18 //",
    "GSD36brhasppu:2354": " pitṛrikthaharāḥ putrāḥ sarva eva samāṃśinaḥ /",
    "GSD36brhasppu:2355": " vidyākarmaratas teṣām adhikaṃ labdhum arhati // Brh_1,26.19 //",
    "GSD36brhasppu:2356": " vidyāvijñānaśauryārthe jñānadānakriyāsu ca /",
    "GSD36brhasppu:2357": " yasyeha prathitā kīrtitaḥ pitaras tena putriṇaḥ // Brh_1,26.20 //",
    "GSD36brhasppu:2358": " janmavidyāguṇair jyeṣṭho dvyaṃśaṃ dāyād avāpnuyāt /",
    "GSD36brhasppu:2359": " samāṃśabhāginas tv anye teṣāṃ pitṛsamas tu saḥ // Brh_1,26.21 //",
    "GSD36brhasppu:2360": " tadabhāve tu jananī tanayāṃśasamāṃśinī /",
    "GSD36brhasppu:2361": " samāṃśā mātaras teṣāṃ turīyāṃśā ca kanyakā // Brh_1,26.22 //",
    "GSD36brhasppu:2362": " kanyakānāṃ tv adattānāṃ caturtho bhāga iṣyate /",
    "GSD36brhasppu:2363": " putrāṇāṃ ca trayo bhāgāḥ sāmyaṃ tv alpadhane smṛtam // Brh_1,26.23 //",
    "GSD36brhasppu:2364": " yady ekajātā bahavaḥ samānā jātisaṃkhyayā /",
    "GSD36brhasppu:2365": " svadhanais tair vibhaktavyaṃ mātṛbhāgena dharmataḥ // Brh_1,26.24 //",
    "GSD36brhasppu:2366": " savarṇā bhinnasaṃkhyā ye puṃbhāgas teṣu śasyate /",
    "GSD36brhasppu:2367": " pitāmahyas tu sarvās tā mātṛtulyāḥ prakīrtitāḥ // Brh_1,26.25 //",
    "GSD36brhasppu:2368": " asaṃskṛtās tu yās tatra paitṛkād eva tā dhanāt /",
    "GSD36brhasppu:2369": " saṃskāryā bhrātṛbhir jyeṣṭhaḥ kanyakāś ca yathāvidhi // Brh_1,26.26 //",
    "GSD36brhasppu:2370": " asaṃskṛtā bhrātaras tu ye syus tatra yavīyasaḥ /",
    "GSD36brhasppu:2371": " saṃskāryāḥ pūrvajais te vai paitṛkān madhyagād dhanāt // Brh_1,26.27 //",
    "GSD36brhasppu:2372": " dadyād dhanaṃ ca paryāptaṃ kṣetrāṃśaṃ vā yad icchati // Brh_1,26.28 //",
    "GSD36brhasppu:2373": " ūḍhayā kanyayā vāpi bhartuḥ pitṛgṛhe 'pi vā /",
    "GSD36brhasppu:2374": " bhrātuḥ sakāśāt pitror vā labdhaṃ saudāyikaṃ smṛtam // Brh_1,26.29 //",
    "GSD36brhasppu:2375": " saudāyikaṃ dhanaṃ prāpya strīṇāṃ svātantram iṣyate /",
    "GSD36brhasppu:2376": " yasmāt tadānṛśaṃsyārthaṃ tair dattam upajīvanam // Brh_1,26.30 //",
    "GSD36brhasppu:2377": " vikraye caiva dāne ca yatheṣtaṃ sthāvareṣv api /",
    "GSD36brhasppu:2378": " strīdhanaṃ syād apatyānāṃ duhitā ca tadaṃśinī /",
    "GSD36brhasppu:2379": " aprattā cet samūḍhā tu labhate mānamātrakam // Brh_1,26.31 //",
    "GSD36brhasppu:2380": " mātuḥ svasā mātulānī pitṛvyastrī pitṛṣvasā /",
    "GSD36brhasppu:2381": " śvaśrūḥ pūrvajapatnī ca mātṛtulyāḥ prakīrtitāḥ // Brh_1,26.32 //",
    "GSD36brhasppu:2382": " yad āsām auraso na syāt putro dauhitra eva vā /",
    "GSD36brhasppu:2383": " tat suto vā dhanaṃ tāsāṃ svastrīyād yāḥ samāpnuyuḥ // Brh_1,26.33 //",
    "GSD36brhasppu:2384": " [Brh_1,26.4 putralakṣaṇam]",
    "GSD36brhasppu:2385": " savarṇajo 'py aguṇavān nārhaḥ syāt paitṛke dhane /",
    "GSD36brhasppu:2386": " tatpiṇḍadāḥ śrotriyā ye teṣāṃ tat tu vidhīyate // Brh_1,26.34 //",
    "GSD36brhasppu:2387": " uttamarṇādhamarṇebhyaḥ pitaraṃ trāyate sutaḥ /",
    "GSD36brhasppu:2388": " atas tu viparītena tena nāsti prayojanam // Brh_1,26.35 //",
    "GSD36brhasppu:2389": " tayā gavā kiṃ kriyate yā na dogdhrī na garbhiṇī /",
    "GSD36brhasppu:2390": " ko 'rthaḥ putreṇa jātena yo na vidvān na dhārmikaḥ // Brh_1,26.36 //",
    "GSD36brhasppu:2391": " śāstraśauryārtharahitas tapovijñānavarjitaḥ /",
    "GSD36brhasppu:2392": " ācārahīnaḥ putras tu mūtroccārasamaḥ smṛtaḥ // Brh_1,26.37 //",
    "GSD36brhasppu:2393": " [Brh_1,26.5 putravibhāgaḥ]",
    "GSD36brhasppu:2394": " sthāvaradvipadaṃ caiva yady api svayam ārhitam /",
    "GSD36brhasppu:2395": " asambhūya sutān sarvān na dānaṃ na ca vikrayaḥ // Brh_1,26.38 //",
    "GSD36brhasppu:2396": " jātā janiṣyad garbhasthāḥ pitṛsthā ye ca mānavāḥ /",
    "GSD36brhasppu:2397": " sarve kāṃkṣanti tāṃ vṛttim anācchedyās tatas tu sā // Brh_1,26.39 //",
    "GSD36brhasppu:2398": " gṛhopaskaravāhyādi bhojyābharaṇakarmiṇaḥ /",
    "GSD36brhasppu:2399": " dṛśyamānā vibhajyante gūḍhe keśo vidhīyate // Brh_1,26.40 //",
    "GSD36brhasppu:2400": " kṣatrajās tridvyekabhāgā viḍjau tu dvyekabhāginau // Brh_1,26.41 //",
    "GSD36brhasppu:2401": " brahmaksatriyaviṣśūdrā viprotpannās tv anukramāt /",
    "GSD36brhasppu:2402": " catustridvyekabhāgena bhaveyus te yathākramam // Brh_1,26.42 //",
    "GSD36brhasppu:2403": " śūdryāṃ dvijātibhir jāto na bhūmer bhāgam arhati /",
    "GSD36brhasppu:2404": " dvijātir āpnuyāt sarvam iti dharmo vyavasthitaḥ // Brh_1,26.43 //",
    "GSD36brhasppu:2405": " teṣāṃ savarṇā ye putrās te tṛtīyāṃśabhāginaḥ /",
    "GSD36brhasppu:2406": " hīnās tam upajīveyur grāsācchādanasaṃbhṛtāḥ // Brh_1,26.44 //",
    "GSD36brhasppu:2407": " sarve hy anaurasasyaite putrā dāyaharāḥ smṛtāḥ /",
    "GSD36brhasppu:2408": " aurase punar utpanne teṣu jyaiṣṭhyaṃ na tiṣṭhati // Brh_1,26.45 //",
    "GSD36brhasppu:2409": " pitāmahapitṛbhyāṃ ca dattaṃ mātrā ca yad bhavet /",
    "GSD36brhasppu:2410": " tasya tan nāpahartavyaṃ śauryabhāryādhanaṃ tathā // Brh_1,26.46 //",
    "GSD36brhasppu:2411": " vastrādayo 'vibhājyā yair uktaṃ tair na vicāritam /",
    "GSD36brhasppu:2412": " dhanaṃ bhavet samṛddhānāṃ vastrālaṃkārasaṃśritam // Brh_1,26.47 //",
    "GSD36brhasppu:2413": " ṛṇam udvāhya lekhitam .... .... // Brh_1,26.48 //",
    "GSD36brhasppu:2414": " uktaprakāro vijñeyaḥ patrārūḍhaṛṇe khalu /",
    "GSD36brhasppu:2415": " uktyā vibhajanīyaṃ tad anyathānarthakaṃ bhavet // Brh_1,26.49 //",
    "GSD36brhasppu:2416": " madhyasthitam anājīvyaṃ dātuṃ naikasya śakyate /",
    "GSD36brhasppu:2417": " yuktyā vibhajanīyaṃ tad anyathānarthakaṃ bhavet // Brh_1,26.50 //",
    "GSD36brhasppu:2418": " vikrīya vastrābharaṇaṃ dhanam udgrāhya lekhitam /",
    "GSD36brhasppu:2419": " kṛtānnaṃ cākṛtānnena parivartya vibhajyate // Brh_1,26.51 //",
    "GSD36brhasppu:2420": " yogakṣemavato lābhaḥ samatvena vibhajyate /",
    "GSD36brhasppu:2421": " pracāraś ca yathāṃśena kartavyo rikthibhiḥ sadā // Brh_1,26.52 //",
    "GSD36brhasppu:2422": " brahmadāyaṃ gatāṃ bhūmiṃ hared yo brāhmaṇīsutaḥ /",
    "GSD36brhasppu:2423": " gṛhaṃ dvijātayaḥ sarve tathā kṣetraṃ kramāgatam // Brh_1,26.53 //",
    "GSD36brhasppu:2424": " [Brh_1,26.6 pitrā saha vibhaktānāṃ vyavasthā]",
    "GSD36brhasppu:2425": " pitrā saha vibhaktā ye sāpatnā vā sahodarāḥ /",
    "GSD36brhasppu:2426": " jaghanyāś caiva ye teṣāṃ pitṛbhāgaharās tu te // Brh_1,26.54 //",
    "GSD36brhasppu:2427": " anīśaḥ pūrvajaḥ pitrye bhrātṛbhāge vibhaktajaḥ // Brh_1,26.55 //",
    "GSD36brhasppu:2428": " putraiḥ saha vibhaktena pitrā yat svayam ārjitam /",
    "GSD36brhasppu:2429": " vibhaktajasya tat sarvam anīśāḥ pūrvajāḥ smṛtāḥ // Brh_1,26.56 //",
    "GSD36brhasppu:2430": " yathā dhane tathā rṇe ca dānādānakrayeṣu ca /",
    "GSD36brhasppu:2431": " parasparam anīśās te muktvāśaucodakakriyām // Brh_1,26.57 //",
    "GSD36brhasppu:2432": " paitāmahaṃ hṛtaṃ pitrā svaśaktyā yad upārjitam /",
    "GSD36brhasppu:2433": " vidyāśauryādināvāptaṃ tatra svāmyaṃ pituḥ smṛtam // Brh_1,26.58 //",
    "GSD36brhasppu:2434": " pradānaṃ svecchayā kuryāt bhogaṃ caiva tato dhanāt /",
    "GSD36brhasppu:2435": " tadabhāve 'pi tanayāḥ samāṃśāḥ parikīrtitāḥ // Brh_1,26.59 //",
    "GSD36brhasppu:2436": " vastrālaṃkāraśayyāi pitur yad vāhanādikam /",
    "GSD36brhasppu:2437": " gandhamālyaiḥ samabhyarcya śrāddhabhoktre tad arpayet // Brh_1,26.60 //",
    "GSD36brhasppu:2438": " patyau jīvati yaḥ strībhir alaṃkāro dhṛto bhavet /",
    "GSD36brhasppu:2439": " na taṃ bhajeran dāyādāḥ bhajamānāḥ patanti te // Brh_1,26.61 //",
    "GSD36brhasppu:2440": " pitṛprasādāt bhujyante vastrāṇy ābharaṇāni ca // Brh_1,26.62 //",
    "GSD36brhasppu:2441": " kṛte 'kṛte vā vibhāge rikthī yatra pravartate /",
    "GSD36brhasppu:2442": " sāmānyaṃ ced bhāvayati tatra bhāgaharas tu saḥ // Brh_1,26.63 //",
    "GSD36brhasppu:2443": " ṛṇaṃ lekhyaṃ gṛhaṃ kṣetraṃ yasya paitāmahaṃ bhavet /",
    "GSD36brhasppu:2444": " cirakālaproṣito 'pi bhāgabhāgāgatas tu saḥ // Brh_1,26.64 //",
    "GSD36brhasppu:2445": " gotrasādhāraṇaṃ tyaktvā yo 'nyaṃ deśaṃ samāśritaḥ /",
    "GSD36brhasppu:2446": " ardhatas tv āgatasyāṃśaḥ pradātavyo na saṃśayaḥ // Brh_1,26.65 //",
    "GSD36brhasppu:2447": " tṛtīyaḥ pañcamaś caiva saptamo yo 'pi vā bhavet /",
    "GSD36brhasppu:2448": " janmanām aparijñāne labhetāṃśaṃ kramāgate // Brh_1,26.66 //",
    "GSD36brhasppu:2449": " yaṃ paraṃparayā maulāḥ samastāḥ svāminaṃ viduḥ /",
    "GSD36brhasppu:2450": " tad anvayasyāgatasya dātavyā gotrajair mahī // Brh_1,26.67 //",
    "GSD36brhasppu:2451": " avibhaktavibhaktānāṃ kulyānāṃ vasatāṃ saha /",
    "GSD36brhasppu:2452": " bhūyo dāyavibhāgaḥ syād ācaturthād iti sthitiḥ // Brh_1,26.68 //",
    "GSD36brhasppu:2453": " [Brh_1,26.7 putrabhedāḥ]",
    "GSD36brhasppu:2454": " anekadhā kṛtāḥ putrā ṛṣibhiś ca purātanaiḥ /",
    "GSD36brhasppu:2455": " na śakyante 'dhunā kartuṃ śaktihīnaiś cirantanaiḥ // Brh_1,26.69 //",
    "GSD36brhasppu:2456": " eka evaurasaḥ pitrye dhane svāmī prakīrtitaḥ /",
    "GSD36brhasppu:2457": " tat tulyaḥ putrikaputro bhartavyās tv apare smṛtāḥ // Brh_1,26.70 //",
    "GSD36brhasppu:2458": " kṣetrajādyāḥ sutās tv anye pañcaṣaṭsaptabhāginaḥ // Brh_1,26.71 //",
    "GSD36brhasppu:2459": " datto 'paviddhaḥ krītaś ca kṛtaḥ śaudras tathaiva ca /",
    "GSD36brhasppu:2460": " jātiśuddhā madhyamās te sarve rikthasutāḥ smṛtāḥ // Brh_1,26.72 //",
    "GSD36brhasppu:2461": " kṣetrajo garhitaḥ sadbhis tathā paunarbhavaḥ sutaḥ /",
    "GSD36brhasppu:2462": " kānīnaś ca sahoḍhaś ca gūḍhajaḥ putrikāsutaḥ // Brh_1,26.73 //",
    "GSD36brhasppu:2463": " śūdrāputraḥ svayaṃdatto ye caite krītakāḥ smṛtāḥ /",
    "GSD36brhasppu:2464": " sarve te maitriṇaḥ proktā kāṇḍapṛṣṭhā na saṃśayaḥ // Brh_1,26.74 //",
    "GSD36brhasppu:2465": " svakulaṃ pṛṣṭhataḥ kṛtvā yo vai parakulaṃ vrajet /",
    "GSD36brhasppu:2466": " tena duścaritenāsau kāṇḍapṛṣṭho na saṃśayaḥ // Brh_1,26.75 //",
    "GSD36brhasppu:2467": " agniṃ prajāpatiṃ ceṣṭvā kriyate gautamo 'vadat /",
    "GSD36brhasppu:2468": " anye tv āhur aputrasya cintitā putrikā bhavet // Brh_1,26.76 //",
    "GSD36brhasppu:2469": " putrās trayodaśa proktā manunā yena pūrvaśaḥ /",
    "GSD36brhasppu:2470": " saṃtānakāraṇaṃ teṣām aurasaḥ putrikā tathā // Brh_1,26.77 //",
    "GSD36brhasppu:2471": " ājyaṃ vinā yathā tailaṃ sadbhiḥ pratinidhiḥ smṛtam /",
    "GSD36brhasppu:2472": " tathaikādaśa putrās tu putrikaurasayor vinā // Brh_1,26.78 //",
    "GSD36brhasppu:2473": " yady ekajātā bahavo bhrātaras tu sahodarāḥ /",
    "GSD36brhasppu:2474": " ekasyāpi sute jāte sarve te putriṇaḥ smṛtāḥ // Brh_1,26.79 //",
    "GSD36brhasppu:2475": " bahvīnām ekapatnīnām eṣa eva vidhiḥ smṛtaḥ /",
    "GSD36brhasppu:2476": " ekā cet putriṇī tāsāṃ sarvāsāṃ piṇḍadas tu saḥ // Brh_1,26.80 //",
    "GSD36brhasppu:2477": " punnāmno narakāt putraḥ pitaraṃ trāyate yataḥ /",
    "GSD36brhasppu:2478": " mukhasaṃdarśanenāpi tad utpattau yateta saḥ // Brh_1,26.81 //",
    "GSD36brhasppu:2479": " pautro 'tha putrikāputraḥ svargaprāptikarāv ubhau /",
    "GSD36brhasppu:2480": " rikthe ca piṇḍadāne ca samau tau parikīrtitau // Brh_1,26.82 //",
    "GSD36brhasppu:2481": " kāmataś ca śūdrāvarodhajasya bhrātur aṃśaṃ /",
    "GSD36brhasppu:2482": " saṃmānamātraṃ prete pitari dadyuḥ śuśrūṣuś cet (?) // Brh_1,26.83 //",
    "GSD36brhasppu:2483": " annārthaṃ taṇḍulaprastham aparāhne tu sendhanam /",
    "GSD36brhasppu:2484": " vasanaṃ tripaṇakrītaṃ deyam ekaṃ trimāsataḥ // Brh_1,26.84 //",
    "GSD36brhasppu:2485": " [Brh_1,26.8 vidhavābhāgaḥ]",
    "GSD36brhasppu:2486": " etāvad eva sādhvīnāṃ coditaṃ vidhavādhanam // Brh_1,26.85 //",
    "GSD36brhasppu:2487": " vasanasyāśanasyaiva tathaiva rajakasya ca /",
    "GSD36brhasppu:2488": " dhanaṃ vyapohya tac chiṣṭaṃ dāyādānāṃ prakalpayet // Brh_1,26.86 //",
    "GSD36brhasppu:2489": " aputrasyātha kulajā patnī duhitaro 'pi vā /",
    "GSD36brhasppu:2490": " tadabhāve pitā mātā bhrātā putrāś ca kīrtitāḥ // Brh_1,26.87 //",
    "GSD36brhasppu:2491": " aputreṇa sutaḥ kāryo yādṛk tādṛk prayatnataḥ /",
    "GSD36brhasppu:2492": " piṇḍodakakriyāhetor dharmasaṃkīrtanasya ca // Brh_1,26.88 //",
    "GSD36brhasppu:2493": " kāṅkṣaṇti pitaraḥ putrān narakāpatabhīravaḥ /",
    "GSD36brhasppu:2494": " gayāṃ yāsyati yaḥ kaścit so 'smān saṃtārayiṣyati // Brh_1,26.89 //",
    "GSD36brhasppu:2495": " yathā jalaṃ kuplavena taran majjati mānavaḥ /",
    "GSD36brhasppu:2496": " tadvat pitā kuputreṇa tamasy andhe nimajjati // Brh_1,26.90 //",
    "GSD36brhasppu:2497": " kariṣyati vṛṣotsargam iṣṭāpūrtaṃ tathaiva ca /",
    "GSD36brhasppu:2498": " pālayiṣyati vārdhakye śrāddhaṃ dāsyati cānvaham // Brh_1,26.91 //",
    "GSD36brhasppu:2499": " [Brh_1,26.9 bhāryābhāgaḥ]",
    "GSD36brhasppu:2500": " āmnāye smṛtitantre ca lokācāre ca sūribhiḥ /",
    "GSD36brhasppu:2501": " śarīrārdhaṃ smṛtā bhāryā puṇyāpuṇyaphale samā // Brh_1,26.92 //",
    "GSD36brhasppu:2502": " yasya noparatā bhāryā dehārdhaṃ tasya jīvati /",
    "GSD36brhasppu:2503": " jīvaty ardhaśarīre 'rthaṃ katham anyaḥ samāpnuyāt // Brh_1,26.93 //",
    "GSD36brhasppu:2504": " sakulyair vidyamānas tu pitṛbhrātṛsanābhibhiḥ /",
    "GSD36brhasppu:2505": " asutasya pramītasya patnī tad bhāgahāriṇī // Brh_1,26.94 //",
    "GSD36brhasppu:2506": " pūrvapramītāgnihotraṃ mṛtaṃ bhartari taddhanam /",
    "GSD36brhasppu:2507": " vindet pativratā nārī dharma eṣa sanātanaḥ // Brh_1,26.95 //",
    "GSD36brhasppu:2508": " mūrvaṃ mrtā hared agnim anvārūḍhā hared agham /",
    "GSD36brhasppu:2509": " putrābhāve tu patnī syāt patnyabhāve tu sodaraḥ /",
    "GSD36brhasppu:2510": " tadabhāve tu dāyādaḥ paścād dauhitrakaṃ dhanam // Brh_1,26.96 //",
    "GSD36brhasppu:2511": " jaṅgamaṃ sthāvaraṃ hema rūpyadhānyarasāmbaram /",
    "GSD36brhasppu:2512": " ādāya dāpayec chrāddhaṃ māsaṣāṇmāsikādikam // Brh_1,26.97 //",
    "GSD36brhasppu:2513": " pitṛvyagurudauhitrān svasṛbhartrīyam ātulān /",
    "GSD36brhasppu:2514": " pūjayet kavyapūrtābhyāṃ vṛddhān āthātithīn striyaḥ // Brh_1,26.98 //",
    "GSD36brhasppu:2515": " yad vibhakte dhane kiṃcid ādhyādividhisaṃsmṛtam /",
    "GSD36brhasppu:2516": " tajjāyā sthāvaraṃ muktvā labheta gatabhartṛkā // Brh_1,26.99 //",
    "GSD36brhasppu:2517": " vṛttasthāpi kṛte 'py aṃśe na strī sthāvaram arhati /",
    "GSD36brhasppu:2518": " vidhavā yauvanasthā cen nārī bhavati karkaśā /",
    "GSD36brhasppu:2519": " āyuṣaḥ kṣapaṇārthaṃ tu dātavyaṃ jīvanaṃ tadā // Brh_1,26.100 //",
    "GSD36brhasppu:2520": " mṛte bhartari bhartṛaṃśaṃ labheta kulapālikā /",
    "GSD36brhasppu:2521": " yāvaj jīvaṃ hīnasvāmyaṃ dānādhamanavikraye // Brh_1,26.101 //",
    "GSD36brhasppu:2522": " krayakrītā tu yā nārī saṃbhogārthaṃ sutārthinā /",
    "GSD36brhasppu:2523": " gṛhītā vānyadīyā vā saiva strī parikīrtyate // Brh_1,26.102 //",
    "GSD36brhasppu:2524": " pradadyāt tv eva piṇḍaṃ vā kṣetrāṃśaṃ vā yadṛcchayā // Brh_1,26.103 //",
    "GSD36brhasppu:2525": " sthāvarāj jīvanaṃ strībhyo yad dattaṃ śvaśureṇa tu /",
    "GSD36brhasppu:2526": " na tac chakyam apāhartuṃ itaraiḥ śvaśure mrte // Brh_1,26.104 //",
    "GSD36brhasppu:2527": " sapiṇḍā bāndhavā ye tu tasyāḥ syuḥ paripanthinaḥ /",
    "GSD36brhasppu:2528": " hiṃsyur dhanāni tān rājā cauradaṇḍeṇa ghātayet // Brh_1,26.105 //",
    "GSD36brhasppu:2529": " [Brh_1,26.10 saṃsṛṣṭivibhāgaḥ]",
    "GSD36brhasppu:2530": " saṃsṛṣṭau yau punaḥ prītyā tau parasparabhāginau /",
    "GSD36brhasppu:2531": " vibhaktā bhrātaro ye tu saṃprītyaikatra saṃsthitāḥ /",
    "GSD36brhasppu:2532": " punar vibhāgakaraṇe teṣāṃ jyaiṣṭhyaṃ na vidyate // Brh_1,26.106 //",
    "GSD36brhasppu:2533": " kadācid vā pramīyeta pravrajed vā kathaṃcana /",
    "GSD36brhasppu:2534": " na lupyate tasya bhāgaḥ sodarasya vidhīyate // Brh_1,26.107 //",
    "GSD36brhasppu:2535": " yā tasya bhaginī sā tu tato 'ṃśaṃ labdhum arhati /",
    "GSD36brhasppu:2536": " anapatyasya dharmo 'yam abhāryapitṛkasya ca // Brh_1,26.108 //",
    "GSD36brhasppu:2537": " sā ca dattā tv adattā vā sodare tu mṛte sati /",
    "GSD36brhasppu:2538": " tasyāṃśaṃ tu haret saiva dvayor vyaktaṃ hi kāraṇam // Brh_1,26.109 //",
    "GSD36brhasppu:2539": " anantaraḥ sapiṇḍād yas tasya tasya dhanaṃ bhavet // Brh_1,26.110 //",
    "GSD36brhasppu:2540": " mṛto 'napatyo 'bhāryaś ced abhrātṛpitṛmātṛkaḥ /",
    "GSD36brhasppu:2541": " sarve sapiṇḍās tad dāyaṃ vibhajeran yathāṃśataḥ // Brh_1,26.111 //",
    "GSD36brhasppu:2542": " saṃsṛṣṭānāṃ tu yaḥ kaścid vidyā śauryādinā dhanam /",
    "GSD36brhasppu:2543": " prāpnoti tasya dātavyo dvyaṃśaḥ śeṣāḥ samāṃśinaḥ // Brh_1,26.112 //",
    "GSD36brhasppu:2544": " vibhakto yaḥ punaḥ pitrā bhrātrā caikatra saṃsthitaḥ /",
    "GSD36brhasppu:2545": " pitṛvyeṇāthavā prītyā tat saṃsṛṣṭaḥ sa ucyate // Brh_1,26.113 //",
    "GSD36brhasppu:2546": " sodaryā vibhajeraṃs taṃ sametya sahitāḥ samam /",
    "GSD36brhasppu:2547": " bhrātaro ye ca saṃsṛṣṭā bhaginyaś ca sanābhayaḥ // Brh_1,26.114 //",
    "GSD36brhasppu:2548": " yeṣāṃ jyeṣṭhaḥ kaniṣṭho vā hīyetāṃśapradānataḥ /",
    "GSD36brhasppu:2549": " mriyetānyataro vāpi tasya bhāgo na lupyate // Brh_1,26.115 //",
    "GSD36brhasppu:2550": " .... .... sodarasya tu sodaraḥ /",
    "GSD36brhasppu:2551": " dadyāc cāpaharec cāṃśaṃ jātasya ca mṛtasya ca // Brh_1,26.116 //",
    "GSD36brhasppu:2552": " anyodaryas tu saṃsṛṣṭī nānyodaryād dhanaṃ haret /",
    "GSD36brhasppu:2553": " asaṃsṛṣṭy api cādadyāt sodaryo nānyamātṛjaḥ // Brh_1,26.117 //",
    "GSD36brhasppu:2554": " pramītapitṛkāṇāṃ tu pitṛto bhāgakalpanā // Brh_1,26.118 //",
    "GSD36brhasppu:2555": " ye 'putrāḥ kṣatraviṭśūdrāḥ patnībhrātṛvivarjitāḥ /",
    "GSD36brhasppu:2556": " teṣāṃ dhanaharo rājā sarvasyādhipatir hi saḥ // Brh_1,26.119 //",
    "GSD36brhasppu:2557": " [Brh_1,26.11 putrāṇāṃ varṇānurūpeṇa viśeṣaḥ]",
    "GSD36brhasppu:2558": " vipreṇa kṣatriyājāto janmajyeṣṭho guṇānvitaḥ /",
    "GSD36brhasppu:2559": " bhavet samāṃśaḥ kṣatreṇa vaiśyājātas tathaiva ca // Brh_1,26.120 //",
    "GSD36brhasppu:2560": " na pratigrahabhūr deyā kṣatriyādisutāya vai /",
    "GSD36brhasppu:2561": " yady apy eṣām pitā dadyān mṛte viprāsuto haret // Brh_1,26.121 //",
    "GSD36brhasppu:2562": " śūdryāṃ dvijātibhir jāto na bhūmer bhāgam arhati /",
    "GSD36brhasppu:2563": " sajātāv āpnuyāt sarvam iti dharmo vyavasthitaḥ // Brh_1,26.122 //",
    "GSD36brhasppu:2564": " niṣāda ekaputras tu viprasya sa tṛtīyabhāk /",
    "GSD36brhasppu:2565": " dvau sakulyāḥ sapiṇḍā vā svadhādātātha saṃharet // Brh_1,26.123 //",
    "GSD36brhasppu:2566": " kulyābhāve svadhādātā ācāryaḥ śiṣya eva vā /",
    "GSD36brhasppu:2567": " sarvāsv āpatsu tān varṇāṃs tathaiva pratipādayet // Brh_1,26.124 //",
    "GSD36brhasppu:2568": " anapatyasya śuśrūṣur guṇavāñ śūdrayonijaḥ /",
    "GSD36brhasppu:2569": " labhetājīvanaṃ śeṣaṃ sapiṇḍāḥ samavāpnuyuḥ // Brh_1,26.125 //",
    "GSD36brhasppu:2570": " [Brh_1,26.12 duhituḥ dāyārhatvam]",
    "GSD36brhasppu:2571": " bhartur dhanaharī patnī tāṃ vinā duhitā smṛtā // Brh_1,26.126 //",
    "GSD36brhasppu:2572": " aṅgād aṅgāt saṃbhavati putravad duhitā nṛṇām /",
    "GSD36brhasppu:2573": " tasmāt pitṛdhanaṃ tv anyaḥ kathaṃ gṛhṇīta mānavaḥ // Brh_1,26.127 //",
    "GSD36brhasppu:2574": " tadabhāve tu duhitā yady anūḍhā bhavet tadā /",
    "GSD36brhasppu:2575": " aputrapautrasaṃtāne dauhitrā dhanam āpnuyuḥ // Brh_1,26.128 //",
    "GSD36brhasppu:2576": " yathaivātmā tathā putraḥ putreṇa duhitā samā /",
    "GSD36brhasppu:2577": " tasyām ātmani tiṣṭhanti katham anyo dhanaṃ haret // Brh_1,26.129 //",
    "GSD36brhasppu:2578": " pautradauhitrayor loke viśeṣo nāsti dharmataḥ /",
    "GSD36brhasppu:2579": " anenaiva vidhānena sutaṃ cakre 'tha putrikām // Brh_1,26.130 //",
    "GSD36brhasppu:2580": " pumān puṃso 'dhike śukle strī bhavaty adhike striyāḥ // Brh_1,26.131 //",
    "GSD36brhasppu:2581": " sadṛśī sadṛśenoḍhā sādhvī śuśrūṣaṇe ratā /",
    "GSD36brhasppu:2582": " kṛtākṛtā vā putrasya pitur dhanaharī tu sā // Brh_1,26.132 //",
    "GSD36brhasppu:2583": " yathā pitṛdhane svāmyaṃ tasyāḥ satsv api bandhuṣu /",
    "GSD36brhasppu:2584": " tathaiva tatsuto 'pīṣṭe mātṛmātāmahe dhane // Brh_1,26.133 //",
    "GSD36brhasppu:2585": " tadabhāve bhrātaras tu bhrātṛputrāḥ sanābhayaḥ /",
    "GSD36brhasppu:2586": " sakulyā bāndhavāḥ śiṣyāḥ śrotriyāś ca dhanārhakāḥ // Brh_1,26.134 //",
    "GSD36brhasppu:2587": " [Brh_1,26.13 aputrasya dhanavibhāgaḥ]",
    "GSD36brhasppu:2588": " anapatyasya putrasya mātā dāyam avāpnuyāt /",
    "GSD36brhasppu:2589": " bhāryāsutavihīnasya tanayasya mṛtasya tu /",
    "GSD36brhasppu:2590": " mātā rikthaharī jñeyā bhrātā vā tadanujñayā // Brh_1,26.135 //",
    "GSD36brhasppu:2591": " putrābhāve tu patnī syāt patnyabhāve tu sodaraḥ /",
    "GSD36brhasppu:2592": " tadabhāve tu dāyādaḥ paścād dauhitrakaṃ dhanam // Brh_1,26.136 //",
    "GSD36brhasppu:2593": " samutpannād dhanād ardhaṃ tadarthaṃ sthāpayet prthak /",
    "GSD36brhasppu:2594": " māsaṣāṇmāsike śrāddhe vārṣike vā prayatnataḥ // Brh_1,26.137 //",
    "GSD36brhasppu:2595": " bahavo jñātayo yatra sakulyā bāndhavās tathā /",
    "GSD36brhasppu:2596": " yas tv āsannataras teṣāṃ so 'napatyadhanaṃ haret // Brh_1,26.138 //",
    "GSD36brhasppu:2597": " bhrātā vā bhrātṛputro vā sapiṇḍaḥ śiṣya eva vā /",
    "GSD36brhasppu:2598": " saha piṇḍakriyāṃ kṛtvā kuryād abhyudayaṃ tataḥ // Brh_1,26.139 //",
    "GSD36brhasppu:2599": " svecchākṛtavibhāgo yaḥ punar eva visaṃvadet /",
    "GSD36brhasppu:2600": " sa rājñāṃśe svake sthāpyaḥ śāsanīyo 'nubandhakṛt // Brh_1,26.140 //",
    "GSD36brhasppu:2601": " sādhāraṇaṛṇanyāsa- nihnave chadmanā kriyām /",
    "GSD36brhasppu:2602": " pārśvahānikārīṃ kṛtvā balān naiva pradāpayet // Brh_1,26.141 //",
    "GSD36brhasppu:2603": " māyāvino dhṛtadhanāḥ krūrā lubdhāś ca ye narāḥ /",
    "GSD36brhasppu:2604": " saṃprītyā sādhanīyās te svārthahānyā chalena vā // Brh_1,26.142 //",
    "GSD36brhasppu:2605": " sāhasaṃ sthāvarasvāmyaṃ prāgvibhāgaś ca rikthinām /",
    "GSD36brhasppu:2606": " anumānena vijñeyaṃ na syur yatra ca sākṣiṇaḥ // Brh_1,26.143 //",
    "GSD36brhasppu:2607": " [Brh_1,26.14 vibhaktakriyā]",
    "GSD36brhasppu:2608": " teṣām etāḥ kriyā loke pravartante svarikthiṣu /",
    "GSD36brhasppu:2609": " vibhaktān avagaccheyur lekhyam apy antareṇa tān // Brh_1,26.144 //",
    "GSD36brhasppu:2610": " avibhaktaiś ca kartavyā vaiśvadevādikāḥ kriyāḥ // Brh_1,26.145 //",
    "GSD36brhasppu:2611": " balānubandhavyāghāta- hoḍhaṃ sāhasabhāvakam /",
    "GSD36brhasppu:2612": " svasya bhogaḥ sthāvarasya vibhāgasya pṛthagdhanam // Brh_1,26.146 //",
    "GSD36brhasppu:2613": " pṛthagāyavyayadhanāḥ kusīdaṃ ca parasparam /",
    "GSD36brhasppu:2614": " vaṇikpathaṃ ca ye kuryur vibhaktās te na saṃśayaḥ // Brh_1,26.147 //",
    "GSD36brhasppu:2615": " kāryam ucchrāvaṇālekhyaṃ vibhaktair bhrātṛbhir mithaḥ /",
    "GSD36brhasppu:2616": " sākṣiṇo vā virodhārthaṃ vibhajadbhir aninditāḥ // Brh_1,26.148 //",
    "GSD36brhasppu:2617": " yenāṃśo yādṛśo bhuktas tasya taṃ na vicālayet // Brh_1,26.149 //",
    "GSD36brhasppu:2618": " [Brh_1,27 dyūtam]",
    "GSD36brhasppu:2619": " dyūtaṃ niṣiddhaṃ manunā satyaśaucadhanāpaham /",
    "GSD36brhasppu:2620": " tat pravartitam anyais tu rājabhāgasamanvitam // Brh_1,27.1 //",
    "GSD36brhasppu:2621": " sabhikādhiṣṭhitaṃ kāryaṃ taskarajñānahetunā /",
    "GSD36brhasppu:2622": " eṣa eva vidhir jñeyaḥ prāṇidyūtasamāhvaye // Brh_1,27.2 //",
    "GSD36brhasppu:2623": " [Brh_1,27.1 sabhikavṛttiḥ]",
    "GSD36brhasppu:2624": " sabhiko grāhakas tatra dadyāj jetre nṛpāya ca /",
    "GSD36brhasppu:2625": " rājavṛddhiḥ sakitavāt sabhikād daśakaṃ śatam // Brh_1,27.3 //",
    "GSD36brhasppu:2626": " yathāsamayaṃ vā syāt . .... .... // Brh_1,27.4 //",
    "GSD36brhasppu:2627": " [Brh_1,27.2 svāminor jayaparājayaḥ]",
    "GSD36brhasppu:2628": " dvandvayuddhena yaḥ kaścid avasādam avāpnuyāt /",
    "GSD36brhasppu:2629": " tat svāminā paṇo deyo yas tatra parikalpitaḥ // Brh_1,27.5 //",
    "GSD36brhasppu:2630": " rahojito 'nabhijñaś ca kūṭākṣaiḥ kapaṭena vā /",
    "GSD36brhasppu:2631": " mocyo 'bhijño 'pi sarvasvam jitaṃ sarvaṃ na dāpyate // Brh_1,27.6 //",
    "GSD36brhasppu:2632": " [Brh_1,27.3 kūṭadyūtadaṇḍaḥ]",
    "GSD36brhasppu:2633": " kūṭākṣadevinaḥ pāpā rājabhāgaharāś ca ye /",
    "GSD36brhasppu:2634": " gaṇanāvañcakāś caiva daṇḍyās te kitavāḥ smṛtāḥ // Brh_1,27.7 //",
    "GSD36brhasppu:2635": " grahaḥ prakāśaḥ kartavyo nirvāsyāḥ kūṭadevinaḥ /",
    "GSD36brhasppu:2636": " vyāpādane tu tatkārī vadhaṃ citram avāpnuyāt // Brh_1,27.8 //",
    "GSD36brhasppu:2637": " [Brh_1,27.4 saṃdigdhajayaparājayanirṇayaḥ]",
    "GSD36brhasppu:2638": " sa eva sākṣī saṃdigdhau sabhyaiś cānyais tribhir vṛtaḥ /",
    "GSD36brhasppu:2639": " ubhayor api saṃdigdhaṃ kitavās tu parīkṣakāḥ // Brh_1,27.9 //",
    "GSD36brhasppu:2640": " yadā vidveṣiṇas te tu tadā rājā vicārayet // Brh_1,27.10 //",
    "GSD36brhasppu:2641": " evaṃ vādikṛtān vādān prapaśyet pratyahaṃ nṛpaḥ /",
    "GSD36brhasppu:2642": " nṛpāśrayās tathā cānye vidvadbhir brāhmaṇaiḥ saha // Brh_1,27.11 //",
    "GSD36brhasppu:2643": " [Brh_1,28 samāhvayaḥ]",
    "GSD36brhasppu:2644": " anyonyaparigṛhītāḥ pakṣimeṣavṛṣādayaḥ /",
    "GSD36brhasppu:2645": " praharante kṛtapaṇās taṃ vadanti samāhvayam // Brh_1,28.1 //",
    "GSD36brhasppu:2646": " dvandvayuddhena yaḥ kaścid avasādam avāpnuyāt /",
    "GSD36brhasppu:2647": " tatsvāminā paṇo deyo yas tatra parikalpitaḥ // Brh_1,28.2 //",
    "GSD36brhasppu:2648": " [Brh_1,29 prakīrṇakam]",
    "GSD36brhasppu:2649": " eṣa vādikṛtaḥ prokto vyavahāraḥ samāsataḥ /",
    "GSD36brhasppu:2650": " nṛpāśrayaṃ pravakṣyāmi vyavahāraṃ prakīrṇakam // Brh_1,29.1 //",
    "GSD36brhasppu:2651": " vāgdhigdaṇḍaṃ vadhaṃ caiva caturdhā kalpitaṃ damam /",
    "GSD36brhasppu:2652": " puruṣaṃ doṣavibhavaṃ jñātvā saṃparikalpayet // Brh_1,29.2 //",
    "GSD36brhasppu:2653": " suvarṇaśatam ekaṃ tu vadhārho daṇḍam arhati /",
    "GSD36brhasppu:2654": " aṅgacchede tadardhaṃ tu vivāse pañcaviṃśatim // Brh_1,29.3 //",
    "GSD36brhasppu:2655": " hastāṅghriliṅganayanaṃ jihvākarṇau ca nāsikā /",
    "GSD36brhasppu:2656": " jihvā pādārdhasaṃdaṃśa- lalāṭauṣṭhagudaṃ kaṭiḥ // Brh_1,29.4 //",
    "GSD36brhasppu:2657": " sthānāny etāni daṇḍasya nirdiṣṭāni caturdaśa /",
    "GSD36brhasppu:2658": " lalāṭāṅko brāhmaṇasya nānyo daṇḍo vidhīyate // Brh_1,29.5 //",
    "GSD36brhasppu:2659": " adhārmikāṃs tribhir nyāyair nigṛhṇīyāt prayatnataḥ /",
    "GSD36brhasppu:2660": " nirodhanena bandhena vividhena bhayena ca // Brh_1,29.6 //",
    "GSD36brhasppu:2661": " vedhenāpi yadā tv etān nigṛhītuṃ na śaknuyāt /",
    "GSD36brhasppu:2662": " tadaiṣu sarvam apy etat prayuñjīta catuṣṭayam // Brh_1,29.7 //",
    "GSD36brhasppu:2663": " vāgdaṇḍaṃ prathamaṃ kuryād dhigdaṇḍaṃ tadanantaram /",
    "GSD36brhasppu:2664": " tṛtīyaṃ dhanadaṇḍaṃ tu vadhadaṇḍam ataḥ param // Brh_1,29.8 //",
    "GSD36brhasppu:2665": " bandhanāni ca sarvāṇi rājamārge niveśayet /",
    "GSD36brhasppu:2666": " duḥkhitā yatra dṛśyante vikṛtāḥ pāpakāriṇaḥ // Brh_1,29.9 //",
    "GSD36brhasppu:2667": " daśamāṃśaṃ hared arthaṃ pañcamaṃ sarvam eva vā /",
    "GSD36brhasppu:2668": " mṛtasya vittād ādadyād ajñātiḥ śavadahakaḥ // Brh_1,29.10 //",
    "GSD36brhasppu:2669": " bahurakṣasya daśamam alparakṣasya pañcamam /",
    "GSD36brhasppu:2670": " aputrapitṛbhāryasya sarvam eveti śaunakaḥ // Brh_1,29.11 //",
    "GSD36brhasppu:2671": " ṣaḍbhāgas taraśulkaṃ ca gate deyas tathaiva ca /",
    "GSD36brhasppu:2672": " saṃgrāmacaurabhedī ca sasyaghātanakṛt tathā // Brh_1,29.12 //",
    "GSD36brhasppu:2673": " niṣkṛtīnām akaraṇaṃ ājñāsedhavyatikramaḥ /",
    "GSD36brhasppu:2674": " varṇāśramāṇāṃ lopaś ca varṇasaṃkaralopanam // Brh_1,29.13 //",
    "GSD36brhasppu:2675": " nidhir niṣkulavittaṃ ca daridrasya dhanāgamaḥ /",
    "GSD36brhasppu:2676": " anāmnātāni kāryāṇi kriyāvādāś ca vādinām // Brh_1,29.14 //",
    "GSD36brhasppu:2677": " prakṛtīnāṃ prakopaś ca saṃketaś ca parasparam /",
    "GSD36brhasppu:2678": " aśāstravihitaṃ yac ca prajāyāṃ saṃprakīrtyate // Brh_1,29.15 //",
    "GSD36brhasppu:2679": " sākṣisabhyārthasannānāṃ dūṣaṇe darśanaṃ punaḥ /",
    "GSD36brhasppu:2680": " svavācaiva jitānāṃ tu noktaḥ paunarbhāvo vidhiḥ // Brh_1,29.16 //",
    "GSD36brhasppu:2681": " [Brh_1,End of BP1]",
    "GSD36brhasppu:2682": " vedārthopanibaddhatvāt prādhānyaṃ tu manoḥ smṛtam /",
    "GSD36brhasppu:2683": " manvarthaviparītā yā smṛtiḥ sā na praśasyate // Brh_1,end //",
    "GSD36brhasppu:2684": " [End of Bṛhaspatismṛti,",
    "GSD36brhasppu:2685": " Vyavahārakāṇḍa]"
}